{
  "atk-s0517a:6": "Namo tassa bhagavato arahato sammāsambuddhassa",
  "atk-s0517a:7": "Khuddakanikāye",
  "atk-s0517a:8": "Paṭisambhidāmagga-aṭṭhakathā",
  "atk-s0517a:9": "(Paṭhamo bhāgo)",
  "atk-s0517a:10": "Ganthārambhakathā",
  "atk-s0517a:11": "Yo sabbalokātigasabbasobhā-",
  "atk-s0517a:12": "Yuttehi sabbehi guṇehi yutto;",
  "atk-s0517a:13": "Dosehi sabbehi savāsanehi,",
  "atk-s0517a:14": "Mutto vimuttiṃ paramañca dātā.",
  "atk-s0517a:15": "Niccaṃ dayācandanasītacitto,",
  "atk-s0517a:16": "Paññāravijjotitasabbaneyyo;",
  "atk-s0517a:17": "Sabbesu bhūtesu tamaggabhūtaṃ,",
  "atk-s0517a:18": "Bhūtatthanāthaṃ sirasā namitvā.",
  "atk-s0517a:19": "Yo sabbabhūtesu munīva aggo, anantasaṅkhesu jinattajesu;",
  "atk-s0517a:20": "Ahū dayāñāṇaguṇehi satthulīlānukārī janatāhitesu.",
  "atk-s0517a:21": "Taṃ sāriputtaṃ munirājaputtaṃ, theraṃ thirānekaguṇābhirāmaṃ;",
  "atk-s0517a:22": "Paññāpabhāvuggatacārukittiṃ, susantavuttiñca atho namitvā.",
  "atk-s0517a:23": "Saddhammacakkānupavattakena, saddhammasenāpatisāvakena;",
  "atk-s0517a:24": "Suttesu vuttesu tathāgatena, bhūtatthavedittamupāgatena.",
  "atk-s0517a:25": "Yo bhāsito bhāsitakovidena, dhammappadīpujjalanāyakena;",
  "atk-s0517a:26": "Pāṭho visiṭṭho paṭisambhidānaṃ, maggoti tannāmavisesito ca.",
  "atk-s0517a:27": "Vicittanānattanayopagūḷho, gambhīrapaññehi sadāvagāḷho;",
  "atk-s0517a:28": "Attatthalokatthaparāyaṇehi, saṃsevanīyo sujanehi niccaṃ.",
  "atk-s0517a:29": "Ñāṇappabhedāvahanassa tassa, yogīhinekehi nisevitassa;",
  "atk-s0517a:30": "Atthaṃ apubbaṃ anuvaṇṇayanto, suttañca yuttiñca anukkamanto.",
  "atk-s0517a:31": "Avokkamanto samayā sakā ca, anāmasanto samayaṃ parañca;",
  "atk-s0517a:32": "Pubbopadesaṭṭhakathānayañca, yathānurūpaṃ upasaṃharanto.",
  "atk-s0517a:33": "Vakkhāmahaṃ aṭṭhakathaṃ janassa, hitāya saddhammaciraṭṭhitatthaṃ;",
  "atk-s0517a:34": "Sakkacca saddhammapakāsiniṃ taṃ, suṇātha dhāretha ca sādhu santoti.",
  "atk-s0517a:35_0": "Tattha paṭisambhidānaṃ maggoti tannāmavisesito cāti vuttattā paṭisambhidāmaggassa",
  "atk-s0517a:35_1": "paṭisambhidāmaggatā tāva vattabbā. Catasso hi paṭisambhidā – atthapaṭisambhidā, dhammapaṭisambhidā,",
  "atk-s0517a:35_2": "niruttipaṭisambhidā, paṭibhānapaṭisambhidāti. Tāsaṃ paṭisambhidānaṃ maggo adhigamūpāyoti",
  "atk-s0517a:35_3": "paṭisambhidāmaggo, paṭisambhidāpaṭilābhahetūti vuttaṃ hoti. Kathamayaṃ tāsaṃ maggo",
  "atk-s0517a:35_4": "hotīti ce? Pabhedato desitāya desanāya paṭisambhidāñāṇāvahattā. Nānābhedabhinnānañhi",
  "atk-s0517a:35_5": "dhammānaṃ nānābhedabhinnā desanā sotūnaṃ ariyapuggalānaṃ paṭisambhidāñāṇappabhedañca",
  "atk-s0517a:35_6": "sañjaneti, puthujjanānaṃ āyatiṃ paṭisambhidāñāṇappabhedāya ca paccayo hoti. Vuttañca",
  "atk-s0517a:35_7": "– “pabhedato hi desanā ghanavinibbhogapaṭisambhidāñāṇāvahā hotī”ti. Ayañca nānābhedabhinnā",
  "atk-s0517a:35_8": "desanā, tenassā paṭisambhidānaṃ maggattasiddhi.",
  "atk-s0517a:36_0": "Tattha catassoti gaṇanaparicchedo. Paṭisambhidāti pabhedā. “Atthe ñāṇaṃ atthapaṭisambhidā,",
  "atk-s0517a:36_1": "dhamme ñāṇaṃ dhammapaṭisambhidā, tatra dhammaniruttābhilāpe ñāṇaṃ niruttipaṭisambhidā,",
  "atk-s0517a:36_2": "ñāṇesu ñāṇaṃ paṭibhānapaṭisambhidā”ti vuttattā na aññassa kassaci pabhedā, ñāṇasseva",
  "atk-s0517a:36_3": "pabhedā. Tasmā “catasso paṭisambhidā”ti cattāro ñāṇappabhedāti attho. Atthappabhedassa",
  "atk-s0517a:36_4": "sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ atthapaṭisambhidā.",
  "atk-s0517a:36_5": "Dhammappabhedassa sallakkhaṇavibhāvanavavatthānakaraṇasamatthaṃ dhamme pabhedagataṃ",
  "atk-s0517a:36_6": "ñāṇaṃ dhammapaṭisambhidā. Niruttippabhedassa sallakkhaṇavibhāvanavavatthānakaraṇasamatthaṃ",
  "atk-s0517a:36_7": "niruttābhilāpe pabhedagataṃ ñāṇaṃ niruttipaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṃ",
  "atk-s0517a:36_8": "paṭibhāne pabhedagataṃ ñāṇaṃ paṭibhānapaṭisambhidā.",
  "atk-s0517a:37_0": "Tattha atthoti saṅkhepato hetuphalaṃ. Tañhi yasmā hetuanusārena arīyati adhigamīyati",
  "atk-s0517a:37_1": "pāpuṇīyati, tasmā atthoti vuccati. Pabhedato pana yaṃkiñci paccayasamuppannaṃ, nibbānaṃ,",
  "atk-s0517a:37_2": "bhāsitattho, vipāko, kiriyāti ime pañca dhammā atthoti veditabbā. Taṃ atthaṃ paccavekkhantassa",
  "atk-s0517a:37_3": "tasmiṃ atthe pabhedagataṃ ñāṇaṃ atthapaṭisambhidā.",
  "atk-s0517a:38_0": "Dhammoti saṅkhepato paccayo. So hi yasmā taṃ taṃ vidahati pavatteti ceva pāpeti ca,",
  "atk-s0517a:38_1": "tasmā dhammoti vuccati. Pabhedato pana yo koci phalanibbattako hetu, ariyamaggo,",
  "atk-s0517a:38_2": "bhāsitaṃ, kusalaṃ, akusalanti ime pañca dhammā dhammoti veditabbā. Taṃ dhammaṃ paccavekkhantassa",
  "atk-s0517a:38_3": "tasmiṃ dhamme pabhedagataṃ ñāṇaṃ dhammapaṭisambhidā. Ayameva hi attho abhidhamme –",
  "atk-s0517a:39_0": "“Dukkhe ñāṇaṃ atthapaṭisambhidā, dukkhasamudaye ñāṇaṃ dhammapaṭisambhidā, dukkhanirodhe",
  "atk-s0517a:39_1": "ñāṇaṃ atthapaṭisambhidā, dukkhanirodhagāminiyā paṭipadāya ñāṇaṃ dhammapaṭisambhidā.",
  "atk-s0517a:39_2": "Hetumhi ñāṇaṃ dhammapaṭisambhidā, hetuphale ñāṇaṃ atthapaṭisambhidā.",
  "atk-s0517a:40_0": "“Ye dhammā jātā bhūtā sañjātā nibbattā abhinibbattā pātubhūtā, imesu dhammesu ñāṇaṃ",
  "atk-s0517a:40_1": "atthapaṭisambhidā, yamhā dhammā te dhammā jātā bhūtā sañjātā nibbattā abhinibbattā",
  "atk-s0517a:40_2": "pātubhūtā, tesu dhammesu ñāṇaṃ dhammapaṭisambhidā.",
  "atk-s0517a:41_0": "“Jarāmaraṇe ñāṇaṃ atthapaṭisambhidā, jarāmaraṇasamudaye ñāṇaṃ dhammapaṭisambhidā,",
  "atk-s0517a:41_1": "jarāmaraṇanirodhe ñāṇaṃ atthapaṭisambhidā, jarāmaraṇanirodhagāminiyā paṭipadāya ñāṇaṃ dhammapaṭisambhidā.",
  "atk-s0517a:42_0": "“Jātiyā ñāṇaṃ…pe… bhave ñāṇaṃ…pe… upādāne ñāṇaṃ…pe… taṇhāya ñāṇaṃ…pe… vedanāya ñāṇaṃ…pe…",
  "atk-s0517a:42_1": "phasse ñāṇaṃ….pe… saḷāyatane ñāṇaṃ….pe… nāmarūpe ñāṇaṃ…pe… viññāṇe ñāṇaṃ…pe… saṅkhāresu",
  "atk-s0517a:42_2": "ñāṇaṃ atthapaṭisambhidā, saṅkhārasamudaye ñāṇaṃ dhammapaṭisambhidā, saṅkhāranirodhe",
  "atk-s0517a:42_3": "ñāṇaṃ atthapaṭisambhidā, saṅkhāranirodhagāminiyā paṭipadāya ñāṇaṃ dhammapaṭisambhidā.",
  "atk-s0517a:43_0": "“Idha bhikkhu dhammaṃ jānāti – suttaṃ geyyaṃ veyyākaraṇaṃ gāthaṃ udānaṃ itivuttakaṃ",
  "atk-s0517a:43_1": "jātakaṃ abbhutadhammaṃ vedallaṃ. Ayaṃ vuccati dhammapaṭisambhidā. So tassa tasseva",
  "atk-s0517a:43_2": "bhāsitassa atthaṃ jānāti ‘ayaṃ imassa bhāsitassa attho, ayaṃ imassa bhāsitassa attho’ti.",
  "atk-s0517a:43_3": "Ayaṃ vuccati atthapaṭisambhidā.",
  "atk-s0517a:44_0": "“Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ",
  "atk-s0517a:44_1": "ñāṇasampayuttaṃ rūpārammaṇaṃ vā…pe… dhammārammaṇaṃ vā yaṃ yaṃ vā panārabbha tasmiṃ",
  "atk-s0517a:44_2": "samaye phasso hoti…pe… avikkhepo hoti. Ime dhammā kusalā. Imesu dhammesu ñāṇaṃ dhammapaṭisambhidā,",
  "atk-s0517a:44_3": "tesaṃ vipāke ñāṇaṃ atthapaṭisambhidā”tiādinā nayena vibhajitvā vibhajitvā dassito.",
  "atk-s0517a:45_0": "Tatra dhammaniruttābhilāpe ñāṇanti tasmiṃ atthe ca dhamme ca yā sabhāvanirutti abyabhicārivohāro,",
  "atk-s0517a:45_1": "tassa abhilāpe bhāsane udīraṇe taṃ lapitaṃ bhāsitaṃ udīritaṃ sabhāvaniruttisaddaṃ",
  "atk-s0517a:45_2": "ārammaṇaṃ katvā paccavekkhantassa tasmiṃ sabhāvaniruttābhilāpe “ayaṃ sabhāvanirutti,",
  "atk-s0517a:45_3": "ayaṃ na sabhāvaniruttī”ti evaṃ tassā dhammaniruttisaññitāya sabhāvaniruttiyā māgadhikāya",
  "atk-s0517a:45_4": "sabbasattānaṃ mūlabhāsāya pabhedagataṃ ñāṇaṃ niruttipaṭisambhidā. Evamayaṃ niruttipaṭisambhidā",
  "atk-s0517a:45_5": "saddārammaṇā nāma jātā, na paññattiārammaṇā. Kasmā? Yasmā saddaṃ sutvā “ayaṃ sabhāvanirutti,",
  "atk-s0517a:45_6": "ayaṃ na sabhāvaniruttī”ti jānāti. Paṭisambhidāppatto hi “phasso”ti vutte “ayaṃ sabhāvaniruttī”ti",
  "atk-s0517a:45_7": "jānāti, “phassā”ti vā “phassa”nti vā vutte pana “ayaṃ na sabhāvaniruttī”ti jānāti.",
  "atk-s0517a:45_8": "Vedanādīsupi eseva nayo. Aññaṃ panesa nāmākhyātaupasagganipātabyañjanasaddaṃ jānāti",
  "atk-s0517a:45_9": "na jānātīti? Yadaggena saddaṃ sutvā “ayaṃ sabhāvanirutti, ayaṃ na sabhāvaniruttī”ti",
  "atk-s0517a:45_10": "jānāti, tadaggena tampi jānissati. Taṃ pana nayidaṃ paṭisambhidākiccanti paṭikkhipitvā",
  "atk-s0517a:45_11": "“bhāsaṃ nāma sattā uggaṇhantī”ti vatvā idaṃ kathitaṃ – mātāpitaro hi daharakāle kumārake",
  "atk-s0517a:45_12": "mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti, dārakā",
  "atk-s0517a:45_13": "tesaṃ taṃ taṃ bhāsaṃ vavatthāpenti “iminā idaṃ vuttaṃ, iminā idaṃ vutta”nti. Gacchante",
  "atk-s0517a:45_14": "gacchante kāle sabbampi bhāsaṃ jānanti. Mātā damiḷī, pitā andhako. Tesaṃ jātadārako",
  "atk-s0517a:45_15": "sace mātu kathaṃ paṭhamaṃ suṇāti, damiḷabhāsaṃ bhāsissati. Sace pitu kathaṃ paṭhamaṃ",
  "atk-s0517a:45_16": "suṇāti, andhakabhāsaṃ bhāsissati. Ubhinnampi pana kathaṃ asuṇanto māgadhikabhāsaṃ bhāsissati.",
  "atk-s0517a:46_0": "Yopi agāmake mahāaraññe nibbatto, tattha añño kathento nāma natthi, sopi attano dhammatāya",
  "atk-s0517a:46_1": "vacanaṃ samuṭṭhāpento māgadhikabhāsameva bhāsissati. Niraye tiracchānayoniyaṃ pettivisaye",
  "atk-s0517a:46_2": "manussaloke devaloketi sabbattha māgadhikabhāsāva ussannā. Tattha sesā oṭṭakirātaandhakayonakadamiḷabhāsādikā",
  "atk-s0517a:46_3": "bhāsā parivattanti. Ayamevekā yathābhuccabrahmavohāraariyavohārasaṅkhātā māgadhikabhāsā",
  "atk-s0517a:46_4": "na parivattati. Sammāsambuddhopi tepiṭakaṃ buddhavacanaṃ tantiṃ āropento māgadhikabhāsāya",
  "atk-s0517a:46_5": "eva āropesi. Kasmā? Evañhi atthaṃ āharituṃ sukhaṃ hoti. Māgadhikabhāsāya hi tantiṃ",
  "atk-s0517a:46_6": "āruḷhassa buddhavacanassa paṭisambhidāppattānaṃ sotapathāgamanameva papañco. Sote",
  "atk-s0517a:46_7": "pana saṅghaṭṭitamatteyeva nayasatena nayasahassena attho upaṭṭhāti. Aññāya pana bhāsāya",
  "atk-s0517a:46_8": "tantiṃ āruḷhakaṃ pothetvā pothetvā uggahetabbaṃ hoti. Bahumpi uggahetvā pana puthujjanassa",
  "atk-s0517a:46_9": "paṭisambhidāppatti nāma natthi, ariyasāvako no paṭisambhidāppatto nāma natthi.",
  "atk-s0517a:47_0": "Ñāṇesu ñāṇanti sabbatthakañāṇamārammaṇaṃ katvā paccavekkhantassa tasmiṃ ñāṇe pabhedagataṃ",
  "atk-s0517a:47_1": "ñāṇaṃ, yathāvuttesu vā tesu tīsu ñāṇesu gocarakiccādivasena vitthāragataṃ ñāṇaṃ paṭibhānapaṭisambhidā.",
  "atk-s0517a:48_0": "Imā pana catasso paṭisambhidā dvīsu ṭhānesu pabhedaṃ gacchanti, pañcahi kāraṇehi",
  "atk-s0517a:48_1": "visadā hontīti veditabbā. Katamesu dvīsu ṭhānesu pabhedaṃ gacchanti? Sekkhabhūmiyañca",
  "atk-s0517a:48_2": "asekkhabhūmiyañca. Tattha sāriputtattherassa mahāmoggallānattherassa mahākassapattherassa",
  "atk-s0517a:48_3": "mahākaccāyanattherassa mahākoṭṭhitattherassāti evamādīnaṃ asītiyāpi mahātherānaṃ",
  "atk-s0517a:48_4": "paṭisambhidā asekkhabhūmiyaṃ pabhedaṃ gatā, ānandattherassa, cittassa gahapatino,",
  "atk-s0517a:48_5": "dhammikassa upāsakassa, upālissa gahapatino, khujjuttarāya upāsikāyātievamādīnaṃ",
  "atk-s0517a:48_6": "paṭisambhidā sekkhabhūmiyaṃ pabhedaṃ gatāti imāsu dvīsu bhūmīsu pabhedaṃ gacchanti.",
  "atk-s0517a:49_0": "Katamehi pañcahi kāraṇehi visadā honti? Adhigamena, pariyattiyā, savanena, paripucchāya,",
  "atk-s0517a:49_1": "pubbayogena. Tattha adhigamo nāma arahattappatti. Arahattañhi pattassa paṭisambhidā",
  "atk-s0517a:49_2": "visadā honti. Pariyatti nāma buddhavacanaṃ. Tañhi uggaṇhantassa paṭisambhidā visadā",
  "atk-s0517a:49_3": "honti. Savanaṃ nāma saddhammassavanaṃ. Sakkaccaṃ aṭṭhiṃ katvā dhammaṃ suṇantassa",
  "atk-s0517a:49_4": "hi paṭisambhidā visadā honti. Paripucchā nāma pāḷiaṭṭhakathādīsu gaṇṭhipadaatthapadavinicchayakathā.",
  "atk-s0517a:49_5": "Uggahitapāḷiādīsu hi atthaṃ paripucchantassa paṭisambhidā visadā honti. Pubbayogo",
  "atk-s0517a:49_6": "nāma pubbabuddhānaṃ sāsane yogāvacaratā gatapaccāgatikabhāvena yāva anulomagotrabhusamīpaṃ",
  "atk-s0517a:49_7": "pattavipassanānuyogo. Pubbayogāvacarassa hi paṭisambhidā visadā honti. Imehi pañcahi",
  "atk-s0517a:49_8": "kāraṇehi visadā hontīti.",
  "atk-s0517a:50_0": "Etesu pana kāraṇesu pariyatti savanaṃ paripucchāti imāni tīṇi pabhedasseva balavakāraṇāni.",
  "atk-s0517a:50_1": "Pubbayogo adhigamassa balavapaccayo, pabhedassa hoti na hotīti? Hoti, na pana tathā.",
  "atk-s0517a:50_2": "Pariyattisavanaparipucchā hi pubbe hontu vā mā vā, pubbayogena pana pubbe ceva etarahi",
  "atk-s0517a:50_3": "ca saṅkhārasammasanaṃ vinā paṭisambhidā nāma natthi. Ime pana dvepi ekato hutvā paṭisambhidā",
  "atk-s0517a:50_4": "upatthambhetvā visadā karontīti. Apare āhu –",
  "atk-s0517a:51": "“Pubbayogo bāhusaccaṃ, desabhāsā ca āgamo;",
  "atk-s0517a:52": "Paripucchā adhigamo, garusannissayo tathā;",
  "atk-s0517a:53": "Mittasampatti cevāti, paṭisambhidapaccayā”ti.",
  "atk-s0517a:54_0": "Tattha pubbayogo vuttanayova. Bāhusaccaṃ nāma tesu tesu satthesu ca sippāyatanesu",
  "atk-s0517a:54_1": "ca kusalatā. Desabhāsā nāma ekasatavohārakusalatā, visesena pana māgadhike kosallaṃ.",
  "atk-s0517a:54_2": "Āgamo nāma antamaso opammavaggamattassapi buddhavacanassa pariyāpuṇanaṃ. Paripucchā",
  "atk-s0517a:54_3": "nāma ekagāthāyapi atthavinicchayapucchanaṃ. Adhigamo nāma sotāpannatā vā sakadāgāmitā",
  "atk-s0517a:54_4": "vā anāgāmitā vā arahattaṃ vā. Garusannissayo nāma sutapaṭibhānabahulānaṃ garūnaṃ",
  "atk-s0517a:54_5": "santike vāso. Mittasampatti nāma tathārūpānaṃyeva mittānaṃ paṭilābhoti.",
  "atk-s0517a:55_0": "Tattha buddhā ca paccekabuddhā ca pubbayogañceva adhigamañca nissāya paṭisambhidā",
  "atk-s0517a:55_1": "pāpuṇanti, sāvakā sabbānipi etāni kāraṇāni. Paṭisambhidāppattiyā ca pāṭiyekko kammaṭṭhānabhāvanānuyogo",
  "atk-s0517a:55_2": "nāma natthi, sekkhānaṃ pana sekkhaphalavimokkhantikā, asekkhānaṃ asekkhaphalavimokkhantikā",
  "atk-s0517a:55_3": "ca paṭisambhidāppatti hoti. Tathāgatānañhi dasa balāni viya ariyānaṃ ariyaphaleheva",
  "atk-s0517a:55_4": "paṭisambhidā ijjhantīti. Imāsaṃ catassannaṃ paṭisambhidānaṃ maggoti paṭisambhidāmaggo,",
  "atk-s0517a:55_5": "paṭisambhidāmaggo eva pakaraṇaṃ paṭisambhidāmaggappakaraṇaṃ, pakārena karīyante vuccante",
  "atk-s0517a:55_6": "ettha nānābhedabhinnā gambhīrā atthā iti pakaraṇaṃ.",
  "atk-s0517a:56_0": "Tadetaṃ paṭisambhidāmaggappakaraṇaṃ atthasampannaṃ byañjanasampannaṃ gambhīraṃ gambhīratthaṃ",
  "atk-s0517a:56_1": "lokuttarappakāsanaṃ suññatāpaṭisaññuttaṃ paṭipattiphalavisesasādhanaṃ paṭipattipaṭipakkhapaṭisedhanaṃ",
  "atk-s0517a:56_2": "yogāvacarānaṃ ñāṇavararatanākarabhūtaṃ dhammakathikānaṃ dhammakathāvilāsavisesahetubhūtaṃ",
  "atk-s0517a:56_3": "saṃsārabhīrukānaṃ dukkhanissaraṇaṃ tadupāyadassanena assāsajananatthaṃ tappaṭipakkhanāsanatthañca",
  "atk-s0517a:56_4": "gambhīratthānañca anekesaṃ suttantapadānaṃ atthavivaraṇena sujanahadayaparitosajananatthaṃ",
  "atk-s0517a:56_5": "tathāgatena arahatā sammāsambuddhena sabbattha appaṭihatasabbaññutaññāṇamahāpadīpāvabhāsena",
  "atk-s0517a:56_6": "sakalajanavitthatamahākaruṇāsinehasiniddhahadayena veneyyajanahadayagatakilesandhakāravidhamanatthamujjalitassa",
  "atk-s0517a:56_7": "saddhammamahāpadīpassa tadadhippāyavikāsanasinehaparisekena pañcavassasahassamaviratamujjalanamicchatā",
  "atk-s0517a:56_8": "lokānukampakena satthukappena dhammarājassa dhammasenāpatinā āyasmatā sāriputtattherena",
  "atk-s0517a:56_9": "bhāsitaṃ sutvā āyasmatā ānandena paṭhamamahāsaṅgītikāle yathāsutameva saṅgītiṃ āropitaṃ.",
  "atk-s0517a:57_0": "Tadetaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ.",
  "atk-s0517a:57_1": "Dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu",
  "atk-s0517a:57_2": "mahānikāyesu khuddakamahānikāyapariyāpannaṃ. Suttaṃ geyyaṃ veyyākaraṇaṃ gāthā udānaṃ",
  "atk-s0517a:57_3": "itivuttakaṃ jātakaṃ abbhutadhammaṃ vedallanti navasu satthu sāsanaṅgesu yathāsambhavaṃ",
  "atk-s0517a:57_4": "geyyaveyyākaraṇaṅgadvayasaṅgahitaṃ.",
  "atk-s0517a:58": "“Dvāsīti buddhato gaṇhiṃ, dve sahassāni bhikkhuto;",
  "atk-s0517a:59": "Caturāsīti sahassāni, ye me dhammā pavattino”ti. –",
  "atk-s0517a:60_0": "Dhammabhaṇḍāgārikattherena pana pañcasu ṭhānesu etadaggaṃ āropitena paṭiññātānaṃ",
  "atk-s0517a:60_1": "caturāsītiyā dhammakkhandhasahassānaṃ bhikkhuto gahitesu dvīsu dhammakkhandhasahassesu",
  "atk-s0517a:60_2": "anekasatadhammakkhandhasaṅgahitaṃ. Tassa tayo vaggā – mahāvaggo, majjhimavaggo, cūḷavaggoti.",
  "atk-s0517a:60_3": "Ekekasmiṃ vaggasmiṃ dasadasakaṃ katvā ñāṇakathādikā mātikākathāpariyosānā samatiṃsa",
  "atk-s0517a:60_4": "kathā. Evamanekadhā vavatthāpitassa imassa paṭisambhidāmaggappakaraṇassa anupubbaṃ",
  "atk-s0517a:60_5": "apubbapadatthavaṇṇanaṃ karissāma. Imañhi pakaraṇaṃ pāṭhato atthato uddisantena ca",
  "atk-s0517a:60_6": "niddisantena ca sakkaccaṃ uddisitabbaṃ niddisitabbañca, uggaṇhantenāpi sakkaccaṃ",
  "atk-s0517a:60_7": "uggahetabbaṃ dhāretabbañca. Taṃ kissahetu? Gambhīrattā imassa pakaraṇassa lokahitāya",
  "atk-s0517a:60_8": "loke ciraṭṭhitatthaṃ.",
  "atk-s0517a:61": "Tattha samatiṃsāya kathāsu ñāṇakathā kasmā ādito kathitāti ce? Ñāṇassa paṭipattimalavisodhakattena paṭipattiyā ādibhūtattā. Vuttañhi bhagavatā –",
  "atk-s0517a:62": "“Tasmātiha tvaṃ bhikkhu, ādimeva visodhehi kusalānaṃ dhammānaṃ. Ko cādi kusalānaṃ dhammānaṃ, sīlañca suvisuddhaṃ diṭṭhi ca ujukā”ti ?",
  "atk-s0517a:63": "Ujukā diṭṭhīti hi sammādiṭṭhisaṅkhātaṃ ñāṇaṃ vuttaṃ. Tasmāpi ñāṇakathā ādito kathitā.",
  "atk-s0517a:64": "Aparampi vuttaṃ –",
  "atk-s0517a:65_0": "“Tatra, bhikkhave, sammādiṭṭhi pubbaṅgamā hoti. Kathañca, bhikkhave, sammādiṭṭhi",
  "atk-s0517a:65_1": "pubbaṅgamā hoti? Sammādiṭṭhiṃ ‘sammādiṭṭhī’ti pajānāti, micchādiṭṭhiṃ ‘micchādiṭṭhī’ti",
  "atk-s0517a:65_2": "pajānāti. Sāssa hoti sammādiṭṭhi. Sammāsaṅkappaṃ ‘sammāsaṅkappo’ti pajānāti, micchāsaṅkappaṃ",
  "atk-s0517a:65_3": "‘micchāsaṅkappo’ti pajānāti. Sammāvācaṃ ‘sammāvācā’ti pajānāti, micchāvācaṃ ‘micchāvācā’ti",
  "atk-s0517a:65_4": "pajānāti. Sammākammantaṃ ‘sammākammanto’ti pajānāti, micchākammantaṃ ‘micchākammanto’ti",
  "atk-s0517a:65_5": "pajānāti. Sammāājīvaṃ ‘sammāājīvo’ti pajānāti, micchāājīvaṃ ‘micchāājīvo’ti pajānāti.",
  "atk-s0517a:65_6": "Sammāvāyāmaṃ ‘sammāvāyāmo’ti pajānāti, micchāvāyāmaṃ ‘micchāvāyāmo’ti pajānāti. Sammāsatiṃ",
  "atk-s0517a:65_7": "‘sammāsatī’ti pajānāti, micchāsatiṃ ‘micchāsatī’ti pajānāti. Sammāsamādhiṃ ‘sammāsamādhī’ti",
  "atk-s0517a:65_8": "pajānāti, micchāsamādhiṃ ‘micchāsamādhī’ti pajānāti. Sāssa hoti sammādiṭṭhī”ti.",
  "atk-s0517a:66": "Pubbaṅgamabhūtāya hi sammādiṭṭhiyā siddhāya micchādiṭṭhīnampi micchādiṭṭhibhāvaṃ jānissatīti sammādiṭṭhisaṅkhātaṃ ñāṇaṃ tāva sodhetuṃ ñāṇakathā ādito kathitā.",
  "atk-s0517a:67_0": "“Apicudāyi, tiṭṭhatu pubbanto, tiṭṭhatu aparanto, dhammaṃ te desessāmi – imasmiṃ",
  "atk-s0517a:67_1": "sati idaṃ hoti, imassuppādā idaṃ uppajjati, imasmiṃ asati idaṃ na hoti, imassa nirodhā",
  "atk-s0517a:67_2": "idaṃ nirujjhatī”ti ca –",
  "atk-s0517a:68": "Pubbantāparantadiṭṭhiyo ṭhapetvā ñāṇasseva vuttattā ñāṇakathā ādito kathitā.",
  "atk-s0517a:69_0": "“Alaṃ, subhadda, tiṭṭhatetaṃ ‘sabbe te sakāya paṭiññāya abbhaññiṃsu, sabbeva na abbhaññiṃsu,",
  "atk-s0517a:69_1": "udāhu ekacce abbhaññiṃsu, ekacce na abbhaññiṃsū’ti. Dhammaṃ te, subhadda, desessāmi,",
  "atk-s0517a:69_2": "taṃ suṇāhi sādhukaṃ manasikarohi, bhāsissāmī”ti ca –",
  "atk-s0517a:70": "Puthusamaṇabrāhmaṇaparappavādānaṃ vāde ṭhapetvā ariyassa aṭṭhaṅgikassa maggassa desitattā, aṭṭhaṅgike ca magge sammādiṭṭhisaṅkhātassa ñāṇassa padhānattā ñāṇakathā ādito kathitā.",
  "atk-s0517a:71": "“Cattārimāni, bhikkhave, sotāpattiyaṅgāni sappurisasaṃsevo, saddhammassavanaṃ, yoniso manasikāro, dhammānudhammapaṭipattī”ti ca –",
  "atk-s0517a:72_0": "“Saddhājāto upasaṅkamati, upasaṅkamanto payirupāsati, payirupāsanto sotaṃ odahati,",
  "atk-s0517a:72_1": "ohitasoto dhammaṃ suṇāti, sutvā dhammaṃ dhāreti, dhātānaṃ dhammānaṃ paññāya atthaṃ",
  "atk-s0517a:72_2": "upaparikkhati, atthaṃ upaparikkhato dhammā nijjhānaṃ khamanti, dhammanijjhānakkhantiyā",
  "atk-s0517a:72_3": "chando jāyati, chandajāto ussahati, ussahitvā tuleti, tulayitvā padahati, pahitatto",
  "atk-s0517a:72_4": "kāyena ceva paramatthasaccaṃ sacchikaroti, paññāya ca naṃ paṭivijjha passatī”ti ca –",
  "atk-s0517a:73": "“Idha tathāgato loke uppajjati…pe… so dhammaṃ deseti ādikalyāṇa”nti ādīni ca –",
  "atk-s0517a:74": "Anekāni suttantapadāni anulomentena sutamaye ñāṇaṃ ādiṃ katvā yathākkamena ñāṇakathā ādito kathitā.",
  "atk-s0517a:75_0": "Sā panāyaṃ ñāṇakathā uddesaniddesavasena dvidhā ṭhitā. Uddese “sotāvadhāne paññā",
  "atk-s0517a:75_1": "sutamaye ñāṇa”ntiādinā nayena tesattati ñāṇāni mātikāvasena uddiṭṭhāni. Niddese “kathaṃ",
  "atk-s0517a:75_2": "sotāvadhāne paññā sutamaye ñāṇaṃ. ‘Ime dhammā abhiññeyyā’ti sotāvadhānaṃ, taṃpajānanā",
  "atk-s0517a:75_3": "paññā sutamaye ñāṇa”ntiādinā nayena tāniyeva tesattati ñāṇāni vitthāravasena niddiṭṭhānīti.",
  "atk-s0517a:76": "Ganthārambhakathā niṭṭhitā.",
  "atk-s0517a:77": "(1) Mahāvaggo",
  "atk-s0517a:78": "1. Ñāṇakathā",
  "atk-s0517a:79": "Mātikāvaṇṇanā",
  "atk-s0517a:80": "1. Tattha uddese tāva sotāvadhāne paññā sutamaye ñāṇanti ettha sotasaddo anekatthappabhedo. Tathā hesa –",
  "atk-s0517a:81": "Maṃsaviññāṇañāṇesu, taṇhādīsu ca dissati;",
  "atk-s0517a:82": "Dhārāyaṃ ariyamagge, cittasantatiyampi ca.",
  "atk-s0517a:83_0": "“Sotāyatanaṃ sotadhātu sotindriya”ntiādīsu hi ayaṃ sotasaddo maṃsasote dissati. “Sotena",
  "atk-s0517a:83_1": "saddaṃ sutvā”tiādīsu sotaviññāṇe. “Dibbāya sotadhātuyā”tiādīsu ñāṇasote. “Yāni sotāni",
  "atk-s0517a:83_2": "lokasminti yāni etāni sotāni mayā kittitāni pakittitāni ācikkhitāni desitāni paññapitāni",
  "atk-s0517a:83_3": "paṭṭhapitāni vivaritāni vibhattāni uttānīkatāni pakāsitāni. Seyyathidaṃ – taṇhāsoto",
  "atk-s0517a:83_4": "diṭṭhisoto kilesasoto duccaritasoto avijjāsoto”tiādīsu taṇhādīsu pañcasu dhammesu.",
  "atk-s0517a:83_5": "“Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu",
  "atk-s0517a:83_6": "udakadhārāyaṃ. “Ariyassetaṃ, āvuso, aṭṭhaṅgikassa maggassa adhivacanaṃ, yadidaṃ soto”tiādīsu",
  "atk-s0517a:83_7": "ariyamagge. “Purisassa ca viññāṇasotaṃ pajānāti ubhayato abbocchinnaṃ idha loke patiṭṭhitañca",
  "atk-s0517a:83_8": "paraloke patiṭṭhitañcā”tiādīsu cittasantatiyaṃ. Idha panāyaṃ maṃsasote daṭṭhabbo.",
  "atk-s0517a:83_9": "Tena sotena hetubhūtena, karaṇabhūtena vā avadhīyati avatthāpīyati appīyatīti sotāvadhānaṃ.",
  "atk-s0517a:83_10": "Kiṃ taṃ? Sutaṃ. Sutañca nāma “bahussuto hoti sutadharo sutasannicayo”tiādīsu viya",
  "atk-s0517a:83_11": "sotadvārānusārena viññātaṃ avadhāritaṃ dhammajātaṃ, taṃ idha sotāvadhānanti vuttaṃ.",
  "atk-s0517a:83_12": "Tasmiṃ sotāvadhānasaṅkhāte sute pavattā paññā sotāvadhāne paññā. Paññāti ca tassa",
  "atk-s0517a:83_13": "tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā",
  "atk-s0517a:83_14": "pakārena dhamme jānātītipi paññā.",
  "atk-s0517a:84": "Sutamaye ñāṇanti ettha sutasaddo tāva saupasaggo anupasaggo ca –",
  "atk-s0517a:85": "Gamane vissute tintenuyogopacitepi ca;",
  "atk-s0517a:86": "Sadde ca sotadvārānusārañāte ca dissati.",
  "atk-s0517a:87_0": "Tathā hissa “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0517a:87_1": "vissutadhammassāti attho. “Avassutā avassutassa purisapuggalassā”tiādīsu tintā tintassāti",
  "atk-s0517a:87_2": "attho. “Ye jhānapasutā dhīrā”tiādīsu anuyuttāti attho. “Tumhehi puññaṃ pasutaṃ anappaka”ntiādīsu",
  "atk-s0517a:87_3": "upacitanti attho. “Diṭṭhaṃ sutaṃ mutaṃ viññāta”ntiādīsu saddoti attho. “Bahussuto",
  "atk-s0517a:87_4": "hoti sutadharo sutasannicayo”tiādīsu sotadvārānusāraviññātadharoti attho. Idha panassa",
  "atk-s0517a:87_5": "sotadvārānusārena viññātaṃ upadhāritanti attho. Sutamaye ñāṇanti yā esā etaṃ sutaṃ",
  "atk-s0517a:87_6": "viññātaṃ avadhāritaṃ saddhammaṃ ārabbha ārammaṇaṃ katvā sabbapaṭhamañca aparāparañca",
  "atk-s0517a:87_7": "pavattā paññā, taṃ “sutamaye ñāṇa”nti vuttaṃ hoti, sutamayaṃ ñāṇanti attho. Sutamayeti",
  "atk-s0517a:87_8": "ca paccattavacanametaṃ, yathā “na hevaṃ vattabbe”. “Vanappagumbe yathā phussitagge”.",
  "atk-s0517a:87_9": "“Natthi attakāre natthi parakāre natthi purisakāre”tiādīsu paccattavacanaṃ, evamidhāpi",
  "atk-s0517a:87_10": "daṭṭhabbaṃ. Tena vuttaṃ – “sutamayaṃ ñāṇanti attho”ti.",
  "atk-s0517a:88_0": "Atha vā sutena pakato phassādiko dhammapuñjo sutamayo, tasmiṃ sutamaye dhammapuñje",
  "atk-s0517a:88_1": "pavattaṃ taṃsampayuttaṃ ñāṇaṃ sutamaye ñāṇaṃ. Sabhāvasāmaññalakkhaṇavasena dhamme",
  "atk-s0517a:88_2": "jānātīti ñāṇaṃ. Taṃyeva ñāṇaṃ pariyāyavacanena adhippāyapakāsanatthaṃ aniyamena “paññā”ti",
  "atk-s0517a:88_3": "vatvā pacchā adhippetaṃ “ñāṇa”nti niyametvā vuttanti veditabbaṃ. Ñāṇañca nāma sabhāvapaṭivedhalakkhaṇaṃ,",
  "atk-s0517a:88_4": "akkhalitapaṭivedhalakkhaṇaṃ vā kusalissāsakhittausupaṭivedho viya, visayobhāsanarasaṃ",
  "atk-s0517a:88_5": "padīpo viya, asammohapaccupaṭṭhānaṃ araññagatasudesako viya. “Samāhito, bhikkhave,",
  "atk-s0517a:88_6": "bhikkhu yathābhūtaṃ pajānātī”ti vacanato samādhipadaṭṭhānaṃ. Lakkhaṇādīsu hi sabhāvo",
  "atk-s0517a:88_7": "vā sāmaññaṃ vā lakkhaṇaṃ nāma, kiccaṃ vā sampatti vā raso nāma, upaṭṭhānākāro vā",
  "atk-s0517a:88_8": "phalaṃ vā paccupaṭṭhānaṃ nāma, āsannakāraṇaṃ padaṭṭhānaṃ nāmāti veditabbaṃ.",
  "atk-s0517a:89": "2. Sutvāna saṃvare paññāti –",
  "atk-s0517a:90": "Pātimokkho satī ceva, ñāṇaṃ khanti tatheva ca;",
  "atk-s0517a:91": "Vīriyaṃ pañcime dhammā, saṃvarāti pakāsitā.",
  "atk-s0517a:92_0": "“Iminā pātimokkhasaṃvarena upeto hoti samupeto upāgato samupāgato upapanno sampanno",
  "atk-s0517a:92_1": "samannāgato”ti āgato pātimokkhasaṃvaro. “Cakkhunā rūpaṃ disvā na nimittaggāhī hoti",
  "atk-s0517a:92_2": "nānubyañjanaggāhī. Yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā",
  "atk-s0517a:92_3": "pāpakā akusalā dhammā anvāssaveyyuṃ, tassa saṃvarāya paṭipajjati, rakkhati cakkhundriyaṃ,",
  "atk-s0517a:92_4": "cakkhundriye saṃvaraṃ āpajjatī”tiādinā nayena āgato satisaṃvaro.",
  "atk-s0517a:93": "“Yāni sotāni lokasmiṃ (ajitāti bhagavā),",
  "atk-s0517a:94": "Sati tesaṃ nivāraṇaṃ;",
  "atk-s0517a:95": "Sotānaṃ saṃvaraṃ brūmi, paññāyete pidhīyare”ti. –",
  "atk-s0517a:96_0": "Āgato ñāṇasaṃvaro. “Katame ca, bhikkhave, āsavā paṭisevanā pahātabbā? Idha, bhikkhave,",
  "atk-s0517a:96_1": "bhikkhu paṭisaṅkhā yoniso cīvaraṃ paṭisevatī”tiādinā nayena āgato paccayapaṭisevanāsaṃvaro,",
  "atk-s0517a:96_2": "sopi ñāṇasaṃvareneva saṅgahito. “Khamo hoti sītassa uṇhassa jighacchāya pipāsāya",
  "atk-s0517a:96_3": "ḍaṃsamakasavātātapasarisapasamphassānaṃ duruttānaṃ durāgatānaṃ vacanapathānaṃ uppannānaṃ",
  "atk-s0517a:96_4": "sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ pāṇaharānaṃ",
  "atk-s0517a:96_5": "adhivāsakajātiko hotī”ti āgato khantisaṃvaro. “Uppannaṃ kāmavitakkaṃ nādhivāseti",
  "atk-s0517a:96_6": "pajahati vinodeti byantīkaroti anabhāvaṃ gametī”tiādinā nayena āgato vīriyasaṃvaro.",
  "atk-s0517a:96_7": "“Idha ariyasāvako micchāājīvaṃ pahāya sammāājīvena jīvikaṃ kappetī”ti āgato ājīvapārisuddhisaṃvaro,",
  "atk-s0517a:96_8": "sopi vīriyasaṃvareneva saṅgahito. Tesu sattasu saṃvaresu pātimokkhasaṃvaraindriyasaṃvaraājīvapārisuddhipaccayapaṭisevanasaṅkhātā",
  "atk-s0517a:96_9": "cattāro saṃvarā idhādhippetā, tesu ca visesena pātimokkhasaṃvaro. Sabbopi cāyaṃ saṃvaro",
  "atk-s0517a:96_10": "yathāsakaṃ saṃvaritabbānaṃ kāyaduccaritādīnaṃ saṃvaraṇato saṃvaroti vuccati. Sutamayañāṇe",
  "atk-s0517a:96_11": "vuttaṃ dhammaṃ sutvā saṃvarantassa saṃvaraṃ karontassa tasmiṃ saṃvare pavattā taṃsampayuttā",
  "atk-s0517a:96_12": "paññā “sutvāna saṃvare paññā”ti vuttā. Atha vā hetuatthe sutvāti vacanassa sambhavato",
  "atk-s0517a:96_13": "sutahetunā saṃvare paññātipi attho.",
  "atk-s0517a:97_0": "Sīlamaye ñāṇanti ettha sīlanti sīlanaṭṭhena sīlaṃ. Kimidaṃ sīlanaṃ nāma? Samādhānaṃ",
  "atk-s0517a:97_1": "vā, kāyakammādīnaṃ susīlyavasena avippakiṇṇatāti attho. Upadhāraṇaṃ vā, kusalānaṃ",
  "atk-s0517a:97_2": "dhammānaṃ patiṭṭhāvasena ādhārabhāvoti attho. Etadeva hi ettha atthadvayaṃ saddalakkhaṇavidū",
  "atk-s0517a:97_3": "anujānanti. Aññe pana “adhisevanaṭṭhena ācāraṭṭhena tassīlaṭṭhena siraṭṭhena sītalaṭṭhena",
  "atk-s0517a:97_4": "sivaṭṭhena sīla”nti vaṇṇayanti.",
  "atk-s0517a:98": "Sīlanaṃ lakkhaṇaṃ tassa, bhinnassāpi anekadhā;",
  "atk-s0517a:99": "Sanidassanattaṃ rūpassa, yathā bhinnassa nekadhā.",
  "atk-s0517a:100_0": "Yathā hi nīlapītādibhedena anekadhā bhinnassāpi rūpāyatanassa sanidassanattaṃ lakkhaṇaṃ",
  "atk-s0517a:100_1": "nīlādibhedena bhinnassāpi sanidassanabhāvānatikkamanato, tathā sīlassa cetanādibhedena",
  "atk-s0517a:100_2": "anekadhā bhinnassāpi yadetaṃ kāyakammādīnaṃ samādhānavasena kusalānañca dhammānaṃ",
  "atk-s0517a:100_3": "patiṭṭhānavasena vuttaṃ sīlanaṃ, tadeva lakkhaṇaṃ cetanādibhedena bhinnassāpi samādhānapatiṭṭhānabhāvānatikkamanato.",
  "atk-s0517a:100_4": "Evaṃlakkhaṇassa panassa –",
  "atk-s0517a:101": "“Dussīlyaviddhaṃsanatā, anavajjaguṇo tathā;",
  "atk-s0517a:102": "Kiccasampatti atthena, raso nāma pavuccati”.",
  "atk-s0517a:103": "Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ.",
  "atk-s0517a:104": "Soceyyapaccupaṭṭhānaṃ, tayidaṃ tassa viññuhi;",
  "atk-s0517a:105": "Ottappañca hirī ceva, padaṭṭhānanti vaṇṇitaṃ. –",
  "atk-s0517a:106_0": "Tayidaṃ sīlaṃ “kāyasoceyyaṃ vacīsoceyyaṃ manosoceyya”nti evaṃ vuttasoceyyapaccupaṭṭhānaṃ,",
  "atk-s0517a:106_1": "sucibhāvena paccupaṭṭhāti gahaṇabhāvaṃ gacchati. Hirottappañca pana tassa viññūhi",
  "atk-s0517a:106_2": "padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati",
  "atk-s0517a:106_3": "ceva tiṭṭhati ca, asati neva uppajjati na tiṭṭhatīti evaṃvidhena sīlena sahagataṃ",
  "atk-s0517a:106_4": "taṃsampayuttaṃ ñāṇaṃ sīlamaye ñāṇaṃ. Atha vā sīlameva pakataṃ sīlamayaṃ, tasmiṃ sīlamaye",
  "atk-s0517a:106_5": "taṃsampayuttaṃ ñāṇaṃ. Asaṃvare ādīnavapaccavekkhaṇā ca, saṃvare ānisaṃsapaccavekkhaṇā",
  "atk-s0517a:106_6": "ca, saṃvarapārisuddhipaccavekkhaṇā ca, saṃvarasaṃkilesavodānapaccavekkhaṇā ca sīlamayañāṇeneva saṅgahitā.",
  "atk-s0517a:107_0": "3. Saṃvaritvā samādahane paññāti sīlamayañāṇe vuttasīlasaṃvarena saṃvaritvā saṃvaraṃ",
  "atk-s0517a:107_1": "katvā sīle patiṭṭhāya samādahantassa upacārappanāvasena cittekaggataṃ karontassa",
  "atk-s0517a:107_2": "tasmiṃ samādahane pavattā taṃsampayuttā paññā. Samaṃ sammā ca ādahanaṃ ṭhapananti",
  "atk-s0517a:107_3": "ca samādahanaṃ, samādhissevetaṃ pariyāyavacanaṃ.",
  "atk-s0517a:108_0": "Samādhibhāvanāmaye ñāṇanti ettha kusalacittekaggatā samādhi. Kenaṭṭhena samādhi?",
  "atk-s0517a:108_1": "Samādhānaṭṭhena samādhi. Kimidaṃ samādhānaṃ nāma? Ekārammaṇe cittacetasikānaṃ samaṃ",
  "atk-s0517a:108_2": "sammā ca ādhānaṃ, ṭhapananti vuttaṃ hoti. Tasmā yassa dhammassānubhāvena ekārammaṇe",
  "atk-s0517a:108_3": "cittacetasikā samaṃ sammā ca avikkhipamānā avippakiṇṇā ca hutvā tiṭṭhanti, idaṃ samādhānanti",
  "atk-s0517a:108_4": "veditabbaṃ. Tassa kho pana samādhissa –",
  "atk-s0517a:109": "Lakkhaṇaṃ tu avikkhepo, vikkhepaviddhaṃsanaṃ raso;",
  "atk-s0517a:110": "Akampanamupaṭṭhānaṃ, padaṭṭhānaṃ sukhaṃ pana.",
  "atk-s0517a:111_0": "Bhāvīyati vaḍḍhīyatīti bhāvanā, samādhi eva bhāvanā samādhibhāvanā, samādhissa vā",
  "atk-s0517a:111_1": "bhāvanā vaḍḍhanā samādhibhāvanā. Samādhibhāvanāvacanena aññaṃ bhāvanaṃ paṭikkhipati.",
  "atk-s0517a:111_2": "Pubbe viya upacārappanāvasena samādhibhāvanāmaye ñāṇaṃ.",
  "atk-s0517a:112_0": "4. Paccayapariggahe paññāti ettha paṭicca phalametīti paccayo. Paṭiccāti na vinā",
  "atk-s0517a:112_1": "tena, apaccakkhitvāti attho. Etīti uppajjati ceva pavattati cāti attho. Apica upakārakattho",
  "atk-s0517a:112_2": "paccayattho, tassa paccayassa bahuvidhattā paccayānaṃ pariggahe vavatthāpane ca paññā",
  "atk-s0517a:112_3": "paccayapariggahe paññā.",
  "atk-s0517a:113_0": "Dhammaṭṭhitiñāṇanti ettha dhammasaddo tāva sabhāvapaññāpuññapaññattiāpattipariyattinissattatāvikāraguṇapaccayapaccayuppannādīsu",
  "atk-s0517a:113_1": "dissati. Ayañhi “kusalā dhammā akusalā dhammā abyākatā dhammā”tiādīsu sabhāve dissati.",
  "atk-s0517a:114": "“Yassete caturo dhammā, saddhassa gharamesino;",
  "atk-s0517a:115": "Saccaṃ dhammo dhiti cāgo, sa ve pecca na socatī”ti. –",
  "atk-s0517a:116": "Ādīsu paññāyaṃ.",
  "atk-s0517a:117": "“Na hi dhammo adhammo ca, ubho samavipākino;",
  "atk-s0517a:118": "Adhammo nirayaṃ neti, dhammo pāpeti suggati”nti. –",
  "atk-s0517a:119_0": "Ādīsu puññe. “Paññattidhammā niruttidhammā adhivacanadhammā”tiādīsu paññattiyaṃ.",
  "atk-s0517a:119_1": "“Pārājikā dhammā saṅghādisesā dhammā”tiādīsu āpattiyaṃ. “Idha bhikkhu dhammaṃ jānāti",
  "atk-s0517a:119_2": "suttaṃ geyyaṃ veyyākaraṇa”ntiādīsu pariyattiyaṃ. “Tasmiṃ kho pana samaye dhammā honti.",
  "atk-s0517a:119_3": "Dhammesu dhammānupassī viharatī”tiādīsu nissattatāyaṃ. “Jātidhammā jarādhammā maraṇadhammā”tiādīsu",
  "atk-s0517a:119_4": "vikāre. “Channaṃ buddhadhammāna”ntiādīsu guṇe. “Hetumhi ñāṇaṃ dhammapaṭisambhidā”tiādīsu",
  "atk-s0517a:119_5": "paccaye. “Ṭhitāva sā dhātu dhammaṭṭhitatā dhammaniyāmatā”tiādīsu paccayuppanne. Svāyamidhāpi",
  "atk-s0517a:119_6": "paccayuppanne daṭṭhabbo. Atthato pana attano sabhāvaṃ dhārentīti vā, paccayehi dhārīyantīti",
  "atk-s0517a:119_7": "vā, attano phalaṃ dhārentīti vā, attano paripūrakaṃ apāyesu apatamānaṃ dhārentīti",
  "atk-s0517a:119_8": "vā, sakasakalakkhaṇe dhārentīti vā, cittena avadhārīyantīti vā yathāyogaṃ dhammāti",
  "atk-s0517a:119_9": "vuccanti. Idha pana attano paccayehi dhārīyantīti dhammā, paccayasamuppannā dhammā",
  "atk-s0517a:119_10": "tiṭṭhanti uppajjanti ceva pavattanti ca etāyāti dhammaṭṭhiti, paccayadhammānametaṃ",
  "atk-s0517a:119_11": "adhivacanaṃ. Tassaṃ dhammaṭṭhitiyaṃ ñāṇaṃ dhammaṭṭhitiñāṇaṃ. Idañhi samādhibhāvanāmayañāṇe",
  "atk-s0517a:119_12": "vuttasamādhinā samāhitena cittena yathābhūtañāṇadassanatthāya yogamārabhitvā vavatthāpitanāmarūpassa",
  "atk-s0517a:119_13": "tesaṃ nāmarūpānaṃ paccayapariggahapariyāyaṃ dhammaṭṭhitiñāṇaṃ uppajjati. “Nāmarūpavavatthāne",
  "atk-s0517a:119_14": "ñāṇa”nti avatvā eva kasmā “dhammaṭṭhitiñāṇa”nti vuttanti ce? Paccayapariggaheneva",
  "atk-s0517a:119_15": "paccayasamuppannapariggahassa siddhattā. Paccayasamuppanne hi apariggahite paccayapariggaho",
  "atk-s0517a:119_16": "na sakkā hoti kātuṃ. Tasmā dhammaṭṭhitiñāṇagahaṇeneva tassa hetubhūtaṃ pubbe siddhaṃ",
  "atk-s0517a:119_17": "nāmarūpavavatthānañāṇaṃ vuttameva hotīti veditabbaṃ. Kasmā dutiyatatiyañāṇaṃ viya",
  "atk-s0517a:119_18": "“samādahitvā paccayapariggahe paññā”ti na vuttanti ce? Samathavipassanānaṃ yuganaddhattā.",
  "atk-s0517a:120": "“Samādahitvā yathā ce vipassati, vipassamāno tathā ce samādahe;",
  "atk-s0517a:121": "Vipassanā ca samatho tadā ahu, samānabhāgā yuganaddhā vattare”ti. –",
  "atk-s0517a:122_0": "Hi vuttaṃ. Tasmā samādhiṃ avissajjetvā samādhiñca ñāṇañca yuganaddhaṃ katvā yāva",
  "atk-s0517a:122_1": "ariyamaggo, tāva ussukkāpetabbanti ñāpanatthaṃ “paccayapariggahe paññā dhammaṭṭhitiñāṇa”micceva",
  "atk-s0517a:122_2": "vuttanti veditabbaṃ.",
  "atk-s0517a:123_0": "5. Atītānāgatapaccuppannānaṃ dhammānaṃ saṅkhipitvā vavatthāne paññāti ettha attano",
  "atk-s0517a:123_1": "sabhāvaṃ, uppādādikkhaṇaṃ vā patvā ati itā atikkantāti atītā, tadubhayampi na āgatā",
  "atk-s0517a:123_2": "na sampattāti anāgatā, taṃ taṃ kāraṇaṃ paṭicca uppādādiuddhaṃ pannā gatā pavattāti",
  "atk-s0517a:123_3": "paccuppannā. Addhā santatikhaṇapaccuppannesu santatipaccuppannaṃ idhādhippetaṃ. Tesaṃ",
  "atk-s0517a:123_4": "atītānāgatapaccuppannānaṃ pañcakkhandhadhammānaṃ ekekakkhandhalakkhaṇe saṅkhipitvā",
  "atk-s0517a:123_5": "kalāpavasena rāsiṃ katvā vavatthāne nicchayane sanniṭṭhāpane paññā.",
  "atk-s0517a:124_0": "Sammasane ñāṇanti sammā āmasane anumajjane pekkhaṇe ñāṇaṃ, kalāpasammasanañāṇanti",
  "atk-s0517a:124_1": "attho. Idañhi nāmarūpavavatthānañāṇānantaraṃ nāmarūpapaccayapariggahe dhammaṭṭhitiñāṇe",
  "atk-s0517a:124_2": "ṭhitassa “yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ",
  "atk-s0517a:124_3": "vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ taṃ rūpaṃ aniccato",
  "atk-s0517a:124_4": "vavatthapeti, ekaṃ sammasanaṃ, dukkhato vavatthapeti, ekaṃ sammasanaṃ, anattato vavatthapeti,",
  "atk-s0517a:124_5": "ekaṃ sammasana”ntiādinā nayena vuttasammasanavasena pubbe vavatthāpite ekekasmiṃ",
  "atk-s0517a:124_6": "khandhe tilakkhaṇaṃ āropetvā aniccato dukkhato anattato vipassantassa kalāpasammasanañāṇaṃ uppajjati.",
  "atk-s0517a:125_0": "6. Paccuppannānaṃ dhammānaṃ vipariṇāmānupassane paññāti santativasena paccuppannānaṃ",
  "atk-s0517a:125_1": "ajjhattaṃ pañcakkhandhadhammānaṃ vipariṇāmadassane bhaṅgadassane paññā. Yasmā “ime",
  "atk-s0517a:125_2": "dhammā uppajjitvā bhijjantī”ti udayaṃ gahetvāpi bhedeyeva cittaṃ ṭhapeti, tasmā avuttopi",
  "atk-s0517a:125_3": "udayo vuttoyeva hotīti veditabbo. Paccuppannānaṃ dhammānaṃ dassanena vā udayadassanassa",
  "atk-s0517a:125_4": "siddhattā udayo vuttoyeva hoti. Na hi udayaṃ vinā dhammānaṃ uppannattaṃ sijjhati,",
  "atk-s0517a:125_5": "tasmā “paccuppannānaṃ dhammānaṃ uppādavipariṇāmānupassane paññā”ti avuttepi vuttameva",
  "atk-s0517a:125_6": "hotīti veditabbaṃ. “Udayabbayānupassane ñāṇa”nti niyamitattā ca udayadassanaṃ siddhameva",
  "atk-s0517a:125_7": "hotīti anantaraṃ vuttassa sammasanañāṇassa pāraṃ gantvā taṃsammasaneyeva pākaṭībhūte",
  "atk-s0517a:125_8": "udayabbaye pariggaṇhitvā saṅkhārānaṃ paricchedakaraṇatthaṃ udayabbayānupassanaṃ ārabhantassa",
  "atk-s0517a:125_9": "uppajjati udayabbayānupassanāñāṇaṃ. Tañhi udayabbaye anupassanato udayabbayānupassanāti vuccati.",
  "atk-s0517a:126_0": "7. Ārammaṇaṃ paṭisaṅkhāti rūpakkhandhādiārammaṇaṃ bhaṅgato paṭisaṅkhāya jānitvā passitvā.",
  "atk-s0517a:126_1": "Bhaṅgānupassane paññā vipassane ñāṇanti tassa ārammaṇaṃ bhaṅgato paṭisaṅkhāya uppannassa",
  "atk-s0517a:126_2": "ñāṇassa bhaṅgaṃ anupassane yā paññā, taṃ “vipassane ñāṇa”nti vuttaṃ hoti. Vipassanāti",
  "atk-s0517a:126_3": "ca vividhā passanā vipassanā. Ārammaṇapaṭisaṅkhātipi pāṭho. Tassattho – ārammaṇassa",
  "atk-s0517a:126_4": "paṭisaṅkhā jānanā passanāti vuttanayeneva ārammaṇapaṭisaṅkhā “bhaṅgānupassane paññā",
  "atk-s0517a:126_5": "vipassane ñāṇa”nti vuttaṃ hoti. Yasmā pana bhaṅgānupassanāya eva vipassanā sikhaṃ",
  "atk-s0517a:126_6": "pāpuṇāti, tasmā visesetvā idameva “vipassane ñāṇa”nti vuttaṃ. Yasmā udayabbayānupassanāya",
  "atk-s0517a:126_7": "ṭhitassa maggāmaggañāṇadassanaṃ uppajjati, tasmā tassā siddhāya taṃ siddhameva hotīti",
  "atk-s0517a:126_8": "taṃ avatvāva bhaṅgānupassanāya eva vipassanāsikhaṃ ñāṇaṃ vuttanti veditabbaṃ. Udayabbayānupassanāya",
  "atk-s0517a:126_9": "suparidiṭṭhaudayabbayassa suparicchinnesu saṅkhāresu lahuṃ lahuṃ upaṭṭhahantesu ñāṇe",
  "atk-s0517a:126_10": "tikkhe vahante udayaṃ pahāya bhaṅge eva sati santiṭṭhati, tassa “evaṃ uppajjitvā",
  "atk-s0517a:126_11": "evaṃ nāma saṅkhārā bhijjantī”ti passato etasmiṃ ṭhāne bhaṅgānupassanāñāṇaṃ uppajjati.",
  "atk-s0517a:127_0": "8. Bhayatupaṭṭhāne paññāti uppādapavattanimittaāyūhanāpaṭisandhīnaṃ bhayato upaṭṭhāne",
  "atk-s0517a:127_1": "pīḷāyogato sappaṭibhayavasena gahaṇūpagamane paññāti attho. Bhayato upaṭṭhātīti bhayatupaṭṭhānaṃ",
  "atk-s0517a:127_2": "ārammaṇaṃ, tasmiṃ bhayatupaṭṭhāne. Atha vā bhayato upatiṭṭhatīti bhayatupaṭṭhānaṃ,",
  "atk-s0517a:127_3": "paññā, taṃ “bhayatupaṭṭhāna”nti vuttaṃ hoti.",
  "atk-s0517a:128_0": "Ādīnave ñāṇanti bhummavacanameva. “Yā ca bhayatupaṭṭhāne paññā, yañca ādīnave ñāṇaṃ,",
  "atk-s0517a:128_1": "yā ca nibbidā, ime dhammā ekaṭṭhā, byañjanameva nāna”nti vuttattā ekamiva vuccamānampi",
  "atk-s0517a:128_2": "avatthābhedena muñcitukamyatādi viya tividhameva hoti. Tasmā bhayatupaṭṭhānaādīnavānupassanāsu",
  "atk-s0517a:128_3": "siddhāsu nibbidānupassanā siddhā hotīti katvā avuttāpi vuttāva hotīti veditabbā.",
  "atk-s0517a:129_0": "Sabbasaṅkhārānaṃ bhaṅgārammaṇaṃ bhaṅgānupassanaṃ āsevantassa bhāventassa bahulīkarontassa",
  "atk-s0517a:129_1": "tibhavacatuyonipañcagatisattaviññāṇaṭṭhitinavasattāvāsesu pabhedakā saṅkhārā sukhena",
  "atk-s0517a:129_2": "jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinna-",
  "atk-s0517a:129_3": "madacaṇḍahatthighoraāsivisaasanivicakkasusānaraṇabhūmijalitaaṅgārakāsuādayo viya",
  "atk-s0517a:129_4": "mahābhayaṃ hutvā upaṭṭhahanti, tassa “atītā saṅkhārā niruddhā, paccuppannā nirujjhanti,",
  "atk-s0517a:129_5": "anāgatāpi evameva nirujjhissantī”ti passato etasmiṃ ṭhāne bhayatupaṭṭhānaṃ ñāṇaṃ",
  "atk-s0517a:129_6": "uppajjati. Tassa taṃ bhayatupaṭṭhānañāṇaṃ āsevantassa bhāventassa bahulīkarontassa",
  "atk-s0517a:129_7": "sabbabhavayonigatiṭhitisattāvāsesu neva tāṇaṃ na leṇaṃ na gati na paṭisaraṇaṃ paññāyati,",
  "atk-s0517a:129_8": "sabbabhavayonigatiṭhitinivāsagatesu saṅkhāresu ekasaṅkhārepi patthanā vā parāmāso",
  "atk-s0517a:129_9": "vā na hoti, tayo bhavā vītaccitaṅgārapuṇṇā aṅgārakāsuyo viya, cattāro mahābhūtā ghoravisā",
  "atk-s0517a:129_10": "āsivisā viya, pañcakkhandhā ukkhittāsikā vadhakā viya, cha ajjhattikāyatanāni suññagāmo",
  "atk-s0517a:129_11": "viya, cha bāhirāyatanāni gāmaghātakacorā viya, sattaviññāṇaṭṭhitiyo nava ca sattāvāsā",
  "atk-s0517a:129_12": "ekādasahi aggīhi ādittā sampajjalitā sajotibhūtā viya ca, sabbe saṅkhārā gaṇḍabhūtā",
  "atk-s0517a:129_13": "rogabhūtā sallabhūtā aghabhūtā ābādhabhūtā viya ca nirassādā nirasā mahāādīnavarāsibhūtā",
  "atk-s0517a:129_14": "hutvā upaṭṭhahanti, sukhena jīvitukāmassa bhīrukapurisassa ramaṇīyākārasaṇṭhitampi",
  "atk-s0517a:129_15": "savāḷakamiva vanagahanaṃ, sasaddūlā viya guhā, sagāharakkhasaṃ viya udakaṃ, samussitakhaggā",
  "atk-s0517a:129_16": "viya paccatthikā, savisaṃ viya bhojanaṃ, sacoro viya maggo, ādittamiva agāraṃ, uyyuttasenā",
  "atk-s0517a:129_17": "viya raṇabhūmi. Yathā hi so puriso etāni savāḷakavanagahanādīni āgamma bhīto saṃviggo",
  "atk-s0517a:129_18": "lomahaṭṭhajāto samantato ādīnavameva passati, evameva so yogāvacaro bhaṅgānupassanāvasena",
  "atk-s0517a:129_19": "sabbasaṅkhāresu bhayato upaṭṭhitesu samantato nirasaṃ nirassādaṃ ādīnavameva passati.",
  "atk-s0517a:129_20": "Tassevaṃ passato ādīnavānupassanāñāṇaṃ uppajjati.",
  "atk-s0517a:130_0": "So evaṃ sabbasaṅkhāre ādīnavato sampassanto sabbabhavayonigativiññāṇaṭṭhitisattāvāsagate",
  "atk-s0517a:130_1": "sabhedake saṅkhāragate nibbindati ukkaṇṭhati nābhiramati. Seyyathāpi nāma cittakūṭapabbatapādābhirato",
  "atk-s0517a:130_2": "suvaṇṇarājahaṃso asucimhi caṇḍālagāmadvāraāvāṭe nābhiramati, sattasu mahāsaresuyeva",
  "atk-s0517a:130_3": "abhiramati, evameva ayaṃ yogīrājahaṃso suparidiṭṭhādīnave sabhedake saṅkhāragate",
  "atk-s0517a:130_4": "nābhiramati, bhāvanārāmatāya pana bhāvanāratiyā samannāgatattā sattasu anupassanāsuyeva",
  "atk-s0517a:130_5": "abhiramati. Yathā ca suvaṇṇapañjarepi pakkhitto sīho migarājā nābhiramati, tiyojanasahassavitthate",
  "atk-s0517a:130_6": "pana himavanteyeva ramati, evamayampi yogīsīho tividhe sugatibhavepi nābhiramati,",
  "atk-s0517a:130_7": "tīsu anupassanāsuyeva ramati. Yathā ca sabbaseto sattappatiṭṭho iddhimā vehāsaṅgamo",
  "atk-s0517a:130_8": "chaddanto nāgarājā nagaramajjhe nābhiramati, himavati chaddantarahadeyeva ramati,",
  "atk-s0517a:130_9": "evamayaṃ yogīvaravāraṇo sabbasmimpi saṅkhāragate nābhiramati, “anuppādo khema”ntiādinā",
  "atk-s0517a:130_10": "nayena niddiṭṭhe santipadeyeva ramati, tanninnatappoṇatappabbhāramānaso hoti. Ettāvatā",
  "atk-s0517a:130_11": "tassa nibbidānupassanāñāṇaṃ uppannaṃ hotīti.",
  "atk-s0517a:131_0": "9. Muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇanti muñcituṃ cajituṃ",
  "atk-s0517a:131_1": "kāmeti icchatīti muñcitukāmo, muñcitukāmassa bhāvo muñcitukamyatā. Paṭisaṅkhāti upaparikkhatīti",
  "atk-s0517a:131_2": "paṭisaṅkhā, paṭisaṅkhānaṃ vā paṭisaṅkhā. Santiṭṭhati ajjhupekkhatīti santiṭṭhanā,",
  "atk-s0517a:131_3": "santiṭṭhanaṃ vā santiṭṭhanā. Muñcitukamyatā ca sā paṭisaṅkhā ca santiṭṭhanā cāti",
  "atk-s0517a:131_4": "muñcitukamyatāpaṭisaṅkhāsantiṭṭhanā. Iti pubbabhāge nibbidāñāṇena nibbinnassa uppādādīni",
  "atk-s0517a:131_5": "pariccajitukāmatā muñcitukamyatā. Muñcanassa upāyakaraṇatthaṃ majjhe paṭisaṅkhānaṃ",
  "atk-s0517a:131_6": "paṭisaṅkhā. Muñcitvā avasāne ajjhupekkhanaṃ santiṭṭhanā. Evaṃ avatthābhedena tippakārā",
  "atk-s0517a:131_7": "paññā saṅkhārānaṃ ajjhupekkhanāsu ñāṇaṃ, muñcitukamyatāpaṭisaṅkhāsantiṭṭhanāsaṅkhātānaṃ",
  "atk-s0517a:131_8": "avatthābhedena bhinnānaṃ tissannampi paññānaṃ saṅkhārupekkhataṃ icchantena pana “paññā”ti",
  "atk-s0517a:131_9": "ca “saṅkhārupekkhāsū”ti ca bahuvacanaṃ kataṃ, avatthābhedena bhinnassāpi ekattā “ñāṇa”nti",
  "atk-s0517a:131_10": "ekavacanaṃ katanti veditabbaṃ. Vuttañca – “yā ca muñcitukamyatā yā ca paṭisaṅkhānupassanā",
  "atk-s0517a:131_11": "yā ca saṅkhārupekkhā, ime dhammā ekaṭṭhā, byañjanameva nāna”nti. Keci pana “saṅkhārupekkhāsūti",
  "atk-s0517a:131_12": "bahuvacanaṃ samathavipassanāvasena saṅkhārupekkhānaṃ bahuttā”tipi vadanti. Saṅkhārupekkhāsūti",
  "atk-s0517a:131_13": "ca kiriyāpekkhanti veditabbaṃ. Avatthābhedena pana tena nibbidāñāṇena nibbindantassa",
  "atk-s0517a:131_14": "ukkaṇṭhantassa sabbabhavayonigativiññāṇaṭṭhitisattāvāsagatesu sabhedakesu saṅkhāresu",
  "atk-s0517a:131_15": "cittaṃ na sajjati na laggati na bajjhati, sabbasaṅkhāragataṃ muñcitukāmaṃ chaḍḍetukāmaṃ hoti.",
  "atk-s0517a:132_0": "Atha vā yathā jālabbhantaragato maccho, sappamukhagato maṇḍūko, pañjarapakkhitto",
  "atk-s0517a:132_1": "vanakukkuṭo, daḷhapāsavasaṃgato migo, ahituṇḍikahatthagato sappo, mahāpaṅkapakkhando",
  "atk-s0517a:132_2": "kuñjaro, supaṇṇamukhagato nāgarājā, rāhumukhapaviṭṭho cando, sapattaparikkhitto purisotievamādayo",
  "atk-s0517a:132_3": "tato tato muccitukāmā nissaritukāmāva honti, evaṃ tassa yogino cittaṃ sabbasmā saṅkhāragatā",
  "atk-s0517a:132_4": "muccitukāmaṃ nissaritukāmaṃ hoti. Evañhi vuccamāne “muccitukāmassa muccitukamyatā”ti",
  "atk-s0517a:132_5": "pāṭho yujjati. Evañca sati “uppādaṃ muñcitukamyatā”tiādīsu “uppādā muccitukamyatā”tiādi",
  "atk-s0517a:132_6": "vattabbaṃ hoti, tasmā purimo eva attho sundarataro. Athassa sabbasaṅkhāresu vigatālayassa",
  "atk-s0517a:132_7": "sabbasaṅkhāragataṃ muñcitukāmassa muñcitukamyatāñāṇaṃ uppajjati. So evaṃ sabbabhavayonigativiññāṇaṭṭhitisattāvāsagate",
  "atk-s0517a:132_8": "sabhedake saṅkhāre muñcitukāmo muñcanassa upāyasampādanatthaṃ puna te eva saṅkhāre",
  "atk-s0517a:132_9": "paṭisaṅkhānupassanāñāṇena tilakkhaṇaṃ āropetvā vipassati. Evañhi vipassato cassa",
  "atk-s0517a:132_10": "aniccavasena nimittaṃ paṭisaṅkhāñāṇaṃ uppajjati, dukkhavasena pavattaṃ paṭisaṅkhāñāṇaṃ",
  "atk-s0517a:132_11": "uppajjati, anattavasena nimittañca pavattañca paṭisaṅkhāñāṇaṃ uppajjati. So paṭisaṅkhānupassanāñāṇena",
  "atk-s0517a:132_12": "“sabbe saṅkhārā suññā”ti disvā tilakkhaṇaṃ āropetvā saṅkhāre pariggaṇhanto bhayañca",
  "atk-s0517a:132_13": "nandiñca vippahāya bhariyāya dosaṃ disvā vissaṭṭhabhariyo viya puriso tassā bhariyāya",
  "atk-s0517a:132_14": "saṅkhāresu udāsīno hoti majjhatto, “aha”nti vā “mama”nti vā na gaṇhāti. Tassa evaṃ",
  "atk-s0517a:132_15": "jānato evaṃ passato tīsu bhavesu cittaṃ patilīyati paṭikuṭati paṭivattati na sampasāriyati.",
  "atk-s0517a:132_16": "Seyyathāpi nāma padumapalāse īsakaṃ poṇe udakaphusitāni patilīyanti paṭikuṭanti paṭivattanti",
  "atk-s0517a:132_17": "na sampasāriyanti. Seyyathāpi vā pana kukkuṭapattaṃ vā nhārudaddulaṃ vā aggimhi pakkhittaṃ",
  "atk-s0517a:132_18": "patilīyati paṭikuṭati paṭivattati na sampasāriyati, evaṃ tassa tīsu bhavesu cittaṃ",
  "atk-s0517a:132_19": "patilīyati paṭikuṭati paṭivattati na sampasāriyati, upekkhā saṇṭhāti. Evamassa saṅkhārupekkhāñāṇaṃ",
  "atk-s0517a:132_20": "uppannaṃ hoti. Iminā saṅkhārupekkhāñāṇena saddhiṃ upari gotrabhuñāṇassa sādhakaṃ",
  "atk-s0517a:132_21": "anulomañāṇaṃ pubbāparañāṇehi avuttampi vuttameva hotīti veditabbaṃ. Vuttañhi bhagavatā –",
  "atk-s0517a:133_0": "“So vata, bhikkhave, bhikkhu kañci saṅkhāraṃ niccato samanupassanto anulomikāya khantiyā",
  "atk-s0517a:133_1": "samannāgato bhavissatīti netaṃ ṭhānaṃ vijjati, anulomikāya khantiyā asamannāgato",
  "atk-s0517a:133_2": "sammattaniyāmaṃ okkamissatīti netaṃ ṭhānaṃ vijjati, sammattaniyāmaṃ anokkamamāno",
  "atk-s0517a:133_3": "sotāpattiphalaṃ vā sakadāgāmiphalaṃ vā anāgāmiphalaṃ vā arahattaphalaṃ vā sacchikarissatīti",
  "atk-s0517a:133_4": "netaṃ ṭhānaṃ vijjatī”tiādi.",
  "atk-s0517a:134": "Vuttañca dhammasenāpatinā –",
  "atk-s0517a:135_0": "“Katihākārehi anulomikaṃ khantiṃ paṭilabhati? Katihākārehi sammattaniyāmaṃ okkamati?",
  "atk-s0517a:135_1": "Cattālīsāya ākārehi anulomikaṃ khantiṃ paṭilabhati, cattālīsāya ākārehi sammattaniyāmaṃ okkamatī”tiādi.",
  "atk-s0517a:136": "Paṭṭhāne cetaṃ vuttaṃ bhagavatā –",
  "atk-s0517a:137": "“Anulomaṃ gotrabhussa anantarapaccayena paccayo. Anulomaṃ vodānassa anantarapaccayena paccayo”tiādi.",
  "atk-s0517a:138_0": "Tassa hi taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā",
  "atk-s0517a:138_1": "balavatarā hoti, vīriyaṃ supaggahitaṃ, sati sūpaṭṭhitā, cittaṃ susamāhitaṃ, saṅkhārupekkhāñāṇaṃ",
  "atk-s0517a:138_2": "tikkhataraṃ pavattati. Tassa idāni maggo uppajjissatīti saṅkhārupekkhāya saṅkhāre",
  "atk-s0517a:138_3": "“aniccā”ti vā “dukkhā”ti vā “anattā”ti vā sammasitvā bhavaṅgaṃ otarati. Bhavaṅgānantaraṃ",
  "atk-s0517a:138_4": "saṅkhārupekkhāya katanayeneva saṅkhāre “aniccā”ti vā “dukkhā”ti vā “anattā”ti vā",
  "atk-s0517a:138_5": "ārammaṇaṃ kurumānaṃ uppajjati manodvārāvajjanaṃ. Tadanantaraṃ tatheva saṅkhāre ārammaṇaṃ",
  "atk-s0517a:138_6": "katvā dve tīṇi cattāri vā javanacittāni uppajjanti. Taṃsampayuttaṃ ñāṇaṃ anulomañāṇaṃ.",
  "atk-s0517a:138_7": "Tañhi purimānañca aṭṭhannaṃ vipassanāñāṇānaṃ tathakiccatāya anulometi, upari ca pattabbānaṃ",
  "atk-s0517a:138_8": "sattatiṃsāya bodhipakkhiyadhammānaṃ anulometi. Yathā hi dhammiko rājā vinicchayaṭṭhāne",
  "atk-s0517a:138_9": "nisinno aṭṭhannaṃ vohārikamahāmattānaṃ vinicchayaṃ sutvā agatigamanaṃ pahāya majjhatto",
  "atk-s0517a:138_10": "hutvā “evaṃ hotū”ti anumodamāno tesañca vinicchayassa anulometi, porāṇassa ca rājadhammassa.",
  "atk-s0517a:138_11": "Tattha rājā viya anulomañāṇaṃ, aṭṭha vohārikamahāmattā viya aṭṭha vipassanāñāṇāni,",
  "atk-s0517a:138_12": "porāṇarājadhammo viya sattatiṃsa bodhipakkhiyadhammā, yathā rājā “evaṃ hotū”ti anumodamāno",
  "atk-s0517a:138_13": "vohārikānañca vinicchayassa rājadhammassa ca anulometi, evamidaṃ aniccādivasena saṅkhāre",
  "atk-s0517a:138_14": "ārabbha uppajjamānānaṃ aṭṭhannañca vipassanāñāṇānaṃ tathakiccatāya anulometi, upari",
  "atk-s0517a:138_15": "ca pattabbānaṃ sattatiṃsāya bodhipakkhiyadhammānaṃ. Tasmā anulomañāṇanti vuccati.",
  "atk-s0517a:139_0": "10. Bahiddhā vuṭṭhānavivaṭṭane paññā gotrabhuñāṇanti ettha bahiddhāti saṅkhāranimittaṃ.",
  "atk-s0517a:139_1": "Tañhi ajjhattacittasantāne akusalakkhandhe upādāya bahiddhāti vuttaṃ. Tasmā bahiddhā",
  "atk-s0517a:139_2": "saṅkhāranimittamhā vuṭṭhāti vigataṃ hutvā uddhaṃ tiṭṭhatīti vuṭṭhānaṃ, vivaṭṭati",
  "atk-s0517a:139_3": "parāvaṭṭati parammukhaṃ hotīti vivaṭṭanaṃ, vuṭṭhānañca taṃ vivaṭṭanañcāti vuṭṭhānavivaṭṭanaṃ. Tenevāha –",
  "atk-s0517a:140": "“Gotrabhuñāṇaṃ samudayassa asamucchindanato pavattā na vuṭṭhāti, nibbānārammaṇato pana nimittā vuṭṭhātīti ekato vuṭṭhānaṃ hotī”ti.",
  "atk-s0517a:141_0": "Puthujjanagottābhibhavanato ariyagottabhāvanato gotrabhu. Idañhi anulomañāṇehi padumapalāsato",
  "atk-s0517a:141_1": "udakamiva sabbasaṅkhārato patilīyamānacittassa anulomañāṇassa āsevanante animittaṃ",
  "atk-s0517a:141_2": "nibbānaṃ ārammaṇaṃ kurumānaṃ puthujjanagottaṃ puthujjanasaṅkhaṃ puthujjanabhūmiṃ",
  "atk-s0517a:141_3": "atikkamamānaṃ ariyagottaṃ ariyasaṅkhaṃ ariyabhūmiṃ okkamamānaṃ nibbānārammaṇe paṭhamāvattanapaṭhamābhogapaṭhamasamannāhārabhūtaṃ",
  "atk-s0517a:141_4": "maggassa anantarasamanantarāsevanaupanissayanatthivigatavasena chahi ākārehi paccayabhāvaṃ",
  "atk-s0517a:141_5": "sādhayamānaṃ sikhāppattaṃ vipassanāya muddhabhūtaṃ apunarāvattakaṃ uppajjati.",
  "atk-s0517a:142_0": "11. Dubhato vuṭṭhānavivaṭṭane paññā magge ñāṇanti ettha dubhatoti ubhato, dvayatoti",
  "atk-s0517a:142_1": "vā vuttaṃ hoti. Kilesānaṃ samucchindanato kilesehi ca tadanuvattakakkhandhehi ca",
  "atk-s0517a:142_2": "nibbānārammaṇakaraṇato bahiddhā sabbasaṅkhāranimittehi ca vuṭṭhāti vivaṭṭatīti dubhato",
  "atk-s0517a:142_3": "vuṭṭhānavivaṭṭane paññā. Tenevāha –",
  "atk-s0517a:143": "“Cattāripi maggañāṇāni animittārammaṇattā nimittato vuṭṭhahanti, samudayassa samucchindanato pavattā vuṭṭhahantīti dubhato vuṭṭhānāni hontī”ti.",
  "atk-s0517a:144_0": "Magge ñāṇanti nibbānaṃ maggati pekkhati, nibbānatthikehi vā maggīyati anvesīyati,",
  "atk-s0517a:144_1": "kilese vā mārento gacchati pavattatīti maggo, tasmiṃ magge ñāṇaṃ. Jātiggahaṇena ekavacanaṃ",
  "atk-s0517a:144_2": "kataṃ. Tañhi gotrabhuñāṇassa anantaraṃ nibbānaṃ ārammaṇaṃ kurumānaṃ sayaṃvajjhe kilese",
  "atk-s0517a:144_3": "niravasesaṃ samucchindamānaṃ anamataggasaṃsāravaṭṭadukkhasamuddaṃ sosayamānaṃ sabbāpāyadvārāni",
  "atk-s0517a:144_4": "pidahamānaṃ sattaariyadhanasammukhībhāvaṃ kurumānaṃ aṭṭhaṅgikaṃ micchāmaggaṃ pajahamānaṃ",
  "atk-s0517a:144_5": "sabbaverabhayāni vūpasamayamānaṃ sammāsambuddhassa orasaputtabhāvamupanayamānaṃ aññāni",
  "atk-s0517a:144_6": "ca anekāni ānisaṃsasatāni paṭilābhayamānaṃ maggañāṇaṃ uppajjati.",
  "atk-s0517a:145": "Ṭhātuṃ icchaṃ puriso, laṅghitvā mātikāya paratīre;",
  "atk-s0517a:146": "Vegenāgamma yathā, gaṇhitvā orimatiratarubaddhaṃ.",
  "atk-s0517a:147": "Rajjuṃ vā daṇḍaṃ vā, ullaṅghitvāna pāraninnatanu;",
  "atk-s0517a:148": "Pārāpanno pana taṃ, muñciya vedhaṃ patiṭṭhahati pāre.",
  "atk-s0517a:149": "Evaṃ yogāvacaro, sakkāyamayamhi orime tīre;",
  "atk-s0517a:150": "Diṭṭhabhayo abhaye pana, ṭhātuṃ icchaṃ amatapāre.",
  "atk-s0517a:151": "Udayabbayānupassa, pabhutikavegena āgato rajjuṃ;",
  "atk-s0517a:152": "Rūpāvhaṃ daṇḍaṃ vā, taditarakhandhāvhayaṃ sammā.",
  "atk-s0517a:153": "Gaṇhitvā āvajjana, cittena hi pubbavuttanayatova;",
  "atk-s0517a:154": "Anulomehullaṅghiya, nibbutininno tadāsanopagato.",
  "atk-s0517a:155": "Taṃ muñciya gotrabhunā, aladdhaāsevanena tu pavedhaṃ;",
  "atk-s0517a:156": "Patito saṅkhatapāre, tato patiṭṭhāti maggañāṇena.",
  "atk-s0517a:157": "Passitukāmo candaṃ, cande channamhi abbhapaṭalehi;",
  "atk-s0517a:158": "Thulakasukhumasukhumesu, abbhesu haṭesu vāyunā kamato.",
  "atk-s0517a:159": "Candaṃ passeyya naro, yathā tathevānulomañāṇehi kamā;",
  "atk-s0517a:160": "Saccacchādakamohe, vināsite pekkhate hi gotrabhu amataṃ.",
  "atk-s0517a:161": "Vātā viya te candaṃ, amataṃ na hi pekkharenulomāni;",
  "atk-s0517a:162": "Puriso abbhāni yathā, gotrabhu na tamaṃ vinodeti.",
  "atk-s0517a:163": "Bhamitamhi cakkayante, ṭhito naro aññadinnasaññāya;",
  "atk-s0517a:164": "Usupāte phalakasataṃ, apekkhamāno yathā vijjhe.",
  "atk-s0517a:165": "Evamidha maggañāṇaṃ, gotrabhunā dinnasaññamavihāya;",
  "atk-s0517a:166": "Nibbāne vattantaṃ, lobhakkhandhādike padāleti.",
  "atk-s0517a:167": "Saṃsāradukkhajaladhiṃ, sosayati pidahati duggatidvāraṃ;",
  "atk-s0517a:168": "Kurute ca ariyadhaninaṃ, micchāmaggañca pajahāti.",
  "atk-s0517a:169": "Verabhayāni samayate, karoti nāthassa orasasutattaṃ;",
  "atk-s0517a:170": "Aññe ca anekasate, ānīsaṃse dadāti ñāṇamidanti.",
  "atk-s0517a:171_0": "12. Payogappaṭippassaddhipaññā phale ñāṇanti ettha payogoti bhuso yogo, phalasacchikiriyāya",
  "atk-s0517a:171_1": "maggabhāvanāya ubhato vuṭṭhānapayogo, tassa payogassa paṭippassambhanaṃ niṭṭhānaṃ",
  "atk-s0517a:171_2": "payogapaṭippassaddhi. Kiṃ taṃ? Catumaggakiccapariyosānaṃ. Tassā payogapaṭippassaddhiyā",
  "atk-s0517a:171_3": "hetubhūtāya pavattā phale paññā payogappaṭippassaddhipaññā. Phalati vipaccatīti phalaṃ,",
  "atk-s0517a:171_4": "tasmiṃ phale taṃsampayuttaṃ ñāṇaṃ. Ekekassa hi maggañāṇassa anantarā tassa tasseva",
  "atk-s0517a:171_5": "vipākabhūtāni nibbānārammaṇāni tīṇi vā dve vā ekaṃ vā phalacittāni uppajjanti. Anantaravipākattāyeva",
  "atk-s0517a:171_6": "lokuttarakusalānaṃ “samādhimānantarikaññamāhū”ti ca, “dandhaṃ ānantarikaṃ pāpuṇāti",
  "atk-s0517a:171_7": "āsavānaṃ khayāyā”ti ca ādi vuttaṃ. Yassa dve anulomāni, tassa tatiyaṃ gotrabhu, catutthaṃ",
  "atk-s0517a:171_8": "maggacittaṃ, tīṇi phalacittāni honti. Yassa tīṇi anulomāni, tassa catutthaṃ gotrabhu,",
  "atk-s0517a:171_9": "pañcamaṃ maggacittaṃ, dve phalacittāni honti. Yassa cattāri anulomāni, tassa pañcamaṃ",
  "atk-s0517a:171_10": "gotrabhu, chaṭṭhaṃ maggacittaṃ, ekaṃ phalacittaṃ hoti. Idaṃ maggavīthiyaṃ phalaṃ.",
  "atk-s0517a:171_11": "Kālantaraphalaṃ pana samāpattivasena uppajjamānaṃ nirodhā vuṭṭhahantassa uppajjamānañca eteneva saṅgahitaṃ.",
  "atk-s0517a:172_0": "13. Chinnavaṭumānupassane paññāti tena tena ariyamaggena samucchinnaṃ taṃ taṃ upakkilesaṃ",
  "atk-s0517a:172_1": "pacchā passane paññā. Vimuttiñāṇanti vimuttiyā ñāṇaṃ. Vimuttīti ca upakkilesehi vimuttaṃ",
  "atk-s0517a:172_2": "parisuddhaṃ cittaṃ, vimuttabhāvo vā. Tassā vimuttiyā jānanaṃ ñāṇaṃ vimuttiñāṇaṃ.",
  "atk-s0517a:172_3": "Kilesehi vimuttaṃ cittasantatimpi kilesehi vimuttabhāvampi paccavekkhanto kilesehi",
  "atk-s0517a:172_4": "na vinā paccavekkhatīti etena pahīnakilesapaccavekkhaṇaṃ vuttaṃ hoti. “Vimuttasmiṃ",
  "atk-s0517a:172_5": "vimuttamiti ñāṇaṃ hotī”ti hi idameva sandhāya vuttaṃ. Avasiṭṭhakilesapaccavekkhaṇaṃ",
  "atk-s0517a:172_6": "pana avuttampi imināva vuttaṃ hotīti gahetabbaṃ. Vuttañca –",
  "atk-s0517a:173": "“Vuttamhi ekadhamme, ye dhammā ekalakkhaṇā tena;",
  "atk-s0517a:174": "Vuttā bhavanti sabbe, iti vutto lakkhaṇo hāro”ti. ;",
  "atk-s0517a:175": "Atha vā arahato avasiṭṭhakilesapaccavekkhaṇābhāvā catunnaṃ ariyānaṃ labbhamānaṃ pahīnakilesapaccavekkhaṇameva vuttanti veditabbaṃ.",
  "atk-s0517a:176_0": "14. Tadā samudāgate dhamme passane paññāti tadā maggakkhaṇe phalakkhaṇe ca samudāgate",
  "atk-s0517a:176_1": "paṭilābhavasena ca paṭivedhavasena ca samāgate sampatte samaṅgibhūte maggaphaladhamme",
  "atk-s0517a:176_2": "catusaccadhamme ca passanā pekkhaṇā pajānanā paññā. Paccavekkhaṇe ñāṇanti nivattitvā",
  "atk-s0517a:176_3": "bhusaṃ passanaṃ jānanaṃ ñāṇaṃ. Iminā ca ñāṇadvayena paccavekkhaṇañāṇāni vuttāni honti.",
  "atk-s0517a:176_4": "Sotāpannassa hi maggavīthiyaṃ sotāpattiphalapariyosāne cittaṃ bhavaṅgaṃ otarati,",
  "atk-s0517a:176_5": "tato bhavaṅgaṃ upacchinditvā maggapaccavekkhaṇatthāya manodvārāvajjanaṃ uppajjati,",
  "atk-s0517a:176_6": "tasmiṃ niruddhe paṭipāṭiyā satta maggapaccavekkhaṇajavanānīti. Puna bhavaṅgaṃ otaritvā",
  "atk-s0517a:176_7": "teneva nayena phalādīnaṃ paccavekkhaṇatthāya āvajjanādīni uppajjanti. Yesaṃ uppattiyā",
  "atk-s0517a:176_8": "esa maggaṃ paccavekkhati, phalaṃ paccavekkhati, pahīnakilese paccavekkhati, avasiṭṭhakilese",
  "atk-s0517a:176_9": "paccavekkhati, nibbānaṃ paccavekkhati. So hi “iminā vatāhaṃ maggena āgato”ti maggaṃ",
  "atk-s0517a:176_10": "paccavekkhati, tato “ayaṃ me ānisaṃso laddho”ti phalaṃ paccavekkhati, tato “ime nāma",
  "atk-s0517a:176_11": "me kilesā pahīnā”ti pahīnakilese paccavekkhati, tato “ime nāma me kilesā avasiṭṭhā”ti",
  "atk-s0517a:176_12": "uparimaggavajjhe kilese paccavekkhati, avasāne “ayaṃ me dhammo ārammaṇato paṭiladdho”ti",
  "atk-s0517a:176_13": "amataṃ nibbānaṃ paccavekkhati. Iti sotāpannassa ariyasāvakassa pañca paccavekkhaṇāni",
  "atk-s0517a:176_14": "honti. Yathā ca sotāpannassa, evaṃ sakadāgāmianāgāmīnampi. Arahato pana avasiṭṭhakilesapaccavekkhaṇaṃ",
  "atk-s0517a:176_15": "nāma natthīti cattāriyeva paccavekkhaṇāni. Evaṃ sabbāni ekūnavīsati paccavekkhaṇañāṇāni.",
  "atk-s0517a:176_16": "Ukkaṭṭhaparicchedoyeva ceso. Pahīnāvasiṭṭhakilesapaccavekkhaṇaṃ sekkhānaṃ hoti vā",
  "atk-s0517a:176_17": "na vā. Tassa hi abhāvatoyeva mahānāmo sakko bhagavantaṃ pucchi “kosu nāma me dhammo",
  "atk-s0517a:176_18": "ajjhattaṃ appahīno, yena me ekadā lobhadhammāpi cittaṃ pariyādāya tiṭṭhantī”tiādi.",
  "atk-s0517a:177_0": "Ettha dhammaṭṭhitiñāṇādīnaṃ ekādasannaṃ ñāṇānaṃ vibhāvanatthāya ayaṃ upamā veditabbā",
  "atk-s0517a:177_1": "– yathā puriso “macche gahessāmī”ti macchakhippaṃ gahetvā tadanurūpe udake osāretvā",
  "atk-s0517a:177_2": "khippamukhena hatthaṃ otāretvā antoudake kaṇhasappaṃ macchasaññāya gīvāya daḷhaṃ",
  "atk-s0517a:177_3": "gahetvā “mahā vata mayā maccho laddho”ti tuṭṭho ukkhipitvā passanto sovatthikattayadassanena",
  "atk-s0517a:177_4": "“sappo”ti sañjānitvā bhīto ādīnavaṃ disvā gahaṇe nibbinno muñcitukāmo hutvā muñcanassa",
  "atk-s0517a:177_5": "upāyaṃ karonto agganaṅguṭṭhato paṭṭhāya hatthaṃ nibbeṭhetvā bāhaṃ ukkhipitvā uparisīse",
  "atk-s0517a:177_6": "dve tayo vāre paribbhametvā sappaṃ dubbalaṃ katvā “gaccha re duṭṭhasappā”ti nissajjitvā",
  "atk-s0517a:177_7": "vegena thalaṃ āruyha ṭhitova “mahantassa vata bho sappassa mukhato muttomhī”ti haṭṭho",
  "atk-s0517a:177_8": "āgatamaggaṃ olokeyya.",
  "atk-s0517a:178_0": "Tattha tassa purisassa macchasaññāya kaṇhasappaṃ daḷhaṃ gahetvā tussanaṃ viya imassa",
  "atk-s0517a:178_1": "yogino ādito bālaputhujjanassa aniccatādivasena bhayānakaṃ khandhapañcakaṃ niccādisaññāya",
  "atk-s0517a:178_2": "“ahaṃ mamā”ti diṭṭhitaṇhāhi daḷhaṃ gahetvā tussanaṃ, tassa khippamukhato sappaṃ nīharitvā",
  "atk-s0517a:178_3": "sovatthikattayaṃ disvā “sappo”ti sañjānanaṃ viya sappaccayanāmarūpapariggahena ghanavinibbhogaṃ",
  "atk-s0517a:178_4": "katvā kalāpasammasanādīhi ñāṇehi khandhapañcakassa aniccatādilakkhaṇattayaṃ disvā",
  "atk-s0517a:178_5": "“aniccaṃ dukkhamanattā”ti tassa vavatthāpanaṃ, tassa bhāyanaṃ viya imassa bhayatupaṭṭhānañāṇaṃ,",
  "atk-s0517a:178_6": "sappe ādīnavadassanaṃ viya ādīnavānupassanāñāṇaṃ, sappagahaṇe nibbindanaṃ viya nibbidānupassanāñāṇaṃ,",
  "atk-s0517a:178_7": "sappaṃ muñcitukāmatā viya muñcitukamyatāñāṇaṃ, muñcanassa upāyakaraṇaṃ viya paṭisaṅkhānupassanāñāṇaṃ,",
  "atk-s0517a:178_8": "sappaṃ paribbhametvā dubbalaṃ katvā nivattitvā ḍaṃsituṃ asamatthabhāvapāpanaṃ viya",
  "atk-s0517a:178_9": "tilakkhaṇāropanena saṅkhārupekkhānulomañāṇehi saṅkhāre paribbhametvā dubbalaṃ katvā",
  "atk-s0517a:178_10": "puna niccasukhattākārena upaṭṭhātuṃ asamatthatāpāpanaṃ, sappavissajjanaṃ viya gotrabhuñāṇaṃ,",
  "atk-s0517a:178_11": "sappaṃ vissajjetvā thalaṃ āruyha ṭhānaṃ viya nibbānathalaṃ āruyha ṭhitaṃ maggaphalañāṇaṃ,",
  "atk-s0517a:178_12": "haṭṭhassa āgatamaggolokanaṃ viya maggādipaccavekkhaṇañāṇanti.",
  "atk-s0517a:179_0": "Imesañca sutamayañāṇādīnaṃ cuddasannaṃ ñāṇānaṃ uppattikkamena paṭipattikkamena ca",
  "atk-s0517a:179_1": "desanakkamassa katattā paccavekkhaṇesu paṭhamaṃ kilesapaccavekkhaṇaṃ hoti, tato maggaphalanibbānapaccavekkhaṇānīti veditabbaṃ.",
  "atk-s0517a:180_0": "“Lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya, kāmarāgabyāpādānaṃ",
  "atk-s0517a:180_1": "tanubhāvāya, kāmarāgabyāpādānaṃ anavasesappahānāya, rūparāgaarūparāgamānauddhaccaavijjānaṃ",
  "atk-s0517a:180_2": "anavasesappahānāyā”ti ca kilesappahānaṃyeva adhikaṃ katvā maggapaṭipattiyā vuttattā",
  "atk-s0517a:180_3": "paṭipattānurūpeneva kilesapaccavekkhaṇassa ādibhāvo yujjati, aṭṭhakathāyaṃ vuttakkamo",
  "atk-s0517a:180_4": "pana dassitoyeva. So pana kamo pañcavidho uppattikkamo pahānakkamo paṭipattikkamo",
  "atk-s0517a:180_5": "bhūmikkamo desanakkamoti.",
  "atk-s0517a:181": "“Paṭhamaṃ kalalaṃ hoti, kalalā hoti abbudaṃ;",
  "atk-s0517a:182": "Abbudā jāyate pesi, pesi nibbattatī ghano”ti. –",
  "atk-s0517a:183_0": "Evamādi uppattikkamo. “Dassanena pahātabbā dhammā, bhāvanāya pahātabbā dhammā”ti",
  "atk-s0517a:183_1": "evamādi pahānakkamo. “Sīlavisuddhi cittavisuddhi diṭṭhivisuddhi kaṅkhāvitaraṇavisuddhi",
  "atk-s0517a:183_2": "maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhī”ti",
  "atk-s0517a:183_3": "evamādi paṭipattikkamo. “Kāmāvacarā dhammā, rūpāvacarā dhammā, arūpāvacarā dhammā”ti",
  "atk-s0517a:183_4": "evamādi bhūmikkamo. “Cattāro satipaṭṭhānā cattāro sammappadhānā cattāro iddhipādā",
  "atk-s0517a:183_5": "pañcindriyāni pañca balāni satta bojjhaṅgā ariyo aṭṭhaṅgiko maggo”ti vā, “anupubbikathaṃ",
  "atk-s0517a:183_6": "kathesi. Seyyathidaṃ – dānakathaṃ sīlakathaṃ saggakathaṃ kāmānaṃ ādīnavaṃ okāraṃ",
  "atk-s0517a:183_7": "saṃkilesaṃ nekkhamme ānisaṃsaṃ pakāsesī”ti vā evamādi desanakkamo. Idha pana cuddasannaṃ",
  "atk-s0517a:183_8": "ñāṇānaṃ uppattikkamo paṭipattikkamo ca tadubhayavasena paṭipāṭiyā desitattā desanakkamo",
  "atk-s0517a:183_9": "cāti tayo kamā veditabbā.",
  "atk-s0517a:184_0": "15. Idāni yasmā heṭṭhā sarūpena nāmarūpavavatthānañāṇaṃ na vuttaṃ, tasmā pañcadhā",
  "atk-s0517a:184_1": "nāmarūpappabhedaṃ dassetuṃ ajjhattavavatthāne paññā vatthunānatte ñāṇantiādīni pañca",
  "atk-s0517a:184_2": "ñāṇāni uddiṭṭhāni. Sakale hi nāmarūpe vutte yaṃ pariggahetuṃ sakkā, yañca pariggahetabbaṃ,",
  "atk-s0517a:184_3": "taṃ pariggahessati. Lokuttaranāmañhi pariggahetuñca na sakkā anadhigatattā, na ca",
  "atk-s0517a:184_4": "pariggahetabbaṃ avipassanūpagattā. Tattha ajjhattavavatthāneti “evaṃ pavattamānā",
  "atk-s0517a:184_5": "mayaṃ attāti gahaṇaṃ gamissāmā”ti iminā viya adhippāyena attānaṃ adhikāraṃ katvā",
  "atk-s0517a:184_6": "pavattāti ajjhattā. Ajjhattasaddo panāyaṃ gocarajjhatte niyakajjhatte ajjhattajjhatte",
  "atk-s0517a:184_7": "visayajjhatteti catūsu atthesu dissati. “Tena, ānanda, bhikkhunā tasmiṃyeva purimasmiṃ",
  "atk-s0517a:184_8": "samādhinimitte ajjhattameva cittaṃ saṇṭhapetabbaṃ, ajjhattarato samāhito”tiādīsu",
  "atk-s0517a:184_9": "hi ayaṃ gocarajjhatte dissati. “Ajjhattaṃ sampasādanaṃ, ajjhattaṃ vā dhammesu dhammānupassī",
  "atk-s0517a:184_10": "viharatī”tiādīsu niyakajjhatte. “Cha ajjhattikāni āyatanāni, ajjhattikā dhammā”tiādīsu",
  "atk-s0517a:184_11": "ajjhattajjhatte. “Ayaṃ kho, panānanda, vihāro tathāgatena abhisambuddho yadidaṃ sabbanimittānaṃ",
  "atk-s0517a:184_12": "amanasikārā ajjhattaṃ suññataṃ upasampajja viharatī”tiādīsu visayajjhatte, issariyaṭṭhāneti",
  "atk-s0517a:184_13": "attho. Phalasamāpatti hi buddhānaṃ issariyaṭṭhānaṃ nāma. Idha pana ajjhattajjhatte",
  "atk-s0517a:184_14": "daṭṭhabbo. Tesaṃ ajjhattānaṃ vavatthāne ajjhattavavatthāne. Vatthunānatteti vatthūnaṃ",
  "atk-s0517a:184_15": "nānābhāve, nānāvatthūsūti attho. Ettha javanamanoviññāṇassa paccayabhūto bhavaṅgamanopi",
  "atk-s0517a:184_16": "cakkhādipañcakaṃ viya uppattiṭṭhānattā vatthūti vutto. Āvajjanampi tannissitameva kātabbaṃ.",
  "atk-s0517a:185": "16.",
  "atk-s0517a:186": "Bahiddhāti chahi ajjhattajjhattehi bahibhūtesu tesaṃ visayesu. Gocaranānatteti visayanānatte.",
  "atk-s0517a:187": "17. Cariyāvavatthāneti viññāṇacariyāaññāṇacariyāñāṇacariyāvasena cariyānaṃ vavatthāne. “Cariyavavatthāne”ti rassaṃ katvāpi paṭhanti.",
  "atk-s0517a:188_0": "18. Catudhammavavatthāneti kāmāvacarabhūmiādīnaṃ cuddasannaṃ catukkānaṃ vasena catunnaṃ",
  "atk-s0517a:188_1": "catunnaṃ dhammānaṃ vavatthāne. Bhūmīti ca “bhūmigatañca vehāsaṭṭhañcā”tiādīsu pathaviyaṃ",
  "atk-s0517a:188_2": "vattati. “Abhūmiṃ tāta, mā sevā”tiādīsu visaye. “Sukhabhūmiyaṃ kāmāvacare”tiādīsu",
  "atk-s0517a:188_3": "uppajjanaṭṭhāne. Idha pana koṭṭhāse vattati. Paricchedetipi vadanti.",
  "atk-s0517a:189_0": "19. Navadhammavavatthāneti kāmāvacarakusalādivasena pāmojjamūlakavasena yoniso manasikāramūlakavasena",
  "atk-s0517a:189_1": "ca navannaṃ navannaṃ dhammānaṃ vavatthāne. Imesu ca pañcasu ñāṇesu paṭhamaṃ ajjhattadhammā",
  "atk-s0517a:189_2": "vavatthāpetabbāti vatthunānatte ñāṇaṃ paṭhamaṃ vuttaṃ, tato tesaṃ visayā vavatthāpetabbāti",
  "atk-s0517a:189_3": "tadanantaraṃ gocaranānatte ñāṇaṃ vuttaṃ, tato parāni tīṇi ñāṇāni tiṇṇaṃ catunnaṃ",
  "atk-s0517a:189_4": "navannaṃ vasena gaṇanānulomena vuttāni.",
  "atk-s0517a:190_0": "20. Idāni yasmā nāmarūpasseva pabhedato vavatthāpanañāṇaṃ ñātapariññā, tadanantaraṃ",
  "atk-s0517a:190_1": "tīraṇapariññā, tadanantaraṃ pahānapariññāti tisso pariññā. Taṃsambandhā ca bhāvanāsacchikiriyā",
  "atk-s0517a:190_2": "honti, tasmā dhammanānattañāṇānantaraṃ ñātaṭṭhe ñāṇādīni pañca ñāṇāni uddiṭṭhāni.",
  "atk-s0517a:190_3": "Tisso hi pariññā ñātapariññā tīraṇapariññā pahānapariññā ca. Tattha “ruppanalakkhaṇaṃ",
  "atk-s0517a:190_4": "rūpaṃ, vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena",
  "atk-s0517a:190_5": "pavattā paññā ñātapariññā nāma. “Rūpaṃ aniccaṃ dukkhaṃ anattā, vedanā aniccā dukkhā",
  "atk-s0517a:190_6": "anattā”tiādinā nayena tesaṃ tesaṃ dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanāpaññā",
  "atk-s0517a:190_7": "tīraṇapariññā nāma. Tesuyeva pana dhammesu niccasaññādipajahanavasena pavattā lakkhaṇārammaṇikavipassanāva pahānapariññā nāma.",
  "atk-s0517a:191_0": "Tattha saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiñhi",
  "atk-s0517a:191_1": "antare dhammānaṃ paccattalakkhaṇapaṭivedhasseva ādhipaccaṃ hoti. Kalāpasammasanato",
  "atk-s0517a:191_2": "paṭṭhāya yāva udayabbayānupassanā tīraṇapariññāya bhūmi. Etasmiñhi antare sāmaññalakkhaṇapaṭivedhasseva",
  "atk-s0517a:191_3": "ādhipaccaṃ hoti. Bhaṅgānupassanaṃ ādiṃ katvā upari pahānapariññāya bhūmi. Tato paṭṭhāya",
  "atk-s0517a:191_4": "hi “aniccato anupassanto niccasaññaṃ pajahati, dukkhato anupassanto sukhasaññaṃ pajahati,",
  "atk-s0517a:191_5": "anattato anupassanto attasaññaṃ pajahati, nibbindanto nandiṃ pajahati, virajjanto",
  "atk-s0517a:191_6": "rāgaṃ pajahati, nirodhento samudayaṃ pajahati, paṭinissajjanto ādānaṃ pajahatī”ti",
  "atk-s0517a:191_7": "evaṃ niccasaññādipahānasādhikānaṃ sattannaṃ anupassanānaṃ ādhipaccaṃ hoti.",
  "atk-s0517a:192_0": "Tattha abhiññāpaññāti dhammānaṃ ruppanādisabhāvena jānanapaññā. Sā hi sobhanaṭṭhena",
  "atk-s0517a:192_1": "abhisaddena “tesaṃ tesaṃ dhammānaṃ sabhāvajānanavasena sobhanaṃ jānana”nti katvā",
  "atk-s0517a:192_2": "abhiññāti vuccati. Ñātaṭṭhe ñāṇanti jānanasabhāvaṃ ñāṇaṃ.",
  "atk-s0517a:193_0": "21. Pariññāpaññāti jānanapaññā. Sā hi byāpanaṭṭhena parisaddena “aniccādisāmaññalakkhaṇavasena",
  "atk-s0517a:193_1": "sakiccasamāpanavasena vā byāpitaṃ jānana”nti katvā pariññāti vuccati. Tīraṇaṭṭhe",
  "atk-s0517a:193_2": "ñāṇanti upaparikkhaṇasabhāvaṃ, sammasanasabhāvaṃ vā ñāṇaṃ.",
  "atk-s0517a:194": "22. Pahāne paññāti niccasaññādīnaṃ pajahanā paññā, pajahatīti vā, pajahanti etenāti vā pahānaṃ. Pariccāgaṭṭhe ñāṇanti pariccajanasabhāvaṃ ñāṇaṃ.",
  "atk-s0517a:195": "23. Bhāvanāpaññāti vaḍḍhanapaññā. Ekarasaṭṭhe ñāṇanti ekakiccasabhāvaṃ ñāṇaṃ, vimuttirasena vā ekarasasabhāvaṃ ñāṇaṃ.",
  "atk-s0517a:196": "24. Sacchikiriyāpaññāti paṭivedhavasena paṭilābhavasena vā paccakkhakaraṇapaññā. Phassanaṭṭhe ñāṇanti tadubhayavaseneva vindanasabhāvaṃ ñāṇaṃ.",
  "atk-s0517a:197_0": "25-28. Idāni yasmā pahānabhāvanāsacchikiriyañāṇāni ariyamaggaphalasampayuttānipi",
  "atk-s0517a:197_1": "honti, tasmā tadanantaraṃ ariyapuggalānaṃyeva labbhamānāni cattāri paṭisambhidāñāṇāni",
  "atk-s0517a:197_2": "uddiṭṭhāni. Tatthāpi paccayuppanno attho dukkhasaccaṃ viya pākaṭo suviññeyyo cāti",
  "atk-s0517a:197_3": "paṭhamaṃ atthapaṭisambhidāñāṇaṃ uddiṭṭhaṃ, tassa atthassa hetudhammavisayattā tadanantaraṃ",
  "atk-s0517a:197_4": "dhammapaṭisambhidāñāṇaṃ, tadubhayassa niruttivisayattā tadanantaraṃ niruttipaṭisambhidāñāṇaṃ,",
  "atk-s0517a:197_5": "tesu tīsupi ñāṇesu pavattanato tadanantaraṃ paṭibhānapaṭisambhidāñāṇaṃ. Pa-kāraṃ",
  "atk-s0517a:197_6": "dīghaṃ katvā ca paṭhanti.",
  "atk-s0517a:198_0": "29-31. Ito parāni vihāraṭṭhe ñāṇādīni tīṇi ñāṇāni ariyānaṃyeva sambhavato paṭisambhidāpabhedato",
  "atk-s0517a:198_1": "ca paṭisambhidāñāṇānantaraṃ uddiṭṭhāni. Vihāraṭṭhe ñāṇañhi dhammapaṭisambhidā hoti,",
  "atk-s0517a:198_2": "samāpattaṭṭhe ñāṇaṃ atthapaṭisambhidā. Dhammasabhāve ñāṇañhi paṭisambhidākathāyaṃ",
  "atk-s0517a:198_3": "dhammapaṭisambhidāti vuttaṃ. Nibbāne ñāṇaṃ pana atthapaṭisambhidā eva. Tattha vihāranānatteti",
  "atk-s0517a:198_4": "aniccānupassanādivasena nānāvipassanāvihāre. Vihāraṭṭheti vipassanāvihārasabhāve.",
  "atk-s0517a:198_5": "Vihāroti ca sasampayuttā vipassanā eva. Samāpattinānatteti animittādivasena nānāphalasamāpattiyaṃ.",
  "atk-s0517a:198_6": "Samāpattīti ca lokuttaraphalabhūtā cittacetasikadhammā. Vihārasamāpattinānatteti",
  "atk-s0517a:198_7": "ubhayavasena vuttaṃ.",
  "atk-s0517a:199_0": "32. Tato vihārasamāpattiñāṇasādhakassa “dubhato vuṭṭhānavivaṭṭane paññā”ti pubbe",
  "atk-s0517a:199_1": "vuttassāpi maggañāṇassa āsavasamucchedasamatthataṃ anantaraphaladāyakattañca kāraṇena",
  "atk-s0517a:199_2": "visesetvā aparenākārena vattukāmena tadeva “ānantarikasamādhimhi ñāṇa”nti uddiṭṭhaṃ.",
  "atk-s0517a:199_3": "Tattha avikkhepaparisuddhattāti vikkhipati tena cittanti vikkhepo, uddhaccassetaṃ",
  "atk-s0517a:199_4": "nāmaṃ. Na vikkhepo avikkhepo, uddhaccapaṭipakkhassa samādhissetaṃ nāmaṃ. Parisuddhassa",
  "atk-s0517a:199_5": "bhāvo parisuddhattaṃ, avikkhepassa parisuddhattaṃ avikkhepaparisuddhattaṃ, tasmā",
  "atk-s0517a:199_6": "avikkhepaparisuddhattā samādhissa parisuddhabhāvenāti attho. Idañhi āsavasamucchedassa",
  "atk-s0517a:199_7": "anantaraphaladāyakattassa ca kāraṇavacanaṃ. Āsavasamucchedeti ettha āsavantīti āsavā,",
  "atk-s0517a:199_8": "cakkhutopi…pe… manatopi sandanti pavattantīti vuttaṃ hoti. Dhammato yāva gotrabhuṃ,",
  "atk-s0517a:199_9": "okāsato yāva bhavaggaṃ savantīti vā āsavā, etaṃ dhammaṃ etañca okāsaṃ antokaritvā",
  "atk-s0517a:199_10": "pavattantīti attho. Antokaraṇattho hi ayaṃ ā-kāro. Cirapārivāsikaṭṭhena madirādayo",
  "atk-s0517a:199_11": "āsavā viyātipi āsavā. Lokasmiñhi cirapārivāsikā madirādayo āsavāti vuccanti. Yadi",
  "atk-s0517a:199_12": "ca cirapārivāsikaṭṭhena āsavā, eteyeva bhavitumarahanti. Vuttañhetaṃ –",
  "atk-s0517a:200": "“Purimā, bhikkhave, koṭi na paññāyati avijjāya, ito pubbe avijjā nāhosi, atha pacchā samabhavī”tiādi.",
  "atk-s0517a:201": "Āyataṃ vā saṃsāradukkhaṃ savanti pasavantītipi āsavā, samucchijjati etenāti samucchedo. Paññāti kāmāsavādīnaṃ catunnaṃ āsavānaṃ samucchede paññā.",
  "atk-s0517a:202_0": "Ānantarikasamādhimhi ñāṇanti attano pavattisamanantaraṃ niyameneva phalappadānato",
  "atk-s0517a:202_1": "ānantarikoti laddhanāmo maggasamādhi. Na hi maggasamādhimhi uppanne tassa phaluppattinisedhako",
  "atk-s0517a:202_2": "koci antarāyo atthi. Yathāha –",
  "atk-s0517a:203_0": "“Ayañca puggalo sotāpattiphalasacchikiriyāya paṭipanno assa, kappassa ca uḍḍayhanavelā",
  "atk-s0517a:203_1": "assa, neva tāva kappo uḍḍayheyya, yāvāyaṃ puggalo na sotāpattiphalaṃ sacchikaroti,",
  "atk-s0517a:203_2": "ayaṃ vuccati puggalo ṭhitakappī. Sabbepi maggasamaṅgino puggalā ṭhitakappino”ti.",
  "atk-s0517a:204": "Idaṃ tena ānantarikasamādhinā sampayuttaṃ ñāṇaṃ.",
  "atk-s0517a:205_0": "33. Iminā maggañāṇena phalappattānaṃ ariyānaṃyeva sambhavato imassa ñāṇassa anantaraṃ",
  "atk-s0517a:205_1": "araṇavihārañāṇādīni cattāri ñāṇāni uddiṭṭhāni. Tatrāpi ca arahatoyeva satatameva",
  "atk-s0517a:205_2": "ca sambhavato araṇavihāre ñāṇaṃ paṭhamaṃ uddiṭṭhaṃ, tadanantaraṃ nirodhassa anāgāmiarahantānaṃ",
  "atk-s0517a:205_3": "sambhavepi bahusambhārattā visesena ca nirodhassa nibbānasammatattā ca nirodhasamāpattiyā",
  "atk-s0517a:205_4": "ñāṇaṃ uddiṭṭhaṃ, tadanantaraṃ parinibbānassa kālantare parinibbānakālaṃ āhacca ṭhitattā",
  "atk-s0517a:205_5": "dīghakālikanti parinibbāne ñāṇaṃ uddiṭṭhaṃ, tadanantaraṃ samasīsaṭṭhassa sabbakilesakhayānantaraṃ",
  "atk-s0517a:205_6": "parinibbānakālaṃ āhacca ṭhitattā rassakālikanti samasīsaṭṭhe ñāṇaṃ uddiṭṭhaṃ. Tattha",
  "atk-s0517a:205_7": "santo cāti ca-kāro dassanādhipateyyañca santo vihārādhigamo ca paṇītādhimuttatā cāti",
  "atk-s0517a:205_8": "tīhipi padehi sambandhitabbo. Dassananti vipassanāñāṇaṃ, adhipatiyeva ādhipateyyaṃ,",
  "atk-s0517a:205_9": "adhipatito vā āgatattā ādhipateyyaṃ, dassanañca taṃ ādhipateyyañcāti dassanādhipateyyaṃ.",
  "atk-s0517a:205_10": "Viharatīti vihāro, viharanti tena vāti vihāro, adhigammati pāpuṇīyatīti adhigamo,",
  "atk-s0517a:205_11": "vihāro eva adhigamo vihārādhigamo. So ca kilesapariḷāhavirahitattā nibbutoti santo.",
  "atk-s0517a:205_12": "So ca arahattaphalasamāpattipaññā. Uttamaṭṭhena atappakaṭṭhena ca paṇīto, padhānabhāvaṃ",
  "atk-s0517a:205_13": "nītoti vā paṇīto, paṇīte adhimutto visaṭṭhacitto tapparamo paṇītādhimutto, tassa",
  "atk-s0517a:205_14": "bhāvo paṇītādhimuttatā. Sā ca phalasamāpattādhimuttā pubbabhāgapaññā eva.",
  "atk-s0517a:206_0": "Araṇavihāreti nikkilesavihāre. Rāgādayo hi raṇanti satte cuṇṇenti pīḷentīti raṇā,",
  "atk-s0517a:206_1": "raṇanti etehi sattā kandanti paridevantīti vā raṇā. Vutto tividhopi vihāro. Natthi",
  "atk-s0517a:206_2": "etassa raṇāti araṇo. Vividhe paccanīkadhamme haranti etenāti vihāro. Tasmiṃ araṇe",
  "atk-s0517a:206_3": "vihāre. Niddesavāre vuttapaṭhamajjhānādīni ca paṇītādhimuttatāya eva saṅgahitāni.",
  "atk-s0517a:206_4": "Phalasamāpattiṃ samāpajjitukāmatāya hi paṭhamajjhānādiṃ samāpajjitvā vuṭṭhāya jhānasampayuttadhamme",
  "atk-s0517a:206_5": "vipassati, yā ca araṇavibhaṅgasuttante bhagavatā desitā araṇapaṭipadā, sāpi imināva",
  "atk-s0517a:206_6": "saṅgahitāti veditabbā. Vuttañhi tattha bhagavatā –",
  "atk-s0517a:207_0": "“Araṇavibhaṅgaṃ vo, bhikkhave, desessāmi…pe… na kāmasukhaṃ anuyuñjeyya hīnaṃ gammaṃ",
  "atk-s0517a:207_1": "pothujjanikaṃ anariyaṃ anatthasaṃhitaṃ, na ca attakilamathānuyogaṃ anuyuñjeyya dukkhaṃ",
  "atk-s0517a:207_2": "anariyaṃ anatthasaṃhitaṃ. Ete kho, bhikkhave, ubho ante anupagamma majjhimā paṭipadā",
  "atk-s0517a:207_3": "tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya",
  "atk-s0517a:207_4": "nibbānāya saṃvattati. Ussādanañca jaññā, apasādanañca jaññā, ussādanañca ñatvā apasādanañca",
  "atk-s0517a:207_5": "ñatvā nevussādeyya na apasādeyya, dhammameva deseyya. Sukhavinicchayaṃ jaññā, sukhavinicchayaṃ",
  "atk-s0517a:207_6": "ñatvā ajjhattaṃ sukhamanuyuñjeyya, rahovādaṃ na bhāseyya, sammukhā na khīṇaṃ bhaṇe,",
  "atk-s0517a:207_7": "ataramānova bhāseyya no taramāno, janapadaniruttiṃ nābhiniveseyya, samaññaṃ nātidhāveyyāti.",
  "atk-s0517a:207_8": "Ayamuddeso araṇavibhaṅgassa …pe… tatra, bhikkhave, yo kāmapaṭisandhisukhino somanassānuyogaṃ",
  "atk-s0517a:207_9": "ananuyogo hīnaṃ…pe… anatthasaṃhitaṃ, adukkho eso dhammo avighāto anupāyāso apariḷāho",
  "atk-s0517a:207_10": "sammāpaṭipadā. Tasmā eso dhammo araṇo…pe… tatra, bhikkhave, yo attakilamathānuyogaṃ",
  "atk-s0517a:207_11": "ananuyogo dukkhaṃ anariyaṃ anatthasaṃhitaṃ. Adukkho eso dhammo …pe… tasmā eso dhammo",
  "atk-s0517a:207_12": "araṇo. Tatra, bhikkhave, yāyaṃ majjhimā paṭipadā tathāgatena abhisambuddhā…pe… adukkho",
  "atk-s0517a:207_13": "eso dhammo…pe… tasmā eso dhammo araṇo…pe… tatra, bhikkhave, yāyaṃ nevussādanā na",
  "atk-s0517a:207_14": "apasādanā dhammadesanā ca, adukkho eso dhammo…pe… tasmā eso dhammo araṇo…pe… tatra,",
  "atk-s0517a:207_15": "bhikkhave, yadidaṃ nekkhammasukhaṃ pavivekasukhaṃ upasamasukhaṃ sambodhisukhaṃ, adukkho",
  "atk-s0517a:207_16": "eso dhammo…pe… tasmā eso dhammo araṇo…pe… tatra, bhikkhave, yvāyaṃ rahovādo bhūto",
  "atk-s0517a:207_17": "taccho atthasaṃhito, adukkho eso dhammo…pe… tasmā eso dhammo araṇo …pe… tatra, bhikkhave,",
  "atk-s0517a:207_18": "yvāyaṃ sammukhā khīṇavādo bhūto taccho atthasaṃhito, adukkho eso dhammo…pe… tasmā",
  "atk-s0517a:207_19": "eso dhammo araṇo…pe… tatra, bhikkhave, yadidaṃ ataramānassa bhāsitaṃ, adukkho eso",
  "atk-s0517a:207_20": "dhammo…pe… tasmā eso dhammo araṇo…pe… tatra, bhikkhave, yvāyaṃ janapadaniruttiyā",
  "atk-s0517a:207_21": "ca anabhiniveso samaññāya ca anatisāro, adukkho eso dhammo…pe… tasmā eso dhammo araṇoti.",
  "atk-s0517a:207_22": "Tasmātiha, bhikkhave, saraṇañca dhammaṃ jānissāma, araṇañca dhammaṃ jānissāma. Saraṇañca",
  "atk-s0517a:207_23": "dhammaṃ ñatvā araṇañca dhammaṃ ñatvā araṇaṃ paṭipadaṃ paṭipajjissāmāti evañhi vo,",
  "atk-s0517a:207_24": "bhikkhave, sikkhitabbaṃ. Subhūti ca pana, bhikkhave, kulaputto araṇapaṭipadaṃ paṭipanno”ti.",
  "atk-s0517a:208_0": "Tattha majjhimā paṭipadā dassanādhipateyyena ca santena vihārādhigamena ca saṅgahitā.",
  "atk-s0517a:208_1": "Kāmasukhaṃ attakilamathaṃ ananuyogo majjhimā paṭipadā eva. Arahato hi vipassanāpubbabhāgamajjhimā",
  "atk-s0517a:208_2": "paṭipadā hoti, arahattaphalasamāpatti aṭṭhaṅgamaggavasena majjhimā paṭipadā ca. Sesā",
  "atk-s0517a:208_3": "pana paṇītādhimuttatāya eva saṅgahitāti veditabbā. Kiñcāpi sabbepi arahanto araṇavihārino,",
  "atk-s0517a:208_4": "aññe arahanto dhammaṃ desentā “sammāpaṭipanne sammāpaṭipannā”ti “micchāpaṭipanne",
  "atk-s0517a:208_5": "micchāpaṭipannā”ti puggalavasenāpi ussādanāpasādanāni katvā dhammaṃ desenti. Subhūtitthero",
  "atk-s0517a:208_6": "pana “ayaṃ micchāpaṭipadā, ayaṃ sammāpaṭipadā”ti dhammavaseneva dhammaṃ desesi. Teneva",
  "atk-s0517a:208_7": "bhagavā taṃyeva araṇapaṭipadaṃ paṭipannoti ca vaṇṇesi, “etadaggaṃ, bhikkhave, mama",
  "atk-s0517a:208_8": "sāvakānaṃ bhikkhūnaṃ araṇavihārīnaṃ yadidaṃ subhūtī”ti ca araṇavihārīnaṃ aggaṭṭhāne ṭhapesīti.",
  "atk-s0517a:209_0": "34. Dvīhi balehīti samathabalavipassanābalehi. Samannāgatattāti yuttattā paripuṇṇattā",
  "atk-s0517a:209_1": "vā. Tayo cāti vibhattivipallāso, tiṇṇañcāti vuttaṃ hoti. Saṅkhārānanti vacīsaṅkhārakāyasaṅkhāracittasaṅkhārānaṃ.",
  "atk-s0517a:209_2": "Paṭippassaddhiyāti paṭippassaddhatthaṃ nirodhatthaṃ, appavattatthanti vuttaṃ hoti.",
  "atk-s0517a:209_3": "Soḷasahīti aniccānupassanādīni aṭṭha, maggaphalāni aṭṭhāti soḷasahi. Ñāṇacariyāhīti",
  "atk-s0517a:209_4": "ñāṇappavattīhi. Navahīti rūpārūpāvacarasamādhi tadupacāro cāti navahi. Vasibhāvatā",
  "atk-s0517a:209_5": "paññāti lahutā, yathāsukhavattanaṃ issariyaṃ vaso, so assa atthīti vasī, vasino bhāvo",
  "atk-s0517a:209_6": "vasibhāvo, vasibhāvo eva vasibhāvatā, yathā pāṭikulyameva pāṭikulyatā. Evaṃvidhā",
  "atk-s0517a:209_7": "paññā vasibhāvatāya paññāti vā attho. Si-kāraṃ dīghaṃ katvā ca paṭhanti. Samannāgatattā",
  "atk-s0517a:209_8": "ca paṭippassaddhiyā ca ñāṇacariyāhi ca samādhicariyāhi cāti ca-kāro sambandhitabbo.",
  "atk-s0517a:210_0": "Nirodhasamāpattiyā ñāṇanti anāgāmiarahantānaṃ nirodhasamāpattinimittaṃ ñāṇaṃ, yathā",
  "atk-s0517a:210_1": "ajinamhi haññate dīpīti. Nirodhasamāpattīti ca nevasaññānāsaññāyatanassa abhāvamattaṃ,",
  "atk-s0517a:210_2": "na koci dhammo, paññattimattaṃ abhāvamattattā nirodhoti ca. Samāpajjantena samāpajjīyati",
  "atk-s0517a:210_3": "nāmāti samāpattīti ca vuccati.",
  "atk-s0517a:211_0": "35. Sampajānassāti sammā pakārehi jānātīti sampajāno. Tassa sampajānassa. Pavattapariyādāneti",
  "atk-s0517a:211_1": "pavattanaṃ pavattaṃ, samudācāroti attho. Kilesapavattaṃ khandhapavattañca. Tassa",
  "atk-s0517a:211_2": "pavattassa pariyādānaṃ parikkhayo appavatti pavattapariyādānaṃ. Tasmiṃ pavattapariyādāne.",
  "atk-s0517a:211_3": "Parinibbāne ñāṇanti arahato kāmacchandādīnaṃ parinibbānaṃ appavattaṃ anupādisesaparinibbānañca",
  "atk-s0517a:211_4": "paccavekkhantassa tasmiṃ kilesaparinibbāne khandhaparinibbāne ca pavattaṃ ñāṇaṃ.",
  "atk-s0517a:212_0": "36. Sabbadhammānanti sabbesaṃ tebhūmakadhammānaṃ. Sammā samucchedeti santatisamucchedavasena",
  "atk-s0517a:212_1": "suṭṭhu nirodhe. Nirodhe ca anupaṭṭhānatāti nirodhe gate puna na upaṭṭhānatāya, puna",
  "atk-s0517a:212_2": "anuppattiyanti attho. Sammāsamucchede ca nirodhe ca anupaṭṭhānatā cāti ca-kāro sambandhitabbo.",
  "atk-s0517a:213_0": "Samasīsaṭṭhe ñāṇanti nekkhammādīni sattatiṃsa samāni, taṇhādīni terasa sīsāni. Paccanīkadhammānaṃ",
  "atk-s0517a:213_1": "samitattā samāni, yathāyogaṃ padhānattā ca koṭittā ca sīsāni. Ekasmiṃ iriyāpathe",
  "atk-s0517a:213_2": "vā ekasmiṃ roge vā sabhāgasantativasena ekasmiṃ jīvitindriye vā nekkhammādīni samāni",
  "atk-s0517a:213_3": "ca saddhādīni sīsāni ca assa santīti samasīsī, samasīsissa attho samasīsaṭṭho. Tasmiṃ",
  "atk-s0517a:213_4": "samasīsaṭṭhe, samasīsibhāveti attho. Ekasmiṃ iriyāpathe roge vā sabhāgasantativasena",
  "atk-s0517a:213_5": "jīvite vā vipassanaṃ ārabhitvā tasmiṃyeva iriyāpathe roge sabhāgajīvite vā cattāri",
  "atk-s0517a:213_6": "maggaphalāni patvā, tasmiṃyeva parinibbāyantassa arahatoyeva samasīsibhāvo hotīti",
  "atk-s0517a:213_7": "tasmiṃ samasīsibhāve ñāṇanti vuttaṃ hoti. Vuttañca puggalapaññattiyaṃ, tassā ca aṭṭhakathāyaṃ –",
  "atk-s0517a:214": "“Katamo ca puggalo samasīsī? Yassa puggalassa apubbaṃ acarimaṃ āsavapariyādānañca hoti jīvitapariyādānañca. Ayaṃ vuccati puggalo samasīsī”ti.",
  "atk-s0517a:215_0": "“Samasīsiniddese apubbaṃ acarimanti apure apacchā, santatipaccuppannavasena ekavāraṃyeva,",
  "atk-s0517a:215_1": "ekakālaṃyevāti attho. Pariyādānanti parikkhayo. Ayanti ayaṃ puggalo samasīsī nāma",
  "atk-s0517a:215_2": "vuccati. So panesa tividho hoti iriyāpathasamasīsī rogasamasīsī jīvitasamasīsīti.",
  "atk-s0517a:215_3": "Tattha yo caṅkamantova vipassanaṃ ārabhitvā arahattaṃ patvā caṅkamantova parinibbāti,",
  "atk-s0517a:215_4": "yo ṭhitakova vipassanaṃ ārabhitvā arahattaṃ patvā ṭhitakova parinibbāti, yo nisinnova",
  "atk-s0517a:215_5": "vipassanaṃ ārabhitvā arahattaṃ patvā nisinnova parinibbāti, yo nipannova vipassanaṃ",
  "atk-s0517a:215_6": "ārabhitvā arahattaṃ patvā nipannova parinibbāti, ayaṃ iriyāpathasamasīsī nāma. Yo",
  "atk-s0517a:215_7": "pana ekaṃ rogaṃ patvā antorogeyeva vipassanaṃ ārabhitvā arahattaṃ patvā teneva rogena",
  "atk-s0517a:215_8": "parinibbāti, ayaṃ rogasamasīsī nāma. Kataro jīvitasamasīsī? Terasa sīsāni. Tattha",
  "atk-s0517a:215_9": "kilesasīsaṃ avijjaṃ arahattamaggo pariyādiyati, pavattasīsaṃ jīvitindriyaṃ cuticittaṃ",
  "atk-s0517a:215_10": "pariyādiyati, avijjāpariyādāyakaṃ cittaṃ jīvitindriyaṃ pariyādātuṃ na sakkoti, jīvitindriyapariyādāyakaṃ",
  "atk-s0517a:215_11": "cittaṃ avijjaṃ pariyādātuṃ na sakkoti. Avijjāpariyādāyakaṃ cittaṃ aññaṃ, jīvitindriyapariyādāyakaṃ",
  "atk-s0517a:215_12": "cittaṃ aññaṃ. Yassa cetaṃ sīsadvayaṃ samaṃ pariyādānaṃ gacchati, so jīvitasamasīsī",
  "atk-s0517a:215_13": "nāma. Kathamidaṃ samaṃ hotīti? Vārasamatāya. Yasmiñhi vāre maggavuṭṭhānaṃ hoti. Sotāpattimagge",
  "atk-s0517a:215_14": "pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti",
  "atk-s0517a:215_15": "ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyati. Imāya",
  "atk-s0517a:215_16": "vārasamatāya eva ubhayasīsapariyādānampi samaṃ hoti nāma. Tenāyaṃ puggalo ‘jīvitasamasīsī’ti",
  "atk-s0517a:215_17": "vuccati. Ayameva ca idha adhippeto”ti.",
  "atk-s0517a:216_0": "37. Idāni yasmā sutamayasīlamayabhāvanāmayañāṇāni vaṭṭapādakāni sallekhā nāma na",
  "atk-s0517a:216_1": "honti, lokuttarapādakāneva etāni ca aññāni ca ñāṇāni sallekhāti vuccanti, tasmā paccanīkasallekhanākārena",
  "atk-s0517a:216_2": "pavattāni ñāṇāni dassetuṃ samasīsaṭṭhe ñāṇānantaraṃ sallekhaṭṭhe ñāṇaṃ uddiṭṭhaṃ.",
  "atk-s0517a:216_3": "Tattha puthunānattatejapariyādāne paññāti lokuttarehi asammissaṭṭhena puthūnaṃ rāgādīnañca",
  "atk-s0517a:216_4": "nānattānaṃ nānāsabhāvānaṃ kāmacchandādīnañca santāpanaṭṭhena “tejā”ti laddhanāmānaṃ",
  "atk-s0517a:216_5": "dussīlyādīnañca pariyādāne khepane paññā, nekkhammādimhi sattatiṃsabhede dhamme paññāti",
  "atk-s0517a:216_6": "vuttaṃ hoti. Atha vā puthubhūtā nānattabhūtā ca tejā eva tesaṃ puthubhūtānaṃ nānattabhūtānaṃ",
  "atk-s0517a:216_7": "dussīlyādīnaṃ pañcannaṃ tejānaṃ pariyādāne paññāti attho. Tejehiyeva puthūnaṃ nānattānañca",
  "atk-s0517a:216_8": "saṅgahaṃ niddesavāre pakāsayissāma.",
  "atk-s0517a:217_0": "Sallekhaṭṭhe ñāṇanti paccanīkadhamme sallekhati samucchindatīti sallekho, tasmiṃ",
  "atk-s0517a:217_1": "nekkhammādike sattatiṃsappabhede sallekhasabhāve ñāṇaṃ. “Pare vihiṃsakā bhavissanti,",
  "atk-s0517a:217_2": "mayamettha avihiṃsakā bhavissāmāti sallekho karaṇīyo”tiādinā nayena bhagavatā sallekhasuttante",
  "atk-s0517a:217_3": "vutto catucattālīsabhedopi sallekho iminā saṅgahitoyevāti veditabbo.",
  "atk-s0517a:218_0": "38. Idāni sallekhe ṭhitena kattabbaṃ sammappadhānavīriyaṃ dassetuṃ tadanantaraṃ vīriyārambhe",
  "atk-s0517a:218_1": "ñāṇaṃ uddiṭṭhaṃ. Tattha asallīnattapahitattapaggahaṭṭheti kosajjavasena asallīno",
  "atk-s0517a:218_2": "asaṅkucito attā assāti asallīnatto. Attāti cittaṃ. Yathāha –",
  "atk-s0517a:219": "“Udakañhi nayanti nettikā, usukārā namayanti tejanaṃ;",
  "atk-s0517a:220": "Dāruṃ namayanti tacchakā, attānaṃ damayanti paṇḍitā”ti. ādi –",
  "atk-s0517a:221_0": "Kāye ca jīvite ca anapekkhatāya pahito pesito vissaṭṭho attā etenāti pahitatto. Attāti",
  "atk-s0517a:221_1": "attabhāvo. Yathāha – “yā pana bhikkhunī attānaṃ vadhitvā vadhitvā rodeyyā”tiādi.",
  "atk-s0517a:221_2": "Asallīnatto ca so pahitatto cāti asallīnattapahitatto. Sahajātadhamme paggaṇhāti",
  "atk-s0517a:221_3": "upatthambhetīti paggaho, paggaho eva attho paggahaṭṭho, paggahasabhāvoti attho. Asallīnattapahitattassa",
  "atk-s0517a:221_4": "paggahaṭṭho asallīnattapahitattapaggahaṭṭho. Tasmiṃ asallīnattapahitattapaggahaṭṭhe.",
  "atk-s0517a:221_5": "“Tasmātiha, bhikkhave, tumhepi appaṭivānaṃ padaheyyātha. Kāmaṃ taco ca nhāru ca aṭṭhi",
  "atk-s0517a:221_6": "ca avasissatu, upasussatu sarīre maṃsalohitaṃ. Yaṃ taṃ purisathāmena purisavīriyena",
  "atk-s0517a:221_7": "purisaparakkamena pattabbaṃ, na taṃ apāpuṇitvā vīriyassa saṇṭhānaṃ bhavissatī”ti",
  "atk-s0517a:221_8": "vuttattā asallīnattapahitattavacanena padhānasmiṃ appaṭivānitā anivattanatā vuttā.",
  "atk-s0517a:221_9": "Paggahaṭṭhavacanena pana kosajjuddhaccavimuttaṃ samappavattaṃ vīriyaṃ vuttaṃ.",
  "atk-s0517a:222_0": "Vīriyārambhe ñāṇanti vīrabhāvo vīriyaṃ, vīrānaṃ vā kammaṃ, vidhinā vā nayena upāyena",
  "atk-s0517a:222_1": "īrayitabbaṃ pavattayitabbanti vīriyaṃ. Tadetaṃ ussāhalakkhaṇaṃ, sahajātānaṃ dhammānaṃ",
  "atk-s0517a:222_2": "upatthambhanarasaṃ, asaṃsīdanabhāvapaccupaṭṭhānaṃ, “saṃviggo yoniso padahatī”ti vacanato",
  "atk-s0517a:222_3": "saṃvegapadaṭṭhānaṃ, vīriyārambhavatthupadaṭṭhānaṃ vā. Sammā āraddhaṃ sabbasampattīnaṃ",
  "atk-s0517a:222_4": "mūlaṃ hotīti daṭṭhabbaṃ. Vīriyasaṅkhāto ārambho vīriyārambho. Iminā sesārambhe paṭikkhipati.",
  "atk-s0517a:222_5": "Ayañhi ārambhasaddo kamme āpattiyaṃ kiriyāyaṃ vīriye hiṃsāyaṃ vikopaneti anekesu atthesu āgato.",
  "atk-s0517a:223": "“Yaṃkiñci dukkhaṃ sambhoti, sabbaṃ ārambhapaccayā;",
  "atk-s0517a:224": "Ārambhānaṃ nirodhena, natthi dukkhassa sambhavo”ti. –",
  "atk-s0517a:225_0": "Ettha hi kammaṃ ārambhoti āgataṃ. “Ārambhati ca vippaṭisārī ca hotī”ti ettha āpatti.",
  "atk-s0517a:225_1": "“Mahāyaññā mahārambhā, na te honti mahapphalā”ti ettha yūpussāpanādikiriyā. “Ārambhatha",
  "atk-s0517a:225_2": "nikkamatha, yuñjatha buddhasāsane”ti ettha vīriyaṃ. “Samaṇaṃ gotamaṃ uddissa pāṇaṃ",
  "atk-s0517a:225_3": "ārambhantī”ti ettha hiṃsā. “Bījagāmabhūtagāmasamārambhā paṭivirato hotī”ti ettha",
  "atk-s0517a:225_4": "chedanabhañjanādikaṃ vikopanaṃ. Idha pana vīriyameva adhippetaṃ. Tena vuttaṃ “vīriyasaṅkhāto",
  "atk-s0517a:225_5": "ārambho vīriyārambho”ti. Vīriyañhi ārabhanakavasena ārambhoti vuccati. Tasmiṃ vīriyārambhe",
  "atk-s0517a:225_6": "ñāṇaṃ. Asallīnattā pahitattātipi paṭhanti, asallīnabhāvena pahitabhāvenāti attho.",
  "atk-s0517a:225_7": "Purimapāṭhoyeva sundaro. Keci pana “satidhammavicayavīriyapītisambojjhaṅgānaṃ samatā",
  "atk-s0517a:225_8": "asallīnattatā, satisamādhipassaddhiupekkhāsambojjhaṅgānaṃ samatā pahitattatā, sattannaṃ",
  "atk-s0517a:225_9": "sambojjhaṅgānaṃ samatā paggahaṭṭho”ti vaṇṇayanti.",
  "atk-s0517a:226_0": "39. Idāni sammāvāyāmasiddhaṃ maggaphalaṃ pattena lokahitatthaṃ dhammadesanā kātabbāti",
  "atk-s0517a:226_1": "dassetuṃ tadanantaraṃ atthasandassane ñāṇaṃ uddiṭṭhaṃ. Tattha nānādhammappakāsanatāti",
  "atk-s0517a:226_2": "sabbasaṅkhatāsaṅkhatavasena nānādhammānaṃ pakāsanatā dīpanatā desanatā. Pakāsanatāti",
  "atk-s0517a:226_3": "ca pakāsanā eva. Atthasandassaneti nānāatthānaṃ paresaṃ sandassane. Dhammā ca atthā ca te eva.",
  "atk-s0517a:227_0": "40. Idāni paresaṃ dhammiyā kathāya sandassentassa tassa ariyapuggalassa yathāsabhāvadhammadesanākāraṇaṃ",
  "atk-s0517a:227_1": "dassanavisuddhiṃ dassetuṃ tadanantaraṃ dassanavisuddhiñāṇaṃ uddiṭṭhaṃ. Tattha sabbadhammānaṃ",
  "atk-s0517a:227_2": "ekasaṅgahatā nānattekattapaṭivedheti sabbesaṃ saṅkhatāsaṅkhatadhammānaṃ ekasaṅgahatāya",
  "atk-s0517a:227_3": "ca kāmacchandādīnaṃ nānattassa ca nekkhammādīnaṃ ekattassa ca paṭivedho, abhisamayoti",
  "atk-s0517a:227_4": "attho. So pana maggapaññā phalapaññā ca. Maggapaññā saccābhisamayakkhaṇe saccābhisamayavasena",
  "atk-s0517a:227_5": "paṭivijjhatīti paṭivedho, phalapaññā paṭividdhattā paṭivedho. Ekasaṅgahatāti ettha",
  "atk-s0517a:227_6": "jātisaṅgaho, sañjātisaṅgaho, kiriyāsaṅgaho, gaṇanasaṅgahoti catubbidho saṅgaho. Tattha",
  "atk-s0517a:227_7": "“sabbe khattiyā āgacchantu, sabbe brāhmaṇā, sabbe vessā, sabbe suddā āgacchantu”,",
  "atk-s0517a:227_8": "“yā, cāvuso visākha, sammāvācā, yo ca sammākammanto, yo ca sammāājīvo, ime dhammā",
  "atk-s0517a:227_9": "sīlakkhandhe saṅgahitā”ti ayaṃ jātisaṅgaho nāma. “Ekajātikā āgacchantū”ti vuttaṭṭhāne",
  "atk-s0517a:227_10": "viya hi idha sabbe jātiyā ekasaṅgahitā. “Sabbe kosalakā āgacchantu, sabbe māgadhikā,",
  "atk-s0517a:227_11": "sabbe bhārukacchakā āgacchantu”, “yo, cāvuso visākha, sammāvāyāmo, yā ca sammāsati,",
  "atk-s0517a:227_12": "yo ca sammāsamādhi, ime dhammā samādhikkhandhe saṅgahitā”ti ayaṃ sañjātisaṅgaho nāma.",
  "atk-s0517a:227_13": "“Ekaṭṭhāne jātā saṃvaḍḍhā āgacchantū”ti vuttaṭṭhāne viya hi idha sabbe jātiṭṭhānena",
  "atk-s0517a:227_14": "nivutthokāsena ekasaṅgahitā. “Sabbe hatthārohā āgacchantu, sabbe assārohā āgacchantu,",
  "atk-s0517a:227_15": "sabbe rathikā āgacchantu”, “yā, cāvuso visākha, sammādiṭṭhi, yo ca sammāsaṅkappo,",
  "atk-s0517a:227_16": "ime dhammā paññākkhandhe saṅgahitā”ti ayaṃ kiriyāsaṅgaho nāma. Sabbeva hi te attano",
  "atk-s0517a:227_17": "kiriyākaraṇena ekasaṅgahitā. “Cakkhāyatanaṃ katamaṃ khandhagaṇanaṃ gacchati, cakkhāyatanaṃ",
  "atk-s0517a:227_18": "rūpakkhandhagaṇanaṃ gacchati. Hañci cakkhāyatanaṃ rūpakkhandhagaṇanaṃ gacchati, tena",
  "atk-s0517a:227_19": "vata re vattabbe cakkhāyatanaṃ rūpakkhandhena saṅgahita”nti ayaṃ gaṇanasaṅgaho nāma.",
  "atk-s0517a:227_20": "Ayamidha adhippeto. Tathaṭṭhādīsu dvādasasu ākāresu visuṃ visuṃ ekena saṅgaho gaṇanaparicchedo",
  "atk-s0517a:227_21": "etesanti ekasaṅgahā, ekasaṅgahānaṃ bhāvo ekasaṅgahatā.",
  "atk-s0517a:228_0": "Dassanavisuddhiñāṇanti maggaphalañāṇaṃ dassanaṃ. Dassanameva visuddhi dassanavisuddhi,",
  "atk-s0517a:228_1": "dassanavisuddhi eva ñāṇaṃ dassanavisuddhiñāṇaṃ. Maggañāṇaṃ visujjhatīti dassanavisuddhi,",
  "atk-s0517a:228_2": "phalañāṇaṃ visuddhattā dassanavisuddhi.",
  "atk-s0517a:229_0": "41. Idāni dassanavisuddhisādhakāni vipassanāñāṇāni dvidhā dassetuṃ tadanantaraṃ khantiñāṇapariyogāhaṇañāṇāni",
  "atk-s0517a:229_1": "uddiṭṭhāni. Tattha viditattā paññāti rūpakkhandhādīnaṃ aniccādito viditattā pavattā",
  "atk-s0517a:229_2": "paññā. Khantiñāṇanti viditameva khamatīti khanti, khanti eva ñāṇaṃ khantiñāṇaṃ. Etena",
  "atk-s0517a:229_3": "adhivāsanakhantiṃ paṭikkhipati. Etaṃ kalāpasammasanādivasena pavattaṃ taruṇavipassanāñāṇaṃ.",
  "atk-s0517a:230_0": "42. Phuṭṭhattā paññāti rūpakkhandhādīnaṃ aniccādivasena ñāṇaphassena phuṭṭhattā pavattā",
  "atk-s0517a:230_1": "paññā. Pariyogāhaṇe ñāṇanti phuṭṭhameva pariyogāhati pavisatīti pariyogāhaṇaṃ ñāṇaṃ.",
  "atk-s0517a:230_2": "Gā-kāraṃ rassaṃ katvāpi paṭhanti. Etaṃ bhaṅgānupassanādivasena pavattaṃ tikkhavipassanāñāṇaṃ.",
  "atk-s0517a:230_3": "Keci pana “vipassanāñāṇameva saddhāvāhissa khantiñāṇaṃ, paññāvāhissa pariyogāhaṇañāṇa”nti",
  "atk-s0517a:230_4": "vadanti. Evaṃ sante etāni dve ñāṇāni ekassa na sambhavanti, tadasambhave ekassa sāvakassa",
  "atk-s0517a:230_5": "sattasaṭṭhi sāvakasādhāraṇañāṇāni na sambhavanti, tasmā taṃ na yujjati.",
  "atk-s0517a:231_0": "43. Idāni yasmā puthujjanā sekkhā ca vipassanūpage khandhādayo dhamme sakale eva",
  "atk-s0517a:231_1": "sammasanti, na tesaṃ ekadesaṃ, tasmā tesaṃ padesavihāro na labbhati, arahatoyeva",
  "atk-s0517a:231_2": "yathāruci padesavihāro labbhatīti dassanavisuddhisādhakāni ñāṇāni vatvā tadanantaraṃ",
  "atk-s0517a:231_3": "arahato dassanavisuddhisiddhaṃ padesavihārañāṇaṃ uddiṭṭhaṃ. Tattha samodahane paññāti",
  "atk-s0517a:231_4": "khandhādīnaṃ ekadesassa vedanādhammassa samodahanapaññā, sampiṇḍanapaññā rāsikaraṇapaññā.",
  "atk-s0517a:231_5": "Samodhāne paññātipi pāṭho, soyeva attho.",
  "atk-s0517a:232_0": "Padesavihāre ñāṇanti khandhādīnaṃ padesena ekadesena avayavena vihāro padesavihāro,",
  "atk-s0517a:232_1": "tasmiṃ padesavihāre ñāṇaṃ. Tattha padeso nāma khandhapadeso āyatanadhātusaccaindriyapaccayākārasatipaṭṭhānajhānanāmarūpadhammapadesoti",
  "atk-s0517a:232_2": "nānāvidho. Evaṃ nānāvidho cesa vedanā eva. Kathaṃ? Pañcannaṃ khandhānaṃ vedanākkhandhavasena",
  "atk-s0517a:232_3": "khandhekadeso, dvādasannaṃ āyatanānaṃ vedanāvasena dhammāyatanekadeso, aṭṭhārasannaṃ",
  "atk-s0517a:232_4": "dhātūnaṃ vedanāvasena dhammadhātekadeso, catunnaṃ saccānaṃ vedanāvasena dukkhasaccekadeso,",
  "atk-s0517a:232_5": "bāvīsatiyā indriyānaṃ pañcavedanindriyavasena indriyekadeso, dvādasannaṃ paṭiccasamuppādaṅgānaṃ",
  "atk-s0517a:232_6": "phassapaccayā vedanāvasena paccayākārekadeso, catunnaṃ satipaṭṭhānānaṃ vedanānupassanāvasena",
  "atk-s0517a:232_7": "satipaṭṭhānekadeso, catunnaṃ jhānānaṃ sukhaupekkhāvasena jhānekadeso, nāmarūpānaṃ",
  "atk-s0517a:232_8": "vedanāvasena nāmarūpekadeso, kusalādīnaṃ sabbadhammānaṃ vedanāvasena dhammekadesoti",
  "atk-s0517a:232_9": "evaṃ vedanā eva khandhādīnaṃ padeso, tassā vedanāya eva paccavekkhaṇavasena padesavihāro.",
  "atk-s0517a:233_0": "44. Idāni yasmā samādhibhāvanāmayañāṇādīni bhāventā puthujjanā sekkhā ca te te bhāvetabbabhāvanādhamme",
  "atk-s0517a:233_1": "adhipatī jeṭṭhake katvā tena tena pahātabbe tappaccanīke nānāsabhāve dhamme anekādīnave",
  "atk-s0517a:233_2": "ādīnavato paccavekkhitvā tassa tassa bhāvanādhammassa vasena cittaṃ patiṭṭhapetvā",
  "atk-s0517a:233_3": "te te paccanīkadhamme pajahanti. Pajahantā vipassanākāle sabbasaṅkhāre suññato disvā",
  "atk-s0517a:233_4": "pacchā samucchedena pajahanti, tathā pajahantā ca ekābhisamayavasena saccāni paṭivijjhantā",
  "atk-s0517a:233_5": "pajahanti. Yathāvutteheva ākārehi sabbepi ariyā yathāyogaṃ paṭipajjanti, tasmā padesavihārañāṇānantaraṃ",
  "atk-s0517a:233_6": "saññāvivaṭṭañāṇādīni cha ñāṇāni yathākkamena uddiṭṭhāni. Tattha adhipatattā paññāti",
  "atk-s0517a:233_7": "nekkhammādīnaṃ adhipatibhāvena nekkhammādīni adhikāni katvā tadadhikabhāvena pavattā",
  "atk-s0517a:233_8": "paññāti attho. Saññāvivaṭṭe ñāṇanti saññāya vivaṭṭanaṃ parāvaṭṭanaṃ parammukhabhāvoti",
  "atk-s0517a:233_9": "saññāvivaṭṭo, yāya saññāya te te bhāvanādhamme adhipatiṃ karoti, tāya saññāya hetubhūtāya,",
  "atk-s0517a:233_10": "karaṇabhūtāya vā tato tato kāmacchandādito vivaṭṭane ñāṇanti vuttaṃ hoti. Etto vivaṭṭoti",
  "atk-s0517a:233_11": "avuttepi yato vivaṭṭati, tato eva vivaṭṭoti gayhati yathā vivaṭṭanānupassanāya. Sā",
  "atk-s0517a:233_12": "pana saññā sañjānanalakkhaṇā, tadevetanti puna sañjānanapaccayanimittakaraṇarasā",
  "atk-s0517a:233_13": "dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā",
  "atk-s0517a:233_14": "hatthidassakaandhā viya, ārammaṇe anogāḷhavuttitāya aciraṭṭhānapaccupaṭṭhānā vā vijju",
  "atk-s0517a:233_15": "viya, yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā viya.",
  "atk-s0517a:234_0": "45. Nānatte paññāti nānāsabhāve bhāvetabbato aññasabhāve kāmacchandādike ādīnavadassanena",
  "atk-s0517a:234_1": "pavattā paññā. Nānatteti ca nimittatthe bhummavacanaṃ. Nānattappahānaṃ vā nānattaṃ,",
  "atk-s0517a:234_2": "nānattappahānanimittaṃ nānattappahānahetu nekkhammādīsu paññāti adhippāyo. Cetovivaṭṭe",
  "atk-s0517a:234_3": "ñāṇanti cetaso kāmacchandādito vivaṭṭanaṃ nekkhammādīsu ñāṇaṃ. Cetoti cettha cetanā",
  "atk-s0517a:234_4": "adhippetā. Sā cetanābhāvalakkhaṇā, abhisandahanalakkhaṇā vā, āyūhanarasā, saṃvidahanapaccupaṭṭhānā",
  "atk-s0517a:234_5": "sakiccaparakiccasādhakā jeṭṭhasissamahāvaḍḍhakiādayo viya. Accāyikakammānussaraṇādīsu",
  "atk-s0517a:234_6": "ca panāyaṃ sampayuttānaṃ ussāhanabhāvena pākaṭā hoti.",
  "atk-s0517a:235_0": "46. Adhiṭṭhāne paññāti nekkhammādivasena cittassa patiṭṭhāpane paññā. Cittavivaṭṭe",
  "atk-s0517a:235_1": "ñāṇanti kāmacchandādipahānavasena cittassa vivaṭṭane ñāṇaṃ. Cittañcettha vijānanalakkhaṇaṃ,",
  "atk-s0517a:235_2": "pubbaṅgamarasaṃ, sandhānapaccupaṭṭhānaṃ, nāmarūpapadaṭṭhānaṃ.",
  "atk-s0517a:236": "47. Suññate paññāti attattaniyasuññatāya anattānattaniye pavattā anattānupassanā paññā. Ñāṇavivaṭṭe ñāṇanti ñāṇameva abhinivesato vivaṭṭatīti vivaṭṭo, taṃ ñāṇavivaṭṭabhūtaṃ ñāṇaṃ.",
  "atk-s0517a:237_0": "48. Vosagge paññāti ettha vosajjatīti vosaggo, kāmacchandādīnaṃ vosaggo nekkhammādimhi",
  "atk-s0517a:237_1": "paññā. Vimokkhavivaṭṭe ñāṇanti kāmacchandādikehi vimuccatīti vimokkho, vimokkho eva",
  "atk-s0517a:237_2": "vivaṭṭo vimokkhavivaṭṭo, so eva ñāṇaṃ.",
  "atk-s0517a:238_0": "49. Tathaṭṭhe paññāti ekekassa saccassa catubbidhe catubbidhe aviparītasabhāve kiccavasena",
  "atk-s0517a:238_1": "asammohato pavattā paññā. Saccavivaṭṭe ñāṇanti catūsu saccesu dubhato vuṭṭhānavasena",
  "atk-s0517a:238_2": "vivaṭṭatīti saccavivaṭṭo, so eva ñāṇaṃ. Ekameva ñāṇaṃ adhipatikatadhammavasena saññāvivaṭṭoti,",
  "atk-s0517a:238_3": "pahātabbadhammavasena cetovivaṭṭoti, cittapatiṭṭhāpanavasena cittavivaṭṭoti, paccanīkapahānavasena",
  "atk-s0517a:238_4": "vimokkhavivaṭṭoti evaṃ catudhā vuttaṃ. Anattānupassanāva suññatākāravasena “ñāṇavivaṭṭe",
  "atk-s0517a:238_5": "ñāṇa”nti vuttā. Maggañāṇameva heṭṭhā “magge ñāṇa”nti ca, “ānantarikasamādhimhi ñāṇa”nti",
  "atk-s0517a:238_6": "ca dvidhā vuttaṃ, vivaṭṭanākāravasena “saccavivaṭṭe ñāṇa”nti vuttaṃ.",
  "atk-s0517a:239_0": "50. Idāni tassa saccavivaṭṭañāṇavasena pavattassa āsavānaṃ khaye ñāṇassa vasena pavattāni",
  "atk-s0517a:239_1": "kamato cha abhiññāñāṇāni uddiṭṭhāni. Tatthāpi lokapākaṭānubhāvattā ativimhāpananti",
  "atk-s0517a:239_2": "paṭhamaṃ iddhividhañāṇaṃ uddiṭṭhaṃ, cetopariyañāṇassa visayato dibbasotañāṇaṃ oḷārikavisayanti",
  "atk-s0517a:239_3": "dutiyaṃ dibbasotañāṇaṃ uddiṭṭhaṃ, sukhumavisayattā tatiyaṃ cetopariyañāṇaṃ uddiṭṭhaṃ.",
  "atk-s0517a:239_4": "Tīsu vijjāsu pubbenivāsacchādakātītatamavinodakattā paṭhamaṃ pubbenivāsānussatiñāṇaṃ",
  "atk-s0517a:239_5": "uddiṭṭhaṃ, paccuppannānāgatatamavinodakattā dutiyaṃ dibbacakkhuñāṇaṃ uddiṭṭhaṃ, sabbatamasamucchedakattā",
  "atk-s0517a:239_6": "tatiyaṃ āsavānaṃ khaye ñāṇaṃ uddiṭṭhaṃ. Tattha kāyampīti rūpakāyampi. Cittampīti",
  "atk-s0517a:239_7": "pādakajjhānacittampi. Ekavavatthānatāti parikammacittena ekato ṭhapanatāya ca dissamānakāyena,",
  "atk-s0517a:239_8": "adissamānakāyena vā gantukāmakāle yathāyogaṃ kāyassapi cittassapi missīkaraṇatāya",
  "atk-s0517a:239_9": "cāti vuttaṃ hoti. Kāyoti cettha sarīraṃ. Sarīrañhi asucisañcayato kucchitānaṃ kesādīnañceva",
  "atk-s0517a:239_10": "cakkhurogādīnaṃ rogasatānañca āyabhūtato kāyoti vuccati. Sukhasaññañca lahusaññañcāti",
  "atk-s0517a:239_11": "ettha catutthajjhānasampayuttaṃ ekaṃyeva saññaṃ ākāranānattato dvidhā katvā samuccayattho",
  "atk-s0517a:239_12": "ca-saddo payutto. Catutthajjhānasmiñhi upekkhā santattā sukhanti vuttā, taṃsampayuttā",
  "atk-s0517a:239_13": "saññā sukhasaññā. Sāyeva nīvaraṇehi ceva vitakkādipaccanīkehi ca vimuttattā lahusaññā.",
  "atk-s0517a:239_14": "Adhiṭṭhānavasenāti adhikaṃ katvā ṭhānavasena, pavisanavasenāti adhippāyo. Adhiṭṭhānavasena",
  "atk-s0517a:239_15": "cāti ca-saddo sambandhitabbo. Ettāvatā sabbappakārassa iddhividhassa yathāyogaṃ kāraṇaṃ vuttaṃ.",
  "atk-s0517a:240_0": "Ijjhanaṭṭhe paññāti ijjhanasabhāve paññā. Iddhividhe ñāṇanti ijjhanaṭṭhena iddhi,",
  "atk-s0517a:240_1": "nipphattiatthena paṭilābhaṭṭhena cāti vuttaṃ hoti. Yañhi nipphajjati paṭilabbhati",
  "atk-s0517a:240_2": "ca, taṃ ijjhatīti vuccati. Yathāha – “kāmaṃ kāmayamānassa, tassa cetaṃ samijjhatī”ti.",
  "atk-s0517a:240_3": "Tathā “nekkhammaṃ ijjhatīti iddhi, paṭiharatīti pāṭihāriyaṃ, arahattamaggo ijjhatīti",
  "atk-s0517a:240_4": "iddhi, paṭiharatīti pāṭihāriya”nti. Aparo nayo – ijjhanaṭṭhena iddhi, upāyasampadāyetaṃ",
  "atk-s0517a:240_5": "adhivacanaṃ. Upāyasampadā hi ijjhati adhippetaphalappasavanato. Yathāha – “ayaṃ kho",
  "atk-s0517a:240_6": "citto gahapati sīlavā kalyāṇadhammo, sace paṇidahissati, anāgatamaddhānaṃ rājā assaṃ",
  "atk-s0517a:240_7": "cakkavattīti. Ijjhissati hi sīlavato cetopaṇidhi visuddhattā”ti. Aparo nayo – etāya",
  "atk-s0517a:240_8": "sattā ijjhantīti iddhi, ijjhantīti iddhā vuddhā ukkaṃsagatā hontīti vuttaṃ hoti.",
  "atk-s0517a:240_9": "Iddhi eva vidhaṃ iddhividhaṃ, iddhikoṭṭhāso iddhivikappoti attho. Taṃ iddhividhaṃ",
  "atk-s0517a:240_10": "ñāṇanti vuttaṃ hoti.",
  "atk-s0517a:241_0": "51. Vitakkavipphāravasenāti dibbasotadhātuuppādanatthaṃ parikammakaraṇakāle saddanimittesu",
  "atk-s0517a:241_1": "attano vitakkavipphāravasena vitakkavegavasena. Vitakkoti cettha vitakketīti vitakko,",
  "atk-s0517a:241_2": "vitakkanaṃ vā vitakko, ūhananti vuttaṃ hoti. Svāyaṃ ārammaṇe cittassa abhiniropanalakkhaṇo,",
  "atk-s0517a:241_3": "āhananapariyāhananaraso. Tathā hi tena yogāvacaro ārammaṇaṃ vitakkāhataṃ vitakkapariyāhataṃ",
  "atk-s0517a:241_4": "karotīti vuccati. Ārammaṇe cittassa ānayanapaccupaṭṭhāno, tajjāsamannāhārena pana",
  "atk-s0517a:241_5": "indriyena ca parikkhitte visaye anantarāyena uppajjanato āpāthagatavisayapadaṭṭhānoti",
  "atk-s0517a:241_6": "vuccati. Nānattekattasaddanimittānanti nānāsabhāvānaṃ ekasabhāvānañca saddanimittānaṃ.",
  "atk-s0517a:241_7": "Saddā eva cettha vitakkuppattikāraṇattā saṅkhāranimittattā ca nimittāni. Bherisaddādivasena",
  "atk-s0517a:241_8": "ekagghanībhūtā, anekā vā saddā, nānādisāsu vā saddā, nānāsattānaṃ vā saddā nānattasaddā,",
  "atk-s0517a:241_9": "ekadisāya saddā, ekasattassa vā saddā, bherisaddādivasena ekekasaddā vā ekattasaddā.",
  "atk-s0517a:241_10": "Saddoti cettha sappatīti saddo, kathīyatīti attho. Pariyogāhaṇe paññāti pavisanapaññā,",
  "atk-s0517a:241_11": "pajānanapaññāti attho. Sotadhātuvisuddhiñāṇanti savanaṭṭhena ca nijjīvaṭṭhena ca",
  "atk-s0517a:241_12": "sotadhātu, sotadhātukiccakaraṇavasena ca sotadhātu viyātipi sotadhātu, parisuddhattā",
  "atk-s0517a:241_13": "nirupakkilesattā visuddhi, sotadhātu eva visuddhi sotadhātuvisuddhi, sotadhātuvisuddhi",
  "atk-s0517a:241_14": "eva ñāṇaṃ sotadhātuvisuddhiñāṇaṃ.",
  "atk-s0517a:242_0": "52. Tiṇṇannaṃ cittānanti somanassasahagatadomanassasahagataupekkhāsahagatavasena",
  "atk-s0517a:242_1": "tiṇṇannaṃ cittānaṃ. Vipphārattāti vipphārabhāvena vegenāti attho. Hetuatthe nissakkavacanaṃ,",
  "atk-s0517a:242_2": "cetopariyañāṇuppādanatthaṃ parikammakaraṇakāle paresaṃ tiṇṇannaṃ cittānaṃ vipphārahetunā.",
  "atk-s0517a:242_3": "Indriyānaṃ pasādavasenāti cakkhādīnaṃ channaṃ indriyānaṃ pasādavasena, indriyānaṃ",
  "atk-s0517a:242_4": "patiṭṭhitokāsā cettha phalūpacārena indriyānanti vuttā yathā “vippasannāni kho te,",
  "atk-s0517a:242_5": "āvuso, indriyāni parisuddho chavivaṇṇo pariyodāto”ti. Indriyapatiṭṭhitokāsesupi hadayavatthu",
  "atk-s0517a:242_6": "eva idhādhippetaṃ. Pasādavasenāti ca anāvilabhāvavasena. “Pasādappasādavasenā”ti",
  "atk-s0517a:242_7": "vattabbe appasādasaddassa lopo katoti veditabbaṃ. Atha vā idamappasannanti gahaṇassa",
  "atk-s0517a:242_8": "pasādamapekkhitvā eva sambhavato “pasādavasenā”ti vacaneneva appasādopi vuttova hotīti",
  "atk-s0517a:242_9": "veditabbaṃ. Nānattekattaviññāṇacariyā pariyogāhaṇe paññāti yathāsambhavaṃ nānāsabhāvaekasabhāvaekūnanavutiviññāṇapavattivijānanapaññā.",
  "atk-s0517a:242_10": "Ettha asamāhitassa viññāṇacariyā nānattā, samāhitassa viññāṇacariyā ekattā. Sarāgādicittaṃ",
  "atk-s0517a:242_11": "vā nānattaṃ, vītarāgādicittaṃ ekattaṃ. Cetopariyañāṇanti ettha pariyātīti pariyaṃ,",
  "atk-s0517a:242_12": "paricchindatīti attho. Cetaso pariyaṃ cetopariyaṃ, cetopariyañca taṃ ñāṇañcāti cetopariyañāṇaṃ.",
  "atk-s0517a:242_13": "Vipphāratātipi pāṭho, vipphāratāyāti attho.",
  "atk-s0517a:243_0": "53. Paccayappavattānaṃ dhammānanti paṭiccasamuppādavasena paccayato pavattānaṃ paccayuppannadhammānaṃ.",
  "atk-s0517a:243_1": "Nānattekattakammavipphāravasenāti ettha akusalaṃ kammaṃ nānattaṃ, kusalaṃ kammaṃ",
  "atk-s0517a:243_2": "ekattaṃ. Kāmāvacaraṃ vā kammaṃ nānattaṃ, rūpāvacarārūpāvacaraṃ kammaṃ ekattaṃ. Nānattekattakammavipphāravasena",
  "atk-s0517a:243_3": "paccayapavattānaṃ dhammānaṃ pariyogāhaṇe paññāti sambandho. Pubbenivāsānussatiñāṇanti",
  "atk-s0517a:243_4": "pubbe atītajātīsu nivutthakhandhā pubbenivāso. Nivutthāti ajjhāvutthā anubhūtā attano",
  "atk-s0517a:243_5": "santāne uppajjitvā niruddhā. Pubbe atītajātīsu nivutthadhammā vā pubbenivāso. Nivutthāti",
  "atk-s0517a:243_6": "gocaranivāsena nivutthā attano viññāṇena viññātā paricchinnā, paraviññāṇena viññātāpi",
  "atk-s0517a:243_7": "vā. Chinnavaṭumakānussaraṇādīsu te buddhānaṃyeva labbhanti. Pubbenivāsānussatīti",
  "atk-s0517a:243_8": "yāya satiyā pubbenivāsaṃ anussarati, sā pubbenivāsānussati, ñāṇanti tāya satiyā sampayuttaṃ ñāṇaṃ.",
  "atk-s0517a:244_0": "54. Obhāsavasenāti dibbena cakkhunā rūpadassanatthaṃ pasāritassa tejokasiṇaodātakasiṇaālokakasiṇānaṃ",
  "atk-s0517a:244_1": "aññatarassa catutthajjhānārammaṇassa kasiṇobhāsassa vasena. Nānattekattarūpanimittānanti",
  "atk-s0517a:244_2": "nānāsattānaṃ rūpāni, nānattakāyaṃ upapannānaṃ vā sattānaṃ rūpāni, nānādisāsu vā rūpāni,",
  "atk-s0517a:244_3": "asammissāni vā rūpāni nānattarūpāni, ekasattassa rūpāni, ekattakāyaṃ upapannassa",
  "atk-s0517a:244_4": "vā rūpāni, ekadisāya vā rūpāni, nānādisādīnaṃ sammissībhūtāni vā rūpāni ekattarūpāni.",
  "atk-s0517a:244_5": "Rūpanti cettha vaṇṇāyatanameva. Tañhi rūpayatīti rūpaṃ, vaṇṇavikāraṃ āpajjamānaṃ",
  "atk-s0517a:244_6": "hadayaṅgatabhāvaṃ pakāsetīti attho. Rūpameva rūpanimittaṃ. Tesaṃ nānattekattarūpanimittānaṃ.",
  "atk-s0517a:244_7": "Dassanaṭṭhe paññāti dassanasabhāve paññā.",
  "atk-s0517a:245_0": "Dibbacakkhuñāṇanti dibbasadisattā dibbaṃ. Devānañhi sucaritakammanibbattaṃ pittasemharuhirādīhi",
  "atk-s0517a:245_1": "apalibuddhaṃ upakkilesavimuttatāya dūrepi ārammaṇasampaṭicchanasamatthaṃ dibbaṃ pasādacakkhu",
  "atk-s0517a:245_2": "hoti. Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā",
  "atk-s0517a:245_3": "dibbaṃ, dibbavihāravasena paṭiladdhattā attanā dibbavihārasannissitattāpi dibbaṃ,",
  "atk-s0517a:245_4": "ālokapariggahena mahājutikattāpi dibbaṃ, tirokuṭṭādigatarūpadassanena mahāgatikattāpi",
  "atk-s0517a:245_5": "dibbaṃ. Taṃ sabbaṃ saddasatthānusārena veditabbaṃ. Dassanaṭṭhena cakkhu, cakkhukiccakaraṇena",
  "atk-s0517a:245_6": "cakkhumivātipi cakkhu, dibbañca taṃ cakkhu cāti dibbacakkhu, dibbacakkhu ca taṃ ñāṇañcāti dibbacakkhuñāṇaṃ.",
  "atk-s0517a:246_0": "55. Catusaṭṭhiyā ākārehīti aṭṭhasu maggaphalesu ekekasmiṃ aṭṭhannaṃ aṭṭhannaṃ indriyānaṃ",
  "atk-s0517a:246_1": "vasena catusaṭṭhiyā ākārehi. Tiṇṇannaṃ indriyānanti anaññātaññassāmītindriyaṃ aññindriyaṃ",
  "atk-s0517a:246_2": "aññātāvindriyanti, imesaṃ tiṇṇannaṃ indriyānaṃ. Vasibhāvatā paññāti vasibhāvatāya",
  "atk-s0517a:246_3": "pavattā paññā, arahattaphale aṭṭhannaṃ indriyānaṃ vasena aṭṭhahi ākārehi aññātāvindriyasseva",
  "atk-s0517a:246_4": "vasibhāvatāya arahattamaggakkhaṇe abhāvepi kāraṇasiddhivasena tadatthasādhanatāya",
  "atk-s0517a:246_5": "vuttanti veditabbaṃ. Āsavānaṃ khaye ñāṇanti attanā vajjhānaṃ āsavānaṃ khayakaraṃ arahattamaggañāṇaṃ.",
  "atk-s0517a:247_0": "56-59. Idāni āsavānaṃ khayañāṇasaṅkhātaarahattamaggañāṇasambandhe catunnampi maggañāṇānaṃ",
  "atk-s0517a:247_1": "ekekassa maggañāṇassa ekābhisamayataṃ dassetuṃ “pariññaṭṭhe paññā”tiādīni cattāri",
  "atk-s0517a:247_2": "ñāṇāni uddiṭṭhāni. Tatthāpi oḷārikattā sabbasattasādhāraṇattā ca suviññeyyanti dukkhasaccaṃ",
  "atk-s0517a:247_3": "paṭhamaṃ vuttaṃ, tasseva hetudassanatthaṃ tadanantaraṃ samudayasaccaṃ, hetunirodhā",
  "atk-s0517a:247_4": "phalanirodhoti ñāpanatthaṃ tadanantaraṃ nirodhasaccaṃ, tadadhigamūpāyadassanatthaṃ",
  "atk-s0517a:247_5": "ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ paṭhamaṃ",
  "atk-s0517a:247_6": "dukkhamāha, taṃ neva akataṃ āgacchati, na issaranimmānādito hoti, ito pana hotīti",
  "atk-s0517a:247_7": "ñāpanatthaṃ tadanantaraṃ samudayasaccaṃ, tato sahetukena dukkhena abhibhūtattā saṃviggamānasānaṃ",
  "atk-s0517a:247_8": "dukkhanissaraṇagavesīnaṃ nissaraṇadassanena assāsajananatthaṃ nirodhaṃ, tato nirodhādhigamatthaṃ",
  "atk-s0517a:247_9": "nirodhasampāpakaṃ magganti. Idāni tabbisayāni ñāṇāni teneva kamena uddiṭṭhāni. Tattha",
  "atk-s0517a:247_10": "pariññaṭṭheti dukkhassa pīḷanaṭṭhādike catubbidhe parijānitabbasabhāve. Pahānaṭṭheti",
  "atk-s0517a:247_11": "samudayassa āyūhanaṭṭhādike catubbidhe pahātabbasabhāve. Sacchikiriyaṭṭheti nirodhassa",
  "atk-s0517a:247_12": "nissaraṇaṭṭhādike catubbidhe sacchikātabbasabhāve. Bhāvanaṭṭheti maggassa niyyānaṭṭhādike",
  "atk-s0517a:247_13": "catubbidhe bhāvetabbasabhāve.",
  "atk-s0517a:248_0": "60-63. Idāni bhāvitamaggassa paccavekkhaṇavasena vā abhāvitamaggassa anussavavasena",
  "atk-s0517a:248_1": "vā visuṃ visuṃ saccañāṇāni dassetuṃ dukkhe ñāṇādīni cattāri ñāṇāni uddiṭṭhāni. Tattha",
  "atk-s0517a:248_2": "dukkheti ettha du-iti ayaṃ saddo kucchite dissati. Kucchitañhi puttaṃ duputtoti vadanti.",
  "atk-s0517a:248_3": "Khaṃ-saddo pana tucche. Tucchañhi ākāsaṃ ‘kha’nti vuccati. Idañca paṭhamasaccaṃ kucchitaṃ",
  "atk-s0517a:248_4": "anekupaddavādhiṭṭhānato, tucchaṃ bālajanaparikappitadhuvasubhasukhattabhāvavirahitato.",
  "atk-s0517a:248_5": "Tasmā kucchitattā tucchattā ca “dukkha”nti vuccati.",
  "atk-s0517a:249_0": "Dukkhasamudayeti ettha saṃ-iti ayaṃ saddo “samāgamo sameta”ntiādīsu viya saṃyogaṃ",
  "atk-s0517a:249_1": "dīpeti. U-iti ayaṃ saddo “uppannaṃ udita”ntiādīsu viya uppattiṃ. Aya-saddo pana kāraṇaṃ",
  "atk-s0517a:249_2": "dīpeti. Idañcāpi dutiyasaccaṃ avasesapaccayasamāyoge sati dukkhassa uppattikāraṇaṃ.",
  "atk-s0517a:249_3": "Iti dukkhassa saṃyoge uppattikāraṇattā “dukkhasamudaya”nti vuccati.",
  "atk-s0517a:250_0": "Dukkhanirodheti ettha ni-saddo abhāvaṃ, rodha-saddo ca cārakaṃ dīpeti. Tasmā abhāvo",
  "atk-s0517a:250_1": "ettha saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ",
  "atk-s0517a:250_2": "saṃsāracārakassa dukkharodhassa abhāvo hoti tappaṭipakkhattātipi “dukkhanirodha”nti",
  "atk-s0517a:250_3": "vuccati. Dukkhassa vā anuppattinirodhapaccayattā dukkhanirodhanti vuccati.",
  "atk-s0517a:251_0": "Dukkhanirodhagāminiyā paṭipadāyāti ettha yasmā ayaṃ etaṃ dukkhanirodhaṃ gacchati",
  "atk-s0517a:251_1": "ārammaṇakaraṇavasena tadabhimukhībhūtattā, paṭipadā ca hoti dukkhanirodhappattiyā,",
  "atk-s0517a:251_2": "tasmā dukkhanirodhagāminipaṭipadāti vuccati. Cattāri maggañāṇāneva heṭṭhā vuṭṭhānākāradīpanavasena",
  "atk-s0517a:251_3": "“magge ñāṇa”nti vuttāni, anantaraphaladāyakattassa kāraṇaparidīpanavasena “ānantarikasamādhimhi",
  "atk-s0517a:251_4": "ñāṇa”nti vuttāni, vivaṭṭanākāradīpanavasena “saccavivaṭṭe ñāṇa”nti vuttāni, maggapaṭipāṭikkameneva",
  "atk-s0517a:251_5": "arahattamaggañāṇuppattiṃ, tassa ca ñāṇassa abhiññābhāvaṃ dīpetuṃ arahattamaggañāṇameva",
  "atk-s0517a:251_6": "“āsavānaṃ khaye ñāṇa”nti vuttaṃ. Puna catunnampi maggañāṇānaṃ ekābhisamayataṃ dīpetuṃ",
  "atk-s0517a:251_7": "“pariññaṭṭhe paññā dukkhe ñāṇa”ntiādīni cattāri ñāṇāni vuttāni. Puna ekekasmiṃ sacce",
  "atk-s0517a:251_8": "visuṃ visuṃ uppattidīpanavasena “dukkhe ñāṇa”ntiādīni cattāri ñāṇāni uddiṭṭhānīti",
  "atk-s0517a:251_9": "evaṃ pubbāparaviseso veditabboti.",
  "atk-s0517a:252_0": "64-67. Idāni sabbesaṃ ariyapuggalānaṃ ariyamaggānubhāveneva paṭisambhidāñāṇāni siddhānīti",
  "atk-s0517a:252_1": "dassetuṃ atthapaṭisambhide ñāṇantiādīni puna cattāri paṭisambhidāñāṇāni uddiṭṭhāni.",
  "atk-s0517a:252_2": "Imāni hi paṭisambhidāpabhedābhāvepi sabbaariyapuggalasādhāraṇāni suddhikapaṭisambhidāñāṇāni,",
  "atk-s0517a:252_3": "heṭṭhā uddiṭṭhāni pana pabhinnapaṭisambhidānaṃ pabhedappattāni paṭisambhidāñāṇānīti",
  "atk-s0517a:252_4": "veditabbānīti ayametesaṃ ubhayatthavacane viseso. Yasmā vā anantaraṃ uddiṭṭhaṃ dukkhārammaṇaṃ",
  "atk-s0517a:252_5": "nirodhārammaṇañca ñāṇaṃ atthapaṭisambhidā hoti, samudayārammaṇaṃ maggārammaṇañca",
  "atk-s0517a:252_6": "ñāṇaṃ dhammapaṭisambhidā, tadabhilāpe ñāṇaṃ niruttipaṭisambhidā, tesu ñāṇesu ñāṇaṃ",
  "atk-s0517a:252_7": "paṭibhānapaṭisambhidā, tasmā tampi atthavisesaṃ dassetuṃ suddhikapaṭisambhidāñāṇāni",
  "atk-s0517a:252_8": "uddiṭṭhānīti veditabbāni. Tasmāyeva ca heṭṭhā nānattasaddena visesetvā vuttāni. Idha",
  "atk-s0517a:252_9": "tathā avisesetvā vuttānīti.",
  "atk-s0517a:253_0": "68. Evaṃ paṭipāṭiyā sattasaṭṭhi sāvakasādhāraṇañāṇāni uddisitvā idāni sāvakehi asādhāraṇāni",
  "atk-s0517a:253_1": "tathāgatānaṃyeva āveṇikāni ñāṇāni dassetuṃ indriyaparopariyattañāṇādīni cha asādhāraṇañāṇāni",
  "atk-s0517a:253_2": "uddiṭṭhāni. Tatthapi yasmā tathāgatā sattānaṃ dhammadesanāya bhājanābhājanattaṃ olokentā",
  "atk-s0517a:253_3": "buddhacakkhunā olokenti. Buddhacakkhu nāma indriyaparopariyattāsayānusayañāṇadvayameva. Yathāha –",
  "atk-s0517a:254": "“Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye”tiādi.",
  "atk-s0517a:255_0": "Sattasantāne ca olokentā paṭhamaṃ indriyaparipākāparipākaṃ olokenti, indriyaparipākañca",
  "atk-s0517a:255_1": "ñatvā āsayādīnaṃ anurūpena dhammadesanatthaṃ tato āsayānusayacaritāni olokenti, tasmāpi",
  "atk-s0517a:255_2": "paṭhamaṃ indriyaparopariyattañāṇaṃ uddiṭṭhaṃ, tadanantaraṃ āsayānusayañāṇaṃ. Dhammaṃ",
  "atk-s0517a:255_3": "desentā ca yasmā pāṭihāriyena vinetabbānaṃ pāṭihāriyaṃ karonti, tasmā āsayānusayañāṇānantaraṃ",
  "atk-s0517a:255_4": "yamakapāṭihāriye ñāṇaṃ uddiṭṭhaṃ. Imesaṃ tiṇṇaṃ ñāṇānaṃ hetuparidīpanatthaṃ tadanantaraṃ",
  "atk-s0517a:255_5": "mahākaruṇāñāṇaṃ uddiṭṭhaṃ. Mahākaruṇāñāṇassa parisuddhabhāvaparidīpanatthaṃ tadanantaraṃ",
  "atk-s0517a:255_6": "sabbaññutaññāṇaṃ uddiṭṭhaṃ. Sabbaññussāpi sabbadhammānaṃ āvajjanapaṭibaddhabhāvaparidīpanatthaṃ",
  "atk-s0517a:255_7": "sabbaññutaññāṇassa anāvariyabhāvaparidīpanatthañca tadanantaraṃ anāvaraṇañāṇaṃ uddiṭṭhanti veditabbaṃ.",
  "atk-s0517a:256_0": "Indriyaparopariyattañāṇanti ettha upari “sattāna”nti padaṃ idheva āharitvā “sattānaṃ",
  "atk-s0517a:256_1": "indriyaparopariyattañāṇa”nti yojetabbaṃ. Parāni ca aparāni ca parāparānīti vattabbe",
  "atk-s0517a:256_2": "sandhivasena ro-kāraṃ katvā paroparānīti vuccati. Paroparānaṃ bhāvo paropariyaṃ,",
  "atk-s0517a:256_3": "paropariyameva paropariyattaṃ, veneyyasattānaṃ saddhādīnaṃ pañcannaṃ indriyānaṃ paropariyattaṃ",
  "atk-s0517a:256_4": "indriyaparopariyattaṃ, indriyaparopariyattassa ñāṇaṃ indriyaparopariyattañāṇaṃ, indriyānaṃ",
  "atk-s0517a:256_5": "uttamānuttamabhāvañāṇanti attho. “Indriyavarovariyattañāṇa”ntipi pāṭho. Varāni ca",
  "atk-s0517a:256_6": "avariyāni ca varovariyāni, varovariyānaṃ bhāvo varovariyattanti yojetabbaṃ. Avariyānīti",
  "atk-s0517a:256_7": "ca na uttamānīti attho. Atha vā parāni ca oparāni ca paroparāni, tesaṃ bhāvo paropariyattanti",
  "atk-s0517a:256_8": "yojetabbaṃ. Oparānīti ca orānīti vuttaṃ hoti, lāmakānīti attho, “paroparā yassa samecca",
  "atk-s0517a:256_9": "dhammā”tiādīsu viya. “Indriyaparopariyatte ñāṇa”nti bhummavacanenāpi pāṭho.",
  "atk-s0517a:257": "69. Sattānaṃ āsayānusaye ñāṇanti ettha rūpādīsu khandhesu chandarāgena sattā visattāti sattā. Vuttañhetaṃ bhagavatā –",
  "atk-s0517a:258_0": "“Rūpe kho, rādha, yo chando yo rāgo yā nandī yā taṇhā, tatra satto tatra visatto,",
  "atk-s0517a:258_1": "tasmā ‘satto’ti vuccati. Vedanāya saññāya saṅkhāresu viññāṇe yo chando yo rāgo yā",
  "atk-s0517a:258_2": "nandī yā taṇhā, tatra satto tatra visatto, tasmā ‘satto’ti vuccatī”ti.",
  "atk-s0517a:259_0": "Akkharacintakā pana atthaṃ avicāretvā “nāmamattameta”nti icchanti. Yepi atthaṃ vicārenti,",
  "atk-s0517a:259_1": "te satvayogena sattāti icchanti, tesaṃ sattānaṃ. Āsayanti nissayanti etaṃ iti āsayo,",
  "atk-s0517a:259_2": "micchādiṭṭhiyā, sammādiṭṭhiyā vā kāmādīhi, nekkhammādīhi vā paribhāvitassa santānassetaṃ",
  "atk-s0517a:259_3": "adhivacanaṃ. Sattasantāne anusenti anupavattantīti anusayā, thāmagatānaṃ kāmarāgādīnaṃ",
  "atk-s0517a:259_4": "etaṃ adhivacanaṃ. Āsayo ca anusayo ca āsayānusayo. Jātiggahaṇena ca dvandasamāsavasena",
  "atk-s0517a:259_5": "ca ekavacanaṃ veditabbaṃ. Yasmā caritādhimuttiyo āsayānusayasaṅgahitā, tasmā uddese",
  "atk-s0517a:259_6": "caritādhimuttīsu ñāṇāni āsayānusayañāṇeneva saṅgahetvā “āsayānusaye ñāṇa”nti vuttaṃ.",
  "atk-s0517a:259_7": "Yeneva hi adhippāyena uddeso kato, teneva adhippāyena niddeso katoti.",
  "atk-s0517a:260_0": "70. Yamakapāṭihīre ñāṇanti ettha aggikkhandhaudakadhārādīnaṃ apubbaṃ acarimaṃ sakiṃyeva",
  "atk-s0517a:260_1": "pavattito yamakaṃ, assaddhiyādīnaṃ paṭipakkhadhammānaṃ haraṇato pāṭihīraṃ, yamakañca",
  "atk-s0517a:260_2": "taṃ pāṭihīrañcāti yamakapāṭihīraṃ.",
  "atk-s0517a:261_0": "71. Mahākaruṇāsamāpattiyā ñāṇanti ettha paradukkhe sati sādhūnaṃ hadayakampanaṃ karotīti",
  "atk-s0517a:261_1": "karuṇā, kināti vā paradukkhaṃ hiṃsati vināsetīti karuṇā, kirīyati vā dukkhitesu pharaṇavasena",
  "atk-s0517a:261_2": "pasārīyatīti karuṇā, pharaṇakammavasena kammaguṇavasena ca mahatī karuṇā mahākaruṇā,",
  "atk-s0517a:261_3": "samāpajjanti etaṃ mahākāruṇikāti samāpatti, mahākaruṇā ca sā samāpatti cāti mahākaruṇāsamāpatti.",
  "atk-s0517a:261_4": "Tassaṃ mahākaruṇāsamāpattiyaṃ, taṃsampayuttaṃ ñāṇaṃ.",
  "atk-s0517a:262_0": "72-73. Sabbaññutaññāṇaṃ anāvaraṇañāṇanti ettha pañcaneyyapathappabhedaṃ sabbaṃ aññāsīti",
  "atk-s0517a:262_1": "sabbaññū, sabbaññussa bhāvo sabbaññutā, sā eva ñāṇaṃ “sabbaññutāñāṇa”nti vattabbe",
  "atk-s0517a:262_2": "“sabbaññutaññāṇa”nti vuttaṃ. Saṅkhatāsaṅkhatādibhedā sabbadhammā hi saṅkhāro vikāro",
  "atk-s0517a:262_3": "lakkhaṇaṃ nibbānaṃ paññattīti pañceva neyyapathā honti. Sabbaññūti ca kamasabbaññū,",
  "atk-s0517a:262_4": "sakiṃsabbaññū, satatasabbaññū, sattisabbaññū, ñātasabbaññūti pañcavidhā sabbaññuno",
  "atk-s0517a:262_5": "siyuṃ. Kamena sabbajānanakālāsambhavato kamasabbaññutā na hoti, sakiṃ sabbārammaṇagahaṇābhāvato",
  "atk-s0517a:262_6": "sakiṃsabbaññutā na hoti, cakkhuviññāṇādīnaṃ yathārammaṇacittasambhavato bhavaṅgacittavirodhato",
  "atk-s0517a:262_7": "yuttiabhāvato ca satatasabbaññutā na hoti, parisesato sabbajānanasamatthattā sattisabbaññutā",
  "atk-s0517a:262_8": "vā siyā, viditasabbadhammattā ñātasabbaññutā vā siyā. Sattisabbaññuno sabbajānanattaṃ",
  "atk-s0517a:262_9": "natthīti tampi na yujjati.",
  "atk-s0517a:263": "“Na tassa addiṭṭhamidhatthi kiñci, atho aviññātamajānitabbaṃ;",
  "atk-s0517a:264": "Sabbaṃ abhiññāsi yadatthi neyyaṃ, tathāgato tena samantacakkhū”ti. –",
  "atk-s0517a:265_0": "Vuttattā ñātasabbaññuttameva yujjati. Evañhi sati kiccato asammohato kāraṇasiddhito",
  "atk-s0517a:265_1": "āvajjanapaṭibaddhato sabbaññuttameva hotīti. Āvajjanapaṭibaddhattā eva hi natthi",
  "atk-s0517a:265_2": "etassa āvaraṇanti anāvaraṇaṃ, tadeva anāvaraṇañāṇanti vuccatīti.",
  "atk-s0517a:266_0": "Imāni tesattati ñāṇānīti sāvakehi sādhāraṇāsādhāraṇavasena uddiṭṭhāni imāni tesattati",
  "atk-s0517a:266_1": "ñāṇāni. Imesaṃ tesattatiyā ñāṇānanti ādito paṭṭhāya vuttānaṃ imesaṃ tesattatiñāṇānaṃ.",
  "atk-s0517a:266_2": "Ubbāhanatthe cetaṃ sāmivacanaṃ. Tesattatīnantipi pāṭho. “Tesattatiyā”ti vattabbe",
  "atk-s0517a:266_3": "ekasmiṃ bahuvacanaṃ veditabbaṃ. Sattasaṭṭhi ñāṇānītiādito paṭṭhāya sattasaṭṭhi ñāṇāni.",
  "atk-s0517a:266_4": "Sāvakasādhāraṇānīti savanante ariyāya jātiyā jātattā sāvakā, samānaṃ dhāraṇametesanti",
  "atk-s0517a:266_5": "sādhāraṇāni, tathāgatānaṃ sāvakehi sādhāraṇāni sāvakasādhāraṇāni. Cha ñāṇānīti ante",
  "atk-s0517a:266_6": "uddiṭṭhāni cha ñāṇāni. Asādhāraṇāni sāvakehīti sāvakehi asādhāraṇāni tathāgatānaṃyeva ñāṇānīti.",
  "atk-s0517a:267": "Saddhammappakāsiniyā paṭisambhidāmagga-aṭṭhakathāya",
  "atk-s0517a:268": "Ñāṇakathāmātikuddesavāravaṇṇanā niṭṭhitā.",
  "atk-s0517a:269": "1. Sutamayañāṇaniddesavaṇṇanā",
  "atk-s0517a:270": "Vissajjanuddesavaṇṇanā",
  "atk-s0517a:271_0": "1. Idāni yathānikkhittena uddesena saṅgahite dhamme pabhedato dassetuṃ kathaṃ sotāvadhāne",
  "atk-s0517a:271_1": "paññā sutamaye ñāṇantiādi niddesavāro āraddho. Tattha yaṃ vuttaṃ, “sotāvadhāne paññā",
  "atk-s0517a:271_2": "sutamaye ñāṇa”nti, taṃ kathaṃ hotīti? Ayaṃ kathetukamyatāpucchā. Pañcavidhā hi pucchā",
  "atk-s0517a:271_3": "– adiṭṭhajotanāpucchā, diṭṭhasaṃsandanāpucchā, vimaticchedanāpucchā, anumatipucchā,",
  "atk-s0517a:271_4": "kathetukamyatāpucchāti. Tāsaṃ idaṃ nānattaṃ –",
  "atk-s0517a:272_0": "Katamā adiṭṭhajotanāpucchā? pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ",
  "atk-s0517a:272_1": "avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhūtāya vibhāvanatthāya",
  "atk-s0517a:272_2": "pañhaṃ pucchati, ayaṃ adiṭṭhajotanāpucchā.",
  "atk-s0517a:273_0": "Katamā diṭṭhasaṃsandanāpucchā? pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ",
  "atk-s0517a:273_1": "vibhūtaṃ vibhāvitaṃ, so aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0517a:273_2": "ayaṃ diṭṭhasaṃsandanāpucchā.",
  "atk-s0517a:274_0": "Katamā vimaticchedanāpucchā? pakatiyā saṃsayapakkhando hoti vimatipakkhando dveḷhakajāto",
  "atk-s0517a:274_1": "“evaṃ nu kho, nanu kho, kiṃ nu kho, kathaṃ nu kho”ti? So vimaticchedanatthāya pañhaṃ",
  "atk-s0517a:274_2": "pucchati, ayaṃ vimaticchedanāpucchā.",
  "atk-s0517a:275_0": "Katamā anumatipucchā? Bhagavā bhikkhūnaṃ anumatiyā pañhaṃ pucchati – “taṃ kiṃ maññatha,",
  "atk-s0517a:275_1": "bhikkhave, rūpaṃ niccaṃ vā aniccaṃ vā”ti? “Aniccaṃ, bhante”. “Yaṃ panāniccaṃ, dukkhaṃ",
  "atk-s0517a:275_2": "vā taṃ sukhaṃ vā”ti? “Dukkhaṃ, bhante”. “Yaṃ panāniccaṃ dukkhaṃ vipariṇāmadhammaṃ,",
  "atk-s0517a:275_3": "kallaṃ nu taṃ samanupassituṃ ‘etaṃ mama, esohamasmi, eso me attā”ti? “No hetaṃ, bhante”ti, ayaṃ anumatipucchā.",
  "atk-s0517a:276_0": "Katamā kathetukamyatāpucchā? Bhagavā bhikkhūnaṃ kathetukamyatāya pañhaṃ pucchati",
  "atk-s0517a:276_1": "– “cattārome, bhikkhave, satipaṭṭhānā. Katame cattāro”ti ? Ayaṃ kathetukamyatāpucchāti.",
  "atk-s0517a:276_2": "Tāsu ayaṃ therassa kathetukamyatāpucchāti veditabbā.",
  "atk-s0517a:277_0": "Idāni samātikuddesāya kathetukamyatāpucchāya “ime dhammā abhiññeyyāti sotāvadhānaṃ,",
  "atk-s0517a:277_1": "taṃpajānanā paññā sutamaye ñāṇa”ntiādayo soḷasa vissajjanuddesā. Tattha ime dhammā",
  "atk-s0517a:277_2": "abhiññeyyāti “desayantassā”ti pāṭhaseso. Ime dhammā abhijānitabbāti satthuno, aññatarassa",
  "atk-s0517a:277_3": "vā garuṭṭhāniyassa sabrahmacārissa dhammaṃ desayantassa pubbe vuttanayena sotāvadhānaṃ",
  "atk-s0517a:277_4": "sutaṃ sotāvadhānaṃ nāma. Taṃpajānanā paññā tassa sutassa pajānanā pariyāyaparicchindakapaññā",
  "atk-s0517a:277_5": "sutamaye ñāṇaṃ nāmāti attho. Tassa pajānanā taṃpajānanāti sāmivacanasamāso. Taṃ pajānanāti",
  "atk-s0517a:277_6": "vibhattivipallāsavasena upayogavacanaṃ vā. Abhiññeyyāti ca sabhāvalakkhaṇāvabodhavasena",
  "atk-s0517a:277_7": "sobhanenākārena jānitabbā. Pariññeyyāti sāmaññalakkhaṇāvabodhavasena kiccasamāpanavasena",
  "atk-s0517a:277_8": "ca byāpitvā jānitabbā. Bhāvetabbāti vaḍḍhetabbā. Sacchikātabbāti paccakkhaṃ kātabbā.",
  "atk-s0517a:277_9": "Duvidhā hi sacchikiriyā paṭilābhasacchikiriyā ārammaṇasacchikiriyā ca. Paccanīkasamudācāravasena",
  "atk-s0517a:277_10": "parihāniyasaṅkhātaṃ hānaṃ bhajantīti hānabhāgiyā. Tadanudhammatāya satiyā saṇṭhānavasena",
  "atk-s0517a:277_11": "ṭhānasaṅkhātaṃ ṭhitiṃ bhajantīti ṭhitibhāgiyā. Uparivisesādhigamavasena visesaṃ bhajantīti",
  "atk-s0517a:277_12": "visesabhāgiyā. Anibbiddhapubbaṃ appadālitapubbaṃ lobhakkhandhaṃ dosakkhandhaṃ mohakkhandhaṃ",
  "atk-s0517a:277_13": "nibbijjhati padāletīti ariyamaggo nibbedho nāma, nibbidāsahagatānaṃ saññāmanasikārānaṃ",
  "atk-s0517a:277_14": "samudācāravasena taṃ nibbedhaṃ bhajantīti nibbedhabhāgiyā.",
  "atk-s0517a:278_0": "Sabbe saṅkhārāti sabbe sappaccayā dhammā. Te hi saṅkhatasaṅkhārā nāma. Paccayehi",
  "atk-s0517a:278_1": "saṅgamma karīyantīti saṅkhārā, te eva paccayehi saṅgamma katattā saṅkhatāti visesetvā",
  "atk-s0517a:278_2": "vuttā. Kammanibbattā tebhūmakarūpārūpadhammā abhisaṅkhatasaṅkhārāti aṭṭhakathāsu",
  "atk-s0517a:278_3": "vuttā. Tepi “aniccā va saṅkhārā”tiādīsu saṅkhatasaṅkhāresu saṅgahaṃ gacchanti. “Avijjāgato",
  "atk-s0517a:278_4": "ayaṃ, bhikkhave, purisapuggalo puññañceva saṅkhāraṃ abhisaṅkharotī”tiādīsu avijjāpaccayā",
  "atk-s0517a:278_5": "saṅkhārāva āgatā tebhūmikakusalākusalacetanā abhisaṅkharaṇakasaṅkhārā nāma. “Yāvatikā",
  "atk-s0517a:278_6": "abhisaṅkhārassa gati, tāvatikaṃ gantvā akkhāhataṃ maññe aṭṭhāsī”tiādīsu āgataṃ kāyikaṃ",
  "atk-s0517a:278_7": "cetasikaṃ vīriyaṃ payogābhisaṅkhāro nāma. “Saññāvedayitanirodhaṃ samāpannassa kho,",
  "atk-s0517a:278_8": "āvuso visākha, bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato",
  "atk-s0517a:278_9": "cittasaṅkhāro”tiādīsu āgatā vitakkavicārā. Vācaṃ saṅkharontīti vacīsaṅkhārā. Assāsapassāsā",
  "atk-s0517a:278_10": "kāyena saṅkharīyantīti kāyasaṅkhārā. Saññā ca vedanā ca cittena saṅkharīyantīti cittasaṅkhārā.",
  "atk-s0517a:278_11": "Idha pana saṅkhatasaṅkhārā adhippetā.",
  "atk-s0517a:279_0": "Aniccāti hutvā abhāvaṭṭhena. Dukkhāti pīḷanaṭṭhena. Sabbe dhammāti nibbānampi antokatvā",
  "atk-s0517a:279_1": "vuttā. Anattāti avasavattanaṭṭhena. Idaṃ dukkhaṃ ariyasaccantiādīsu “dukkhasamudayo",
  "atk-s0517a:279_2": "dukkhanirodho”ti vattabbe “dukkhasamudayaṃ dukkhanirodha”nti liṅgavipallāso kato.",
  "atk-s0517a:279_3": "Yasmā pana buddhādayo ariyā paṭivijjhanti, tasmā ariyasaccānīti vuccanti. Yathāha",
  "atk-s0517a:279_4": "“cattārimāni, bhikkhave, ariyasaccāni…pe… imāni kho, bhikkhave, cattāri ariyasaccāni.",
  "atk-s0517a:279_5": "Ariyā imāni paṭivijjhanti, tasmā ariyasaccānīti vuccantī”ti. Ariyassa saccānītipi",
  "atk-s0517a:279_6": "ariyasaccāni. Yathāha “sadevake loke…pe… sadevamanussāya tathāgato ariyo, tasmā ariyasaccānīti",
  "atk-s0517a:279_7": "vuccantī”ti. Etesaṃ abhisambuddhattā ariyabhāvasiddhitopi ariyasaccāni. Yathāha “imesaṃ",
  "atk-s0517a:279_8": "kho, bhikkhave, catunnaṃ ariyasaccānaṃ yathābhūtaṃ abhisambuddhattā tathāgato arahaṃ",
  "atk-s0517a:279_9": "sammāsambuddho ariyoti vuccatī”ti. Ariyāni saccānītipi ariyasaccāni. Ariyānīti avitathāni,",
  "atk-s0517a:279_10": "avisaṃvādakānīti attho. Yathāha “imāni kho, bhikkhave, cattāri ariyasaccāni tathāni",
  "atk-s0517a:279_11": "avitathāni anaññathāni, tasmā ariyasaccānīti vuccantī”ti. Saccānīti ko saccaṭṭhoti",
  "atk-s0517a:279_12": "ce? Yo paññācakkhunā upaparikkhamānānaṃ māyāva viparīto, marīcīva visaṃvādako, titthiyānaṃ",
  "atk-s0517a:279_13": "parikappitaattāva anupalabbhasabhāvo ca na hoti, atha kho bādhanapabhavasantiniyyānappakārena",
  "atk-s0517a:279_14": "tacchāviparītabhūtabhāvena ariyañāṇassa gocaro hotiyeva. Esa aggilakkhaṇaṃ viya lokapakati",
  "atk-s0517a:279_15": "viya ca tacchāviparītabhūtabhāvo saccaṭṭhoti veditabbo. Yathāha “idaṃ dukkhanti,",
  "atk-s0517a:279_16": "bhikkhave, tathametaṃ avitathametaṃ anaññathameta”nti vitthāro. Apica –",
  "atk-s0517a:280": "Nābādhakaṃ yato dukkhaṃ, dukkhā aññaṃ na bādhakaṃ;",
  "atk-s0517a:281": "Bādhakattaniyāmena, tato saccamidaṃ mataṃ.",
  "atk-s0517a:282": "Taṃ vinā nāññato dukkhaṃ, na hoti na ca taṃ tato;",
  "atk-s0517a:283": "Dukkhahetu niyāmena, iti saccaṃ visattikā.",
  "atk-s0517a:284": "Nāññā nibbānato santi, santaṃ na ca na taṃ yato;",
  "atk-s0517a:285": "Santabhāvaniyāmena, tato saccamidaṃ mataṃ.",
  "atk-s0517a:286": "Maggā aññaṃ na niyyānaṃ, aniyyāno na cāpi so;",
  "atk-s0517a:287": "Tacchaniyyānabhāvena, iti so saccasammato.",
  "atk-s0517a:288": "Iti tacchāvipallāsa-bhūtabhāvaṃ catūsvapi;",
  "atk-s0517a:289": "Dukkhādīsvavisesena, saccaṭṭhaṃ āhu paṇḍitāti.",
  "atk-s0517a:290_0": "So panāyaṃ saccasaddo anekesu atthesu dissati. Seyyathidaṃ – “saccaṃ bhaṇe na kujjheyyā”tiādīsu",
  "atk-s0517a:290_1": "vācāsacce. “Sacce ṭhitā samaṇabrāhmaṇā cā”tiādīsu viratisacce. “Kasmā nu saccāni",
  "atk-s0517a:290_2": "vadanti nānā, pavādiyāse kusalāvadānā”tiādīsu diṭṭhisacce. “Ekañhi saccaṃ na dutīyamatthi,",
  "atk-s0517a:290_3": "yasmiṃ pajā no vivade pajāna”ntiādīsu paramatthasacce nibbāne ceva magge ca. “Catunnaṃ",
  "atk-s0517a:290_4": "saccānaṃ kati kusalā kati akusalā”tiādīsu ariyasacce. Svāyamidhāpi ariyasacce pavattatīti.",
  "atk-s0517a:291": "Niddesavārasaṅgahitassa vissajjanuddesassa",
  "atk-s0517a:292": "Atthavaṇṇanā niṭṭhitā.",
  "atk-s0517a:293": "Abhiññeyyaniddesavaṇṇanā",
  "atk-s0517a:294_0": "2. Idāni vissajjanuddesasaṅgahite dhamme pabhedato dassetuṃ kathaṃ ime dhammā abhiññeyyātiādi",
  "atk-s0517a:294_1": "niddesavāro āraddho. Tattha abhiññeyyaniddesādīsu pañcasu ādito ekakādivasena dasa",
  "atk-s0517a:294_2": "dasa vissajjanāni dasuttarapariyāyena saṃsandetvā uddiṭṭhāni. Tesu abhiññeyyaniddese",
  "atk-s0517a:294_3": "tāva sabbe sattāti kāmabhavādīsu saññābhavādīsu ekavokārabhavādīsu ca sabbabhavesu",
  "atk-s0517a:294_4": "sabbe sattā. Āhāraṭṭhitikāti āhārato ṭhiti etesanti āhāraṭṭhitikā. Ṭhitīti cettha",
  "atk-s0517a:294_5": "sakakkhaṇe atthitā adhippetā. Iti sabbasattānaṃ ṭhitihetu āhāro nā eko dhammo adhikena",
  "atk-s0517a:294_6": "ñāṇena jānitabbo. Paccaye hi abhiññāte paccayuppannāpi abhiññātā honti ubhinnampi",
  "atk-s0517a:294_7": "aññamaññāpekkhattā. Etena ñātapariññā vuttā hoti. Nanu ca evaṃ sante yaṃ vuttaṃ “asaññasattā",
  "atk-s0517a:294_8": "devā ahetukā anāhārā aphassakā”tiādi, taṃ virujjhatīti. Tañca na virujjhati. Tesañhi",
  "atk-s0517a:294_9": "jhānaṃ āhāroti. Evaṃ santepi “cattārome, bhikkhave, āhārā bhūtānaṃ vā sattānaṃ ṭhitiyā,",
  "atk-s0517a:294_10": "sambhavesīnaṃ vā anuggahāya. Katame cattāro? Kabaḷīkāro āhāro oḷāriko vā sukhumo",
  "atk-s0517a:294_11": "vā, phasso dutiyo, manosañcetanā tatiyā, viññāṇaṃ catuttha”nti idaṃ virujjhatīti.",
  "atk-s0517a:294_12": "Idampi na virujjhati. Etasmiñhi sutte nippariyāyena āhāralakkhaṇāva dhammā āhārāti",
  "atk-s0517a:294_13": "vuttā. Idha pana pariyāyena paccayo āhāroti vutto. Sabbasaṅkhatadhammānañhi paccayo",
  "atk-s0517a:294_14": "laddhuṃ vaṭṭati, so ca yaṃ yaṃ phalaṃ janeti, taṃ taṃ āharati nāma. Tasmā āhāroti vuccati. Tenevāha –",
  "atk-s0517a:295_0": "“Avijjampāhaṃ, bhikkhave, sāhāraṃ vadāmi, no anāhāraṃ. Ko ca, bhikkhave, avijjāya",
  "atk-s0517a:295_1": "āhāro? ‘Pañca nīvaraṇā’tissa vacanīyaṃ. Pañca nīvaraṇepāhaṃ, bhikkhave, sāhāre vadāmi,",
  "atk-s0517a:295_2": "no anāhāre. Ko ca, bhikkhave, pañcannaṃ nīvaraṇānaṃ āhāro. ‘Ayoniso manasikāro’tissa",
  "atk-s0517a:295_3": "vacanīya”ntiādi. Ayaṃ idha adhippeto.",
  "atk-s0517a:296": "Etasmiñhi paccayāhāre gahite pariyāyāhāropi nippariyāyāhāropi sabbo gahitova hoti.",
  "atk-s0517a:297_0": "Tattha asaññabhave paccayāhāro labbhati. Anuppanne hi buddhe titthāyatane pabbajitvā",
  "atk-s0517a:297_1": "vāyokasiṇe parikammaṃ katvā catutthajjhānaṃ nibbattetvā tato vuṭṭhāya “dhī cittaṃ,",
  "atk-s0517a:297_2": "dhī cittaṃ, cittassa nāma abhāvoyeva sādhu. Cittañhi nissāya vadhabandhanādipaccayaṃ",
  "atk-s0517a:297_3": "dukkhaṃ uppajjati, citte asati nattheta”nti khantiṃ ruciṃ uppādetvā aparihīnajjhānā",
  "atk-s0517a:297_4": "kālaṃkatvā asaññabhave nibbattanti. Yo yassa iriyāpatho manussaloke paṇihito ahosi,",
  "atk-s0517a:297_5": "so tena iriyāpathena nibbattitvā pañca kappasatāni tiṭṭhati. Ettakaṃ addhānaṃ nipanno",
  "atk-s0517a:297_6": "viya nisinno viya ṭhito viya hoti. Evarūpānañca sattānaṃ paccayāhāro labbhati. Te",
  "atk-s0517a:297_7": "hi yaṃ jhānaṃ bhāvetvā nibbattā, tade nesaṃ paccayo hoti. Yathā jiyāvegena khittasaro",
  "atk-s0517a:297_8": "yāva jiyāvego atthi, tāva gacchati, evaṃ yāva jhānapaccayo atthi, tāva tiṭṭhanti.",
  "atk-s0517a:297_9": "Tasmiṃ niṭṭhite khīṇavego saro viya patanti.",
  "atk-s0517a:298_0": "Ye pana te nerayikā “nevuṭṭhānaphalūpajīvino na puññaphalūpajīvino”ti vuttā, tesaṃ",
  "atk-s0517a:298_1": "ko āhāroti? Tesaṃ kammameva āhāroti. Kiṃ pañca āhārā atthīti? “Pañca, na pañcā”ti",
  "atk-s0517a:298_2": "idaṃ na vattabbaṃ. Nanu “paccayo āhāro”ti vutto, tasmā yena kammena te niraye nibbattā,",
  "atk-s0517a:298_3": "tadeva tesaṃ ṭhitipaccayattā āhāro. Yaṃ sandhāya idaṃ vuttaṃ “na tāva kālaṃ karoti,",
  "atk-s0517a:298_4": "yāva na taṃ pāpakammaṃ byantī hotī”ti. Tasmā āhāraṭṭhitikāti paccayaṭṭhitikāti attho.",
  "atk-s0517a:298_5": "Kabaḷīkāraṃ āhāraṃ ārabbhāti cettha vivādo na kātabbo. Mukhe uppannakheḷopi hi tesaṃ",
  "atk-s0517a:298_6": "āhārakiccaṃ sādheti. Kheḷo hi niraye dukkhavedanīyo hutvā paccayo hoti, sagge sukhavedanīyo.",
  "atk-s0517a:298_7": "Iti kāmabhave nippariyāyena cattāro āhārā, rūpārūpabhavesu ṭhapetvā asaññabhavaṃ",
  "atk-s0517a:298_8": "sesānaṃ tayo, asaññānañceva avasesānañca paccayāhāroti iminā āhārena sabbe sattā āhāraṭṭhitikā.",
  "atk-s0517a:299_0": "Sabbe sattāti ca puggalādhiṭṭhānā dhammadesanā, sabbe saṅkhārāti adhippāyo. Bhagavatopi",
  "atk-s0517a:299_1": "hi dhammapuggalānaṃ vasena catubbidhā desanā – dhammādhiṭṭhānā dhammadesanā, dhammādhiṭṭhānā",
  "atk-s0517a:299_2": "puggaladesanā, puggalādhiṭṭhānā puggaladesanā, puggalādhiṭṭhānā dhammadesanāti. “Nāhaṃ,",
  "atk-s0517a:299_3": "bhikkhave, aññaṃ ekadhammampi samanupassāmi, yaṃ evaṃ bhāvitaṃ kammaniyaṃ hoti, yathayidaṃ",
  "atk-s0517a:299_4": "cittaṃ. Cittaṃ, bhikkhave, bhāvitaṃ kammaniyaṃ hotī”ti evarūpī dhammādhiṭṭhānā dhammadesanā.",
  "atk-s0517a:299_5": "“Aṭṭhānametaṃ, bhikkhave, anavakāso yaṃ diṭṭhisampanno puggalo kañci saṅkhāraṃ niccato",
  "atk-s0517a:299_6": "upagaccheyya, netaṃ ṭhānaṃ vijjatī”ti evarūpī dhammādhiṭṭhānā puggaladesanā. “Ekapuggalo,",
  "atk-s0517a:299_7": "bhikkhave, loke uppajjamāno uppajjati bahujanahitāya bahujanasukhāya lokānukampāya",
  "atk-s0517a:299_8": "atthāya hitāya sukhāya devamanussāna”nti, evarūpī puggalādhiṭṭhānā puggaladesanā.",
  "atk-s0517a:299_9": "“Ekapuggalassa bhikkhave, pātubhāvā mahato cakkhussa pātubhāvo hotī”ti evarūpī puggalādhiṭṭhānā",
  "atk-s0517a:299_10": "dhammadesanā. Tāsu idha puggalādhiṭṭhānā dhammadesanā. Upari yāva dasakā dhammānaṃyeva",
  "atk-s0517a:299_11": "gahitattā sattaggahaṇena dhammaggahaṇaṃ katanti veditabbaṃ, visesena vā sattasantānapariyāpannadhammānaṃyeva",
  "atk-s0517a:299_12": "adhikena ñāṇena sabhāvato upaparikkhitabbattā sattaggahaṇaṃ katanti veditabbaṃ, saṅkhāre",
  "atk-s0517a:299_13": "upādāya sattoti paññattimattasambhavato vā phalopacārena saṅkhārā “sattā”ti vuttāti",
  "atk-s0517a:299_14": "veditabbaṃ. Na hi koci satto paccayaṭṭhitiko atthi aññatra saṅkhārehi, vohāravasena",
  "atk-s0517a:299_15": "pana evaṃ vuccati. Evametena ñātapariññā vuttā hoti.",
  "atk-s0517a:300": "Dve dhātuyoti saṅkhatā ca dhātu asaṅkhatā ca dhātu. Tattha anekehi paccayehi saṅgamma katā pañcakkhandhā saṅkhatā dhātu, kehici paccayehi akataṃ nibbānaṃ asaṅkhatā dhātu.",
  "atk-s0517a:301_0": "Tisso dhātuyoti kāmadhātu rūpadhātu arūpadhātu. Tattha katamā kāmadhātu? Heṭṭhato",
  "atk-s0517a:301_1": "avīcinirayaṃ pariyantaṃ karitvā uparito paranimmitavasavattī deve antokaritvā yaṃ",
  "atk-s0517a:301_2": "etasmiṃ antare etthāvacarā ettha pariyāpannā khandhā dhātū āyatanā rūpā vedanā saññā",
  "atk-s0517a:301_3": "saṅkhārā viññāṇaṃ. Ayaṃ vuccati kāmadhātu. Tattha katamā rūpadhātu? Heṭṭhato brahmalokaṃ",
  "atk-s0517a:301_4": "pariyantaṃ karitvā uparito akaniṭṭhe deve antokaritvā yaṃ etasmiṃ antare etthāvacarā",
  "atk-s0517a:301_5": "ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā",
  "atk-s0517a:301_6": "dhammā. Ayaṃ vuccati rūpadhātu. Tattha katamā arūpadhātu? Heṭṭhato ākāsānañcāyatanūpage",
  "atk-s0517a:301_7": "deve pariyantaṃ karitvā uparito nevasaññānāsaññāyatanūpage deve antokaritvā yaṃ etasmiṃ",
  "atk-s0517a:301_8": "antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa",
  "atk-s0517a:301_9": "vā cittacetasikā dhammā. Ayaṃ vuccati arūpadhātu. Aṭṭhakathāyaṃ pana “kāmadhātūti",
  "atk-s0517a:301_10": "kāmabhavo pañcakkhandhā labbhanti, rūpadhātūti rūpabhavo pañcakkhandhā labbhanti.",
  "atk-s0517a:301_11": "Arūpadhātūti arūpabhavo cattāro khandhā labbhantī”ti vuttaṃ. Ayaṃ dasuttarapariyāyena yojanā.",
  "atk-s0517a:302_0": "Saṅgītipariyāyena pana “tisso kusaladhātuyo – nekkhammadhātu abyāpādadhātu avihiṃsādhātu.",
  "atk-s0517a:302_1": "Aparāpi tisso dhātuyo – rūpadhātu arūpadhātu nirodhadhātu. Aparāpi tisso dhātuyo",
  "atk-s0517a:302_2": "– hīnā dhātu majjhimā dhātu paṇītā dhātū”ti vuttā dhātuyopi ettha yujjanti. Nekkhammapaṭisaṃyutto",
  "atk-s0517a:302_3": "takko vitakko…pe… sammāsaṅkappo. Ayaṃ vuccati nekkhammadhātu. Sabbepi kusalā dhammā",
  "atk-s0517a:302_4": "nekkhammadhātu. Abyāpādapaṭisaṃyutto takko vitakko…pe… sammāsaṅkappo abyāpādadhātu.",
  "atk-s0517a:302_5": "Yā sattesu metti mettāyanā mettāyitattaṃ mettācetovimutti. Ayaṃ vuccati abyāpādadhātu.",
  "atk-s0517a:302_6": "Avihiṃsāpaṭisaṃyutto takko vitakko…pe… sammāsaṅkappo avihiṃsādhātu. Yā sattesu karuṇā",
  "atk-s0517a:302_7": "karuṇāyanā karuṇāyitattaṃ karuṇācetovimutti. Ayaṃ vuccati avihiṃsādhātu. Rūpārūpadhātuyo",
  "atk-s0517a:302_8": "vuttāyeva. Nirodhadhātu nibbānaṃ. Hīnā dhātu dvādasākusalacittuppādā, majjhimā dhātu",
  "atk-s0517a:302_9": "avasesā tebhūmakadhammā. Paṇītā dhātu nava lokuttaradhammā. Sabbāpi ca nijjīvaṭṭhena dhātu.",
  "atk-s0517a:303_0": "Cattāri ariyasaccānīti dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ",
  "atk-s0517a:303_1": "ariyasaccaṃ, dukkhanirodhagāminī paṭipadā ariyasaccaṃ. Imesaṃ vaṇṇanā saccavissajjanesuyeva bhavissati.",
  "atk-s0517a:304_0": "Pañca vimuttāyatanānīti attano hitatthāya parehi pavattitadhammadesanāsavanaṃ, paresaṃ",
  "atk-s0517a:304_1": "hitatthāya attano yathāsutadhammadesanā, yathāsutassa dhammassa sajjhāyakaraṇaṃ,",
  "atk-s0517a:304_2": "yathāsutassa dhammassa cetasā anuvitakkanaṃ, kasiṇāsubhādīsu anukūlaṃ ārammaṇanti,",
  "atk-s0517a:304_3": "imāni pañca vimuccanakāraṇāni. Yathāha –",
  "atk-s0517a:305_0": "“Idha, bhikkhave, bhikkhuno satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:305_1": "yathā yathā kho, bhikkhave, bhikkhuno satthā dhammaṃ deseti aññataro vā garuṭṭhāniyo",
  "atk-s0517a:305_2": "sabrahmacārī, tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī",
  "atk-s0517a:305_3": "ca, tassa atthapaṭisaṃvedino dhammapaṭisaṃvedino pāmojjaṃ jāyati, pamuditassa pīti",
  "atk-s0517a:305_4": "jāyati, pītimanassa kāyo passambhati, passaddhakāyo sukhaṃ vedeti, sukhino cittaṃ",
  "atk-s0517a:305_5": "samādhiyati, idaṃ paṭhamaṃ vimuttāyatanaṃ.",
  "atk-s0517a:306_0": "“Puna caparaṃ, bhikkhave, bhikkhuno na heva kho satthā dhammaṃ deseti aññataro vā",
  "atk-s0517a:306_1": "garuṭṭhāniyo sabrahmacārī, api ca kho yathāsutaṃ yathāpariyattaṃ dhammaṃ vitthārena",
  "atk-s0517a:306_2": "paresaṃ deseti. Yathā yathā kho, bhikkhave, bhikkhuno…pe… sukhino cittaṃ samādhiyati.",
  "atk-s0517a:306_3": "Idaṃ dutiyaṃ vimuttāyatanaṃ.",
  "atk-s0517a:307_0": "“Puna caparaṃ, bhikkhave, bhikkhuno naheva kho satthā dhammaṃ deseti aññataro vā",
  "atk-s0517a:307_1": "garuṭṭhāniyo sabrahmacārī, nāpi yathāsutaṃ yathāpariyattaṃ dhammaṃ vitthārena paresaṃ",
  "atk-s0517a:307_2": "deseti, api ca kho yathāsutaṃ yathāpariyattaṃ dhammaṃ vitthārena sajjhāyaṃ karoti.",
  "atk-s0517a:307_3": "Yathā yathā kho, bhikkhave, bhikkhuno…pe… sukhino cittaṃ samādhiyati. Idaṃ tatiyaṃ vimuttāyatanaṃ.",
  "atk-s0517a:308_0": "“Puna caparaṃ, bhikkhave, bhikkhuno naheva kho satthā dhammaṃ deseti aññataro vā",
  "atk-s0517a:308_1": "garuṭṭhāniyo sabrahmacārī, nāpi yathāsutaṃ yathāpariyattaṃ dhammaṃ vitthārena paresaṃ",
  "atk-s0517a:308_2": "deseti, nāpi yathāsutaṃ yathāpariyattaṃ dhammaṃ vitthārena sajjhāyaṃ karoti, api",
  "atk-s0517a:308_3": "ca kho yathāsutaṃ yathāpariyattaṃ dhammaṃ cetasā anuvitakketi anuvicāreti manasānupekkhati.",
  "atk-s0517a:308_4": "Yathā yathā kho, bhikkhave, bhikkhuno…pe… sukhino cittaṃ samādhiyati. Idaṃ catutthaṃ vimuttāyatanaṃ.",
  "atk-s0517a:309_0": "“Puna caparaṃ, bhikkhave, bhikkhuno naheva kho satthā dhammaṃ deseti aññataro vā",
  "atk-s0517a:309_1": "garuṭṭhāniyo sabrahmacārī, nāpi yathāsutaṃ yathāpariyattaṃ dhammaṃ vitthārena paresaṃ",
  "atk-s0517a:309_2": "deseti, nāpi yathāsutaṃ yathāpariyattaṃ dhammaṃ vitthārena sajjhāyaṃ karoti, nāpi",
  "atk-s0517a:309_3": "yathāsutaṃ yathāpariyattaṃ dhammaṃ cetasā anuvitakketi anuvicāreti manasānupekkhati,",
  "atk-s0517a:309_4": "api ca khvassa aññataraṃ samādhinimittaṃ suggahitaṃ hoti sumanasikataṃ sūpadhāritaṃ",
  "atk-s0517a:309_5": "suppaṭividdhaṃ paññāya, yathā yathā kho, bhikkhave, bhikkhuno aññataraṃ samādhinimittaṃ",
  "atk-s0517a:309_6": "suggahitaṃ hoti sumanasikataṃ sūpadhāritaṃ suppaṭividdhaṃ paññāya tathā tathā so",
  "atk-s0517a:309_7": "tasmiṃ dhamme atthapaṭisaṃvedī ca hoti dhammapaṭisaṃvedī ca. Tassa atthapaṭisaṃvedino",
  "atk-s0517a:309_8": "dhammapaṭisaṃvedino pāmojjaṃ jāyati, pamuditassa pīti jāyati, pītimanassa kāyo passambhati,",
  "atk-s0517a:309_9": "passaddhakāyo sukhaṃ vedeti, sukhino cittaṃ samādhiyati. Idaṃ pañcamaṃ vimuttāyatana”nti.",
  "atk-s0517a:310": "Cha anuttariyānīti ettha natthi etesaṃ uttaranti anuttarāni, anuttarāni eva anuttariyāni, jeṭṭhakānīti attho. Vuttañhetaṃ bhagavatā –",
  "atk-s0517a:311": "“Chayimāni, bhikkhave, anuttariyāni. Katamāni cha? Dassanānuttariyaṃ, savanānuttariyaṃ, lābhānuttariyaṃ, sikkhānuttariyaṃ, pāricariyānuttariyaṃ, anussatānuttariyanti.",
  "atk-s0517a:312_0": "“Katamañca, bhikkhave, dassanānuttariyaṃ? Idha, bhikkhave, ekacco hatthiratanampi",
  "atk-s0517a:312_1": "dassanāya gacchati, assaratanampi dassanāya gacchati, maṇiratanampi dassanāya gacchati,",
  "atk-s0517a:312_2": "uccāvacaṃ vā pana dassanāya gacchati, samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ",
  "atk-s0517a:312_3": "dassanāya gacchati. Atthetaṃ, bhikkhave, dassanaṃ, netaṃ natthīti vadāmi. Tañca kho",
  "atk-s0517a:312_4": "etaṃ, bhikkhave, dassanaṃ hīnaṃ gammaṃ pothujjanikaṃ anariyaṃ anatthasaṃhitaṃ na",
  "atk-s0517a:312_5": "nibbidāya na virāgāya na nirodhāya na upasamāya na abhiññāya na sambodhāya na nibbānāya",
  "atk-s0517a:312_6": "saṃvattati. Yo ca kho, bhikkhave, tathāgataṃ vā tathāgatasāvakaṃ vā dassanāya gacchati",
  "atk-s0517a:312_7": "niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave,",
  "atk-s0517a:312_8": "dassanānaṃ sattānaṃ visuddhiyā sokaparidevānaṃ samatikkamāya dukkhadomanassānaṃ atthaṅgamāya",
  "atk-s0517a:312_9": "ñāyassa adhigamāya nibbānassa sacchikiriyāya, yadidaṃ tathāgataṃ vā tathāgatasāvakaṃ",
  "atk-s0517a:312_10": "vā dassanāya gacchati niviṭṭhasaddho niviṭṭhapemo ekantagato abhippasanno. Idaṃ vuccati,",
  "atk-s0517a:312_11": "bhikkhave, dassanānuttariyaṃ. Iti dassanānuttariyaṃ.",
  "atk-s0517a:313_0": "“Savanānuttariyañca kathaṃ hoti? Idha, bhikkhave, ekacco bherisaddampi savanāya gacchati,",
  "atk-s0517a:313_1": "vīṇāsaddampi savanāya gacchati, gītasaddampi savanāya gacchati, uccāvacaṃ vā pana",
  "atk-s0517a:313_2": "savanāya gacchati, samaṇassa vā brāhmaṇassa vā micchādiṭṭhikassa micchāpaṭipannassa",
  "atk-s0517a:313_3": "dhammassavanāya gacchati. Atthetaṃ, bhikkhave, savanaṃ, netaṃ natthīti vadāmi. Tañca",
  "atk-s0517a:313_4": "kho etaṃ, bhikkhave, savanaṃ hīnaṃ…pe… na nibbānāya saṃvattati. Yo ca kho, bhikkhave,",
  "atk-s0517a:313_5": "tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo",
  "atk-s0517a:313_6": "ekantagato abhippasanno. Etadānuttariyaṃ, bhikkhave, savanānaṃ sattānaṃ visuddhiyā…pe…",
  "atk-s0517a:313_7": "nibbānassa sacchikiriyāya, yadidaṃ tathāgatassa vā tathāgatasāvakassa vā dhammassavanāya",
  "atk-s0517a:313_8": "gacchati niviṭṭhasaddho niviṭṭhapemo ekantagato abhippasanno. Idaṃ vuccati, bhikkhave,",
  "atk-s0517a:313_9": "savanānuttariyaṃ. Iti dassanānuttariyaṃ, savanānuttariyaṃ.",
  "atk-s0517a:314_0": "“Lābhānuttariyañca kathaṃ hoti? Idha, bhikkhave, ekacco puttalābhampi labhati, dāralābhampi",
  "atk-s0517a:314_1": "labhati, dhanalābhampi labhati, uccāvacaṃ vā pana lābhampi labhati. Samaṇe vā brāhmaṇe",
  "atk-s0517a:314_2": "vā micchādiṭṭhike micchāpaṭipanne saddhaṃ paṭilabhati. Attheso, bhikkhave, lābho,",
  "atk-s0517a:314_3": "neso natthīti vadāmi. So ca kho eso, bhikkhave, lābho hīno…pe… na nibbānāya saṃvattati.",
  "atk-s0517a:314_4": "Yo ca kho, bhikkhave, tathāgate vā tathāgatasāvake vā saddhaṃ paṭilabhati niviṭṭhasaddho",
  "atk-s0517a:314_5": "niviṭṭhapemo ekantagato abhippasanno. Etadānuttariyaṃ, bhikkhave, lābhānaṃ sattānaṃ",
  "atk-s0517a:314_6": "visuddhiyā…pe… nibbānassa sacchikiriyāya, yadidaṃ tathāgate vā tathāgatasāvake vā",
  "atk-s0517a:314_7": "saddhaṃ paṭilabhati niviṭṭhasaddho niviṭṭhapemo ekantagato abhippasanno. Idaṃ vuccati,",
  "atk-s0517a:314_8": "bhikkhave, lābhānuttariyaṃ. Iti dassanānuttariyaṃ, savanānuttariyaṃ, lābhānuttariyaṃ.",
  "atk-s0517a:315_0": "“Sikkhānuttariyañca kathaṃ hoti? Idha, bhikkhave, ekacco hatthismimpi sikkhati, assasmimpi",
  "atk-s0517a:315_1": "sikkhati, rathasmimpi sikkhati, dhanusmimpi sikkhati, tharusmimpi sikkhati, uccāvacaṃ",
  "atk-s0517a:315_2": "vā pana sikkhati, samaṇassa vā brāhmaṇassa vā micchādiṭṭhikassa micchāpaṭipannassa",
  "atk-s0517a:315_3": "sikkhati. Atthesā, bhikkhave, sikkhā, nesā natthīti vadāmi. Sā ca kho esā, bhikkhave,",
  "atk-s0517a:315_4": "sikkhā hīnā…pe… na nibbānāya saṃvattati. Yo ca kho, bhikkhave, tathāgatappavedite",
  "atk-s0517a:315_5": "dhammavinaye adhisīlampi sikkhati, adhicittampi sikkhati, adhipaññampi sikkhati niviṭṭhasaddho",
  "atk-s0517a:315_6": "niviṭṭhapemo ekantagato abhippasanno. Etadānuttariyaṃ, bhikkhave, sikkhānaṃ sattānaṃ",
  "atk-s0517a:315_7": "visuddhiyā…pe… nibbānassa sacchikiriyāya, yadidaṃ tathāgatappavedite dhammavinaye",
  "atk-s0517a:315_8": "adhisīlampi sikkhati, adhicittampi sikkhati, adhipaññampi sikkhati niviṭṭhasaddho",
  "atk-s0517a:315_9": "niviṭṭhapemo ekantagato abhippasanno. Idaṃ vuccati, bhikkhave, sikkhānuttariyaṃ.",
  "atk-s0517a:315_10": "Iti dassanānuttariyaṃ, savanānuttariyaṃ, lābhānuttariyaṃ, sikkhānuttariyaṃ.",
  "atk-s0517a:316_0": "“Pāricariyānuttariyañca kathaṃ hoti? Idha, bhikkhave, ekacco khattiyampi paricarati,",
  "atk-s0517a:316_1": "brāhmaṇampi paricarati, gahapatimpi paricarati, uccāvacaṃ vā pana paricarati, samaṇaṃ",
  "atk-s0517a:316_2": "vā brāhmaṇaṃ vā micchādiṭṭhikaṃ micchāpaṭipannaṃ paricarati. Atthesā, bhikkhave,",
  "atk-s0517a:316_3": "pāricariyā, nesā natthīti vadāmi. Sā ca kho esā, bhikkhave, pāricariyā hīnā…pe… na",
  "atk-s0517a:316_4": "nibbānāya saṃvattati. Yo ca kho, bhikkhave, tathāgataṃ vā tathāgatasāvakaṃ vā paricarati",
  "atk-s0517a:316_5": "niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave,",
  "atk-s0517a:316_6": "pāricariyānaṃ sattānaṃ visuddhiyā…pe… nibbānassa sacchikiriyāya, yadidaṃ tathāgataṃ",
  "atk-s0517a:316_7": "vā tathāgatasāvakaṃ vā paricarati niviṭṭhasaddho niviṭṭhapemo ekantagato abhippasanno.",
  "atk-s0517a:316_8": "Idaṃ vuccati, bhikkhave, pāricariyānuttariyaṃ. Iti dassanānuttariyaṃ, savanānuttariyaṃ,",
  "atk-s0517a:316_9": "lābhānuttariyaṃ, sikkhānuttariyaṃ, pāricariyānuttariyaṃ.",
  "atk-s0517a:317_0": "“Anussatānuttariyañca kathaṃ hoti? Idha, bhikkhave, ekacco puttalābhampi anussarati,",
  "atk-s0517a:317_1": "dāralābhampi anussarati, dhanalābhampi anussarati, uccāvacaṃ vā pana anussarati,",
  "atk-s0517a:317_2": "samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ anussarati. Atthesā, bhikkhave,",
  "atk-s0517a:317_3": "anussati, nesā natthīti vadāmi. Sā ca kho esā, bhikkhave, anussati hīnā…pe… na nibbānāya",
  "atk-s0517a:317_4": "saṃvattati. Yo ca kho, bhikkhave, tathāgataṃ vā tathāgatasāvakaṃ vā anussarati niviṭṭhasaddho",
  "atk-s0517a:317_5": "niviṭṭhapemo ekantagato abhippasanno. Etadānuttariyaṃ, bhikkhave, anussatīnaṃ sattānaṃ",
  "atk-s0517a:317_6": "visuddhiyā…pe… nibbānassa sacchikiriyāya, yadidaṃ tathāgataṃ vā tathāgatasāvakaṃ",
  "atk-s0517a:317_7": "vā anussarati niviṭṭhasaddho niviṭṭhapemo ekantagato abhippasanno. Idaṃ vuccati,",
  "atk-s0517a:317_8": "bhikkhave, anussatānuttariyaṃ. Imāni kho, bhikkhave, cha anuttariyānī”ti.",
  "atk-s0517a:318_0": "Satta niddasavatthūnīti ettha natthi etassa dasāti niddaso. Niddasassa niddasabhāvassa",
  "atk-s0517a:318_1": "vatthūni kāraṇāni niddasavatthūni. Khīṇāsavo hi dasavassakāle parinibbuto puna paṭisandhiyā",
  "atk-s0517a:318_2": "abhāvā puna dasavasso na hotīti niddasoti vuccati. Na kevalañca dasavassova na hoti,",
  "atk-s0517a:318_3": "navavassopi…pe… ekamuhuttikopi na hotiyeva. Na kevalañca dasavassakāle parinibbuto,",
  "atk-s0517a:318_4": "sattavassikakāle parinibbutopi nissatto niddaso nimuhutto hotiyeva. Titthiyasamaye",
  "atk-s0517a:318_5": "uppannavohāraṃ pana sāsane khīṇāsavassa āropetvā tattha tādisassa abhāvaṃ, idha ca",
  "atk-s0517a:318_6": "sabbhāvaṃ dassento bhagavā tādisasabhāvassa kāraṇāni “satta niddasavatthūnī”ti āha. Yathāha –",
  "atk-s0517a:319_0": "“Sattimāni, bhikkhave, niddasavatthūni. Katamāni satta? Idha, bhikkhave, bhikkhu",
  "atk-s0517a:319_1": "sikkhāsamādāne tibbacchando hoti, āyatiñca sikkhāsamādāne avigatapemo. Dhammanisantiyā",
  "atk-s0517a:319_2": "tibbacchando hoti, āyatiñca dhammanisantiyā avigatapemo. Icchāvinaye tibbacchando",
  "atk-s0517a:319_3": "hoti, āyatiñca icchāvinaye avigatapemo. Paṭisallāne tibbacchando hoti, āyatiñca paṭisallāne",
  "atk-s0517a:319_4": "avigatapemo. Vīriyārambhe tibbacchando hoti, āyatiñca vīriyārambhe avigatapemo. Satinepakke",
  "atk-s0517a:319_5": "tibbacchando hoti, āyatiñca satinepakke avigatapemo. Diṭṭhipaṭivedhe tibbacchando",
  "atk-s0517a:319_6": "hoti, āyatiñca diṭṭhipaṭivedhe avigatapemo. Imāni kho, bhikkhave, satta niddasavatthūnī”ti.",
  "atk-s0517a:320": "Theropi tatheva desanaṃ uddharitvā “satta niddasavatthūnī”ti āha.",
  "atk-s0517a:321_0": "Aṭṭha abhibhāyatanānīti ettha abhibhuyyamānāni āyatanāni etesaṃ jhānānanti abhibhāyatanāni,",
  "atk-s0517a:321_1": "jhānāni. Āyatanānīti adhiṭṭhānaṭṭhena āyatanasaṅkhātāni kasiṇārammaṇāni. Ñāṇuttariko",
  "atk-s0517a:321_2": "hi puggalo visadañāṇo “kiṃ ettha ārammaṇe samāpajjitabbaṃ. Na mayhaṃ cittekaggatākaraṇe",
  "atk-s0517a:321_3": "bhāro atthī”ti, tāni ārammaṇāni abhibhavitvā samāpajjati, saha nimittuppādenevettha",
  "atk-s0517a:321_4": "appanaṃ nibbattetīti attho. Evaṃ uppāditāni jhānāni “abhibhāyatanānī”ti vuccanti.",
  "atk-s0517a:322": "“Katamāni aṭṭha? Ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ paṭhamaṃ abhibhāyatanaṃ.",
  "atk-s0517a:323": "“Ajjhattaṃ rūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ dutiyaṃ abhibhāyatanaṃ.",
  "atk-s0517a:324": "“Ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ tatiyaṃ abhibhāyatanaṃ.",
  "atk-s0517a:325": "“Ajjhattaṃ arūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ catutthaṃ abhibhāyatanaṃ.",
  "atk-s0517a:326_0": "“Ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni",
  "atk-s0517a:326_1": "nīlanibhāsāni. Seyyathāpi nāma umāpupphaṃ nīlaṃ nīlavaṇṇaṃ nīlanidassanaṃ nīlanibhāsaṃ,",
  "atk-s0517a:326_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ nīlaṃ nīlavaṇṇaṃ",
  "atk-s0517a:326_3": "nīlanidassanaṃ nīlanibhāsaṃ, evameva ajjhattaṃ arūpasaññī eko bahiddhā rūpāni passati",
  "atk-s0517a:326_4": "nīlāni nīlavaṇṇāni nīlanidassanāni nīlanibhāsāni, ‘tāni abhibhuyya jānāmi passāmī’ti",
  "atk-s0517a:326_5": "evaṃsaññī hoti. Idaṃ pañcamaṃ abhibhāyatanaṃ.",
  "atk-s0517a:327_0": "“Ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni",
  "atk-s0517a:327_1": "pītanibhāsāni. Seyyathāpi nāma kaṇikārapupphaṃ pītaṃ pītavaṇṇaṃ pītanidassanaṃ pītanibhāsaṃ,",
  "atk-s0517a:327_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ pītaṃ pītavaṇṇaṃ",
  "atk-s0517a:327_3": "pītanidassanaṃ pītanibhāsaṃ, evameva ajjhattaṃ arūpasaññī eko bahiddhā rūpāni passati",
  "atk-s0517a:327_4": "pītāni pītavaṇṇāni pītanidassanāni pītanibhāsāni, ‘tāni abhibhuyya jānāmi passāmī’ti",
  "atk-s0517a:327_5": "evaṃsaññī hoti. Idaṃ chaṭṭhaṃ abhibhāyatanaṃ.",
  "atk-s0517a:328_0": "“Ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni",
  "atk-s0517a:328_1": "lohitakanibhāsāni. Seyyathāpi nāma bandhujīvakapupphaṃ lohitakaṃ lohitakavaṇṇaṃ lohitakanidassanaṃ",
  "atk-s0517a:328_2": "lohitakanibhāsaṃ, seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ",
  "atk-s0517a:328_3": "lohitakaṃ lohitakavaṇṇaṃ lohitakanidassanaṃ lohitakanibhāsaṃ, evameva ajjhattaṃ arūpasaññī",
  "atk-s0517a:328_4": "eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni,",
  "atk-s0517a:328_5": "‘tāni abhibhuyya jānāmi passāmī’ti evaṃsaññī hoti. Idaṃ sattamaṃ abhibhāyatanaṃ.",
  "atk-s0517a:329_0": "“Ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni",
  "atk-s0517a:329_1": "odātanibhāsāni. Seyyathāpi nāma osadhitārakā odātā odātavaṇṇā odātanidassanā odātanibhāsā,",
  "atk-s0517a:329_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ odātaṃ odātavaṇṇaṃ",
  "atk-s0517a:329_3": "odātanidassanaṃ odātanibhāsaṃ, evameva ajjhattaṃ arūpasaññī eko bahiddhā rūpāni passati",
  "atk-s0517a:329_4": "odātāni odātavaṇṇāni odātanidassanāni odātanibhāsāni, ‘tāni abhibhuyya jānāmi passāmī’ti",
  "atk-s0517a:329_5": "evaṃsaññī hoti. Idaṃ aṭṭhamaṃ abhibhāyatanaṃ. Imāni aṭṭha abhibhāyatanāni.",
  "atk-s0517a:330": "Nava anupubbavihārāti pubbaṃ pubbaṃ anu anupubbaṃ, anupubbaṃ viharitabbato samāpajjitabbato vihārā anupubbavihārā, anupaṭipāṭiyā samāpajjitabbavihārāti attho.",
  "atk-s0517a:331_0": "“Katame nava? Idha, bhikkhave, bhikkhu vivicceva kāmehi vivicca akusalehi dhammehi",
  "atk-s0517a:331_1": "savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Vitakkavicārānaṃ",
  "atk-s0517a:331_2": "vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ",
  "atk-s0517a:331_3": "pītisukhaṃ dutiyaṃ jhānaṃ upasampajja viharati. Pītiyā ca virāgā upekkhako ca viharati",
  "atk-s0517a:331_4": "sato sampajāno, sukhañca kāyena paṭisaṃvedeti, yaṃ taṃ ariyā ācikkhanti ‘upekkhako",
  "atk-s0517a:331_5": "satimā sukhavihārī’ti, tatiyaṃ jhānaṃ upasampajja viharati. Sukhassa ca pahānā dukkhassa",
  "atk-s0517a:331_6": "ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ",
  "atk-s0517a:331_7": "catutthaṃ jhānaṃ upasampajja viharati. Sabbaso rūpasaññānaṃ samatikkamā paṭighasaññānaṃ",
  "atk-s0517a:331_8": "atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja",
  "atk-s0517a:331_9": "viharati. Sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanaṃ",
  "atk-s0517a:331_10": "upasampajja viharati. Sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ",
  "atk-s0517a:331_11": "upasampajja viharati. Sabbaso ākiñcaññāyatanaṃ samatikkamma nevasaññānāsaññāyatanaṃ",
  "atk-s0517a:331_12": "upasampajja viharati. Sabbaso nevasaññānāsaññāyatanaṃ samatikkamma saññāvedayitanirodhaṃ",
  "atk-s0517a:331_13": "upasampajja viharatī”ti vuttā nava anupubbavihārāva.",
  "atk-s0517a:332": "Dasa nijjaravatthūnīti micchādiṭṭhādīni nijjarayanti nāsayantīti nijjarāni. Vatthūnīti kāraṇāni. Nijjarāni ca tāni vatthūni cāti nijjaravatthūni. Sammādiṭṭhādīnaṃ etaṃ adhivacanaṃ.",
  "atk-s0517a:333_0": "“Katamāni dasa? Sammādiṭṭhikassa, bhikkhave, micchādiṭṭhi nijjiṇṇā hoti. Ye ca micchādiṭṭhipaccayā",
  "atk-s0517a:333_1": "aneke pāpakā akusalā dhammā sambhavanti, te cassa nijjiṇṇā honti, sammādiṭṭhipaccayā",
  "atk-s0517a:333_2": "ca aneke kusalā dhammā bhāvanāpāripūriṃ gacchanti.",
  "atk-s0517a:334_0": "“Sammāsaṅkappassa, bhikkhave, micchāsaṅkappo nijjiṇṇo hoti. Ye ca micchāsaṅkappapaccayā",
  "atk-s0517a:334_1": "aneke pāpakā akusalā dhammā sambhavanti, te cassa nijjiṇṇā honti, sammāsaṅkappapaccayā",
  "atk-s0517a:334_2": "ca aneke kusalā dhammā bhāvanāpāripūriṃ gacchanti.",
  "atk-s0517a:335_0": "“Sammāvācassa, bhikkhave, micchāvācā nijjiṇṇā hoti. Ye ca micchāvācāpaccayā aneke",
  "atk-s0517a:335_1": "pāpakā akusalā dhammā sambhavanti, te cassa nijjiṇṇā honti, sammāvācāpaccayā ca aneke",
  "atk-s0517a:335_2": "kusalā dhammā bhāvanāpāripūriṃ gacchanti.",
  "atk-s0517a:336_0": "“Sammākammantassa, bhikkhave, micchākammanto nijjiṇṇo hoti. Ye ca micchākammantapaccayā",
  "atk-s0517a:336_1": "aneke pāpakā akusalā dhammā sambhavanti, te cassa nijjiṇṇā honti, sammākammantapaccayā",
  "atk-s0517a:336_2": "ca aneke kusalā dhammā bhāvanāpāripūriṃ gacchanti.",
  "atk-s0517a:337_0": "“Sammāājīvassa, bhikkhave, micchāājīvo nijjiṇṇo hoti. Ye ca micchāājīvapaccayā aneke",
  "atk-s0517a:337_1": "pāpakā akusalā dhammā sambhavanti, te cassa nijjiṇṇā honti, sammāājīvapaccayā ca",
  "atk-s0517a:337_2": "aneke kusalā dhammā bhāvanāpāripūriṃ gacchanti.",
  "atk-s0517a:338_0": "“Sammāvāyāmassa, bhikkhave, micchāvāyāmo nijjiṇṇo hoti. Ye ca micchāvāyāmapaccayā",
  "atk-s0517a:338_1": "aneke pāpakā akusalā dhammā sambhavanti, te cassa nijjiṇṇā honti, sammāvāyāmapaccayā",
  "atk-s0517a:338_2": "ca aneke kusalā dhammā bhāvanāpāripūriṃ gacchanti.",
  "atk-s0517a:339_0": "“Sammāsatissa, bhikkhave, micchāsati nijjiṇṇā hoti. Ye ca micchāsatipaccayā aneke",
  "atk-s0517a:339_1": "pāpakā akusalā dhammā sambhavanti, te cassa nijjiṇṇā honti, sammāsatipaccayā ca aneke",
  "atk-s0517a:339_2": "kusalā dhammā bhāvanāpāripūriṃ gacchanti.",
  "atk-s0517a:340_0": "“Sammāsamādhissa, bhikkhave, micchāsamādhi nijjiṇṇo hoti. Ye ca micchāsamādhipaccayā",
  "atk-s0517a:340_1": "aneke pāpakā akusalā dhammā sambhavanti, te cassa nijjiṇṇā honti, sammāsamādhipaccayā",
  "atk-s0517a:340_2": "ca aneke kusalā dhammā bhāvanāpāripūriṃ gacchanti.",
  "atk-s0517a:341_0": "“Sammāñāṇissa, bhikkhave, micchāñāṇaṃ nijjiṇṇaṃ hoti. Ye ca micchāñāṇapaccayā aneke",
  "atk-s0517a:341_1": "pāpakā akusalā dhammā sambhavanti, te cassa nijjiṇṇā honti, sammāñāṇapaccayā ca aneke",
  "atk-s0517a:341_2": "kusalā dhammā bhāvanāpāripūriṃ gacchanti.",
  "atk-s0517a:342_0": "“Sammāvimuttissa, bhikkhave, micchāvimutti nijjiṇṇā hoti. Ye ca micchāvimuttipaccayā",
  "atk-s0517a:342_1": "aneke pāpakā akusalā dhammā sambhavanti, te cassa nijjiṇṇā honti, sammāvimuttipaccayā",
  "atk-s0517a:342_2": "ca aneke kusalā dhammā bhāvanāpāripūriṃ gacchantī”ti vuttāni dasa nijjaravatthūni.",
  "atk-s0517a:343_0": "3. Sabbaṃ, bhikkhave, abhiññeyyantiādi bhagavatā vuttaṃ idha āharitvā dassitanti",
  "atk-s0517a:343_1": "veditabbaṃ. Kiñca-iti ca-kāro padapūraṇamatte nipāto. Cakkhādīni tiṃsa vissajjanāni",
  "atk-s0517a:343_2": "chasu dvāresu ekekasmiṃ pañca pañca katvā dvārārammaṇapavattikkamena niddiṭṭhāni.",
  "atk-s0517a:343_3": "Tattha duvidhaṃ cakkhu – maṃsacakkhu paññācakkhu ca. Tesu buddhacakkhu samantacakkhu",
  "atk-s0517a:343_4": "ñāṇacakkhu dibbacakkhu dhammacakkhūti pañcavidhaṃ paññācakkhu. “Addasaṃ kho ahaṃ,",
  "atk-s0517a:343_5": "bhikkhave, buddhacakkhunā lokaṃ volokento”ti idaṃ buddhacakkhu nāma. “Samantacakkhu",
  "atk-s0517a:343_6": "vuccati sabbaññutaññāṇa”nti idaṃ samantacakkhu nāma. “Cakkhuṃ udapādi ñāṇaṃ udapādī”ti",
  "atk-s0517a:343_7": "idaṃ ñāṇacakkhu nāma. “Addasaṃ kho ahaṃ, bhikkhave, dibbena cakkhunā visuddhenā”ti",
  "atk-s0517a:343_8": "idaṃ dibbacakkhu nāma. “Virajaṃ vītamalaṃ dhammacakkhuṃ udapādī”ti idaṃ heṭṭhimamaggattayasaṅkhātaṃ",
  "atk-s0517a:343_9": "ñāṇaṃ dhammacakkhu nāma.",
  "atk-s0517a:344_0": "Maṃsacakkhupi sasambhāracakkhu, pasādacakkhūti duvidhaṃ hoti. Yvāyaṃ akkhikūpake",
  "atk-s0517a:344_1": "patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi bahiddhā",
  "atk-s0517a:344_2": "akkhipakhumehi paricchinno akkhikūpakamajjhā nikkhantena nhārusuttakena matthaluṅge",
  "atk-s0517a:344_3": "ābaddho setakaṇhātikaṇhamaṇḍalavicitto maṃsapiṇḍo, idaṃ sasambhāracakkhu nāma. Yo",
  "atk-s0517a:344_4": "pana ettha sito ettha paṭibaddho catunnaṃ mahābhūtānaṃ upādāya pasādo, idaṃ pasādacakkhu",
  "atk-s0517a:344_5": "nāma. Idamidhādhippetaṃ. Tadetaṃ tassa sasambhāracakkhuno setamaṇḍalaparikkhittassa",
  "atk-s0517a:344_6": "kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidese diṭṭhimaṇḍale",
  "atk-s0517a:344_7": "sattasu picupaṭalesu āsittatelaṃ picupaṭalāni viya satta akkhipaṭalāni byāpetvā pamāṇato",
  "atk-s0517a:344_8": "muggavidalamattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0517a:344_9": "Taṃ cakkhatīti cakkhu, rūpaṃ assādeti vibhāveti cāti attho. Rūpayantīti rūpā, vaṇṇavikāraṃ",
  "atk-s0517a:344_10": "āpajjamānā hadayaṅgatabhāvaṃ pakāsentīti attho. Cakkhuto pavattaṃ viññāṇaṃ, cakkhussa",
  "atk-s0517a:344_11": "vā viññāṇaṃ cakkhuviññāṇaṃ. Phusatīti phasso. Upasaggena padaṃ maṇḍetvā samphassoti",
  "atk-s0517a:344_12": "vuttaṃ. Cakkhuto pavatto samphasso cakkhusamphasso. Cakkhusamphassapaccayāti cakkhuviññāṇasampayuttaphassapaccayā.",
  "atk-s0517a:344_13": "Vedayitanti vindanaṃ, vedanāti attho. Tadeva sukhayatīti sukhaṃ, yassuppajjati, taṃ",
  "atk-s0517a:344_14": "sukhitaṃ karotīti attho. Suṭṭhu vā khādati, khanati ca kāyacittābādhanti sukhaṃ.",
  "atk-s0517a:344_15": "Dukkhayatīti dukkhaṃ, yassuppajjati, taṃ dukkhitaṃ karotīti attho. Na dukkhaṃ na",
  "atk-s0517a:344_16": "sukhanti adukkhamasukhaṃ. Ma-kāro padasandhivasena vutto. So pana cakkhusamphasso",
  "atk-s0517a:344_17": "attanā sampayuttāya vedanāya sahajāta aññamaññanissaya vipākaāhārasampayuttaatthiavigatavasena",
  "atk-s0517a:344_18": "aṭṭhadhā paccayo hoti, sampaṭicchanasampayuttāya anantarasamanantaraanantarūpanissayanatthivigatavasenapañcadhā,",
  "atk-s0517a:344_19": "santīraṇādisampayuttānaṃ upanissayavaseneva paccayo hoti.",
  "atk-s0517a:345_0": "Suṇātīti sotaṃ. Taṃ sasambhārasotabilassa anto tanutambalomācite aṅgulivedhakasaṇṭhāne",
  "atk-s0517a:345_1": "padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Sappantīti",
  "atk-s0517a:345_2": "saddā, udāharīyantīti attho. Ghāyatīti ghānaṃ. Taṃ sasambhāraghānabilassa anto ajapadasaṇṭhāne",
  "atk-s0517a:345_3": "padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Gandhayantīti",
  "atk-s0517a:345_4": "gandhā, attano vatthuṃ sūcentīti attho. Jīvitamavhāyatīti jivhā, sāyanaṭṭhena vā",
  "atk-s0517a:345_5": "jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne",
  "atk-s0517a:345_6": "padese jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati. Rasanti",
  "atk-s0517a:345_7": "te sattāti rasā, assādentīti attho. Kucchitānaṃ sāsavadhammānaṃ āyoti kāyo. Āyoti",
  "atk-s0517a:345_8": "uppattideso. So yāvatā imasmiṃ kāye upādiṇṇappavatti nāma atthi, tattha yebhuyyena",
  "atk-s0517a:345_9": "kāyapasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati. Phusīyantīti",
  "atk-s0517a:345_10": "phoṭṭhabbā. Munātīti mano, vijānātīti attho. Attano lakkhaṇaṃ dhārentīti dhammā.",
  "atk-s0517a:345_11": "Manoti sahāvajjanaṃ bhavaṅgaṃ. Dhammāti dvādasapabhedā dhammārammaṇā dhammā. Manoviññāṇanti",
  "atk-s0517a:345_12": "javanamanoviññāṇaṃ. Manosamphassoti taṃsampayutto phasso. So sampayuttāya vedanāya",
  "atk-s0517a:345_13": "vipākapaccayavajjehi sesehi sattahi paccayo hoti, anantarāya teheva, sesānaṃ upanissayavaseneva paccayo hoti.",
  "atk-s0517a:346_0": "Rūpādīni pañca vissajjanāni khandhavasena niddiṭṭhāni. Sītādīhi ruppati pīḷīyatīti",
  "atk-s0517a:346_1": "rūpaṃ. Vedayatīti vedanā. Sañjānātīti saññā. Saṅkharontīti saṅkhārā. Vijānātīti viññāṇaṃ.",
  "atk-s0517a:346_2": "Cakkhādīni dhammavicārapariyantāni dasa chakkavasena, saṭṭhi vissajjanāni piyarūpasātarūpavasena",
  "atk-s0517a:346_3": "niddiṭṭhāni. Cakkhusamphassajādikā vedanā taṃtaṃsampayuttāva. Rūpesu saññā rūpasaññā.",
  "atk-s0517a:346_4": "Sañcetayatīti sañcetanā, abhisandahatīti attho. Tasatīti taṇhā, pipāsatīti attho.",
  "atk-s0517a:346_5": "Vitakketīti vitakko, vitakkanaṃ vā vitakko, ūhananti vuttaṃ hoti. Ārammaṇe tena cittaṃ",
  "atk-s0517a:346_6": "vicaratīti vicāro, vicaraṇaṃ vā vicāro, anusañcaraṇanti vuttaṃ hoti.",
  "atk-s0517a:347_0": "4. Pathavīdhātādīni cha vissajjanāni saṃkhittena nāmarūpavavatthānavasena niddiṭṭhāni.",
  "atk-s0517a:347_1": "Patthaṭattā pathavī. Appeti, āpīyati, appāyatīti vā āpo. Tejayatīti tejo. Vāyatīti",
  "atk-s0517a:347_2": "vāyo. Na kassati na nikassati, kasituṃ chindituṃ bhindituṃ vā na sakkāti ākāso. Nissattaṭṭhena dhātu.",
  "atk-s0517a:348_0": "Pathavīkasiṇādīni dasa vissajjanāni kasiṇabhāvanāvasena niddiṭṭhāni. Kasiṇanti sakalapharaṇavasena",
  "atk-s0517a:348_1": "kasiṇamaṇḍalampi tasmiṃ upaṭṭhitanimittampi tadārammaṇaṃ jhānampi vuccati. Idha pana",
  "atk-s0517a:348_2": "jhānaṃ adhippetaṃ. Ādimhi cattāri mahābhūtakasiṇārammaṇāni jhānāni, tato parāni cattāri",
  "atk-s0517a:348_3": "vaṇṇakasiṇārammaṇāni. Ākāsakasiṇanti paricchedākāso, tadārammaṇañca jhānaṃ, kasiṇugghāṭimākāso,",
  "atk-s0517a:348_4": "tadārammaṇañca ākāsānañcāyatanaṃ. Viññāṇakasiṇanti ākāsānañcāyatanaviññāṇaṃ, tadārammaṇañca viññāṇañcāyatanaṃ.",
  "atk-s0517a:349_0": "Kesādīni dvattiṃsa vissajjanāni dvattiṃsākārakammaṭṭhānavasena niddiṭṭhāni. Tesu",
  "atk-s0517a:349_1": "pana kesādīsu paṭikūlato upaṭṭhitesu kāyagatāsativasena asubhakammaṭṭhānaṃ hoti,",
  "atk-s0517a:349_2": "vaṇṇato upaṭṭhitesu kasiṇakammaṭṭhānaṃ hoti, dhātuto upaṭṭhitesu catudhātuvavatthānakammaṭṭhānaṃ",
  "atk-s0517a:349_3": "hoti, kesātiādīni ca paṭikūlato vaṇṇato vā upaṭṭhitānaṃ tadārammaṇāni jhānāni, dhātuto",
  "atk-s0517a:349_4": "upaṭṭhitassa te ca koṭṭhāsā tadārammaṇā ca dhātubhāvanā veditabbā.",
  "atk-s0517a:350": "Kesā ubhosu passesu kaṇṇacūḷikāhi purato nalāṭantena, pacchato ca galavāṭakena paricchinnā sīsakaṭāhaveṭhanacamme vīhaggamattaṃ pavisitvā ṭhitā anekasatasahassasaṅkhā.",
  "atk-s0517a:351": "Lomā ṭhapetvā kesādīnaṃ patiṭṭhitokāsaṃ hatthatalapādatalāni ca yebhuyyena sarīracamme navanavutiyā lomakūpasahassesu likkhāmattaṃ pavisitvā ṭhitā.",
  "atk-s0517a:352": "Nakhā aṅgulīnaṃ aggapiṭṭhesu ṭhitā vīsati.",
  "atk-s0517a:353": "Dantā dvīsu haṇukaṭṭhikesu ṭhitā yebhuyyena dvattiṃsa.",
  "atk-s0517a:354": "Taco sakalasarīraṃ pariyonandhitvā pākaṭakilomakassa upari chaviyā heṭṭhā ṭhitaṃ cammaṃ.",
  "atk-s0517a:355": "Maṃsaṃ sādhikāni tīṇi aṭṭhisatāni anulimpitvā ṭhitāni navamaṃsapesisatāni.",
  "atk-s0517a:356": "Nhārū sakalasarīre aṭṭhīni ābandhitvā ṭhitāni nava nhārusatāni.",
  "atk-s0517a:357": "Aṭṭhī sakalasarīre heṭṭhā aṭṭhīnaṃ upari ṭhitāni sādhikāni tīṇi aṭṭhisatāni.",
  "atk-s0517a:358": "Aṭṭhimiñjā tesaṃ tesaṃ aṭṭhīnaṃ abbhantare ṭhitā miñjā.",
  "atk-s0517a:359": "Vakkaṃ galavāṭakā nikkhantena ekamūlena thokaṃ gantvā dvidhā bhinnena thūlanhārunā vinibaddhā hutvā hadayamaṃsaṃ parikkhipitvā ṭhitā dve maṃsapiṇḍikā.",
  "atk-s0517a:360": "Hadayaṃ sarīrabbhantare dvinnaṃ thanānaṃ majjhe ṭhitaṃ anto cittasannissayaṃ aḍḍhapasatamattalohitapuṇṇaṃ punnāgaṭṭhipatiṭṭhānamattāvāṭakaṃ hadayamaṃsaṃ.",
  "atk-s0517a:361": "Yakanaṃ dvinnaṃ thanānaṃ abbhantare dakkhiṇapassaṃ nissāya ṭhitaṃ yamakamaṃsapaṭalaṃ.",
  "atk-s0517a:362_0": "Kilomakaṃ hadayavakkāni paṭicchādetvā ṭhitaṃ paṭicchannakilomakasaṅkhātañca sakalasarīre",
  "atk-s0517a:362_1": "cammassa heṭṭhato maṃsaṃ pariyonandhitvā ṭhitaṃ appaṭicchannakilomakasaṅkhātañcāti",
  "atk-s0517a:362_2": "duvidhaṃ pariyonahanamaṃsaṃ.",
  "atk-s0517a:363": "Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ udarajivhāmaṃsaṃ.",
  "atk-s0517a:364": "Papphāsaṃ sarīrabbhantare dvinnaṃ thanānaṃ antare hadayayakanānaṃ upari chādetvā olambantaṃ ṭhitaṃ dvattiṃsamaṃsakhaṇḍappabhedaṃ papphāsamaṃsaṃ.",
  "atk-s0517a:365_0": "Antaṃ upari galavāṭake heṭṭhā karīsamagge vinibandhattā galavāṭakakarīsamaggapariyante",
  "atk-s0517a:365_1": "sarīrabbhantare ṭhitā purisassa dvattiṃsahatthā itthiyā aṭṭhavīsatihatthā ekavīsatiyā",
  "atk-s0517a:365_2": "ṭhānesu obhaggā antavaṭṭi.",
  "atk-s0517a:366": "Antaguṇaṃ antabhoge ekato agalante ābandhitvā ekavīsatiyā antabhogānaṃ antarā ṭhitaṃ bandhanaṃ.",
  "atk-s0517a:367_0": "Udariyaṃ dantamusalasañcuṇṇitaṃ jivhāhatthaparivattitaṃ kheḷalālāpalibuddhaṃ taṃkhaṇavigatavaṇṇagandharasādisampadaṃ",
  "atk-s0517a:367_1": "tantavāyakhalisuvānavamathusadisaṃ nipatitvā pittasemhavātapaliveṭhitaṃ hutvā udaraggisantāpavegakuthitaṃ",
  "atk-s0517a:367_2": "kimikulākulaṃ uparūpari pheṇabubbuḷakāni muñcantaṃ paramakasambukaduggandhajegucchabhāvaṃ",
  "atk-s0517a:367_3": "āpajjitvā āmāsayasaṅkhāte uparinābhiantapaṭale ṭhitaṃ nānappakārakaṃ asitapītakhāyitasāyitaṃ.",
  "atk-s0517a:368": "Karīsaṃ pakkāsayasaṅkhāte heṭṭhā nābhipiṭṭhikaṇṭakamūlānaṃ antare ubbedhena aṭṭhaṅgulamatte antāvasāne ṭhitaṃ vaccaṃ.",
  "atk-s0517a:369_0": "Pittaṃ hadayamaṃsapapphāsānaṃ antare yakanamaṃsaṃ nissāya ṭhitaṃ mahākosātakīkosakasadise",
  "atk-s0517a:369_1": "pittakosake ṭhitaṃ baddhapittasaṅkhātañca, kesalomanakhadantānaṃ maṃsavinimuttaṭṭhānañceva",
  "atk-s0517a:369_2": "thaddhasukkhacammañca ṭhapetvā avasesaṃ sarīraṃ byāpetvā ṭhitaṃ abaddhapittasaṅkhātañcāti duvidhaṃ pittaṃ.",
  "atk-s0517a:370": "Semhaṃ udarapaṭale ṭhitaṃ ekapatthapūrappamāṇaṃ semhaṃ.",
  "atk-s0517a:371_0": "Pubbo khāṇukaṇṭakapaharaṇaggijālādīhi abhihate vā sarīrappadese abbhantaradhātukkhobhavasena",
  "atk-s0517a:371_1": "vā uppannesu gaṇḍapīḷakādīsu paripakkalohitapariṇāmo. Lohitaṃ yakanassa heṭṭhābhāgaṃ",
  "atk-s0517a:371_2": "pūretvā hadayavakkapapphāsānaṃ upari thokaṃ thokaṃ paggharantaṃ vakkahadayayakanapapphāse",
  "atk-s0517a:371_3": "temayamānaṃ ṭhitaṃ ekapatthapūramattaṃ sannicitalohitasaṅkhātañca, kesalomanakhadantānaṃ",
  "atk-s0517a:371_4": "maṃsavinimuttaṭṭhānañceva thaddhasukkhacammañca ṭhapetvā dhamanijālānusārena sabbaṃ",
  "atk-s0517a:371_5": "upādiṇṇasarīraṃ pharitvā ṭhitaṃ saṃsaraṇalohitasaṅkhātañcāti duvidhaṃ lohitaṃ.",
  "atk-s0517a:372": "Sedo aggisantāpasūriyasantāpautuvikārādīhi santatte sarīre sabbakesalomakūpavivarehi paggharaṇakaāpodhātu.",
  "atk-s0517a:373": "Medo thūlassa sakalasarīre cammamaṃsantare kisassa jaṅghamaṃsādīni nissāya ṭhito thinasineho.",
  "atk-s0517a:374": "Assu somanassadomanassavisabhāgāhārautūhi samuṭṭhahitvā akkhikūpake pūretvā tiṭṭhantī vā paggharantī vā āpodhātu.",
  "atk-s0517a:375": "Vasā aggisantāpasūriyasantāpautuvisabhāgehi usmājātesu yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu ṭhito vilīnasineho.",
  "atk-s0517a:376_0": "Kheḷo tathārūpaṃ āhāraṃ passantassa vā sarantassa vā mukhe vā ṭhapentassa hadayaṃ",
  "atk-s0517a:376_1": "vā ākilāyantassa kismiñcideva vā jigucchaṃ uppādentassa bhiyyo uppajjitvā ubhohi",
  "atk-s0517a:376_2": "kapolapassehi oruyha jivhāya tiṭṭhamānā pheṇamissā āpodhātu.",
  "atk-s0517a:377_0": "Siṅghāṇikā visabhāgāhārautuvasena sañjātadhātukkhobhassa vā rodantassa vā antosīse",
  "atk-s0517a:377_1": "matthaluṅgato galitvā tālumatthakavivarena otaritvā nāsāpuṭe pūretvā tiṭṭhantaṃ vā",
  "atk-s0517a:377_2": "paggharantaṃ vā pūti asuci picchilaṃ.",
  "atk-s0517a:378": "Lasikā aṭṭhisandhīnaṃ abbhañjanakiccaṃ sādhayamānaṃ asītisatasandhīnaṃ abbhantare ṭhitaṃ picchilakuṇapaṃ.",
  "atk-s0517a:379": "Muttaṃ āhārautuvasena vatthipuṭabbhantare ṭhitā āpodhātu.",
  "atk-s0517a:380": "Matthaluṅgaṃ sīsakaṭāhabbhantare cattāro sibbinimagge nissāya ṭhito catupiṇḍasamodhāno miñjarāsi.",
  "atk-s0517a:381_0": "Cakkhāyatanādīni dvādasa vissajjanāni dvādasāyatanavasena niddiṭṭhāni. Āyatanato,",
  "atk-s0517a:381_1": "āyānaṃ tananato, āyatassa ca nayanato āyatanaṃ. Cakkhurūpādīsu hi taṃtaṃdvārārammaṇā",
  "atk-s0517a:381_2": "cittacetasikā dhammā sena sena anubhavanādinā kiccena āyatanti uṭṭhahanti ghaṭanti,",
  "atk-s0517a:381_3": "vāyamantīti vuttaṃ hoti. Te ca pana āyabhūte dhamme etāni tanonti, vitthārentīti",
  "atk-s0517a:381_4": "vuttaṃ hoti. Idañca anamatagge saṃsāre pavattaṃ atīva āyataṃ saṃsāradukkhaṃ yāva",
  "atk-s0517a:381_5": "na nivattati, tāva nayanti, pavattayantīti vuttaṃ hoti.",
  "atk-s0517a:382_0": "Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena",
  "atk-s0517a:382_1": "ca āyatanaṃ. Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ “āyatana”nti",
  "atk-s0517a:382_2": "vuccati. “Suvaṇṇāyatanaṃ rajatāyatana”ntiādīsu ākaro. Sāsane pana “manorame āyatane,",
  "atk-s0517a:382_3": "sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho gunnaṃ āyatana”ntiādīsu",
  "atk-s0517a:382_4": "sañjātideso. “Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "atk-s0517a:382_5": "Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo",
  "atk-s0517a:382_6": "nesaṃ nivāsaṭṭhānaṃ, cakkhādīsu ca te ākiṇṇā tannissayattā tadārammaṇattā cāti cakkhādayo",
  "atk-s0517a:382_7": "ca nesaṃ ākaro, tattha tattha vatthudvārārammaṇavasena samosaraṇato cakkhādayo ca",
  "atk-s0517a:382_8": "nesaṃ samosaraṇaṭṭhānaṃ, taṃnissayārammaṇabhāvena tattheva uppattito cakkhādayo ca",
  "atk-s0517a:382_9": "nesaṃ sañjātideso, cakkhādīnaṃ abhāve abhāvato cakkhādayo ca nesaṃ kāraṇanti yathāvuttenatthena",
  "atk-s0517a:382_10": "cakkhu ca taṃ āyatanañcāti cakkhāyatanaṃ. Evaṃ sesānipi.",
  "atk-s0517a:383_0": "Cakkhudhātādīni aṭṭhārasa vissajjanāni aṭṭhārasadhātuvasena niddiṭṭhāni. Cakkhādīsu",
  "atk-s0517a:383_1": "ekeko dhammo yathāsambhavaṃ vidahati, dhīyate, vidhānaṃ vidhīyate, etāya, ettha vā",
  "atk-s0517a:383_2": "dhīyatīti dhātu. Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo",
  "atk-s0517a:383_3": "viya suvaṇṇarajatādiṃ, anekappakāraṃ saṃsāradukkhaṃ vidahanti. Bhārahārehi ca bhāro",
  "atk-s0517a:383_4": "viya sattehi dhīyante, dhārīyantīti attho. Dukkhavidhānamattameva cetā avasavattanato.",
  "atk-s0517a:383_5": "Etāhi ca karaṇabhūtāhi saṃsāradukkhaṃ sattehi anuvidhīyati. Tathāvihitañcetaṃ etāsveva",
  "atk-s0517a:383_6": "dhīyati, ṭhapīyatīti attho. Apica yathā titthiyānaṃ attā nāma sabhāvato natthi, na",
  "atk-s0517a:383_7": "evametā. Etā pana attano sabhāvaṃ dhārentīti dhātuyo. Yathā ca loke vicittā haritālamanosilādayo",
  "atk-s0517a:383_8": "selāvayavā dhātuyoti vuccanti, evametāpi dhātuyo viyāti dhātuyo. Vicittā hetā ñāṇaneyyāvayavāti.",
  "atk-s0517a:383_9": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu",
  "atk-s0517a:383_10": "dhātusamaññā, evamevetesupi pañcakkhandhasaṅkhātassa attabhāvassa avayavesu dhātusamaññā",
  "atk-s0517a:383_11": "veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti",
  "atk-s0517a:383_12": "nijjīvamattassetaṃ adhivacanaṃ. Tathā hi bhagavā “chadhāturo ayaṃ bhikkhu puriso”tiādīsu",
  "atk-s0517a:383_13": "jīvasaññāsamūhananatthaṃ dhātudesanaṃ akāsīti. Yathāvuttenatthena cakkhu ca taṃ dhātu",
  "atk-s0517a:383_14": "cāti cakkhudhātu. Evaṃ sesāpi. Manodhātūti ca tisso manodhātuyo. Dhammadhātūti vedanāsaññāsaṅkhārakkhandhā",
  "atk-s0517a:383_15": "soḷasa sukhumarūpāni nibbānañca. Manoviññāṇadhātūti chasattati manoviññāṇadhātuyo.",
  "atk-s0517a:384_0": "Cakkhundriyādīni bāvīsati vissajjanāni bāvīsatindriyavasena niddiṭṭhāni. Cakkhumeva",
  "atk-s0517a:384_1": "dassanalakkhaṇe indaṭṭhaṃ kāretīti cakkhundriyaṃ. Sotameva savanalakkhaṇe indaṭṭhaṃ",
  "atk-s0517a:384_2": "kāretīti sotindriyaṃ. Ghānameva ghāyanalakkhaṇe indaṭṭhaṃ kāretīti ghānindriyaṃ.",
  "atk-s0517a:384_3": "Jivhā eva sāyanalakkhaṇe indaṭṭhaṃ kāretīti jivhindriyaṃ. Kāyo eva phusanalakkhaṇe",
  "atk-s0517a:384_4": "indaṭṭhaṃ kāretīti kāyindriyaṃ. Manate iti mano, vijānātīti attho. Aṭṭhakathācariyā",
  "atk-s0517a:384_5": "panāhu – nāliyā minamāno viya mahātulāya dhārayamāno viya ca ārammaṇaṃ manati jānātīti",
  "atk-s0517a:384_6": "mano, tadeva mananalakkhaṇe indaṭṭhaṃ kāretīti manindriyaṃ.",
  "atk-s0517a:385_0": "Jīvanti tena taṃsahajātā dhammāti jīvitaṃ, tadeva anupālanalakkhaṇe indaṭṭhaṃ kāretīti",
  "atk-s0517a:385_1": "jīvitindriyaṃ. Taṃ rūpajīvitindriyaṃ arūpajīvitindriyanti duvidhaṃ. Sabbakammajarūpasahajaṃ",
  "atk-s0517a:385_2": "sahajarūpānupālanaṃ rūpajīvitindriyaṃ, sabbacittasahajaṃ sahajaarūpānupālanaṃ arūpajīvitindriyaṃ.",
  "atk-s0517a:386": "Thīyati saṅghātaṃ gacchati etissā gabbhoti itthī, itthiliṅgādīsu indaṭṭhaṃ kāretīti indriyaṃ, niyamato itthiyā eva indriyaṃ itthindriyaṃ.",
  "atk-s0517a:387_0": "Puṃ-vuccati nirayo, puṃ saṅkhāte niraye risīyati hiṃsīyatīti puriso, purisaliṅgādīsu",
  "atk-s0517a:387_1": "indaṭṭhaṃ kāretīti indriyaṃ, niyamato purisasseva indriyaṃ purisindriyaṃ. Dvīsupetesu",
  "atk-s0517a:387_2": "ekekaṃ sabhāvakassa ekekassa kammajarūpasahajaṃ hoti.",
  "atk-s0517a:388": "Kusalavipākakāyaviññāṇasampayuttaṃ sukhaṃ, kāyikasātalakkhaṇe indaṭṭhaṃ kāretīti indriyaṃ, sukhameva indriyaṃ sukhindriyaṃ.",
  "atk-s0517a:389": "Akusalavipākakāyaviññāṇasampayuttaṃ dukkhaṃ, kāyikaasātalakkhaṇe indaṭṭhaṃ kāretīti indriyaṃ, dukkhameva indriyaṃ dukkhindriyaṃ.",
  "atk-s0517a:390": "Pītisomanassayogato sobhanaṃ mano assāti sumano, sumanassa bhāvo somanassaṃ, cetasikasātalakkhaṇe indaṭṭhaṃ kāretīti indriyaṃ, somanassameva indriyaṃ somanassindriyaṃ.",
  "atk-s0517a:391_0": "Domanassayogato duṭṭhu mano assāti, hīnavedanattā vā kucchitaṃ mano assāti dummano,",
  "atk-s0517a:391_1": "dummanassa bhāvo domanassaṃ, cetasikaasātalakkhaṇe indaṭṭhaṃ kāretīti indriyaṃ, domanassameva",
  "atk-s0517a:391_2": "indriyaṃ domanassindriyaṃ. Sukhadukkhākārapavattiṃ upekkhati majjhattākārasaṇṭhitattā",
  "atk-s0517a:391_3": "tenākārena pavattatīti upekkhā, majjhattalakkhaṇe indaṭṭhaṃ kāretīti indriyaṃ, upekkhā",
  "atk-s0517a:391_4": "eva indriyaṃ upekkhindriyaṃ.",
  "atk-s0517a:392_0": "Saddahanti etāya, sayaṃ vā saddahati, saddahanamattameva vā esāti saddhā, assaddhiyassa",
  "atk-s0517a:392_1": "abhibhavanato adhipatiatthena indriyaṃ, adhimokkhalakkhaṇe vā indaṭṭhaṃ kāretīti",
  "atk-s0517a:392_2": "indriyaṃ, saddhāyeva indriyaṃ saddhindriyaṃ.",
  "atk-s0517a:393_0": "Vīrabhāvo vīriyaṃ, vīrānaṃ vā kammaṃ, vidhinā vā nayena īrayitabbaṃ pavattayitabbanti",
  "atk-s0517a:393_1": "vīriyaṃ, kosajjassa abhibhavanato adhipatiatthena indriyaṃ, paggahaṇalakkhaṇe vā",
  "atk-s0517a:393_2": "indaṭṭhaṃ kāretīti indriyaṃ, vīriyameva indriyaṃ vīriyindriyaṃ.",
  "atk-s0517a:394_0": "Saranti tāya, sayaṃ vā sarati, saraṇamattameva vā esāti sati, muṭṭhasaccassa abhibhavanato",
  "atk-s0517a:394_1": "adhipatiatthena indriyaṃ, upaṭṭhānalakkhaṇe vā indaṭṭhaṃ kāretīti indriyaṃ, sati",
  "atk-s0517a:394_2": "eva indriyaṃ satindriyaṃ.",
  "atk-s0517a:395_0": "Ārammaṇe cittaṃ sammā ādhiyati ṭhapetīti samādhi, vikkhepassa abhibhavanato adhipatiatthena",
  "atk-s0517a:395_1": "indriyaṃ, avikkhepalakkhaṇe vā indaṭṭhaṃ kāretīti indriyaṃ, samādhi eva indriyaṃ samādhindriyaṃ.",
  "atk-s0517a:396_0": "“Idaṃ dukkha”ntiādinā nayena ariyasaccāni pajānātīti paññā. Aṭṭhakathāyaṃ pana “aniccaṃ",
  "atk-s0517a:396_1": "dukkhamanattāti paññāpanavasena paññā”ti vuttaṃ. Avijjāya abhibhavanato adhipatiatthena",
  "atk-s0517a:396_2": "indriyaṃ, dassanalakkhaṇe vā indaṭṭhaṃ kāretīti indriyaṃ, paññā eva indriyaṃ paññindriyaṃ.",
  "atk-s0517a:397_0": "Anamatagge saṃsāravaṭṭe anaññātaṃ amataṃ padaṃ catusaccadhammameva vā jānissāmīti",
  "atk-s0517a:397_1": "paṭipannassa uppajjanato indriyaṭṭhasambhavato ca anaññātaññassāmītindriyaṃ. Sotāpattimaggañāṇassetaṃ nāmaṃ.",
  "atk-s0517a:398_0": "Paṭhamamaggena ñātaṃ mariyādaṃ anatikkamitvā tesaṃyeva tena maggena ñātānaṃ catusaccadhammānameva",
  "atk-s0517a:398_1": "jānanato indriyaṭṭhasambhavato ca ājānanakaṃ indriyaṃ aññindriyaṃ. Sotāpattiphalādīsu",
  "atk-s0517a:398_2": "chasu ṭhānesu ñāṇassetaṃ nāmaṃ.",
  "atk-s0517a:399_0": "Aññātāvino catusaccesu niṭṭhitañāṇakiccassa khīṇāsavassa uppajjanato indriyaṭṭhasambhavato",
  "atk-s0517a:399_1": "ca aññātāvindriyaṃ, aññātāvīnaṃ vā catūsu saccesu niṭṭhitakiccānaṃ cattāri saccāni",
  "atk-s0517a:399_2": "paṭivijjhitvā ṭhitānaṃ dhammānaṃ abbhantare indaṭṭhasādhanena aññātāvindriyaṃ. Arahattaphalañāṇassetaṃ",
  "atk-s0517a:399_3": "nāmaṃ. Sabbānipetāni yathāyogaṃ indaliṅgaṭṭhena indadesitaṭṭhena indadiṭṭhaṭṭhena",
  "atk-s0517a:399_4": "indasiṭṭhaṭṭhena indajuṭṭhaṭṭhena ca indriyāni. Bhagavā hi sammāsambuddho paramissariyabhāvato",
  "atk-s0517a:399_5": "indo, kusalākusalañca kammaṃ kammesu kassaci issariyābhāvato. Tenevettha kammajanitāni",
  "atk-s0517a:399_6": "indriyāni kusalākusalakammaṃ ulliṅgenti, tena ca siṭṭhānīti indaliṅgaṭṭhena indasiṭṭhaṭṭhena",
  "atk-s0517a:399_7": "ca indriyāni. Sabbāneva panetāni bhagavatā munindena yathābhūtato pakāsitāni abhisambuddhāni",
  "atk-s0517a:399_8": "cāti indadesitaṭṭhena indadiṭṭhaṭṭhena ca indriyāni. Teneva ca bhagavatā munindena",
  "atk-s0517a:399_9": "kānici gocarāsevanāya, kānici bhāvanāsevanāya sevitānīti indajuṭṭhaṭṭhenapi indriyāni.",
  "atk-s0517a:399_10": "Api ca ādhipaccasaṅkhātena issariyaṭṭhenapi etāni indriyāni. Cakkhuviññāṇādipavattiyañhi",
  "atk-s0517a:399_11": "cakkhādīnaṃ siddhamādhipaccaṃ tasmiṃ tikkhe tikkhattā mande ca mandattāti.",
  "atk-s0517a:400": "5.",
  "atk-s0517a:401": "Kāmadhātuādīni dvādasa vissajjanāni bhavappabhedavasena niddiṭṭhāni. Kāmarāgasaṅkhātena kāmena yuttā dhātu kāmadhātu, kāmasaṅkhātā vā dhātu kāmadhātu.",
  "atk-s0517a:402": "Kāmaṃ pahāya rūpena yuttā dhātu rūpadhātu, rūpasaṅkhātā vā dhātu rūpadhātu.",
  "atk-s0517a:403": "Kāmañca rūpañca pahāya arūpena yuttā dhātu arūpadhātu, arūpasaṅkhātā vā dhātu arūpadhātu.",
  "atk-s0517a:404_0": "Tā eva dhātuyo puna bhavapariyāyena vuttā. Bhavatīti hi bhavoti vuccati. Saññāya",
  "atk-s0517a:404_1": "yutto bhavo saññābhavo, saññāsahagato vā bhavo saññābhavo, saññā vā ettha bhave atthīti",
  "atk-s0517a:404_2": "saññābhavo. So kāmabhavo ca asaññābhavamutto rūpabhavo ca nevasaññānāsaññābhavamutto arūpabhavo ca hoti.",
  "atk-s0517a:405": "Na saññābhavo asaññābhavo, so rūpabhavekadeso.",
  "atk-s0517a:406_0": "Oḷārikattābhāvato nevasaññā, sukhumattena sambhavato nāsaññāti nevasaññānāsaññā,",
  "atk-s0517a:406_1": "tāya yutto bhavo nevasaññānāsaññābhavo. Atha vā oḷārikāya saññāya abhāvā, sukhumāya",
  "atk-s0517a:406_2": "ca bhāvā nevasaññānāsaññā asmiṃ bhaveti nevasaññānāsaññābhavo, so arūpabhavekadeso.",
  "atk-s0517a:407": "Ekena rūpakkhandhena vokiṇṇo bhavo ekena vokāro assa bhavassāti ekavokārabhavo, so asaññabhavova.",
  "atk-s0517a:408": "Catūhi arūpakkhandhehi vokiṇṇo bhavo catūhi vokāro assa bhavassāti catuvokārabhavo, so arūpabhavo eva.",
  "atk-s0517a:409": "Pañcahi khandhehi vokiṇṇo bhavo pañcahi vokāro assa bhavassāti pañcavokārabhavo, so kāmabhavo ca rūpabhavekadeso ca hoti.",
  "atk-s0517a:410_0": "6. Paṭhamajjhānādīni dvādasa vissajjanāni jhānasamāpattivasena niddiṭṭhāni. Jhānanti",
  "atk-s0517a:410_1": "idha brahmavihāramattaṃ adhippetaṃ. Vitakkavicārapītisukhacittekaggatāsampayuttaṃ",
  "atk-s0517a:410_2": "paṭhamaṃ jhānaṃ. Pītisukhacittekaggatāsampayuttaṃ dutiyaṃ jhānaṃ. Sukhacittekaggatāsampayuttaṃ",
  "atk-s0517a:410_3": "tatiyaṃ jhānaṃ. Upekkhācittekaggatāsampayuttaṃ catutthaṃ jhānaṃ.",
  "atk-s0517a:411_0": "Medati mejjatīti mettā, siniyhatīti attho. Mitte vā bhavā, mittassa vā esā pavattīti",
  "atk-s0517a:411_1": "mettā, paccanīkadhammehi muttattā ārammaṇe cādhimuttattā vimutti, cetaso vimutti",
  "atk-s0517a:411_2": "cetovimutti, mettā eva cetovimutti mettācetovimutti.",
  "atk-s0517a:412": "Karuṇā vuttatthā eva.",
  "atk-s0517a:413_0": "Modanti tāya taṃsamaṅgino, sayaṃ vā modati, modanamattameva vā tanti muditā. “Averā",
  "atk-s0517a:413_1": "hontū”tiādibyāpārappahānena majjhattabhāvūpagamanena ca upekkhatīti upekkhā. Mettādayo",
  "atk-s0517a:413_2": "tayo brahmavihārā paṭhamādīhi tīhi jhānehi yuttā. Upekkhābrahmavihāro catutthajjhānena yutto.",
  "atk-s0517a:414_0": "Pharaṇavasena natthi etassa antoti ananto. Ākāso ananto ākāsānanto, kasiṇugghāṭimākāso.",
  "atk-s0517a:414_1": "Ākāsānantoyeva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa",
  "atk-s0517a:414_2": "jhānassa “devānaṃ devāyatanamivā”ti ākāsānañcāyatanaṃ. Ākāsānañcāyatanameva samāpatti",
  "atk-s0517a:414_3": "ākāsānañcāyatanasamāpatti. Pharaṇavasena ca natthi etassa antoti anantaṃ, taṃ ākāsārammaṇaṃ",
  "atk-s0517a:414_4": "viññāṇaṃ. Anantameva ānañcaṃ, viññāṇaṃ ānañcaṃ “viññāṇānañca”nti avatvā “viññāṇañca”nti",
  "atk-s0517a:414_5": "vuttaṃ. Ayañhettha ruḷhisaddo. Taṃ viññāṇañcaṃ adhiṭṭhānaṭṭhena āyatanamassa sasampayuttadhammassa",
  "atk-s0517a:414_6": "jhānassa “devānaṃ devāyatanamivā”ti viññāṇañcāyatanaṃ. Natthi etassa kiñcananti akiñcanaṃ,",
  "atk-s0517a:414_7": "antamaso bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ.",
  "atk-s0517a:414_8": "Ākāsānañcāyatanaviññāṇābhāvassetaṃ adhivacanaṃ. Taṃ ākiñcaññaṃ. Adhiṭṭhānaṭṭhena",
  "atk-s0517a:414_9": "āyatanamassa sasampayuttadhammassa jhānassa “devānaṃ devāyatanamivā”ti ākiñcaññāyatanaṃ.",
  "atk-s0517a:414_10": "Oḷārikāya saññāya abhāvato, sukhumāya ca bhāvato nevassa sasampayuttadhammassa jhānassa",
  "atk-s0517a:414_11": "saññā nāsaññāti nevasaññānāsaññaṃ. Nevasaññānāsaññañca taṃ manāyatanadhammāyatanapariyāpannattā",
  "atk-s0517a:414_12": "āyatanañcāti nevasaññānāsaññāyatanaṃ. Atha vā yāyamettha saññā sā paṭusaññākiccaṃ",
  "atk-s0517a:414_13": "kātuṃ asamatthatāya nevasaññā, saṅkhārāvasesasukhumabhāvena vijjamānattā nāsaññāti",
  "atk-s0517a:414_14": "nevasaññānāsaññā, nevasaññānāsaññā ca sā sesadhammānaṃ adhiṭṭhānaṭṭhena āyatanañcāti",
  "atk-s0517a:414_15": "nevasaññānāsaññāyatanaṃ. Ākiñcaññāyatanārammaṇāya samāpattiyā etaṃ adhivacanaṃ. Na",
  "atk-s0517a:414_16": "kevalaṃ ettha saññā edisī, atha kho vedanāpi nevavedanā nāvedanā. Cittampi nevacittaṃ",
  "atk-s0517a:414_17": "nācittaṃ. Phassopi nevaphasso nāphasso. Esa nayo sesasampayuttadhammesu. Saññāsīsena",
  "atk-s0517a:414_18": "panāyaṃ desanā katāti.",
  "atk-s0517a:415_0": "Avijjādīni dvādasa vissajjanāni paṭiccasamuppādaṅgavasena niddiṭṭhāni. Pūretuṃ ayuttaṭṭhena",
  "atk-s0517a:415_1": "kāyaduccaritādi avindiyaṃ nāma, aladdhabbanti attho. Taṃ avindiyaṃ vindatīti avijjā.",
  "atk-s0517a:415_2": "Tabbiparītato kāyasucaritādi vindiyaṃ nāma, taṃ vindiyaṃ na vindatīti avijjā. Khandhānaṃ",
  "atk-s0517a:415_3": "rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ adhipatiyaṭṭhaṃ,",
  "atk-s0517a:415_4": "saccānaṃ tathaṭṭhaṃ aviditaṃ karotīti avijjā. Dukkhādīnaṃ pīḷanādivasena vuttaṃ catubbidhaṃ",
  "atk-s0517a:415_5": "catubbidhaṃ atthaṃ aviditaṃ karotītipi avijjā, antavirahite saṃsāre sabbayonigatibhavaviññāṇaṭṭhitisattāvāsesu",
  "atk-s0517a:415_6": "satte javāpetīti avijjā, paramatthato avijjamānesu itthipurisādīsu javati, vijjamānesupi",
  "atk-s0517a:415_7": "khandhādīsu na javatīti avijjā, api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca",
  "atk-s0517a:415_8": "dhammānaṃ chādanatopi avijjā. Saṅkhatamabhisaṅkharontīti saṅkhārā. Vijānātīti viññāṇaṃ.",
  "atk-s0517a:415_9": "Namatīti nāmaṃ, nāmayatīti vā nāmaṃ. Ruppatīti rūpaṃ. Āye tanoti, āyatañca nayatīti",
  "atk-s0517a:415_10": "āyatanaṃ. Phusatīti phasso. Vedayatīti vedanā. Paritassatīti taṇhā. Upādiyati bhusaṃ",
  "atk-s0517a:415_11": "gaṇhātīti upādānaṃ. Bhavati, bhāvayatīti vā bhavo. Jananaṃ jāti. Jīraṇaṃ jarā. Maranti etenāti maraṇaṃ.",
  "atk-s0517a:416_0": "7. Dukkhādīni aṭṭhasatāni aṭṭha ca vissajjanāni catusaccayojanāvasena niddiṭṭhāni.",
  "atk-s0517a:416_1": "“Dukkhaṃ abhiññeyya”ntiādīsu hi channaṃ catukkānaṃ vasena catuvīsati vissajjanāni",
  "atk-s0517a:416_2": "“cakkhu jarāmaraṇa”nti peyyāle “cakkhu abhiññeyyaṃ sotaṃ abhiññeyya”ntiādinā “jāti",
  "atk-s0517a:416_3": "abhiññeyyā”ti pariyosānena pañcanavutādhikena vissajjanasatena yojetvā vuttāni. Pañcanavutādhikaṃ",
  "atk-s0517a:416_4": "catukkasataṃ hoti, tesaṃ catukkānaṃ vasena asītiadhikāni satta vissajjanasatāni.",
  "atk-s0517a:416_5": "“Jarāmaraṇaṃ abhiññeyya”ntiādike catukke “cattāri vissajjanānī”ti evaṃ sabbāni aṭṭha",
  "atk-s0517a:416_6": "ca satāni aṭṭha ca vissajjanāni honti. Ettha ca tassa tassa dhammassa padhānabhūto",
  "atk-s0517a:416_7": "paccayo samudayoti veditabbo. Sabbasaṅkhārehi suññaṃ nibbānaṃ nirodhoti veditabbaṃ.",
  "atk-s0517a:416_8": "Anaññātaññassāmītindriyādīnaṃ tiṇṇampi hi lokuttarindriyānaṃ ettha abhāvaṃ sandhāya",
  "atk-s0517a:416_9": "anaññātaññassāmītindriyanirodhotiādi yujjati. Nirodhagāminipaṭipadāti ca sabbattha",
  "atk-s0517a:416_10": "ariyamaggo eva. Evañhi vuccamāne phalepi maggavohārasambhavato aññindriyaaññātāvindriyānampi",
  "atk-s0517a:416_11": "yujjati. Puna dukkhādīnaṃ pariññaṭṭhādivasena aṭṭhasatāni aṭṭha ca vissajjanāni niddiṭṭhāni,",
  "atk-s0517a:416_12": "puna dukkhādīnaṃ pariññāpaṭivedhaṭṭhādivasena aṭṭhasatāni aṭṭha ca vissajjanāni niddiṭṭhāni.",
  "atk-s0517a:416_13": "Pariññā ca sā paṭivijjhitabbaṭṭhena paṭivedho cāti pariññāpaṭivedho. Pariññāpaṭivedhova",
  "atk-s0517a:416_14": "attho pariññāpaṭivedhaṭṭho.",
  "atk-s0517a:417_0": "8. Puna tāneva dukkhādīni jarāmaraṇapariyantāni dviadhikāni dve padasatāni samudayādīhi",
  "atk-s0517a:417_1": "sattahi sattahi padehi yojetvā dviadhikānaṃ dvinnaṃ aṭṭhakasatānaṃ vasena sahassañca",
  "atk-s0517a:417_2": "cha ca satāni soḷasa ca vissajjanāni niddiṭṭhāni. Tattha padhānabhūto paccayo samudayo,",
  "atk-s0517a:417_3": "tassa nirodho samudayanirodho. Chando eva rāgo chandarāgo, dukkhe sukhasaññāya dukkhassa",
  "atk-s0517a:417_4": "chandarāgo, tassa nirodho chandarāganirodho. Dukkhaṃ paṭicca uppajjamānaṃ sukhaṃ",
  "atk-s0517a:417_5": "somanassaṃ dukkhassa assādo. Dukkhassa aniccatā dukkhassa vipariṇāmadhammatā dukkhassa",
  "atk-s0517a:417_6": "ādīnavo. Dukkhe chandarāgavinayo chandarāgappahānaṃ dukkhassa nissaraṇaṃ. “Yaṃ kho",
  "atk-s0517a:417_7": "pana kiñci bhūtaṃ saṅkhataṃ paṭiccasamuppannaṃ nirodho tassa nissaraṇa”nti vacanato",
  "atk-s0517a:417_8": "nibbānameva dukkhassa nissaraṇaṃ. “Dukkhanirodho samudayanirodho chandarāganirodho",
  "atk-s0517a:417_9": "dukkhassa nissaraṇa”nti nānāsaṅkhatapaṭipakkhavasena nānāpariyāyavacanehi catūsu",
  "atk-s0517a:417_10": "ṭhānesu nibbānameva vuttanti veditabbaṃ. Keci pana “āhārasamudayā dukkhasamudayo",
  "atk-s0517a:417_11": "āhāranirodhā dukkhanirodho sarasavasena samudayanirodho, atha vā udayabbayadassanena",
  "atk-s0517a:417_12": "samudayanirodho saha vipassanāya maggo chandarāganirodho”ti vadanti. Evañca vuccamāne",
  "atk-s0517a:417_13": "lokuttarindriyānaṃ avipassanūpagattā na sabbasādhāraṇaṃ hotīti paṭhamaṃ vuttanayova",
  "atk-s0517a:417_14": "gahetabbo. Lokuttarindriyesu hi chandarāgābhāvatoyeva chandarāganirodhoti yujjati.",
  "atk-s0517a:417_15": "Sarīre chandarāgeneva sarīrekadesesu kesādīsupi chandarāgo katova hoti, jarāmaraṇavantesu",
  "atk-s0517a:417_16": "chandarāgeneva jarāmaraṇesupi chandarāgo katova hoti. Evaṃ assādādīnavāpi yojetabbā.",
  "atk-s0517a:417_17": "Puna dukkhādīni jarāmaraṇapariyantāni dviadhikāni dve padasatāni samudayādīhi chahi",
  "atk-s0517a:417_18": "chahi padehi yojetvā dviadhikānaṃ dvinnaṃ sattakasatānaṃ vasena nayasahassañca cattāri",
  "atk-s0517a:417_19": "ca satāni cuddasa ca vissajjanāni niddiṭṭhāni.",
  "atk-s0517a:418_0": "9. Idāni rūpādīni jarāmaraṇapariyantāni ekādhikāni dve padasatāni sattahi anupassanāhi",
  "atk-s0517a:418_1": "yojetvā niddisituṃ paṭhamaṃ tāva aniccānupassanādayo satta anupassanā niddiṭṭhā.",
  "atk-s0517a:418_2": "Tāni sabbāni sattahi suddhikaanupassanāvissajjanehi saddhiṃ sahassañca cattāri ca",
  "atk-s0517a:418_3": "satāni cuddasa ca vissajjanāni honti. Aniccanti anupassanā aniccānupassanā. Sā niccasaññāpaṭipakkhā.",
  "atk-s0517a:418_4": "Dukkhanti anupassanā dukkhānupassanā. Sā sukhasaññāpaṭipakkhā. Anattāti anupassanā",
  "atk-s0517a:418_5": "anattānupassanā. Sā attasaññāpaṭipakkhā. Tissannaṃ anupassanānaṃ paripūrattā nibbindatīti",
  "atk-s0517a:418_6": "nibbidā, nibbidā ca sā anupassanā cāti nibbidānupassanā. Sā nandipaṭipakkhā. Catassannaṃ",
  "atk-s0517a:418_7": "anupassanānaṃ paripūrattā virajjatīti virāgo, virāgo ca so anupassanā cāti virāgānupassanā.",
  "atk-s0517a:418_8": "Sā rāgapaṭipakkhā. Pañcannaṃ anupassanānaṃ paripūrattā rāgaṃ nirodhetīti nirodho,",
  "atk-s0517a:418_9": "nirodho ca so anupassanā cāti nirodhānupassanā. Sā samudayapaṭipakkhā. Channaṃ anupassanānaṃ",
  "atk-s0517a:418_10": "paripūrattā paṭinissajjatīti paṭinissaggo, paṭinissaggo ca so anupassanā cāti paṭinissaggānupassanā.",
  "atk-s0517a:418_11": "Sā ādānapaṭipakkhā. Lokuttarindriyānaṃ asatipi vipassanūpagatte “sabbe saṅkhārā aniccā,",
  "atk-s0517a:418_12": "sabbe saṅkhārā dukkhā, sabbe dhammā anattā”ti vacanato tesampi aniccadukkhānattattā",
  "atk-s0517a:418_13": "tattha niccasukhattasaññānaṃ nandiyā rāgassa ca abhāvā nirodhavantānīti anupassanato",
  "atk-s0517a:418_14": "pariccāgapaṭinissaggapakkhandanapaṭinissaggasambhavato ca tehipi satta anupassanā",
  "atk-s0517a:418_15": "yojitāti veditabbā. Jarāmaraṇavantesu aniccādito diṭṭhesu jarāmaraṇampi aniccādito",
  "atk-s0517a:418_16": "diṭṭhaṃ nāma hoti, jarāmaraṇavantesu nibbindanto virajjanto jarāmaraṇe nibbinno ca",
  "atk-s0517a:418_17": "viratto ca hoti, jarāmaraṇavantesu nirodhato diṭṭhesu jarāmaraṇampi nirodhato diṭṭhaṃ",
  "atk-s0517a:418_18": "nāma hoti, jarāmaraṇavantesu paṭinissajjanto jarāmaraṇaṃ paṭinissajjantova hotīti",
  "atk-s0517a:418_19": "jarāmaraṇehi satta anupassanā yojitāti veditabbā.",
  "atk-s0517a:419_0": "10. Idāni ādīnavañāṇassa vatthubhūtānaṃ uppādādīnaṃ pañcannaṃ ārammaṇānaṃ vasena",
  "atk-s0517a:419_1": "uppādādīni tesaṃ vevacanāni pañcadasa vissajjanāni niddiṭṭhāni, santipadañāṇassa",
  "atk-s0517a:419_2": "tappaṭipakkhārammaṇavasena anuppādādīni pañcadasa vissajjanāni niddiṭṭhāni, puna",
  "atk-s0517a:419_3": "tāneva uppādānuppādādīni padāni yugaḷakavasena yojetvā tiṃsa vissajjanāni niddiṭṭhāni.",
  "atk-s0517a:419_4": "Evaṃ imasmiṃ nayeva saṭṭhi vissajjanāni honti. Tattha uppādoti purimakammapaccayā",
  "atk-s0517a:419_5": "idha uppatti. Pavattanti tathāuppannassa pavatti. Nimittanti sabbampi saṅkhāranimittaṃ.",
  "atk-s0517a:419_6": "Yogāvacarassa hi saṅkhārā sasaṇṭhānā viya upaṭṭhahanti, tasmā nimittanti vuccanti.",
  "atk-s0517a:419_7": "Āyūhanāti āyatiṃ paṭisandhihetubhūtaṃ kammaṃ. Tañhi abhisaṅkharaṇaṭṭhena āyūhanāti vuccati.",
  "atk-s0517a:420_0": "Paṭisandhīti āyatiṃ uppatti. Sā hi bhavantarapaṭisandhānato paṭisandhīti vuccati.",
  "atk-s0517a:420_1": "Gatīti yāya gatiyā sā paṭisandhi hoti. Sā hi gantabbato gatīti vuccati. Nibbattīti",
  "atk-s0517a:420_2": "khandhānaṃ nibbattanaṃ. Upapattīti “samāpannassa vā upapannassa vā”ti evaṃ vuttā",
  "atk-s0517a:420_3": "vipākapavatti. Jātīti jananaṃ. Tattha tattha nibbattamānānaṃ sattānaṃ ye ye khandhā",
  "atk-s0517a:420_4": "pātubhavanti, tesaṃ tesaṃ paṭhamaṃ pātubhāvo. Jarāti jīraṇaṃ. Sā duvidhā ṭhitaññathattalakkhaṇasaṅkhātaṃ",
  "atk-s0517a:420_5": "saṅkhatalakkhaṇañca khaṇḍiccādisammato santatiyaṃ ekabhavapariyāpannakhandhānaṃ purāṇabhāvo",
  "atk-s0517a:420_6": "ca. Sā idha adhippetā. Byādhīti dhātukkhobhapaccayasamuṭṭhito pittasemhavātasannipātautuvipariṇāmavisamaparihāraupakkamakammavipākavasena",
  "atk-s0517a:420_7": "aṭṭhavidho ābādho. Vividhaṃ dukkhaṃ ādahati vidahatīti byādhi, byādhayati tāpeti,",
  "atk-s0517a:420_8": "kampayatīti vā byādhi. Maraṇanti maranti etenāti maraṇaṃ. Taṃ duvidhaṃ vayalakkhaṇasaṅkhātaṃ",
  "atk-s0517a:420_9": "saṅkhatalakkhaṇañca ekabhavapariyāpannajīvitindriyappabandhavicchedo ca. Taṃ idha adhippetaṃ.",
  "atk-s0517a:421_0": "Sokoti socanaṃ. Ñātibhogarogasīladiṭṭhibyasanehi phuṭṭhassa cittasantāpo. Paridevoti",
  "atk-s0517a:421_1": "paridevanaṃ. Ñātibyasanādīhiyeva phuṭṭhassa vacīpalāpo. Upāyāsoti bhuso āyāso. Ñātibyasanādīhiyeva",
  "atk-s0517a:421_2": "phuṭṭhassa adhimattacetodukkhappabhāvito dosoyeva. Ettha ca uppādādayo pañceva ādīnavañāṇassa",
  "atk-s0517a:421_3": "vatthuvasena vuttā, sesā tesaṃ vevacanavasena. “Nibbattī”ti hi uppādassa, “jātī”ti",
  "atk-s0517a:421_4": "paṭisandhiyā vevacanaṃ, “gati upapattī”ti idaṃ dvayaṃ pavattassa, jarādayo nimittassāti.",
  "atk-s0517a:421_5": "Anuppādādivacanehi pana nibbānameva vuttaṃ.",
  "atk-s0517a:422_0": "Puna tāneva uppādānuppādādīni saṭṭhi padāni dukkhasukhapadehi yojetvā saṭṭhi vissajjanāni,",
  "atk-s0517a:422_1": "bhayakhemapadehi yojetvā saṭṭhi vissajjanāni, sāmisanirāmisapadehi yojetvā saṭṭhi",
  "atk-s0517a:422_2": "vissajjanāni, saṅkhāranibbānapadehi yojetvā saṭṭhi vissajjanāni niddiṭṭhāni. Tattha",
  "atk-s0517a:422_3": "dukkhanti aniccattā dukkhaṃ. Dukkhapaṭipakkhato sukhaṃ. Yaṃ dukkhaṃ, taṃ bhayaṃ.",
  "atk-s0517a:422_4": "Bhayapaṭipakkhato khemaṃ. Yaṃ bhayaṃ, taṃ vaṭṭāmisalokāmisehi avippamuttattā sāmisaṃ.",
  "atk-s0517a:422_5": "Sāmisapaṭipakkhato nirāmisaṃ. Yaṃ sāmisaṃ, taṃ saṅkhāramattameva. Saṅkhārapaṭipakkhato",
  "atk-s0517a:422_6": "santattā nibbānaṃ. Saṅkhārā hi ādittā, nibbānaṃ santanti. Dukkhākārena bhayākārena",
  "atk-s0517a:422_7": "sāmisākārena saṅkhārākārenāti evaṃ tena tena ākārena pavattiṃ sandhāya tathā tathā",
  "atk-s0517a:422_8": "vuttanti veditabbanti.",
  "atk-s0517a:423_0": "11. Pariggahaṭṭhādīni ekatiṃsa vissajjanāni ariyamaggakkhaṇavasena niddiṭṭhāni. Ariyamaggasampayuttā",
  "atk-s0517a:423_1": "hi dhammā ādito pabhuti uppādanatthaṃ pariggayhante iti pariggahā, tesaṃ sabhāvo",
  "atk-s0517a:423_2": "pariggahaṭṭho. Tesaṃyeva aññamaññaparivārabhāvena parivāraṭṭho. Bhāvanāpāripūrivasena",
  "atk-s0517a:423_3": "paripūraṭṭho. Tesaṃyeva samādhivasena ekārammaṇapariggahamapekkhitvā ekaggaṭṭho.",
  "atk-s0517a:423_4": "Nānārammaṇavikkhepābhāvamapekkhitvā avikkhepaṭṭho. Vīriyavasena paggahaṭṭho. Samādhivasena",
  "atk-s0517a:423_5": "udakena nhānīyacuṇṇānaṃ viya avippakiṇṇatā avisāraṭṭho. Samādhiyogena alulitattā",
  "atk-s0517a:423_6": "anāvilaṭṭho. Avikampitattā aniñjanaṭṭho. Ekattupaṭṭhānavasenāti samādhiyogena ca",
  "atk-s0517a:423_7": "ekārammaṇe bhusaṃ patiṭṭhānavasena ca. Ṭhitaṭṭhoti ārammaṇe niccalabhāvena patiṭṭhitaṭṭho.",
  "atk-s0517a:423_8": "Tassa nibbānārammaṇassa ālambanabhāvena ārammaṇaṭṭho. Tattheva nikāmacārabhāvena",
  "atk-s0517a:423_9": "gocaraṭṭho. Nissaraṇapahānabhāvena nibbānassa pahānaṭṭho. Kilesapariccāgavasena ariyamaggassa",
  "atk-s0517a:423_10": "pariccāgaṭṭho. Dubhato vuṭṭhānavasena vuṭṭhānaṭṭho. Nimittapavattehi nivattanavasena",
  "atk-s0517a:423_11": "nivattanaṭṭho. Nibbutattā santaṭṭho. Atappakattā uttamattā ca paṇītaṭṭho. Kilesehi",
  "atk-s0517a:423_12": "vimuttattā, ārammaṇe ca adhimuttattā vimuttaṭṭho. Āsavānaṃ avisayabhāvena parisuddhattā",
  "atk-s0517a:423_13": "anāsavaṭṭho. Kilesakantārasaṃsārakantārātikkamanena taraṇaṭṭho. Saṅkhāranimittābhāvena",
  "atk-s0517a:423_14": "animittaṭṭho. Taṇhāpaṇidhiabhāvena appaṇihitaṭṭho. Attasārābhāvena suññataṭṭho. Vimuttirasena",
  "atk-s0517a:423_15": "ekarasatāya, samathavipassanānaṃ ekarasatāya vā ekarasaṭṭho. Samathavipassanānaṃ",
  "atk-s0517a:423_16": "aññamaññaṃ anativattanaṭṭho. Tesaṃyeva yuganaddhaṭṭho. Ariyamaggassa saṅkhārato niggamane",
  "atk-s0517a:423_17": "niyyānaṭṭho. Nibbānasampāpanena hetuṭṭho. Nibbānapaccakkhakaraṇena dassanaṭṭho. Adhipatibhāvena ādhipateyyaṭṭhoti.",
  "atk-s0517a:424_0": "12. Samathādīni cattāri vissajjanāni samathavipassanāvasena niddiṭṭhāni. Aniccādivasena",
  "atk-s0517a:424_1": "anu anu passanato anupassanaṭṭho. Yuganaddhassa samathavipassanādvayassa ekarasabhāvena",
  "atk-s0517a:424_2": "anativattanaṭṭho. Sikkhādīni nava vissajjanāni ariyamaggassa ādimajjhapariyosānavasena",
  "atk-s0517a:424_3": "niddiṭṭhāni. Sikkhitabbattā sikkhā. Tassā samādātabbato samādānaṭṭho. Sīle patiṭṭhāya",
  "atk-s0517a:424_4": "kammaṭṭhānavasena gahitassa ārammaṇassa bhāvanāpavattiṭṭhānattā gocaraṭṭhānattā ca",
  "atk-s0517a:424_5": "gocaraṭṭho. Samathakāle vipassanākāle vā kosajjavasena līnassa cittassa dhammavicayavīriyapītisambojjhaṅgabhāvanāvasena",
  "atk-s0517a:424_6": "ussāhanaṭṭho paggahaṭṭho. Uddhaccavasena uddhatassa cittassa passaddhisamādhiupekkhāsambojjhaṅgabhāvanāvasena",
  "atk-s0517a:424_7": "sannisīdāpanaṭṭho niggahaṭṭho. Ubho visuddhānanti ubhato visuddhānaṃ, līnuddhatapakkhato",
  "atk-s0517a:424_8": "nivāretvā visuddhānaṃ cittānanti attho. Majjhimabhāve ṭhitānaṃ santativasena pavattamānānaṃ",
  "atk-s0517a:424_9": "cittānaṃ vasena bahuvacanaṃ katanti veditabbaṃ. Ussāhanasannisīdāpanesu sabyāpārābhāvo",
  "atk-s0517a:424_10": "ajjhupekkhanaṭṭho. Samappavattassa cittassa vasena bhāvanā visesādhigamaṭṭho. Ariyamaggapātubhāvavasena",
  "atk-s0517a:424_11": "uttaripaṭivedhaṭṭho. Ariyamaggasiddhacatusaccapaṭivedhavasena saccābhisamayaṭṭho.",
  "atk-s0517a:424_12": "Phalasamāpattivasena nirodhe patiṭṭhāpakaṭṭho. Sā hi taṃsamaṅgipuggalaṃ nirodhasaṅkhāte",
  "atk-s0517a:424_13": "nibbāne patiṭṭhāpeti.",
  "atk-s0517a:425_0": "Saddhindriyādīni pañca vissajjanāni indriyaṭṭhavasena vuttāni. Adhimokkhaṭṭhoti adhimuccanaṭṭho.",
  "atk-s0517a:425_1": "Upaṭṭhānaṭṭhoti ārammaṇaṃ upecca patiṭṭhānaṭṭho. Dassanaṭṭhoti sabhāvapekkhanaṭṭho.",
  "atk-s0517a:425_2": "Saddhābalādīni pañca vissajjanāni balaṭṭhavasena niddiṭṭhāni. Akampiyaṭṭhena saddhāva",
  "atk-s0517a:425_3": "balanti saddhābalaṃ. Assaddhiyeti assaddhiyena. Assaddhiyanti ca saddhāpaṭipakkhabhūto",
  "atk-s0517a:425_4": "cittuppādo. Akampiyaṭṭhoti akampetabbaṭṭho, kampetuṃ na sakkāti attho. Kosajjeti",
  "atk-s0517a:425_5": "kusītabhāvasaṅkhātena thinamiddhena. Pamādeti satipaṭipakkhena cittuppādena. Uddhacceti",
  "atk-s0517a:425_6": "avūpasamasaṅkhātena uddhaccena. Avijjāyāti mohena. Satisambojjhaṅgādīni satta vissajjanāni",
  "atk-s0517a:425_7": "bojjhaṅgaṭṭhavasena niddiṭṭhāni. Bujjhanakassa aṅgo bojjhaṅgo. Pasattho sundaro ca",
  "atk-s0517a:425_8": "bojjhaṅgo sambojjhaṅgo, satiyeva sambojjhaṅgo satisambojjhaṅgo. Dhamme vicinātīti",
  "atk-s0517a:425_9": "dhammavicayo. Paññāyetaṃ nāmaṃ. Pavicayaṭṭhoti vicāraṭṭho. Pīnayatīti pīti. Pharaṇaṭṭhoti",
  "atk-s0517a:425_10": "visaraṇaṭṭho. Passambhanaṃ passaddhi. Upasamaṭṭhoti niddarathaṭṭho. Upapattito ikkhatīti",
  "atk-s0517a:425_11": "upekkhā, samaṃ pekkhati apakkhapatitāva hutvā pekkhatīti attho. Sā idha tatramajjhattupekkhā,",
  "atk-s0517a:425_12": "bojjhaṅgupekkhātipi tassā nāmaṃ. Samavāhitalakkhaṇattā paṭisaṅkhānaṭṭho.",
  "atk-s0517a:426_0": "Sammādiṭṭhādīni aṭṭha vissajjanāni maggavasena niddiṭṭhāni. Sammā passati, sammā",
  "atk-s0517a:426_1": "vā tāya passanti, pasatthā sundarā vā diṭṭhīti sammādiṭṭhi. Tassā sammādiṭṭhiyā.",
  "atk-s0517a:426_2": "Sammā saṅkappeti, sammā vā tena saṅkappenti, pasattho sundaro vā saṅkappoti sammāsaṅkappo.",
  "atk-s0517a:426_3": "Abhiropanaṭṭhoti cittassa ārammaṇāropanaṭṭho. Ārammaṇābhiniropanaṭṭhotipi pāṭho.",
  "atk-s0517a:426_4": "Sammā vadati, sammā vā tāya vadanti, pasatthā sundarā vā vācāti sammāvācā. Micchāvācāviratiyā",
  "atk-s0517a:426_5": "etaṃ nāmaṃ. Pariggahaṭṭhoti catubbidhavacīsaṃvarapariggahaṭṭho. Sammā karoti, sammā",
  "atk-s0517a:426_6": "vā tena karonti, pasatthaṃ sundaraṃ vā kammanti sammākammaṃ, sammākammameva sammākammanto.",
  "atk-s0517a:426_7": "Micchākammantaviratiyā etaṃ nāmaṃ. Samuṭṭhānaṭṭhoti tividhakāyasaṃvarasamuṭṭhānaṭṭho.",
  "atk-s0517a:426_8": "Sammā ājīvati, sammā vā tena ājīvanti, pasattho sundaro vā ājīvoti sammāājīvo. Micchājīvaviratiyā",
  "atk-s0517a:426_9": "etaṃ nāmaṃ. Vodānaṭṭhoti parisuddhaṭṭho. Sammā vāyamati, sammā vā tena vāyamanti,",
  "atk-s0517a:426_10": "pasattho sundaro vā vāyāmoti sammāvāyāmo. Sammā sarati, sammā vā tāya saranti, pasatthā",
  "atk-s0517a:426_11": "sundarā vā satīti sammāsati. Sammā samādhiyati, sammā vā tena samādhiyanti, pasattho",
  "atk-s0517a:426_12": "sundaro vā samādhīti sammāsamādhi.",
  "atk-s0517a:427_0": "13. Indriyādīni dasa vissajjanāni rāsikatvā anupubbapaṭipāṭivasena niddiṭṭhāni. Ādhipateyyaṭṭhoti",
  "atk-s0517a:427_1": "indaṭṭhakaraṇavasena adhipatiattho. Akampiyaṭṭhoti paṭipakkhehi kampetuṃ asakkuṇeyyaṭṭho.",
  "atk-s0517a:427_2": "Niyyānaṭṭhoti lokiyalokuttarānampi paṭipakkhato niggamanaṭṭho. Hetuṭṭhoti micchādiṭṭhādīnaṃ",
  "atk-s0517a:427_3": "pahānāya sammādiṭṭhādayo hetūti vā sabbepi sammādiṭṭhādayo nibbānasampāpakahetūti",
  "atk-s0517a:427_4": "vā hetuṭṭho. Satipaṭṭhānesu ārammaṇesu okkhanditvā pakkhanditvā upaṭṭhānato upaṭṭhānaṃ,",
  "atk-s0517a:427_5": "satiyeva upaṭṭhānaṃ satipaṭṭhānaṃ. Kāyavedanācittadhammesu panassā asubhadukkhāniccānattākāragahaṇavase",
  "atk-s0517a:427_6": "subhasukhaniccattasaññāpahānakiccasādhanavasena ca pavattito catudhā bhedo hoti.",
  "atk-s0517a:427_7": "Etāni pubbabhāge nānācittesu labbhanti, maggakkhaṇe pana ekāyeva sati cattāri nāmāni labhati.",
  "atk-s0517a:428_0": "Sammappadhānesu padahanti etenāti padhānaṃ, sobhanaṃ padhānaṃ sammappadhānaṃ. Sammā",
  "atk-s0517a:428_1": "vā padahanti etenāti sammappadhānaṃ, sobhanaṃ vā taṃ kilesavirūpattavirahato padhānañca",
  "atk-s0517a:428_2": "hitasukhanipphādakattena seṭṭhabhāvāvahanato padhānabhāvakaraṇato vā sammappadhānaṃ.",
  "atk-s0517a:428_3": "Vīriyassetaṃ adhivacanaṃ. Uppannānuppannānaṃ anuppannuppannānañca akusalakusalānaṃ",
  "atk-s0517a:428_4": "dhammānaṃ pahānānuppattiuppādaṭṭhitikiccasādhanavasena pavattito panassa catudhā",
  "atk-s0517a:428_5": "bhedo hoti. Etānipi pubbabhāge nānācittesu labbhanti, maggakkhaṇe pana ekameva vīriyaṃ",
  "atk-s0517a:428_6": "cattāri nāmāni labhati. Padahanaṭṭhoti ussāhanaṭṭho. Padhānaṭṭhotipi pāṭho, soyevattho.",
  "atk-s0517a:429_0": "Iddhipādānanti ettha chandavīriyacittavīmaṃsāsu ekeko ijjhatīti iddhi, samijjhati",
  "atk-s0517a:429_1": "nipphajjatīti attho. Ijjhanti vā etāya sattā iddhā vuddhā ukkaṃsagatā hontīti iddhi,",
  "atk-s0517a:429_2": "paṭhamenatthena iddhi eva pādo iddhipādo, iddhikoṭṭhāsoti attho. Dutiyenatthena iddhiyā",
  "atk-s0517a:429_3": "pādoti iddhipādo. Pādoti patiṭṭhā, adhigamūpāyoti attho. Tena hi yasmā uparūpari",
  "atk-s0517a:429_4": "visesasaṅkhātaṃ iddhiṃ pajjanti pāpuṇanti, tasmā pādoti vuccati. Ete chandādayo pubbabhāge",
  "atk-s0517a:429_5": "adhipativasena nānācittesu labbhanti, maggakkhaṇe pana saheva labbhanti. Ijjhanaṭṭhoti",
  "atk-s0517a:429_6": "nipphajjanaṭṭho patiṭṭhānaṭṭho vā. Saccānanti catunnaṃ ariyasaccānaṃ. Tathaṭṭhoti",
  "atk-s0517a:429_7": "yathāsabhāvaṭṭho. Imāni aṭṭha vissajjanāni lokiyalokuttaramissakāni. Payogānanti",
  "atk-s0517a:429_8": "catunnaṃ ariyamaggapayogānaṃ. Paṭippassaddhaṭṭhoti catunnaṃ ariyaphalānaṃ paṭippassaddhaṭṭho.",
  "atk-s0517a:429_9": "Maggapayogo hi phalakkhaṇe paṭippassaddho hoti niṭṭhitakiccattā. Maggapayogānaṃ phalodayena",
  "atk-s0517a:429_10": "paṭippassaddhabhāvo vā. Phalānaṃ sacchikiriyaṭṭhoti ariyaphalānaṃ paccavekkhaṇavasena",
  "atk-s0517a:429_11": "paccakkhakaraṇaṭṭho. Ārammaṇasacchikiriyā vuttā hoti, phalakkhaṇe paṭilābhasacchikiriyā",
  "atk-s0517a:429_12": "vā. Vitakkādīni pañca vissajjanāni jhānaṅgavasena niddiṭṭhāni. Vitakkanaṃ vitakko,",
  "atk-s0517a:429_13": "ūhananti vuttaṃ hoti. Vicaraṇaṃ vicāro, anusañcaraṇanti vuttaṃ hoti. Upavicāraṭṭhoti",
  "atk-s0517a:429_14": "anumajjanaṭṭho. Abhisandanaṭṭhoti temanaṭṭho samādhivasena cittassa ekaggaṭṭho.",
  "atk-s0517a:430_0": "Āvajjanādīni pañcadasa vissajjanāni pakiṇṇakavasena niddiṭṭhāni. Pañcadvāramanodvāresu",
  "atk-s0517a:430_1": "bhavaṅgārammaṇato aññārammaṇe cittasantānaṃ namentānaṃ dvinnaṃ cittānaṃ āvajjanaṭṭho.",
  "atk-s0517a:430_2": "Viññāṇassa vijānanaṭṭho. Paññāya pajānanaṭṭho. Saññāya sañjānanaṭṭho. Samādhissa",
  "atk-s0517a:430_3": "ekodaṭṭho. Dutiyajjhānasmiñhi samādhi eko udetīti ekodīti vuccati, vitakkavicārehi",
  "atk-s0517a:430_4": "anajjhāruḷhattā aggo seṭṭho hutvā uppajjatīti attho. Seṭṭhopi hi loke ekoti vuccati.",
  "atk-s0517a:430_5": "Vitakkavicāravirahito vā eko asahāyo hutvā udetītipi vaṭṭati. Sabbopi vā kusalasamādhi",
  "atk-s0517a:430_6": "nīvaraṇādīnaṃ uddhaccasseva vā paṭipakkhattā tehi anajjhāruḷhoti aggo hutvā udetīti",
  "atk-s0517a:430_7": "vā tehi virahitoti asahāyo hutvā udetīti vā ekodīti yujjati. Abhiññāya ñātaṭṭhoti",
  "atk-s0517a:430_8": "ñātapariññāya sabhāvajānanaṭṭho. Pariññāya tīraṇaṭṭhoti tīraṇapariññāya aniccādito",
  "atk-s0517a:430_9": "upaparikkhaṇaṭṭho. Pahānassa pariccāgaṭṭhoti pahānapariññāya paṭipakkhapajahanaṭṭho.",
  "atk-s0517a:430_10": "Samappavattāya bhāvanāya ekarasaṭṭho. Phassanaṭṭhoti phusanaṭṭho vindanaṭṭho. Pīḷābhāravahanādinā",
  "atk-s0517a:430_11": "khandhaṭṭho. Suññādinā dhātuṭṭho. Sakasakamariyādāyatanādinā āyatanaṭṭho. Paccayehi",
  "atk-s0517a:430_12": "saṅgamma katavasena saṅkhataṭṭho. Tabbiparītena asaṅkhataṭṭho.",
  "atk-s0517a:431_0": "14. Cittaṭṭhādīni pañcadasa vissajjanāni cittasambandhena niddiṭṭhāni. Cittaṭṭhoti",
  "atk-s0517a:431_1": "ettha ārammaṇaṃ cintetīti cittaṃ, vijānātīti attho. Yaṃ panettha javanaṃ hoti, taṃ",
  "atk-s0517a:431_2": "javanavīthivasena attano santānaṃ cinotītipi cittaṃ, yaṃ vipākaṃ hoti, taṃ kammakilesehi",
  "atk-s0517a:431_3": "citantipi cittaṃ, sabbampi yathānurūpaṃ cittatāya cittaṃ, cittakaraṇatāya cittaṃ,",
  "atk-s0517a:431_4": "yaṃ vaṭṭassa paccayo hoti, taṃ saṃsāradukkhaṃ cinotītipi cittaṃ. Evaṃ ārammaṇe cittatādito",
  "atk-s0517a:431_5": "cittaṭṭho. Cittuppādane phaluppādane vā nāssa antaramatthīti anantaraṃ, anantarassa",
  "atk-s0517a:431_6": "bhāvo ānantariyaṃ, cittassa ānantariyaṃ cittānantariyaṃ, so cittānantariyaṭṭho. Arahato",
  "atk-s0517a:431_7": "cuticittaṃ vajjetvā yassa kassaci samanantaraniruddhassa cittassa anantaracittuppādane",
  "atk-s0517a:431_8": "samatthabhāvo maggacittassa anantaraṃ phaluppādane samatthabhāvoti adhippāyo. Cittassa",
  "atk-s0517a:431_9": "vuṭṭhānaṭṭhoti gotrabhucittassa nimittato, maggacittassa nimittapavattato vuṭṭhānaṭṭho.",
  "atk-s0517a:431_10": "Cittassa vivaṭṭanaṭṭhoti tasseva cittadvayassa yathāvuttato vuṭṭhitassa nibbāne vivaṭṭanaṭṭho.",
  "atk-s0517a:431_11": "Cittassa hetuṭṭhoti cittassa hetupaccayabhūtānaṃ navannaṃ hetūnaṃ hetuṭṭho. Cittassa",
  "atk-s0517a:431_12": "paccayaṭṭhoti cittassa vatthārammaṇādīnaṃ anekesaṃ paccayānaṃ paccayaṭṭho. Cittassa",
  "atk-s0517a:431_13": "vatthuṭṭhoti cittassa vatthubhūtānaṃ cakkhusotaghānajivhākāyahadayavatthūnaṃ vatthuṭṭho.",
  "atk-s0517a:431_14": "Cittassa bhūmaṭṭhoti cittassa uppattidesavasena kāmāvacarādibhūmiattho. Cittassa",
  "atk-s0517a:431_15": "ārammaṇaṭṭhoti rūpādiārammaṇaṭṭho. Paricitassārammaṇassa sañcaraṇaṭṭhānaṭṭhena gocaraṭṭho.",
  "atk-s0517a:431_16": "Upari vuttaviññāṇacariyāvasena cariyaṭṭho. Atha vā payogasamudācāraṭṭho cariyaṭṭho.",
  "atk-s0517a:431_17": "Cittassa gamanābhāvepi dūrasantikārammaṇagahaṇavasena gataṭṭho. Abhinīhāraṭṭhoti",
  "atk-s0517a:431_18": "gahitārammaṇato aññārammaṇamanasikāratthaṃ cittassa abhinīharaṇaṭṭho. Cittassa niyyānaṭṭhoti",
  "atk-s0517a:431_19": "maggacittassa vaṭṭato niyyānaṭṭho. “Nekkhammaṃ paṭiladdhassa kāmacchandato cittaṃ",
  "atk-s0517a:431_20": "nissaṭaṃ hotī”tiādinā nayena cittassa nissaraṇaṭṭho.",
  "atk-s0517a:432_0": "15. Ekattādīni dvācattālīsa vissajjanāni ekattasambandhena niddiṭṭhāni. Ekatteti",
  "atk-s0517a:432_1": "ārammaṇekatte, ekārammaṇeti attho. Paṭhamajjhānavasena pakkhandanaṭṭho. Dutiyajjhānavasena",
  "atk-s0517a:432_2": "pasīdanaṭṭho. Tatiyajjhānavasena santiṭṭhanaṭṭho. Catutthajjhānavasena muccanaṭṭho.",
  "atk-s0517a:432_3": "Paccavekkhaṇavasena etaṃ santanti passanaṭṭho. Yānīkataṭṭhādayo pañca samādhissa",
  "atk-s0517a:432_4": "vasībhāvavisesā. Yānīkataṭṭhoti yuttayānasadisakataṭṭho. Vatthukataṭṭhoti patiṭṭhaṭṭhena",
  "atk-s0517a:432_5": "vatthu viya kataṭṭho. Anuṭṭhitaṭṭhoti paccupaṭṭhitaṭṭho. Paricitaṭṭhoti samantato",
  "atk-s0517a:432_6": "citaṭṭho. Susamāraddhaṭṭhoti suṭṭhu samāraddhaṭṭho, sukataṭṭhoti attho. Āvajjanasamāpajjanaadhiṭṭhānavuṭṭhānapaccavekkhaṇavasitāvasena",
  "atk-s0517a:432_7": "vā paṭipāṭiyā pañca padāni yojetabbāni. Kasiṇādiārammaṇabhāvanāya sikhāppattakāle",
  "atk-s0517a:432_8": "cittacetasikānaṃ pariggahaparivāraparipūraṭṭho. Tesaṃyeva sammā samāhitattā ekārammaṇe",
  "atk-s0517a:432_9": "samosaraṇena samodhānaṭṭho. Tesaṃyeva balappattiyā ārammaṇaṃ abhibhavitvā patiṭṭhānavasena",
  "atk-s0517a:432_10": "adhiṭṭhānaṭṭho. Samathassa vipassanāya vā ādito, ādarena vā sevanavasena āsevanaṭṭho.",
  "atk-s0517a:432_11": "Vaḍḍhanavasena bhāvanaṭṭho. Punappunaṃ karaṇavasena bahulīkammaṭṭho. Bahulīkatassa",
  "atk-s0517a:432_12": "suṭṭhu samuṭṭhitavasena susamuggataṭṭho. Susamuggatassa paccanīkehi suṭṭhu vimuttivasena",
  "atk-s0517a:432_13": "ārammaṇe ca suṭṭhu adhimuttivasena suvimuttaṭṭho.",
  "atk-s0517a:433_0": "Bujjhanaṭṭhādīni cattāri padāni bojjhaṅgavasena vuttāni. Sotāpattimaggabojjhaṅgānaṃ",
  "atk-s0517a:433_1": "bujjhanaṭṭho. Sakadāgāmimaggabojjhaṅgānaṃ anubujjhanaṭṭho. Anāgāmimaggabojjhaṅgānaṃ",
  "atk-s0517a:433_2": "paṭibujjhanaṭṭho. Arahattamaggabojjhaṅgānaṃ sambujjhanaṭṭho. Vipassanābojjhaṅgānaṃ",
  "atk-s0517a:433_3": "vā bujjhanaṭṭho. Dassanamaggabojjhaṅgānaṃ anubujjhanaṭṭho. Bhāvanāmaggabojjhaṅgānaṃ",
  "atk-s0517a:433_4": "paṭibujjhanaṭṭho. Phalabojjhaṅgānaṃ sambujjhanaṭṭho. Yathāvuttanayeneva bojjhaṅgānaṃ",
  "atk-s0517a:433_5": "tassa tassa puggalassa bodhanādikaraṇena bodhanaṭṭhādayo cattāro atthā veditabbā.",
  "atk-s0517a:433_6": "Yathāvuttānaṃyeva bojjhaṅgānaṃ bujjhanaṭṭhena “bodho”ti laddhanāmassa puggalassa",
  "atk-s0517a:433_7": "pakkhe bhavattā bodhipakkhiyā nāma. Tesaṃ yathāvuttānaṃyeva bodhipakkhiyaṭṭhādayo",
  "atk-s0517a:433_8": "cattāro atthā veditabbā. Vipassanāpaññāvasena jotanaṭṭho. Kamato catumaggapaññāvasena",
  "atk-s0517a:433_9": "ujjotanānujjotanapaṭijjotanasañjotanaṭṭho. Kamato catumaggapaññāvasena vā jotanaṭṭhādayo,",
  "atk-s0517a:433_10": "phalapaññāvasena sañjotanaṭṭho veditabbo.",
  "atk-s0517a:434_0": "16. Patāpanaṭṭhādīni aṭṭhārasa vissajjanāni ariyamaggavasena niddiṭṭhāni. Ariyamaggo",
  "atk-s0517a:434_1": "hi yassuppajjati, taṃ patāpeti pabhāseti virocāpetīti patāpano, tassa patāpanaṭṭho.",
  "atk-s0517a:434_2": "Tasseva atipabhassarabhāvena sayaṃ virocanaṭṭho. Kilesānaṃ visosanena santāpanaṭṭho.",
  "atk-s0517a:434_3": "Amalanibbānārammaṇattā amalaṭṭho. Sampayuttamalābhāvena vimalaṭṭho. Ārammaṇakaraṇamalābhāve",
  "atk-s0517a:434_4": "nimmalaṭṭho. Atha vā sotāpattimaggassa amalaṭṭho. Sakadāgāmianāgāmimaggānaṃ vimalaṭṭho.",
  "atk-s0517a:434_5": "Arahattamaggassa nimmalaṭṭho. Atha vā sāvakamaggassa amalaṭṭho. Paccekabuddhamaggassa",
  "atk-s0517a:434_6": "vimalaṭṭho. Sammāsambuddhamaggassa nimmalaṭṭho. Kilesavisamābhāvena samaṭṭho. “Sammā",
  "atk-s0517a:434_7": "mānābhisamayā”tiādīsu viya kilesappahānaṭṭhena samayaṭṭho. Vikkhambhanatadaṅgasamucchedapaṭippassaddhinissaraṇasaṅkhātesu",
  "atk-s0517a:434_8": "pañcasu vivekesu samucchedavivekattā vivekaṭṭho, vinābhāvaṭṭho. Nissaraṇaviveke nibbāne",
  "atk-s0517a:434_9": "caraṇato vivekacariyaṭṭho. Pañcasu virāgesu samucchedavirāgattā virāgaṭṭho, virajjanaṭṭho.",
  "atk-s0517a:434_10": "Nissaraṇavirāge nibbāne caraṇato virāgacariyaṭṭho. Pañcasu nirodhesu samucchedanirodhattā",
  "atk-s0517a:434_11": "nirodhaṭṭho. Dukkhanirodhe nibbāne caraṇato nirodhacariyaṭṭho. Pariccāgapakkhandanavosaggattā",
  "atk-s0517a:434_12": "vosaggaṭṭho. Ariyamaggo hi samucchedavasena kilesappahānato pariccāgavosaggo, ārammaṇakaraṇena",
  "atk-s0517a:434_13": "nibbānapakkhandanato pakkhandanavosaggo ca. Vipassanā pana tadaṅgavasena kilesappahānato",
  "atk-s0517a:434_14": "pariccāgavosaggo, tanninnabhāvena nibbānapakkhandanato pakkhandanavosaggo. Na so",
  "atk-s0517a:434_15": "idha adhippeto. Vosaggabhāvena caraṇato vosaggacariyaṭṭho. Pañcasu vimuttīsu samucchedavimuttittā",
  "atk-s0517a:434_16": "vimuttaṭṭho. Nissaraṇavimuttiyaṃ caraṇato vimutticariyaṭṭho.",
  "atk-s0517a:435_0": "Chandavīriyacittavīmaṃsāsaṅkhātesu catūsu iddhipādesu ekekaiddhipādavasena dasa dasa",
  "atk-s0517a:435_1": "katvā caturiddhipādavasena chandaṭṭhādīni cattālīsa vissajjanāni niddiṭṭhāni. Kattukamyataṭṭho",
  "atk-s0517a:435_2": "chandaṭṭho. Chandaṃ sīsaṃ katvā bhāvanārambhakāle mūlaṭṭho. Sahajātānaṃ patiṭṭhābhāvena",
  "atk-s0517a:435_3": "pādaṭṭho. Padaṭṭhoti vā pāṭho. Iddhipādattā adhipatibhāvena padhānaṭṭho. Payogakāle",
  "atk-s0517a:435_4": "ijjhanaṭṭho. Saddhāsampayogena adhimokkhaṭṭho. Vīriyasampayogena paggahaṭṭho. Satisampayogena",
  "atk-s0517a:435_5": "upaṭṭhānaṭṭho. Samādhisampayogena avikkhepaṭṭho. Paññāsampayogena dassanaṭṭho. Paggahaṭṭho",
  "atk-s0517a:435_6": "vīriyaṭṭho. Vīriyaṃ sīsaṃ katvā bhāvanārambhakāle mūlaṭṭho. Sayaṃ vīriyattā paggahaṭṭho.",
  "atk-s0517a:435_7": "Cintanaṭṭhādiko cittaṭṭho. Cittaṃ sīsaṃ katvā bhāvanārambhakāle mūlaṭṭho. Upaparikkhanaṭṭho",
  "atk-s0517a:435_8": "vīmaṃsaṭṭho. Vīmaṃsaṃ sīsaṃ katvā bhāvanārambhakāle mūlaṭṭho. Sayaṃ vīmaṃsattā dassanaṭṭho.",
  "atk-s0517a:436_0": "17. Dukkhassa pīḷanaṭṭhotiādīni soḷasa vissajjanāni saccānaṃ tathalakkhaṇavasena",
  "atk-s0517a:436_1": "niddiṭṭhāni. Dukkhadassaneneva pīḷanaṭṭho. Dukkhāyūhanasamudayadassanena saṅkhataṭṭho.",
  "atk-s0517a:436_2": "Sabbakilesasantāpaharasusītalamaggadassanena santāpaṭṭho. Avipariṇāmadhammanirodhadassanena",
  "atk-s0517a:436_3": "vipariṇāmaṭṭho. Samudayadassaneneva āyūhanaṭṭho. Samudayāyūhitadukkhadassanena nidānaṭṭho.",
  "atk-s0517a:436_4": "Visaññogabhūtanirodhadassanena saññogaṭṭho. Niyyānabhūtamaggadassanena palibodhaṭṭho.",
  "atk-s0517a:436_5": "Nirodhadassaneneva nissaraṇaṭṭho. Avivekabhūtasamudayadassanena vivekaṭṭho. Saṅkhatabhūtamaggadassanena",
  "atk-s0517a:436_6": "asaṅkhataṭṭho. Visabhūtadukkhadassanena amataṭṭho. Maggadassaneneva niyyānaṭṭho.",
  "atk-s0517a:436_7": "Nibbānasampattiyā ahetubhūtasamudayadassanena hetuṭṭho. Sududdasanirodhadassanena",
  "atk-s0517a:436_8": "dassanaṭṭho. Kapaṇajanasadisadukkhadassanena uḷārakulasadiso ādhipateyyaṭṭho pātubhavatīti.",
  "atk-s0517a:436_9": "Evaṃ taṃtaṃsaccadassanena tadaññasaccadassanena ca ekekassa saccassa cattāro cattāro lakkhaṇaṭṭhā vuttā.",
  "atk-s0517a:437_0": "Tathaṭṭhādīni dvādasa vissajjanāni sabbadhammasaṅgāhakadvādasapadavasena niddiṭṭhāni.",
  "atk-s0517a:437_1": "Tathaṭṭhoti yathāsabhāvaṭṭho. Anattaṭṭhoti attavirahitaṭṭho. Saccaṭṭhoti avisaṃvādanaṭṭho.",
  "atk-s0517a:437_2": "Paṭivedhaṭṭhoti paṭivijjhitabbaṭṭho. Abhijānanaṭṭhoti abhijānitabbaṭṭho. Parijānanaṭṭhoti",
  "atk-s0517a:437_3": "ñātatīraṇapariññāya parijānitabbaṭṭho. Dhammaṭṭhoti sabhāvadhāraṇādiattho. Dhātuṭṭhoti",
  "atk-s0517a:437_4": "suññādiattho. Ñātaṭṭhoti jānituṃ sakkuṇeyyaṭṭho. Sacchikiriyaṭṭhoti sacchikātabbaṭṭho.",
  "atk-s0517a:437_5": "Phassanaṭṭhoti ñāṇena phusitabbaṭṭho. Abhisamayaṭṭhoti paccavekkhaṇañāṇena abhisammāgantabbaṭṭho,",
  "atk-s0517a:437_6": "ñāṇena paṭilabhitabbaṭṭho vā. Paṭilābhopi hi “atthābhisamayā dhīro”tiādīsu viya abhisamayoti vuccati.",
  "atk-s0517a:438_0": "18. Nekkhammādīni satta vissajjanāni upacārajjhānavasena niddiṭṭhāni. Nekkhammanti",
  "atk-s0517a:438_1": "kāmacchandassa paṭipakkho alobho. Ālokasaññāti thinamiddhassa paṭipakkhe ālokanimitte",
  "atk-s0517a:438_2": "saññā. Avikkhepoti uddhaccassa paṭipakkho samādhi. Dhammavavatthānanti vicikicchāya",
  "atk-s0517a:438_3": "paṭipakkhaṃ ñāṇaṃ. Ñāṇanti avijjāya paṭipakkhaṃ ñāṇaṃ. Pāmojjanti aratipaṭipakkhā",
  "atk-s0517a:438_4": "pīti. Paṭhamajjhānādīni aṭṭha vissajjanāni rūpārūpasamāpattivasena niddiṭṭhāni. Heṭṭhā",
  "atk-s0517a:438_5": "pana rūpasamāpattianantaraṃ rūpajjhānasambandhena cattāro brahmavihārā niddiṭṭhā.",
  "atk-s0517a:439_0": "Aniccānupassanādīni lokuttaramaggassa pubbabhāge aṭṭhārasamahāvipassanāvasena niddiṭṭhāni.",
  "atk-s0517a:439_1": "Heṭṭhā pana rūpādīhi yojanūpagā satta anupassanā eva vuttā, idha pana sabbāpi vuttā.",
  "atk-s0517a:439_2": "Kalāpasammasanaudayabbayānupassanā kasmā na vuttāti ce? Tāsaṃ dvinnaṃ vasena aniccānupassanādīnaṃ",
  "atk-s0517a:439_3": "sijjhanato imāsu vuttāsu tā dvepi vuttāva honti, aniccānupassanādīhi vā vinā tāsaṃ",
  "atk-s0517a:439_4": "dvinnaṃ appavattito imāsu vuttāsu tā dvepi vuttāva honti. Khayānupassanāti paccuppannānaṃ",
  "atk-s0517a:439_5": "rūpakkhandhādīnaṃ bhaṅgadassanañāṇañca taṃtaṃkhandhabhaṅgadassanānantaraṃ tadārammaṇacittacetasikabhaṅgadassanañāṇañca.",
  "atk-s0517a:439_6": "Vayānupassanāti paccuppannānaṃ khandhānaṃ bhaṅgadassanānantaraṃ tadanvayeneva atītānāgatakhandhānaṃ",
  "atk-s0517a:439_7": "bhaṅgadassanañāṇaṃ. Vipariṇāmānupassanāti tasmiṃ bhaṅgasaṅkhāte nirodhe adhimuttattā,",
  "atk-s0517a:439_8": "atha sabbepi atītānāgatapaccuppannā khandhā vipariṇāmavantoti sabbesaṃ vipariṇāmadassanañāṇaṃ.",
  "atk-s0517a:439_9": "Animittānupassanāti evaṃ sabbasaṅkhārānaṃ vipariṇāmaṃ disvā aniccato vipassantassa",
  "atk-s0517a:439_10": "aniccānupassanāva niccanimittapajahanavasena niccanimittābhāvā animittānupassanā",
  "atk-s0517a:439_11": "nāma hoti. Appaṇihitānupassanāti aniccānupassanānantaraṃ pavattā dukkhānupassanāva",
  "atk-s0517a:439_12": "sukhapatthanāpajahanavasena paṇidhiabhāvā appaṇihitānupassanā nāma hoti.",
  "atk-s0517a:440_0": "Suññatānupassanāti dukkhānupassanānantaraṃ pavattā anattānupassanāva attābhinivesapajahanavasena",
  "atk-s0517a:440_1": "attasuññatādassanato suññatānupassanā nāma hoti. Adhipaññādhammavipassanāti evaṃ",
  "atk-s0517a:440_2": "saṅkhārānaṃ bhaṅgaṃ passitvā passitvā aniccādito vipassantassa saṅkhārāva bhijjanti,",
  "atk-s0517a:440_3": "saṅkhārānaṃ maraṇaṃ na añño koci atthīti bhaṅgavasena suññataṃ gahetvā pavattā vipassanā.",
  "atk-s0517a:440_4": "Sā hi adhipaññā ca dhammesu ca vipassanāti katvā adhipaññādhammavipassanāti vuccati.",
  "atk-s0517a:440_5": "Yathābhūtañāṇadassananti bhaṅgaṃ disvā disvā “sabhayā saṅkhārā”ti pavattaṃ bhayatupaṭṭhānañāṇaṃ.",
  "atk-s0517a:440_6": "Ādīnavānupassanāti bhayatupaṭṭhānavasena uppannaṃ sabbabhavādīsu ādīnavadassanañāṇaṃ.",
  "atk-s0517a:440_7": "“Yā ca bhayatupaṭṭhāne paññā yañca ādīnave ñāṇaṃ yā ca nibbidā, ime dhammā ekatthā,",
  "atk-s0517a:440_8": "byañjanameva nāna”nti vacanato bhayatupaṭṭhānādīnavānupassanāsu vuttāsu nibbidānupassanā",
  "atk-s0517a:440_9": "idhāpi vuttāva hoti. Ādito catutthaṃ katvā vuttattā panidha na vuttā. Paṭisaṅkhānupassanāti",
  "atk-s0517a:440_10": "muñcitukamyatāñāṇavasena uppannaṃ muñcanassa upāyakaraṇaṃ paṭisaṅkhānupassanāsaññitaṃ",
  "atk-s0517a:440_11": "aniccadukkhānattānupassanāñāṇaṃ. “Yā ca muñcitukamyatā yā ca paṭisaṅkhānupassanā",
  "atk-s0517a:440_12": "yā ca saṅkhārupekkhā, ime dhammā ekatthā, byañjanameva nāna”nti vacanato paṭisaṅkhānupassanāya",
  "atk-s0517a:440_13": "vuttāya muñcitukamyatāsaṅkhārupekkhāñāṇāni vuttāneva honti. Vivaṭṭanānupassanāti",
  "atk-s0517a:440_14": "anulomañāṇavasena uppannaṃ gotrabhuñāṇaṃ. Anulomañāṇena gotrabhuñāṇassa sijjhanato",
  "atk-s0517a:440_15": "gotrabhuñāṇe vutte anulomañāṇaṃ vuttameva hoti. Evañhi aṭṭhārasannaṃ mahāvipassanānaṃ",
  "atk-s0517a:440_16": "paṭipāṭi vuccamānā pāḷiyā sameti. Vuttañhi indriyakathāyaṃ –",
  "atk-s0517a:441": "“Pubbabhāge pañcahindriyehi paṭhamajjhānavasena pañcindriyāni nissaṭāni honti, paṭhame jhāne pañcahindriyehi dutiyajjhānavasena pañcindriyāni nissaṭāni hontī”ti –",
  "atk-s0517a:442": "Ādinā nayena yāva arahattaphalā uttaruttaripaṭipāṭiyā indriyāni vuttāni. Tasmā aṭṭhārasa mahāvipassanā yathāvuttakkamena pāḷiyā yujjanti. Visuddhimagge pana –",
  "atk-s0517a:443_0": "“Khayānupassanāti ghanavinibbhogaṃ katvā aniccaṃ khayaṭṭhenāti evaṃ khayaṃ passato",
  "atk-s0517a:443_1": "ñāṇaṃ. Vipariṇāmānupassanāti rūpasattakaarūpasattakādivasena taṃ taṃ paricchedaṃ",
  "atk-s0517a:443_2": "atikkamma aññathā pavattidassanaṃ. Uppannassa vā jarāya ceva maraṇena ca dvīhākārehi",
  "atk-s0517a:443_3": "vipariṇāmadassanaṃ. Yathābhūtañāṇadassananti sapaccayanāmarūpapariggaho”ti –",
  "atk-s0517a:444": "Vuttaṃ. Taṃ tāya pāḷiyā viruddhaṃ viya dissati. Vivaṭṭanānupassanāti saṅkhārupekkhā ceva anulomañcāti vuttaṃ. Tañca pāḷiyā viruddhaṃ viya dissati. Cariyākathāyañhi –",
  "atk-s0517a:445_0": "“Aniccānupassanatthāya āvajjanakiriyābyākatā viññāṇacariyā. Aniccānupassanā ñāṇacariyā…pe…",
  "atk-s0517a:445_1": "paṭisaṅkhānupassanatthāya āvajjanakiriyābyākatā viññāṇacariyā. Paṭisaṅkhānupassanā ñāṇacariyā”ti –",
  "atk-s0517a:446_0": "Yassa yassa ñāṇassa visuṃ visuṃ āvajjanaṃ labbhati, tassa tassa visuṃ visuṃ āvajjanaṃ",
  "atk-s0517a:446_1": "vuttaṃ. Vivaṭṭanānupassanāya pana āvajjanaṃ avatvāva “vivaṭṭanānupassanā ñāṇacariyā”ti",
  "atk-s0517a:446_2": "vuttaṃ. Yadi saṅkhārupekkhānulomañāṇāni vivaṭṭanānupassanā nāma siyuṃ, tadāvajjanasambhavā",
  "atk-s0517a:446_3": "tadatthāya ca āvajjanaṃ vadeyya, na ca tadatthāya āvajjanaṃ vuttaṃ. Gotrabhuñāṇassa",
  "atk-s0517a:446_4": "pana visuṃ āvajjanaṃ natthi anulomāvajjanavīthiyaṃyeva uppattito. Tasmā vivaṭṭanānupassanatthāya",
  "atk-s0517a:446_5": "āvajjanassa avuttattā gotrabhuñāṇameva “vivaṭṭanānupassanā”ti yujjati.",
  "atk-s0517a:447_0": "19. Sotāpattimaggādīni aṭṭha vissajjanāni lokuttaramaggaphalavasena niddiṭṭhāni.",
  "atk-s0517a:447_1": "Sotassa āpajjanaṃ sotāpatti, sotāpatti eva maggo sotāpattimaggo. Sotāpattiyā phalaṃ",
  "atk-s0517a:447_2": "sotāpattiphalaṃ, samāpajjīyatīti samāpatti, sotāpattiphalameva samāpatti sotāpattiphalasamāpatti.",
  "atk-s0517a:447_3": "Paṭisandhivasena sakiṃyeva imaṃ lokaṃ āgacchatīti sakadāgāmī, tassa maggo sakadāgāmimaggo.",
  "atk-s0517a:447_4": "Sakadāgāmissa phalaṃ sakadāgāmiphalaṃ. Paṭisandhivaseneva kāmabhavaṃ na āgacchatīti",
  "atk-s0517a:447_5": "anāgāmī, tassa maggo anāgāmimaggo. Anāgāmissa phalaṃ anāgāmiphalaṃ. Kilesehi ārakattā,",
  "atk-s0517a:447_6": "kilesārīnaṃ hatattā, saṃsāracakkassa arānaṃ hatattā, pāpakaraṇe rahābhāvā, paccayādīnaṃ",
  "atk-s0517a:447_7": "arahattā arahaṃ, arahato bhāvo arahattaṃ. Kiṃ taṃ? Arahattaphalaṃ. Arahattassa maggo",
  "atk-s0517a:447_8": "arahattamaggo. Arahattameva phalaṃ arahattaphalaṃ.",
  "atk-s0517a:448_0": "“Adhimokkhaṭṭhena saddhindriya”ntiādīni “tathaṭṭhena saccā”tipariyantāni tettiṃsa",
  "atk-s0517a:448_1": "vissajjanāni niddiṭṭhāni. Heṭṭhā “saddhindriyassa adhimokkhaṭṭho”tiādīhi tettiṃsāya",
  "atk-s0517a:448_2": "vissajjanehi samānāni. Kevalañhi tattha dhammehi atthā niddiṭṭhā, idha atthehi dhammā",
  "atk-s0517a:448_3": "niddiṭṭhāti ayaṃ viseso. “Avikkhepaṭṭhena samatho”tiādīnañca catunnaṃ vissajjanānaṃ",
  "atk-s0517a:448_4": "heṭṭhā “samathassa avikkhepaṭṭho”tiādīnañca catunnaṃ vissajjanānaṃ viseso vuttanayeneva veditabbo.",
  "atk-s0517a:449_0": "Saṃvaraṭṭhenātiādīni aṭṭha vissajjanāni sīlādibalapariyosānadhammavasena niddiṭṭhāni.",
  "atk-s0517a:449_1": "Sīlavisuddhīti suparisuddhapātimokkhasaṃvarādicatubbidhaṃ sīlaṃ dussīlyamalavisodhanato.",
  "atk-s0517a:449_2": "Cittavisuddhīti saupacārā aṭṭha samāpattiyo. Cittasīsena hettha samādhi vutto. So",
  "atk-s0517a:449_3": "cittamalavisodhanato cittavisuddhi. Diṭṭhivisuddhīti nāmarūpānaṃ yathāsabhāvadassanaṃ",
  "atk-s0517a:449_4": "sattadiṭṭhimalavisodhanato diṭṭhivisuddhi. Muttaṭṭhenāti tadaṅgavasena upakkilesato",
  "atk-s0517a:449_5": "vimuttaṭṭhena ārammaṇe ca adhimuttaṭṭhena. Vimokkhoti tadaṅgavimokkho. Paṭivedhaṭṭhena",
  "atk-s0517a:449_6": "vijjāti pubbenivāsānussatiñāṇaṃ purimabhavapaṭivedhaṭṭhena vijjā, dibbacakkhuñāṇaṃ",
  "atk-s0517a:449_7": "sattānaṃ cutūpapātapaṭivedhaṭṭhena vijjā, āsavānaṃ khaye ñāṇaṃ saccapaṭivedhaṭṭhena",
  "atk-s0517a:449_8": "vijjā. Paṭivedhaṭṭhenāti jānanaṭṭhena. Pariccāgaṭṭhena vimuttīti yaṃ yaṃ pariccattaṃ,",
  "atk-s0517a:449_9": "tato tato vimuttattā phalavimutti. Samucchedaṭṭhena khaye ñāṇanti kilesasamucchindanatthena",
  "atk-s0517a:449_10": "kilesakkhayakare ariyamagge ñāṇaṃ. Paṭippassaddhaṭṭhena anuppāde ñāṇanti maggakiccasaṅkhātapayogapaṭippassaddhattā",
  "atk-s0517a:449_11": "paṭisandhivasena anuppādabhūte taṃtaṃmaggavajjhakilesānaṃ anuppādapariyosāne uppanne ariyaphale ñāṇaṃ.",
  "atk-s0517a:450_0": "20. Chando mūlaṭṭhenātiādīni nava vissajjanāni ariyamaggassa ādimajjhapariyosānavasena",
  "atk-s0517a:450_1": "niddiṭṭhāni. Chando mūlaṭṭhenāti kusalānaṃ dhammānaṃ kattukamyatāchando paṭipattiyā",
  "atk-s0517a:450_2": "ca nipphattiyā ca mūlattā mūlaṭṭhena. Manasikāro samuṭṭhānaṭṭhenāti yonisomanasikāro",
  "atk-s0517a:450_3": "sabbakusaladhamme samuṭṭhāpetīti samuṭṭhānaṭṭhena. Phasso samodhānaṭṭhenāti yasmā",
  "atk-s0517a:450_4": "taṇhāya visesena vedanā padhānakāraṇaṃ, taṇhā ca pahīyamānā visesena vedanāya pariññātāya",
  "atk-s0517a:450_5": "pahīyati, tassā ca vedanāya phassova padhānakāraṇaṃ, tasmiṃ pariññāte vedanā pariññātā",
  "atk-s0517a:450_6": "hoti, tasmā sattasu abhiññeyyavatthūsu phasso paṭhamaṃ vutto. So ca tikasannipātasaṅkhātassa",
  "atk-s0517a:450_7": "attano kāraṇassa vasena paveditattā “tikasannipātapaccupaṭṭhāno”ti vuttattā samodhānaṭṭhena",
  "atk-s0517a:450_8": "abhiññeyyo. Keci pana “ñāṇaphasso phasso”ti vadanti.",
  "atk-s0517a:451_0": "Yasmā pana vedanā cittacetasike attano vase vattāpayamānā tattha samosarati pavisati,",
  "atk-s0517a:451_1": "cittasantānameva vā pavisati, tasmā samosaraṇaṭṭhena abhiññeyyāti vuttā. Keci pana",
  "atk-s0517a:451_2": "“sabbānipi pariññeyyāni vedanāsu samosaranti, vedanāsu pariññātāsu sabbaṃ taṇhāvatthu",
  "atk-s0517a:451_3": "pariññātaṃ hoti. Taṃ kissa hetu? Vedanāpaccayā hi sabbāpi taṇhā. Tasmā vedanā samosaraṇaṭṭhena",
  "atk-s0517a:451_4": "abhiññeyyā”ti vadanti. Yasmā sabbagopānasīnaṃ ābandhanato kūṭāgārakaṇṇikā viya cittacetasikānaṃ",
  "atk-s0517a:451_5": "sampiṇḍanato samādhi kusalānaṃ dhammānaṃ pamukho hoti jeṭṭhako, tasmā samādhi pamukhaṭṭhenāti",
  "atk-s0517a:451_6": "vuttaṃ. Pāmukhaṭṭhenātipi pāṭho. Yasmā samathavipassanaṃ bhāventassa ārammaṇūpaṭṭhānādhipati",
  "atk-s0517a:451_7": "hoti sati, satiyā upaṭṭhite ārammaṇe sabbepi kusalā dhammā sakaṃ sakaṃ kiccaṃ sādhenti,",
  "atk-s0517a:451_8": "tasmā sati ādhipateyyaṭṭhenāti vuttaṃ. Paññā taduttaraṭṭhenāti ariyamaggapaññā tesaṃ",
  "atk-s0517a:451_9": "kusalānaṃ dhammānaṃ uttaraṭṭhena seṭṭhaṭṭhena abhiññeyyā. Atha vā tato kilesehi,",
  "atk-s0517a:451_10": "saṃsāravaṭṭato vā uttarati samatikkamatīti taduttarā, tassā attho taduttaraṭṭho.",
  "atk-s0517a:451_11": "Tena taduttaraṭṭhena. Tatuttaraṭṭhenātipi pāṭho, tato uttaraṭṭhenāti attho. Vimutti",
  "atk-s0517a:451_12": "sāraṭṭhenāti phalavimutti aparihānivasena thirattā sāro, taṃ atikkamitvā aññassa",
  "atk-s0517a:451_13": "pariyesitabbassa abhāvatopi sāro. Sā vimutti tena sāraṭṭhena abhiññeyyā. Amatogadhaṃ",
  "atk-s0517a:451_14": "nibbānanti natthi etassa maraṇasaṅkhātaṃ matanti amataṃ, kilesavisapaṭipakkhattā",
  "atk-s0517a:451_15": "agadantipi amataṃ, sacchikiriyāya sattānaṃ patiṭṭhābhūtanti ogadhaṃ, saṃsāradukkhasantibhūtattā",
  "atk-s0517a:451_16": "nibbutanti nibbānaṃ, natthettha taṇhāsaṅkhātaṃ vānantipi nibbānaṃ. Taṃ sāsanassa",
  "atk-s0517a:451_17": "niṭṭhābhūtattā pariyosānaṭṭhena abhiññeyyaṃ. Evaṃ imasmiṃ abhiññeyyaniddese sattasahassāni",
  "atk-s0517a:451_18": "sattasatāni cattālīsañca vissajjanāni honti.",
  "atk-s0517a:452_0": "Idāni tesaṃ evaṃ niddiṭṭhānaṃ dhammānaṃ “ye ye dhammā abhiññātā, te te dhammā ñātā",
  "atk-s0517a:452_1": "hontī”ti nigamanaṃ karoti, tassa abhimukhaṃ katvā ñātā hontīti adhippāyo. Taṃñātaṭṭhena",
  "atk-s0517a:452_2": "ñāṇanti tesaṃ vuttappakārānaṃ dhammānaṃ jānanaṭṭhena ñāṇaṃ. Pajānanaṭṭhena paññāti",
  "atk-s0517a:452_3": "pakārato jānanaṭṭhena paññā. Tena vuccatītiādito pucchitapucchā nigametvā dassitā.",
  "atk-s0517a:452_4": "Tena kāraṇena “ime dhammā abhiññeyyāti sotāvadhānaṃ, taṃpajānanā paññā sutamaye ñāṇa”nti vuccatīti atthoti.",
  "atk-s0517a:453": "Saddhammappakāsiniyā paṭisambhidāmaggaṭṭhakathāya",
  "atk-s0517a:454": "Abhiññeyyaniddesavaṇṇanā niṭṭhitā.",
  "atk-s0517a:455": "Pariññeyyaniddesavaṇṇanā",
  "atk-s0517a:456_0": "21. Pariññeyyaniddese kiñcāpi pariññāsaddena ñātapariññā, tīraṇapariññā, pahānapariññāti",
  "atk-s0517a:456_1": "tisso pariññā saṅgahitā. Heṭṭhā “abhiññeyyā”ti ñātapariññāya vuttattā upari “pahātabbā”ti",
  "atk-s0517a:456_2": "pahānapariññāya vuttattā tīraṇapariññāva idha adhippetā. Phasso sāsavo upādāniyoti",
  "atk-s0517a:456_3": "āsavānañceva upādānānañca paccayabhūto tebhūmakaphasso. Sopi hi attānaṃ ārammaṇaṃ",
  "atk-s0517a:456_4": "katvā pavattamānehi saha āsavehīti sāsavo, ārammaṇabhāvaṃ upagantvā upādānasambandhanena",
  "atk-s0517a:456_5": "upādānānaṃ hitoti upādāniyo. Yasmā phasse tīraṇapariññāya pariññāte phassamukhena",
  "atk-s0517a:456_6": "sesāpi arūpadhammā tadanusārena ca rūpadhammā pariññāyanti, tasmā ekova phasso vutto.",
  "atk-s0517a:456_7": "Evaṃ sesesupi yathāyogaṃ yojetabbaṃ.",
  "atk-s0517a:457_0": "Nāmanti cattāro khandhā arūpino nibbānañca. Rūpanti cattāri ca mahābhūtāni catunnañca",
  "atk-s0517a:457_1": "mahābhūtānaṃ upādāyarūpāni catuvīsati. Cattāro khandhā namanaṭṭhena nāmaṃ. Te hi",
  "atk-s0517a:457_2": "ārammaṇābhimukhā namanti. Sabbampi nāmanaṭṭhena nāmaṃ. Cattāro hi khandhā ārammaṇe",
  "atk-s0517a:457_3": "aññamaññaṃ nāmenti, nibbānaṃ ārammaṇādhipatipaccayatāya attani anavajjadhamme nāmeti.",
  "atk-s0517a:457_4": "Santativasena sītādīhi ruppanaṭṭhena rūpaṃ. Ruppanaṭṭhenāti kuppanaṭṭhena. Santativipariṇāmavasena",
  "atk-s0517a:457_5": "hi sītādīhi ghaṭṭanīyaṃ dhammajātaṃ rūpanti vuccati. Idha pana nāmanti lokikameva",
  "atk-s0517a:457_6": "adhippetaṃ, rūpaṃ pana ekantena lokikameva.",
  "atk-s0517a:458_0": "Tisso vedanāti sukhā vedanā, dukkhā vedanā, adukkhamasukhā vedanā. Tā lokikā eva.",
  "atk-s0517a:458_1": "Āhārāti paccayā. Paccayā hi attano phalaṃ āharantīti āhārā. Kabaḷīkāro āhāro phassāhāro",
  "atk-s0517a:458_2": "manosañcetanāhāro viññāṇāhāroti cattāro. Vatthuvasena kabaḷīkātabbattā kabaḷīkāro,",
  "atk-s0517a:458_3": "ajjhoharitabbattā āhāro. Odanakummāsādivatthukāya ojāyetaṃ nāmaṃ. Sā hi ojaṭṭhamakarūpāni",
  "atk-s0517a:458_4": "āharatīti āhāro. Cakkhusamphassādiko chabbidho phasso tisso vedanā āharatīti āhāro.",
  "atk-s0517a:458_5": "Manaso sañcetanā, na sattassāti manosañcetanā yathā cittekaggatā. Manasā vā sampayuttā",
  "atk-s0517a:458_6": "sañcetanā manosañcetanā yathā ājaññaratho. Tebhūmakakusalākusalacetanā. Sā hi tayo",
  "atk-s0517a:458_7": "bhave āharatīti āhāro. Viññāṇanti ekūnavīsatibhedaṃ paṭisandhiviññāṇaṃ. Tañhi paṭisandhināmarūpaṃ",
  "atk-s0517a:458_8": "āharatīti āhāro. Upādānakkhandhāti upādānagocarā khandhā, majjhapadalopo daṭṭhabbo.",
  "atk-s0517a:458_9": "Upādānasambhūtā vā khandhā upādānakkhandhā yathā tiṇaggi thusaggi. Upādānavidheyyā",
  "atk-s0517a:458_10": "vā khandhā upādānakkhandhā yathā rājapuriso. Upādānappabhavā vā khandhā upādānakkhandhā",
  "atk-s0517a:458_11": "yathā puppharukkho phalarukkho. Upādānāni pana kāmupādānaṃ diṭṭhupādānaṃ sīlabbatupādānaṃ",
  "atk-s0517a:458_12": "attavādupādānanti cattāri. Atthato pana bhusaṃ ādānanti upādānaṃ. Rūpupādānakkhandho,",
  "atk-s0517a:458_13": "vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandhoti pañca.",
  "atk-s0517a:459": "Cha ajjhattikāni āyatanānīti cakkhāyatanaṃ, sotāyatanaṃ, ghānāyatanaṃ, jivhāyatanaṃ, kāyāyatanaṃ, manāyatanaṃ.",
  "atk-s0517a:460": "Satta viññāṇaṭṭhitiyoti katamā satta? Vuttañhetaṃ bhagavatā –",
  "atk-s0517a:461": "“Santi, bhikkhave, sattā nānattakāyā nānattasaññino. Seyyathāpi manussā ekacce ca devā ekacce ca vinipātikā. Ayaṃ paṭhamā viññāṇaṭṭhiti.",
  "atk-s0517a:462": "“Santi, bhikkhave, sattā nānattakāyā ekattasaññino. Seyyathāpi devā brahmakāyikā paṭhamābhinibbattā. Ayaṃ dutiyā viññāṇaṭṭhiti.",
  "atk-s0517a:463": "“Santi, bhikkhave, sattā ekattakāyā nānattasaññino. Seyyathāpi devā ābhassarā. Ayaṃ tatiyā viññāṇaṭṭhiti.",
  "atk-s0517a:464": "“Santi, bhikkhave, sattā ekattakāyā ekattasaññino. Seyyathāpi devā subhakiṇhā. Ayaṃ catutthā viññāṇaṭṭhiti.",
  "atk-s0517a:465": "“Santi, bhikkhave, sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā. Ayaṃ pañcamī viññāṇaṭṭhiti.",
  "atk-s0517a:466": "“Santi, bhikkhave, sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā. Ayaṃ chaṭṭhā viññāṇaṭṭhiti.",
  "atk-s0517a:467": "“Santi, bhikkhave, sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā. Ayaṃ sattamī viññāṇaṭṭhiti. Imā kho, bhikkhave, satta viññāṇaṭṭhitiyo”ti.",
  "atk-s0517a:468_0": "Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva. Tattha seyyathāpīti",
  "atk-s0517a:468_1": "nidassanatthe nipāto. Manussāti aparimāṇesupi cakkavāḷesu aparimāṇānaṃ manussānaṃ",
  "atk-s0517a:468_2": "vaṇṇasaṇṭhānādivasena dvepi ekasadisā natthi. Yepi vaṇṇena vā saṇṭhānena vā sadisā",
  "atk-s0517a:468_3": "honti, tepi ālokitavilokitādīhi visadisāva honti, tasmā nānattakāyāti vuttā. Paṭisandhisaññā",
  "atk-s0517a:468_4": "pana nesaṃ tihetukāpi duhetukāpi ahetukāpi hoti, tasmā nānattasaññinoti vuttā. Ekacce",
  "atk-s0517a:468_5": "ca devāti cha kāmāvacaradevā. Tesu hi kesañci kāyo nīlo hoti, kesañci pītakādivaṇṇo,",
  "atk-s0517a:468_6": "saññā pana nesaṃ tihetukāpi duhetukāpi hoti, ahetukā na hoti. Ekacce ca vinipātikāti",
  "atk-s0517a:468_7": "catuapāyavinimuttā punabbasumātā yakkhinī, piyaṅkaramātā, phussamittā, dhammaguttāti",
  "atk-s0517a:468_8": "evamādayo aññe ca vemānikā petā. Etesañhi odātakāḷamaṅguracchavisāmavaṇṇādivasena",
  "atk-s0517a:468_9": "ceva kisathūlarassadīghavasena ca kāyo nānā hoti, manussānaṃ viya tihetukadvihetukāhetukavasena",
  "atk-s0517a:468_10": "saññāpi. Te pana devā viya na mahesakkhā, kapaṇamanussā viya appesakkhā dullabhaghāsacchādanā",
  "atk-s0517a:468_11": "dukkhapīḷitā viharanti. Ekacce kāḷapakkhe dukkhitā juṇhapakkhe sukhitā honti, tasmā",
  "atk-s0517a:468_12": "sukhasamussayato vinipatitattā vinipātikāti vuttā. Ye panettha tihetukā, tesaṃ dhammābhisamayopi",
  "atk-s0517a:468_13": "hoti piyaṅkaramātādīnaṃ viya.",
  "atk-s0517a:469_0": "Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te",
  "atk-s0517a:469_1": "sabbepi paṭhamajjhānena nibbattā. Brahmapārisajjā pana parittena, brahmapurohitā",
  "atk-s0517a:469_2": "majjhimena, kāyo ca tesaṃ vipphārikataro hoti. Mahābrahmāno paṇītena, kāyo pana nesaṃ",
  "atk-s0517a:469_3": "ativipphārikataro hoti. Iti te kāyassa nānattā, paṭhamajjhānavasena saññāya ekattā",
  "atk-s0517a:469_4": "nānattakāyā ekattasaññinoti vuttā. Yathā ca te, evaṃ catūsu apāyesu sattā. Nirayesu",
  "atk-s0517a:469_5": "hi kesañci gāvutaṃ, kesañci aḍḍhayojanaṃ, kesañci tigāvutaṃ attabhāvo hoti, devadattassa",
  "atk-s0517a:469_6": "pana yojanasatiko jāto. Tiracchānesupi keci khuddakā honti, keci mahantā. Pettivisayesupi",
  "atk-s0517a:469_7": "keci saṭṭhihatthā keci asītihatthā honti keci suvaṇṇā keci dubbaṇṇā. Tathā kālakañcikā",
  "atk-s0517a:469_8": "asurā. Apicettha dīghapiṭṭhikā petā nāma saṭṭhiyojanikāpi honti, saññā pana sabbesampi",
  "atk-s0517a:469_9": "akusalavipākāhetukāva hoti. Iti apāyikāpi “nānattakāyā ekattasaññino”ti saṅkhaṃ gacchanti.",
  "atk-s0517a:470_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī",
  "atk-s0517a:470_1": "viya sarati visaratīti ābhassarā. Tesu pañcakanaye dutiyatatiyajjhānadvayaṃ parittaṃ",
  "atk-s0517a:470_2": "bhāvetvā uppannā parittābhā nāma honti, majjhimaṃ bhāvetvā uppannā appamāṇābhā nāma",
  "atk-s0517a:470_3": "honti, paṇītaṃ bhāvetvā uppannā ābhassarā nāma honti. Idha pana ukkaṭṭhaparicchedavasena",
  "atk-s0517a:470_4": "sabbeva te gahitā. Sabbesañhi tesaṃ kāyo ekavipphārova hoti, saññā pana avitakkavicāramattā",
  "atk-s0517a:470_5": "ca avitakkaavicārā cāti nānā.",
  "atk-s0517a:471_0": "Subhakiṇhāti subhena vokiṇṇā vikiṇṇā, subhena sarīrappabhāvaṇṇena ekagghanāti attho.",
  "atk-s0517a:471_1": "Etesañhi na ābhassarānaṃ viya chijjitvā chijjitvā pabhā gacchatīti. Catukkanaye tatiyassa,",
  "atk-s0517a:471_2": "pañcakanaye catutthassa parittamajjhimapaṇītassa jhānassavasena parittasubhaappamāṇasubhasubhakiṇhā",
  "atk-s0517a:471_3": "nāma hutvā nibbattanti. Iti sabbepi te ekattakāyā ceva catutthajjhānasaññāya ekattasaññino",
  "atk-s0517a:471_4": "cāti veditabbā. Vehapphalāpi catutthaviññāṇaṭṭhitimeva bhajanti. Asaññasattā viññāṇābhāvā",
  "atk-s0517a:471_5": "ettha saṅgahaṃ na gacchanti, sattāvāsesu gacchanti.",
  "atk-s0517a:472_0": "Suddhāvāsā vivaṭṭapakkhe ṭhitā na sabbakālikā, kappasatasahassampi asaṅkhyeyampi",
  "atk-s0517a:472_1": "buddhasuññe loke na uppajjanti, soḷasakappasahassabbhantare buddhesu uppannesuyeva",
  "atk-s0517a:472_2": "uppajjanti, dhammacakkappavattassa bhagavato khandhāvārasadisā honti, tasmā neva",
  "atk-s0517a:472_3": "viññāṇaṭṭhitiṃ, na ca sattāvāsaṃ bhajanti. Mahāsīvatthero pana – “na kho pana so,",
  "atk-s0517a:472_4": "sāriputta, sattāvāso sulabharūpo, yo mayā anāvutthapubbo iminā dīghena addhunā aññatra",
  "atk-s0517a:472_5": "suddhāvāsehi devehī”ti iminā suttena suddhāvāsāpi catutthaṃ viññāṇaṭṭhitiṃ catutthaṃ",
  "atk-s0517a:472_6": "sattāvāsañca bhajantīti vadati, taṃ appaṭibāhitattā suttassa anuññātaṃ.",
  "atk-s0517a:473": "Nevasaññānāsaññāyatanaṃ yatheva saññāya, evaṃ viññāṇassāpi sukhumattā nevaviññāṇaṃ nāviññāṇaṃ, tasmā viññāṇaṭṭhitīsu na vuttaṃ.",
  "atk-s0517a:474_0": "Aṭṭha lokadhammāti lābho, alābho, yaso, ayaso, nindā, pasaṃsā, sukhaṃ, dukkhanti",
  "atk-s0517a:474_1": "ime aṭṭha lokappavattiyā sati anuparamadhammakattā lokassa dhammāti lokadhammā. Etehi",
  "atk-s0517a:474_2": "mutto satto nāma natthi, buddhānampi hontiyeva. Yathāha –",
  "atk-s0517a:475_0": "“Aṭṭhime, bhikkhave, lokadhammā lokaṃ anuparivattanti, loko ca aṭṭha lokadhamme anuparivattati.",
  "atk-s0517a:475_1": "Katame aṭṭha? Lābho ca alābho ca yaso ca ayaso ca nindā ca pasaṃsā ca sukhañca dukkhañca.",
  "atk-s0517a:475_2": "Ime kho, bhikkhave, aṭṭha lokadhammā lokaṃ anuparivattanti, loko ca ime aṭṭha lokadhamme anuparivattatī”ti.",
  "atk-s0517a:476_0": "Tattha anuparivattantīti anubandhanti nappajahanti, lokato na nivattantīti attho.",
  "atk-s0517a:476_1": "Lābhoti pabbajitassa cīvarādi, gahaṭṭhassa dhanadhaññādi lābho. Soyeva alabbhamāno",
  "atk-s0517a:476_2": "lābho alābho. Na lābho alābhoti vuccamāne atthābhāvāpattito pariññeyyo na siyā. Yasoti",
  "atk-s0517a:476_3": "parivāro. Soyeva alabbhamānā yaso ayaso. Nindāti avaṇṇabhaṇanaṃ. Pasaṃsāti vaṇṇabhaṇanaṃ.",
  "atk-s0517a:476_4": "Sukhanti kāmāvacarānaṃ kāyikacetasikaṃ. Dukkhanti puthujjanasotāpannasakadāgāmīnaṃ",
  "atk-s0517a:476_5": "kāyikacetasikaṃ, anāgāmiarahantānaṃ kāyikameva.",
  "atk-s0517a:477": "Nava sattāvāsāti sattānaṃ āvāsā, vasanaṭṭhānānīti attho. Tāni pana tathāpakāsitā khandhā eva. Katame nava? Vuttañhetaṃ bhagavatā –",
  "atk-s0517a:478": "“Navayime, bhikkhave, sattāvāsā. Katame nava? Santi, bhikkhave, sattā nānattakāyā nānattasaññino, seyyathāpi manussā ekacce ca devā ekacce ca vinipātikā. Ayaṃ paṭhamo sattāvāso.",
  "atk-s0517a:479": "“Santi, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā. Ayaṃ dutiyo sattāvāso.",
  "atk-s0517a:480": "“Santi, bhikkhave, sattā ekattakāyā nānattasaññino, seyyathāpi devā ābhassarā. Ayaṃ tatiyo sattāvāso.",
  "atk-s0517a:481": "“Santi, bhikkhave, sattā ekattakāyā ekattasaññino, seyyathāpi devā subhakiṇhā. Ayaṃ catuttho sattāvāso.",
  "atk-s0517a:482": "“Santi, bhikkhave, sattā asaññino appaṭisaṃvedino, seyyathāpi devā asaññasattā. Ayaṃ pañcamo sattāvāso.",
  "atk-s0517a:483": "“Santi, bhikkhave, sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā. Ayaṃ chaṭṭho sattāvāso.",
  "atk-s0517a:484": "“Santi, bhikkhave, sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā. Ayaṃ sattamo sattāvāso.",
  "atk-s0517a:485": "“Santi, bhikkhave, sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā. Ayaṃ aṭṭhamo sattāvāso.",
  "atk-s0517a:486": "“Santi, bhikkhave, sattā sabbaso ākiñcaññāyatanaṃ samatikkamma nevasaññānāsaññāyatanūpagā. Ayaṃ navamo sattāvāso. Ime kho, bhikkhave, nava sattāvāsā”ti.",
  "atk-s0517a:487_0": "Dasāyatanānīti cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ gandhāyatanaṃ",
  "atk-s0517a:487_1": "jivhāyatanaṃ rasāyatanaṃ kāyāyatanaṃ phoṭṭhabbāyatananti evaṃ dasa. Manāyatanadhammāyatanāni",
  "atk-s0517a:487_2": "pana lokuttaramissakattā na gahitāni. Imesu dasasu vissajjanesu vipassanāvasena tīraṇapariññā",
  "atk-s0517a:487_3": "vuttā, “sabbaṃ, bhikkhave, pariññeyya”ntiādīsu pana anaññātaññassāmītindriyādīnaṃ",
  "atk-s0517a:487_4": "tiṇṇaṃ, nirodhapaṭipadānaṃ sacchikiriyābhāvanaṭṭhānaṃ tesaṃyeva paṭivedhaṭṭhānaṃ",
  "atk-s0517a:487_5": "dukkhādīnaṃ nissaraṇassa anuppādādīnaṃ pañcadasannaṃ, pariggahaṭṭhādīnaṃ ekatiṃsāya,",
  "atk-s0517a:487_6": "uttaripaṭivedhaṭṭhādīnaṃ tiṇṇaṃ, maggaṅgānaṃ aṭṭhannaṃ, “payogānaṃ paṭippassaddhaṭṭho”tiādīnaṃ",
  "atk-s0517a:487_7": "dvinnaṃ, asaṅkhataṭṭhassa vuṭṭhānaṭṭhādīnaṃ dvinnaṃ, niyyānaṭṭhassa anubujjhanaṭṭhādīnaṃ",
  "atk-s0517a:487_8": "tiṇṇaṃ, anubodhanaṭṭhādīnaṃ tiṇṇaṃ, anubodhapakkhiyādīnaṃ tiṇṇaṃ, ujjotanaṭṭhādīnaṃ",
  "atk-s0517a:487_9": "catunnaṃ, patāpanaṭṭhādīnaṃ aṭṭhārasannaṃ, vivaṭṭanānupassanādīnaṃ navannaṃ, khayeñāṇaanuppādeñāṇānaṃ",
  "atk-s0517a:487_10": "paññāvimuttinibbānānanti imesaṃ dhammānaṃ paṭilābhavasena tīraṇapariññā vuttā, sesānaṃ",
  "atk-s0517a:487_11": "yathāyogaṃ vipassanāvasena ca paṭilābhavasena ca tīraṇapariññā vuttāti veditabbā.",
  "atk-s0517a:488_0": "Yesaṃ yesaṃ dhammānaṃ paṭilābhatthāya vāyamantassa, te te dhammā paṭiladdhā honti.",
  "atk-s0517a:488_1": "Evaṃ te dhammā pariññātā ceva honti tīritā cāti hi kiccasamāpanaṭṭhena tīraṇapariññā",
  "atk-s0517a:488_2": "vuttā. Kicce hi samāpite te dhammā paṭiladdhā hontīti. Keci pana “avipassanūpagānaṃ",
  "atk-s0517a:488_3": "ñātapariññā”ti vadanti. Abhiññeyyena ñātapariññāya vuttattā taṃ na sundaraṃ. Pariññātā",
  "atk-s0517a:488_4": "ceva honti tīritā cāti te paṭiladdhā eva dhammā pariññātā ca nāma honti, tīritā ca",
  "atk-s0517a:488_5": "nāmāti attho. Evaṃ kiccasamāpanatthavasena pariññātattho vutto hoti.",
  "atk-s0517a:489": "22. Idāni tamevatthaṃ ekekadhamme paṭilābhavasena yojetvā ante ca nigametvā dassetuṃ nekkhammantiādimāha. Taṃ sabbaṃ pubbe vuttānusāreneva veditabbanti.",
  "atk-s0517a:490": "Pariññeyyaniddesavaṇṇanā niṭṭhitā.",
  "atk-s0517a:491": "Pahātabbaniddesavaṇṇanā",
  "atk-s0517a:492_0": "23. Pahātabbaniddese asmimānoti rūpādīsu pañcasu upādānakkhandhesu asmīti māno. Tasmiñhi",
  "atk-s0517a:492_1": "pahīne arahattaṃ pattaṃ hoti. Rūparāgādīsu vijjamānesupi sesāni avatvā asmimānasseva",
  "atk-s0517a:492_2": "vacanaṃ diṭṭhipatirūpakattena tassa oḷārikattāti veditabbaṃ. Avijjāti suttantapariyāyena",
  "atk-s0517a:492_3": "dukkhādīsu catūsu ṭhānesu aññāṇaṃ, abhidhammapariyāyena pubbantādīhi saddhiṃ aṭṭhasu. Vuttañhetaṃ –",
  "atk-s0517a:493_0": "“Tattha katamā avijjā? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ,",
  "atk-s0517a:493_1": "dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante",
  "atk-s0517a:493_2": "aññāṇaṃ, idappaccayatāpaṭiccasamuppannesu dhammesu aññāṇa”nti.",
  "atk-s0517a:494": "Bhavataṇhāti kāmabhavādīsu bhavesu patthanā. Yathāha –",
  "atk-s0517a:495": "“Tattha katamā bhavataṇhā? Yo bhavesu bhavacchando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosāna”nti.",
  "atk-s0517a:496_0": "Tisso taṇhāti kāmataṇhā, bhavataṇhā, vibhavataṇhā. Tāsaṃ abhidhamme evaṃ niddeso",
  "atk-s0517a:496_1": "kato – tattha katamā bhavataṇhā? Bhavadiṭṭhisahagato rāgo…pe… cittassa sārāgo, ayaṃ",
  "atk-s0517a:496_2": "vuccati bhavataṇhā. Tattha katamā vibhavataṇhā? Ucchedadiṭṭhisahagato rāgo…pe… cittassa",
  "atk-s0517a:496_3": "sārāgo, ayaṃ vuccati vibhavataṇhā. Avasesā taṇhā kāmataṇhā. Tattha katamā kāmataṇhā?",
  "atk-s0517a:496_4": "Kāmadhātupaṭisaṃyutto rāgo…pe… cittassa sārāgo, ayaṃ vuccati kāmataṇhā. Tattha katamā",
  "atk-s0517a:496_5": "bhavataṇhā? Rūpadhātuarūpadhātupaṭisaṃyutto rāgo…pe… tattha katamā vibhavataṇhā?",
  "atk-s0517a:496_6": "Ucchedadiṭṭhisahagato rāgo…pe….",
  "atk-s0517a:497_0": "Aṭṭhakathāyaṃ pana “pañcakāmaguṇiko rāgo kāmataṇhā, rūpārūpabhavesu rāgo jhānanikantisassatadiṭṭhisahagato",
  "atk-s0517a:497_1": "rāgo bhavavasena patthanā bhavataṇhā, ucchedadiṭṭhisahagato rāgo vibhavataṇhā”ti",
  "atk-s0517a:497_2": "vuttaṃ. Ayaṃ dasuttarasuttapariyāyena yojanā. Saṅgītipariyāyena pana abhidhammapariyāyena",
  "atk-s0517a:497_3": "ca “aparāpi tisso taṇhā kāmataṇhā rūpataṇhā arūpataṇhā. Aparāpi tisso taṇhā rūpataṇhā",
  "atk-s0517a:497_4": "arūpataṇhā nirodhataṇhā”ti vuttā taṇhāpi ettha yujjanti. Tāsu pañca kāmadhāturūpadhātuarūpadhātupaṭisaṃyuttā,",
  "atk-s0517a:497_5": "antimā ucchedadiṭṭhisahagatā.",
  "atk-s0517a:498_0": "Cattāro oghāti kāmogho, bhavogho, diṭṭhogho, avijjogho. Yassa saṃvijjanti, taṃ vaṭṭasmiṃ",
  "atk-s0517a:498_1": "ohananti osīdāpentīti oghā. Balavakilesā ete. Kāmaguṇasaṅkhāte kāme ogho kāmogho.",
  "atk-s0517a:498_2": "Kāmataṇhāyetaṃ nāmaṃ. Rūpārūpasaṅkhāte kammato ca upapattito ca duvidhepi bhave ogho",
  "atk-s0517a:498_3": "bhavogho. Bhavataṇhāyetaṃ nāmaṃ. Diṭṭhi eva ogho diṭṭhogho. “Sassato loko”tiādikāya",
  "atk-s0517a:498_4": "diṭṭhiyā etaṃ nāmaṃ. Avijjā eva ogho avijjogho, dukkhādīsu aññāṇassetaṃ nāmaṃ.",
  "atk-s0517a:499_0": "Pañca nīvaraṇānīti kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ",
  "atk-s0517a:499_1": "vicikicchānīvaraṇaṃ. Cittaṃ nīvaranti pariyonandhantīti nīvaraṇāni. Kāmīyantīti kāmā.",
  "atk-s0517a:499_2": "Pañca kāmaguṇā. Kāmesu chando kāmacchando. Kāmayatīti vā kāmo, kāmo eva chando, na",
  "atk-s0517a:499_3": "kattukamyatāchando na dhammacchandoti kāmacchando. Kāmataṇhāyetaṃ nāmaṃ. Byāpajjati",
  "atk-s0517a:499_4": "tena cittaṃ pūtibhāvaṃ gacchati, byāpādayati vā vinayācārarūpasampattihitasukhānīti",
  "atk-s0517a:499_5": "byāpādo. Dosassetaṃ nāmaṃ. Thinanatā thinaṃ, middhanatā middhaṃ, anussāhasaṃhananatā",
  "atk-s0517a:499_6": "asattivighāto cāti attho. Cittassa anussāho thinaṃ, cetasikānaṃ akammaññatā middhaṃ,",
  "atk-s0517a:499_7": "thinañca middhañca thinamiddhaṃ. Uddhatassa bhāvo uddhaccaṃ, avūpasamoti attho. Vikkhepassetaṃ",
  "atk-s0517a:499_8": "nāmaṃ. Kucchitaṃ kataṃ kukataṃ, kukatassa bhāvo kukkuccaṃ, garahitakiriyabhāvoti",
  "atk-s0517a:499_9": "attho. Pacchānutāpassetaṃ nāmaṃ. Vigatā cikicchāti vicikicchā, vigatapaññāti attho.",
  "atk-s0517a:499_10": "Sabhāvaṃ vā vicinanto etāya kicchati kilamatīti vicikicchā. Buddhādīsu saṃsayassetaṃ",
  "atk-s0517a:499_11": "nāmaṃ. Kāmacchando eva nīvaraṇaṃ kāmacchandanīvaraṇaṃ. Evaṃ sesesupi.",
  "atk-s0517a:500_0": "Cha dhammā, chaddhammāti vā pāṭho. Cha taṇhākāyāti rūpataṇhā saddataṇhā gandhataṇhā",
  "atk-s0517a:500_1": "rasataṇhā phoṭṭhabbataṇhā dhammataṇhā. Rūpe taṇhā rūpataṇhā. Sā eva kāmataṇhādibhedena",
  "atk-s0517a:500_2": "anekabhedattā rāsaṭṭhena kāyoti vuttā. Evaṃ sesesupi.",
  "atk-s0517a:501_0": "Sattānusayāti kāmarāgānusayo paṭighānusayo mānānusayo diṭṭhānusayo vicikicchānusayo",
  "atk-s0517a:501_1": "bhavarāgānusayo avijjānusayo. Appahīnaṭṭhena anusentīti anusayā. Kāmesu rāgo kāmarāgo,",
  "atk-s0517a:501_2": "kāmo eva vā rāgoti kāmarāgo. Ārammaṇasmiṃ paṭihaññatīti paṭighaṃ. Ayāthāvadassanaṭṭhena",
  "atk-s0517a:501_3": "diṭṭhi. Seyyādivasena maññatīti māno. Bhavesu rāgo bhavarāgo. Thāmagato kāmarāgo",
  "atk-s0517a:501_4": "kāmarāgānusayo. Evaṃ sesesupi.",
  "atk-s0517a:502_0": "Aṭṭha micchattāti micchādiṭṭhi micchāsaṅkappo micchāvācā micchākammanto micchāājīvo",
  "atk-s0517a:502_1": "micchāvāyāmo micchāsati micchāsamādhi. “Hitasukhāvahā me bhavissantī”ti evaṃ āsīsitāpi",
  "atk-s0517a:502_2": "tathāabhāvato asubhādīsuyeva subhantiādiviparītappavattito ca micchāsabhāvāti micchattā.",
  "atk-s0517a:502_3": "Micchā passati, micchā vā etāya passantīti micchādiṭṭhi. Atha vā viparītā diṭṭhīti",
  "atk-s0517a:502_4": "micchādiṭṭhi, ayāthāvadiṭṭhīti vā micchādiṭṭhi, virajjhitvā gahaṇato vā vitathā diṭṭhīti",
  "atk-s0517a:502_5": "micchādiṭṭhi, anattāvahattā paṇḍitehi kucchitā diṭṭhīti vāmicchādiṭṭhi. Micchāsaṅkappādīsupi",
  "atk-s0517a:502_6": "eseva nayo. Micchādiṭṭhīti sassatucchedābhiniveso. Micchāsaṅkappoti kāmavitakkāditividho",
  "atk-s0517a:502_7": "vitakko. Micchāvācāti musāvādādicatubbidhā cetanā. Micchākammantoti pāṇātipātāditividhā",
  "atk-s0517a:502_8": "cetanā. Micchāājīvoti micchājīvapayogasamuṭṭhāpikā cetanā. Micchāvāyāmoti akusalacittasampayuttaṃ",
  "atk-s0517a:502_9": "vīriyaṃ. Micchāsatīti satipaṭipakkhabhūto akusalacittuppādo. Micchāsamādhīti akusalasamādhi.",
  "atk-s0517a:503_0": "Nava taṇhāmūlakāti taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca",
  "atk-s0517a:503_1": "vinicchayo, vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ",
  "atk-s0517a:503_2": "paṭicca pariggaho, pariggahaṃ paṭicca macchariyaṃ, macchariyaṃ paṭicca ārakkho, ārakkhādhikaraṇaṃ",
  "atk-s0517a:503_3": "daṇḍādānasatthādānakalahaviggahavivādatuvaṃtuvaṃpesuññamusāvādā aneke pāpakā akusalā",
  "atk-s0517a:503_4": "dhammā sambhavanti. Ime nava taṇhāmūlakā dhammā. Taṇhā mūlaṃ etesanti taṇhāmūlakā.",
  "atk-s0517a:503_5": "Pariyesanādayo akusalā eva. Taṇhaṃ, paṭiccāti taṇhaṃ nissāya. Pariyesanāti rūpādiārammaṇapariyesanā.",
  "atk-s0517a:503_6": "Sā hi taṇhāya sati hoti. Lābhoti rūpādiārammaṇapaṭilābho, so hi pariyesanāya sati",
  "atk-s0517a:503_7": "hoti. Vinicchayo pana ñāṇataṇhādiṭṭhivitakkavasena catubbidho. Tattha “sukhavinicchayaṃ",
  "atk-s0517a:503_8": "jaññā, sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-s0517a:503_9": "“Vinicchayoti dve vinicchayā taṇhāvinicchayo ca diṭṭhivinicchayo cā”ti evaṃ āgatāni",
  "atk-s0517a:503_10": "aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando",
  "atk-s0517a:503_11": "kho, devānaminda, vitakkanidāno”ti imasmiṃ pana sutte idha vinicchayoti vutto vitakkoyeva",
  "atk-s0517a:503_12": "āgato. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti",
  "atk-s0517a:503_13": "“ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ",
  "atk-s0517a:503_14": "mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī”ti.",
  "atk-s0517a:503_15": "Tena vuttaṃ – “lābhaṃ paṭicca vinicchayo”ti. Chandarāgoti evaṃ akusalavitakkena vitakkite",
  "atk-s0517a:503_16": "vatthusmiṃ dubbalarāgo ca balavarāgo ca uppajjati. Chandoti ettha dubbalarāgassādhivacanaṃ,",
  "atk-s0517a:503_17": "rāgoti balavarāgassa. Ajjhosānanti ahaṃ mamāti balavasanniṭṭhānaṃ. Pariggahoti taṇhādiṭṭhivasena",
  "atk-s0517a:503_18": "pariggahakaraṇaṃ. Macchariyanti parehi sādhāraṇabhāvassa asahanatā. Tenevassa porāṇā",
  "atk-s0517a:503_19": "evaṃ vacanatthaṃ vadanti “idaṃ acchariyaṃ mayhameva hotu, mā aññassa acchariyaṃ hotūti",
  "atk-s0517a:503_20": "pavattattā macchariyanti vuccatī”ti. Ārakkhoti dvārapidahanamañjūsagopanādivasena",
  "atk-s0517a:503_21": "suṭṭhu rakkhaṇaṃ. Adhikarotīti adhikaraṇaṃ. Kāraṇassetaṃ nāmaṃ. Ārakkhādhikaraṇanti",
  "atk-s0517a:503_22": "bhāvanapuṃsakaṃ, ārakkhahetūti attho. Daṇḍādānādīsu paranisedhanatthaṃ daṇḍassa ādānaṃ",
  "atk-s0517a:503_23": "daṇḍādānaṃ. Ekatodhārādinā satthassa ādānaṃ satthādānaṃ. Kāyakalahopi vācākalahopi",
  "atk-s0517a:503_24": "kalaho. Purimo purimo virodho viggaho. Pacchimo pacchimo vivādo. Tuvaṃtuvanti agāravavasena tuvaṃtuvaṃvacanaṃ.",
  "atk-s0517a:504_0": "Dasa micchattāti micchādiṭṭhi…pe… micchāsamādhi micchāñāṇaṃ micchāvimutti. Tattha",
  "atk-s0517a:504_1": "micchāñāṇanti pāpakiriyāsu upāyacintāvasena pāpaṃ katvā sukataṃ mayāti paccavekkhaṇākārena",
  "atk-s0517a:504_2": "ca uppanno moho. Micchāvimuttīti avimuttasseva sato vimuttisaññitā.",
  "atk-s0517a:505": "24.",
  "atk-s0517a:506_0": "Idāni anekabhedena pahānena pahātabbe dassetuṃ dve pahānānītiādi āraddhaṃ. Pahānesu",
  "atk-s0517a:506_1": "hi viññātesu tena tena pahātabbā dhammā suviññeyyā honti. Pañcasu pahānesu lokikāni",
  "atk-s0517a:506_2": "ca dve pahānāni appayogaṃ nissaraṇappahānañca ṭhapetvā appayogāneva dve lokuttarapahānāni",
  "atk-s0517a:506_3": "paṭhamaṃ vuttāni. Sammā ucchijjanti etena kilesāti samucchedo, pahīyanti etena kilesāti",
  "atk-s0517a:506_4": "pahānaṃ. Samucchedasaṅkhātaṃ pahānaṃ, na sesappahānanti samucchedappahānaṃ. Kilesānaṃ",
  "atk-s0517a:506_5": "paṭippassaddhattā paṭippassaddhi, pahīnattā pahānaṃ, paṭippassaddhisaṅkhātaṃ pahānaṃ",
  "atk-s0517a:506_6": "paṭippassaddhippahānaṃ. Lokaṃ uttaratīti lokuttaro. Nibbānasaṅkhātaṃ khayaṃ gacchatīti",
  "atk-s0517a:506_7": "khayagāmī, khayagāmī ca so maggo cāti khayagāmimaggo, taṃ bhāvayato so maggo samucchedappahānanti",
  "atk-s0517a:506_8": "attho. Tathā phalakkhaṇe lokuttaraphalameva paṭippassaddhippahānaṃ.",
  "atk-s0517a:507_0": "Kāmānametaṃ nissaraṇantiādīsu kāmato rūpato saṅkhatato nissaranti etenāti nissaraṇaṃ,",
  "atk-s0517a:507_1": "tehi vā nissaṭattā nissaraṇaṃ. Asubhajjhānaṃ. Kāmehi nikkhantattā nekkhammaṃ. Anāgāmimaggo",
  "atk-s0517a:507_2": "vā. Asubhajjhānañhi vikkhambhanato kāmānaṃ nissaraṇaṃ, taṃ jhānaṃ pādakaṃ katvā uppāditaanāgāmimaggo",
  "atk-s0517a:507_3": "pana samucchedato sabbaso kāmānaṃ accantanissaraṇaṃ. Ruppatīti rūpaṃ, na rūpaṃ arūpaṃ",
  "atk-s0517a:507_4": "mittapaṭipakkhā amittā viya, lobhādipaṭipakkhā alobhādayo viya ca rūpapaṭipakkhoti",
  "atk-s0517a:507_5": "attho. Phalavasena vā natthettha rūpanti arūpaṃ, arūpameva āruppaṃ. Arūpajjhānāni.",
  "atk-s0517a:507_6": "Tāni rūpānaṃ nissaraṇaṃ nāma. Arūpehipi arahattamaggo puna uppattinivāraṇato sabbaso",
  "atk-s0517a:507_7": "rūpānaṃ nissaraṇaṃ nāma. Bhūtanti jātaṃ. Saṅkhatanti paccayehi saṅgamma kataṃ. Paṭiccasamuppannanti",
  "atk-s0517a:507_8": "te te paccaye paṭicca sammā saha ca uppannaṃ. Paṭhamena sañjātattadīpanena aniccatā,",
  "atk-s0517a:507_9": "dutiyena aniccassāpi sato paccayānubhāvadīpanena parāyattatā, tatiyena parāyattassāpi",
  "atk-s0517a:507_10": "sato paccayānaṃ abyāpārattadīpanena evaṃdhammatā dīpitā hoti. Nirodhoti nibbānaṃ.",
  "atk-s0517a:507_11": "Nibbānañhi āgamma dukkhaṃ nirujjhatīti nirodhoti vuccati. So eva ca sabbasaṅkhatato",
  "atk-s0517a:507_12": "nissaṭattā tassa saṅkhatassa nissaraṇaṃ nāma. Aṭṭhakathāyaṃ pana –",
  "atk-s0517a:508_0": "“Nirodho tassa nissaraṇanti idha arahattaphalaṃ nirodhoti adhippetaṃ. Arahattaphalena",
  "atk-s0517a:508_1": "hi nibbāne diṭṭhe puna āyatiṃ sabbasaṅkhārā na hontīti arahattasaṅkhātassa nirodhassa",
  "atk-s0517a:508_2": "paccayattā nirodhoti vutta”nti vuttaṃ.",
  "atk-s0517a:509_0": "Nekkhammaṃ paṭiladdhassātiādīsu asubhajjhānassa nissaraṇatte vikkhambhanappahānena,",
  "atk-s0517a:509_1": "anāgāmimaggassa nissaraṇatte samucchedappahānena kāmā pahīnā ceva honti pariccattā",
  "atk-s0517a:509_2": "ca. Arūpajjhānānaṃ nissaraṇatte ca arahattamaggassa nissaraṇatte ca evameva rūpā",
  "atk-s0517a:509_3": "yojetabbā. Rūpesu hi chandarāgappahānena rūpānaṃ samucchedo hoti. Rūpāti cettha liṅgavipallāso",
  "atk-s0517a:509_4": "kato. Nibbānassa nissaraṇatte nissaraṇappahānena, arahattaphalassa nissaraṇatte paṭippassaddhippahānena",
  "atk-s0517a:509_5": "saṅkhārā pahīnā ceva honti pariccattā ca. Nibbānassa ca nissaraṇatte ārammaṇakaraṇavasena",
  "atk-s0517a:509_6": "paṭilābho veditabbo.",
  "atk-s0517a:510_0": "Dukkhasaccantiādīsu pariññāpaṭivedhantiādi bhāvanapuṃsakavacanaṃ. Pariññāya paṭivedho",
  "atk-s0517a:510_1": "pariññāpaṭivedho. Taṃ pariññāpaṭivedhaṃ. Esa nayo sesesupi. Pajahātīti tathā tathā",
  "atk-s0517a:510_2": "paṭivijjhanto pahātabbe kilese pajahatīti attho gahetabbo. Lokiyalokuttaresupi chandarāgappahānena",
  "atk-s0517a:510_3": "vā tāni pajahatīti attho. Pajahatītipi pāṭho. Yathā nāvā apubbaṃ acarimaṃ ekakkhaṇe",
  "atk-s0517a:510_4": "cattāri kiccāni karoti, orimaṃ tīraṃ pajahati, sotaṃ chindati, bhaṇḍaṃ vahati, pārimaṃ",
  "atk-s0517a:510_5": "tīraṃ appeti, evamevaṃ maggañāṇaṃ apubbaṃ acarimaṃ ekakkhaṇe cattāri saccāni abhisameti,",
  "atk-s0517a:510_6": "dukkhaṃ pariññābhisamayena abhisameti, samudayaṃ pahānābhisamayena abhisameti, maggaṃ",
  "atk-s0517a:510_7": "bhāvanābhisamayena abhisameti, nirodhaṃ sacchikiriyābhisamayena abhisameti. Kiṃ vuttaṃ",
  "atk-s0517a:510_8": "hoti? “Nirodhaṃ ārammaṇaṃ katvā cattāri saccāni pāpuṇāti passati paṭivijjhatī”ti",
  "atk-s0517a:510_9": "vuttattā ekakkhaṇepi visuṃ visuṃ viya pahānāni vuttānīti veditabbāni.",
  "atk-s0517a:511_0": "Pañcasu pahānesu yaṃ sasevāle udake pakkhittena ghaṭena sevālassa viya tena tena",
  "atk-s0517a:511_1": "lokiyasamādhinā nīvaraṇādīnaṃ paccanīkadhammānaṃ vikkhambhanaṃ dūrīkaraṇaṃ, idaṃ",
  "atk-s0517a:511_2": "vikkhambhanappahānaṃ nāma. Vikkhambhanappahānañca nīvaraṇānaṃ paṭhamaṃ jhānaṃ bhāvayatoti",
  "atk-s0517a:511_3": "nīvaraṇānaṃyeva pahānaṃ pākaṭattā vuttanti veditabbaṃ. Nīvaraṇāni hi jhānassa pubbabhāgepi",
  "atk-s0517a:511_4": "pacchābhāgepi na sahasā cittaṃ ajjhottharanti, ajjhotthaṭesu ca tesu jhānaṃ parihāyati,",
  "atk-s0517a:511_5": "vitakkādayo pana dutiyajjhānādito pubbe pacchā ca appaṭipakkhā hutvā pavattanti.",
  "atk-s0517a:511_6": "Tasmā nīvaraṇānaṃ vikkhambhanaṃ pākaṭaṃ. Yaṃ pana rattibhāge samujjalitena padīpena",
  "atk-s0517a:511_7": "andhakārassa viya tena tena vipassanāya avayavabhūtena jhānaṅgena paṭipakkhavaseneva",
  "atk-s0517a:511_8": "tassa tassa ca pahātabbadhammassa pahānaṃ, idaṃ tadaṅgappahānaṃ nāma. Tadaṅgappahānañca",
  "atk-s0517a:511_9": "diṭṭhigatānaṃ nibbedhabhāgiyaṃ samādhiṃ bhāvayatoti diṭṭhigatānaṃyeva pahānaṃ oḷārikavasena",
  "atk-s0517a:511_10": "vuttanti veditabbaṃ. Diṭṭhigatañhi oḷārikaṃ, niccasaññādayo sukhumā. Tattha diṭṭhigatānanti",
  "atk-s0517a:511_11": "diṭṭhiyeva diṭṭhigataṃ “gūthagataṃ muttagata”ntiādīni viya. Gantabbābhāvato cadiṭṭhiyā",
  "atk-s0517a:511_12": "gatamattamevetantipi diṭṭhigataṃ, dvāsaṭṭhidiṭṭhīsu antogadhattā diṭṭhīsu gatantipi",
  "atk-s0517a:511_13": "diṭṭhigataṃ. Bahuvacanena tesaṃ diṭṭhigatānaṃ. Nibbedhabhāgiyaṃ samādhinti vipassanāsampayuttaṃ",
  "atk-s0517a:511_14": "samādhiṃ. Yaṃ pana asanivicakkābhihatassa rukkhassa viya ariyamaggañāṇena saṃyojanānaṃ",
  "atk-s0517a:511_15": "dhammānaṃ yathā na puna pavattati, evaṃ pahānaṃ, idaṃ samucchedappahānaṃ nāma. Nirodho",
  "atk-s0517a:511_16": "nibbānanti nirodhasaṅkhātaṃ nibbānaṃ.",
  "atk-s0517a:512_0": "Evaṃ pahānavasena pahātabbe dhamme dassetvā idāni sarūpeneva puna pahātabbe dhamme",
  "atk-s0517a:512_1": "dassetuṃ sabbaṃ, bhikkhave, pahātabbantiādimāha. Tattha cakkhādīni chandarāgappahānena",
  "atk-s0517a:512_2": "pahātabbāni. Rūpaṃ passanto pajahātītiādīsu rūpaṃ aniccādito passanto pahātabbe kilese",
  "atk-s0517a:512_3": "pajahāti. Cakkhuṃ…pe… jarāmaraṇaṃ…pe… amatogadhaṃ nibbānanti peyyāladvaye anaññātaññassāmītindriyaṃ",
  "atk-s0517a:512_4": "“passanto pajahātī”tiādīsu tesu lokuttaresu anaññātaññassāmītindriyaṃ passanto udikkhanto",
  "atk-s0517a:512_5": "apekkhamāno icchamāno vipassanākkhaṇesu pahātabbe kilese pajahātīti taṃtaṃdhammānurūpena yojetabbaṃ.",
  "atk-s0517a:513": "Pahātabbaniddesavaṇṇanā niṭṭhitā.",
  "atk-s0517a:514": "Bhāvetabbaniddesavaṇṇanā",
  "atk-s0517a:515_0": "25. Bhāvetabbaniddese kāyagatāsatīti kāyagatāsatisuttante vuttā ānāpānacatuiriyāpathakhuddakairiyāpathadvattiṃsākāracatudhātunavasivathikāpaṭikūla-",
  "atk-s0517a:515_1": "vavatthāpakamanasikārasampayuttā yathānurūpaṃ rūpajjhānasampayuttā ca sati. Sā hi",
  "atk-s0517a:515_2": "tesu kāyesu gatā pavattāti kāyagatāti vuccati. Sātasahagatāti madhurasukhavedayitasaṅkhātena",
  "atk-s0517a:515_3": "sātena saha ekuppādādibhāvaṃ gatā. Tabbhāve vokiṇṇe ārammaṇe nissaye saṃsaṭṭhe dissati",
  "atk-s0517a:515_4": "sahagatasaddo pañcasu atthesu jinavacane. “Yāyaṃ taṇhā ponobbhavikā nandirāgasahagatā”ti",
  "atk-s0517a:515_5": "ettha tabbhāve, nandirāgabhūtāti attho. “Yā, bhikkhave, vīmaṃsā kosajjasahagatā kosajjasampayuttā”ti",
  "atk-s0517a:515_6": "ettha vokiṇṇe, antarantarā uppajjamānena kosajjena vokiṇṇāti attho. “Lābhī hoti rūpasahagatānaṃ",
  "atk-s0517a:515_7": "vā samāpattīnaṃ arūpasahagatānaṃ vā samāpattīna”nti ettha ārammaṇe, rūpārūpārammaṇānanti",
  "atk-s0517a:515_8": "attho. “Aṭṭhikasaññāsahagataṃ satisambojjhaṅgaṃ bhāvetī”ti ettha nissaye, aṭṭhikasaññānissayaṃ",
  "atk-s0517a:515_9": "aṭṭhikasaññaṃ bhāvetvā paṭiladdhanti attho. “Idaṃ sukhaṃ imāya pītiyā sahagataṃ hoti",
  "atk-s0517a:515_10": "sahajātaṃ sampayutta”nti ettha saṃsaṭṭhe, sammissanti attho. Imasmimpi pade saṃsaṭṭho",
  "atk-s0517a:515_11": "adhippeto. Sātasaṃsaṭṭhā hi sātasahagatāti vuttā. Sā hi ṭhapetvā catutthaṃ jhānaṃ",
  "atk-s0517a:515_12": "sesesu sātasahagatā hoti, satipi ca upekkhāsahagatatte yebhuyyavasena sātasahagatāti",
  "atk-s0517a:515_13": "vuttā, purimajjhānamūlakattā vā catutthajjhānassa sātasahagatāya upekkhāsahagatāpi",
  "atk-s0517a:515_14": "vuttāva hoti, upekkhāya pana sante sukhe vuttattā bhagavatā sātasahagatāti catutthajjhānasampayuttāpi vuttāva hoti.",
  "atk-s0517a:516_0": "Samatho ca vipassanā cāti kāmacchandādayo paccanīkadhamme sameti vināsetīti samatho.",
  "atk-s0517a:516_1": "Samādhissetaṃ nāmaṃ. Aniccatādivasena vividhehi ākārehi dhamme passatīti vipassanā.",
  "atk-s0517a:516_2": "Paññāyetaṃ nāmaṃ. Ime pana dve dasuttarapariyāye pubbabhāgāti vuttā, saṅgītipariyāye",
  "atk-s0517a:516_3": "ca lokiyalokuttaramissakāti. Tayo samādhīti savitakko savicāro samādhi, avitakko",
  "atk-s0517a:516_4": "vicāramatto samādhi, avitakko avicāro samādhi. Sampayogavasena vattamānena saha vitakkena",
  "atk-s0517a:516_5": "savitakko, saha vicārena savicāro. So khaṇikasamādhi, vipassanāsamādhi, upacārasamādhi,",
  "atk-s0517a:516_6": "paṭhamajjhānasamādhi. Natthi etassa vitakkoti avitakko. Vitakkavicāresu vicāro mattā",
  "atk-s0517a:516_7": "paramā pamāṇaṃ etassāti vicāramatto, vicārato uttari vitakkena sampayogaṃ na gacchatīti",
  "atk-s0517a:516_8": "attho. So pañcakanaye dutiyajjhānasamādhi, tadubhayavirahito avitakko avicāro samādhi.",
  "atk-s0517a:516_9": "So catukkanaye dutiyajjhānādi, pañcakanaye tatiyajjhānādi rūpāvacarasamādhi. Ime",
  "atk-s0517a:516_10": "tayopi lokiyā eva. Saṅgītipariyāye aparepi tayo samādhī vuttā – “suññato samādhi,",
  "atk-s0517a:516_11": "animitto samādhi, appaṇihito samādhī”ti. Na te idha adhippetā.",
  "atk-s0517a:517_0": "Cattāro satipaṭṭhānāti kāyānupassanāsatipaṭṭhānaṃ, vedanānupassanāsatipaṭṭhānaṃ,",
  "atk-s0517a:517_1": "cittānupassanāsatipaṭṭhānaṃ, dhammānupassanāsatipaṭṭhānaṃ. Pubbabhāge cuddasavidhena",
  "atk-s0517a:517_2": "kāyaṃ pariggaṇhato kāyānupassanāsatipaṭṭhānaṃ, navavidhena vedanaṃ pariggaṇhato vedanānupassanāsatipaṭṭhānaṃ,",
  "atk-s0517a:517_3": "soḷasavidhena cittaṃ pariggaṇhato cittānupassanāsatipaṭṭhānaṃ, pañcavidhena dhamme",
  "atk-s0517a:517_4": "pariggaṇhato dhammānupassanāsatipaṭṭhānaṃ veditabbaṃ. Lokuttaraṃ pana idha na adhippetaṃ.",
  "atk-s0517a:517_5": "Pañcaṅgiko samādhīti pañca aṅgāni assa santīti pañcaṅgiko, catutthajjhānasamādhi.",
  "atk-s0517a:517_6": "Pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇanimittanti",
  "atk-s0517a:517_7": "pañca aṅgāni. Pītiṃ pharamānā uppajjatīti dvīsu jhānesu paññā pītipharaṇatā nāma.",
  "atk-s0517a:517_8": "Sukhaṃ pharamānā uppajjatīti tīsu jhānesu paññā sukhapharaṇatā nāma. Paresaṃ ceto",
  "atk-s0517a:517_9": "pharamānā uppajjatīti cetopariyapaññā cetopharaṇatā nāma. Ālokaṃ pharamānā uppajjatīti",
  "atk-s0517a:517_10": "dibbacakkhupaññā ālokapharaṇatā nāma. Paccavekkhaṇañāṇaṃ paccavekkhaṇanimittaṃ nāma. Vuttampi cetaṃ –",
  "atk-s0517a:518_0": "“Dvīsu jhānesu paññā pītipharaṇatā, tīsu jhānesu paññā sukhapharaṇatā, paracittapaññā",
  "atk-s0517a:518_1": "cetopharaṇatā, dibbacakkhupaññā ālokapharaṇatā, tamhā tamhā samādhimhā vuṭṭhitassa",
  "atk-s0517a:518_2": "paccavekkhaṇañāṇaṃ paccavekkhaṇanimitta”nti.",
  "atk-s0517a:519_0": "Tañhi vuṭṭhitasamādhissa pavattākāragahaṇato nimittanti vuttaṃ. Tattha ca pītipharaṇatā",
  "atk-s0517a:519_1": "sukhapharaṇatā dve pādā viya, cetopharaṇatā ālokapharaṇatā dve hatthā viya, abhiññāpādakaṃ",
  "atk-s0517a:519_2": "catutthajjhānaṃ majjhimakāyo viya, paccavekkhaṇanimittaṃ sīsaṃ viya. Iti āyasmā dhammasenāpati",
  "atk-s0517a:519_3": "sāriputtatthero pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā dassesi.",
  "atk-s0517a:520_0": "Cha anussatiṭṭhānānīti punappunaṃ uppajjanato satiyo eva anussatiyo, pavattitabbaṭṭhānasmiṃyeva",
  "atk-s0517a:520_1": "pavattattā saddhāpabbajitassa kulaputtassa anurūpā satiyotipi anussatiyo, anussatiyo",
  "atk-s0517a:520_2": "eva pītiādīnaṃ ṭhānattā anussatiṭṭhānāni. Katamāni cha? Buddhānussati dhammānussati",
  "atk-s0517a:520_3": "saṅghānussati sīlānussati cāgānussati devatānussati. Bojjhaṅgāti bodhiyā, bodhissa",
  "atk-s0517a:520_4": "vā aṅgā. Idaṃ vuttaṃ hoti – yā esā dhammasāmaggī yāya lokuttaramaggakkhaṇe uppajjamānāya",
  "atk-s0517a:520_5": "līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0517a:520_6": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0517a:520_7": "dhammasāmaggiyā ariyasāvako bujjhatīti katvā bodhīti vuccati. Bujjhatīti kilesasantānaniddāya",
  "atk-s0517a:520_8": "vuṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā",
  "atk-s0517a:520_9": "dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya. Yo",
  "atk-s0517a:520_10": "panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti",
  "atk-s0517a:520_11": "vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā",
  "atk-s0517a:520_12": "“bujjhanakassa puggalassa aṅgāti vā bojjhaṅgā”ti. Apica “bojjhaṅgāti kenaṭṭhena bojjhaṅgā,",
  "atk-s0517a:520_13": "bodhāya saṃvattantīti bojjhaṅgā”tiādinā nayena bojjhaṅgaṭṭho veditabbo. Ariyo aṭṭhaṅgiko",
  "atk-s0517a:520_14": "maggoti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā",
  "atk-s0517a:520_15": "ca ariyo. Aṭṭha aṅgāni assāti aṭṭhaṅgiko. Soyaṃ caturaṅgikā viya senā, pañcaṅgikaṃ",
  "atk-s0517a:520_16": "viya ca tūriyaṃ aṅgamattameva hoti, aṅgavinimutto natthi. Bojjhaṅgamaggaṅgā lokuttarā,",
  "atk-s0517a:520_17": "dasuttarapariyāyena pubbabhāgāpi labbhanti.",
  "atk-s0517a:521_0": "Nava pārisuddhipadhāniyaṅgānīti sīlavisuddhi pārisuddhipadhāniyaṅgaṃ, cittavisuddhi",
  "atk-s0517a:521_1": "pārisuddhipadhāniyaṅgaṃ, diṭṭhivisuddhi pārisuddhipadhāniyaṅgaṃ, kaṅkhāvitaraṇavisuddhi",
  "atk-s0517a:521_2": "pārisuddhipadhāniyaṅgaṃ, maggāmaggañāṇadassanavisuddhi pārisuddhipadhāniyaṅgaṃ, paṭipadāñāṇadassanavisuddhi",
  "atk-s0517a:521_3": "pārisuddhipadhāniyaṅgaṃ, ñāṇadassanavisuddhi pārisuddhipadhāniyaṅgaṃ, paññā pārisuddhipadhāniyaṅgaṃ,",
  "atk-s0517a:521_4": "vimutti pārisuddhipadhāniyaṅgaṃ. Sīlavisuddhīti visuddhiṃ pāpetuṃ samatthaṃ catupārisuddhisīlaṃ.",
  "atk-s0517a:521_5": "Tañhi dussīlyamalaṃ visodheti. Pārisuddhipadhāniyaṅganti parisuddhabhāvassa padhānaṃ",
  "atk-s0517a:521_6": "uttamaṃ aṅgaṃ. Cittavisuddhīti vipassanāya padaṭṭhānabhūtā paguṇā aṭṭha samāpattiyo.",
  "atk-s0517a:521_7": "Tā hi kāmacchandādicittamalaṃ visodhenti. Diṭṭhivisuddhīti sappaccayanāmarūpadassanaṃ.",
  "atk-s0517a:521_8": "Tañhi sattadiṭṭhimalaṃ visodheti. Kaṅkhāvitaraṇavisuddhīti paccayākārañāṇaṃ. Tena",
  "atk-s0517a:521_9": "hi tīsu addhāsu paccayavasena dhammā pavattantīti passanto tīsupi addhāsu sattakaṅkhāmalaṃ",
  "atk-s0517a:521_10": "vitaranto visujjhati. Maggāmaggañāṇadassanavisuddhīti udayabbayānupassanakkhaṇe uppannā",
  "atk-s0517a:521_11": "obhāsañāṇapītipassaddhisukhaadhimokkhapaggahaupaṭṭhānaupekkhānikantīti dasa vipassanupakkilesā,",
  "atk-s0517a:521_12": "na maggo, vīthipaṭipannaṃ udayabbayañāṇaṃ maggoti evaṃ maggāmagge ñāṇaṃ nāma. Tena",
  "atk-s0517a:521_13": "hi amaggamalaṃ visodheti. Paṭipadāñāṇadassanavisuddhīti vīthipaṭipannaṃ udayabbayānupassanāñāṇaṃ",
  "atk-s0517a:521_14": "bhaṅgānupassanāñāṇaṃ bhayatupaṭṭhānānupassanāñāṇaṃ ādīnavānupassanāñāṇaṃ nibbidānupassanāñāṇaṃ",
  "atk-s0517a:521_15": "muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇaṃ anulomañāṇanti imāni",
  "atk-s0517a:521_16": "nava vipassanāñāṇāni. Tāni hi niccasaññādimalaṃ visodhenti. Ñāṇadassanavisuddhīti",
  "atk-s0517a:521_17": "catuariyamaggapaññā. Sā hi samucchedato sakasakamaggavajjhakilesamalaṃ visodheti.",
  "atk-s0517a:521_18": "Paññāti arahattaphalapaññā. Vimuttīti arahattaphalavimutti.",
  "atk-s0517a:522_0": "Dasa kasiṇāyatanānīti “pathavīkasiṇameko sañjānāti uddhaṃ adho tiriyaṃ advayaṃ appamāṇaṃ,",
  "atk-s0517a:522_1": "āpokasiṇameko sañjānāti…pe… tejokasiṇameko sañjānāti…pe… vāyokasiṇameko sañjānāti…pe…",
  "atk-s0517a:522_2": "nīlakasiṇameko sañjānāti…pe… pītakasiṇameko sañjānāti…pe… lohitakasiṇameko sañjānāti…pe…",
  "atk-s0517a:522_3": "odātakasiṇameko sañjānāti…pe… ākāsakasiṇameko sañjānāti…pe… viññāṇakasiṇameko sañjānāti",
  "atk-s0517a:522_4": "uddhaṃ adho tiriyaṃ advayaṃ appamāṇa”nti evaṃ vuttāni dasa. Etāni hi sakalapharaṇaṭṭhena",
  "atk-s0517a:522_5": "kasiṇāni, tadārammaṇānaṃ dhammānaṃ khettaṭṭhena adhiṭṭhānaṭṭhena vā āyatanāni. Uddhanti",
  "atk-s0517a:522_6": "uparigaganatalābhimukhaṃ. Adhoti heṭṭhābhūmitalābhimukhaṃ. Tiriyanti khettamaṇḍalamiva",
  "atk-s0517a:522_7": "samantā paricchinnaṃ. Ekacco hi uddhameva kasiṇaṃ vaḍḍheti ekacco adho, ekacco samantato.",
  "atk-s0517a:522_8": "Ekopi tena tena vā kāraṇena evaṃ pasāreti ālokamiva rūpadassanakāmo. Tena vuttaṃ",
  "atk-s0517a:522_9": "– “pathavīkasiṇameko sañjānāti uddhaṃ adho tiriya”nti. Advayanti idaṃ pana ekassa",
  "atk-s0517a:522_10": "aññabhāvānupagamanatthaṃ vuttaṃ. Yathā hi udakaṃ paviṭṭhassa sabbadisāsu udakameva",
  "atk-s0517a:522_11": "hoti na aññaṃ, evameva pathavīkasiṇaṃ pathavīkasiṇameva hoti, natthi tassa aññakasiṇasambhedoti.",
  "atk-s0517a:522_12": "Esa nayo sabbattha. Appamāṇanti idaṃ tassa tassa pharaṇaappamāṇavasena vuttaṃ. Tañhi",
  "atk-s0517a:522_13": "manasā pharanto sakalameva pharati, na “ayamassa ādi idaṃ majjha”nti pamāṇaṃ gaṇhātīti.",
  "atk-s0517a:522_14": "Ākāsakasiṇanti kasiṇugghāṭimākāso paricchedākāsakasiṇañca. Viññāṇakasiṇanti kasiṇugghāṭimākāse",
  "atk-s0517a:522_15": "pavattaviññāṇaṃ. Tattha kasiṇavasena kasiṇugghāṭimākāse, kasiṇugghāṭimākāsavasena",
  "atk-s0517a:522_16": "tattha pavattaviññāṇe uddhaṃadhotiriyatā veditabbā, paricchedākāsakasiṇassapi vaḍḍhanīyattā tassa vasenapīti.",
  "atk-s0517a:523_0": "26. Idāni bhāvanāpabhedaṃ dassento dve bhāvanātiādimāha. Tattha lokiyātiādīsu loko",
  "atk-s0517a:523_1": "vuccati lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttāti lokiyā,",
  "atk-s0517a:523_2": "lokiyānaṃ dhammānaṃ bhāvanā lokiyā. Kiñcāpi dhammānaṃ bhāvanāti vohāravasena vuccati,",
  "atk-s0517a:523_3": "tehi pana visuṃ bhāvanā natthi. Te eva hi dhammā bhāviyamānā bhāvanāti vuccanti.",
  "atk-s0517a:523_4": "Uttiṇṇāti uttarā, loke apariyāpannabhāvena lokato uttarāti lokuttarā.",
  "atk-s0517a:524_0": "Rūpabhavasaṅkhāte rūpe avacarantīti rūpāvacarā. Kusalasaddo panettha ārogyaanavajjachekasukhavipākesu",
  "atk-s0517a:524_1": "dissati. “Kacci nu bhoto kusalaṃ? Kacci bhoto anāmaya”ntiādīsu ārogye. “Katamo pana,",
  "atk-s0517a:524_2": "bhante, kāyasamācāro kusalo? Yo kho, mahārāja, kāyasamācāro anavajjo”ti ca “puna",
  "atk-s0517a:524_3": "caparaṃ, bhante, etadānuttariyaṃ, yathā bhagavā dhammaṃ deseti kusalesu dhammesū”ti",
  "atk-s0517a:524_4": "ca evamādīsu anavajje. “Taṃ kiṃ maññasi, rājakumāra, kusalo tvaṃ rathassa aṅgapaccaṅgāna”nti?",
  "atk-s0517a:524_5": "“kusalā naccagītassa sikkhitā cāturitthiyo”ti ca ādīsu cheke. “Kusalānaṃ dhammānaṃ",
  "atk-s0517a:524_6": "samādānahetu evamidaṃ puññaṃ pavaḍḍhatī”ti “kusalassa kammassa katattā upacitattā”ti",
  "atk-s0517a:524_7": "ca ādīsu sukhavipāke. Svāyamidha ārogyepi anavajjepi sukhavipākepi vaṭṭati. Vacanattho",
  "atk-s0517a:524_8": "panettha kucchite pāpake dhamme salayanti calayanti kampenti viddhaṃsentīti kusalā,",
  "atk-s0517a:524_9": "kucchitena vā ākārena sayanti pavattantīti kusā, te akusalasaṅkhāte kuse lunanti",
  "atk-s0517a:524_10": "chindantīti kusalā, kucchitānaṃ vā sānato tanukaraṇato kusaṃ, ñāṇaṃ. Tena kusena",
  "atk-s0517a:524_11": "lātabbā gahetabbā pavattetabbāti kusalā, yathā vā kusā ubhayabhāgagataṃ hatthappadesaṃ",
  "atk-s0517a:524_12": "lunanti, evamimepi uppannānuppannabhāvena ubhayabhāgagataṃ saṃkilesapakkhaṃ lunanti,",
  "atk-s0517a:524_13": "tasmā kusā viya lunantīti kusalā. Tesaṃ rūpāvacarakusalānaṃ bhāvanā. Arūpabhavasaṅkhāte",
  "atk-s0517a:524_14": "arūpe avacarantīti arūpāvacarā. Tebhūmakavaṭṭe pariyāpannā antogadhāti pariyāpannā,",
  "atk-s0517a:524_15": "tasmiṃ na pariyāpannāti apariyāpannā, lokuttarā.",
  "atk-s0517a:525": "Kāmāvacarakusalānaṃ dhammānaṃ bhāvanā kasmā na vuttāti ce? Appanāppattāya eva bhāvanāya abhidhamme bhāvanāti adhippetattā. Vuttañhi tattha –",
  "atk-s0517a:526_0": "“Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu",
  "atk-s0517a:526_1": "kammassakataṃ vā saccānulomikaṃ vā rūpaṃ aniccanti vā, vedanā aniccāti vā, saññā",
  "atk-s0517a:526_2": "aniccāti vā, saṅkhārā aniccāti vā, viññāṇaṃ aniccanti vā yaṃ evarūpaṃ anulomikaṃ",
  "atk-s0517a:526_3": "khantiṃ diṭṭhiṃ ruciṃ mudiṃ pekkhaṃ dhammanijjhānakkhantiṃ parato asutvā paṭilabhati,",
  "atk-s0517a:526_4": "ayaṃ vuccati cintāmayā paññā. Yogavihitesu vā kammāyatanesu…pe… dhammanijjhānakkhantiṃ",
  "atk-s0517a:526_5": "parato sutvā paṭilabhati, ayaṃ vuccati sutamayā paññā. Sabbāpi samāpannassa paññā",
  "atk-s0517a:526_6": "bhāvanāmayā paññā”ti.",
  "atk-s0517a:527_0": "Sā pana kāmāvacarabhāvanā āvajjanabhavaṅgapātehi antaritattā bhāvanāti na vuttāti",
  "atk-s0517a:527_1": "veditabbā. Sabbesaṃ pana puññānaṃ tividhapuññakiriyavatthūnaṃ antogadhattā upacārasamādhivipassanāsamādhīnaṃ",
  "atk-s0517a:527_2": "bhāvanāmayapuññatā siddhā. Idha pana lokiyabhāvanāya eva saṅgahitā. Rūpārūpāvacarānaṃ",
  "atk-s0517a:527_3": "tividhabhāve hīnāti lāmakā. Hīnuttamānaṃ majjhe bhavā majjhā, majjhimātipi pāṭho.",
  "atk-s0517a:527_4": "Padhānabhāvaṃ nītāti paṇītā, uttamāti attho. Āyūhanavasena ayaṃ hīnamajjhimapaṇītatā",
  "atk-s0517a:527_5": "veditabbā. Yassā hi āyūhanakkhaṇe chando vā hīno hoti vīriyaṃ vā cittaṃ vā vīmaṃsā",
  "atk-s0517a:527_6": "vā, sā hīnā nāma. Yassā te dhammā majjhimā, sā majjhimā nāma. Yassā te dhammā paṇītā,",
  "atk-s0517a:527_7": "sā paṇītā nāma. Mudukehi vā indriyehi sampayuttā hīnā nāma, majjhimehi indriyehi",
  "atk-s0517a:527_8": "sampayuttā majjhimā, adhimattehi indriyehi sampayuttā paṇītā nāma. Apariyāpannāya",
  "atk-s0517a:527_9": "hīnamajjhimattābhāvā paṇītatā eva vuttā. Sā hi uttamaṭṭhena atappakaṭṭhena ca paṇītā.",
  "atk-s0517a:528_0": "27. Paṭhamabhāvanācatukke bhāvetīti ekasmiṃyeva khaṇe tathā tathā paṭivijjhanto ariyamaggaṃ",
  "atk-s0517a:528_1": "bhāveti. Dutiyabhāvanācatukke esanābhāvanāti appanāpubbabhāge bhāvanā. Sā hi appanaṃ",
  "atk-s0517a:528_2": "esanti etāyāti esanāti vuttā. Paṭilābhabhāvanāti appanābhāvanā. Sā hi tāya esanāya",
  "atk-s0517a:528_3": "paṭilabbhatīti paṭilābhoti vuttā. Ekarasābhāvanāti paṭilābhe vasībhāvaṃ pattukāmassa",
  "atk-s0517a:528_4": "payogakāle bhāvanā. Sā hi tena tena pahānena tehi tehi kilesehi vimuttattā vimuttirasena",
  "atk-s0517a:528_5": "ekarasāti katvā ekarasāti vuttā. Āsevanābhāvanāti paṭilābhe vasippattassa yathāruci",
  "atk-s0517a:528_6": "paribhogakāle bhāvanā. Sā hi bhusaṃ sevīyatīti āsevanāti vuttā. Keci pana “āsevanābhāvanā",
  "atk-s0517a:528_7": "vasīkammaṃ, ekarasābhāvanā sabbatthikā”ti vaṇṇayanti. Catukkavibhāge samādhiṃ samāpajjantānanti",
  "atk-s0517a:528_8": "vattamānasamīpe vattamānavacanaṃ. Tattha jātāti tasmiṃ pubbabhāge jātā. Ekarasā hontīti",
  "atk-s0517a:528_9": "appanuppādane samānakiccā honti. Samādhiṃ samāpannānanti appitappanānaṃ. Tattha jātāti",
  "atk-s0517a:528_10": "tassā appanāya jātā. Aññamaññaṃ nātivattantīti samappavattiyā aññamaññaṃ nātikkamanti.",
  "atk-s0517a:528_11": "Adhimokkhaṭṭhena saddhindriyaṃ bhāvayatotiādīsu ekakkhaṇepi ekekassa indriyassa sakasakakiccakaraṇe",
  "atk-s0517a:528_12": "taṃtaṃnissayavasena sakasakakiccakārakāni sesānipi indriyāni vimuttirasena ekarasā",
  "atk-s0517a:528_13": "hontīti vimuttiraseneva ekarasaṭṭhena bhāvanā. Balabojjhaṅgamaggaṅgesupi eseva nayo.",
  "atk-s0517a:528_14": "Ekarasāti ca liṅgavipallāso kato.",
  "atk-s0517a:529_0": "Idha bhikkhūti imasmiṃ sāsane bhikkhu. Saṃsāre bhayaṃ ikkhatīti bhikkhu. Pubbaṇhasamayantiādīsu",
  "atk-s0517a:529_1": "accantasaṃyogatthe upayogavacanaṃ, atthato pana bhummameva, divasassa pubbakāleti",
  "atk-s0517a:529_2": "attho. Āsevatīti vasippattaṃ samādhiṃ bhusaṃ sevati. Majjhanhikasamayanti divasassa",
  "atk-s0517a:529_3": "majjhakāle. Sāyanhasamayanti divasassa sāyanhakāle. Purebhattanti divābhattato purekāle.",
  "atk-s0517a:529_4": "Pacchābhattanti divābhattato pacchākāle. Purimepi yāmeti rattiyā paṭhame koṭṭhāse.",
  "atk-s0517a:529_5": "Kāḷeti kāḷapakkhe. Juṇheti sukkapakkhe. Purimepi vayokhandheti paṭhame vayokoṭṭhāse,",
  "atk-s0517a:529_6": "paṭhamavayeti attho. Tīsu ca vayesu vassasatāyukassa purisassa ekekasmiṃ vaye catumāsādhikāni",
  "atk-s0517a:529_7": "tettiṃsa vassāni honti.",
  "atk-s0517a:530_0": "28. Tatiyabhāvanācatukke tattha jātānaṃ dhammānaṃ anativattanaṭṭhenāti tattha nekkhammādīsu",
  "atk-s0517a:530_1": "bhāvanāvisesesu jātānaṃ samādhipaññāsaṅkhātānaṃ yuganaddhadhammānaṃ aññamaññaṃ anatikkamanabhāvena.",
  "atk-s0517a:530_2": "Indriyānaṃ ekarasaṭṭhenāti tattheva saddhādīnaṃ indriyānaṃ nānākilesehi vimuttattā",
  "atk-s0517a:530_3": "vimuttirasena ekarasabhāvena. Tadupagavīriyavāhanaṭṭhenāti tesaṃ anativattanaekarasabhāvānaṃ",
  "atk-s0517a:530_4": "anucchavikassa vīriyassa vāhanabhāvena. Āsevanaṭṭhenāti yā tassa tasmiṃ samaye pavattā",
  "atk-s0517a:530_5": "āsevanā. Tassā āsevanāya āsevanabhāvena.",
  "atk-s0517a:531_0": "Rūpasaññanti kusalavipākakiriyavasena pañcadasavidhaṃ rūpāvacarajjhānasaṅkhātaṃ rūpasaññaṃ.",
  "atk-s0517a:531_1": "Rūpāvacarajjhānampi hi rūpanti vuccati “rūpī rūpāni passatī”tiādīsu, tassa jhānassa",
  "atk-s0517a:531_2": "ārammaṇampi “bahiddhā rūpāni passati suvaṇṇadubbaṇṇānī”tiādīsu. Rūpāvacarajjhānañhi",
  "atk-s0517a:531_3": "saññāsīsena rūpe saññāti katvā rūpasaññāti vuccati. Paṭighasaññanti kusalavipākā",
  "atk-s0517a:531_4": "pañca, akusalavipākā pañcāti evaṃ dasavidhaṃ paṭighasaññaṃ. Dvipañcaviññāṇasampayuttā",
  "atk-s0517a:531_5": "hi saññā cakkhādīnaṃ vatthūnaṃ rūpādīnaṃ ārammaṇānañca paṭighātena uppannattā paṭighasaññāti",
  "atk-s0517a:531_6": "vuccati. Rūpasaññā saddasaññā gandhasaññā rasasaññā phoṭṭhabbasaññātipi etissā eva",
  "atk-s0517a:531_7": "nāmaṃ. Nānattasaññanti aṭṭha kāmāvacarakusalasaññā, dvādasa akusalasaññā, ekādasa",
  "atk-s0517a:531_8": "kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti",
  "atk-s0517a:531_9": "evaṃ catucattālīsavidhaṃ nānattasaññaṃ. Sā hi nānatte nānāsabhāve rūpasaddādibhede",
  "atk-s0517a:531_10": "gocare pavattā saññāti nānattasaññā, catucattālīsabhedato nānattā nānāsabhāvā aññamaññaṃ",
  "atk-s0517a:531_11": "asadisā saññāti vā nānattasaññāti vuccati. Saññābahukattepi jātiggahaṇena ekavacanaṃ kataṃ.",
  "atk-s0517a:532_0": "Niccasaññanti niccanti saññaṃ niccasaññaṃ. Evaṃ sukhasaññaṃ attasaññaṃ. Nandinti",
  "atk-s0517a:532_1": "sappītikaṃ taṇhaṃ. Rāganti nippītikaṃ taṇhaṃ. Samudayanti rāgassa samudayaṃ. Atha",
  "atk-s0517a:532_2": "vā bhaṅgānupassanāya bhaṅgasseva dassanato saṅkhārānaṃ udayaṃ. Ādānanti nibbattanavasena",
  "atk-s0517a:532_3": "kilesānaṃ, adosadassāvitāya saṅkhatārammaṇassa vā ādānaṃ. Ghanasaññanti santativasena",
  "atk-s0517a:532_4": "ghananti saññaṃ. Āyūhananti saṅkhārānaṃ atthāya payogakaraṇaṃ. Dhuvasaññanti thiranti",
  "atk-s0517a:532_5": "saññaṃ. Nimittanti niccanimittaṃ. Paṇidhinti sukhapatthanaṃ. Abhinivesanti atthi",
  "atk-s0517a:532_6": "attāti abhinivesaṃ. Sārādānābhinivesanti niccasārattasāragahaṇābhinivesaṃ. Sammohābhinivesanti",
  "atk-s0517a:532_7": "“ahosiṃ nu kho ahaṃ atītamaddhāna”ntiādivasena “issarato loko sambhotī”tiādivasena",
  "atk-s0517a:532_8": "ca sammohābhinivesaṃ. Ālayābhinivesanti ādīnavādassanena allīyitabbamidanti abhinivesaṃ.",
  "atk-s0517a:532_9": "Appaṭisaṅkhanti anupāyagahaṇaṃ. Saññogābhinivesanti kāmayogādikaṃ kilesappavattiṃ.",
  "atk-s0517a:533_0": "Diṭṭhekaṭṭheti diṭṭhīhi saha ekasmiṃ ṭhitāti diṭṭhekaṭṭhā. Te diṭṭhekaṭṭhe. Kilesenti",
  "atk-s0517a:533_1": "upatāpenti, vibādhenti vāti kilesā. Te kilese. Duvidhañhi ekaṭṭhaṃ pahānekaṭṭhaṃ",
  "atk-s0517a:533_2": "sahajekaṭṭhañca. Pahānekaṭṭhaṃ sakkāyadiṭṭhipamukhāhi tesaṭṭhiyā diṭṭhīhi saha yāva",
  "atk-s0517a:533_3": "sotāpattimaggena pahānā, tāva ekasmiṃ puggale ṭhitāti attho. Idamidhādhippetaṃ. Dasasu",
  "atk-s0517a:533_4": "hi kilesesu idha diṭṭhikilesoyeva āgato. Sesesu pana apāyagamanīyo lobho doso moho",
  "atk-s0517a:533_5": "māno vicikicchā thinaṃ uddhaccaṃ ahirikaṃ anottappanti nava kilesā diṭṭhiyā saha",
  "atk-s0517a:533_6": "pahānekaṭṭhā hutvā sotāpattimaggena pahīyanti, rāgadosamohapamukhesu vā diyaḍḍhesu",
  "atk-s0517a:533_7": "kilesasahassesu sotāpattimaggena diṭṭhiyā pahīyamānāya diṭṭhiyā saha apāyagamanīyā",
  "atk-s0517a:533_8": "sabbakilesā pahānekaṭṭhavasena pahīyanti, sahajekaṭṭhe diṭṭhiyā saha ekasmiṃ citte",
  "atk-s0517a:533_9": "ṭhitāti attho. Sotāpattimaggena hi dvīsu diṭṭhisampayuttaasaṅkhārikacittesu pahīyamānesu",
  "atk-s0517a:533_10": "tehi sahajāto lobho moho uddhaccaṃ ahirikaṃ anottappanti ime kilesā sahajekaṭṭhavasena",
  "atk-s0517a:533_11": "pahīyanti, dvīsu diṭṭhisampayuttasasaṅkhārikacittesu pahīyamānesu tehi sahajāto lobho",
  "atk-s0517a:533_12": "moho thinaṃ uddhaccaṃ ahirikaṃ anottappanti ime kilesā sahajekaṭṭhavasena pahīyanti.",
  "atk-s0517a:533_13": "Oḷārike kileseti oḷārikabhūte kāmarāgabyāpāde. Anusahagate kileseti sukhumabhūte",
  "atk-s0517a:533_14": "kāmarāgabyāpāde. Sabbakileseti maggattayena pahīnāvasese.",
  "atk-s0517a:534_0": "Vīriyaṃ vāhetīti yogāvacaro vīriyaṃ pavatteti. Heṭṭhā esanāpaṭilābhaekarasaāsevanavacanāni",
  "atk-s0517a:534_1": "bhāvanānaṃ visesadassanatthaṃ vuttāni “evaṃbhūtā ca bhāvanā”ti. Idha “tattha jātānaṃ",
  "atk-s0517a:534_2": "dhammānaṃ anativattanaṭṭhena indriyānaṃ ekarasaṭṭhena tadupagavīriyavāhanaṭṭhena",
  "atk-s0517a:534_3": "āsevanaṭṭhenā”ti vacanāni bhāvanāhetudassanatthaṃ vuttāni “iminā ca iminā ca hetunā",
  "atk-s0517a:534_4": "bhāvanā”ti. Heṭṭhā āsevanābhāvanāti nānākkhaṇavasena vuttā, idha āsevanaṭṭhena bhāvanāti",
  "atk-s0517a:534_5": "ekakkhaṇavasenāti viseso. Rūpaṃ passanto bhāvetītiādīsu rūpādīni passitabbākārena",
  "atk-s0517a:534_6": "passanto bhāvetabbaṃ bhāvanaṃ bhāvetīti attho. Ekarasā hontīti vimuttirasena, kiccarasena",
  "atk-s0517a:534_7": "vā ekarasā honti. Vimuttirasoti sampattiraso. Kiccasampattiatthena raso nāma pavuccatīti hi vuttanti.",
  "atk-s0517a:535": "Bhāvetabbaniddesavaṇṇanā niṭṭhitā.",
  "atk-s0517a:536": "Sacchikātabbaniddesavaṇṇanā",
  "atk-s0517a:537_0": "29. Sacchikātabbaniddese dasa ekuttaravissajjanāni paṭilābhasacchikiriyāvasena vuttāni.",
  "atk-s0517a:537_1": "Tattha akuppā cetovimuttīti arahattaphalavimutti. Sā hi na kuppati na calati na parihāyatīti",
  "atk-s0517a:537_2": "akuppā, sabbakilesehi cittassa vimuttattā cetovimuttīti vuccati. Vijjāti tisso vijjā.",
  "atk-s0517a:537_3": "Vimuttīti dasuttarapariyāyena arahattaphalaṃ vuttaṃ, saṅgītipariyāyena pana “vimuttīti",
  "atk-s0517a:537_4": "dve vimuttiyo cittassa ca adhimutti nibbānañcā”ti vuttaṃ. Ettha ca aṭṭha samāpattiyo",
  "atk-s0517a:537_5": "nīvaraṇādīhi suṭṭhu vimuttattā vimutti nāma, nibbānaṃ sabbasaṅkhatato vimuttattā",
  "atk-s0517a:537_6": "vimutti nāma. Tisso vijjāti pubbenivāsānussatiñāṇaṃ vijjā sattānaṃ cutūpapāte ñāṇaṃ",
  "atk-s0517a:537_7": "vijjā āsavānaṃ khaye ñāṇaṃ vijjā. Tamavijjhanaṭṭhena vijjā, viditakaraṇaṭṭhenāpi",
  "atk-s0517a:537_8": "vijjā. Pubbenivāsānussatiñāṇañhi uppajjamānaṃ pubbenivāsaṃ chādetvā ṭhitaṃ tamaṃ",
  "atk-s0517a:537_9": "vijjhati, pubbenivāsañca viditaṃ karotīti vijjā. Cutūpapāte ñāṇaṃ cutipaṭisandhicchādakaṃ",
  "atk-s0517a:537_10": "tamaṃ vijjhati, cutūpapātañca viditaṃ karotīti vijjā. Āsavānaṃ khaye ñāṇaṃ catusaccacchādakaṃ",
  "atk-s0517a:537_11": "tamaṃ vijjhati, catusaccadhamme ca viditaṃ karotīti vijjā. Cattāri sāmaññaphalānīti",
  "atk-s0517a:537_12": "sotāpattiphalaṃ, sakadāgāmiphalaṃ, anāgāmiphalaṃ, arahattaphalaṃ. Pāpadhamme sameti",
  "atk-s0517a:537_13": "vināsetīti samaṇo, samaṇassa bhāvo sāmaññaṃ. Catunnaṃ ariyamaggānametaṃ nāmaṃ. Sāmaññassa",
  "atk-s0517a:537_14": "phalāni sāmaññaphalāni.",
  "atk-s0517a:538_0": "Pañca dhammakkhandhāti sīlakkhandho, samādhikkhandho, paññākkhandho, vimuttikkhandho,",
  "atk-s0517a:538_1": "vimuttiñāṇadassanakkhandho. Dhammakkhandhāti dhammavibhāgā dhammakoṭṭhāsā. Sīlakkhandhādīsupi",
  "atk-s0517a:538_2": "eseva nayo. Lokiyalokuttarā sīlasamādhipaññā eva sīlasamādhipaññākkhandhā. Samucchedapaṭippassaddhinissaraṇavimuttiyo",
  "atk-s0517a:538_3": "eva vimuttikkhandho. Tividhā vimuttipaccavekkhaṇā eva vimuttiñāṇadassanakkhandho.",
  "atk-s0517a:538_4": "So lokiyo eva. Jānanaṭṭhena ñāṇameva dassanaṭṭhena dassananti ñāṇadassanaṃ, vimuttīnaṃ",
  "atk-s0517a:538_5": "ñāṇadassanaṃ vimuttiñāṇadassananti vuccati. Vikkhambhanatadaṅgavimuttiyo pana samādhipaññākkhandheheva",
  "atk-s0517a:538_6": "saṅgahitā. Ime pañca dhammakkhandhā sekkhānaṃ sekkhā, asekkhānaṃ asekkhāti vuttā.",
  "atk-s0517a:538_7": "Etesu hi lokiyā ca nissaraṇavimutti ca nevasekkhānāsekkhā. Sekkhā hontāpi sekkhānaṃ",
  "atk-s0517a:538_8": "ime iti sekkhā, asekkhānaṃ ime iti asekkhāti vuccanti. “Sekkhena vimuttikkhandhena",
  "atk-s0517a:538_9": "samannāgato hotī”ti ettha pana nissaraṇavimuttiyā ārammaṇakaraṇavasena samannāgatoti",
  "atk-s0517a:538_10": "veditabbo. Cha abhiññāti cha adhikāni ñāṇāni. Katamā cha? Iddhividhañāṇaṃ, dibbasotadhātuñāṇaṃ,",
  "atk-s0517a:538_11": "pubbenivāsānussatiñāṇaṃ, cetopariyañāṇaṃ, dibbacakkhuñāṇaṃ, āsavānaṃ khaye ñāṇanti imā cha.",
  "atk-s0517a:539": "Satta khīṇāsavabalānīti khīṇā āsavā assāti khīṇāsavo, khīṇāsavassa balāni khīṇāsavabalāni. Katamāni satta? Vuttāni bhagavatā –",
  "atk-s0517a:540_0": "“Idha, bhikkhave, khīṇāsavassa bhikkhuno aniccato sabbe saṅkhārā yathābhūtaṃ sammappaññāya",
  "atk-s0517a:540_1": "sudiṭṭhā honti. Yampi, bhikkhave, khīṇāsavassa bhikkhuno aniccato sabbe saṅkhārā",
  "atk-s0517a:540_2": "yathābhūtaṃ sammappaññāya sudiṭṭhā honti, idampi, bhikkhave, khīṇāsavassa bhikkhuno",
  "atk-s0517a:540_3": "balaṃ hoti, yaṃ balaṃ āgamma khīṇāsavo bhikkhu āsavānaṃ khayaṃ paṭijānāti ‘khīṇā me āsavā’ti.",
  "atk-s0517a:541": "“Puna caparaṃ, bhikkhave, khīṇāsavassa bhikkhuno aṅgārakāsūpamā kāmāti yathābhūtaṃ sammappaññāya sudiṭṭhā honti. Yampi, bhikkhave…pe… idampi khīṇāsavassa bhikkhuno balaṃ hoti…pe….",
  "atk-s0517a:542_0": "“Puna caparaṃ, bhikkhave, khīṇāsavassa bhikkhuno vivekaninnaṃ cittaṃ hoti vivekapoṇaṃ",
  "atk-s0517a:542_1": "vivekapabbhāraṃ vivekaṭṭhaṃ nekkhammābhirataṃ byantībhūtaṃ sabbaso āsavaṭṭhāniyehi",
  "atk-s0517a:542_2": "dhammehi. Yampi, bhikkhave…pe… idampi khīṇāsavassa bhikkhuno balaṃ hoti…pe….",
  "atk-s0517a:543_0": "“Puna caparaṃ, bhikkhave, khīṇāsavassa bhikkhuno cattāro satipaṭṭhānā bhāvitā honti",
  "atk-s0517a:543_1": "subhāvitā. Pañcindriyāni bhāvitāni honti subhāvitāni. Satta bojjhaṅgā bhāvitā honti",
  "atk-s0517a:543_2": "subhāvitā. Ariyo aṭṭhaṅgiko maggo bhāvito hoti subhāvito. Yampi, bhikkhave, khīṇāsavassa",
  "atk-s0517a:543_3": "bhikkhuno ariyo aṭṭhaṅgiko maggo bhāvito hoti subhāvito, idampi khīṇāsavassa bhikkhuno",
  "atk-s0517a:543_4": "balaṃ hoti, yaṃ balaṃ āgamma khīṇāsavo bhikkhu āsavānaṃ khayaṃ paṭijānāti ‘khīṇā me āsavā”’ti.",
  "atk-s0517a:544": "Tattha paṭhamena balena dukkhasaccapaṭivedho, dutiyena samudayasaccapaṭivedho, tatiyena nirodhasaccapaṭivedho, catūhi maggasaccapaṭivedho pakāsito hoti.",
  "atk-s0517a:545_0": "Aṭṭha vimokkhāti ārammaṇe adhimuccanaṭṭhena paccanīkadhammehi ca suṭṭhu muccanaṭṭhena",
  "atk-s0517a:545_1": "vimokkhā. “Katame aṭṭha? Rūpī rūpāni passati, ayaṃ paṭhamo vimokkho. Ajjhattaṃ arūpasaññī",
  "atk-s0517a:545_2": "bahiddhā rūpāni passati, ayaṃ dutiyo vimokkho. ‘Subha’nteva adhimutto hoti, ayaṃ",
  "atk-s0517a:545_3": "tatiyo vimokkho. Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ",
  "atk-s0517a:545_4": "amanasikārā ‘ananto ākāso’ti ākāsānañcāyatanaṃ upasampajja viharati, ayaṃ catuttho",
  "atk-s0517a:545_5": "vimokkho. Sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanaṃ",
  "atk-s0517a:545_6": "upasampajja viharati, ayaṃ pañcamo vimokkho. Sabbaso viññāṇañcāyatanaṃ samatikkamma",
  "atk-s0517a:545_7": "‘natthi kiñcī’ti ākiñcaññāyatanaṃ upasampajja viharati, ayaṃ chaṭṭho vimokkho. Sabbaso",
  "atk-s0517a:545_8": "ākiñcaññāyatanaṃ samatikkamma nevasaññānāsaññāyatanaṃ upasampajja viharati, ayaṃ",
  "atk-s0517a:545_9": "sattamo vimokkho. Sabbaso nevasaññānāsaññāyatanaṃ samatikkamma saññāvedayitanirodhaṃ",
  "atk-s0517a:545_10": "upasampajja viharati, ayaṃ aṭṭhamo vimokkho”ti.",
  "atk-s0517a:546_0": "Nava anupubbanirodhāti nava anupaṭipāṭiyā nirodhā. “Katame nava? Paṭhamaṃ jhānaṃ",
  "atk-s0517a:546_1": "samāpannassa kāmasaññā niruddhā hoti, dutiyaṃ jhānaṃ samāpannassa vitakkavicārā niruddhā",
  "atk-s0517a:546_2": "honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa",
  "atk-s0517a:546_3": "assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti,",
  "atk-s0517a:546_4": "viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ",
  "atk-s0517a:546_5": "samāpannassa viññāṇañcāyatanasaññā niruddhā hoti, nevasaññānāsaññāyatanaṃ samāpannassa",
  "atk-s0517a:546_6": "ākiñcaññāyatanasaññā niruddhā hoti, saññāvedayitanirodhaṃ samāpannassa saññā ca vedanā",
  "atk-s0517a:546_7": "ca niruddhā hontī”ti.",
  "atk-s0517a:547_0": "Dasa asekkhā dhammāti upari sikkhitabbābhāvato na sikkhantīti asekkhā. Atha vā tīsu",
  "atk-s0517a:547_1": "sikkhāsu sikkhantīti sekkhā, vuddhippattā sekkhāti asekkhā, arahanto. Asekkhānaṃ",
  "atk-s0517a:547_2": "ime iti asekkhā. “Katame dasa? Asekkhā sammādiṭṭhi, asekkho sammāsaṅkappo, asekkhā",
  "atk-s0517a:547_3": "sammāvācā, asekkho sammākammanto, asekkho sammāājīvo, asekkho sammāvāyāmo, asekkhā",
  "atk-s0517a:547_4": "sammāsati, asekkho sammāsamādhi, asekkhaṃ sammāñāṇaṃ, asekkhā sammāvimuttī”ti. Asekkhaṃ",
  "atk-s0517a:547_5": "sammāñāṇanti arahattaphalapaññaṃ ṭhapetvā sesalokiyapaññā. Sammāvimuttīti arahattaphalavimutti.",
  "atk-s0517a:547_6": "Aṭṭhakathāyaṃ pana vuttaṃ –",
  "atk-s0517a:548_0": "“Asekkhā sammādiṭṭhītiādayo sabbepi phalasampayuttadhammā eva. Ettha ca sammādiṭṭhi",
  "atk-s0517a:548_1": "sammāñāṇanti dvīsu ṭhānesu paññāva kathitā. Sammāvimuttīti iminā pana padena vuttāvasesā",
  "atk-s0517a:548_2": "phalasamāpattidhammā saṅgahitā”ti.",
  "atk-s0517a:549_0": "Sabbaṃ, bhikkhave, sacchikātabbantiādīsu ārammaṇasacchikiriyā veditabbā. Rūpaṃ passanto",
  "atk-s0517a:549_1": "sacchikarotītiādīsu rūpādīni lokiyāni passitabbākārena passanto tāneva rūpādīni ārammaṇasacchikiriyāya",
  "atk-s0517a:549_2": "sacchikaroti, rūpādīni vā passitabbākārena passanto tena hetunā sacchikātabbaṃ nibbānaṃ",
  "atk-s0517a:549_3": "sacchikaroti. Passantoti hi padaṃ hetuatthepi akkharacintakā icchanti. Anaññātaññassāmītindriyādīni",
  "atk-s0517a:549_4": "pana lokuttarāni paccavekkhaṇavasena passanto tāneva ārammaṇasacchikiriyāya sacchikaroti.",
  "atk-s0517a:549_5": "“Amatogadhaṃ nibbānaṃ pariyosānaṭṭhena sacchikarotī”ti idaṃ pariññeyyapahātabbasacchikātabbabhāvetabbesu",
  "atk-s0517a:549_6": "sacchikātabbattā ujukameva. Ye ye dhammā sacchikatā honti, te te dhammā phassitā",
  "atk-s0517a:549_7": "hontīti ārammaṇasacchikiriyāya sacchikatā ārammaṇaphassena phuṭṭhā honti, paṭilābhasacchikiriyāya",
  "atk-s0517a:549_8": "sacchikatā paṭilābhaphassena phuṭṭhā hontīti.",
  "atk-s0517a:550": "Sacchikātabbaniddesavaṇṇanā niṭṭhitā.",
  "atk-s0517a:551": "Hānabhāgiyacatukkaniddesavaṇṇanā",
  "atk-s0517a:552_0": "30. Idāni yasmā hānabhāgiyāditā ekekasseva samādhissa avatthābhedena hoti, tasmā",
  "atk-s0517a:552_1": "hānabhāgiyacatukkaṃ ekatoyeva niddiṭṭhaṃ. Tattha paṭhamassa jhānassa lābhinti paṭhamassa",
  "atk-s0517a:552_2": "jhānassa lābhino. Sāmiatthe upayogavacanaṃ. Lābho sacchikiriyā assa atthīti lābhīti",
  "atk-s0517a:552_3": "vuccati. Kāmasahagatāti ettha sahagatasaddassa ārammaṇattho adhippeto, vatthukāmakilesakāmārammaṇāti",
  "atk-s0517a:552_4": "attho. Saññāmanasikārāti javanasaññā ca tadāvajjanamanasikāro ca, saññāsampayuttamanasikāropi",
  "atk-s0517a:552_5": "vaṭṭati. Samudācarantīti pavattanti. Dhammoti paṭhamajjhānadhammo. Jhānā parihāyanto",
  "atk-s0517a:552_6": "tīhi kāraṇehi parihāyati kilesasamudācārena vā asappāyakiriyāya vā ananuyogena vā.",
  "atk-s0517a:552_7": "Kilesasamudācārena parihāyanto sīghaṃ parihāyati, kammārāmatābhassārāmatāniddārāmatāsaṅgaṇikārāmatānuyogavasena",
  "atk-s0517a:552_8": "asappāyakiriyāya parihāyanto dandhaṃ parihāyati, gelaññapaccayavekallādinā palibodhena",
  "atk-s0517a:552_9": "abhikkhaṇaṃ asamāpajjanto ananuyogena parihāyantopi dandhaṃ parihāyati. Idha pana",
  "atk-s0517a:552_10": "balavakāraṇameva dassento kilesasamudācāramevāha. Dutiyajjhānādīhi pana parihāyanto",
  "atk-s0517a:552_11": "heṭṭhimaheṭṭhimajjhānanikantisamudācārenapi parihāyati. Kittāvatā parihīno hotīti?",
  "atk-s0517a:552_12": "Yadā na sakkoti samāpajjituṃ, ettāvatā parihīno hotīti. Tadanudhammatāti anupavatto",
  "atk-s0517a:552_13": "dhammo anudhammo, jhānaṃ adhikaṃ katvā pavattassa nikantidhammassetaṃ adhivacanaṃ.",
  "atk-s0517a:552_14": "Anudhammo eva anudhammatā, tassa jhānassa anudhammatā tadanudhammatā. Satīti nikanti.",
  "atk-s0517a:552_15": "Santiṭṭhatīti patiṭṭhāti. Taṃ paṭhamajjhānaṃ anuvattamānā nikanti pavattatīti vuttaṃ",
  "atk-s0517a:552_16": "hoti. Avitakkasahagatāti dutiyajjhānārammaṇā. Tañhi natthettha vitakkoti avitakkanti",
  "atk-s0517a:552_17": "vuccati. Nibbidāsahagatāti vipassanārammaṇā. Sā hi saṅkhāresu nibbindanato nibbidāti",
  "atk-s0517a:552_18": "vuccati. “Nibbindaṃ virajjatī”ti hi vuttaṃ. Virāgūpasaṃhitāti ariyamaggapaṭisaññuttā",
  "atk-s0517a:552_19": "vipassanā. Vipassanā hi sikhāppattā maggavuṭṭhānaṃ pāpeti. Tasmā vipassanārammaṇā",
  "atk-s0517a:552_20": "saññāmanasikārā “virāgūpasaṃhitā”ti vuccanti, “virāgā vimuccatī”ti hi vuttaṃ.",
  "atk-s0517a:553_0": "Vitakkasahagatāti vitakkavasena paṭhamajjhānārammaṇā. Upekkhāsukhasahagatāti tatramajjhattupekkhāya",
  "atk-s0517a:553_1": "ca sukhavedanāya ca vasena tatiyajjhānārammaṇā. Pītisukhasahagatāti pītiyā ca sukhavedanāya",
  "atk-s0517a:553_2": "ca vasena dutiyajjhānārammaṇā. Adukkhamasukhasahagatāti upekkhāvedanāvasena catutthajjhānārammaṇā.",
  "atk-s0517a:553_3": "Sā hi vedanā na dukkhā na sukhāti adukkhamasukhāti vuccati, ma-kāro panettha padasandhivasena",
  "atk-s0517a:553_4": "vutto. Rūpasahagatāti rūpajjhānārammaṇā. Nevasaññānāsaññāyatane ṭhitassa hānabhāgiyaṭhitibhāgiyanibbedhabhāgiyattesu",
  "atk-s0517a:553_5": "vijjamānesupi visesabhāgiyattābhāvā nevasaññānāsaññāyatanaṃ na niddiṭṭhaṃ. Sabbopi",
  "atk-s0517a:553_6": "cesa lokiyo samādhi pamādavihārissa mudindriyassa hānabhāgiyo hoti, appamādavihārissa",
  "atk-s0517a:553_7": "mudindriyassa ṭhitibhāgiyo hoti, taṇhācaritassa tikkhindriyassa visesabhāgiyo hoti,",
  "atk-s0517a:553_8": "diṭṭhicaritassa tikkhindriyassa nibbedhabhāgiyo hotīti vuccati.",
  "atk-s0517a:554": "Hānabhāgiyacatukkaniddesavaṇṇanā niṭṭhitā.",
  "atk-s0517a:555": "Lakkhaṇattikaniddesavaṇṇanā",
  "atk-s0517a:556_0": "31. Idāni yasmā ekekopi lokiyadhammo tilakkhaṇabbhāhato, tasmā lakkhaṇattikaṃ ekato",
  "atk-s0517a:556_1": "niddiṭṭhaṃ. Tattha aniccaṃ khayaṭṭhenāti tattha tattheva khīyanabhāvena aniccaṃ.",
  "atk-s0517a:556_2": "“Khayadhammattā, vayadhammattā, virāgadhammattā, nirodhadhammattā anicca”nti eke.",
  "atk-s0517a:556_3": "Dukkhaṃ bhayaṭṭhenāti sappaṭibhayatāya dukkhaṃ. Yañhi aniccaṃ, taṃ bhayāvahaṃ hoti",
  "atk-s0517a:556_4": "sīhopamasutte devānaṃ viya. “Jātijarābyādhimaraṇabhayaṭṭhena dukkha”nti eke. Anattā",
  "atk-s0517a:556_5": "asārakaṭṭhenāti “attā nivāsī kārako vedako sayaṃvasī”ti evaṃ parikappitassa attasārassa",
  "atk-s0517a:556_6": "abhāvena anattā. Yañhi aniccaṃ dukkhaṃ, taṃ attanopi aniccataṃ vā udayabbayapīḷanaṃ",
  "atk-s0517a:556_7": "vā dhāretuṃ na sakkoti, kuto tassa kārakādibhāvo. Vuttañca “rūpañca hidaṃ, bhikkhave,",
  "atk-s0517a:556_8": "attā abhavissa, nayidaṃ rūpaṃ ābādhāya saṃvatteyyā”tiādi. “Attasāraniccasāravirahitattā anattā”ti eke.",
  "atk-s0517a:557": "Lakkhaṇattikaniddesavaṇṇanā niṭṭhitā.",
  "atk-s0517a:558": "Dukkhasaccaniddesavaṇṇanā",
  "atk-s0517a:559": "32-33.",
  "atk-s0517a:560_0": "Ariyasaccacatukkampi tathaṭṭhena saccānaṃ ekasambandhattā ekato eva niddiṭṭhaṃ. Tattha",
  "atk-s0517a:560_1": "tatthāti tesu catūsu ariyasaccesu. Katamanti kathetukamyatāpucchā. Dukkhaṃ ariyasaccanti",
  "atk-s0517a:560_2": "pucchitadhammanidassanaṃ. Tattha jātipi dukkhātiādīsu jātisaddassa tāva aneke atthā paveditā. Yathāha –",
  "atk-s0517a:561": "“Bhavo kulaṃ nikāyo ca, sīlaṃ paññatti lakkhaṇaṃ;",
  "atk-s0517a:562": "Pasūti sandhi cevāti, jātiatthā paveditā”.",
  "atk-s0517a:563_0": "Tathā hissa “ekampi jātiṃ dvepi jātiyo”tiādīsu bhavo attho. “Akkhitto anupakkuṭṭho",
  "atk-s0517a:563_1": "jātivādenā”ti ettha kulaṃ. “Atthi, visākhe, nigaṇṭhā nāma samaṇajātī”ti ettha nikāyo.",
  "atk-s0517a:563_2": "“Yatohaṃ, bhagini, ariyāya jātiyā jāto nābhijānāmī”ti ettha ariyasīlaṃ. “Tiriyā nāma",
  "atk-s0517a:563_3": "tiṇajāti nābhiyā uggantvā nabhaṃ āhacca ṭhitā ahosī”ti ettha paññatti. “Jāti dvīhi",
  "atk-s0517a:563_4": "khandhehi saṅgahitā”ti ettha saṅkhatalakkhaṇaṃ. “Sampatijāto, ānanda, bodhisatto”ti",
  "atk-s0517a:563_5": "ettha pasūti. “Bhavapaccayā jātī”ti ca “jātipi dukkhā”ti ca ettha pariyāyato paṭisandhikhandhā.",
  "atk-s0517a:563_6": "Nippariyāyato pana tattha tattha nibbattamānānaṃ sattānaṃ ye ye khandhā pātubhavanti,",
  "atk-s0517a:563_7": "tesaṃ tesaṃ paṭhamaṃ pātubhāvo.",
  "atk-s0517a:564_0": "Kasmā panesā jāti dukkhāti ce? Anekesaṃ dukkhānaṃ vatthubhāvato. Anekāni hi dukkhāni.",
  "atk-s0517a:564_1": "Seyyathidaṃ – dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ,",
  "atk-s0517a:564_2": "appaṭicchannadukkhaṃ, pariyāyadukkhaṃ, nippariyāyadukkhanti. Ettha kāyikacetasikā",
  "atk-s0517a:564_3": "dukkhā vedanāsabhāvato ca nāmato ca dukkhattā dukkhadukkhanti vuccati. Sukhā vedanā",
  "atk-s0517a:564_4": "vipariṇāmena dukkhuppattihetuto vipariṇāmadukkhaṃ. Upekkhāvedanā ceva avasesā ca",
  "atk-s0517a:564_5": "tebhūmakasaṅkhārā udayabbayapaṭipīḷitattā saṅkhāradukkhaṃ. Kaṇṇasūladantasūlarāgajapariḷāhadosajapariḷāhādi",
  "atk-s0517a:564_6": "kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṃ.",
  "atk-s0517a:564_7": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato",
  "atk-s0517a:564_8": "appaṭicchannadukkhaṃ. Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi",
  "atk-s0517a:564_9": "sabbampi tassa tassa dukkhassa vatthubhāvato pariyāyadukkhaṃ. Dukkhadukkhaṃ pana",
  "atk-s0517a:564_10": "nippariyāyadukkhanti vuccati.",
  "atk-s0517a:565_0": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ",
  "atk-s0517a:565_1": "dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "atk-s0517a:565_2": "tassa vatthubhāvato dukkhā. Tatridaṃ gabbhokkantimūlakādibhedaṃ dukkhaṃ – ayañhi",
  "atk-s0517a:565_3": "satto mātukucchimhi nibbattamāno na uppalapadumapuṇḍarīkādīsu nibbattati, atha kho",
  "atk-s0517a:565_4": "heṭṭhā āmāsayassa upari pakkāsayassa udarapaṭalapiṭṭhikaṇṭakānaṃ vemajjhe paramasambādhe",
  "atk-s0517a:565_5": "tibbandhakāre nānākuṇapagandhaparibhāvitaparamaduggandhapavanavicarite adhimattajegucche",
  "atk-s0517a:565_6": "kucchippadese pūtimacchapūtikummāsacandanikādīsu kimi viya nibbattati. So tattha",
  "atk-s0517a:565_7": "nibbatto dasa māse mātukucchisambhavena usmanā puṭapākaṃ viya paccamāno piṭṭhapiṇḍi",
  "atk-s0517a:565_8": "viya sediyamāno samiñjanapasāraṇādivirahito adhimattaṃ dukkhaṃ paccanubhotīti. Idaṃ",
  "atk-s0517a:565_9": "tāva gabbhokkantimūlakaṃ dukkhaṃ.",
  "atk-s0517a:566_0": "Yaṃ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato",
  "atk-s0517a:566_1": "eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunananiddhunanādinā",
  "atk-s0517a:566_2": "upakkamena adhimattaṃ dukkhamanubhoti, yañca mātu sītudakapānakāle sītanarakūpapanno",
  "atk-s0517a:566_3": "viya uṇhayāgubhattādiajjhoharaṇakāle aṅgāravuṭṭhisamparikiṇṇo viya loṇambilādiajjhoharaṇakāle",
  "atk-s0517a:566_4": "khārāpatacchikādikammakāraṇappatto viya adhimattaṃ dukkhamanubhoti. Idaṃ gabbhapariharaṇamūlakaṃ dukkhaṃ.",
  "atk-s0517a:567": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhamanubhavati. Idaṃ gabbhavipattimūlakaṃ dukkhaṃ.",
  "atk-s0517a:568_0": "Yaṃ vijāyamānāya mātuyā kammajehi vātehi parivattetvā narakappapātaṃ viya atibhayānakaṃ",
  "atk-s0517a:568_1": "yonimaggaṃ paṭipādiyamānassa paramasambādhena ca yonimukhena tāḷacchiggaḷena viya",
  "atk-s0517a:568_2": "nikaḍḍhiyamānassa mahānāgassa narakasattassa viya ca saṅghātapabbatehi vicuṇṇiyamānassa",
  "atk-s0517a:568_3": "dukkhamuppajjati. Idaṃ vijāyanamūlakaṃ dukkhaṃ.",
  "atk-s0517a:569_0": "Yaṃ pana jātassa taruṇavaṇasadisassa sukumārasarīrassa hatthagahaṇanhāpanadhovanacoḷaparimajjanādikāle",
  "atk-s0517a:569_1": "sūcimukhakhuradhārāvijjhanaphālanasadisaṃ dukkhamuppajjati. Idaṃ mātukucchito bahi",
  "atk-s0517a:569_2": "nikkhamanamūlakaṃ dukkhaṃ.",
  "atk-s0517a:570_0": "Yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa",
  "atk-s0517a:570_1": "kodhavasena abhuñjantassa ubbandhantassa ca dukkhaṃ hoti. Idaṃ attupakkamamūlakaṃ dukkhaṃ.",
  "atk-s0517a:571": "Yaṃ pana parato vadhabandhanādīni anubhavantassa uppajjati. Idaṃ parūpakkamamūlakaṃdukkhanti. Iti imassa sabbassāpi dukkhassa ayaṃ jāti vatthumeva hoti. Tenetaṃ vuccati –",
  "atk-s0517a:572": "“Jāyetha no ce narakesu satto, tatthaggidāhādikamappasayhaṃ;",
  "atk-s0517a:573": "Labhetha dukkhaṃ nu kuhiṃ patiṭṭhaṃ, iccāha dukkhāti munīdha jātiṃ.",
  "atk-s0517a:574": "“Dukkhaṃ tiracchesu kasāpatoda-",
  "atk-s0517a:575": "Daṇḍābhighātādibhavaṃ anekaṃ;",
  "atk-s0517a:576": "Yaṃ taṃ kathaṃ tattha bhaveyya jātiṃ,",
  "atk-s0517a:577": "Vinā tahiṃ jāti tatopi dukkhā.",
  "atk-s0517a:578": "“Petesu dukkhaṃ pana khuppipāsā-",
  "atk-s0517a:579": "Vātātapādippabhavaṃ vicittaṃ;",
  "atk-s0517a:580": "Yasmā ajātassa na tattha atthi,",
  "atk-s0517a:581": "Tasmāpi dukkhaṃ muni jātimāha.",
  "atk-s0517a:582": "“Tibbandhakāre ca asayhasīte,",
  "atk-s0517a:583": "Lokantare yaṃ asuresu dukkhaṃ;",
  "atk-s0517a:584": "Na taṃ bhave tattha na cassa jāti,",
  "atk-s0517a:585": "Yato ayaṃ jāti tatopi dukkhā.",
  "atk-s0517a:586": "“Yañcāpi gūthanarake viya mātugabbhe,",
  "atk-s0517a:587": "Satto vasaṃ ciramato bahi nikkhamañca;",
  "atk-s0517a:588": "Pappoti dukkhamatighoramidampi natthi,",
  "atk-s0517a:589": "Jātiṃ vinā itipi jāti ayañhi dukkhā.",
  "atk-s0517a:590": "“Kiṃ bhāsitena bahunā nanu yaṃ kuhiñci,",
  "atk-s0517a:591": "Atthīdha kiñcidapi dukkhamidaṃ kadāci;",
  "atk-s0517a:592": "Nevatthi jātivirahe yadato mahesī,",
  "atk-s0517a:593": "Dukkhāti sabbapaṭhamaṃ imamāha jāti”nti.",
  "atk-s0517a:594_0": "Jarāpi dukkhāti ettha duvidhā jarā saṅkhatalakkhaṇañca, khaṇḍiccādisammato santatiyaṃ",
  "atk-s0517a:594_1": "ekabhavapariyāpannakhandhapurāṇabhāvo ca. Sā idha adhippetā. Sā panesā dukkhā saṅkhāradukkhabhāvato",
  "atk-s0517a:594_2": "ceva dukkhavatthuto ca. Yaṃ hidaṃ aṅgapaccaṅgasithilībhāvaindriyavikāravirūpatā yobbanavināsabalūpaghātasatimativippavāsaparaparibhavādianekappaccayaṃ",
  "atk-s0517a:594_3": "kāyikacetasikaṃ dukkhamuppajjati, jarā tassa vatthu. Tenetaṃ vuccati –",
  "atk-s0517a:595": "“Aṅgānaṃ sithilībhāvā, indriyānaṃ vikārato;",
  "atk-s0517a:596": "Yobbanassa vināsena, balassa upaghātato.",
  "atk-s0517a:597": "“Vippavāsā satādīnaṃ, puttadārehi attano;",
  "atk-s0517a:598": "Appasādanīyato ceva, bhiyyo bālattapattiyā.",
  "atk-s0517a:599": "“Pappoti dukkhaṃ yaṃ macco, kāyikaṃ mānasaṃ tathā;",
  "atk-s0517a:600": "Sabbametaṃ jarāhetu, yasmā tasmā jarā dukhā”ti.",
  "atk-s0517a:601": "Jarādukkhānantaraṃ byādhidukkhe vattabbepi kāyikadukkhagahaṇeneva byādhidukkhaṃ gahitaṃ hotīti na vuttanti veditabbaṃ.",
  "atk-s0517a:602_0": "Maraṇampi dukkhanti etthāpi duvidhaṃ maraṇaṃ – saṅkhatalakkhaṇañca, yaṃ sandhāya",
  "atk-s0517a:602_1": "vuttaṃ – “jarāmaraṇaṃ dvīhi khandhehi saṅgahita”nti. Ekabhavapariyāpannajīvitindriyappabandhavicchedo",
  "atk-s0517a:602_2": "ca, yaṃ sandhāya vuttaṃ – “niccaṃ maraṇato bhaya”nti. Taṃ idha adhippetaṃ. Jātipaccayamaraṇaṃ",
  "atk-s0517a:602_3": "upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.",
  "atk-s0517a:602_4": "Puna khaṇikamaraṇaṃ sammutimaraṇaṃ samucchedamaraṇanti ayampettha bhedo veditabbo.",
  "atk-s0517a:602_5": "Pavatte rūpārūpadhammānaṃ bhedo khaṇikamaraṇaṃ nāma. “Tisso mato, phusso mato”ti",
  "atk-s0517a:602_6": "idaṃ paramatthato sattassa abhāvā, “sassaṃ mataṃ, rukkho mato”ti idaṃ jīvitindriyassa",
  "atk-s0517a:602_7": "abhāvā sammutimaraṇaṃ nāma. Khīṇāsavassa appaṭisandhikā kālakiriyā samucchedamaraṇaṃ",
  "atk-s0517a:602_8": "nāma. Bāhirakaṃ sammutimaraṇaṃ ṭhapetvā itaraṃ sammutimaraṇañca samucchedamaraṇañca",
  "atk-s0517a:602_9": "yathāvuttapabandhavicchedeneva saṅgahitaṃ. Dukkhassa pana vatthubhāvato dukkhaṃ. Tenetaṃ vuccati –",
  "atk-s0517a:603": "“Pāpassa pāpakammādinimittamanupassato;",
  "atk-s0517a:604": "Bhaddassāpasahantassa, viyogaṃ piyavatthukaṃ;",
  "atk-s0517a:605": "Mīyamānassa yaṃ dukkhaṃ, mānasaṃ avisesato.",
  "atk-s0517a:606": "“Sabbesañcāpi yaṃ sandhibandhanacchedanādikaṃ;",
  "atk-s0517a:607": "Vitujjamānamammānaṃ, hoti dukkhaṃ sarīrajaṃ.",
  "atk-s0517a:608": "“Asayhamappaṭikāraṃ, dukkhassetassidaṃ yato;",
  "atk-s0517a:609": "Maraṇaṃ vatthu tenetaṃ, dukkhamicceva bhāsita”nti.",
  "atk-s0517a:610": "Sokādīsu soko nāma ñātibyasanādīhi phuṭṭhassa antonijjhānalakkhaṇo cittasantāpo. Dukkho pana dukkhadukkhato dukkhavatthuto ca. Tenetaṃ vuccati –",
  "atk-s0517a:611": "“Sattānaṃ hadayaṃ soko, visasallaṃva tujjati;",
  "atk-s0517a:612": "Aggitattova nārāco, bhusaṃva dahate puna.",
  "atk-s0517a:613": "“Samāvahati byādhiñca, jarāmaraṇabhedanaṃ;",
  "atk-s0517a:614": "Dukkhampi vividhaṃ yasmā, tasmā dukkhoti vuccatī”ti.",
  "atk-s0517a:615": "Paridevo nāma ñātibyasanādīhi phuṭṭhassa vacīpalāpo. Dukkho pana saṅkhāradukkhabhāvato dukkhavatthuto ca. Tenetaṃ vuccati –",
  "atk-s0517a:616": "“Yaṃ sokasallavihato paridevamāno, kaṇṭhoṭṭhatālutalasosajamappasayhaṃ;",
  "atk-s0517a:617": "Bhiyyodhimattamadhigacchatiyeva dukkhaṃ, dukkhoti tena bhagavā paridevamāhā”ti.",
  "atk-s0517a:618": "Dukkhaṃ nāma kāyapīḷanalakkhaṇaṃ kāyikadukkhaṃ. Dukkhaṃ pana dukkhadukkhato mānasadukkhāvahanato ca. Tenetaṃ vuccati –",
  "atk-s0517a:619": "“Pīḷeti kāyikamidaṃ, dukkhaṃ dukkhañca mānasaṃ bhiyyo;",
  "atk-s0517a:620": "Janayati yasmā tasmā, dukkhanti visesato vutta”nti.",
  "atk-s0517a:621_0": "Domanassaṃ nāma cittapīḷanalakkhaṇaṃ mānasaṃ dukkhaṃ. Dukkhaṃ pana dukkhadukkhato",
  "atk-s0517a:621_1": "kāyikadukkhāvahanato ca. Cetodukkhasamappitā hi kese pakiriya kandanti, urāni paṭipisanti,",
  "atk-s0517a:621_2": "āvaṭṭanti, vivaṭṭanti, uddhaṃpādaṃ papatanti, satthaṃ āharanti, visaṃ khādanti, rajjuyā",
  "atk-s0517a:621_3": "ubbandhanti, aggiṃ pavisantīti nānappakārakaṃ dukkhamanubhavanti. Tenetaṃ vuccati –",
  "atk-s0517a:622": "“Pīḷeti yato cittaṃ, kāyassa ca pīḷanaṃ samāvahati;",
  "atk-s0517a:623": "Dukkhanti domanassaṃ, vidomanassā tato āhū”ti.",
  "atk-s0517a:624_0": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva. “Saṅkhārakkhandhapariyāpanno",
  "atk-s0517a:624_1": "eko dhammo”ti eke. Dukkho pana saṅkhāradukkhabhāvato cittaparidahanato kāyavisādanato",
  "atk-s0517a:624_2": "ca. Tenetaṃ vuccati –",
  "atk-s0517a:625": "“Cittassa ca paridahanā, kāyassa visādanā ca adhimattaṃ;",
  "atk-s0517a:626": "Yaṃ dukkhamupāyāso, janeti dukkho tato vutto”ti.",
  "atk-s0517a:627_0": "Ettha ca mandagginā antobhājane pāko viya soko, tikkhagginā paccamānassa bhājanato",
  "atk-s0517a:627_1": "bahinikkhamanaṃ viya paridevo, bahinikkhantāvasesassa nikkhamitumpi appahontassa",
  "atk-s0517a:627_2": "antobhājaneyeva yāva parikkhayā pāko viya upāyāso daṭṭhabbo.",
  "atk-s0517a:628": "Appiyasampayogo nāma appiyehi sattasaṅkhārehi samodhānaṃ. Dukkho pana dukkhavatthuto. Tenetaṃ vuccati –",
  "atk-s0517a:629": "“Disvāva appiye dukkhaṃ, paṭhamaṃ hoti cetasi;",
  "atk-s0517a:630": "Tadupakkamasambhūtamatha kāye yato idha.",
  "atk-s0517a:631": "“Tato dukkhadvayassāpi, vatthuto so mahesinā;",
  "atk-s0517a:632": "Dukkho vuttoti viññeyyo, appiyehi samāgamo”ti.",
  "atk-s0517a:633": "Piyavippayogo nāma piyehi sattasaṅkhārehi vinābhāvo. Dukkho pana dukkhavatthuto. Tenetaṃ vuccati –",
  "atk-s0517a:634": "“Ñātidhanādiviyogā, sokasarasamappitā vitujjanti;",
  "atk-s0517a:635": "Bālā yato tatoyaṃ, dukkhoti mato piyaviyogo”ti.",
  "atk-s0517a:636_0": "Icchitālābhe alabbhaneyyavatthūsu icchāva yampicchaṃ na labhati, tampi dukkhanti",
  "atk-s0517a:636_1": "vuttā. Yenapi dhammena alabbhaneyyaṃ vatthuṃ icchanto na labhati, tampi alabbhaneyyavatthumhi",
  "atk-s0517a:636_2": "icchanaṃ dukkhanti attho. Dukkhaṃ pana dukkhavatthuto. Tenetaṃ vuccati –",
  "atk-s0517a:637": "“Taṃ taṃ patthayamānānaṃ, tassa tassa alābhato;",
  "atk-s0517a:638": "Yaṃ vighātamayaṃ dukkhaṃ, sattānaṃ idha jāyati.",
  "atk-s0517a:639": "“Alabbhaneyyavatthūnaṃ, patthanā tassa kāraṇaṃ;",
  "atk-s0517a:640": "Yasmā tasmā jino dukkhaṃ, icchitālābhamabravī”ti.",
  "atk-s0517a:641_0": "Saṅkhittena pañcupādānakkhandhāti ettha pana saṅkhittenāti desanaṃ sandhāya vuttaṃ.",
  "atk-s0517a:641_1": "Dukkhañhi ettakāni dukkhasatānīti vā ettakāni dukkhasahassānīti vā saṅkhipituṃ na",
  "atk-s0517a:641_2": "sakkā, desanā pana sakkā. Tasmā “dukkhaṃ nāma na aññaṃ kiñci, saṃkhittena pañcupādānakkhandhā",
  "atk-s0517a:641_3": "dukkhā”ti desanaṃ saṅkhipanto evamāha. Pañcāti gaṇanaparicchedo. Upādānakkhandhāti",
  "atk-s0517a:641_4": "upādānagocarā khandhā.",
  "atk-s0517a:642": "Jātippabhutikaṃ dukkhaṃ, yaṃ vuttamidha tādinā;",
  "atk-s0517a:643": "Avuttaṃ yañca taṃ sabbaṃ, vinā etena vijjati.",
  "atk-s0517a:644": "Yasmā tasmā upādānakkhandhā saṅkhepato ime;",
  "atk-s0517a:645": "Dukkhāti vuttā dukkhanta-desakena mahesinā.",
  "atk-s0517a:646_0": "Tathā hi indhanamiva pāvako, lakkhamiva paharaṇāni, gorūpaṃ viya ḍaṃsamakasādayo,",
  "atk-s0517a:646_1": "khettamiva lāyakā, gāmaṃ viya gāmaghātakā, upādānakkhandhapañcakameva jātiādayo nānappakārehi",
  "atk-s0517a:646_2": "vibādhentā tiṇalatādīni viya bhūmiyaṃ, pupphaphalapallavāni viya rukkhesu upādānakkhandhesuyeva",
  "atk-s0517a:646_3": "nibbattanti. Upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ",
  "atk-s0517a:646_4": "maraṇaṃ, māraṇantikadukkhābhighātena pariḍayhanadukkhaṃ soko, tadasahanato lālappanadukkhaṃ",
  "atk-s0517a:646_5": "paridevo, tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ",
  "atk-s0517a:646_6": "dukkhaṃ, tena ābādhiyamānānaṃ puthujjanānaṃ tattha paṭighuppattito cetobādhanadukkhaṃ",
  "atk-s0517a:646_7": "domanassaṃ, sokādivuddhiyā janitavisādānaṃ anutthunanadukkhaṃ upāyāso, manorathavighātappattānaṃ",
  "atk-s0517a:646_8": "icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "atk-s0517a:646_9": "dukkhāti yadetaṃ ekamekaṃ dassetvā vuccamānaṃ anekehipi kappehi na sakkā anavasesato",
  "atk-s0517a:646_10": "vattuṃ, taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci",
  "atk-s0517a:646_11": "pañcasu upādānakkhandhesu saṅkhipitvā dassetuṃ “saṅkhittena pañcupādānakkhandhā dukkhā”ti",
  "atk-s0517a:646_12": "bhagavatā vuttameva thero avocāti.",
  "atk-s0517a:647_0": "Tattha katamā jātītiādīsu padabhājanīyesu tatthāti dukkhasaccaniddese vuttesu jātiādīsu.",
  "atk-s0517a:647_1": "Yā tesaṃ tesaṃ sattānanti saṅkhepato anekesaṃ sattānaṃ sādhāraṇaniddeso. Yā devadattassa",
  "atk-s0517a:647_2": "jāti, yā somadattassa jātīti evañhi divasampi kathiyamāne neva sattā pariyādānaṃ",
  "atk-s0517a:647_3": "gacchanti, na sabbaṃ aparatthadīpanaṃ sijjhati, imehi pana dvīhi padehi na koci satto",
  "atk-s0517a:647_4": "apariyādinno hoti, na kiñci aparatthadīpanaṃ na sijjhati. Tamhi tamhīti ayaṃ gatijātivasena",
  "atk-s0517a:647_5": "anekesaṃ sattanikāyānaṃ sādhāraṇaniddeso. Sattanikāyeti sattānaṃ nikāye, sattaghaṭāyaṃ",
  "atk-s0517a:647_6": "sattasamūheti attho. Jātīti jāyanavasena. Idamettha sabhāvapaccattaṃ. Sañjātīti sañjāyanavasena.",
  "atk-s0517a:647_7": "Upasaggena padaṃ vaḍḍhitaṃ. Okkantīti okkamanavasena. Jāyanaṭṭhena vā jāti, sā aparipuṇṇāyatanavasena",
  "atk-s0517a:647_8": "vuttā. Sañjāyanaṭṭhena sañjāti, sā paripuṇṇāyatanavasena vuttā. Okkamanaṭṭhena okkanti,",
  "atk-s0517a:647_9": "sā aṇḍajajalābujavasena vuttā. Te hi aṇḍakosaṃ vatthikosañca okkamanti, okkamantā",
  "atk-s0517a:647_10": "pavisantā viya paṭisandhiṃ gaṇhanti. Abhinibbattanaṭṭhena abhinibbatti, sā saṃsedajaopapātikavasena",
  "atk-s0517a:647_11": "vuttā. Te hi pākaṭā eva hutvā nibbattanti, ayaṃ tāva sammutikathā.",
  "atk-s0517a:648_0": "Idāni khandhānaṃ pātubhāvo, āyatanānaṃ paṭilābhoti paramatthakathā hoti. Khandhā",
  "atk-s0517a:648_1": "eva hi paramatthato pātubhavanti, na sattā. Ettha ca khandhānanti ekavokārabhave",
  "atk-s0517a:648_2": "ekassa, catuvokārabhave catunnaṃ, pañcavokārabhave pañcannampi gahaṇaṃ veditabbaṃ.",
  "atk-s0517a:648_3": "Pātubhāvoti uppatti. Āyatanānanti tatra tatra uppajjamānāyatanavasena saṅgaho veditabbo.",
  "atk-s0517a:648_4": "Paṭilābhoti santatiyaṃ pātubhāvoyeva. Pātubhavantāneva hi tāni paṭiladdhāni nāma",
  "atk-s0517a:648_5": "honti. Ayaṃ vuccati jātīti ayaṃ jāti nāma kathīyati.",
  "atk-s0517a:649_0": "Jarāniddese jarāti sabhāvapaccattaṃ. Jīraṇatāti ākāraniddeso. Khaṇḍiccantiādayo tayo",
  "atk-s0517a:649_1": "kālātikkame kiccaniddesā, pacchimā dve pakatiniddesā. Ayañhi jarāti iminā padena",
  "atk-s0517a:649_2": "sabhāvato dīpitā, tenassā idaṃ sabhāvapaccattaṃ. Jīraṇatāti iminā ākārato, tenassāyaṃ",
  "atk-s0517a:649_3": "ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-s0517a:649_4": "Pāliccanti iminā kesalomānaṃ palitabhāvakaraṇakiccato. Valittacatāti iminā maṃsaṃ",
  "atk-s0517a:649_5": "milāpetvā tace valibhāvakaraṇakiccato dīpitā. Tenassā ime tayo kālātikkame kiccaniddesā.",
  "atk-s0517a:649_6": "Tehi imesaṃ vikārānaṃ dassanavasena pākaṭībhūtā pākaṭajarā dassitā. Yatheva hi udakassa",
  "atk-s0517a:649_7": "vā vātassa vā aggino vā tiṇarukkhādīnaṃ sambhaggapalibhaggatāya vā jhāmatāya vā gatamaggo",
  "atk-s0517a:649_8": "pākaṭo hoti, na ca so gatamaggo tāneva udakādīni, evameva jarāya dantādīsu khaṇḍiccādivasena",
  "atk-s0517a:649_9": "gatamaggo pākaṭo cakkhuṃ ummīletvāpi gayhati, na ca khaṇḍiccādīneva jarā. Na hi jarā",
  "atk-s0517a:649_10": "cakkhuviññeyyā hoti.",
  "atk-s0517a:650_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya",
  "atk-s0517a:650_1": "āyukkhayacakkhādiindriyaparipākasaṅkhātāya pakatiyā dīpitā, tenassime dve pakatiniddesāti",
  "atk-s0517a:650_2": "veditabbā. Tattha yasmā jaraṃ pattassa āyu hāyati, tasmā jarā “āyuno saṃhānī”ti phalūpacārena",
  "atk-s0517a:650_3": "vuttā. Yasmā ca daharakāle suppasannāni sukhumampi attano visayaṃ sukheneva gaṇhanasamatthāni",
  "atk-s0517a:650_4": "cakkhādīni indriyāni jaraṃ pattassa paripakkāni āluḷitāni avisadāni oḷārikampi attano",
  "atk-s0517a:650_5": "visayaṃ gahetuṃ asamatthāni honti, tasmā “indriyānaṃ paripāko”ti phalūpacāreneva vuttā.",
  "atk-s0517a:651_0": "Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu",
  "atk-s0517a:651_1": "khaṇḍādibhāvadassanato rūpadhammesu jarā pākaṭajarā nāma. Arūpadhammesu pana jarā",
  "atk-s0517a:651_2": "tādisassa vikārassa adassanato paṭicchannajarā nāma. Tatra yvāyaṃ khaṇḍādibhāvo dissati,",
  "atk-s0517a:651_3": "so tādisānaṃ dantādīnaṃ vaṇṇoyeva. Taṃ cakkhunā disvā manodvārena cintetvā “ime dantā",
  "atk-s0517a:651_4": "jarāya pahaṭā”ti jaraṃ jānāti, udakaṭṭhāne baddhāni gosiṅgādīni oloketvā heṭṭhā udakassa",
  "atk-s0517a:651_5": "atthibhāvajānanaṃ viya. Puna ayaṃ jarā savīci avīcīti evampi duvidhā hoti. Tattha",
  "atk-s0517a:651_6": "maṇikanakarajatapavāḷacandasūriyādīnaṃ mandadasakādīsu pāṇīnaṃ viya, pupphaphalapallavādīsu",
  "atk-s0517a:651_7": "apāṇīnaṃ viya ca antarantarā vaṇṇavisesādīnaṃ dubbiññeyyattā jarā avīcijarā nāma,",
  "atk-s0517a:651_8": "nirantarajarāti attho. Tato aññesu pana yathāvuttesu antarantarā vaṇṇavisesādīnaṃ",
  "atk-s0517a:651_9": "suviññeyyattā jarā savīcijarā nāma.",
  "atk-s0517a:652_0": "Tattha savīcijarā upādiṇṇakaanupādiṇṇakavasena evaṃ veditabbā – daharakumārakānañhi",
  "atk-s0517a:652_1": "paṭhamameva khīradantā nāma uṭṭhahanti, na te thirā. Tesu pana patitesu puna dantā",
  "atk-s0517a:652_2": "uṭṭhahanti. Te paṭhamameva setā honti, jarāvātena pahaṭakāle kāḷakā honti. Kesā paṭhamameva",
  "atk-s0517a:652_3": "tambā honti, tato kāḷakā, tato setā. Chavi pana salohitikā hoti. Vaḍḍhantānaṃ vaḍḍhantānaṃ",
  "atk-s0517a:652_4": "odātānaṃ odātabhāvo, kāḷakānaṃ kāḷakabhāvo paññāyati. Jarāvātena pana pahaṭakāle",
  "atk-s0517a:652_5": "valiṃ gaṇhāti. Sabbampi sassaṃ vapitakāle setaṃ hoti, pacchā nīlaṃ. Jarāvātena pana",
  "atk-s0517a:652_6": "pahaṭakāle paṇḍukaṃ hoti. Ambaṅkurenāpi dīpetuṃ vaṭṭati.",
  "atk-s0517a:653_0": "Maraṇaniddese cutīti cavanavasena vuttaṃ. Ekacatupañcakkhandhānaṃ sāmaññavacanametaṃ.",
  "atk-s0517a:653_1": "Cavanatāti bhāvavacanena lakkhaṇanidassanaṃ. Bhedoti cutikhandhānaṃ bhaṅguppattiparidīpanaṃ.",
  "atk-s0517a:653_2": "Antaradhānanti ghaṭassa viya bhinnassa bhinnānaṃ cutikhandhānaṃ yena kenaci pariyāyena",
  "atk-s0517a:653_3": "ṭhānābhāvaparidīpanaṃ. Maccu maraṇanti maccusaṅkhātaṃ maraṇaṃ, na khaṇikamaraṇaṃ.",
  "atk-s0517a:653_4": "Kālo nāma antako, tassa kiriyāti kālakiriyā. Ettāvatā ca sammutiyā maraṇaṃ dīpitaṃ.",
  "atk-s0517a:654_0": "Idāni paramatthena dīpetuṃ khandhānaṃ bhedotiādimāha. Paramatthena hi khandhāyeva",
  "atk-s0517a:654_1": "bhijjanti, na satto nāma koci marati. Khandhesu pana bhijjamānesu satto marati, bhinnesu",
  "atk-s0517a:654_2": "matoti vohāro hoti. Ettha ca catuvokārapañcavokāravasena khandhānaṃ bhedo, ekavokāravasena",
  "atk-s0517a:654_3": "kaḷevarassa nikkhepo, catuvokāravasena vā khandhānaṃ bhedo, sesadvayavasena kaḷevarassa",
  "atk-s0517a:654_4": "nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sambhavato.",
  "atk-s0517a:654_5": "Yasmā vā cātumahārājikādīsupi khandhā bhijjanteva, na kiñci nikkhipati, tasmā tesaṃ",
  "atk-s0517a:654_6": "vasena khandhānaṃ bhedo, manussādīsu kaḷevarassa nikkhepo. Ettha ca kaḷevarassa nikkhepakaraṇato",
  "atk-s0517a:654_7": "maraṇaṃ “kaḷevarassa nikkhepo”ti vuttaṃ.",
  "atk-s0517a:655_0": "Jīvitindriyassupacchedoti iminā indriyabaddhasseva maraṇaṃ nāma hoti, anindriyabaddhassa",
  "atk-s0517a:655_1": "maraṇaṃ nāma natthīti dasseti. “Sassaṃ mataṃ, rukkho mato”ti idaṃ pana vohāramattameva,",
  "atk-s0517a:655_2": "atthato pana evarūpāni vacanāni sassādīnaṃ khayavayabhāvameva dīpenti.",
  "atk-s0517a:656_0": "Apica imāni jātijarāmaraṇāni nāma imesaṃ sattānaṃ vadhakapaccāmittā viya otāraṃ gavesantāni",
  "atk-s0517a:656_1": "vicaranti. Yathā hi purisassa tīsu paccāmittesu otārāpekkhesu vicarantesu eko vadeyya",
  "atk-s0517a:656_2": "“ahaṃ asukaaraññassa nāma vaṇṇaṃ kathetvā etaṃ ādāya tattha gamissāmi, ettha mayhaṃ",
  "atk-s0517a:656_3": "dukkaraṃ natthī”ti. Dutiyo vadeyya “ahaṃ tava etaṃ gahetvā gatakāle pothetvā dubbalaṃ",
  "atk-s0517a:656_4": "karissāmi, ettha mayhaṃ dukkaraṃ natthī”ti. Tatiyo vadeyya “tayā etasmiṃ pothetvā",
  "atk-s0517a:656_5": "dubbale kate tiṇhena asinā sīsacchedanaṃ nāma mayhaṃ bhāro hotū”ti te evaṃ vatvā",
  "atk-s0517a:656_6": "tathā kareyyuṃ. Tattha paṭhamapaccāmittassa araññavaṇṇaṃ kathetvā taṃ ādāya tattha",
  "atk-s0517a:656_7": "gatakālo viya suhajjañātimaṇḍalato nikkaḍḍhitvā yattha katthaci nibbattāpanaṃ nāma",
  "atk-s0517a:656_8": "jātiyā kiccaṃ, dutiyassa pothetvā dubbalakaraṇaṃ viya nibbattakkhandhesu nipatitvā",
  "atk-s0517a:656_9": "parādhīnamañcaparāyaṇabhāvakaraṇaṃ jarāya kiccaṃ, tatiyassa tiṇhena asinā sīsacchedanaṃ",
  "atk-s0517a:656_10": "viya jīvitakkhayapāpanaṃ maraṇassa kiccanti veditabbaṃ.",
  "atk-s0517a:657_0": "Apicettha jātidukkhaṃ sādīnavamahākantārappaveso viya daṭṭhabbaṃ, jarādukkhaṃ tattha",
  "atk-s0517a:657_1": "annapānarahitassa dubbalaṃ viya, maraṇadukkhaṃ dubbalassa iriyāpathapavattane vihataparakkamassa",
  "atk-s0517a:657_2": "vāḷādīhi anayabyasanāpādanaṃ viya daṭṭhabbanti.",
  "atk-s0517a:658_0": "Sokaniddese viyasatīti byasanaṃ, hitasukhaṃ khipati viddhaṃsetīti attho. Ñātīnaṃ",
  "atk-s0517a:658_1": "byasanaṃ ñātibyasanaṃ, corarogabhayādīhi ñātikkhayo ñātivināsoti attho. Tena ñātibyasanena.",
  "atk-s0517a:658_2": "Phuṭṭhassāti ajjhotthaṭassa abhibhūtassa, samannāgatassāti attho. Sesesupi eseva",
  "atk-s0517a:658_3": "nayo. Ayaṃ pana viseso – bhogānaṃ byasanaṃ bhogabyasanaṃ, rājacorādivasena bhogakkhayo",
  "atk-s0517a:658_4": "bhogavināsoti attho. Rogoyeva byasanaṃ rogabyasanaṃ. Rogo hi ārogyaṃ viyasati vināsetīti",
  "atk-s0517a:658_5": "byasanaṃ. Sīlassa byasanaṃ sīlabyasanaṃ. Dussīlyassetaṃ nāmaṃ. Sammādiṭṭhiṃ vināsayamānā",
  "atk-s0517a:658_6": "uppannā diṭṭhi eva byasanaṃ diṭṭhibyasanaṃ. Ettha ca purimāni dve anipphannāni, pacchimāni",
  "atk-s0517a:658_7": "tīṇi nipphannāni tilakkhaṇabbhāhatāni. Purimāni ca tīṇi neva kusalāni na akusalāni,",
  "atk-s0517a:658_8": "sīladiṭṭhibyasanadvayaṃ akusalaṃ.",
  "atk-s0517a:659_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena",
  "atk-s0517a:659_1": "kenaci. Samannāgatassāti samanubandhassa aparimuccamānassa. Aññataraññatarena dukkhadhammenāti",
  "atk-s0517a:659_2": "yena kenaci sokadukkhassa uppattihetunā. Sokoti socanakavasena soko. Idaṃ tehi kāraṇehi",
  "atk-s0517a:659_3": "uppajjanakasokassa sabhāvapaccattaṃ. Socanāti socanākāro. Socitattanti socitabhāvo.",
  "atk-s0517a:659_4": "Antosokoti abbhantarasoko. Dutiyapadaṃ upasaggena vaḍḍhitaṃ. So hi abbhantaraṃ sukkhāpento",
  "atk-s0517a:659_5": "viya parisukkhāpento viya uppajjatīti “antosoko antoparisoko”ti vuccati. Cetaso parijjhāyanāti",
  "atk-s0517a:659_6": "cittassa parijjhāyanākāro. Soko hi uppajjamāno aggi viya cittaṃ jhāpeti dahati, “cittaṃ",
  "atk-s0517a:659_7": "me jhāmaṃ, na me kiñci paṭibhātī”ti vadāpeti. Dukkhito mano dummano, tassa bhāvo",
  "atk-s0517a:659_8": "domanassaṃ. Anupaviṭṭhaṭṭhena sokova sallanti sokasallaṃ.",
  "atk-s0517a:660_0": "Paridevaniddese “mayhaṃ dhītā, mayhaṃ putto”ti evaṃ ādissa ādissa devanti rodanti",
  "atk-s0517a:660_1": "etenāti ādevo. Taṃ taṃ vaṇṇaṃ parikittetvā parikittetvā devanti etenāti paridevo.",
  "atk-s0517a:660_2": "Tato parāni dve dve padāni purimadvayasseva ākārabhāvaniddesavasena vuttāni. Vācāti",
  "atk-s0517a:660_3": "vacanaṃ. Palāpoti tucchaṃ niratthakavacanaṃ. Upaḍḍhabhaṇitaaññabhaṇitādivasena virūpo",
  "atk-s0517a:660_4": "palāpoti vippalāpo. Lālappoti punappunaṃ lapanaṃ. Lālappanākāro lālappanā. Lālappitassa",
  "atk-s0517a:660_5": "bhāvo lālappitattaṃ.",
  "atk-s0517a:661_0": "Dukkhaniddese kāyanissitattā kāyikaṃ. Amadhuraṭṭhena asātaṃ. Kāyikapadena cetasikaasātaṃ",
  "atk-s0517a:661_1": "paṭikkhipati, asātapadena kāyikasātaṃ. Tadeva dukkhayatīti dukkhaṃ, yassuppajjati,",
  "atk-s0517a:661_2": "taṃ dukkhitaṃ karotīti attho. Dukkhamattā vā dukkhaṃ. Kāyasamphassajanti kāyasamphasse",
  "atk-s0517a:661_3": "jātaṃ. Asātaṃ dukkhaṃ vedayitanti asātaṃ vedayitaṃ na sātaṃ, dukkhaṃ vedayitaṃ na",
  "atk-s0517a:661_4": "sukhaṃ. Parato tīṇi padāni itthiliṅgavasena vuttāni. Asātā vedanā na sātā, dukkhā",
  "atk-s0517a:661_5": "vedanā na sukhāti ayameva panettha attho. Yaṃ kāyikaṃ asātaṃ dukkhaṃ vedayitaṃ, yā",
  "atk-s0517a:661_6": "kāyasamphassajā asātā dukkhā vedanā, idaṃ vuccati dukkhanti evaṃ yojanā veditabbā.",
  "atk-s0517a:662": "Domanassaniddese duṭṭhu manoti dummano, hīnavedanattā vā kucchitaṃ manoti dummano, dummanassa bhāvo domanassaṃ. Cittanissitattā cetasikaṃ. Cetosamphassajanti cittasamphasse jātaṃ.",
  "atk-s0517a:663": "Upāyāsaniddese āyāsanaṭṭhena āyāso. Saṃsīdanavisīdanākārappavattassa cittakilamathassetaṃ nāmaṃ. Balavaāyāso upāyāso. Āyāsitabhāvo āyāsitattaṃ. Upāyāsitabhāvo upāyāsitattaṃ.",
  "atk-s0517a:664_0": "Appiyasampayoganiddese idhāti imasmiṃ loke. Yassāti ye assa. Aniṭṭhāti apariyesitā.",
  "atk-s0517a:664_1": "Pariyesitā vā hontu apariyesitā vā, nāmamevetaṃ amanāpārammaṇānaṃ. Manasmiṃ na kamanti",
  "atk-s0517a:664_2": "na pavisantīti akantā. Manasmiṃ na appiyanti, na vā manaṃ vaḍḍhentīti amanāpā. Rūpātiādi",
  "atk-s0517a:664_3": "tesaṃ sabhāvanidassanaṃ. Anatthaṃ kāmenti icchantīti anatthakāmā. Ahitaṃ kāmenti",
  "atk-s0517a:664_4": "icchantīti ahitakāmā. Aphāsuṃ dukkhavihāraṃ kāmenti icchantīti aphāsukāmā. Catūhi",
  "atk-s0517a:664_5": "yogehi khemaṃ nibbhayaṃ vivaṭṭaṃ na kāmenti, sabhayaṃ vaṭṭameva nesaṃ kāmenti icchantīti",
  "atk-s0517a:664_6": "ayogakkhemakāmā. Apica saddhādīnaṃ vuddhisaṅkhātassa atthassa akāmanato, tesaṃyeva",
  "atk-s0517a:664_7": "hānisaṅkhātassa anatthassa ca kāmanato anatthakāmā. Saddhādīnaṃyeva upāyabhūtassa",
  "atk-s0517a:664_8": "hitassa akāmanato, saddhāhāniādīnaṃ upāyabhūtassa ahitassa ca kāmanato ahitakāmā.",
  "atk-s0517a:664_9": "Phāsuvihārassa akāmanato, aphāsuvihārassa ca kāmanato aphāsukāmā. Yassa kassaci nibbhayassa",
  "atk-s0517a:664_10": "akāmanato, bhayassa ca kāmanato ayogakkhemakāmāti evamettha attho daṭṭhabbo.",
  "atk-s0517a:665_0": "Saṅgatīti gantvā saṃyogo. Samāgamoti āgatehi saṃyogo. Samodhānanti ṭhānanisajjādīsu",
  "atk-s0517a:665_1": "sahabhāvo. Missībhāvoti sabbakiccānaṃ sahakaraṇaṃ. Ayaṃ sattavasena yojanā. Saṅkhāravasena",
  "atk-s0517a:665_2": "pana yaṃ labbhati, taṃ gahetabbaṃ. So pana appiyasampayogo atthato eko dhammo nāma",
  "atk-s0517a:665_3": "natthi, kevalaṃ appiyasampayuttānaṃ duvidhassāpi dukkhassa vatthubhāvato dukkhoti vutto.",
  "atk-s0517a:666_0": "Piyavippayoganiddeso vuttapaṭipakkhanayena veditabbo. Mātā vātiādi panettha atthakāme",
  "atk-s0517a:666_1": "sarūpena dassetuṃ vuttaṃ. Tattha mamāyatīti mātā, piyāyatīti pitā. Bhajatīti bhātā,",
  "atk-s0517a:666_2": "tathā bhaginī. Mettāyantīti mittā, minanti vā sabbaguyhesu anto pakkhipantīti mittā.",
  "atk-s0517a:666_3": "Kiccakaraṇīyesu sahabhāvaṭṭhena amā hontīti amaccā. “Ayaṃ amhākaṃ ajjhattiko”ti evaṃ",
  "atk-s0517a:666_4": "jānanti, ñāyantīti vā ñātī. Lohitena sambandhāti sālohitā. Pitupakkhikā ñātī, mātupakkhikā",
  "atk-s0517a:666_5": "sālohitā. Mātāpitupakkhikā vā ñātī, sassusasurapakkhikā sālohitā. Ayampi piyavippayogo",
  "atk-s0517a:666_6": "atthato eko dhammo nāma natthi, kevalaṃ piyavippayuttānaṃ duvidhassāpi dukkhassa",
  "atk-s0517a:666_7": "vatthubhāvato dukkhoti vutto. Idamettha sabbaaṭṭhakathāvacanaṃ. Saccānaṃ pana tathalakkhaṇattā",
  "atk-s0517a:666_8": "sampayogavippayogavacanehi appiyapiyavatthūniyeva visesitānīti vattuṃ yujjatīti.",
  "atk-s0517a:667_0": "Icchitālābhaniddese jātidhammānanti jātisabhāvānaṃ jātipakatikānaṃ. Icchā uppajjatīti",
  "atk-s0517a:667_1": "taṇhā uppajjati. Aho vatāti patthanā. Assāmāti bhaveyyāma. Na kho panetaṃ icchāya",
  "atk-s0517a:667_2": "pattabbanti yaṃ etaṃ “aho vata mayaṃ na jātidhammā assāma, na ca vata no jāti āgaccheyyā”ti",
  "atk-s0517a:667_3": "evaṃ pahīnasamudayesu sādhūsu vijjamānaṃ ajātidhammattaṃ parinibbutesu ca vijjamānaṃ",
  "atk-s0517a:667_4": "jātiyā anāgamanaṃ icchitaṃ, taṃ icchantassāpi maggabhāvanāya vinā appattabbato, anicchantassāpi",
  "atk-s0517a:667_5": "ca bhāvanāya pattabbato na icchāya pattabbaṃ nāma hoti. Idampīti etampi. Upari sesāni upādāya apisaddo.",
  "atk-s0517a:668": "Upādānakkhandhaniddese seyyathidanti nipāto, tassa te katame iti ceti attho. Rūpameva upādānakkhandhoti rūpupādānakkhandho. Eseva nayo sesesupi.",
  "atk-s0517a:669": "Dukkhasaccaniddesavaṇṇanā niṭṭhitā.",
  "atk-s0517a:670": "Samudayasaccaniddesavaṇṇanā",
  "atk-s0517a:671_0": "34. Samudayasaccaniddese yāyaṃ taṇhāti yā ayaṃ taṇhā. Ponobhavikāti punabbhavakaraṇaṃ",
  "atk-s0517a:671_1": "punobhavo, punobhavo sīlamassāti ponobhavikā. Apica punabbhavaṃ deti, punabbhavāya",
  "atk-s0517a:671_2": "saṃvattati, punappunaṃ bhave nibbattetīti ponobhavikā. Sā panesā punabbhavassa dāyikāpi",
  "atk-s0517a:671_3": "atthi adāyikāpi, punabbhavāya saṃvattanikāpi atthi asaṃvattanikāpi, dinnāya paṭisandhiyā",
  "atk-s0517a:671_4": "upadhivepakkamattāpi. Sā tippakārāpi ponobhavikāti nāmaṃ labhati. Ponabbhavikātipi",
  "atk-s0517a:671_5": "pāṭho, soyevattho. Abhinandanasaṅkhātena nandirāgena saha gatāti nandirāgasahagatā.",
  "atk-s0517a:671_6": "Nandirāgena saddhiṃ atthato ekattameva gatāti vuttaṃ hoti. Tatra tatrābhinandinīti",
  "atk-s0517a:671_7": "yatra yatra attabhāvo nibbattati, tatra tatra abhinandinī. Rūpādīsu vā ārammaṇesu",
  "atk-s0517a:671_8": "tatra tatrābhinandinī, rūpābhinandinī saddagandharasaphoṭṭhabbadhammābhinandinīti",
  "atk-s0517a:671_9": "attho. Tatra tatrābhinandītipi pāṭho, tatra tatra abhinandayatīti attho. Seyyathidanti",
  "atk-s0517a:671_10": "nipāto, tassa sā katamā iti ceti attho. Kāmataṇhāti kāme taṇhā, pañcakāmaguṇikarāgassetaṃ",
  "atk-s0517a:671_11": "adhivacanaṃ. Bhavataṇhāti bhave taṇhā. Bhavapatthanāvasena uppannassa sassatadiṭṭhisahagatassa",
  "atk-s0517a:671_12": "rāgassa rūpārūpabhavarāgassa ca jhānanikantiyā ca etaṃ adhivacanaṃ. Vibhavataṇhāti",
  "atk-s0517a:671_13": "vibhave taṇhā. Ucchedadiṭṭhisahagatarāgassetaṃ adhivacanaṃ.",
  "atk-s0517a:672_0": "Idāni tassā taṇhāya vatthuṃ vitthārato dassetuṃ sā kho panesātiādimāha. Tattha uppajjatīti",
  "atk-s0517a:672_1": "jāyati. Nivisatīti punappunaṃ pavattivasena patiṭṭhāti. Uppajjamānā kattha uppajjati,",
  "atk-s0517a:672_2": "nivisamānā kattha nivisatīti sambandho. Yaṃ loke piyarūpaṃ sātarūpanti yaṃ lokasmiṃ",
  "atk-s0517a:672_3": "piyasabhāvañceva madhurasabhāvañca. Cakkhu loketiādīsu lokasmiñhi cakkhuādīsu mamattena",
  "atk-s0517a:672_4": "abhiniviṭṭhā sattā sampattiyaṃ patiṭṭhitā attano cakkhuṃ ādāsādīsu nimittaggahaṇānusārena",
  "atk-s0517a:672_5": "vippasannaṃ pañcapasādaṃ suvaṇṇavimāne ugghāṭitamaṇisīhapañjaraṃ viya maññanti, sotaṃ",
  "atk-s0517a:672_6": "rajatapanāḷikaṃ viya pāmaṅgasuttakaṃ viya ca maññanti, tuṅganāsāti laddhavohāraṃ",
  "atk-s0517a:672_7": "ghānaṃ vaṭṭetvā ṭhapitaharitālavaṭṭiṃ viya maññanti, jivhaṃ rattakambalapaṭalaṃ viya",
  "atk-s0517a:672_8": "mudusiniddhamadhurarasadaṃ maññanti, kāyaṃ sālalaṭṭhiṃ viya suvaṇṇatoraṇaṃ viya ca",
  "atk-s0517a:672_9": "maññanti, manaṃ aññesaṃ manena asadisaṃ uḷāraṃ maññanti, rūpaṃ suvaṇṇakaṇikārapupphādivaṇṇaṃ",
  "atk-s0517a:672_10": "viya, saddaṃ mattakaravīkakokilamandadhamitamaṇivaṃsanigghosaṃ viya, attanā paṭiladdhāni",
  "atk-s0517a:672_11": "catusamuṭṭhānikagandhārammaṇādīni “kassaññassa evarūpāni atthī”ti maññanti, tesaṃ",
  "atk-s0517a:672_12": "evaṃ maññamānānaṃ tāni cakkhādīni piyarūpāni ceva sātarūpāni ca honti. Atha nesaṃ",
  "atk-s0517a:672_13": "tattha anuppannā ceva taṇhā uppajjati, uppannā ca punappunaṃ pavattivasena nivisati.",
  "atk-s0517a:672_14": "Tasmā thero “cakkhu loke piyarūpaṃ sātarūpaṃ, etthesā taṇhā uppajjamānā uppajjatī”tiādimāha.",
  "atk-s0517a:672_15": "Tattha uppajjamānāti yadā uppajjati, tadā ettha uppajjatīti attho.",
  "atk-s0517a:673": "Samudayasaccaniddesavaṇṇanā niṭṭhitā.",
  "atk-s0517a:674": "Nirodhasaccaniddesavaṇṇanā",
  "atk-s0517a:675": "35.",
  "atk-s0517a:676": "Nirodhasaccaniddese yo tassāyeva taṇhāyāti ettha “yo tasseva dukkhassā”ti vattabbe yasmā samudayanirodheneva dukkhaṃ nirujjhati, no aññathā. Yathāha –",
  "atk-s0517a:677": "“Yathāpi mūle anupaddave daḷhe, chinnopi rukkho punareva rūhati;",
  "atk-s0517a:678": "Evampi taṇhānusaye anūhate, nibbattatī dukkhamidaṃ punappuna”nti. ;",
  "atk-s0517a:679_0": "Tasmā taṃ dukkhanirodhaṃ dassento samudayanirodhena dassetuṃ evamāha. Sīhasamānavuttino",
  "atk-s0517a:679_1": "hi tathāgatā, te dukkhaṃ nirodhentā dukkhanirodhañca dassentā hetumhi paṭipajjanti,",
  "atk-s0517a:679_2": "na phale. Suvānavuttino pana aññatitthiyā, te dukkhaṃ nirodhentā dukkhanirodhañca",
  "atk-s0517a:679_3": "dassentā attakilamathānuyogena ceva tasseva ca desanāya phale paṭipajjanti, na hetumhīti.",
  "atk-s0517a:679_4": "Sīhasamānavuttitāya satthā hetumhi paṭipajjanto “yo tassāyevā”tiādimāha. Dhammasenāpatipi",
  "atk-s0517a:679_5": "satthārā vuttakkamenevāha.",
  "atk-s0517a:680_0": "Tattha tassāyeva taṇhāyāti yā sā taṇhā “ponobhavikā”ti vatvā kāmataṇhādivasena vibhattā",
  "atk-s0517a:680_1": "uppattinivesanavasena ca heṭṭhā pakāsitā, tassāyeva taṇhāya. Asesavirāganirodhoti",
  "atk-s0517a:680_2": "virāgo vuccati maggo, “virāgā vimuccatī”ti hi vuttaṃ. Virāgena nirodho virāganirodho,",
  "atk-s0517a:680_3": "anusayasamugghātato aseso virāganirodho asesavirāganirodho. Atha vā virāgoti hi pahānaṃ",
  "atk-s0517a:680_4": "vuccati, tasmā aseso virāgo aseso nirodhoti evampettha yojanā daṭṭhabbā. Atthato",
  "atk-s0517a:680_5": "pana sabbāneva panetāni asesavirāganirodhotiādīni nibbānasseva vevacanāni. Paramatthato",
  "atk-s0517a:680_6": "hi dukkhanirodhaṃ ariyasaccanti nibbānaṃ vuccati. Yasmā pana taṃ āgamma taṇhā asesā",
  "atk-s0517a:680_7": "virajjati nirujjhati, tasmā taṃ “tassāyeva taṇhāya asesavirāganirodho”ti vuccati.",
  "atk-s0517a:680_8": "Nibbānañca āgamma taṇhā cajīyati paṭinissajjīyati muccati na allīyati, kāmaguṇālayesu",
  "atk-s0517a:680_9": "cettha ekopi ālayo natthi, tasmā nibbānaṃ cāgo paṭinissaggo mutti anālayoti vuccati.",
  "atk-s0517a:680_10": "Ekameva hi nibbānaṃ, nāmāni panassa sabbasaṅkhatānaṃ nāmapaṭipakkhavasena anekāni",
  "atk-s0517a:680_11": "honti. Seyyathidaṃ – asesavirāgo asesanirodho cāgo paṭinissaggo mutti anālayo rāgakkhayo",
  "atk-s0517a:680_12": "dosakkhayo mohakkhayo taṇhākkhayo anuppādo appavattaṃ animittaṃ appaṇihitaṃ anāyūhanaṃ",
  "atk-s0517a:680_13": "appaṭisandhi anupapatti agati ajātaṃ ajaraṃ abyādhi amataṃ asokaṃ aparidevaṃ anupāyāsaṃ",
  "atk-s0517a:680_14": "asaṃkiliṭṭhantiādīni.",
  "atk-s0517a:681_0": "Idāni maggena chinnāya nibbānaṃ āgamma appavattippattāyapi ca taṇhāya yesu vatthūsu",
  "atk-s0517a:681_1": "tassā uppatti dassitā, tattheva abhāvaṃ dassetuṃ sā kho panesātiādimāha. Tattha yathā",
  "atk-s0517a:681_2": "puriso khette jātaṃ tittakālābuvalliṃ disvā aggato paṭṭhāya mūlaṃ pariyesitvā chindeyya,",
  "atk-s0517a:681_3": "sā anupubbena milāyitvā appaññattiṃ gaccheyya, tato tasmiṃ khette tittakālābu niruddhā",
  "atk-s0517a:681_4": "pahīnāti vucceyya, evameva khette tittakālābu viya cakkhādīsu taṇhā. Sā ariyamaggena",
  "atk-s0517a:681_5": "mūlacchinnā nibbānaṃ āgamma appavattiṃ gacchati. Evaṃ gatā pana tesu vatthūsu khette",
  "atk-s0517a:681_6": "tittakālābu viya na paññāyati. Yathā ca aṭavito core ānetvā nagarassa dakkhiṇadvāre",
  "atk-s0517a:681_7": "ghāteyyuṃ, tato aṭaviyaṃ corā matāti vā māritāti vā vucceyyuṃ, evameva aṭaviyaṃ corā",
  "atk-s0517a:681_8": "viya yā cakkhādīsu taṇhā, sā dakkhiṇadvāre corā viya nibbānaṃ āgamma niruddhattā",
  "atk-s0517a:681_9": "nibbāne niruddhā. Evaṃ niruddhā pana tesu vatthūsu aṭaviyaṃ corā viya na paññāyati.",
  "atk-s0517a:681_10": "Tenassā tattheva nirodhaṃ dassento “cakkhu loke piyarūpaṃ sātarūpaṃ, etthesā taṇhā",
  "atk-s0517a:681_11": "pahīyamānā pahīyatī”tiādimāha. Atha vā taṇhuppādavatthussa pariññātattā pariññātavatthusmiṃ",
  "atk-s0517a:681_12": "puna na uppajjanato anuppādanirodhavasena taṇhuppādavatthusmiṃyeva nirujjhatīti vuccati.",
  "atk-s0517a:681_13": "Ettha ca uppajjanapaṭipakkhavasena pahīyatīti vuttaṃ, nivisanapaṭipakkhavasena nirujjhatīti.",
  "atk-s0517a:682": "Nirodhasaccaniddesavaṇṇanā niṭṭhitā.",
  "atk-s0517a:683": "Maggasaccaniddesavaṇṇanā",
  "atk-s0517a:684": "36.",
  "atk-s0517a:685_0": "Maggasaccaniddese ayamevāti aññamaggapaṭikkhepanatthaṃ niyamanaṃ. Ariyoti taṃtaṃmaggavajjhakilesehi",
  "atk-s0517a:685_1": "ārakattā, ariyabhāvakarattā, ariyaphalapaṭilābhakarattā ca ariyo. Aṭṭha aṅgāni assāti",
  "atk-s0517a:685_2": "aṭṭhaṅgiko. Svāyaṃ caturaṅgikā viya senā, pañcaṅgikaṃ viya tūriyaṃ aṅgamattameva",
  "atk-s0517a:685_3": "hoti, aṅgavinimutto natthi.",
  "atk-s0517a:686_0": "Idāni aṅgamattameva maggo aṅgavinimutto natthīti dassento sammādiṭṭhi…pe… sammāsamādhītiādimāha.",
  "atk-s0517a:686_1": "Tattha sammā dassanalakkhaṇā sammādiṭṭhi. Sammā abhiniropanalakkhaṇo sammāsaṅkappo.",
  "atk-s0517a:686_2": "Sammā pariggahalakkhaṇā sammāvācā. Sammā samuṭṭhāpanalakkhaṇo sammākammanto. Sammā",
  "atk-s0517a:686_3": "vodāpanalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-s0517a:686_4": "sammāsati. Sammā samādhānalakkhaṇo sammāsamādhi. Tesu ekekassa tīṇi tīṇi kiccāni",
  "atk-s0517a:686_5": "honti. Seyyathidaṃ – sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ",
  "atk-s0517a:686_6": "pajahati, nirodhañca ārammaṇaṃ karoti, sampayuttadhamme ca passati tappaṭicchādakamohavidhamanavasena",
  "atk-s0517a:686_7": "asammohato. Sammāsaṅkappādayopi tatheva micchāsaṅkappādīni ca pajahanti, nibbānañca",
  "atk-s0517a:686_8": "ārammaṇaṃ karonti. Visesato panettha sammāsaṅkappo sahajātadhamme sammā abhiniropeti,",
  "atk-s0517a:686_9": "sammāvācā sammā pariggaṇhāti, sammākammanto sammā samuṭṭhāpeti, sammāājīvo sammā",
  "atk-s0517a:686_10": "vodāpeti, sammāvāyāmo sammā paggaṇhāti, sammāsati sammā upaṭṭhāpeti, sammāsamādhi sammā samādahati.",
  "atk-s0517a:687_0": "Apicesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā",
  "atk-s0517a:687_1": "ekārammaṇā. Kiccato pana “dukkhe ñāṇa”ntiādīni cattāri nāmāni labhati. Sammāsaṅkappādayopi",
  "atk-s0517a:687_2": "pubbabhāge nānākkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo",
  "atk-s0517a:687_3": "kiccato nekkhammasaṅkappotiādīni tīṇi nāmāni labhati. Sammāvācādayo tayo pubbabhāge",
  "atk-s0517a:687_4": "viratiyopi honti cetanāyopi, maggakkhaṇe pana viratiyoyeva. Sammāvāyāmo sammāsatīti",
  "atk-s0517a:687_5": "idampi dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi",
  "atk-s0517a:687_6": "pana pubbabhāgepi maggakkhaṇepi sammāsamādhiyeva.",
  "atk-s0517a:688_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā",
  "atk-s0517a:688_1": "paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā",
  "atk-s0517a:688_2": "etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā",
  "atk-s0517a:688_3": "kilesacore ghātento khemena yogāvacaro nibbānaṃ pāpuṇāti. Tasmā paṭhamaṃ sammādiṭṭhi desitā.",
  "atk-s0517a:689_0": "Sammāsaṅkappo pana tassā bahūpakāro. Tasmā tadanantaraṃ vutto. Yathā hi heraññiko",
  "atk-s0517a:689_1": "hatthena parivattetvā parivattetvā cakkhunā kahāpaṇaṃ olokento “ayaṃ kūṭo ayaṃ cheko”ti",
  "atk-s0517a:689_2": "jānāti, evaṃ yogāvacaropi pubbabhāge vitakkena vitakketvā vitakketvā vipassanāpaññāya",
  "atk-s0517a:689_3": "olokayamāno “ime dhammā kāmāvacarā, ime rūpāvacarādayo”ti jānāti. Yathā vā pana purisena",
  "atk-s0517a:689_4": "koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā",
  "atk-s0517a:689_5": "kamme upaneti, evaṃ vitakkena vitakketvā vitakketvā dinnadhamme yogāvacaro paññāya",
  "atk-s0517a:689_6": "“ime dhammā kāmāvacarā, ime rūpāvacarā”tiādinā nayena paricchinditvā kamme upaneti.",
  "atk-s0517a:689_7": "Tasmā sammāsaṅkappo sammādiṭṭhānantaraṃ vutto.",
  "atk-s0517a:690": "Svāyaṃ yathā sammādiṭṭhiyā, evaṃ sammāvācāyapi upakārako. Yathāha – “pubbe kho, gahapati, vitakketvā vicāretvā pacchā vācaṃ bhindatī”ti. Tasmā tadanantaraṃ sammāvācā vuttā.",
  "atk-s0517a:691": "Yasmā pana “idañcidañca karissāmā”ti paṭhamaṃ vācāya saṃvidahitvā loke kammante payojenti, tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-s0517a:692_0": "Catubbidhaṃ pana vacīduccaritaṃ, tividhaṃ kāyaduccaritaṃ pahāya ubhayaṃ sucaritaṃ",
  "atk-s0517a:692_1": "pūrentasseva yasmā ājīvaṭṭhamakasīlaṃ pūrati, na itarassa, tasmā tadubhayānantaraṃ sammāājīvo vutto.",
  "atk-s0517a:693_0": "Evaṃ visuddhājīvena pana “parisuddho me ājīvo”ti ettāvatā paritosaṃ katvā suttappamattena",
  "atk-s0517a:693_1": "viharituṃ na yuttaṃ, atha kho sabbairiyāpathesu idaṃ vīriyamārabhitabbanti dassetuṃ",
  "atk-s0517a:693_2": "tadanantaraṃ sammāvāyāmo vutto.",
  "atk-s0517a:694": "Tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassetuṃ tadanantaraṃ sammāsati vuttā.",
  "atk-s0517a:695_0": "Yasmā pana evaṃ sūpaṭṭhitāya satiyā samādhissa upakārānupakārānaṃ dhammānaṃ gatiyo",
  "atk-s0517a:695_1": "samanvesitvā pahoti ekattārammaṇe cittaṃ samādhātuṃ, tasmā sammāsatianantaraṃ sammāsamādhi",
  "atk-s0517a:695_2": "vuttoti veditabboti.",
  "atk-s0517a:696_0": "Sammādiṭṭhiniddese “dukkhe ñāṇa”ntiādinā catusaccakammaṭṭhānaṃ dassitaṃ. Tattha purimāni",
  "atk-s0517a:696_1": "dve saccāni vaṭṭaṃ, pacchimāni dve vivaṭṭaṃ. Tesu bhikkhuno vaṭṭe kammaṭṭhānābhiniveso",
  "atk-s0517a:696_2": "hoti, vivaṭṭe natthi abhiniveso. Purimāni hi dve saccāni “pañcakkhandhā dukkhaṃ,",
  "atk-s0517a:696_3": "taṇhā samudayo”ti evaṃ saṅkhepena ca, “katame pañcakkhandhā? Rūpakkhandho”tiādinā",
  "atk-s0517a:696_4": "nayena vitthārena ca ācariyasantike uggaṇhitvā vācāya punappunaṃ parivattento yogāvacaro",
  "atk-s0517a:696_5": "kammaṃ karoti. Itaresu pana dvīsu saccesu “nirodhasaccaṃ iṭṭhaṃ kantaṃ manāpaṃ, maggasaccaṃ",
  "atk-s0517a:696_6": "iṭṭhaṃ kantaṃ manāpa”nti evaṃ savaneneva kammaṃ karoti. So evaṃ kammaṃ karonto cattāri",
  "atk-s0517a:696_7": "saccāni ekapaṭivedhena paṭivijjhati, ekābhisamayena abhisameti. Dukkhaṃ pariññāpaṭivedhena",
  "atk-s0517a:696_8": "paṭivijjhati, samudayaṃ pahānapaṭivedhena paṭivijjhati. Nirodhaṃ sacchikiriyāpaṭivedhena",
  "atk-s0517a:696_9": "paṭivijjhati, maggaṃ bhāvanāpaṭivedhena paṭivijjhati. Dukkhaṃ pariññābhisamayena…pe…",
  "atk-s0517a:696_10": "maggaṃ bhāvanābhisamayena abhisameti.",
  "atk-s0517a:697_0": "Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho",
  "atk-s0517a:697_1": "hoti, dvīsu savanapaṭivedhoyeva. Aparabhāge tīsu kiccato paṭivedho hoti nirodhe ārammaṇapaṭivedho.",
  "atk-s0517a:697_2": "Tattha sabbampi paṭivedhañāṇaṃ lokuttaraṃ, savanadhāraṇasammasanañāṇaṃ lokiyaṃ kāmāvacaraṃ.",
  "atk-s0517a:697_3": "Paccavekkhaṇā pana pattasaccassa hoti, ayañca ādikammiko. Tasmā sā idha na vuttā.",
  "atk-s0517a:697_4": "Imassa ca bhikkhuno pubbe pariggahato “dukkhaṃ parijānāmi, samudayaṃ pajahāmi, nirodhaṃ",
  "atk-s0517a:697_5": "sacchikaromi, maggaṃ bhāvemī”ti ābhogasamannāhāramanasikārapaccavekkhaṇā natthi,",
  "atk-s0517a:697_6": "pariggahato paṭṭhāya hoti. Aparabhāge pana dukkhaṃ pariññātameva hoti…pe… maggo bhāvitova hoti.",
  "atk-s0517a:698_0": "Tattha dve saccāni duddasattā gambhīrāni, dve gambhīrattā duddasāni. Dukkhasaccañhi",
  "atk-s0517a:698_1": "uppattito pākaṭaṃ, khāṇukaṇṭakappahārādīsu “aho dukkha”nti vattabbatampi āpajjati.",
  "atk-s0517a:698_2": "Samudayasaccaṃ khāditukāmatābhuñjitukāmatādivasena uppattito pākaṭaṃ. Lakkhaṇapaṭivedhato",
  "atk-s0517a:698_3": "pana ubhayampi gambhīraṃ. Iti tāni duddasattā gambhīrāni. Itaresaṃ pana dvinnaṃ dassanatthāya",
  "atk-s0517a:698_4": "payogo bhavaggaggahaṇatthaṃ hatthapasāraṇaṃ viya, avīciphusanatthaṃ pādapasāraṇaṃ",
  "atk-s0517a:698_5": "viya, satadhā bhinnassa vālassa koṭiyā koṭipaṭipādanaṃ viya ca hoti. Iti tāni gambhīrattā",
  "atk-s0517a:698_6": "duddasāni. Evaṃ duddasattā gambhīresu gambhīrattā ca duddasesu catūsu saccesu uggahādivasena",
  "atk-s0517a:698_7": "pubbabhāgañāṇuppattiṃ sandhāya idaṃ “dukkhe ñāṇa”ntiādi vuttaṃ. Paṭivedhakkhaṇe pana",
  "atk-s0517a:698_8": "ekameva taṃ ñāṇaṃ hoti.",
  "atk-s0517a:699_0": "Apare panāhu – catubbidhaṃ saccesu ñāṇaṃ sutamayañāṇaṃ vavatthānañāṇaṃ sammasanañāṇaṃ",
  "atk-s0517a:699_1": "abhisamayañāṇanti. Tattha katamaṃ sutamayañāṇaṃ? Saṃkhittena vā vitthārena vā cattāri",
  "atk-s0517a:699_2": "saccāni sutvā jānāti “idaṃ dukkhaṃ, ayaṃ samudayo, ayaṃ nirodho, ayaṃ maggo”ti. Idaṃ",
  "atk-s0517a:699_3": "sutamayañāṇaṃ. Katamaṃ vavatthānañāṇaṃ? So sutānaṃ atthaṃ upaparikkhati dhammato",
  "atk-s0517a:699_4": "ca lakkhaṇato ca, “ime dhammā imasmiṃ sacce pariyāpannā, imassa saccassa idaṃ lakkhaṇa”nti",
  "atk-s0517a:699_5": "sanniṭṭhānaṃ karoti. Idaṃ vavatthānañāṇaṃ. Katamaṃ sammasanañāṇaṃ? So evaṃ yathānupubbaṃ",
  "atk-s0517a:699_6": "cattāri saccāni vavatthapetvā atha dukkhameva gahetvā yāva gotrabhuñāṇaṃ aniccato",
  "atk-s0517a:699_7": "dukkhato anattato sammasati. Idaṃ sammasanañāṇaṃ. Katamaṃ abhisamayañāṇaṃ? Lokuttaramaggakkhaṇe",
  "atk-s0517a:699_8": "ekena ñāṇena cattāri saccāni apubbaṃ acarimaṃ abhisameti “dukkhaṃ pariññābhisamayena,",
  "atk-s0517a:699_9": "samudayaṃ pahānābhisamayena, nirodhaṃ sacchikiriyābhisamayena maggaṃ bhāvanābhisamayena",
  "atk-s0517a:699_10": "abhisametī”ti. Idaṃ abhisamayañāṇanti.",
  "atk-s0517a:700_0": "Sammāsaṅkappaniddese kāmato nissaṭoti nekkhammasaṅkappo. Byāpādato nissaṭoti abyāpādasaṅkappo.",
  "atk-s0517a:700_1": "Vihiṃsāya nissaṭoti avihiṃsāsaṅkappo. Tattha nekkhammavitakko kāmavitakkassa padaghātaṃ",
  "atk-s0517a:700_2": "padacchedaṃ karonto uppajjati, abyāpādavitakko byāpādavitakkassa, avihiṃsāvitakko",
  "atk-s0517a:700_3": "vihiṃsāvitakkassa. Tathā nekkhammaabyāpādaavihiṃsāvitakkā kāmabyāpādavihiṃsāvitakkānaṃ",
  "atk-s0517a:700_4": "paccanīkā hutvā uppajjanti.",
  "atk-s0517a:701_0": "Tattha yogāvacaro kāmavitakkassa padaghātanatthaṃ kāmavitakkaṃ vā sammasati aññaṃ",
  "atk-s0517a:701_1": "vā pana kiñci saṅkhāraṃ. Athassa vipassanākkhaṇe vipassanāsampayutto saṅkappo tadaṅgavasena",
  "atk-s0517a:701_2": "kāmavitakkassa padaghātaṃ padacchedaṃ karonto uppajjati, vipassanaṃ ussukkāpetvā",
  "atk-s0517a:701_3": "maggaṃ pāpeti. Athassa maggakkhaṇe maggasampayutto saṅkappo samucchedavasena kāmavitakkassa",
  "atk-s0517a:701_4": "padaghātaṃ padacchedaṃ karonto uppajjati. Byāpādavitakkassapi padaghātanatthaṃ byāpādavitakkaṃ",
  "atk-s0517a:701_5": "vā aññaṃ vā saṅkhāraṃ, vihiṃsāvitakkassa padaghātanatthaṃ vihiṃsāvitakkaṃ vā aññaṃ",
  "atk-s0517a:701_6": "vā saṅkhāraṃ sammasati. Athassa vipassanākkhaṇeti sabbaṃ purimanayeneva yojetabbaṃ.",
  "atk-s0517a:702_0": "Kāmavitakkādīnaṃ pana tiṇṇampi pāḷiyaṃ vibhattesu aṭṭhatiṃsārammaṇesu ekakammaṭṭhānampi",
  "atk-s0517a:702_1": "apaccanīkaṃ nāma natthi. Ekantato pana kāmavitakkassa tāva asubhesu paṭhamajjhānameva",
  "atk-s0517a:702_2": "paccanīkaṃ, byāpādavitakkassa mettāya tikacatukkajjhānāni, vihiṃsaāvitakkassa karuṇāya",
  "atk-s0517a:702_3": "tikacatukkajjhānāni. Tasmā asubhaparikammaṃ katvā jhānaṃ samāpannassa samāpattikkhaṇe",
  "atk-s0517a:702_4": "jhānasampayutto vitakko vikkhambhanavasena kāmavitakkassa paccanīko hutvā uppajjati,",
  "atk-s0517a:702_5": "jhānaṃ pādakaṃ katvā vipassanaṃ paṭṭhapentassa vipassanākkhaṇe vipassanāsampayutto",
  "atk-s0517a:702_6": "saṅkappo tadaṅgavasena kāmavitakkassa paccanīko hutvā uppajjati, vipassanaṃ ussukkāpetvā",
  "atk-s0517a:702_7": "maggaṃ pāpentassa maggakkhaṇe maggasampayutto saṅkappo samucchedavasena kāmavitakkassa",
  "atk-s0517a:702_8": "paccanīko hutvā uppajjati. Evaṃ uppanno nekkhammasaṅkappoti vuccatīti veditabbo.",
  "atk-s0517a:703_0": "Mettāya pana parikammaṃ katvā, karuṇāya parikammaṃ katvā jhānaṃ samāpannassāti sabbaṃ",
  "atk-s0517a:703_1": "purimanayeneva yojetabbaṃ. Evaṃ uppanno abyāpādasaṅkappoti vuccati, avihiṃsāsaṅkappoti",
  "atk-s0517a:703_2": "vuccatīti veditabbo. Evamete nekkhammasaṅkappādayo vipassanājhānavasena uppattīnaṃ",
  "atk-s0517a:703_3": "nānattā pubbabhāge nānā, maggakkhaṇe pana imesu tīsu ṭhānesu uppannassa akusalasaṅkappassa",
  "atk-s0517a:703_4": "padacchedato anuppattisādhanavasena maggaṅgaṃ pūrayamāno ekova kusalasaṅkappo uppajjati.",
  "atk-s0517a:703_5": "Ayaṃ sammāsaṅkappo nāma.",
  "atk-s0517a:704_0": "Sammāvācāniddesepi yasmā aññeneva cittena musāvādā viramati, aññena aññena pisuṇāvācādīhi,",
  "atk-s0517a:704_1": "tasmā catassopetā veramaṇiyo pubbabhāge nānā, maggakkhaṇe pana micchāvācāsaṅkhātāya",
  "atk-s0517a:704_2": "catubbidhāya akusaladussīlyacetanāya padacchedato anuppattisādhanavasena maggaṅgaṃ",
  "atk-s0517a:704_3": "pūrayamānā ekāva sammāvācāsaṅkhātā kusalaveramaṇi uppajjati. Ayaṃ sammāvācā nāma.",
  "atk-s0517a:705_0": "Sammākammantaniddesepi yasmā aññeneva cittena pāṇātipātā viramati, aññena adinnādānā,",
  "atk-s0517a:705_1": "aññena micchācārā, tasmā tissopetā veramaṇiyo pubbabhāge nānā, maggakkhaṇe pana micchākammantasaṅkhātāya",
  "atk-s0517a:705_2": "tividhāya akusaladussīlyacetanāya padacchedato anuppattisādhanavasena maggaṅgaṃ pūrayamānā",
  "atk-s0517a:705_3": "ekāva sammākammantasaṅkhātā kusalaveramaṇi uppajjati. Ayaṃ sammākammanto nāma.",
  "atk-s0517a:706_0": "Sammāājīvaniddese idhāti imasmiṃ sāsane. Ariyasāvakoti ariyassa buddhassa sāvako.",
  "atk-s0517a:706_1": "Micchāājīvaṃ pahāyāti pāpakaṃ ājīvaṃ pajahitvā. Sammāājīvenāti buddhappasatthena",
  "atk-s0517a:706_2": "kusalaājīvena. Jīvikaṃ kappetīti jīvitappavattiṃ pavatteti. Idhāpi yasmā aññeneva",
  "atk-s0517a:706_3": "cittena kāyadvāravītikkamā viramati, aññeneva vacīdvāravītikkamā, tasmā pubbabhāge",
  "atk-s0517a:706_4": "nānākkhaṇesu uppajjati, maggakkhaṇe pana dvīsu dvāresu sattannaṃ kammapathānaṃ vasena",
  "atk-s0517a:706_5": "uppannāya micchāājīvadussīlyacetanāya padacchedato anuppattisādhanavasena maggaṅgaṃ",
  "atk-s0517a:706_6": "pūrayamānā ekāva sammāājīvasaṅkhātā kusalaveramaṇi uppajjati. Ayaṃ sammāājīvo nāma.",
  "atk-s0517a:707_0": "Sammāvāyāmaniddese idha bhikkhūti imasmiṃ sāsane paṭipannako bhikkhu. Anuppannānanti",
  "atk-s0517a:707_1": "anibbattānaṃ. Pāpakānanti lāmakānaṃ. Akusalānaṃ dhammānanti akosallasambhūtānaṃ dhammānaṃ.",
  "atk-s0517a:707_2": "Anuppādāyāti na uppādanatthāya. Chandaṃ janetīti kattukamyatāsaṅkhātaṃ kusalacchandaṃ",
  "atk-s0517a:707_3": "janeti uppādeti. Vāyamatīti payogaṃ janeti parakkamaṃ karoti. Vīriyaṃ ārabhatīti",
  "atk-s0517a:707_4": "kāyikaṃ cetasikaṃ vīriyaṃ karoti. Cittaṃ paggaṇhātīti teneva sahajātavīriyena cittaṃ",
  "atk-s0517a:707_5": "ukkhipati. Padahatīti padhānavīriyaṃ karoti. Paṭipāṭiyā panetāni cattāripi padāni",
  "atk-s0517a:707_6": "āsevanābhāvanābahulīkammasātaccakiriyāhi yojetabbāni.",
  "atk-s0517a:708_0": "Uppannānanti anuppannānanti avattabbataṃ āpannānaṃ. Pahānāyāti pajahanatthāya. Anuppannānaṃ",
  "atk-s0517a:708_1": "kusalānaṃ dhammānanti anibbattānaṃ kosallasambhūtānaṃ dhammānaṃ. Uppādāyāti uppādanatthāya.",
  "atk-s0517a:708_2": "Uppannānanti nibbattānaṃ. Ṭhitiyāti ṭhitatthāya. Asammosāyāti anassanatthaṃ. Bhiyyobhāvāyāti",
  "atk-s0517a:708_3": "punappunaṃ bhāvāya. Vepullāyāti vipulabhāvāya. Bhāvanāyāti vaḍḍhiyā. Pāripūriyāti paripūraṇatthāya.",
  "atk-s0517a:709_0": "Ete pana sammāvāyāmasaṅkhātā cattāro sammappadhānā pubbabhāge lokiyā, maggakkhaṇe",
  "atk-s0517a:709_1": "lokuttarā. Maggakkhaṇe pana ekameva vīriyaṃ catukiccasādhanavasena cattāri nāmāni",
  "atk-s0517a:709_2": "labhati. Tattha lokiyā kassapasaṃyutte vuttanayeneva veditabbā. Vuttañhi tattha –",
  "atk-s0517a:710_0": "“Cattārome, āvuso, sammappadhānā; Katame cattāro? Idhāvuso, bhikkhu ‘anuppannā me",
  "atk-s0517a:710_1": "pāpakā akusalā dhammā uppajjamānā anatthāya saṃvatteyyu’nti ātappaṃ karoti, ‘uppannā",
  "atk-s0517a:710_2": "me pāpakā akusalā dhammā appahīyamānā anatthāya saṃvatteyyu’nti ātappaṃ karoti, ‘anuppannā",
  "atk-s0517a:710_3": "me kusalā dhammā anuppajjamānā anatthāya saṃvatteyyu’nti ātappaṃ karoti, ‘uppannā",
  "atk-s0517a:710_4": "me kusalā dhammā nirujjhamānā anatthāya saṃvatteyyu’nti ātappaṃ karotī”ti ;",
  "atk-s0517a:711_0": "Tattha ca anuppannāti asamudācāravasena vā ananubhūtārammaṇavasena vā anuppannā.",
  "atk-s0517a:711_1": "Aññathā hi anamatagge saṃsāre anuppannā pāpakā akusalā dhammā nāma natthi, anuppannā",
  "atk-s0517a:711_2": "pana uppajjamānāpi eteyeva uppajjanti, pahīyamānāpi eteyeva pahīyanti.",
  "atk-s0517a:712_0": "Tattha ekaccassa vattaganthadhutaṅgasamādhivipassanānavakammabhavānaṃ aññataravasena",
  "atk-s0517a:712_1": "kilesā na samudācaranti. Kathaṃ? Ekacco hi vattasampanno hoti, asīti khandhakavattāni",
  "atk-s0517a:712_2": "cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni",
  "atk-s0517a:712_3": "ca karontasseva kilesā okāsaṃ na labhanti. Aparabhāge panassa vattāni vissajjetvā",
  "atk-s0517a:712_4": "bhinnavattassa carato ayonisomanasikāraṃ sativossaggañca āgamma uppajjanti. Evampi",
  "atk-s0517a:712_5": "asamudācāravasena anuppannā uppajjanti nāma.",
  "atk-s0517a:713_0": "Ekacco ganthayutto hoti, ekampi nikāyaṃ gaṇhāti dvepi tayopi cattāropi pañcapi. Tassa",
  "atk-s0517a:713_1": "tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa",
  "atk-s0517a:713_2": "sajjhāyantassa cintentassa vācentassa desentassa pakāsentassa kilesā okāsaṃ na labhanti.",
  "atk-s0517a:713_3": "Aparabhāge panassa ganthakammaṃ pahāya kusītassa carato ayonisomanasikārasativossagge",
  "atk-s0517a:713_4": "āgamma uppajjanti. Evampi asamudācāravasena anuppannā uppajjanti nāma.",
  "atk-s0517a:714_0": "Ekacco pana dhutaṅgadharo hoti, terasa dhutaṅgaguṇe samādāya vattati, tassa dhutaṅgaguṇe",
  "atk-s0517a:714_1": "pariharantassa kilesā okāsaṃ na labhanti. Aparabhāge panassa dhutaṅgāni vissajjetvā",
  "atk-s0517a:714_2": "bāhullāya āvattassa carato ayonisomanasikārasativossagge āgamma uppajjanti. Evampi",
  "atk-s0517a:714_3": "asamudācāravasena anuppannā uppajjanti nāma.",
  "atk-s0517a:715_0": "Ekacco aṭṭhasu samāpattīsu ciṇṇavasī hoti, tassa paṭhamajjhānādīsu āvajjanavasīādīnaṃ",
  "atk-s0517a:715_1": "vasena viharantassa kilesā okāsaṃ na labhanti. Aparabhāge panassa parihīnajjhānassa",
  "atk-s0517a:715_2": "vā vissaṭṭhajjhānassa vā bhassādīsu anuyuttassa viharato ayonisomanasikārasativossagge",
  "atk-s0517a:715_3": "āgamma uppajjanti. Evampi asamudācāravasena anuppannā uppajjanti nāma.",
  "atk-s0517a:716_0": "Ekacco pana vipassako hoti, sattasu vā anupassanāsu aṭṭhārasasu vā mahāvipassanāsu",
  "atk-s0517a:716_1": "kammaṃ karonto viharati, tassa evaṃ viharato kilesā okāsaṃ na labhanti. Aparabhāge",
  "atk-s0517a:716_2": "panassa vipassanākammaṃ pahāya kāyadaḷhībahulassa viharato ayonisomanasikārasativossagge",
  "atk-s0517a:716_3": "āgamma uppajjanti. Evampi asamudācāravasena anuppannā uppajjanti nāma.",
  "atk-s0517a:717_0": "Ekacco navakammiko hoti, uposathāgārabhojanasālādīni karoti, tassa tesaṃ upakaraṇāni",
  "atk-s0517a:717_1": "cintentassa kilesā okāsaṃ na labhanti. Aparabhāge panassa navakamme niṭṭhite vā vissaṭṭhe",
  "atk-s0517a:717_2": "vā ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.",
  "atk-s0517a:718_0": "Ekacco pana brahmalokato āgato suddhasatto hoti, tassa anāsevanāya kilesā okāsaṃ",
  "atk-s0517a:718_1": "na labhanti. Aparabhāge panassa laddhāsevanassa ayonisomanasikārasativossagge āgamma",
  "atk-s0517a:718_2": "uppajjanti. Evampi asamudācāravasena anuppannā uppajjanti nāma. Evaṃ tāva asamudācāravasena",
  "atk-s0517a:718_3": "anuppannatā veditabbā.",
  "atk-s0517a:719_0": "Kathaṃ ananubhūtārammaṇavasena? Idhekacco ananubhūtapubbaṃ manāpikādibhedaṃ ārammaṇaṃ",
  "atk-s0517a:719_1": "labhati, tassa tattha ayonisomanasikārasativossagge āgamma rāgādayo kilesā uppajjanti.",
  "atk-s0517a:719_2": "Evaṃ ananubhūtārammaṇavasena anuppannā uppajjanti nāma. Evaṃ anuppannānaṃ akusalānaṃ",
  "atk-s0517a:719_3": "uppāde sati attano anatthaṃ passitvā tesaṃ anuppādāya satipaṭṭhānabhāvanānuyogena",
  "atk-s0517a:719_4": "paṭhamaṃ sammappadhānaṃ bhāveti, uppannesu pana tesu tesaṃ appahānato attano anatthaṃ",
  "atk-s0517a:719_5": "passitvā tesaṃ pahānāya dutiyaṃ tatheva sammappadhānaṃ bhāveti.",
  "atk-s0517a:720_0": "Anuppannā kusalā dhammāti samathavipassanā ceva maggo ca. Tesaṃ anuppāde attano anatthaṃ",
  "atk-s0517a:720_1": "passitvā tesaṃ uppādanatthāya tatheva tatiyaṃ sammappadhānaṃ bhāveti. Uppannā kusalā",
  "atk-s0517a:720_2": "dhammāti samathavipassanāva. Maggo pana sakiṃ uppajjitvā nirujjhamāno anatthāya saṃvattanako",
  "atk-s0517a:720_3": "nāma natthi. So hi phalassa paccayaṃ datvāva nirujjhati. Tāsaṃ samathavipassanānaṃ",
  "atk-s0517a:720_4": "nirodhato attano anatthaṃ passitvā tāsaṃ ṭhitiyā tatheva catutthaṃ sammappadhānaṃ",
  "atk-s0517a:720_5": "bhāveti. Lokuttaramaggakkhaṇe pana ekameva vīriyaṃ.",
  "atk-s0517a:721_0": "Ye evaṃ anuppannā uppajjeyyuṃ, te yathā neva uppajjanti, evaṃ tesaṃ anuppannānaṃ",
  "atk-s0517a:721_1": "anuppādakiccaṃ, uppannānañca pahānakiccaṃ sādheti. Uppannāti cettha catubbidhaṃ uppannaṃ",
  "atk-s0517a:721_2": "vattamānuppannaṃ bhūtāpagatuppannaṃ okāsakatuppannaṃ bhūmiladdhuppannanti. Tattha",
  "atk-s0517a:721_3": "sabbampi uppādajarābhaṅgasamaṅgisaṅkhātaṃ vattamānuppannaṃ nāma. Ārammaṇarasaṃ anubhavitvā",
  "atk-s0517a:721_4": "niruddhaṃ anubhūtāpagatasaṅkhātaṃ kusalākusalaṃ uppādādittayamanuppatvā niruddhaṃ",
  "atk-s0517a:721_5": "bhutvāpagatasaṅkhātaṃ sesasaṅkhatañca bhūtāpagatuppannaṃ nāma. “Yānissa tāni pubbe",
  "atk-s0517a:721_6": "katāni kammānī”ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā",
  "atk-s0517a:721_7": "attano vipākassa okāsaṃ katvā ṭhitattā tathā katokāsañca vipākaṃ anuppannampi samānaṃ",
  "atk-s0517a:721_8": "evaṃ kate okāse ekantena uppajjanato okāsakatuppannaṃ nāma. Tāsu tāsu bhūmīsu asamūhataṃ",
  "atk-s0517a:721_9": "akusalaṃ bhūmiladdhuppannaṃ nāma.",
  "atk-s0517a:722_0": "Ettha ca bhūmiyā bhūmiladdhassa ca nānattaṃ veditabbaṃ – bhūmīti hi vipassanāya ārammaṇabhūtā",
  "atk-s0517a:722_1": "tebhūmakā pañcakkhandhā. Bhūmiladdhaṃ nāma tesu khandhesu uppattirahaṃ kilesajātaṃ.",
  "atk-s0517a:722_2": "Tena hi sā bhūmiladdhā nāma hotīti tasmā bhūmiladdhanti vuccati. Sā ca kho na ārammaṇavasena.",
  "atk-s0517a:722_3": "Ārammaṇavasena hi sabbepi atītānāgate pariññātepi ca khīṇāsavānaṃ khandhe ārabbha",
  "atk-s0517a:722_4": "kilesā uppajjanti. Yadi ca taṃ bhūmiladdhaṃ nāma siyā, tassa appaheyyato na koci",
  "atk-s0517a:722_5": "bhavamūlaṃ pajaheyya. Vatthuvasena pana bhūmiladdhaṃ veditabbaṃ. Yattha yattha hi",
  "atk-s0517a:722_6": "vipassanāya apariññātā khandhā uppajjanti, tattha tattha uppādato pabhuti tesu vaṭṭamūlaṃ",
  "atk-s0517a:722_7": "kilesajātaṃ anuseti. Taṃ appahīnaṭṭhena bhūmiladdhanti veditabbaṃ.",
  "atk-s0517a:723_0": "Tattha ca yassa yesu khandhesu appahīnaṭṭhena anusayitā kilesā, tassa te eva khandhā",
  "atk-s0517a:723_1": "tesaṃ kilesānaṃ vatthu, na aññesaṃ santakā khandhā. Atītakkhandhesu ca appahīnānusayitānaṃ",
  "atk-s0517a:723_2": "kilesānaṃ atītakkhandhāva vatthu, na itare. Esa nayo anāgatādīsu. Tathā kāmāvacarakkhandhesu",
  "atk-s0517a:723_3": "appahīnānusayitānaṃ kilesānaṃ kāmāvacarakkhandhā eva vatthu, na itare. Esa nayo rūpārūpāvacaresu.",
  "atk-s0517a:723_4": "Sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ",
  "atk-s0517a:723_5": "tena tena maggena pahīnaṃ, tassa tassa te te khandhā pahīnānaṃ tesaṃ tesaṃ vaṭṭamūlakānaṃ",
  "atk-s0517a:723_6": "kilesānaṃ avatthuto bhūmīti saṅkhaṃ na labhanti. Puthujjanassa sabbaso vaṭṭamūlakilesānaṃ",
  "atk-s0517a:723_7": "appahīnattā yaṃkiñci kariyamānaṃ kammaṃ kusalamakusalaṃ vā hoti, iccassa kammakilesapaccayāva",
  "atk-s0517a:723_8": "vaṭṭaṃ vaṭṭati, tassa tasseva taṃ vaṭṭamūlaṃ rūpakkhandheyeva, na vedanādīsu. Viññāṇakkhandheyeva",
  "atk-s0517a:723_9": "vā, na rūpakkhandhādīsūti na vattabbaṃ. Kasmā? Avisesena pañcasupi khandhesu anusayitattā.",
  "atk-s0517a:723_10": "Kathaṃ? Pathavīrasādi viya rukkhe. Yathā hi mahārukkhe pathavītalaṃ adhiṭṭhāya pathavīrasañca",
  "atk-s0517a:723_11": "āporasañca nissāya tappaccayā mūlakhandhasākhāpasākhāpallavapalāsapupphaphalehi vaḍḍhitvā",
  "atk-s0517a:723_12": "nabhaṃ pūretvā yāva kappāvasānā bījaparamparāya rukkhapaveṇiṃ santānayamāne ṭhite",
  "atk-s0517a:723_13": "taṃ pathavīrasādimūleyeva, na khandhādīsu. Phaleyeva vā, na mūlādīsūti na vattabbaṃ.",
  "atk-s0517a:723_14": "Kasmā? Avisesena sabbesu mūlādīsu anugatattāti. Yathā pana tasseva rukkhassa pupphaphalādīsu",
  "atk-s0517a:723_15": "nibbinno koci puriso catūsu disāsu maṇḍūkakaṇṭakaṃ nāma visakaṇṭakaṃ ākoṭeyya, atha",
  "atk-s0517a:723_16": "so rukkho tena visasamphassena phuṭṭho pathavīrasaāporasānaṃ pariyādinnattā appasavadhammataṃ",
  "atk-s0517a:723_17": "āgamma puna santānaṃ nibbattetuṃ na sakkuṇeyya, evameva khandhappavattiyaṃ nibbinno",
  "atk-s0517a:723_18": "kulaputto tassa purisassa catūsu disāsu rukkhe visayojanaṃ viya attano santāne catumaggabhāvanaṃ",
  "atk-s0517a:723_19": "ārabhati. Athassa so khandhasantāno tena catumaggavisasamphassena sabbaso vaṭṭamūlakilesānaṃ",
  "atk-s0517a:723_20": "pariyādinnattā kiriyasabhāvamattaṃ upagatakāyakammādisabbakammappabhedo hutvā āyatiṃ",
  "atk-s0517a:723_21": "punabbhavānabhinibbattanadhammataṃ āgamma bhavantarasantānaṃ nibbattetuṃ na sakkoti,",
  "atk-s0517a:723_22": "kevalaṃ carimaviññāṇanirodhena nirindhano viya jātavedo anupādāno parinibbāyati.",
  "atk-s0517a:723_23": "Evaṃ bhūmiyā bhūmiladdhassa ca nānattaṃ veditabbaṃ.",
  "atk-s0517a:724_0": "Aparampi catubbidhaṃ uppannaṃ samudācāruppannaṃ ārammaṇādhiggahituppannaṃ avikkhambhituppannaṃ",
  "atk-s0517a:724_1": "asamūhatuppannanti. Tattha vattamānuppannameva samudācāruppannaṃ. Cakkhādīnaṃ pana",
  "atk-s0517a:724_2": "āpāthagate ārammaṇe pubbabhāge anuppajjamānampi kilesajātaṃ ārammaṇassa adhiggahitattā",
  "atk-s0517a:724_3": "eva aparabhāge ekantena uppattito ārammaṇādhiggahituppannanti vuccati. Samathavipassanānaṃ",
  "atk-s0517a:724_4": "aññataravasena avikkhambhitaṃ kilesajātaṃ cittasantatimanārūḷhampi uppattinivārakassa",
  "atk-s0517a:724_5": "hetuno abhāvā avikkhambhituppannaṃ nāma. Samathavipassanāvasena pana vikkhambhitampi",
  "atk-s0517a:724_6": "ariyamaggena asamūhatattā uppattidhammataṃ anatītattā asamūhatuppannanti vuccati.",
  "atk-s0517a:724_7": "Tividhampi cetaṃ ārammaṇādhiggahitāvikkhambhitāsamūhatuppannaṃ bhūmiladdheneva saṅgahaṃ",
  "atk-s0517a:724_8": "gacchatīti veditabbaṃ.",
  "atk-s0517a:725_0": "Iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ",
  "atk-s0517a:725_1": "uppannaṃ, taṃ amaggavajjhattā kenaci maggañāṇena pahātabbaṃ na hoti. Yaṃ panetaṃ",
  "atk-s0517a:725_2": "bhūmiladdhārammaṇādhiggahitāvikkhambhitāsamūhatasaṅkhātaṃ uppannaṃ, tassa taṃ uppannabhāvaṃ",
  "atk-s0517a:725_3": "nāsayamānaṃ yasmā taṃ taṃ lokiyalokuttarañāṇaṃ uppajjati, tasmā taṃ sabbampi pahātabbaṃ",
  "atk-s0517a:725_4": "hotīti. Evaṃ ye maggo kilese pajahati, te sandhāya “uppannāna”ntiādi vuttaṃ.",
  "atk-s0517a:726_0": "Atha maggakkhaṇe kathaṃ anuppannānaṃ kusalānaṃ uppādāya bhāvanā hoti, kathañca uppannānaṃ",
  "atk-s0517a:726_1": "ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno",
  "atk-s0517a:726_2": "nāma vuccati. Anāgatapubbañhi ṭhānaṃ āgantvā ananubhūtapubbaṃ vā ārammaṇaṃ anubhavitvā",
  "atk-s0517a:726_3": "vattāro bhavanti “anāgataṭṭhānaṃ āgatamha, ananubhūtaṃ ārammaṇaṃ anubhavāmā”ti. Yāvassa",
  "atk-s0517a:726_4": "pavatti, ayameva ṭhiti nāmāti ṭhitiyā bhāvetītipi vattuṃ vaṭṭati. Evametassa bhikkhuno",
  "atk-s0517a:726_5": "idaṃ lokuttaramaggakkhaṇe ekameva vīriyaṃ “anuppannānaṃ pāpakānaṃ akusalānaṃ dhammānaṃ",
  "atk-s0517a:726_6": "anuppādāyā”tiādīni cattāri nāmāni labhati. Ayaṃ lokuttaramaggakkhaṇe sammappadhānakathā.",
  "atk-s0517a:726_7": "Evamettha lokiyalokuttaramissakā sammappadhānā niddiṭṭhāti.",
  "atk-s0517a:727_0": "Sammāsatiniddese kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ",
  "atk-s0517a:727_1": "samūhaṭṭhena hatthikāyarathakāyādayo viya kāyoti adhippeto. Yathā ca samūhaṭṭhena,",
  "atk-s0517a:727_2": "evaṃ kucchitānaṃ āyaṭṭhena. Kucchitānañhi paramajegucchānaṃ so āyotipi kāyo. Āyoti",
  "atk-s0517a:727_3": "uppattideso. Tatrāyaṃ vacanattho – āyanti tatoti āyo. Ke āyanti? Kucchitā kesādayo.",
  "atk-s0517a:727_4": "Iti kucchitānaṃ āyoti kāyo.",
  "atk-s0517a:728_0": "Kāyānupassīti kāyaṃ anupassanasīlo, kāyaṃ vā anupassamāno. Kāyeti ca vatvāpi puna",
  "atk-s0517a:728_1": "kāyānupassīti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ",
  "atk-s0517a:728_2": "katanti veditabbaṃ. Tena na kāye vedanānupassī cittadhammānupassī vā, atha kho kāyānupassīyevāti",
  "atk-s0517a:728_3": "kāyasaṅkhāte vatthusmiṃ kāyānupassanākārasseva dassanena asammissato vavatthānaṃ",
  "atk-s0517a:728_4": "dassitaṃ hoti. Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī.",
  "atk-s0517a:728_5": "Yopi cettha kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttaekadhammānupassī,",
  "atk-s0517a:728_6": "atha kho rathasambhārānupassako viya aṅgapaccaṅgasamūhānupassī, nagarāvayavānupassako",
  "atk-s0517a:728_7": "viya kesalomādisamūhānupassī, kadalikkhandhapattavaṭṭivinibhujjako viya rittamuṭṭhiviniveṭhako",
  "atk-s0517a:728_8": "viya ca bhūtupādāyasamūhānupassīyevāti samūhavaseneva kāyasaṅkhātassa vatthuno nānappakārato",
  "atk-s0517a:728_9": "dassanena ghanavinibbhogo dassito hoti. Na hettha yathāvuttasamūhavinimutto kāyo",
  "atk-s0517a:728_10": "vā itthī vā puriso vā añño vā koci dhammo dissati, yathāvuttadhammasamūhamatteyeva",
  "atk-s0517a:728_11": "pana tathā tathā sattā micchābhinivesaṃ karonti. Tenāhu porāṇā –",
  "atk-s0517a:729": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0517a:730": "Apassaṃ bajjhate mūḷho, bajjhamāno na muccatī”ti.",
  "atk-s0517a:731_0": "Ghanavinibbhogādidassanatthanti vuttaṃ. Ādisaddena cettha ayampi attho veditabbo",
  "atk-s0517a:731_1": "– ayañhi etasmiṃ kāye kāyānupassīyeva, na aññadhammānupassī. Kiṃ vuttaṃ hoti? Yathā",
  "atk-s0517a:731_2": "anudakabhūtāyapi marīciyā udakānupassino honti, na evaṃ aniccadukkhānattāsubhabhūteyeva",
  "atk-s0517a:731_3": "imasmiṃ kāye niccasukhattasubhabhāvānupassī, atha kho kāyānupassī",
  "atk-s0517a:732_0": "Aniccadukkhānattāsubhākārasamūhānupassīyevāti vuttaṃ hoti. Atha vā yvāyaṃ mahāsatipaṭṭhāne",
  "atk-s0517a:732_1": "“idha, bhikkhave, bhikkhu araññagato vā rukkhamūlagato vā…pe… so satova assasatī”tiādinā",
  "atk-s0517a:732_2": "nayena assāsapassāsādi cuṇṇakajātaaṭṭhikapariyosāno kāyo vutto, yo ca parato satipaṭṭhānakathāyaṃ",
  "atk-s0517a:732_3": "“idhekacco pathavīkāyaṃ aniccato anupassati, āpokāyaṃ, tejokāyaṃ, vāyokāyaṃ, kesakāyaṃ,",
  "atk-s0517a:732_4": "lomakāyaṃ, chavikāyaṃ, cammakāyaṃ, maṃsakāyaṃ, ruhirakāyaṃ, nhārukāyaṃ, aṭṭhikāyaṃ,",
  "atk-s0517a:732_5": "aṭṭhimiñjakāya”nti kāyo vutto, tassa sabbassa imasmiṃyeva kāye anupassanato kāye",
  "atk-s0517a:732_6": "kāyānupassīti evampi attho daṭṭhabbo.",
  "atk-s0517a:733_0": "Atha vā kāye ahanti vā mamanti vā evaṃ gahetabbassa kassaci ananupassanato tassa",
  "atk-s0517a:733_1": "tasseva pana kesalomādikassa nānādhammasamūhassa anupassanato kāye kesādidhammasamūhasaṅkhātakāyānupassīti",
  "atk-s0517a:733_2": "evamattho daṭṭhabbo. Apica “imasmiṃ kāye aniccato anupassati, no niccato”tiādinā",
  "atk-s0517a:733_3": "anukkamena parato āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0517a:733_4": "kāyassa anupassanatopi kāye kāyānupassīti evampi attho daṭṭhabbo. Ayaṃ pana catusatipaṭṭhānasādhāraṇo attho.",
  "atk-s0517a:734_0": "Kāye kāyānupassīti assāsapassāsakāyādike bahudhā vutte kāye ekekakāyānupassī. Viharatīti",
  "atk-s0517a:734_1": "catūsu iriyāpathavihāresu aññataravihārasamāyogaparidīpanametaṃ, ekaṃ iriyāpathabādhanaṃ",
  "atk-s0517a:734_2": "aññena iriyāpathena vicchinditvā apatamānaṃ attānaṃ harati pavattetīti attho. Ātāpīti",
  "atk-s0517a:734_3": "kāyapariggāhakavīriyasamāyogaparidīpanametaṃ. So hi yasmā tasmiṃ samaye yaṃ taṃ vīriyaṃ",
  "atk-s0517a:734_4": "tīsu bhavesu kilesānaṃ ātāpanato ātāpoti vuccati, tena samannāgato hoti, tasmā “ātāpī”ti",
  "atk-s0517a:734_5": "vuccati. Sampajānoti kāyapariggāhakena sampajaññasaṅkhātena ñāṇena samannāgato. Satimāti",
  "atk-s0517a:734_6": "kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā",
  "atk-s0517a:734_7": "paññāya anupassati. Na hi sativirahitassa anupassanā nāma atthi. Tenevāha – “satiñca",
  "atk-s0517a:734_8": "khvāhaṃ, bhikkhave, sabbatthikaṃ vadāmī”ti. Tasmā ettha “kāye kāyānupassī viharatī”ti",
  "atk-s0517a:734_9": "ettāvatā kāyānupassanāsatipaṭṭhānakammaṭṭhānaṃ vuttaṃ hoti. Atha vā yasmā anātāpino",
  "atk-s0517a:734_10": "antosaṅkhepo antarāyakaro hoti, asampajāno upāyapariggahe anupāyaparivajjane ca sammuyhati,",
  "atk-s0517a:734_11": "muṭṭhassati upāyāpariccāge anupāyāpariggahe ca asamattho hoti, tenassa taṃ kammaṭṭhānaṃ",
  "atk-s0517a:734_12": "na sampajjati, tasmā yesaṃ dhammānaṃ ānubhāvena taṃ sampajjati, tesaṃ dassanatthaṃ",
  "atk-s0517a:734_13": "“ātāpī sampajāno satimā”ti idaṃ vuttanti veditabbaṃ.",
  "atk-s0517a:735_0": "Iti kāyānupassanāsatipaṭṭhānaṃ sampayogaṅgañca dassetvā idāni pahānaṅgaṃ dassetuṃ",
  "atk-s0517a:735_1": "vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena",
  "atk-s0517a:735_2": "vā vinayitvā. Loketi yvāyaṃ kāyo pubbe pariggahito, sveva idha lujjanapalujjanaṭṭhena",
  "atk-s0517a:735_3": "loko nāma. Tasmiṃ loke abhijjhaṃ domanassañca pajahitvāti attho. Yasmā panassa na",
  "atk-s0517a:735_4": "kāyamatteyeva abhijjhādomanassaṃ pahīyati, vedanādīsupi pahīyatiyeva, tasmā “pañcapi",
  "atk-s0517a:735_5": "upādānakkhandhā loko”ti vibhaṅge vuttaṃ. Lokasaṅkhātattāyeva tesaṃ dhammānaṃ atthuddhāravasenetaṃ",
  "atk-s0517a:735_6": "vuttanti veditabbaṃ. Yaṃ panāha – “tattha katamo loko, sveva kāyo loko”ti ayamevettha",
  "atk-s0517a:735_7": "attho. Abhijjhādomanassanti ca samāsetvā vuttaṃ. Saṃyuttaṅguttarapāṭhantaresu pana",
  "atk-s0517a:735_8": "visuṃ katvā paṭhanti. Sā pana abhijjhāyanti patthayanti etāya, sayaṃ vā abhijjhāyati,",
  "atk-s0517a:735_9": "abhijjhāyanamattameva vā esāti abhijjhā. Yasmā panettha abhijjhāgahaṇena kāmacchando,",
  "atk-s0517a:735_10": "domanassagahaṇena byāpādo saṅgahaṃ gacchati, tasmā nīvaraṇapariyāpannabalavadhammadvayadassanena",
  "atk-s0517a:735_11": "nīvaraṇappahānaṃ vuttaṃ hotīti veditabbaṃ.",
  "atk-s0517a:736_0": "Visesena panettha abhijjhāvinayena kāyasampattimūlakassa anurodhassa, domanassavinayena",
  "atk-s0517a:736_1": "kāyavipattimūlakassa virodhassa, abhijjhāvinayena ca kāye abhiratiyā, domanassavinayena",
  "atk-s0517a:736_2": "kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ",
  "atk-s0517a:736_3": "pakkhepassa, domanassavinayena kāye bhūtānaṃ asubhāsukhabhāvādīnaṃ apanayanassa pahānaṃ",
  "atk-s0517a:736_4": "vuttaṃ. Tena yogāvacarassa yogānubhāvo yogasamatthatā ca dīpitā hoti. Yogānubhāvo",
  "atk-s0517a:736_5": "hi esa, yadayaṃ anurodhavirodhavippamutto aratiratisaho abhūtapakkhepabhūtāpanayanavirahito",
  "atk-s0517a:736_6": "ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca",
  "atk-s0517a:736_7": "anapanento yogasamattho hotīti.",
  "atk-s0517a:737_0": "Aparo nayo – “kāye kāyānupassī”ti ettha anupassanāya kammaṭṭhānaṃ vuttaṃ. “Viharatī”ti",
  "atk-s0517a:737_1": "ettha vuttavihārena kammaṭṭhānikassa kāyapariharaṇaṃ. “Ātāpī”tiādīsu ātāpena sammappadhānaṃ,",
  "atk-s0517a:737_2": "satisampajaññena sabbatthakakammaṭṭhānaṃ, kammaṭṭhānapariharaṇūpāyo vā. Satiyā vā",
  "atk-s0517a:737_3": "kāyānupassanāvasena paṭiladdhasamatho, sampajaññena vipassanā, abhijjhādomanassavinayena",
  "atk-s0517a:737_4": "bhāvanāphalaṃ vuttanti veditabbaṃ.",
  "atk-s0517a:738_0": "Vedanāsu vedanānupassītiādīsu ca vedanādīnaṃ puna vacane payojanaṃ kāyānupassanāyaṃ",
  "atk-s0517a:738_1": "vuttanayeneva yathāyogaṃ yojetvā veditabbaṃ. Ayaṃ pana asādhāraṇattho – sukhādīsu",
  "atk-s0517a:738_2": "anekappabhedāsu vedanāsu visuṃ visuṃ aniccādito ekekavedanānupassīti, sarāgādike",
  "atk-s0517a:738_3": "soḷasappabhede citte visuṃ visuṃ aniccādito ekekacittānupassīti, kāyavedanācittāni",
  "atk-s0517a:738_4": "ṭhapetvā sesatebhūmakadhammesu visuṃ visuṃ aniccādito ekekadhammānupassīti, satipaṭṭhānasuttante",
  "atk-s0517a:738_5": "vuttanayena nīvaraṇādidhammānupassīti vā. Ettha ca “kāye”ti ekavacanaṃ sarīrassa",
  "atk-s0517a:738_6": "ekattā, “citte”ti ekavacanaṃ cittassa sabhāvabhedābhāvato jātiggahaṇena katanti veditabbaṃ.",
  "atk-s0517a:738_7": "Yathā ca vedanādayo anupassitabbā, tathā anupassanto vedanāsu vedanānupassī, citte",
  "atk-s0517a:738_8": "cittānupassī, dhammesu dhammānupassīti veditabbo. Kathaṃ tāva vedanā anupassitabbā?",
  "atk-s0517a:738_9": "Sukhā tāva vedanā dukkhato, dukkhā vedanā sallato, adukkhamasukhā vedanā aniccato",
  "atk-s0517a:738_10": "anupassitabbā. Yathāha –",
  "atk-s0517a:739": "“Yo sukhaṃ dukkhato adda, dukkhamaddakkhi sallato;",
  "atk-s0517a:740": "Adukkhamasukhaṃ santaṃ, addakkhi naṃ aniccato;",
  "atk-s0517a:741": "Sa ve sammaddaso bhikkhu, parijānāti vedanā”ti. ;",
  "atk-s0517a:742_0": "Sabbā eva cetā dukkhatopi anupassitabbā. Vuttañhetaṃ “yaṃkiñci vedayitaṃ, sabbaṃ",
  "atk-s0517a:742_1": "taṃ dukkhasminti vadāmī”ti. Sukhadukkhatopi ca anupassitabbā. Yathāha – “sukhā vedanā",
  "atk-s0517a:742_2": "ṭhitisukhā vipariṇāmadukkhā. Dukkhā vedanā ṭhitidukkhā vipariṇāmasukhā. Adukkhamasukhā",
  "atk-s0517a:742_3": "vedanā ñāṇasukhā aññāṇadukkhā”ti. Apica aniccādisattaanupassanāvasenāpi anupassitabbā.",
  "atk-s0517a:743_0": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ",
  "atk-s0517a:743_1": "aniccādisattaanupassanānaṃ sarāgādisoḷasabhedānañca vasena anupassitabbaṃ, dhammā",
  "atk-s0517a:743_2": "salakkhaṇasāmaññalakkhaṇānaṃ suññatādhammassa aniccādisattaanupassanānaṃ santāsantādīnañca",
  "atk-s0517a:743_3": "vasena anupassitabbā. Kāmañcettha yassa kāyasaṅkhāte loke abhijjhādomanassaṃ pahīnaṃ,",
  "atk-s0517a:743_4": "tassa vedanādilokesupi taṃ pahīnameva, nānāpuggalavasena pana nānākkhaṇikasatipaṭṭhānabhāvanāvasena",
  "atk-s0517a:743_5": "ca sabbattha vuttaṃ. Yato vā ekattha pahīnaṃ, sesesupi pahīnaṃ hoti. Tenevassa tattha",
  "atk-s0517a:743_6": "pahānadassanatthampi evaṃ vuttanti veditabbaṃ.",
  "atk-s0517a:744_0": "Iti ime cattāro satipaṭṭhānā pubbabhāge nānācittesu labbhanti. Aññeneva hi cittena",
  "atk-s0517a:744_1": "kāyaṃ pariggaṇhāti, aññena vedanaṃ, aññena cittaṃ, aññena dhamme pariggaṇhāti. Lokuttaramaggakkhaṇe",
  "atk-s0517a:744_2": "pana ekacitteyeva labbhanti. Ādito hi kāyaṃ pariggaṇhitvā āgatassa vipassanāsampayuttā",
  "atk-s0517a:744_3": "sati kāyānupassanā nāma, tāya satiyā samannāgato puggalo kāyānupassī nāma. Vipassanaṃ",
  "atk-s0517a:744_4": "ussukkāpetvā ariyamaggaṃ pattassa maggakkhaṇe maggasampayuttā sati kāyānupassanā",
  "atk-s0517a:744_5": "nāma, tāya satiyā samannāgato puggalo kāyānupassī nāma. Vedanaṃ pariggaṇhitvā cittaṃ",
  "atk-s0517a:744_6": "pariggaṇhitvā dhamme pariggaṇhitvā āgatassa vipassanāsampayuttā sati dhammānupassanā",
  "atk-s0517a:744_7": "nāma, tāya satiyā samannāgato puggalo dhammānupassī nāma. Vipassanaṃ ussukkāpetvā",
  "atk-s0517a:744_8": "ariyamaggaṃ pattassa maggakkhaṇe maggasampayuttā sati dhammānupassanā nāma, tāya",
  "atk-s0517a:744_9": "satiyā samannāgato puggalo dhammānupassī nāma. Evaṃ tāva desanā puggale tiṭṭhati.",
  "atk-s0517a:744_10": "Kāye pana “subha”nti vipallāsappahānā kāyapariggāhikā sati maggena samijjhatīti kāyānupassanā",
  "atk-s0517a:744_11": "nāma. Vedanāya “sukhā”ti vipallāsappahānā vedanāpariggāhikā sati maggena samijjhatīti",
  "atk-s0517a:744_12": "vedanānupassanā nāma. Citte “nicca”nti vipallāsappahānā cittapariggāhikā sati maggena",
  "atk-s0517a:744_13": "samijjhatīti cittānupassanā nāma. Dhammesu “attā”ti vipallāsappahānā dhammapariggāhikā",
  "atk-s0517a:744_14": "sati maggena samijjhatīti dhammānupassanā nāma. Iti ekāva maggasampayuttā sati catukiccasādhakattena",
  "atk-s0517a:744_15": "cattāri nāmāni labhati. Tena vuttaṃ “lokuttaramaggakkhaṇe pana ekacitteyeva labbhantī”ti.",
  "atk-s0517a:745_0": "Sammāsamādhiniddese vivicceva kāmehīti kāmehi viviccitvā vinā hutvā apakkamitvā.",
  "atk-s0517a:745_1": "Yo panāyamettha evakāro, so niyamatthoti veditabbo. Yasmā ca niyamattho, tasmā paṭhamajjhānaṃ",
  "atk-s0517a:745_2": "upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ",
  "atk-s0517a:745_3": "kāmapariccāgeneva cassa adhigamaṃ dīpeti. Kathaṃ? “Vivicceva kāmehī”ti evañhi niyame",
  "atk-s0517a:745_4": "kayiramāne idaṃ paññāyati – nūnimassa jhānassa kāmā paṭipakkhabhūtā, yesu sati idaṃ",
  "atk-s0517a:745_5": "na pavattati, andhakāre sati padīpobhāso viya, tesaṃ pariccāgeneva cassa adhigamo",
  "atk-s0517a:745_6": "hoti orimatīrapariccāgena pārimatīrassa viya. Tasmā niyamaṃ karotīti.",
  "atk-s0517a:746_0": "Tattha siyā, kasmā panesa pubbapadeyeva vutto, na uttarapade, kiṃ akusalehi dhammehi",
  "atk-s0517a:746_1": "aviviccāpi jhānaṃ upasampajja vihareyyāti? Na kho panetaṃ evaṃ daṭṭhabbaṃ. Taṃnissaraṇato",
  "atk-s0517a:746_2": "hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṃ",
  "atk-s0517a:746_3": "jhānaṃ kāmānameva nissaraṇaṃ. Yathāha – “kāmānametaṃ nissaraṇaṃ yadidaṃ nekkhamma”nti.",
  "atk-s0517a:746_4": "Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro",
  "atk-s0517a:746_5": "ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusalehi",
  "atk-s0517a:746_6": "dhammehi avivicca jhānaṃ upasampajja viharituṃ. Tasmā “vivicceva kāmehi vivicceva",
  "atk-s0517a:746_7": "akusalehi dhammehī”ti evaṃ padadvayepi esa daṭṭhabbo. Padadvayepi ca kiñcāpi viviccāti",
  "atk-s0517a:746_8": "iminā sādhāraṇavacanena tadaṅgavikkhambhanasamucchedapaṭippassaddhinissaraṇavivekā",
  "atk-s0517a:746_9": "cittakāyaupadhivivekā ca saṅgahaṃ gacchanti, tathāpi pubbabhāge kāyavivekacittavivekavikkhambhanavivekā",
  "atk-s0517a:746_10": "daṭṭhabbā, lokuttaramaggakkhaṇe kāyavivekacittavivekasamucchedavivekapaṭippassaddhivivekanissaraṇavivekā.",
  "atk-s0517a:747_0": "Kāmehīti iminā pana padena ye ca mahāniddese “katame vatthukāmā manāpikā rūpā”tiādinā",
  "atk-s0517a:747_1": "nayena vatthukāmā vuttā, ye ca tattheva vibhaṅge ca “chando kāmo, rāgo kāmo, chandarāgo",
  "atk-s0517a:747_2": "kāmo, saṅkappo kāmo, rāgo kāmo, saṅkapparāgo kāmo”ti evaṃ kilesakāmā vuttā, te sabbepi",
  "atk-s0517a:747_3": "saṅgahitā icceva daṭṭhabbā. Evañhi sati vivicceva kāmehīti vatthukāmehipi viviccevāti",
  "atk-s0517a:747_4": "attho yujjati. Tena kāyaviveko vutto hoti.",
  "atk-s0517a:748_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-s0517a:748_1": "Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,",
  "atk-s0517a:748_2": "dutiyena kilesakāmehi vivekavacanato nekkhammasukhapariggaho vibhāvito hoti. Evaṃ",
  "atk-s0517a:748_3": "vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-s0517a:748_4": "dutiyena saṃkilesappahānaṃ. Paṭhamena lolabhāvassa hetupariccāgo, dutiyena bālabhāvassa.",
  "atk-s0517a:748_5": "Paṭhamena ca payogasuddhi, dutiyena āsayaposanaṃ vibhāvitaṃ hotīti viññātabbaṃ. Esa",
  "atk-s0517a:748_6": "tāva nayo kāmehīti ettha vuttakāmesu vatthukāmapakkhe.",
  "atk-s0517a:749_0": "Kilesakāmapakkhe pana chandoti ca rāgoti ca evamādīhi anekabhedo kāmacchandova kāmoti",
  "atk-s0517a:749_1": "adhippeto. So ca akusalapariyāpannopi samāno “tattha katame kāmā, chando kāmo”tiādinā",
  "atk-s0517a:749_2": "nayena vibhaṅge upari jhānaṅgapaṭipakkhato visuṃ vutto, kilesakāmattā vā purimapade",
  "atk-s0517a:749_3": "vutto, akusalapariyāpannattā dutiyapade. Anekabhedato cassa kāmatoti avatvā kāmehīti",
  "atk-s0517a:749_4": "vuttaṃ. Aññesampi ca dhammānaṃ akusalabhāve vijjamāne “tattha katame akusalā dhammā,",
  "atk-s0517a:749_5": "kāmacchando”tiādinā nayena vibhaṅge upari jhānaṅgapaccanīkapaṭipakkhabhāvadassanato",
  "atk-s0517a:749_6": "nīvaraṇāneva vuttāni. Nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni",
  "atk-s0517a:749_7": "viddhaṃsakāni vināsakānīti vuttaṃ hoti. Tathā hi “samādhi kāmacchandassa paṭipakkho,",
  "atk-s0517a:749_8": "pīti byāpādassa, vitakko thinamiddhassa, sukhaṃ uddhaccakukkuccassa, vicāro vicikicchāyā”ti peṭake vuttaṃ.",
  "atk-s0517a:750_0": "Evamettha “vivicceva kāmehī”ti iminā kāmacchandassa vikkhambhanaviveko vutto hoti.",
  "atk-s0517a:750_1": "“Vivicca akusalehi dhammehī”ti iminā pañcannampi nīvaraṇānaṃ. Agahitaggahaṇena pana",
  "atk-s0517a:750_2": "paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu",
  "atk-s0517a:750_3": "pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.",
  "atk-s0517a:750_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyagantha",
  "atk-s0517a:750_5": "kāmarāgasaññojanānaṃ, dutiyena avasesaoghayogāsavaupādānaganthasaṃyojanānaṃ. Paṭhamena",
  "atk-s0517a:750_6": "taṇhāya taṃsampayuttakānañca, dutiyena avijjāya taṃsampayuttakānañca. Apica paṭhamena",
  "atk-s0517a:750_7": "lobhasampayuttaaṭṭhacittuppādānaṃ, dutiyena sesānaṃ catunnaṃ akusalacittuppādānaṃ",
  "atk-s0517a:750_8": "vikkhambhanaviveko vutto hotīti veditabbo.",
  "atk-s0517a:751_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ",
  "atk-s0517a:751_1": "savitakkaṃ savicārantiādi vuttaṃ. Tattha ārammaṇe cittassa abhiniropanalakkhaṇo vitakko.",
  "atk-s0517a:751_2": "Ārammaṇānumajjanalakkhaṇo vicāro. Santepi ca nesaṃ katthaci avippayoge oḷārikaṭṭhena",
  "atk-s0517a:751_3": "pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko, sukhumaṭṭhena",
  "atk-s0517a:751_4": "anumajjanasabhāvena ca ghaṇḍānuravo viya anuppabandho vicāro. Vipphāravā cettha vitakko",
  "atk-s0517a:751_5": "paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo",
  "atk-s0517a:751_6": "viya, padumābhimukhapāto viya ca gandhānubandhacetaso bhamarassa. Santavutti vicāro",
  "atk-s0517a:751_7": "nātiparipphandanabhūto cittassa, ākāse uppatitassa pakkhino pakkhappasāraṇaṃ viya,",
  "atk-s0517a:751_8": "paribbhamanaṃ viya ca padumābhimukhapatitassa bhamarassa padumassa uparibhāge.",
  "atk-s0517a:752_0": "Dukanipātaṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā",
  "atk-s0517a:752_1": "pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko,",
  "atk-s0517a:752_2": "vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto",
  "atk-s0517a:752_3": "vicāro”ti vuttaṃ. Taṃ anuppabandhena pavattiyaṃ yujjati. So pana tesaṃ viseso paṭhamadutiyajjhānesu",
  "atk-s0517a:752_4": "pākaṭo hoti. Apica malaggahitaṃ kaṃsabhājanaṃ ekena hatthena daḷhaṃ gahetvā itarena",
  "atk-s0517a:752_5": "hatthena cuṇṇatelavālaṇḍupakena parimajjantassa daḷhaggahaṇahattho viya vitakko,",
  "atk-s0517a:752_6": "parimajjanahattho viya vicāro. Tathā kumbhakārassa daṇḍappahārena cakkaṃ bhamayitvā",
  "atk-s0517a:752_7": "bhājanaṃ karontassa uppīḷanahattho viya vitakko, ito cito ca saṃsaraṇahattho viya",
  "atk-s0517a:752_8": "vicāro. Tathā maṇḍalaṃ karontassa majjhe sannirujjhitvā ṭhitakaṇṭako viya abhiniropano",
  "atk-s0517a:752_9": "vitakko, bahi paribbhamanakaṇṭako viya anumajjano vicāro. Iti iminā ca vitakkena",
  "atk-s0517a:752_10": "iminā ca vicārena saha vattati rukkho viya pupphena phalena cāti idaṃ jhānaṃ “savitakkaṃ",
  "atk-s0517a:752_11": "savicāra”nti vuccati.",
  "atk-s0517a:753_0": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "atk-s0517a:753_1": "jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ.",
  "atk-s0517a:753_2": "Pītisukhanti ettha pīṇayatīti pīti, sā sampiyāyanalakkhaṇā. Sā panesā khuddikā pīti,",
  "atk-s0517a:753_3": "khaṇikā pīti, okkantikā pīti, ubbegā pīti, pharaṇā pītīti pañcavidhā hoti.",
  "atk-s0517a:754_0": "Tattha khuddikā pīti sarīre lomahaṃsanamattameva kātuṃ sakkoti. Khaṇikā pīti khaṇe",
  "atk-s0517a:754_1": "khaṇe vijjuppādasadisā hoti. Okkantikā pīti samuddatīraṃ vīci viya kāyaṃ okkamitvā",
  "atk-s0517a:754_2": "okkamitvā bhijjati. Ubbegā pīti balavatī hoti kāyaṃ uddhaggaṃ katvā ākāse laṅghāpanappamāṇappattā.",
  "atk-s0517a:754_3": "Pharaṇā pīti atibalavatī hoti. Tāya hi uppannāya sakalasarīraṃ dhamitvā pūritavatthi",
  "atk-s0517a:754_4": "viya mahatā udakoghena pakkhandapabbatakucchi viya ca anupariphuṭaṃ hoti. Sā panesā",
  "atk-s0517a:754_5": "pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti",
  "atk-s0517a:754_6": "kāyapassaddhiñca cittapassaddhiñca. Passaddhi gabbhaṃ gaṇhantī paripākaṃ gacchantī",
  "atk-s0517a:754_7": "duvidhampi sukhaṃ paripūreti kāyikañca cetasikañca. Sukhaṃ gabbhaṃ gaṇhantaṃ paripākaṃ",
  "atk-s0517a:754_8": "gacchantaṃ tividhaṃ samādhiṃ paripūreti – khaṇikasamādhiṃ, upacārasamādhiṃ, appanāsamādhiñcāti.",
  "atk-s0517a:754_9": "Tāsu ca yā appanāsamādhissa mūlaṃ hutvā vaḍḍhamānā samādhisampayogaṃ gatā pharaṇā",
  "atk-s0517a:754_10": "pīti, ayaṃ imasmiṃ atthe adhippetā pītīti.",
  "atk-s0517a:755_0": "Itaraṃ pana sukhayatīti sukhaṃ, yassuppajjati, taṃ sukhitaṃ karotīti attho. Sukhanaṃ",
  "atk-s0517a:755_1": "vā sukhaṃ, suṭṭhu vā khādati, khaṇati ca kāyacittābādhanti sukhaṃ, somanassavedanāyetaṃ",
  "atk-s0517a:755_2": "nāmaṃ. Taṃ sātalakkhaṇaṃ. Santepi ca nesaṃ katthaci avippayoge iṭṭhārammaṇapaṭilābhatuṭṭhi",
  "atk-s0517a:755_3": "pīti, paṭiladdharasānubhavanaṃ sukhaṃ. Yattha pīti, tattha sukhaṃ. Yattha sukhaṃ,",
  "atk-s0517a:755_4": "tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ",
  "atk-s0517a:755_5": "sukhaṃ. Kantārakhinnassa vanantudakadassanasavanesu viya pīti, vanacchāyāpavesanaudakaparibhogesu",
  "atk-s0517a:755_6": "viya sukhaṃ. Tasmiṃ tasmiṃ samaye pākaṭabhāvato cetaṃ vuttanti veditabbaṃ. Iti ayañca",
  "atk-s0517a:755_7": "pīti idañca sukhaṃ assa jhānassa, asmiṃ vā jhāne atthīti idaṃ jhānaṃ “pītisukha”nti",
  "atk-s0517a:755_8": "vuccati. Atha vā pīti ca sukhañca pītisukhaṃ dhammavinayādayo viya. Vivekajaṃ pītisukhaṃ",
  "atk-s0517a:755_9": "assa jhānassa, asmiṃ vā jhāne atthīti evampi vivekajaṃ pītisukhaṃ. Yatheva hi jhānaṃ,",
  "atk-s0517a:755_10": "evaṃ pītisukhampettha vivekajameva hoti. Tañcassa atthīti tasmā alopasamāsaṃ katvā",
  "atk-s0517a:755_11": "ekapadeneva “vivekajaṃpītisukha”ntipi vattuṃ yujjati.",
  "atk-s0517a:756_0": "Paṭhamanti gaṇanānupubbatā paṭhamaṃ, paṭhamaṃ uppannantipi paṭhamaṃ. Jhānanti duvidhaṃ",
  "atk-s0517a:756_1": "jhānaṃ ārammaṇūpanijjhānañca lakkhaṇūpanijjhānañca. Tattha aṭṭha samāpattiyo pathavīkasiṇādiārammaṇaṃ",
  "atk-s0517a:756_2": "upanijjhāyantīti “ārammaṇūpanijjhāna”nti saṅkhyaṃ gatā. Vipassanāmaggaphalāni pana",
  "atk-s0517a:756_3": "lakkhaṇūpanijjhānaṃ nāma. Tattha vipassanā aniccādilakkhaṇassa upanijjhānato lakkhaṇūpanijjhānaṃ,",
  "atk-s0517a:756_4": "vipassanāya katakiccassa maggena ijjhanato maggo lakkhaṇūpanijjhānaṃ, phalaṃ pana",
  "atk-s0517a:756_5": "nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ. Tesu idha pubbabhāge",
  "atk-s0517a:756_6": "ārammaṇūpanijjhānaṃ, lokuttaramaggakkhaṇe lakkhaṇūpanijjhānaṃ adhippetaṃ, tasmā ārammaṇūpanijjhānato",
  "atk-s0517a:756_7": "lakkhaṇūpanijjhānato paccanīkajjhāpanato ca “jhāna”nti veditabbaṃ. Upasampajjāti",
  "atk-s0517a:756_8": "upagantvā, pāpuṇitvāti vuttaṃ hoti. Upasampādayitvā vā, nipphādetvāti vuttaṃ hoti.",
  "atk-s0517a:756_9": "Viharatīti tadanurūpena iriyāpathavihārena iriyati, vuttappakārajhānasamaṅgī hutvā",
  "atk-s0517a:756_10": "attabhāvassa vuttiṃ abhinipphādeti.",
  "atk-s0517a:757_0": "Vitakkavicārānaṃ vūpasamāti ettha vitakkassa ca vicārassa cāti imesaṃ dvinnaṃ vūpasamā",
  "atk-s0517a:757_1": "samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne",
  "atk-s0517a:757_2": "sabbepi paṭhamajjhānadhammā na santi, aññeyeva hi paṭhamajjhāne phassādayo, aññe",
  "atk-s0517a:757_3": "idhāti. Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ",
  "atk-s0517a:757_4": "adhigamo hotīti dassanatthaṃ “vitakkavicārānaṃ vūpasamā”ti evaṃ vuttanti veditabbaṃ.",
  "atk-s0517a:757_5": "Ajjhattanti idha niyakajjhattaṃ adhippetaṃ, tasmā attani jātaṃ, attasantāne nibbattanti attho.",
  "atk-s0517a:758_0": "Sampasādananti sampasādanaṃ vuccati saddhā. Sampasādanayogato jhānampi sampasādanaṃ",
  "atk-s0517a:758_1": "nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena",
  "atk-s0517a:758_2": "ca ceto sampasādayati, tasmāpi sampasādananti vuttaṃ. Imasmiñca atthavikappe sampasādanaṃ",
  "atk-s0517a:758_3": "cetasoti evaṃ padasambandho veditabbo, purimasmiṃ pana atthavikappe cetasoti etaṃ",
  "atk-s0517a:758_4": "ekodibhāvena saddhiṃ yojetabbaṃ.",
  "atk-s0517a:759_0": "Tatrāyaṃ atthayojanā – eko udetīti ekodi, vitakkavicārehi anajjhārūḷhattā aggo seṭṭho",
  "atk-s0517a:759_1": "hutvā udetīti attho. Seṭṭhopi hi loke ekoti vuccati. Vitakkavicāravirahito vā eko",
  "atk-s0517a:759_2": "asahāyo hutvā itipi vattuṃ vaṭṭati. Atha vā sampayuttadhamme udāyatīti udi, uṭṭhapetīti",
  "atk-s0517a:759_3": "attho. Seṭṭhaṭṭhena eko ca so udi cāti ekodi. Samādhissetaṃ adhivacanaṃ. Iti imaṃ",
  "atk-s0517a:759_4": "ekodiṃ bhāveti vaḍḍhetīti idaṃ dutiyaṃ jhānaṃ ekodibhāvaṃ. So panāyaṃ ekodi yasmā",
  "atk-s0517a:759_5": "cetaso, na sattassa na jīvassa. Tasmā etaṃ “cetaso ekodibhāva”nti vuttaṃ.",
  "atk-s0517a:760_0": "Nanu cāyaṃ saddhā paṭhamajjhānepi atthi, ayañca ekodināmako samādhi. Atha kasmā idameva",
  "atk-s0517a:760_1": "“sampasādanaṃ cetaso ekodibhāva”nti ca vuttanti? Vuccate – aduñhi paṭhamajjhānaṃ",
  "atk-s0517a:760_2": "vitakkavicārakkhobhena vīcitaraṅgasamākulamiva jalaṃ na suppasannaṃ hoti, tasmā satiyāpi",
  "atk-s0517a:760_3": "saddhāya “sampasādana”nti na vuttaṃ. Na suppasannattāyeva cettha samādhipi na suṭṭhu",
  "atk-s0517a:760_4": "pākaṭo. Tasmā “ekodibhāva”ntipi na vuttaṃ. Imasmiṃ pana jhāne vitakkavicārapalibodhābhāvena",
  "atk-s0517a:760_5": "laddhokāsā balavatī saddhā, balavasaddhāsahāyapaṭilābheneva ca samādhipi pākaṭo,",
  "atk-s0517a:760_6": "tasmā idameva evaṃ vuttanti veditabbaṃ.",
  "atk-s0517a:761_0": "Avitakkaṃ avicāranti bhāvanāya pahīnattā etasmiṃ, etassa vā vitakko natthīti avitakkaṃ.",
  "atk-s0517a:761_1": "Imināva nayena avicāraṃ. Etthāha – “nanu ca ‘vitakkavicārānaṃ vūpasamā’ti imināpi",
  "atk-s0517a:761_2": "ayamattho siddho. Atha kasmā puna vuttaṃ ‘avitakkaṃ avicāra’nti”? Vuccate – evametaṃ,",
  "atk-s0517a:761_3": "siddhovāyamattho, na panetaṃ tadatthadīpakaṃ, nanu avocumha “oḷārikassa pana oḷārikassa",
  "atk-s0517a:761_4": "aṅgassa samatikkamā paṭhamajjhānato paresaṃ dutiyajjhānādīnaṃ samadhigamo hotīti",
  "atk-s0517a:761_5": "dassanatthaṃ vitakkavicārānaṃ vūpasamāti evaṃ vutta”nti.",
  "atk-s0517a:762_0": "Apica vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca",
  "atk-s0517a:762_1": "vūpasamā ekodibhāvaṃ, na upacārajjhānamiva nīvaraṇappahānā, na paṭhamajjhānamiva",
  "atk-s0517a:762_2": "ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā",
  "atk-s0517a:762_3": "vitakkavicārānaṃ vūpasamā idaṃ avitakkaavicāraṃ, na tatiyacatutthajjhānāni viya cakkhuviññāṇādīni",
  "atk-s0517a:762_4": "viya ca abhāvāti evaṃ avitakkaavicārabhāvassa hetuparidīpakañca. Na vitakkavicārābhāvamattaparidīpakaṃ,",
  "atk-s0517a:762_5": "vitakkavicārābhāvamattaparidīpakameva pana “avitakkaṃ avicāra”nti idaṃ vacanaṃ. Tasmā",
  "atk-s0517a:762_6": "purimaṃ vatvāpi puna vattabbamevāti.",
  "atk-s0517a:763_0": "Samādhijanti paṭhamajjhānasamādhito, sampayuttasamādhito vā jātanti attho. Tattha",
  "atk-s0517a:763_1": "kiñcāpi paṭhamajjhānampi sampayuttasamādhito jātaṃ, atha kho ayameva samādhi “samādhī”ti",
  "atk-s0517a:763_2": "vattabbataṃ arahati vitakkavicārakkhobhavirahena ativiya acalattā suppasannattā ca.",
  "atk-s0517a:763_3": "Tasmā imassa vaṇṇabhaṇanatthaṃ idameva “samādhija”nti vuttaṃ. Pītisukhanti idaṃ vuttanayameva.",
  "atk-s0517a:763_4": "Dutiyanti gaṇanānupubbatā dutiyaṃ, idaṃ dutiyaṃ uppannantipi dutiyaṃ.",
  "atk-s0517a:764_0": "Pītiyā ca virāgāti virāgo nāma vuttappakārāya pītiyā jigucchanaṃ vā samatikkamo vā,",
  "atk-s0517a:764_1": "ubhinnaṃ pana antarā casaddo sampiṇḍanattho, so vūpasamaṃ vā sampiṇḍeti vitakkavicāravūpasamaṃ",
  "atk-s0517a:764_2": "vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā",
  "atk-s0517a:764_3": "cāti evaṃ yojanā veditabbā. Imissā ca yojanāya virāgo jigucchanattho hoti, tasmā",
  "atk-s0517a:764_4": "pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṃ",
  "atk-s0517a:764_5": "sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṃ",
  "atk-s0517a:764_6": "yojanā veditabbā. Imissā ca yojanāya virāgo samatikkamanattho hoti, tasmā pītiyā",
  "atk-s0517a:764_7": "ca samatikkamā, vitakkavicārānañca vūpasamāti ayamattho daṭṭhabbo.",
  "atk-s0517a:765_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ",
  "atk-s0517a:765_1": "vaṇṇabhaṇanatthañcetaṃ vuttaṃ. Vitakkavicārānaṃ vūpasamāti hi vutte idaṃ paññāyati",
  "atk-s0517a:765_2": "“nūna vitakkavicāravūpasamo maggo imassa jhānassā”ti. Yathā ca tatiye ariyamagge",
  "atk-s0517a:765_3": "appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-s0517a:765_4": "evaṃ pahānaṃ vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ,",
  "atk-s0517a:765_5": "evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti.",
  "atk-s0517a:765_6": "Tenāyamattho vutto “pītiyā ca samatikkamā vitakkavicārānañca vūpasamā”ti.",
  "atk-s0517a:766_0": "Upekkhako ca viharatīti ettha upapattito ikkhatīti upekkhā, samaṃ passati apakkhapatitā",
  "atk-s0517a:766_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-s0517a:766_2": "“upekkhako”ti vuccati.",
  "atk-s0517a:767_0": "Upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā vīriyupekkhā",
  "atk-s0517a:767_1": "saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-s0517a:768_0": "Tattha yā “idha, bhikkhave, khīṇāsavo bhikkhu cakkhunā rūpaṃ disvā neva sumano hoti",
  "atk-s0517a:768_1": "na dummano, upekkhako ca viharati sato sampajāno”ti evamāgatā khīṇāsavassa chasu",
  "atk-s0517a:768_2": "dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā,",
  "atk-s0517a:768_3": "ayaṃ chaḷaṅgupekkhā nāma.",
  "atk-s0517a:769": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ brahmavihārupekkhā nāma.",
  "atk-s0517a:770": "Yā pana “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā, ayaṃ bojjhaṅgupekkhā nāma.",
  "atk-s0517a:771": "Yā pana “kālena kālaṃ upekkhānimittaṃ manasikarotī”ti evamāgatā anaccāraddhanātisithilavīriyasaṅkhātā upekkhā, ayaṃ vīriyupekkhā nāma.",
  "atk-s0517a:772_0": "Yā pana “kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "atk-s0517a:772_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena",
  "atk-s0517a:772_2": "uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-s0517a:772_3": "ayaṃ saṅkhārupekkhā nāma.",
  "atk-s0517a:773": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaññitā upekkhā, ayaṃ vedanupekkhā nāma.",
  "atk-s0517a:774": "Yā “yadatthi yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ vipassanupekkhā nāma.",
  "atk-s0517a:775": "Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ tatramajjhattupekkhā nāma.",
  "atk-s0517a:776": "Yā pana “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ jhānupekkhā nāma.",
  "atk-s0517a:777": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ pārisuddhupekkhā nāma.",
  "atk-s0517a:778_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "atk-s0517a:778_1": "ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena",
  "atk-s0517a:778_2": "tena avatthābhedena panassāyaṃ bhedo. Ekassāpi sato sattassa kumārayuvattherasenāpatirājādivasena",
  "atk-s0517a:778_3": "bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "atk-s0517a:778_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā.",
  "atk-s0517a:779_0": "Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva",
  "atk-s0517a:779_1": "hi sā, kiccavasena dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ",
  "atk-s0517a:779_2": "ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu",
  "atk-s0517a:779_3": "kho, no”ti avalokentassa sovatthikattayaṃ disvā nibbematikassa “sappo, na sappo”ti",
  "atk-s0517a:779_4": "vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye",
  "atk-s0517a:779_5": "diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā.",
  "atk-s0517a:779_6": "Yathā pana tassa purisassa ajapadadaṇḍena gāḷhaṃ sappaṃ gahetvā “kintāhaṃ imaṃ sappaṃ",
  "atk-s0517a:779_7": "aviheṭhento attānañca iminā aḍaṃsāpento muñceyya”nti muñcanākārameva pariyesato gahaṇe",
  "atk-s0517a:779_8": "majjhattatā hoti, evameva yā lakkhaṇattayassa diṭṭhattā āditte viya tayo bhave passato",
  "atk-s0517a:779_9": "saṅkhāragahaṇe majjhattatā, ayaṃ saṅkhārupekkhā. Iti vipassanupekkhāya siddhāya saṅkhārupekkhāpi",
  "atk-s0517a:779_10": "siddhāva hoti. Iminā panesā vicinanagahaṇesu majjhattasaṅkhātena kiccena dvidhā bhinnāti.",
  "atk-s0517a:779_11": "Vīriyupekkhā pana vedanupekkhā ca aññamaññañca avasesāhi ca atthato bhinnā evāti. Āha cettha –",
  "atk-s0517a:780": "“Majjhattabrahmabojjhaṅgachaḷaṅgajhānasuddhiyo;",
  "atk-s0517a:781": "Vipassanā ca saṅkhāravedanā vīriyaṃ iti.",
  "atk-s0517a:782": "Vitthārato dasopekkhā, cha majjhattādito tato;",
  "atk-s0517a:783": "Duve paññā tato dvīhi, catassova bhavantimā”ti.",
  "atk-s0517a:784_0": "Iti imāsu upekkhāsu jhānupekkhā idha adhippetā. Sā majjhattalakkhaṇā. Etthāha – “nanu",
  "atk-s0517a:784_1": "cāyaṃ atthato tatramajjhattupekkhāva hoti, sā ca paṭhamadutiyajjhānesupi atthi, tasmā",
  "atk-s0517a:784_2": "tatrapi ‘upekkhako ca viharatī’ti evamayaṃ vattabbā siyā, sā kasmā na vuttā”ti? Aparibyattakiccato.",
  "atk-s0517a:784_3": "Aparibyattañhi tassa tattha kiccaṃ vitakkādīhi abhibhūtattā, idha panāyaṃ vitakkavicārapītīhi",
  "atk-s0517a:784_4": "anabhibhūtattā ukkhittasirā viya hutvā paribyattakiccā jātā, tasmā vuttāti.",
  "atk-s0517a:785_0": "Idāni sato ca sampajānoti ettha saratīti sato. Sampajānātīti sampajāno. Iti puggalena",
  "atk-s0517a:785_1": "sati ca sampajaññañca vuttaṃ. Tattha saraṇalakkhaṇā sati. Asammohalakkhaṇaṃ sampajaññaṃ.",
  "atk-s0517a:785_2": "Tattha kiñcāpi idaṃ satisampajaññaṃ purimajjhānesupi atthi, muṭṭhassatissa hi asampajānassa",
  "atk-s0517a:785_3": "upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ",
  "atk-s0517a:785_4": "viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena",
  "atk-s0517a:785_5": "pana sukhumattā imassa jhānassa purisassa khuradhārāyaṃ viya satisampajaññakiccapariggahitā",
  "atk-s0517a:785_6": "eva cittassa gati icchitabbāti idheva vuttaṃ. Kiñca bhiyyo – yathā dhenupago vaccho",
  "atk-s0517a:785_7": "dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ",
  "atk-s0517a:785_8": "pītito apanītampi satisampajaññārakkhena arakkhiyamānaṃ punadeva pītiṃ upagaccheyya,",
  "atk-s0517a:785_9": "pītisampayuttameva siyā. Sukhe vāpi sattā sārajjanti, idañca atimadhuraṃ sukhaṃ tato",
  "atk-s0517a:785_10": "paraṃ sukhābhāvā. Satisampajaññānubhāvena panettha sukhe asārajjanā hoti, no aññathāti",
  "atk-s0517a:785_11": "imampi atthavisesaṃ dassetuṃ idaṃ idheva vuttanti veditabbaṃ.",
  "atk-s0517a:786_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo",
  "atk-s0517a:786_1": "natthi, evaṃ santepi yasmā tassa nāmakāyena sampayuttaṃ sukhaṃ, yaṃ vā taṃ nāmakāyasampayuttaṃ",
  "atk-s0517a:786_2": "sukhaṃ, taṃsamuṭṭhānenassa yasmā atipaṇītena rūpena rūpakāyo phuṭṭho, yassa phuṭṭhattā",
  "atk-s0517a:786_3": "jhānā vuṭṭhitopi sukhaṃ paṭisaṃvedeyya, tasmā etamatthaṃ dassento “sukhañca kāyena",
  "atk-s0517a:786_4": "paṭisaṃvedehī”ti āha.",
  "atk-s0517a:787_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu",
  "atk-s0517a:787_1": "yaṃjhānakāraṇā taṃ tatiyajjhānasamaṅgipuggalaṃ buddhādayo ariyā ācikkhanti desenti",
  "atk-s0517a:787_2": "paññapenti paṭṭhapenti vivaranti vibhajanti uttānīkaronti pakāsenti, pasaṃsantīti",
  "atk-s0517a:787_3": "adhippāyo. Kinti? Upekkhako satimā sukhavihārīti. Taṃ tatiyaṃ jhānaṃ upasampajja",
  "atk-s0517a:787_4": "viharatīti evamettha yojanā veditabbā.",
  "atk-s0517a:788_0": "Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe",
  "atk-s0517a:788_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati.",
  "atk-s0517a:788_2": "Yathā ca pīti na uppajjati, evaṃ upaṭṭhitassatitāya satimā. Yasmā ca ariyakantaṃ",
  "atk-s0517a:788_3": "ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho",
  "atk-s0517a:788_4": "hoti. Iti pasaṃsārahato naṃ ariyā te evaṃ pasaṃsārahahetubhūte guṇe pakāsentā “upekkhako",
  "atk-s0517a:788_5": "satimā sukhavihārī”ti evaṃ pasaṃsantīti veditabbaṃ. Tatiyanti gaṇanānupubbatā tatiyaṃ,",
  "atk-s0517a:788_6": "tatiyaṃ uppannantipi tatiyaṃ.",
  "atk-s0517a:789_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-s0517a:789_1": "Pubbevāti tañca kho pubbeva, na catutthajjhānakkhaṇe. Somanassadomanassānaṃ atthaṅgamāti",
  "atk-s0517a:789_2": "cetasikasukhassa cetasikadukkhassa cāti imesampi dvinnaṃ pubbeva atthaṅgamā, pahānā",
  "atk-s0517a:789_3": "icceva vuttaṃ hoti. Kadā pana nesaṃ pahānaṃ hoti? Catunnaṃ jhānānaṃ upacārakkhaṇe.",
  "atk-s0517a:789_4": "Somanassañhi catutthassa jhānassa upacārakkhaṇeyeva pahīyati, dukkhadomanassasukhāni",
  "atk-s0517a:789_5": "paṭhamadutiyatatiyānaṃ upacārakkhaṇesu. Evametesaṃ pahānakkamena avuttānaṃ indriyavibhaṅge",
  "atk-s0517a:789_6": "pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ pahānaṃ veditabbaṃ.",
  "atk-s0517a:790_0": "Yadi panetāni tassa tassa jhānassa upacārakkhaṇeyeva pahīyanti, atha kasmā “kattha",
  "atk-s0517a:790_1": "cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva",
  "atk-s0517a:790_2": "kāmehi…pe… paṭhamajjhānaṃ upasampajja viharati. Ettha cuppannaṃ dukkhindriyaṃ aparisesaṃ",
  "atk-s0517a:790_3": "nirujjhati. Kattha cuppannaṃ domanassindriyaṃ, sukhindriyaṃ, somanassindriyaṃ aparisesaṃ",
  "atk-s0517a:790_4": "nirujjhati? Idha, bhikkhave, bhikkhu sukhassa ca pahānā…pe… catutthaṃ jhānaṃ upasampajja",
  "atk-s0517a:790_5": "viharati. Ettha cuppannaṃ somanassindriyaṃ aparisesaṃ nirujjhatī”ti evaṃ jhānesveva",
  "atk-s0517a:790_6": "nirodho vuttoti? Atisayanirodhattā. Atisayanirodho hi tesaṃ paṭhamajjhānādīsu, na",
  "atk-s0517a:790_7": "nirodhoyeva. Nirodhoyeva pana upacārakkhaṇe, nātisayanirodho. Tathā hi nānāvajjane",
  "atk-s0517a:790_8": "paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanūpatāpena",
  "atk-s0517a:790_9": "vā siyā uppatti, na tveva antoappanāyaṃ. Upacāre vā niruddhampetaṃ na suṭṭhu niruddhaṃ",
  "atk-s0517a:790_10": "hoti paṭipakkhena avihatattā. Antoappanāyaṃ pana pītipharaṇena sabbo kāyo sukhokkanto",
  "atk-s0517a:790_11": "hoti, sukhokkantakāyassa ca suṭṭhu niruddhaṃ hoti dukkhindriyaṃ paṭipakkhena vihatattā.",
  "atk-s0517a:790_12": "Nānāvajjaneyeva ca dutiyajjhānūpacāre pahīnassāpi domanassindriyassa, yasmā etaṃ",
  "atk-s0517a:790_13": "vitakkavicārapaccayepi kāyakilamathe cittūpaghāte ca sati uppajjati, vitakkavicārābhāve",
  "atk-s0517a:790_14": "neva uppajjati. Yattha pana uppajjati, tattha vitakkavicārabhāve. Appahīnāyeva ca",
  "atk-s0517a:790_15": "dutiyajjhānūpacāre vitakkavicārāti tatthassa siyā uppatti, natveva dutiyajjhāne pahīnapaccayattā.",
  "atk-s0517a:790_16": "Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa",
  "atk-s0517a:790_17": "siyā uppatti, natveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-s0517a:790_18": "niruddhā hoti. Tathā catutthajjhānūpacāre pahīnassāpi somanassindriyassa āsannattā,",
  "atk-s0517a:790_19": "appanāppattāya upekkhāya abhāvena sammā anatikkantattā ca siyā uppatti, natveva catutthajjhāne.",
  "atk-s0517a:790_20": "Tasmā eva ca “etthuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ katanti.",
  "atk-s0517a:791_0": "Etthāha – “athevaṃ tassa tassa jhānassūpacāre pahīnāpi etā vedanā idha kasmā samāharī”ti?",
  "atk-s0517a:791_1": "Sukhaggahaṇatthaṃ. Yā hi ayaṃ “adukkhamasukha”nti ettha adukkhamasukhā vedanā vuttā,",
  "atk-s0517a:791_2": "sā sukhumā dubbiññeyyā na sakkā sukhena gahetuṃ, tasmā yathā nāma duṭṭhassa yathā",
  "atk-s0517a:791_3": "tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ vaje",
  "atk-s0517a:791_4": "sabbā gāvo samāharati, athekekaṃ nīharanto paṭipāṭiyā āgataṃ “ayaṃ so gaṇhatha na”nti",
  "atk-s0517a:791_5": "tampi gāhāpeti, evamevaṃ sukhaggahaṇatthaṃ sabbāpi etā samāhari. Evañhi samāhaṭā",
  "atk-s0517a:791_6": "etā dassetvā “yaṃ neva sukhaṃ, na dukkhaṃ, na somanassaṃ, na domanassaṃ, ayaṃ adukkhamasukhāvedanā”ti",
  "atk-s0517a:791_7": "sakkā hoti esā gāhayituṃ.",
  "atk-s0517a:792_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-s0517a:792_1": "Sukhadukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "atk-s0517a:792_2": "cetovimuttiyā samāpattiyā. Idhāvuso, bhikkhu sukhassa ca pahānā…pe… catutthaṃ jhānaṃ",
  "atk-s0517a:792_3": "upasampajja viharati. Ime kho āvuso, cattāro paccayā adukkhamasukhāya cetovimuttiyā",
  "atk-s0517a:792_4": "samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ",
  "atk-s0517a:792_5": "tattha pahīnāti vuttā, evaṃ vaṇṇabhaṇanatthampetassa jhānassetā idha vuttātipi veditabbā.",
  "atk-s0517a:792_6": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-s0517a:792_7": "Etāsu hi sukhaṃ somanassassa paccayo, somanassaṃ rāgassa, dukkhaṃ domanassassa, domanassaṃ",
  "atk-s0517a:792_8": "dosassa. Sukhādighātena ca sappaccayā rāgadosā hatāti atidūre hontīti.",
  "atk-s0517a:793_0": "Adukkhamasukhanti dukkhābhāvena adukkhaṃ. Sukhābhāvena asukhaṃ. Etenettha dukkhasukhapaṭipakkhabhūtaṃ",
  "atk-s0517a:793_1": "tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā,",
  "atk-s0517a:793_2": "upekkhātipi vuccati. Sā iṭṭhāniṭṭhaviparītānubhavanalakkhaṇā. Upekkhāsatipārisuddhinti",
  "atk-s0517a:793_3": "upekkhāya janitasatipārisuddhiṃ. Imasmiñhi jhāne suparisuddhā sati, yā ca tassā satiyā",
  "atk-s0517a:793_4": "pārisuddhi, sā upekkhāya katā, na aññena. Tasmā etaṃ “upekkhāsatipārisuddhi”nti vuccati.",
  "atk-s0517a:793_5": "Yāya ca upekkhāya ettha satiyā pārisuddhi hoti, sā atthato tatramajjhattatāti veditabbā.",
  "atk-s0517a:793_6": "Na kevalañcettha tāya satiyeva parisuddhā, apica kho sabbepi sampayuttadhammā, satisīsena pana desanā vuttā.",
  "atk-s0517a:794_0": "Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana divā sūriyappabhābhibhavā",
  "atk-s0517a:794_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-s0517a:794_2": "candalekhā aparisuddhā hoti apariyodātā, evamayampi tatramajjhattupekkhācandalekhā",
  "atk-s0517a:794_3": "vitakkādipaccanīkadhammatejābhibhavā sabhāgāya ca upekkhāvedanārattiyā alābhā vijjamānāpi",
  "atk-s0517a:794_4": "paṭhamajjhānādibhede aparisuddhā hoti. Tassā ca aparisuddhāya divā aparisuddhacandalekhāya",
  "atk-s0517a:794_5": "pabhā viya sahajātāpi satiādayo aparisuddhāva honti. Tasmā tesu ekampi “upekkhāsatipārisuddhi”nti",
  "atk-s0517a:794_6": "na vuttaṃ. Idha pana vitakkādipaccanīkatejābhibhavābhāvā sabhāgāya ca upekkhāvedanārattiyā",
  "atk-s0517a:794_7": "paṭilābhā ayaṃ tatramajjhattupekkhācandalekhā ativiya parisuddhā. Tassā parisuddhattā",
  "atk-s0517a:794_8": "parisuddhacandalekhāya pabhā viya sahajātāpi satiādayo parisuddhā honti pariyodātā.",
  "atk-s0517a:794_9": "Tasmā idameva “upekkhāsatipārisuddhi”nti vuttanti veditabbaṃ. Catutthanti gaṇanānupubbatā",
  "atk-s0517a:794_10": "catutthaṃ, catutthaṃ uppannantipi catutthaṃ.",
  "atk-s0517a:795_0": "Imāni cattāri jhānāni pubbabhāgepi nānā, maggakkhaṇepi. Pubbabhāge samāpattivasena",
  "atk-s0517a:795_1": "nānā, maggakkhaṇe nānāmaggavasena. Ekassa hi paṭhamamaggo paṭhamajjhāniko hoti, dutiyamaggādayopi",
  "atk-s0517a:795_2": "paṭhamajjhānikā vā dutiyādīsu aññatarajjhānikā vā. Ekassa paṭhamamaggo dutiyādīnaṃ",
  "atk-s0517a:795_3": "aññatarajjhāniko hoti, dutiyādayopi dutiyādīnaṃ aññatarajjhānikā vā paṭhamajjhānikā",
  "atk-s0517a:795_4": "vā. Evaṃ cattāropi maggā jhānavasena sadisā vā asadisā vā ekaccasadisā vā honti.",
  "atk-s0517a:795_5": "Ayaṃ panassa viseso pādakajjhānaniyamena hoti. Paṭhamajjhānalābhino hi paṭhamajjhānā",
  "atk-s0517a:795_6": "vuṭṭhāya vipassantassa uppannamaggo paṭhamajjhāniko hoti, maggaṅgabojjhaṅgāni panettha",
  "atk-s0517a:795_7": "paripuṇṇāneva honti. Dutiyajjhānato vuṭṭhāya vipassantassa uppanno dutiyajjhāniko",
  "atk-s0517a:795_8": "hoti, maggaṅgāni panettha satta honti. Tatiyajjhānato vuṭṭhāya vipassantassa uppanno",
  "atk-s0517a:795_9": "tatiyajjhāniko, maggaṅgāni panettha satta, bojjhaṅgāni cha honti. Esa nayo catutthajjhānato",
  "atk-s0517a:795_10": "paṭṭhāya yāva nevasaññānāsaññāyatanā. Āruppe catukkapañcakajjhānaṃ uppajjati, tañca",
  "atk-s0517a:795_11": "kho lokuttaraṃ, na lokiyanti vuttaṃ. Ettha kathanti? Etthapi paṭhamajjhānādīsu yato",
  "atk-s0517a:795_12": "vuṭṭhāya sotāpattimaggaṃ paṭilabhitvā arūpasamāpattiṃ bhāvetvā yo āruppe uppanno,",
  "atk-s0517a:795_13": "taṃjhānikāva tassa tattha tayo maggā uppajjanti. Evaṃ pādakajjhānameva niyameti.",
  "atk-s0517a:795_14": "Keci pana therā “vipassanāya ārammaṇabhūtā khandhā niyamentī”ti vadanti. Keci “puggalajjhāsayo",
  "atk-s0517a:795_15": "niyametī”ti vadanti. Keci “vuṭṭhānagāminī vipassanā niyametī”ti vadanti.",
  "atk-s0517a:796_0": "Tatrāyaṃ anupubbikathā – vipassanāniyamena hi sukkhavipassakassa uppannamaggopi,",
  "atk-s0517a:796_1": "samāpattilābhino jhānaṃ pādakaṃ akatvā uppannamaggopi, paṭhamajjhānaṃ pādakaṃ katvā",
  "atk-s0517a:796_2": "pakiṇṇakasaṅkhāre sammasitvā uppāditamaggopi paṭhamajjhānikova hoti, sabbesu satta",
  "atk-s0517a:796_3": "bojjhaṅgāni aṭṭha maggaṅgāni pañca jhānaṅgāni honti. Tesañhi pubbabhāgavipassanā",
  "atk-s0517a:796_4": "somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ pattā",
  "atk-s0517a:796_5": "somanassasahagatāva hoti.",
  "atk-s0517a:797_0": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva",
  "atk-s0517a:797_1": "jhānaṃ caturaṅgikaṃ tivaṅgikaṃ duvaṅgikañca hoti, sabbesu pana satta maggaṅgāni honti,",
  "atk-s0517a:797_2": "catutthe cha bojjhaṅgāni. Ayaṃ viseso pādakajjhānaniyamena ceva vipassanāniyamena",
  "atk-s0517a:797_3": "ca hoti. Tesampi hi pubbabhāgavipassanā somanassasahagatāpi upekkhāsahagatāpi hoti,",
  "atk-s0517a:797_4": "vuṭṭhānagāminī somanassasahagatāva.",
  "atk-s0517a:798_0": "Pañcamajjhānaṃ pādakaṃ katvā nibbattitamagge pana upekkhācittekaggatāvasena dve jhānaṅgāni,",
  "atk-s0517a:798_1": "bojjhaṅgamaggaṅgāni cha satta ceva. Ayampi viseso ubhayaniyamavasena hoti. Imasmiñhi",
  "atk-s0517a:798_2": "naye pubbabhāgavipassanā somanassasahagatā vā upekkhāsahagatā vā hoti, vuṭṭhānagāminī",
  "atk-s0517a:798_3": "upekkhāsahagatāva hoti. Arūpajjhānāni pādakāni katvā uppāditamaggepi eseva nayo.",
  "atk-s0517a:798_4": "Idha pana catukkanaye avitakkavicāramattassa dutiyajjhānassa abhāvā taṃ apanetvā",
  "atk-s0517a:798_5": "sesānaṃ vasena yojetabbaṃ. Evaṃ pādakajjhānato vuṭṭhāya ye keci saṅkhāre sammasitvā",
  "atk-s0517a:798_6": "nibbattitamaggassa āsannapadese vuṭṭhitasamāpatti attanā sadisabhāvaṃ karoti bhūmivaṇṇo viya godhāvaṇṇassa.",
  "atk-s0517a:799_0": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā",
  "atk-s0517a:799_1": "maggo nibbattito hoti, taṃtaṃsamāpattisadisova hoti. Tatrāpi ca vipassanāniyamo vuttanayeneva veditabbo.",
  "atk-s0517a:800_0": "Tatiyattheravāde attano ajjhāsayānurūpena yaṃ yaṃ jhānaṃ pādakaṃ katvā ye ye jhānadhamme",
  "atk-s0517a:800_1": "sammasitvā maggo nibbattito, taṃtaṃjhānasadisova hoti. Pādakajjhānaṃ pana sammasitajjhānaṃ",
  "atk-s0517a:800_2": "vā vinā ajjhāsayamatteneva taṃ na ijjhati. Etthāpi ca vipassanāniyamo vuttanayeneva veditabbo.",
  "atk-s0517a:801_0": "Ayaṃ vuccati sammāsamādhīti yā imesu catūsu jhānesu ekaggatā, ayaṃ pubbabhāge lokiyo,",
  "atk-s0517a:801_1": "aparabhāge lokuttaro sammāsamādhi nāma vuccati. Evaṃ lokiyalokuttaravasena dhammasenāpati",
  "atk-s0517a:801_2": "maggasaccaṃ deseti. Tattha lokiyamagge sabbāneva maggaṅgāni yathānurūpaṃ chasu ārammaṇesu",
  "atk-s0517a:801_3": "aññatarārammaṇāni honti. Lokuttaramagge pana catusaccappaṭivedhāya pavattassa ariyasāvakassa",
  "atk-s0517a:801_4": "nibbānārammaṇaṃ avijjānusayasamugghātakaṃ paññācakkhu sammādiṭṭhi, tathā sampannadiṭṭhissa",
  "atk-s0517a:801_5": "taṃsampayutto tividhamicchāsaṅkappasamugghātako cetaso nibbānapadābhiniropano sammāsaṅkappo,",
  "atk-s0517a:801_6": "tathā passantassa vitakkentassa ca taṃsampayuttāva catubbidhavacīduccaritasamugghātikā",
  "atk-s0517a:801_7": "micchāvācāya virati sammāvācā, tathā viramantassa taṃsampayuttāva tividhamicchākammantasamucchedikā",
  "atk-s0517a:801_8": "micchākammantā virati sammākammanto, tesaṃyeva cassa vācākammantānaṃ vodānabhūtā",
  "atk-s0517a:801_9": "taṃsampayuttāva kuhanādisamucchedikā micchāājīvā virati sammāājīvo, tassāyevassa",
  "atk-s0517a:801_10": "sammāvācākammantājīvasaṅkhātāya sīlabhūmiyaṃ patiṭṭhamānassa tadanurūpo taṃsampayuttova",
  "atk-s0517a:801_11": "kosajjasamucchedako, anuppannuppannānaṃ akusalakusalānaṃ anuppādappahānuppādaṭṭhitisādhako",
  "atk-s0517a:801_12": "ca vīriyārambho sammāvāyāmo, evaṃ vāyamantassa taṃsampayuttova micchāsativiniddhunako,",
  "atk-s0517a:801_13": "kāyādīsu kāyānupassanādisādhako ca cetaso asammoso sammāsati. Evaṃ anuttarāya satiyā",
  "atk-s0517a:801_14": "suvihitacittārakkhassa taṃsampayuttāva micchāsamādhividdhaṃsikā cittekaggatā sammāsamādhi.",
  "atk-s0517a:801_15": "Esa lokuttaro ariyo aṭṭhaṅgiko maggo.",
  "atk-s0517a:802_0": "Yo saha lokiyena maggena dukkhanirodhagāminipaṭipadāti saṅkhyaṃ gato, so kho panesa",
  "atk-s0517a:802_1": "maggo sammādiṭṭhisaṅkappānaṃ vijjāya sesadhammānaṃ caraṇena saṅgahitattā vijjā ceva",
  "atk-s0517a:802_2": "caraṇañca. Tathā tesaṃ dvinnaṃ vipassanāyānena itaresaṃ samathayānena saṅgahitattā",
  "atk-s0517a:802_3": "samatho ceva vipassanā ca. Tesaṃ dvinnaṃ paññākkhandhena tadanantarānaṃ tiṇṇaṃ sīlakkhandhena",
  "atk-s0517a:802_4": "avasesānaṃ tiṇṇaṃ samādhikkhandhena adhipaññāadhisīlaadhicittasikkhāhi ca saṅgahitattā",
  "atk-s0517a:802_5": "khandhattayañceva sikkhattayañca hoti. Yena samannāgato ariyasāvako dassanasamatthehi",
  "atk-s0517a:802_6": "cakkhūhi gamanasamatthehi ca pādehi samannāgato addhiko viya vijjācaraṇasampanno",
  "atk-s0517a:802_7": "hutvā vipassanāyānena kāmasukhallikānuyogaṃ samathayānena attakilamathānuyoganti",
  "atk-s0517a:802_8": "antadvayaṃ parivajjetvā majjhimapaṭipadaṃ paṭipanno paññākkhandhena mohakkhandhaṃ,",
  "atk-s0517a:802_9": "sīlakkhandhena dosakkhandhaṃ, samādhikkhandhena ca lobhakkhandhaṃ padālento adhipaññāsikkhāya",
  "atk-s0517a:802_10": "paññāsampadaṃ, adhisīlasikkhāya sīlasampadaṃ, adhicittasikkhāya samādhisampadanti",
  "atk-s0517a:802_11": "tisso sampattiyo patvā amataṃ nibbānaṃ sacchikaroti. Ādimajjhapariyosānakalyāṇaṃ",
  "atk-s0517a:802_12": "sattatiṃsabodhipakkhiyadhammaratanavicittaṃ sammattaniyāmasaṅkhātaṃ ariyabhūmiṃ okkanto hotīti.",
  "atk-s0517a:803": "Maggasaccaniddesavaṇṇanā niṭṭhitā.",
  "atk-s0517a:804": "Saccapakiṇṇakavaṇṇanā",
  "atk-s0517a:805_0": "Catūsu pana saccesu bādhanalakkhaṇaṃ dukkhasaccaṃ, pabhavalakkhaṇaṃ samudayasaccaṃ,",
  "atk-s0517a:805_1": "santilakkhaṇaṃ nirodhasaccaṃ, niyyānalakkhaṇaṃ maggasaccaṃ, apica pavattipavattakanivattinivattakalakkhaṇāni",
  "atk-s0517a:805_2": "paṭipāṭiyā. Tathā saṅkhatataṇhāasaṅkhatadassanalakkhaṇāni ca.",
  "atk-s0517a:806_0": "Kasmā pana cattāreva ariyasaccāni vuttāni anūnāni anadhikānīti ce? Aññassa asambhavato",
  "atk-s0517a:806_1": "aññatarassa ca anapaneyyabhāvato. Na hi etehi aññaṃ adhikaṃ vā, etesaṃ vā ekampi",
  "atk-s0517a:806_2": "apanetabbaṃ sambhoti. Yathāha –",
  "atk-s0517a:807_0": "“Idha, bhikkhave, āgaccheyya samaṇo vā brāhmaṇo vā ‘netaṃ dukkhaṃ ariyasaccaṃ, aññaṃ",
  "atk-s0517a:807_1": "dukkhaṃ ariyasaccaṃ. Yaṃ samaṇena gotamena desitaṃ, ahametaṃ dukkhaṃ ariyasaccaṃ",
  "atk-s0517a:807_2": "ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-s0517a:808": "Yathā cāha –",
  "atk-s0517a:809_0": "“Yo hi koci, bhikkhave, samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ",
  "atk-s0517a:809_1": "ariyasaccaṃ, yaṃ samaṇena gotamena desitaṃ, ahametaṃ dukkhaṃ paṭhamaṃ ariyasaccaṃ",
  "atk-s0517a:809_2": "paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-s0517a:810_0": "Apica pavattimācikkhanto bhagavā sahetukaṃ ācikkhi, nivattiñca saupāyaṃ. Iti pavattinivattitadubhayahetūnaṃ",
  "atk-s0517a:810_1": "etapparamato cattāreva vuttāni. Tathā pariññeyyapahātabbasacchikātabbabhāvetabbānaṃ,",
  "atk-s0517a:810_2": "taṇhāvatthutaṇhātaṇhānirodhataṇhānirodhūpāyānaṃ, ālayaālayarāmatāālayasamugghātaālayasamugghātūpāyānañca",
  "atk-s0517a:810_3": "vasenāpi cattāreva vuttānīti.",
  "atk-s0517a:811_0": "Ettha ca oḷārikattā sabbasattasādhāraṇattā ca suviññeyyanti dukkhasaccaṃ paṭhamaṃ",
  "atk-s0517a:811_1": "vuttaṃ. Tasseva hetudassanatthaṃ tadanantaraṃ samudayasaccaṃ, hetunirodhā phalanirodhoti",
  "atk-s0517a:811_2": "ñāpanatthaṃ tato nirodhasaccaṃ, tadadhigamūpāyadassanatthaṃ ante maggasaccaṃ. Bhavasukhassādagadhitānaṃ",
  "atk-s0517a:811_3": "vā sattānaṃ saṃvegajananatthaṃ paṭhamaṃ dukkhamāha. Taṃ neva akataṃ āgacchati, na",
  "atk-s0517a:811_4": "issaranimmānādito hoti, ito pana hotīti ñāpanatthaṃ tadanantaraṃ samudayaṃ. Tato",
  "atk-s0517a:811_5": "sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena",
  "atk-s0517a:811_6": "assāsajananatthaṃ nirodhaṃ. Tato nirodhādhigamanatthaṃ nirodhasampāpakaṃ magganti ayametesaṃ kamo.",
  "atk-s0517a:812_0": "Etesu pana bhāro viya dukkhasaccaṃ daṭṭhabbaṃ, bhārādānamiva samudayasaccaṃ, bhāranikkhepanamiva",
  "atk-s0517a:812_1": "nirodhasaccaṃ, bhāranikkhepanūpāyo viya maggasaccaṃ. Rogo viya vā dukkhasaccaṃ, roganidānamiva",
  "atk-s0517a:812_2": "samudayasaccaṃ, rogavūpasamo viya nirodhasaccaṃ, bhesajjamiva maggasaccaṃ. Dubbhikkhamiva",
  "atk-s0517a:812_3": "vā dukkhasaccaṃ, dubbuṭṭhi viya samudayasaccaṃ, subhikkhamiva nirodhasaccaṃ, suvuṭṭhi",
  "atk-s0517a:812_4": "viya maggasaccaṃ. Apica verīveramūlaverasamugghātaverasamugghātūpāyehi, visarukkharukkhamūlamūlūpacchedatadupacchedūpāyehi,",
  "atk-s0517a:812_5": "bhayabhayamūlanibbhayatadadhigamūpāyehi, orimatīramahoghapārimatīrataṃsampāpakavāyāmehi",
  "atk-s0517a:812_6": "ca yojetvāpetāni upamāto veditabbānīti.",
  "atk-s0517a:813": "Sabbāneva panetāni saccāni paramatthena vedakakārakanibbutagamakābhāvato suññānīti veditabbāni. Tenetaṃ vuccati –",
  "atk-s0517a:814": "“Dukkhameva hi na koci dukkhito, kārako na kiriyāva vijjati;",
  "atk-s0517a:815": "Atthi nibbuti na nibbuto pumā, maggamatthi gamako na vijjatī”ti.",
  "atk-s0517a:816": "Atha vā –",
  "atk-s0517a:817": "Dhuvasubhasukhattasuññaṃ, purimadvayamattasuññamamatapadaṃ;",
  "atk-s0517a:818": "Dhuvasukhaattavirahito, maggo iti suññatā tesu.",
  "atk-s0517a:819_0": "Nirodhasuññāni vā tīṇi, nirodho ca sesattayasuñño. Phalasuñño vā ettha hetu samudaye",
  "atk-s0517a:819_1": "dukkhassa abhāvato, magge ca nirodhassa, na phalena sagabbho pakativādīnaṃ pakati",
  "atk-s0517a:819_2": "viya. Hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ",
  "atk-s0517a:819_3": "hetuphalaṃ samavāyavādīnaṃ dviaṇukādi viya. Tenetaṃ vuccati –",
  "atk-s0517a:820": "“Tayamidha nirodhasuññaṃ, tayena tenāpi nibbutī suññā;",
  "atk-s0517a:821": "Suñño phalena hetu, phalampi taṃhetunā suñña”nti.",
  "atk-s0517a:822": "Sabbāneva saccāni aññamaññasabhāgāni avitathato attasuññato dukkarapaṭivedhato ca. Yathāha –",
  "atk-s0517a:823_0": "“Taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā,",
  "atk-s0517a:823_1": "yo dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ,",
  "atk-s0517a:823_2": "yo vā sattadhā bhinnassa vālassa koṭiyā koṭiṃ paṭivijjheyyāti? Etadeva, bhante, dukkaratarañceva",
  "atk-s0517a:823_3": "durabhisambhavatarañca; Yo vā sattadhā bhinnassa vālassa koṭiyā koṭiṃ paṭivijjheyyāti;",
  "atk-s0517a:823_4": "Atha kho te, ānanda, duppaṭivijjhataraṃ paṭivijjhanti, ye ‘idaṃ dukkha’nti yathābhūtaṃ",
  "atk-s0517a:823_5": "paṭivijjhanti…pe… ‘ayaṃ dukkhanirodhagāminī paṭipadā’ti yathābhūtaṃ paṭivijjhantī”ti ;",
  "atk-s0517a:824_0": "Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā",
  "atk-s0517a:824_1": "lokiyattā sāsavattā ca, visabhāgāni phalahetubhedato pariññeyyapahātabbato ca. Pacchimānipi",
  "atk-s0517a:824_2": "dve sabhāgāni gambhīrattena duravagāhattā lokuttarattā anāsavattā ca, visabhāgāni",
  "atk-s0517a:824_3": "visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni",
  "atk-s0517a:824_4": "phalāpadesato, visabhāgāni saṅkhatāsaṅkhatato. Dutiyacatutthāni cāpi sabhāgāni hetuapadesato,",
  "atk-s0517a:824_5": "visabhāgāni ekantakusalākusalato. Paṭhamacatutthāni cāpi sabhāgāni saṅkhatato, visabhāgāni",
  "atk-s0517a:824_6": "lokiyalokuttarato. Dutiyatatiyāni cāpi sabhāgāni nevasekkhanāsekkhabhāvato, visabhāgāni",
  "atk-s0517a:824_7": "sārammaṇānārammaṇato.",
  "atk-s0517a:825": "“Iti evaṃ pakārehi, nayehi ca vicakkhaṇo;",
  "atk-s0517a:826": "Vijaññā ariyasaccānaṃ, sabhāgavisabhāgata”nti.",
  "atk-s0517a:827_0": "Sabbameva cettha dukkhaṃ ekavidhaṃ pavattibhāvato, duvidhaṃ nāmarūpato, tividhaṃ",
  "atk-s0517a:827_1": "kāmarūpārūpūpapattibhavabhedato, catubbidhaṃ catuāhārabhedato, pañcavidhaṃ pañcupādānakkhandhabhedato.",
  "atk-s0517a:827_2": "Samudayopi ekavidho pavattakabhāvato, duvidho diṭṭhisampayuttāsampayuttato, tividho",
  "atk-s0517a:827_3": "kāmabhavavibhavataṇhābhedato, catubbidho catumaggappaheyyato, pañcavidho rūpābhinandanādibhedato,",
  "atk-s0517a:827_4": "chabbidho chataṇhākāyabhedato. Nirodhopi ekavidho asaṅkhatadhātubhāvato, pariyāyato",
  "atk-s0517a:827_5": "pana duvidho saupādisesaanupādisesato, tividho bhavattayavūpasamato, catubbidho catumaggādhigamanīyato,",
  "atk-s0517a:827_6": "pañcavidho pañcābhinandanavūpasamato, chabbidho chataṇhākāyakkhayabhedato. Maggopi",
  "atk-s0517a:827_7": "ekavidho bhāvetabbato, duvidho samathavipassanābhedato, dassanabhāvanābhedato vā,",
  "atk-s0517a:827_8": "tividho khandhattayabhedato. Ayañhi sappadesattā nagaraṃ viya rajjena nippadesehi",
  "atk-s0517a:827_9": "tīhi khandhehi saṅgahito. Yathāha –",
  "atk-s0517a:828_0": "“Na kho, āvuso visākha, ariyena aṭṭhaṅgikena maggena tayo khandhā saṅgahitā, tīhi",
  "atk-s0517a:828_1": "ca kho, āvuso visākha, khandhehi ariyo aṭṭhaṅgiko maggo saṅgahito. Yā, cāvuso visākha,",
  "atk-s0517a:828_2": "sammāvācā yo ca sammākammanto yo ca sammāājīvo, ime dhammā sīlakkhandhe saṅgahitā.",
  "atk-s0517a:828_3": "Yo ca sammāvāyāmo yā ca sammāsati yo ca sammāsamādhi, ime dhammā samādhikkhandhe",
  "atk-s0517a:828_4": "saṅgahitā. Yā ca sammādiṭṭhi yo ca sammāsaṅkappo, ime dhammā paññākkhandhe saṅgahitā”ti.",
  "atk-s0517a:829": "Catubbidho sotāpattimaggādivasena.",
  "atk-s0517a:830_0": "Apica sabbāneva saccāni ekavidhāni avitathattā, abhiññeyyattā vā. Duvidhāni lokiyalokuttarato,",
  "atk-s0517a:830_1": "saṅkhatāsaṅkhatato vā. Tividhāni dassanabhāvanāhi pahātabbato appahātabbato nevapahātabbanāpahātabbato",
  "atk-s0517a:830_2": "ca. Catubbidhāni pariññeyyapahātabbasacchikātabbabhāvetabbatoti.",
  "atk-s0517a:831": "“Evaṃ ariyasaccānaṃ, dubbodhānaṃ budho vidhiṃ;",
  "atk-s0517a:832": "Anekabhedato jaññā, hitāya ca sukhāya cā”ti.",
  "atk-s0517a:833": "Saccapakiṇṇakavaṇṇanā niṭṭhitā.",
  "atk-s0517a:834_0": "Idāni dhammasenāpati bhagavatā desitakkameneva ante saccacatukkaṃ niddisitvā “taṃ",
  "atk-s0517a:834_1": "ñātaṭṭhena ñāṇa”ntiādinā saccacatukkavasena sutamaye ñāṇaṃ nigametvā dasseti. Evaṃ",
  "atk-s0517a:834_2": "“sotāvadhāne paññā sutamaye ñāṇa”nti pubbe vuttaṃ sabbaṃ nigametvā dassetīti.",
  "atk-s0517a:835": "Saddhammappakāsiniyā paṭisambhidāmaggaṭṭhakathāya",
  "atk-s0517a:836": "Sutamayañāṇaniddesavaṇṇanā niṭṭhitā.",
  "atk-s0517a:837": "2. Sīlamayañāṇaniddesavaṇṇanā",
  "atk-s0517a:838_0": "37. Sīlamayañāṇaniddese pañcāti gaṇanaparicchedo. Sīlānīti paricchinnadhammanidassanaṃ.",
  "atk-s0517a:838_1": "Pariyantapārisuddhisīlantiādi pañcannaṃ sarūpato dassanaṃ. Pariyantapārisuddhītiādīsu",
  "atk-s0517a:838_2": "yathā nīlavaṇṇayogato vatthampi nīlamassa atthīti nīlanti vuccati, evaṃ gaṇanavasena",
  "atk-s0517a:838_3": "pariyanto paricchedo assā atthīti pariyantā, upasampannasīle patto anupasampannasīlassa",
  "atk-s0517a:838_4": "avasānasabbhāvato vā pariyanto avasānaṃ assā atthīti pariyantā. Sapariyantāti vā",
  "atk-s0517a:838_5": "vattabbe sakāralopo katoti veditabbo “dakaṃ dakāsayā pavisantī”ti ettha ukāralopo",
  "atk-s0517a:838_6": "viya. Parisuddhabhāvo pārisuddhi, pariyantā ca sā pārisuddhi cāti pariyantapārisuddhi,",
  "atk-s0517a:838_7": "pariyantapārisuddhisaṅkhātaṃ sīlaṃ pariyantapārisuddhisīlaṃ. Vuttapaṭipakkhena na",
  "atk-s0517a:838_8": "pariyantāti apariyantā, natthi etissā pariyantotipi apariyantā, vuddho etissā pariyantotipi",
  "atk-s0517a:838_9": "apariyantā. Samādānato pabhuti akhaṇḍitattā khaṇḍitāpi katapaṭikammattā cittuppādamattakenāpi",
  "atk-s0517a:838_10": "malena virahitattā ca parisuddhajātimaṇi viya sudhantasuparikammakatasuvaṇṇaṃ viya",
  "atk-s0517a:838_11": "ca parisuddhattā ariyamaggassa padaṭṭhānabhūtā anūnaṭṭhena paripūṇṇā. Diṭṭhiyā pahīnattā",
  "atk-s0517a:838_12": "diṭṭhiparāmāsena aggahitattā aparāmaṭṭhā.Ayaṃ te sīle dosoti kenaci codakena parāmasituṃ",
  "atk-s0517a:838_13": "asakkuṇeyyattā vā aparāmaṭṭhā. Arahattaphalakkhaṇe sabbadarathapaṭippassaddhiyā paṭippassaddhi.",
  "atk-s0517a:838_14": "Anupasampannānanti anavasesasamādānavasena sīlasampadāya bhusaṃ sampannāti upasampannā,",
  "atk-s0517a:838_15": "na upasampannā anupasampannā. Tesaṃ anupasampannānaṃ.",
  "atk-s0517a:839_0": "Pariyantasikkhāpadānanti ettha sikkhitabbaṭṭhena sikkhā, koṭṭhāsaṭṭhena padāni, sikkhitabbakoṭṭhāsānīti",
  "atk-s0517a:839_1": "attho. Apica sīle patiṭṭhitena uparipattabbattā sabbe kusalā dhammā sikkhā, sīlāni",
  "atk-s0517a:839_2": "tāsaṃ sikkhānaṃ patiṭṭhaṭṭhena padānīti sikkhānaṃ padattā sikkhāpadāni, pariyantāni",
  "atk-s0517a:839_3": "sikkhāpadāni etesanti pariyantasikkhāpadā. Tesaṃ pariyantasikkhāpadānaṃ. Ettha ca",
  "atk-s0517a:839_4": "dve pariyantā sikkhāpadapariyanto ca kālapariyanto ca. Katamo sikkhāpadapariyanto?",
  "atk-s0517a:839_5": "Upāsakopāsikānaṃ yathāsamādānavasena ekaṃ vā dve vā tīṇi vā cattāri vā pañca vā aṭṭha",
  "atk-s0517a:839_6": "vā dasa vā sikkhāpadāni honti, sikkhamānasāmaṇerasāmaṇerīnaṃ dasa sikkhāpadāni. Ayaṃ",
  "atk-s0517a:839_7": "sikkhāpadapariyanto. Katamo kālapariyanto? Upāsakopāsikā dānaṃ dadamānā parivesanapariyantaṃ",
  "atk-s0517a:839_8": "sīlaṃ samādiyanti, vihāragatā vihārapariyantaṃ sīlaṃ samādiyanti, ekaṃ vā dve vā",
  "atk-s0517a:839_9": "tayo vā bhiyyo vā rattindivāni paricchedaṃ katvā sīlaṃ samādiyanti. Ayaṃ kālapariyanto.",
  "atk-s0517a:839_10": "Imesu dvīsu pariyantesu sikkhāpadaṃ pariyantaṃ katvā samādinnaṃ sīlaṃ vītikkamanena",
  "atk-s0517a:839_11": "vā maraṇena vā paṭippassambhati, kālaṃ pariyantaṃ katvā samādinnaṃ taṃtaṃkālātikkamena paṭippassambhati.",
  "atk-s0517a:840": "Apariyantasikkhāpadānanti –",
  "atk-s0517a:841": "“Nava koṭisahassāni, asīti satakoṭiyo;",
  "atk-s0517a:842": "Paññāsa satasahassāni, chattiṃsa ca punāpare.",
  "atk-s0517a:843": "“Ete saṃvaravinayā, sambuddhena pakāsitā;",
  "atk-s0517a:844": "Peyyālamukhena niddiṭṭhā, sikkhā vinayasaṃvare”ti. –",
  "atk-s0517a:845_0": "Evaṃ gaṇanavasena pariyantānampi sikkhāpadānaṃ anavasesasamādānabhāvavasena lābhayasañātiaṅgajīvitahetu",
  "atk-s0517a:845_1": "adiṭṭhapariyantabhāvavasena upari rakkhitabbasīlaparicchedābhāvavasena ca natthi",
  "atk-s0517a:845_2": "etesaṃ pariyantoti apariyantāni. Apariyantāni sikkhāpadāni etesanti apariyantasikkhāpadā.",
  "atk-s0517a:845_3": "Tesaṃ apariyantasikkhāpadānaṃ, vuddhapariyantasikkhāpadānanti vā attho.",
  "atk-s0517a:846": "Puthujjanakalyāṇakānantiādīsu –",
  "atk-s0517a:847": "“Puthūnaṃ jananādīhi, kāraṇehi puthujjano;",
  "atk-s0517a:848": "Puthujjanantogadhattā, puthuvāyaṃ jano iti”. –",
  "atk-s0517a:849": "Vuttaputhujjanalakkhaṇānatikkamepi –",
  "atk-s0517a:850": "“Duve puthujjanā vuttā, buddhenādiccabandhunā;",
  "atk-s0517a:851": "Andho puthujjano eko, kalyāṇeko puthujjano”ti. –",
  "atk-s0517a:852_0": "Vuttaputhujjanadvaye kalyāṇadhammasamāgamena andhaputhujjanabhāvaṃ atikkamma kalyāṇaputhujjanabhāve",
  "atk-s0517a:852_1": "ṭhitānaṃ puthujjanakalyāṇakānaṃ kalyāṇaputhujjanānanti vuttaṃ hoti. Puthujjanesu",
  "atk-s0517a:852_2": "vā kalyāṇakānaṃ puthujjanakalyāṇakānaṃ.",
  "atk-s0517a:853_0": "Kusaladhamme yuttānanti ettha kusalasaddo tāva ārogyānavajjachekasukhavipākesu dissati.",
  "atk-s0517a:853_1": "Ayañhi “kacci nu bhoto kusalaṃ, kacci bhoto anāmaya”ntiādīsu ārogye dissati. “Katamo",
  "atk-s0517a:853_2": "pana, bhante, kāyasamācāro kusalo? Yo kho, mahārāja, kāyasamācāro anavajjo”ti ca",
  "atk-s0517a:853_3": "“puna caparaṃ, bhante, etadānuttariyaṃ yathā bhagavā dhammaṃ deseti kusalesu dhammesū”ti",
  "atk-s0517a:853_4": "ca evamādīsu anavajje. “Kusalo tvaṃ rathassa aṅgapaccaṅgānaṃ, kusalā naccagītassa",
  "atk-s0517a:853_5": "sikkhitā cāturitthiyo”tiādīsu cheke. “Kusalānaṃ, bhikkhave, dhammānaṃ samādānahetu.",
  "atk-s0517a:853_6": "Kusalassa kammassa katattā upacitattā”tiādīsu sukhavipāke. Svāyamidha ārogyepi anavajjepi",
  "atk-s0517a:853_7": "sukhavipākepi vaṭṭati.",
  "atk-s0517a:854_0": "Vacanattho panettha kucchite pāpake dhamme salayanti calayanti kampenti viddhaṃsentīti",
  "atk-s0517a:854_1": "kusalā. Kucchitena vā ākārena sayanti pavattantīti kusā, te kuse lunanti chindantīti",
  "atk-s0517a:854_2": "kusalā. Kucchitānaṃ vā sānato tanukaraṇato kusaṃ ñāṇaṃ. Tena kusena lātabbā gahetabbā",
  "atk-s0517a:854_3": "pavattetabbāti kusalā, yathā vā kusā ubhayabhāgagataṃ hatthappadesaṃ lunanti, evamimepi",
  "atk-s0517a:854_4": "uppannānuppannabhāvena ubhayabhāgagataṃ saṃkilesapakkhaṃ lunanti, tasmā kusā viya",
  "atk-s0517a:854_5": "lunantīti kusalā. Apica ārogyaṭṭhena anavajjaṭṭhena kosallasambhūtaṭṭhena vā kusalā.",
  "atk-s0517a:854_6": "Idha pana yasmā vipassanākusalameva adhippetaṃ, tasmā sese vihāya tasseva dassanatthaṃ",
  "atk-s0517a:854_7": "“kusaladhamme”ti ekavacanaṃ katanti veditabbaṃ. Vipassanākusaladhamme sātaccakiriyatāya",
  "atk-s0517a:854_8": "sakkaccakāritāya ca yuttānanti attho.",
  "atk-s0517a:855_0": "Sekkhapariyante paripūrakārīnanti ettha tīsu sikkhāsu jātātipi sekkhā, sattannaṃ",
  "atk-s0517a:855_1": "sekkhānaṃ etetipi sekkhā, sayameva sikkhantītipi sekkhā. Sotāpattimaggaphalasakadāgāmimaggaphalaanāgāmimaggaphalaarahattamaggadhammā.",
  "atk-s0517a:855_2": "Te sekkhā dhammā pariyante avasāne etassa, te vā sekkhā dhammā pariyanto paricchedo",
  "atk-s0517a:855_3": "etassāti sekkhapariyanto. Tasmiṃ sekkhapariyante dhammeti sambandho. Paripūraṃ paripuṇṇataṃ",
  "atk-s0517a:855_4": "karontīti paripūrakārino, paripūrakāro paripūrakiriyā etesaṃ atthīti vā paripūrakārino.",
  "atk-s0517a:855_5": "Tesaṃ sotāpattimaggassa pubbabhāgabhūte sekkhapariyante paṭipadādhamme vipassanāpāripūriyā",
  "atk-s0517a:855_6": "paripūrakārīnaṃ. Kāye ca jīvite ca anapekkhānanti ettha kāyeti sarīre. Sarīrañhi",
  "atk-s0517a:855_7": "asucisañcayato kucchitānañca kesādīnaṃ cakkhurogādīnañca rogasatānaṃ āyabhūtattā",
  "atk-s0517a:855_8": "kāyoti vuccati. Jīviteti jīvitindriye. Tañhi jīvanti tenāti jīvitanti vuccati. Natthi",
  "atk-s0517a:855_9": "etesaṃ apekkhāti anapekkhā, nissinehāti attho. Tesaṃ tasmiṃ kāye ca jīvite ca anapekkhānaṃ.",
  "atk-s0517a:856_0": "Idāni tesaṃ tesu anapekkhattassa kāraṇaṃ dassento pariccattajīvitānanti āha. Bhagavato",
  "atk-s0517a:856_1": "ācariyassa vā sakajīvitapariccāgeneva hi te kilamamānepi kāye vinassamānepi jīvite",
  "atk-s0517a:856_2": "anapekkhā hontīti. Sattannaṃ sekkhānanti sikkhantīti sekkhāti laddhanāmānaṃ sotāpattimaggaṭṭhādīnaṃ",
  "atk-s0517a:856_3": "sattannaṃ ariyapuggalānaṃ. Tathāgatasāvakānanti tathāgatassa sāvakānaṃ. Aṭṭhapi hi",
  "atk-s0517a:856_4": "ariyapuggalā savanante ariyāya jātiyā jātattā bhagavato desanaṃ anusiṭṭhiṃ aveccappasādayogena",
  "atk-s0517a:856_5": "sakkaccaṃ suṇantīti sāvakā. Tesupi arahattaphalaṭṭheyeva visesetvā dassento khīṇāsavānanti",
  "atk-s0517a:856_6": "āha, arahattamaggañāṇena parikkhīṇasabbāsavānanti attho. Paccekabuddhānanti taṃ taṃ",
  "atk-s0517a:856_7": "kāraṇaṃ paṭicca ekova anācariyako catusaccaṃ bujjhitavāti paccekabuddho. Tādisānaṃ paccekabuddhānaṃ.",
  "atk-s0517a:857_0": "Tathāgatānanti ettha aṭṭhahi kāraṇehi bhagavā tathāgato – tathā āgatoti tathāgato,",
  "atk-s0517a:857_1": "tathā gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti",
  "atk-s0517a:857_2": "tathāgato, tathadassitāya tathāgato, tathavāditāya tathāgato, tathā kāritāya tathāgato,",
  "atk-s0517a:857_3": "abhibhavanaṭṭhena tathāgato.",
  "atk-s0517a:858_0": "Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0517a:858_1": "sammāsambuddhā āgatā. Kiṃ vuttaṃ hoti? Yenābhinīhārena purimakā bhagavanto āgatā,",
  "atk-s0517a:858_2": "teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā",
  "atk-s0517a:858_3": "dasa pāramiyo, dasa upapāramiyo, dasa paramatthapāramiyoti samatiṃsa pāramiyo pūretvā",
  "atk-s0517a:858_4": "aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā,",
  "atk-s0517a:858_5": "pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā",
  "atk-s0517a:858_6": "āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne",
  "atk-s0517a:858_7": "cattāro sammappadhāne cattāro iddhipāde pañcindriyāni pañca balāni satta bojjhaṅge",
  "atk-s0517a:858_8": "ariyaṃ aṭṭhaṅgikaṃ maggaṃ bhāvetvā brūhetvā āgatā, tathā amhākampi bhagavā āgatoti tathāgato.",
  "atk-s0517a:859": "“Yatheva dīpaṅkarabuddhaādayo, sabbaññubhāvaṃ munayo idhāgatā;",
  "atk-s0517a:860": "Tathā ayaṃ sakyamunīpi āgato, tathāgato vuccati tena cakkhumā”ti.",
  "atk-s0517a:861_0": "Kathaṃ tathā gatoti tathāgato? Yathā sampatijātā purimakā bhagavanto gatā. Kathañca",
  "atk-s0517a:861_1": "te gatā? Te hi sampatijātā samehi pādehi pathaviyaṃ patiṭṭhāya uttarenamukhā sattapadavītihārena",
  "atk-s0517a:861_2": "gatā. Yathāha “sampatijāto, ānanda, bodhisatto samehi pādehi pathaviyaṃ patiṭṭhahitvā",
  "atk-s0517a:861_3": "uttarābhimukho sattapadavītihārena gacchati setamhi chatte anudhārayamāne, sabbā",
  "atk-s0517a:861_4": "ca disā anuviloketi, āsabhiñca vācaṃ bhāsati ‘aggohamasmi lokassa, jeṭṭhohamasmi",
  "atk-s0517a:861_5": "lokassa, seṭṭhohamasmi lokassa, ayamantimā jāti, natthi dāni punabbhavo”’ti. Tañcassa",
  "atk-s0517a:861_6": "gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena. Yañhi",
  "atk-s0517a:861_7": "so sampatijāto samehi pādehi patiṭṭhahi, idamassa caturiddhipādapaṭilābhassa pubbanimittaṃ,",
  "atk-s0517a:861_8": "uttaramukhabhāvo panassa sabbalokuttarabhāvassa pubbanimittaṃ, sattapadavītihāro",
  "atk-s0517a:861_9": "sattabojjhaṅgaratanapaṭilābhassa pubbanimittaṃ, “suvaṇṇadaṇḍā vītipatanti cāmarā”ti",
  "atk-s0517a:861_10": "ettha vuttacāmarukkhepo pana sabbatitthiyanimmathanassa pubbanimittaṃ, setacchattadhāraṇaṃ",
  "atk-s0517a:861_11": "arahattaphalavimuttivaravimalasetacchattapaṭilābhassa pubbanimittaṃ, sabbādisānuvilokanaṃ",
  "atk-s0517a:861_12": "sabbaññutānāvaraṇañāṇapaṭilābhassa pubbanimittaṃ, āsabhivācābhāsanaṃ pana appaṭivattiyavaradhammacakkappavattanassa",
  "atk-s0517a:861_13": "pubbanimittaṃ. Tathāyaṃ bhagavāpi gato. Tañcassa gamanaṃ tathaṃ ahosi avitathaṃ tesaṃyeva",
  "atk-s0517a:861_14": "visesādhigamānaṃ pubbanimittabhāvena. Tenāhu porāṇā –",
  "atk-s0517a:862": "“Muhuttajātova gavaṃpatī yathā, samehi pādehi phusī vasundharaṃ;",
  "atk-s0517a:863": "So vikkamī satta padāni gotamo, setañca chattaṃ anudhārayuṃ marū.",
  "atk-s0517a:864": "“Gantvāna so satta padāni gotamo, disā vilokesi samā samantato;",
  "atk-s0517a:865": "Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito”ti.",
  "atk-s0517a:866": "Evaṃ tathā gatoti tathāgato.",
  "atk-s0517a:867_0": "Atha vā yathā purimakā bhagavanto, ayampi bhagavā tatheva nekkhammena kāmacchandaṃ…pe…",
  "atk-s0517a:867_1": "paṭhamajjhānena nīvaraṇe…pe… aniccānupassanāya niccasaññaṃ…pe… arahattamaggena sabbakilese",
  "atk-s0517a:867_2": "pahāya gato. Evampi tathā gatoti tathāgato.",
  "atk-s0517a:868_0": "Kathaṃ tathalakkhaṇaṃ āgatoti tathāgato? Pathavīdhātuyā kakkhaḷattalakkhaṇaṃ tathaṃ",
  "atk-s0517a:868_1": "avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā",
  "atk-s0517a:868_2": "vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.",
  "atk-s0517a:869": "Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.",
  "atk-s0517a:870": "Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.",
  "atk-s0517a:871": "Saddhindriyassa adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.",
  "atk-s0517a:872": "Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.",
  "atk-s0517a:873_0": "Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,",
  "atk-s0517a:873_1": "vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa",
  "atk-s0517a:873_2": "upasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa",
  "atk-s0517a:873_3": "paṭisaṅkhānalakkhaṇaṃ.",
  "atk-s0517a:874_0": "Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya",
  "atk-s0517a:874_1": "pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,",
  "atk-s0517a:874_2": "sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.",
  "atk-s0517a:875_0": "Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,",
  "atk-s0517a:875_1": "nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,",
  "atk-s0517a:875_2": "phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa",
  "atk-s0517a:875_3": "gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ,",
  "atk-s0517a:875_4": "maraṇassa cutilakkhaṇaṃ.",
  "atk-s0517a:876_0": "Dhātūnaṃ suññatālakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ,",
  "atk-s0517a:876_1": "sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ,",
  "atk-s0517a:876_2": "balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.",
  "atk-s0517a:877": "Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.",
  "atk-s0517a:878": "Sīlavisuddhiyā saṃvaralakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā dassanalakkhaṇaṃ.",
  "atk-s0517a:879": "Khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.",
  "atk-s0517a:880_0": "Chandassa mūlalakkhaṇaṃ, manasikārassa samuṭṭhānalakkhaṇaṃ, phassassa samodhānalakkhaṇaṃ,",
  "atk-s0517a:880_1": "vedanāya samosaraṇalakkhaṇaṃ, samādhissa pamukhalakkhaṇaṃ, satiyā ādhipateyyalakkhaṇaṃ,",
  "atk-s0517a:880_2": "paññāya tatuttarilakkhaṇaṃ, vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ",
  "atk-s0517a:880_3": "tathaṃ avitathaṃ. Etaṃ tathalakkhaṇaṃ ñāṇagatiyā āgato avirajjhitvā patto anuppattoti",
  "atk-s0517a:880_4": "tathāgato. Evaṃ tathalakkhaṇaṃ āgatoti tathāgato.",
  "atk-s0517a:881_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0517a:881_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0517a:881_2": "Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti",
  "atk-s0517a:881_3": "vitthāro. Tāni ca bhagavā abhisambuddhoti tathānaṃ abhisambuddhattā tathāgatoti vuccati.",
  "atk-s0517a:881_4": "Abhisambodhattho hi ettha gatasaddo.",
  "atk-s0517a:882_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0517a:882_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya",
  "atk-s0517a:882_2": "saṅkhārānaṃ paccayaṭṭho tatho avitatho anaññatho…pe… jātiyā jarāmaraṇassa paccayaṭṭho",
  "atk-s0517a:882_3": "tatho avitatho anaññatho. Taṃ sabbaṃ bhagavā abhisambuddho. Tasmāpi tathānaṃ abhisambuddhattā",
  "atk-s0517a:882_4": "tathāgato. Evaṃ tathadhamme yāthāvato abhisambuddhoti tathāgato.",
  "atk-s0517a:883_0": "Kathaṃ tathadassitāya tathāgato? Bhagavā yaṃ sadevake loke…pe… sadevamanussāya aparimāṇāsu",
  "atk-s0517a:883_1": "lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma",
  "atk-s0517a:883_2": "atthi, taṃ sabbākārena jānāti passati. Evaṃ jānatā passatā ca tena taṃ iṭṭhāniṭṭhādivasena",
  "atk-s0517a:883_3": "vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0517a:883_4": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0517a:883_5": "pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṃ",
  "atk-s0517a:883_6": "tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.",
  "atk-s0517a:883_7": "Vuttampi cetaṃ bhagavatā “yaṃ, bhikkhave, sadevakassa lokassa…pe… sadevamanussāya",
  "atk-s0517a:883_8": "diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi,",
  "atk-s0517a:883_9": "tamahaṃ abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ",
  "atk-s0517a:883_10": "tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0517a:884_0": "Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno",
  "atk-s0517a:884_1": "catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca",
  "atk-s0517a:884_2": "rattiṃ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0517a:884_3": "kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ",
  "atk-s0517a:884_4": "suttaṃ geyyaṃ…pe… vedallaṃ, taṃ sabbaṃ atthato ca byañjanato ca anavajjaṃ anupavajjaṃ",
  "atk-s0517a:884_5": "anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi",
  "atk-s0517a:884_6": "tattha vālaggamattampi pakkhalitaṃ, sabbaṃ taṃ ekamuddikāya lañchitaṃ viya, ekanāḷikāya",
  "atk-s0517a:884_7": "mitaṃ viya, ekatulāya tulitaṃ viya, ca tathameva hoti. Yathāha “yañca, cunda, rattiṃ",
  "atk-s0517a:884_8": "tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā",
  "atk-s0517a:884_9": "parinibbāyati, yaṃ etasmiṃ antare bhāsati lapati niddisati, sabbaṃ taṃ tathameva",
  "atk-s0517a:884_10": "hoti, no aññathā. Tasmā ‘tathāgato’ti vuccatī”ti. Gadaattho hi ettha gatasaddo. Evaṃ",
  "atk-s0517a:884_11": "tathavāditāya tathāgato.",
  "atk-s0517a:885": "Apica āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.",
  "atk-s0517a:886_0": "Kathaṃ tathākāritāya tathāgato? Bhagavato hi vācāya kāyo anulometi, kāyassāpi vācā,",
  "atk-s0517a:886_1": "tasmā yathāvādī tathākārī yathākārī tathāvādī ca hoti. Evaṃbhūtassa cassa yathā vācā,",
  "atk-s0517a:886_2": "kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato.",
  "atk-s0517a:886_3": "Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī",
  "atk-s0517a:886_4": "tathākārī, yathākārī tathāvādī. Tasmā ‘tathāgato’ti vuccatī”ti. Evaṃ tathākāritāya tathāgato.",
  "atk-s0517a:887_0": "Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā",
  "atk-s0517a:887_1": "tiriyaṃ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā",
  "atk-s0517a:887_2": "vimuttiñāṇadassanena, na tassa tulā vā pamāṇaṃ vā atthi, atulo appameyyo anuttaro",
  "atk-s0517a:887_3": "rājādhirājā devānaṃ atidevo sakkānaṃ atisakko brahmānaṃ atibrahmā. Tenāha – “sadevake,",
  "atk-s0517a:887_4": "bhikkhave, loke…pe… sadevamanussāya tathāgato abhibhū anabhibhūto aññadatthu daso",
  "atk-s0517a:887_5": "vasavattī. Tasmā ‘tathāgato’ti vuccatī”ti.",
  "atk-s0517a:888_0": "Tatthevaṃ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0517a:888_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0517a:888_2": "lokaṃ abhibhavati. Iti sabbalokābhibhavane tatho aviparīto desanāvilāsamayo ceva",
  "atk-s0517a:888_3": "puññamayo ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.",
  "atk-s0517a:889_0": "Apica tathāya gatotipi tathāgato, tathaṃ gatotipi tathāgatoti. Gatoti avagato atīto",
  "atk-s0517a:889_1": "patto paṭipannoti attho. Tattha sakalaṃ lokaṃ tīraṇapariññāya tathāya gato avagatoti",
  "atk-s0517a:889_2": "tathāgato, lokasamudayaṃ pahānapariññāya tathāya gato atītoti tathāgato, lokanirodhaṃ",
  "atk-s0517a:889_3": "sacchikiriyāya tathāya gato pattoti tathāgato, lokanirodhagāminipaṭipadaṃ tathaṃ",
  "atk-s0517a:889_4": "gato paṭipannoti tathāgato. Tena yaṃ vuttaṃ bhagavatā – “loko, bhikkhave, tathāgatena",
  "atk-s0517a:889_5": "abhisambuddho, lokasmā tathāgato visaṃyutto. Lokasamudayo, bhikkhave, tathāgatena",
  "atk-s0517a:889_6": "abhisambuddho, lokasamudayo tathāgatassa pahīno. Lokanirodho, bhikkhave, tathāgatena",
  "atk-s0517a:889_7": "abhisambuddho lokanirodho tathāgatassa sacchikato. Lokanirodhagāminī paṭipadā, bhikkhave,",
  "atk-s0517a:889_8": "tathāgatena abhisambuddhā, lokanirodhagāminīpaṭipadā tathāgatassa bhāvitā. Yaṃ, bhikkhave,",
  "atk-s0517a:889_9": "sadevakassa lokassa…pe… anuvicaritaṃ manasā, sabbaṃ taṃ tathāgatena abhisambuddhaṃ.",
  "atk-s0517a:889_10": "Tasmā ‘tathāgato’ti vuccatī”ti. Tassa evampi attho veditabbo. Idampi ca tathāgatassa",
  "atk-s0517a:889_11": "tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṃ",
  "atk-s0517a:889_12": "vaṇṇeyya. Yasmā pana sabbabuddhā tathāgataguṇenāpi samasamā, tasmā sabbesaṃ vasena tathāgatānanti āha.",
  "atk-s0517a:890_0": "Arahantānanti kilesehi ārakattā, arīnaṃ arānañca hatattā, paccayādīnaṃ arahattā,",
  "atk-s0517a:890_1": "pāpakaraṇe rahābhāvā tathāgato arahaṃ. Ārakā hi so sabbakilesehi suvidūravidūre ṭhito",
  "atk-s0517a:890_2": "maggena savāsanānaṃ kilesānaṃ pahīnattāti arahaṃ.",
  "atk-s0517a:891": "So tato ārakā nāma, yassa yenāsamaṅgitā;",
  "atk-s0517a:892": "Asamaṅgī ca dosehi, nātho tenārahaṃ mato.",
  "atk-s0517a:893": "Te cānena kilesārayo maggena hatāti arīnaṃ hatattāpi arahaṃ.",
  "atk-s0517a:894": "Yasmā rāgādisaṅkhātā, sabbepi arayo hatā;",
  "atk-s0517a:895": "Paññāsatthena nāthena, tasmāpi arahaṃ mato.",
  "atk-s0517a:896_0": "Yañcetaṃ avijjābhavataṇhāmayanābhipuññādiabhisaṅkhārānaṃ jarāmaraṇanemi āsavasamudayamayena",
  "atk-s0517a:896_1": "akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena",
  "atk-s0517a:896_2": "bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ",
  "atk-s0517a:896_3": "ñāṇapharasuṃ gahetvā sabbe arā hatāti arānaṃ hatattāpi arahaṃ.",
  "atk-s0517a:897": "Arā saṃsāracakkassa, hatā ñāṇāsinā yato;",
  "atk-s0517a:898": "Lokanāthena tenesa, arahanti pavuccati.",
  "atk-s0517a:899_0": "Aggadakkhiṇeyyattā ca cīvarādipaccaye arahati pūjāvisesañca. Teneva ca uppanne tathāgate",
  "atk-s0517a:899_1": "ye keci mahesakkhā devamanussā, na te aññattha pūjaṃ karonti. Tathā hi brahmā sahampati",
  "atk-s0517a:899_2": "sinerumattena ratanadāmena tathāgataṃ pūjesi, yathābalañca aññe devā manussā ca bimbisārakosalarājādayo.",
  "atk-s0517a:899_3": "Parinibbutampi ca bhagavantaṃ uddissa channavutikoṭidhanaṃ vissajjetvā asokamahārājā",
  "atk-s0517a:899_4": "sakalajambudīpe caturāsīti vihārasahassāni patiṭṭhāpesi, ko pana vādo aññesaṃ pūjāvisesānanti",
  "atk-s0517a:899_5": "paccayādīnaṃ arahattāpi arahaṃ.",
  "atk-s0517a:900": "Pūjāvisesaṃ saha paccayehi, yasmā ayaṃ arahati lokanātho;",
  "atk-s0517a:901": "Atthānurūpaṃ arahanti loke, tasmā jino arahati nāmametaṃ.",
  "atk-s0517a:902": "Yathā ca loke ye keci paṇḍitamānino bālā asilokabhayena raho pāpaṃ karonti, evamesa na kadāci karotīti pāpakaraṇe rahābhāvatopi arahaṃ.",
  "atk-s0517a:903": "Yasmā natthi raho nāma, pāpakammesu tādino;",
  "atk-s0517a:904": "Rahābhāvena tenesa, arahaṃ iti vissuto.",
  "atk-s0517a:905": "Evaṃ sabbathāpi –",
  "atk-s0517a:906": "Ārakattā hatattā ca, kilesārīna so muni;",
  "atk-s0517a:907": "Hatasaṃsāracakkāro, paccayādīna cāraho;",
  "atk-s0517a:908": "Na raho karoti pāpāni, arahaṃ tena vuccatīti.",
  "atk-s0517a:909": "Yasmā pana sabbabuddhā arahattaguṇenāpi samasamā, tasmā sabbesaṃ vasena “arahantāna”nti āha.",
  "atk-s0517a:910_0": "Sammāsambuddhānanti sammā sāmañca sabbadhammānaṃ buddhattā sammāsambuddho. Tathā",
  "atk-s0517a:910_1": "hesa sabbadhamme sammā sambuddho, abhiññeyye dhamme abhiññeyyato buddho, pariññeyye",
  "atk-s0517a:910_2": "dhamme pariññeyyato, pahātabbe dhamme pahātabbato, sacchikātabbe dhamme sacchikātabbato,",
  "atk-s0517a:910_3": "bhāvetabbe dhamme bhāvetabbato. Tenevāha –",
  "atk-s0517a:911": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0517a:912": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0517a:913_0": "Atha vā cakkhu dukkhasaccaṃ, tassa mūlakāraṇabhāvena samuṭṭhāpikā purimataṇhā samudayasaccaṃ,",
  "atk-s0517a:913_1": "ubhinnaṃ appavatti nirodhasaccaṃ, nirodhappajānanā paṭipadā maggasaccanti evaṃ ekekapaduddhārenāpi",
  "atk-s0517a:913_2": "sabbadhamme sammā sāmañca buddho. Esa nayo sotaghānajivhākāyamanesu. Eteneva nayena",
  "atk-s0517a:913_3": "rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha",
  "atk-s0517a:913_4": "phassā, cakkhusamphassajādayo cha vedanā, rūpasaññādayo cha saññā, rūpasañcetanādayo",
  "atk-s0517a:913_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "atk-s0517a:913_6": "cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "atk-s0517a:913_7": "dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo",
  "atk-s0517a:913_8": "nava bhavā, paṭhamādīni cattāri jhānāni, mettābhāvanādayo catasso appamaññā, catasso",
  "atk-s0517a:913_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni",
  "atk-s0517a:913_10": "ca yojetabbāni. Tatrāyaṃ ekapadayojanā – jarāmaraṇaṃ dukkhasaccaṃ, jāti samudayasaccaṃ,",
  "atk-s0517a:913_11": "ubhinnaṃ nissaraṇaṃ nirodhasaccaṃ, nirodhappajānanā paṭipadā maggasaccanti evaṃ ekekapaduddhārena",
  "atk-s0517a:913_12": "sabbadhamme sammā sāmañca buddho anubuddho paṭividdho. Yaṃ vā pana kiñci atthi neyyaṃ",
  "atk-s0517a:913_13": "nāma, sabbassa sammā sambuddhattā vimokkhantikañāṇavasena sammāsambuddho. Tassa pana",
  "atk-s0517a:913_14": "vibhāgo upari āvi bhavissatīti. Yasmā pana sabbabuddhā sammāsambuddhaguṇenāpi samasamā,",
  "atk-s0517a:913_15": "tasmā sabbesaṃ vasena “sammāsambuddhāna”nti āha.",
  "atk-s0517a:914_0": "38. Idāni pariyantapārisuddhiapariyantapārisuddhisīladvaye ekekameva sīlaṃ pañcadhā",
  "atk-s0517a:914_1": "bhinditvā dassetuṃ atthi sīlaṃ pariyantaṃ, atthi sīlaṃ apariyantantiādimāha. Itaresu",
  "atk-s0517a:914_2": "pana tīsu sīlesu tathāvidho bhedo natthīti. Tattha lābhapariyantanti lābhena pariyanto",
  "atk-s0517a:914_3": "bhedo etassāti lābhapariyantaṃ. Evaṃ sesānipi. Yasoti panettha parivāro. Idhāti imasmiṃ",
  "atk-s0517a:914_4": "loke. Ekaccoti eko. Lābhahetūti lābhoyeva hetu lābhahetu, tasmā lābhahetutoti vuttaṃ",
  "atk-s0517a:914_5": "hoti. Hetvatthe nissakkavacanaṃ. “Lābhapaccayā lābhakāraṇā”ti tasseva vevacanaṃ.",
  "atk-s0517a:914_6": "Hetumeva hi paṭicca etaṃ phalametīti paccayoti ca, phaluppattiṃ kārayatīti kāraṇanti ca vuccati.",
  "atk-s0517a:915_0": "Yathāsamādinnanti yaṃ yaṃ samādinnaṃ gahitaṃ. Vītikkamatīti ajjhācarati. Evarūpānīti",
  "atk-s0517a:915_1": "evaṃsabhāvāni, vuttappakārānīti adhippāyo. Sīlānīti gahaṭṭhasīlāni vā hontu pabbajitasīlāni",
  "atk-s0517a:915_2": "vā, yesaṃ ādimhi vā ante vā ekaṃ bhinnaṃ, tāni pariyante chinnasāṭako viya khaṇḍāni.",
  "atk-s0517a:915_3": "Yesaṃ vemajjhe ekaṃ bhinnaṃ, tāni majjhe vinividdhasāṭako viya chiddāni. Yesaṃ paṭipāṭiyā",
  "atk-s0517a:915_4": "dve vā tīṇi vā bhinnāni, tāni piṭṭhiyā vā kucchiyā vā uṭṭhitena dīghavaṭṭādisaṇṭhānena",
  "atk-s0517a:915_5": "visabhāgavaṇṇena kāḷarattādīnaṃ aññatarasarīravaṇṇā gāvī viya sabalāni. Yesaṃ antarantarā",
  "atk-s0517a:915_6": "ekekāni bhinnāni, tāni antarantarā visabhāgavaṇṇabinduvicitrā gāvī viya kammāsāni.",
  "atk-s0517a:915_7": "Avisesena vā sabbānipi sattavidhena methunasaṃyogena kodhūpanāhādīhi ca pāpadhammehi",
  "atk-s0517a:915_8": "upahatattā khaṇḍāni chiddāni sabalāni kammāsānīti. Tāniyeva taṇhādāsabyato mocetvā",
  "atk-s0517a:915_9": "bhujissabhāvākaraṇena na bhujissāni. Buddhādīhi viññūhi na pasatthattā na viññuppasatthāni.",
  "atk-s0517a:915_10": "Taṇhādiṭṭhīhi parāmaṭṭhattā, kenaci vā “ayaṃ te sīlesu doso”ti parāmaṭṭhuṃ sakkuṇeyyatāya",
  "atk-s0517a:915_11": "parāmaṭṭhāni. Upacārasamādhiṃ appanāsamādhiṃ vā, atha vā maggasamādhiṃ phalasamādhiṃ",
  "atk-s0517a:915_12": "vā na saṃvattayantīti asamādhisaṃvattanikāni. Na samādhisaṃvattanikānītipi pāṭho.",
  "atk-s0517a:916_0": "Keci pana “khaṇḍānīti kusalānaṃ dhammānaṃ appatiṭṭhābhūtattā, chiddānītipi evaṃ.",
  "atk-s0517a:916_1": "Sabalānīti vivaṇṇakaraṇattā, kammāsānītipi evaṃ. Na bhujissānīti taṇhādāsabyaṃ gatattā.",
  "atk-s0517a:916_2": "Na viññuppasatthānīti kusalehi garahitattā. Parāmaṭṭhānīti taṇhāya gahitattā. Asamādhisaṃvattanikānīti",
  "atk-s0517a:916_3": "vippaṭisāravatthubhūtattā”ti evamatthaṃ vaṇṇayanti.",
  "atk-s0517a:917_0": "Na avippaṭisāravatthukānīti vippaṭisārāvahattā avippaṭisārassa patiṭṭhā na hontīti",
  "atk-s0517a:917_1": "attho. Na pāmojjavatthukānīti avippaṭisārajāya dubbalapītiyā na vatthubhūtāni tassā",
  "atk-s0517a:917_2": "anāvahattā. Evaṃ sesesupi yojanā kātabbā. Na pītivatthukānīti dubbalapītijāya balavapītiyā",
  "atk-s0517a:917_3": "na vatthubhūtāni. Na passaddhivatthukānīti balavapītijāya kāyacittapassaddhiyā na",
  "atk-s0517a:917_4": "vatthubhūtāni. Na sukhavatthukānīti passaddhijassa kāyikacetasikasukhassa na vatthubhūtāni.",
  "atk-s0517a:917_5": "Na samādhivatthukānīti sukhajassa samādhissa na vatthubhūtāni. Na yathābhūtañāṇadassanavatthukānīti",
  "atk-s0517a:917_6": "samādhipadaṭṭhānassa yathābhūtañāṇadassanassa na vatthubhūtāni.",
  "atk-s0517a:918_0": "Na ekantanibbidāyātiādīsu na-kārameva āharitvā “na virāgāyā”tiādinā nayena sesapadehipi",
  "atk-s0517a:918_1": "yojetabbaṃ. Na virāgāyātiādīsu sanakāro vā pāṭho. Tattha ekantanibbidāyāti ekantena",
  "atk-s0517a:918_2": "vaṭṭe nibbindanatthāya na saṃvattantīti sambandho. Evaṃ sesesupi yojetabbaṃ. Virāgāyāti",
  "atk-s0517a:918_3": "vaṭṭe virajjanatthāya. Nirodhāyāti vaṭṭassa nirodhanatthāya. Upasamāyāti nirodhitassa",
  "atk-s0517a:918_4": "puna anuppattivasena vaṭṭassa upasamanatthāya. Abhiññāyāti vaṭṭassa abhijānanatthāya.",
  "atk-s0517a:918_5": "Sambodhāyāti kilesaniddāvigamena vaṭṭato pabujjhanatthāya. Nibbānāyāti amatanibbānatthāya.",
  "atk-s0517a:919_0": "Yathāsamādinnaṃ sikkhāpadaṃ vītikkamāyāti yathāsamādinnassa sikkhāpadassa vītikkamanatthāya.",
  "atk-s0517a:919_1": "Vibhattivipallāsavasena panettha upayogavacanaṃ kataṃ. Cittampi na uppādetīti cittuppādasuddhiyā",
  "atk-s0517a:919_2": "sīlassa ativisuddhabhāvadassanatthaṃ vuttaṃ, na pana cittuppādamattena sīlaṃ bhijjati.",
  "atk-s0517a:919_3": "Kiṃ so vītikkamissatīti kimatthaṃ vītikkamaṃ karissati, neva vītikkamaṃ karissatīti",
  "atk-s0517a:919_4": "attho. Akhaṇḍānītiādīni heṭṭhā vuttapaṭipakkhanayena veditabbāni. Na khaṇḍānītipi",
  "atk-s0517a:919_5": "pāṭho. “Ekantanibbidāyā”tiādīsu ekantena vaṭṭe nibbindanatthāyātiādinā nayena yojetabbaṃ.",
  "atk-s0517a:919_6": "Ettha pana nibbidāyāti vipassanā. Virāgāyāti maggo. Nirodhāya upasamāyāti nibbānaṃ.",
  "atk-s0517a:919_7": "Abhiññāya sambodhāyāti maggo. Nibbānāyāti nibbānameva. Ekasmiṃ ṭhāne vipassanā, dvīsu",
  "atk-s0517a:919_8": "maggo, tīsu nibbānaṃ vuttanti evaṃ avatthānakathā veditabbā. Pariyāyena pana sabbānipetāni",
  "atk-s0517a:919_9": "maggavevacanānipi nibbānavevacanānipi hontiyeva.",
  "atk-s0517a:920_0": "39. Idāni pariyantāpariyantavasena vijjamānapabhedaṃ dassetvā puna dhammavasena jātivasena",
  "atk-s0517a:920_1": "paccayavasena sampayuttavasena sīlassa pabhedaṃ dassetuṃ kiṃ sīlantiādimāha. Tattha",
  "atk-s0517a:920_2": "samuṭṭhāti etenāti samuṭṭhānaṃ. Paccayassetaṃ nāmaṃ. Kiṃ samuṭṭhānamassāti kiṃsamuṭṭhānaṃ.",
  "atk-s0517a:920_3": "Katinaṃ dhammānaṃ samodhānaṃ samavāyo assāti katidhammasamodhānaṃ.",
  "atk-s0517a:921_0": "Cetanā sīlanti pāṇātipātādīhi viramantassa, vattapaṭipattiṃ vā pūrentassa cetanā.",
  "atk-s0517a:921_1": "Cetasikaṃ sīlanti pāṇātipātādīhi viramantassa virati. Apica cetanā sīlaṃ nāma pāṇātipātādīni",
  "atk-s0517a:921_2": "pajahantassa sattakammapathacetanā. Cetasikaṃ sīlaṃ nāma “abhijjhaṃ loke pahāya vigatābhijjhena",
  "atk-s0517a:921_3": "cetasā viharatī”tiādinā nayena vuttā anabhijjhāabyāpādasammādiṭṭhidhammā. Saṃvaro",
  "atk-s0517a:921_4": "sīlanti ettha pañcavidho saṃvaro veditabbo – pātimokkhasaṃvaro, satisaṃvaro, ñāṇasaṃvaro,",
  "atk-s0517a:921_5": "khantisaṃvaro, vīriyasaṃvaroti. Tattha “iminā pātimokkhasaṃvarena upeto hoti samupeto”ti",
  "atk-s0517a:921_6": "ayaṃ pātimokkhasaṃvaro. “Rakkhati cakkhundriyaṃ, cakkhundriye saṃvaraṃ āpajjatī”ti ayaṃ satisaṃvaro.",
  "atk-s0517a:922": "“Yāni sotāni lokasmiṃ, (ajitāti bhagavā;)",
  "atk-s0517a:923": "Sati tesaṃ nivāraṇaṃ;",
  "atk-s0517a:924": "Sotānaṃ saṃvaraṃ brūmi, paññāyete pidhīyare”ti. –",
  "atk-s0517a:925_0": "Ayaṃ ñāṇasaṃvaro. Paccayapaṭisevanampi ettheva samodhānaṃ gacchati. Yo panāyaṃ “khamo",
  "atk-s0517a:925_1": "hoti sītassa uṇhassā”tiādinā nayena āgato, ayaṃ khantisaṃvaro nāma. Yo cāyaṃ “uppannaṃ",
  "atk-s0517a:925_2": "kāmavitakkaṃ nādhivāsetī”tiādinā nayena āgato, ayaṃ vīriyasaṃvaro nāma. Ājīvapārisuddhipi",
  "atk-s0517a:925_3": "ettheva samodhānaṃ gacchati. Iti ayaṃ pañcavidhopi saṃvaro, yā ca pāpabhīrukānaṃ",
  "atk-s0517a:925_4": "kulaputtānaṃ sampattavatthuto virati, sabbametaṃ saṃvarasīlanti veditabbaṃ. Avītikkamo",
  "atk-s0517a:925_5": "sīlanti samādinnasīlassa kāyikavācasiko avītikkamo. Idaṃ tāva kiṃ sīlanti pañhassa vissajjanaṃ.",
  "atk-s0517a:926_0": "Kati sīlānīti pañhassa vissajjane kusalasīlaṃ akusalasīlaṃ abyākatasīlanti ettha",
  "atk-s0517a:926_1": "yasmā loke tesaṃ tesaṃ sattānaṃ pakati sīlanti vuccati, yaṃ sandhāya “ayaṃ sukhasīlo,",
  "atk-s0517a:926_2": "ayaṃ dukkhasīlo, ayaṃ kalahasīlo, ayaṃ maṇḍanasīlo”ti bhaṇanti. Tasmā tena pariyāyena",
  "atk-s0517a:926_3": "atthuddhāravasena akusalasīlamapi sīlanti vuttaṃ. Taṃ pana “sutvāna saṃvare paññā”ti",
  "atk-s0517a:926_4": "vacanato idhādhippetasīlaṃ na hotīti.",
  "atk-s0517a:927": "Yasmā pana cetanādibhedassa sīlassa sampayuttacittaṃ samuṭṭhānaṃ, tasmā kusalacittasamuṭṭhānaṃ kusalasīlantiādimāha.",
  "atk-s0517a:928_0": "Saṃvarasamodhānaṃ sīlanti saṃvarasampayuttakhandhā. Te hi saṃvarena samāgatā missībhūtāti",
  "atk-s0517a:928_1": "saṃvarasamodhānanti vuttā. Evaṃ avītikkamasamodhānaṃ sīlampi veditabbaṃ. Tathābhāve",
  "atk-s0517a:928_2": "jātacetanā samodhānaṃ sīlanti saṃvarabhāve avītikkamabhāve jātacetanāsampayuttā khandhā.",
  "atk-s0517a:928_3": "Yasmā ca tīsupi cetesu taṃsampayuttā dhammā adhippetā, tasmā cetanāsamodhānena cetasikānampi",
  "atk-s0517a:928_4": "saṅgahitattā cetasikasamodhānasīlaṃ visuṃ na niddiṭṭhanti veditabbaṃ. Heṭṭhā cetanādayo",
  "atk-s0517a:928_5": "dhammā “sīla”nti vuttā. Na kevalaṃ te eva sīlaṃ, taṃsampayuttā dhammāpi sīlamevāti",
  "atk-s0517a:928_6": "dassanatthaṃ ayaṃ tiko vuttoti veditabbo.",
  "atk-s0517a:929_0": "40. Idāni yasmā cetanācetasikā saṃvarāvītikkamāyeva honti na visuṃ, tasmā saṃvarāvītikkameyeva",
  "atk-s0517a:929_1": "yāva arahattamaggā sādhāraṇakkamena yojento pāṇātipātaṃ saṃvaraṭṭhena sīlaṃ, avītikkamaṭṭhena",
  "atk-s0517a:929_2": "sīlantiādimāha. Pāṇātipātā veramaṇiādayo hi yasmā attano attano paccanīkaṃ saṃvaranti,",
  "atk-s0517a:929_3": "taṃ na vītikkamanti ca, tasmā saṃvaraṇato avītikkamanato ca saṃvaraṭṭhena sīlaṃ avītikkamaṭṭhena",
  "atk-s0517a:929_4": "sīlaṃ nāma hoti. Tattha pāṇātipātaṃ saṃvaraṭṭhenāti pāṇātipātassa pidahanaṭṭhena",
  "atk-s0517a:929_5": "sīlaṃ. Kiṃ taṃ? Pāṇātipātā veramaṇī. Sā ca taṃ saṃvarantīyeva taṃ na vītikkamatīti",
  "atk-s0517a:929_6": "avītikkamaṭṭhena sīlaṃ. Evameva adinnādānā veramaṇiādayo anabhijjhāabyāpādasammādiṭṭhiyo yojetabbā.",
  "atk-s0517a:930_0": "Pāṇātipātantiādīsu pana dasasu akusalakammapathesu pāṇassa atipāto pāṇātipāto. Pāṇavadho",
  "atk-s0517a:930_1": "pāṇaghātoti vuttaṃ hoti. Pāṇoti cettha vohārato satto, paramatthato jīvitindriyaṃ.",
  "atk-s0517a:930_2": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ",
  "atk-s0517a:930_3": "aññataradvārappavattā vadhakacetanā pāṇātipāto. So guṇavirahitesu tiracchānagatādīsu",
  "atk-s0517a:930_4": "pāṇesu khuddake pāṇe appasāvajjo, mahāsarīre mahāsāvajjo. Kasmā? Payogamahantatāya.",
  "atk-s0517a:930_5": "Payogasamattepi vatthumahantatāya. Guṇavantesu manussādīsu appaguṇe pāṇe appasāvajjo,",
  "atk-s0517a:930_6": "mahāguṇe mahāsāvajjo. Sarīraguṇānaṃ pana samabhāve sati kilesānaṃ upakkamānañca mudutāya",
  "atk-s0517a:930_7": "appasāvajjo, tibbatāya mahāsāvajjoti veditabbo. Tassa pañca sambhārā – pāṇo, pāṇasaññitā,",
  "atk-s0517a:930_8": "vadhakacittaṃ, upakkamo, tena maraṇanti.",
  "atk-s0517a:931_0": "Adinnassa ādānaṃ adinnādānaṃ, parasaṃharaṇaṃ, theyyaṃ, corikāti vuttaṃ hoti. Tattha",
  "atk-s0517a:931_1": "adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo",
  "atk-s0517a:931_2": "ca hoti, tasmiṃ parapariggahite parapariggahitasaññino tadādāyakaupakkamasamuṭṭhāpikā",
  "atk-s0517a:931_3": "kāyavacīdvārānaṃ aññataradvārappavattā theyyacetanā adinnādānaṃ. Taṃ hīne parasantake",
  "atk-s0517a:931_4": "appasāvajjaṃ, paṇīte mahāsāvajjaṃ. Kasmā? Vatthupaṇītatāya. Vatthusamatte sati guṇādhikānaṃ",
  "atk-s0517a:931_5": "santake vatthusmiṃ mahāsāvajjaṃ, taṃ taṃ guṇādhikaṃ upādāya tato tato hīnaguṇassa",
  "atk-s0517a:931_6": "santake vatthusmiṃ appasāvajjaṃ. Tassa pañca sambhārā – parapariggahitaṃ, parapariggahitasaññitā",
  "atk-s0517a:931_7": "theyyacittaṃ, upakkamo, tena haraṇanti.",
  "atk-s0517a:932": "Kāmesūti methunasamācāresu. Micchācāroti ekantanindito lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesu micchācāro.",
  "atk-s0517a:933_0": "Tattha agamanīyaṭṭhānaṃ nāma purisānaṃ tāva māturakkhitā, piturakkhitā, mātāpiturakkhitā,",
  "atk-s0517a:933_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-s0517a:933_2": "saparidaṇḍāti māturakkhitādayo dasa, dhanakkītā, chandavāsinī, bhogavāsinī, paṭavāsinī,",
  "atk-s0517a:933_3": "odapattakinī, obhatacumbaṭā, dāsī ca, bhariyā ca, kammakārī ca bhariyā ca, dhajāhaṭā",
  "atk-s0517a:933_4": "muhuttikāti dhanakkītādayo dasāti vīsati itthiyo. Itthīsu pana dvinnaṃ sārakkhasaparidaṇḍānaṃ",
  "atk-s0517a:933_5": "dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ nāma.",
  "atk-s0517a:934_0": "So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-s0517a:934_1": "mahāsāvajjo. Tassa cattāro sambhārā – agamanīyavatthu, tasmiṃ sevanacittaṃ, sevanapayogo,",
  "atk-s0517a:934_2": "maggenamaggapaṭipattiadhivāsananti.",
  "atk-s0517a:935_0": "Musāti visaṃvādanapurekkhārassa atthabhañjako vacīpayogo, kāyapayogo vā. Visaṃvādanādhippāyena",
  "atk-s0517a:935_1": "panassa paravisaṃvādakakāyavacīpayogasamuṭṭhāpikā cetanā musāvādo. Aparo nayo – musāti",
  "atk-s0517a:935_2": "abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato pana",
  "atk-s0517a:935_3": "atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0517a:935_4": "So yamatthaṃ bhañjati, tassa appatāya appasāvajjo, mahantatāya mahāsāvajjo. Apica",
  "atk-s0517a:935_5": "gahaṭṭhānaṃ attano santakaṃ adātukāmatāya natthītiādinayappavatto appasāvajjo, sakkhinā",
  "atk-s0517a:935_6": "hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ",
  "atk-s0517a:935_7": "vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena",
  "atk-s0517a:935_8": "pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0517a:935_9": "Tassa cattāro sambhārā – atathaṃ vatthu, visaṃvādanacittaṃ, tajjo vāyāmo, parassa",
  "atk-s0517a:935_10": "tadatthavijānananti.",
  "atk-s0517a:936_0": "Yāya vācāya yassa taṃ vācaṃ bhāsati, tassa hadaye attano piyabhāvaṃ, parassa ca suññabhāvaṃ",
  "atk-s0517a:936_1": "karoti, sā pisuṇā vācā. Yāya pana attānampi parampi pharusaṃ karoti, yā vācā sayampi",
  "atk-s0517a:936_2": "pharusā neva kaṇṇasukhā na hadayasukhā vā, ayaṃ pharusā vācā. Yena samphaṃ palapati",
  "atk-s0517a:936_3": "niratthakaṃ, so samphappalāpo. Tesaṃ mūlabhūtā cetanāpi pisuṇāvācādināmameva labhati.",
  "atk-s0517a:936_4": "Sā eva ca idha adhippetāti.",
  "atk-s0517a:937_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0517a:937_1": "cetanā pisuṇā vācā. Sā yassa bhedaṃ karoti, tassa appaguṇatāya appasāvajjā, mahāguṇatāya",
  "atk-s0517a:937_2": "mahāsāvajjā. Tassā cattāro sambhārā – bhinditabbo paro, “iti ime nānā bhavissantī”ti",
  "atk-s0517a:937_3": "bhedapurekkhāratā vā “iti ahaṃ piyo bhavissāmi vissāsiko”ti piyakamyatā vā, tajjo",
  "atk-s0517a:937_4": "vāyāmo, tassa tadatthavijānananti. Pare pana abhinne kammapathabhedo natthi, bhinneyeva hoti.",
  "atk-s0517a:938_0": "Parassa mammacchedakakāyavacīpayogasamuṭṭhāpikā ekantapharusacetanā pharusā vācā.",
  "atk-s0517a:938_1": "Mammacchedakopi pana payogo cittasaṇhatāya pharusā vācā na hoti. Mātāpitaro hi kadāci",
  "atk-s0517a:938_2": "puttake evampi vadanti “corā vo khaṇḍākhaṇḍikaṃ karontū”ti. Uppalapattampi ca nesaṃ",
  "atk-s0517a:938_3": "upari patantaṃ na icchanti. Ācariyupajjhāyā ca kadāci nissitake evaṃ vadanti “kiṃ",
  "atk-s0517a:938_4": "ime ahirikā anottappino, niddhamatha ne”ti. Atha ca nesaṃ āgamādhigamasampattiṃ icchanti.",
  "atk-s0517a:938_5": "Yathā ca cittasaṇhatāya pharusā vācā na hoti, evaṃ vacanasaṇhatāya apharusā vācāpi",
  "atk-s0517a:938_6": "na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusā vācā hoti,",
  "atk-s0517a:938_7": "cittapharusatāya panesā pharusā vācāva. Sā yaṃ sandhāya pavattitā, tassa appaguṇatāya",
  "atk-s0517a:938_8": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosanāti.",
  "atk-s0517a:939_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0517a:939_1": "appasāvajjo, āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathāpurekkhāratā,",
  "atk-s0517a:939_2": "tathārūpikathākathanañcāti. Pare pana taṃ kathaṃ agaṇhante kammapathabhedo natthi,",
  "atk-s0517a:939_3": "parena samphappalāpe gahiteyeva hoti.",
  "atk-s0517a:940_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0517a:940_1": "Sā “aho vata idaṃ mamassā”ti evaṃ parabhaṇḍābhijjhāyanalakkhaṇā, adinnādānaṃ viya",
  "atk-s0517a:940_2": "appasāvajjā mahāsāvajjā ca. Tassa dve sambhārā – parabhaṇḍaṃ, attano pariṇāmanañcāti.",
  "atk-s0517a:940_3": "Parabhaṇḍavatthuke hi lobhe uppannepi na tāva kammapathabhedo hoti, yāva “aho vata",
  "atk-s0517a:940_4": "idaṃ mamassā”ti attano na pariṇāmeti.",
  "atk-s0517a:941_0": "Hitasukhaṃ byāpādayatīti byāpādo. So paravināsāya manopadosalakkhaṇo, pharusā vācā",
  "atk-s0517a:941_1": "viya appasāvajjo mahāsāvajjo ca. Tassa dve sambhārā – parasatto ca, tassa ca vināsacintāti.",
  "atk-s0517a:941_2": "Parasattavatthuke hi kodhe uppannepi na tāva kammapathabhedo hoti, yāva “aho vatāyaṃ",
  "atk-s0517a:941_3": "ucchijjeyya vinasseyyā”ti tassa vināsaṃ na cinteti.",
  "atk-s0517a:942_0": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā",
  "atk-s0517a:942_1": "nayena viparītadassanalakkhaṇā, samphappalāpo viya appasāvajjā, mahāsāvajjā ca. Apica",
  "atk-s0517a:942_2": "aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā,",
  "atk-s0517a:942_3": "yathā ca taṃ gaṇhāti, tathābhāvena tassūpaṭṭhānanti. Tattha natthikāhetukaakiriyadiṭṭhīhi",
  "atk-s0517a:942_4": "eva kammapathabhedo hoti, na aññadiṭṭhīhi.",
  "atk-s0517a:943": "Imesaṃ pana dasannaṃ akusalakammapathānaṃ dhammato, koṭṭhāsato, ārammaṇato, vedanāto, mūlatoti pañcahākārehi vinicchayo veditabbo.",
  "atk-s0517a:944": "Tattha dhammatoti etesu hi satta paṭipāṭiyā cetanādhammāva honti, abhijjhādayo tayo cetanāsampayuttā.",
  "atk-s0517a:945_0": "Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā eva honti,",
  "atk-s0517a:945_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ patvā lobho",
  "atk-s0517a:945_2": "akusalamūlaṃ hoti, byāpādo doso akusalamūlaṃ.",
  "atk-s0517a:946_0": "Ārammaṇatoti pāṇātipāto jīvitindriyārammaṇato saṅkhārārammaṇo. Adinnādānaṃ sattārammaṇaṃ",
  "atk-s0517a:946_1": "vā saṅkhārārammaṇaṃ vā. Micchācāro phoṭṭhabbavasena saṅkhārārammaṇo, sattārammaṇotipi",
  "atk-s0517a:946_2": "eke. Musāvādo sattārammaṇo vā saṅkhārārammaṇo vā. Tathā pisuṇā vācā. Pharusā vācā",
  "atk-s0517a:946_3": "sattārammaṇāva samphappalāpo diṭṭhasutamutaviññātavasena sattārammaṇo vā saṅkhārārammaṇo",
  "atk-s0517a:946_4": "vā. Tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇāva.",
  "atk-s0517a:947_0": "Vedanātoti pāṇātipāto dukkhavedano hoti. Kiñcāpi hi rājāno coraṃ disvā hasamānāpi",
  "atk-s0517a:947_1": "“gacchatha bhaṇe, māretha na”nti vadanti, sanniṭṭhāpakacetanā pana nesaṃ dukkhasampayuttāva",
  "atk-s0517a:947_2": "hoti. Adinnādānaṃ tivedanaṃ. Tañhi parabhaṇḍaṃ disvā haṭṭhatuṭṭhassa gaṇhato sukhavedanaṃ",
  "atk-s0517a:947_3": "hoti, bhītatasitassa gaṇhato dukkhavedanaṃ, tathā vipākanissandaphalāni paccavekkhantassa.",
  "atk-s0517a:947_4": "Gahaṇakāle majjhattabhāve ṭhitassa pana gaṇhato adukkhamasukhavedanaṃ hoti. Micchācāro",
  "atk-s0517a:947_5": "sukhamajjhattavasena dvivedano, sanniṭṭhāpakacitte pana majjhattavedano na hoti.",
  "atk-s0517a:947_6": "Musāvādo adinnādāne vuttanayeneva tivedano, tathā pisuṇā vācā. Pharusā vācā dukkhavedanā.",
  "atk-s0517a:947_7": "Samphappalāpo tivedano. Paresu hi sādhukāraṃ dentesu celādīni ukkhipantesu haṭṭhatuṭṭhassa",
  "atk-s0517a:947_8": "sītāharaṇabhāratayuddhādīni kathanakāle so sukhavedano hoti, paṭhamaṃ dinnavetanena",
  "atk-s0517a:947_9": "ekena pacchā āgantvā “ādito paṭṭhāya kathehī”ti vutte “niravasesaṃ yathānusandhikaṃ",
  "atk-s0517a:947_10": "pakiṇṇakakathaṃ kathessāmi nu kho, no”ti domanassitassa kathanakāle dukkhavedano",
  "atk-s0517a:947_11": "hoti, majjhattassa kathayato adukkhamasukhavedano hoti. Abhijjhā sukhamajjhattavasena",
  "atk-s0517a:947_12": "dvivedanā, tathā micchādiṭṭhi. Byāpādo dukkhavedano.",
  "atk-s0517a:948_0": "Mūlatoti pāṇātipāto dosamohavasena dvimūlako hoti, adinnādānaṃ dosamohavasena vā",
  "atk-s0517a:948_1": "lobhamohavasena vā, micchācāro lobhamohavasena, musāvādo dosamohavasena vā lobhamohavasena",
  "atk-s0517a:948_2": "vā. Tathā pisuṇā vācā samphappalāpo ca. Pharusā vācā dosamohavasena, abhijjhā mohavasena",
  "atk-s0517a:948_3": "ekamūlā, tathā byāpādo. Micchādiṭṭhi lobhamohavasena dvimūlāti.",
  "atk-s0517a:949": "Akusalakammapathakathā niṭṭhitā.",
  "atk-s0517a:950_0": "Pāṇātipātādīhi pana viratiyo, anabhijjhāabyāpādasammādiṭṭhiyo cāti ime dasa kusalakammapathā",
  "atk-s0517a:950_1": "nāma. Pāṇātipātādīhi etāya viramanti, sayaṃ vā viramati, viramaṇamattameva vā etanti",
  "atk-s0517a:950_2": "virati. Yā pāṇātipātādīhi viramantassa kusalacittasampayuttā virati, sā pabhedato",
  "atk-s0517a:950_3": "tividhā hoti sampattavirati samādānavirati samucchedaviratīti. Tattha asamādinnasikkhāpadānaṃ",
  "atk-s0517a:950_4": "attano jātivayabāhusaccādīni paccavekkhitvā “ayuttaṃ amhākaṃ evarūpaṃ pāpaṃ kātu”nti",
  "atk-s0517a:950_5": "sampattavatthuṃ avītikkamantānaṃ uppajjamānā virati sampattavirati nāma. Samādinnasikkhāpadānaṃ",
  "atk-s0517a:950_6": "pana sikkhāpadasamādāne ca tatuttari ca attano jīvitampi pariccajitvā vatthuṃ avītikkamantānaṃ",
  "atk-s0517a:950_7": "uppajjamānā virati samādānavirati nāma. Ariyamaggasampayuttā pana virati samucchedavirati",
  "atk-s0517a:950_8": "nāma, yassā uppattito pabhuti ariyapuggalānaṃ “pāṇaṃ ghātessāmā”tiādicittampi na uppajjatīti.",
  "atk-s0517a:951": "Idāni akusalakammapathānaṃ viya imesaṃ kusalakammapathānaṃ dhammato, koṭṭhāsato, ārammaṇato, vedanāto, mūlatoti pañcahākārehi vinicchayo veditabbo.",
  "atk-s0517a:952": "Tattha dhammatoti etesupi paṭipāṭiyā satta cetanāpi vaṭṭanti viratiyopi, ante tayo cetanāsampayuttāva.",
  "atk-s0517a:953_0": "Koṭṭhāsatoti paṭipāṭiyā satta kammapathā eva, no mūlāni, ante tayo kammapathā ceva",
  "atk-s0517a:953_1": "mūlāni ca. Anabhijjhā hi mūlaṃ patvā alobho kusalamūlaṃ hoti, abyāpādo adoso kusalamūlaṃ,",
  "atk-s0517a:953_2": "sammādiṭṭhi amoho kusalamūlaṃ.",
  "atk-s0517a:954_0": "Ārammaṇatoti pāṇātipātādīnaṃ ārammaṇāneva etesaṃ ārammaṇāni. Vītikkamitabbatoyeva",
  "atk-s0517a:954_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṃ",
  "atk-s0517a:954_2": "jīvitindriyādiārammaṇāpete kammapathā pāṇātipātādīni dussīlyāni pajahantīti.",
  "atk-s0517a:955": "Vedanātoti sabbe sukhavedanā vā honti majjhattavedanā vā. Kusalaṃ patvā hi dukkhā vedanā nāma natthi.",
  "atk-s0517a:956_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena",
  "atk-s0517a:956_1": "timūlā honti. Ñāṇavippayuttacittena viramantassa alobhādosavasena dvimūlā. Anabhijjhā",
  "atk-s0517a:956_2": "ñāṇasampayuttacittena viramantassa adosaamohavasena dvimūlā. Ñāṇavippayuttacittena",
  "atk-s0517a:956_3": "viramantassa adosavasena ekamūlā. Alobho pana attanāva attano mūlaṃ na hoti. Abyāpādepi",
  "atk-s0517a:956_4": "eseva nayo. Sammādiṭṭhi alobhādosavasena dvimūlāvāti.",
  "atk-s0517a:957": "Kusalakammapathakathā niṭṭhitā.",
  "atk-s0517a:958": "41.",
  "atk-s0517a:959_0": "Evaṃ dasakusalakammapathavasena sīlaṃ dassetvā idāni nekkhammādīnaṃ arahattamaggapariyosānānaṃ",
  "atk-s0517a:959_1": "sattatiṃsadhammānaṃ vasena dassetuṃ nekkhammena kāmacchandaṃ saṃvaraṭṭhena sīlaṃ,",
  "atk-s0517a:959_2": "avītikkamaṭṭhena sīlantiādimāha. Tattha yasmā nekkhammena kāmacchandaṃ saṃvarati",
  "atk-s0517a:959_3": "na vītikkamati, tasmā nekkhammaṃ sīlanti adhippāyo. Paccattatthe vā karaṇavacanaṃ,",
  "atk-s0517a:959_4": "nekkhammanti attho. Esa nayo sesesu. Pāḷiyaṃ pana nekkhammaabyāpāde dassetvā heṭṭhā",
  "atk-s0517a:959_5": "vuttanayattā sesaṃ saṅkhipitvā ante arahattamaggoyeva dassito.",
  "atk-s0517a:960_0": "Evaṃ saṃvaraavītikkamavasena sīlaṃ dassetvā idāni tesaṃyeva dvinnaṃ pabhedadassanatthaṃ",
  "atk-s0517a:960_1": "pañca sīlāni pāṇātipātassa pahānaṃ sīlantiādimāha. Ettha ca pāṇātipātassa pahānaṃ",
  "atk-s0517a:960_2": "sīlaṃ, pāṇātipātā veramaṇī sīlaṃ, pāṇātipātassa paṭipakkhacetanā sīlaṃ, pāṇātipātassa",
  "atk-s0517a:960_3": "saṃvaro sīlaṃ, pāṇātipātassa avītikkamo sīlanti yojanā kātabbā. Pahānanti ca koci",
  "atk-s0517a:960_4": "dhammo nāma natthi aññatra vuttappakārānaṃ pāṇātipātādīnaṃ anuppādamattato. Yasmā",
  "atk-s0517a:960_5": "pana taṃ taṃ pahānaṃ tassa tassa kusalassa dhammassa patiṭṭhānaṭṭhena upadhāraṇaṃ",
  "atk-s0517a:960_6": "hoti, vippakiṇṇasabhāvākaraṇena ca samodhānaṃ, tasmā pubbe vutteneva upadhāraṇasamodhānasaṅkhātena",
  "atk-s0517a:960_7": "sīlanaṭṭhena sīlanti vuttaṃ. Itare cattāro dhammā tato tato veramaṇivasena tassa",
  "atk-s0517a:960_8": "tassa saṃvaravasena tadubhayasampayuttacetanāvasena taṃ taṃ avītikkamantassa avītikkamavasena",
  "atk-s0517a:960_9": "ca cetaso pavattisabhāvaṃ sandhāya vuttā.",
  "atk-s0517a:961_0": "Atha vā pahānampi dhammato atthiyeva. Kathaṃ? Pahīyate anena pāṇātipātādipaṭipakkho,",
  "atk-s0517a:961_1": "pajahati vā taṃ paṭipakkhanti pahānaṃ. Kiṃ taṃ? Sabbepi kusalā khandhā. Aññe pana",
  "atk-s0517a:961_2": "ācariyā “nekkhammādīsupi ‘veramaṇī sīla’nti vacanamattaṃ gahetvā sabbakusalesupi",
  "atk-s0517a:961_3": "niyatayevāpanakabhūtā virati nāma atthī”ti vadanti, na tathā idhāti. Evamimehi pahānādīhi",
  "atk-s0517a:961_4": "pañcahi padehi visesetvā pariyantāpariyantasīladvaye apariyantasīlameva vuttaṃ. Tasmā",
  "atk-s0517a:961_5": "eva hi evarūpāni sīlāni cittassa avippaṭisārāya saṃvattanti…pe… sacchikātabbaṃ sacchikaronto sikkhatīti vuttaṃ.",
  "atk-s0517a:962_0": "Tattha avippaṭisārāya saṃvattantīti “saṃvaro avippaṭisāratthāyā”ti ca “avippaṭisāratthāni",
  "atk-s0517a:962_1": "kho, ānanda, kusalāni sīlāni avippaṭisārānisaṃsānī”ti ca vacanato avippaṭisāratthāya",
  "atk-s0517a:962_2": "saṃvattanti. “Avippaṭisāro pāmojjatthāyā”ti ca “yoniso manasikaroto pāmojjaṃ jāyatī”ti",
  "atk-s0517a:962_3": "ca vacanato pāmojjāya saṃvattanti. “Pāmojjaṃ pītatthāyā”ti ca “pamuditassa pīti jāyatī”ti",
  "atk-s0517a:962_4": "ca vacanato pītiyā saṃvattanti. “Pīti passaddhatthāyā”ti ca “pītimanassa kāyo passambhatī”ti",
  "atk-s0517a:962_5": "ca vacanato passaddhiyā saṃvattanti. “Passaddhi sukhatthāyā”ti ca “passaddhakāyo",
  "atk-s0517a:962_6": "sukhaṃ vedetī”ti ca vacanato somanassāya saṃvattanti. Cetasikaṃ sukhañhi somanassanti",
  "atk-s0517a:962_7": "vuccati. Āsevanāyāti bhusā sevanā āsevanā. Kassa āsevanā? Anantaraṃ somanassavacanena",
  "atk-s0517a:962_8": "sukhassa vuttattā sukhaṃ siddhaṃ. “Sukhino cittaṃ samādhiyatī”ti ca vacanato tena",
  "atk-s0517a:962_9": "sukhena samādhi siddho hoti. Evaṃ siddhassa samādhissa āsevanā. Tassa samādhissa",
  "atk-s0517a:962_10": "āsevanāya saṃvattanti, paguṇabalavabhāvāya saṃvattantīti attho. Bhāvanāyāti tasseva",
  "atk-s0517a:962_11": "samādhissa vuddhiyā. Bahulīkammāyāti tasseva samādhissa punappunaṃ kiriyāya. Avippaṭisārādipavattiyā",
  "atk-s0517a:962_12": "mūlakāraṇaṃ hutvā samādhissa saddhindriyādialaṅkārasādhanena alaṅkārāya saṃvattanti.",
  "atk-s0517a:962_13": "Avippaṭisārādikassa samādhisambhārassa sādhanena parikkhārāya saṃvattanti. “Ye ca",
  "atk-s0517a:962_14": "kho ime pabbajitena jīvitaparikkhārā samudānetabbā”tiādīsu viya hi ettha sambhārattho",
  "atk-s0517a:962_15": "parikkhārasaddo. “Ratho sīlaparikkhāro, jhānakkho cakkavīriyo”tiādīsu pana alaṅkārattho.",
  "atk-s0517a:962_16": "“Sattahi nagaraparikkhārehi suparikkhataṃ hotī”tiādīsu parivārattho. Idha pana alaṅkāraparivārānaṃ",
  "atk-s0517a:962_17": "visuṃ āgatattā sambhāratthoti vuttaṃ. Sambhārattho ca paccayatthoti. Mūlakāraṇabhāveneva",
  "atk-s0517a:962_18": "samādhisampayuttaphassādidhammasampattisādhanena parivārāya saṃvattanti. Samādhissa",
  "atk-s0517a:962_19": "vipassanāya ca padaṭṭhānabhāvapāpanena vasībhāvapāpanena ca paripuṇṇabhāvasādhanato",
  "atk-s0517a:962_20": "pāripūriyā saṃvattanti.",
  "atk-s0517a:963_0": "Evaṃ sīlūpanissayena sabbākāraparipūraṃ samādhiṃ dassetvā idāni “samāhite citte yathābhūtaṃ",
  "atk-s0517a:963_1": "jānāti passati, yathābhūtaṃ jānaṃ passaṃ nibbindati, nibbindaṃ virajjati, virāgā",
  "atk-s0517a:963_2": "vimuccatī”ti vacanato sīlamūlakāni samādhipadaṭṭhānāni yathābhūtañāṇadassanādīni",
  "atk-s0517a:963_3": "dassento ekantanibbidāyātiādimāha. Nibbidāya hi dassitāya tassā padaṭṭhānabhūtaṃ",
  "atk-s0517a:963_4": "yathābhūtañāṇadassanaṃ dassitameva hoti. Tasmiñhi asiddhe nibbidā na sijjhatīti.",
  "atk-s0517a:963_5": "Tāni pana vuttatthāneva. Yathābhūtañāṇadassanaṃ panettha sappaccayanāmarūpapariggaho.",
  "atk-s0517a:964_0": "Evaṃ amatamahānibbānapariyosānaṃ sīlappayojanaṃ dassetvā idāni tassa sīlassa adhisīlasikkhābhāvaṃ",
  "atk-s0517a:964_1": "tammūlakā ca adhicittaadhipaññāsikkhā dassetukāmo evarūpānaṃ sīlānaṃ saṃvarapārisuddhi",
  "atk-s0517a:964_2": "adhisīlantiādimāha. Tattha saṃvaroyeva pārisuddhi saṃvarapārisuddhi. Evarūpānaṃ apariyantabhūtānaṃ",
  "atk-s0517a:964_3": "vivaṭṭanissitānaṃ sīlānaṃ saṃvarapārisuddhi vivaṭṭanissitattā sesasīlato adhikaṃ",
  "atk-s0517a:964_4": "sīlanti adhisīlanti vuccati. Saṃvarapārisuddhiyā ṭhitaṃ cittanti edisāya sīlasaṃvarapārisuddhiyā",
  "atk-s0517a:964_5": "patiṭṭhitaṃ cittaṃ suṭṭhu avippaṭisārādīnaṃ āvahanato na vikkhepaṃ gacchati, samādhismiṃ",
  "atk-s0517a:964_6": "patiṭṭhātīti attho. Avikkhepoyeva pārisuddhi avikkhepapārisuddhi. So sabbamalavirahito",
  "atk-s0517a:964_7": "nibbedhabhāgiyo samādhi sesasamādhito adhikattā adhicittanti vuccati. Cittasīsena",
  "atk-s0517a:964_8": "hettha samādhi niddiṭṭho. Saṃvarapārisuddhiṃ sammā passatīti parisuddhaṃ sīlasaṃvaraṃ",
  "atk-s0517a:964_9": "ñātapariññāvasena tīraṇapariññāvasena ca sammā passati, evameva avikkhepapārisuddhisaṅkhātaṃ",
  "atk-s0517a:964_10": "parisuddhaṃ samādhiṃ sammā passati. Evaṃ passato cassa dassanasaṅkhātā pārisuddhi",
  "atk-s0517a:964_11": "dassanapārisuddhi. Sāyeva sesapaññāya adhikattā adhipaññāti vuccati. Yo tatthāti",
  "atk-s0517a:964_12": "yo tattha saṃvaraavikkhepadassanesu. Saṃvaraṭṭhoti saṃvarabhāvo. Evameva avikkhepaṭṭhadassanaṭṭhā",
  "atk-s0517a:964_13": "ca veditabbā. Adhisīlameva sikkhā adhisīlasikkhā. Evaṃ itarāpi veditabbā.",
  "atk-s0517a:965_0": "Evaṃ tisso sikkhāyo dassetvā idāni tāsaṃ pāripūrikkamaṃ dassetuṃ imā tisso sikkhāyo",
  "atk-s0517a:965_1": "āvajjanto sikkhatītiādimāha. Tassattho – paccekaṃ paripūretuṃ āvajjantopi sikkhati",
  "atk-s0517a:965_2": "nāma, āvajjetvā “ayaṃ nāma sikkhā”ti jānantopi sikkhati nāma, jānitvā punappunaṃ",
  "atk-s0517a:965_3": "passantopi sikkhati nāma, passitvā yathādiṭṭhaṃ paccavekkhantopi sikkhati nāma, paccavekkhitvā",
  "atk-s0517a:965_4": "tattheva cittaṃ acalaṃ katvā patiṭṭhapentopi sikkhati nāma, taṃtaṃsikkhāsampayuttasaddhāvīriyasatisamādhipaññāhi",
  "atk-s0517a:965_5": "sakasakakiccaṃ karontopi sikkhati nāma, abhiññeyyābhijānanādikālepi taṃ taṃ kiccaṃ",
  "atk-s0517a:965_6": "karonto tissopi sikkhāyo sikkhati nāmāti. Puna pañca sīlānītiādīni vuttatthāneva.",
  "atk-s0517a:965_7": "Arahattamaggena sabbakilesānantiādīsu pana arahantānaṃ suṭṭhu vippaṭisārādiabhāvato",
  "atk-s0517a:965_8": "āsevanādibhāvato ca tāni padāni yujjanteva. Ekantanibbidāyātiādīni pana satipaṭṭhānasammappadhānāni",
  "atk-s0517a:965_9": "viya maggakkhaṇeyeva yojetabbāni.",
  "atk-s0517a:966": "42.",
  "atk-s0517a:967_0": "Saṃvarapārisuddhiṃ sammā passati, avikkhepapārisuddhiṃ sammā passatīti idaṃ pana",
  "atk-s0517a:967_1": "vacanadvayaṃ phalasamāpattatthāya vipassanāvasena yojetabbaṃ, dutiyavacanaṃ pana",
  "atk-s0517a:967_2": "nirodhasamāpattatthāya vipassanāvasenāpi yujjati. Āvajjanto sikkhatītiādīsu pañcasu",
  "atk-s0517a:967_3": "vacanesu arahato sikkhitabbābhāvepi asekkhasīlakkhandhādisabhāvato “sikkhatī”ti vuttanti",
  "atk-s0517a:967_4": "veditabbaṃ. Saddhāya adhimuccanto sikkhatītiādīni pana maggakkhaṇaññeva sandhāya",
  "atk-s0517a:967_5": "vuttāni. Aññānipi upacārappanāvipassanāmaggavasena vuttāni vacanāni yathāyogaṃ yojetabbānīti.",
  "atk-s0517a:968": "Sīlamayañāṇaniddesavaṇṇanā niṭṭhitā.",
  "atk-s0517a:969": "3. Samādhibhāvanāmayañāṇaniddesavaṇṇanā",
  "atk-s0517a:970_0": "43. Samādhibhāvanāmayañāṇaniddese ādito tāva ekakato paṭṭhāya yāva dasakā samādhippabhedaṃ",
  "atk-s0517a:970_1": "dassento eko samādhītiādimāha. Tattha cittassa ekaggatāti nānārammaṇavikkhepābhāvato",
  "atk-s0517a:970_2": "ekaṃ ārammaṇaṃ aggaṃ uttamaṃ assāti ekaggo, ekaggassa bhāvo ekaggatā. Sā pana ekaggatā",
  "atk-s0517a:970_3": "cittassa, na sattassāti dassanatthaṃ “cittassā”ti vuttaṃ. Duke lokiyoti loko vuccati",
  "atk-s0517a:970_4": "lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttoti lokiyo. Lokuttaroti",
  "atk-s0517a:970_5": "uttiṇṇoti uttaro, loke apariyāpannabhāvena lokato uttaroti lokuttaro. Tike savitakko",
  "atk-s0517a:970_6": "ca so savicāro cāti savitakkasavicāro. Evaṃ avitakkaavicāro. Vitakkavicāresu vicārova",
  "atk-s0517a:970_7": "mattā pamāṇaṃ etassāti vicāramatto, vicārato utthari vitakkena saddhiṃ sampayogaṃ",
  "atk-s0517a:970_8": "na gacchatīti attho. Avitakko ca so vicāramatto cāti avitakkavicāramatto. Tīsupi",
  "atk-s0517a:970_9": "vicchedaṃ katvāpi paṭhanti. Catukkapañcakā vuttatthā. Chakke punappunaṃ uppajjanato",
  "atk-s0517a:970_10": "satiyeva anussati, pavattitabbaṭṭhānamhiyeva vā pavattattā saddhāpabbajitassa kulaputtassa",
  "atk-s0517a:970_11": "anurūpā satītipi anussati, buddhaṃ ārabbha uppannā anussati bauddhānussati. Arahatādibuddhaguṇārammaṇāya",
  "atk-s0517a:970_12": "satiyā etaṃ adhivacanaṃ. Tassā buddhānussatiyā vasena cittassa ekaggatāyeva uddhaccasaṅkhātassa",
  "atk-s0517a:970_13": "vikkhepassa paṭipakkhabhāvato na vikkhepoti avikkhepo. Dhammaṃ ārabbha uppannā anussati",
  "atk-s0517a:970_14": "dhammānussati. Svākkhātatādidhammaguṇārammaṇāya satiyā etaṃ adhivacanaṃ. Saṅghaṃ",
  "atk-s0517a:970_15": "ārabbha uppannā anussati saṅghānussati. Suppaṭipannatādisaṅghaguṇārammaṇāya satiyā",
  "atk-s0517a:970_16": "etaṃ adhivacanaṃ. Sīlaṃ ārabbha uppannā anussati sīlānussati. Attano akhaṇḍatādisīlaguṇārammaṇāya",
  "atk-s0517a:970_17": "satiyā etaṃ adhivacanaṃ. Cāgaṃ ārabbha uppannā anussati cāgānussati. Attano muttacāgatādicāgaguṇārammaṇāya",
  "atk-s0517a:970_18": "satiyā etaṃ adhivacanaṃ. Devatā ārabbha uppannā anussati devatānussati. Devatā sakkhiṭṭhāne",
  "atk-s0517a:970_19": "ṭhapetvā attano saddhādiguṇārammaṇāya satiyā etaṃ adhivacanaṃ.",
  "atk-s0517a:971_0": "Sattake samādhikusalatāti ekavidhādibhedena anekabhede samādhimhi “ayamevaṃvidho",
  "atk-s0517a:971_1": "samādhi, ayamevaṃvidho samādhī”ti chekabhāvo. Samādhiparicchedakapaññāyetaṃ adhivacanaṃ.",
  "atk-s0517a:971_2": "Samādhiuppādanavidhānepi chekabhāvo samādhikusalatā.",
  "atk-s0517a:972": "Samādhissa samāpattikusalatāti uppāditassa samādhissa samāpajjane chekabhāvo. Etena samāpajjanavasitā vuttā hoti.",
  "atk-s0517a:973_0": "Samādhissa ṭhitikusalatāti samāpannassa samādhissa santativasena yathāruci ṭhapane",
  "atk-s0517a:973_1": "chekabhāvo. Etena adhiṭṭhānavasitā vuttā hoti. Atha vā nimittaggahaṇena cassa puna",
  "atk-s0517a:973_2": "te ākāre sampādayato appanāmattameva ijjhati, na ciraṭṭhānaṃ. Ciraṭṭhānaṃ pana samādhiparipanthānaṃ",
  "atk-s0517a:973_3": "dhammānaṃ suvisodhitattā hoti. Yo hi bhikkhu kāmādīnavapaccavekkhaṇādīhi kāmacchandaṃ",
  "atk-s0517a:973_4": "na suṭṭhu vikkhambhetvā, kāyapassaddhivasena kāyaduṭṭhullaṃ na suppaṭippassaddhaṃ",
  "atk-s0517a:973_5": "katvā, ārambhadhātumanasikārādivasena thinamiddhaṃ na suṭṭhu paṭivinodetvā, samathanimittamanasikārādivasena",
  "atk-s0517a:973_6": "uddhaccakukkuccaṃ na suṭṭhu samūhataṃ katvā, aññepi samādhiparipanthe dhamme na suṭṭhu",
  "atk-s0517a:973_7": "visodhetvā jhānaṃ samāpajjati, so avisodhitaṃ āsayaṃ paviṭṭhabhamaro viya, asuddhaṃ",
  "atk-s0517a:973_8": "uyyānaṃ paviṭṭharājā viya ca khippameva nikkhamati. Yo pana samādhiparipanthe dhamme",
  "atk-s0517a:973_9": "suṭṭhu visodhetvā jhānaṃ samāpajjati, so suvisodhitaṃ āsayaṃ paviṭṭhabhamaro viya,",
  "atk-s0517a:973_10": "suparisuddhaṃ uyyānaṃ paviṭṭharājā viya ca sakalampi divasabhāgaṃ antosamāpattiyaṃyeva",
  "atk-s0517a:973_11": "hoti. Tenāhu porāṇā –",
  "atk-s0517a:974": "“Kāmesu chandaṃ paṭighaṃ vinodaye, uddhaccathīnaṃ vicikicchapañcamaṃ;",
  "atk-s0517a:975": "Vivekapāmojjakarena cetasā, rājāva suddhantagato tahiṃ rame”ti.",
  "atk-s0517a:976": "Tasmā “ciraṭṭhitikāmena pāripanthikadhamme sodhetvā jhānaṃ samāpajjitabba”nti vuttattā taṃ vidhiṃ sampādetvā samādhissa ciraṭṭhitikaraṇe chekabhāvoti vuttaṃ hoti.",
  "atk-s0517a:977_0": "Samādhissa vuṭṭhānakusalatāti santativasena yathāruci pavattassa samādhissa yathāparicchinnakāleyeva",
  "atk-s0517a:977_1": "vuṭṭhānena samādhissa vuṭṭhāne chekabhāvo. “Yassa hi dhammaṃ puriso vijaññā”tiādīsu",
  "atk-s0517a:977_2": "viya nissakkatthe vā sāmivacanaṃ katanti veditabbanti. Etena vuṭṭhānavasitā vuttā hoti.",
  "atk-s0517a:978_0": "Samādhissa kallatākusalatāti agilānabhāvo arogabhāvo kallatā. Gilāno hi akallakoti",
  "atk-s0517a:978_1": "vuccati. Vinayepi vuttaṃ “nāhaṃ, bhante, akallako”ti. Anaṅgaṇasuttavatthasuttesu",
  "atk-s0517a:978_2": "vuttānaṃ jhānapaṭilābhapaccanīkānaṃ pāpakānaṃ icchāvacarānaṃ abhāvena ca abhijjhādīnaṃ",
  "atk-s0517a:978_3": "cittassa upakkilesānaṃ vigamena ca samādhissa agilānabhāvakaraṇe chekabhāvo samādhissa",
  "atk-s0517a:978_4": "kallatākusalatā, kilesagelaññarahitabhāve kusalatāti vuttaṃ hoti. Atha vā kallatāti",
  "atk-s0517a:978_5": "kammaññatā kammaññatāpariyāyattā kallavacanassa. “Yā cittassa akallatā akammaññatā”ti",
  "atk-s0517a:978_6": "hi vuttaṃ “kallacittaṃ muducittaṃ vinīvaraṇacitta”nti ca. Ettha kallasaddo kammaññattho.",
  "atk-s0517a:978_7": "Tasmā kasiṇānulomato kasiṇapaṭilomato kasiṇānulomapaṭilomato jhānānulomato jhānapaṭilomato",
  "atk-s0517a:978_8": "jhānānulomapaṭilomato jhānukkantikato kasiṇukkantikato jhānakasiṇukkantikato aṅgasaṅkantito",
  "atk-s0517a:978_9": "ārammaṇasaṅkantito aṅgārammaṇasaṅkantito aṅgavavatthānato ārammaṇavavatthānatoti",
  "atk-s0517a:978_10": "imehi cuddasahi ākārehi, aṅgārammaṇavavatthānatoti iminā saha pañcadasahi vā ākārehi",
  "atk-s0517a:978_11": "cittaparidamanena samādhissa kammaññabhāvakaraṇe kusalabhāvoti vuttaṃ hoti.",
  "atk-s0517a:979_0": "Samādhissa gocarakusalatāti samādhissa gocaresu kasiṇādīsu ārammaṇesu taṃ taṃ jhānaṃ",
  "atk-s0517a:979_1": "samāpajjitukāmatāya yathāruci āvajjanakaraṇavasena tesu ārammaṇesu chekabhāvo. Etena",
  "atk-s0517a:979_2": "kasiṇāvajjanavasena āvajjanavasitā vuttā hoti. Atha vā tasmiṃ tasmiṃ disābhāge kasiṇapharaṇavasena",
  "atk-s0517a:979_3": "evaṃ phuṭṭhassa kasiṇassa ciraṭṭhānavasena ca samādhissa gocaresu chekabhāvo.",
  "atk-s0517a:980_0": "Samādhissa abhinīhārakusalatāti ekattanayena heṭṭhāheṭṭhāsamādhiṃ uparūparisamādhibhāvūpanayanena",
  "atk-s0517a:980_1": "abhinīharaṇe abhininnāmane chekabhāvo. Upacārajjhānañhi vasippattaṃ paṭhamajjhānatthāya",
  "atk-s0517a:980_2": "vipassanatthāya vā abhinīharati, evaṃ paṭhamajjhānādīni dutiyajjhānādiatthāya vipassanatthāya",
  "atk-s0517a:980_3": "vā, catutthajjhānaṃ arūpasamāpattatthāya abhiññatthāya vipassanatthāya vā, ākāsānañcāyatanādayo",
  "atk-s0517a:980_4": "viññāṇañcāyatanādiatthāya vipassanatthāya vā abhinīharatīti evaṃ samādhissa tattha",
  "atk-s0517a:980_5": "tattha abhinīhārakusalatā. Yasmā pana kusalatā nāma paññā, sā samādhi na hoti, tasmā",
  "atk-s0517a:980_6": "samādhipariṇāyakapaññāvasena sattavidho samādhi vuttoti veditabbo.",
  "atk-s0517a:981_0": "Keci pana ācariyā “samādhikusalatāti yena manasikārena cittaṃ na vikkhipati, tattha",
  "atk-s0517a:981_1": "kusalatā. Samāpattikusalatāti yena manasikārena samāpajjantassa jhānaṅgāni pātubhavanti,",
  "atk-s0517a:981_2": "tattha kusalatā. Ṭhitikusalatāti yena manasikārena appito samādhi na vikkhipati,",
  "atk-s0517a:981_3": "tattha kusalatā. Vuṭṭhānakusalatāti nīvaraṇavuṭṭhānaṃ jānāti paṭhamajjhāne, aṅgavuṭṭhānaṃ",
  "atk-s0517a:981_4": "jānāti tīsu jhānesu, ārammaṇavuṭṭhānaṃ jānāti arūpasamāpattīsu, vikkhepavuṭṭhānaṃ",
  "atk-s0517a:981_5": "jānāti visayādhimattesu, sacchandavuṭṭhānaṃ jānāti pariyantakāle ca avasānakaraṇīyakāle",
  "atk-s0517a:981_6": "ca. Kallatākusalatāti cittaphāsutāya sarīraphāsutāya āhāraphāsutāya senāsanaphāsutāya",
  "atk-s0517a:981_7": "puggalaphāsutāya ca samādhissa kallatā hotīti jānāti. Gocarakusalatāti ārammaṇassa",
  "atk-s0517a:981_8": "paricchedaṃ kātuṃ jānāti, disāpharaṇaṃ kātuṃ jānāti, vaḍḍhetuṃ jānāti. Abhinīhārakusalatāti",
  "atk-s0517a:981_9": "tattha tattha sammā manasikārena cittaṃ abhinīharati abhininnāmeti, upacāre vasippatte",
  "atk-s0517a:981_10": "paṭhamajjhāne abhinīharati, evaṃ uparūparijhānesu abhiññāsu arūpasamāpattīsu vipassanāsu",
  "atk-s0517a:981_11": "ca abhinīharati. Evaṃ tattha tattha abhinīhārakusalatā”ti evametesaṃ padānaṃ atthaṃ vaṇṇayanti.",
  "atk-s0517a:982_0": "Aṭṭhakaṃ vuttatthameva. Navake rūpāvacaroti “katame dhammā rūpāvacarā? Heṭṭhato brahmapārisajjaṃ",
  "atk-s0517a:982_1": "pariyantaṃ karitvā uparito akaniṭṭhe deve antokaritvā”tiādinā nayena vuttesu rūpāvacaradhammesu",
  "atk-s0517a:982_2": "pariyāpanno. Tatrāyaṃ vacanattho – rūpakkhandhasaṅkhātaṃ rūpaṃ ettha avacarati, na",
  "atk-s0517a:982_3": "kāmoti rūpāvacaro. Rūpakkhandhopi hi rūpanti vuccati “rūpakkhandho rūpa”ntiādīsu",
  "atk-s0517a:982_4": "viya. So pana brahmapārisajjabrahmapurohitamahābrahmānaṃ parittābhaappamāṇābhaābhassarānaṃ",
  "atk-s0517a:982_5": "parittasubhaappamāṇasubhasubhakiṇhānaṃ asaññasattavehapphalānaṃ avihātappasudassasudassīakaniṭṭhānañca",
  "atk-s0517a:982_6": "vasena soḷasavidho padeso. So rūpāvacarasaṅkhāto padeso uttarapadalopaṃ katvā “rūpa”nti",
  "atk-s0517a:982_7": "vuccati, tasmiṃ rūpe avacaratīti rūpāvacaro. Rūpabhavo vā rūpaṃ, tasmiṃ avacaratīti",
  "atk-s0517a:982_8": "rūpāvacaraṃ. Kiñcāpi hi eso samādhi kāmabhavepi avacarati, yathā pana saṅgāme avacaraṇato",
  "atk-s0517a:982_9": "saṅgāmāvacaroti laddhanāmo nāgo nagare carantopi saṅgāmāvacaroti vuccati, thalacarā",
  "atk-s0517a:982_10": "jalacarā ca pāṇino athale ajale ca ṭhitāpi thalacarā jalacarāti vuccanti, evamayaṃ",
  "atk-s0517a:982_11": "aññattha avacarantopi rūpāvacaroti vutto. Apica rūpabhavasaṅkhāte rūpe paṭisandhiṃ",
  "atk-s0517a:982_12": "avacāretītipi rūpāvacaro. Hīnoti lāmako. Hīnuttamānaṃ majjhe bhavo majjho. Majjhimotipi",
  "atk-s0517a:982_13": "pāṭho, soyevattho. Padhānabhāvaṃ nīto paṇīto, uttamoti attho. Ete pana āyūhanavasena",
  "atk-s0517a:982_14": "veditabbā. Yassa hi āyūhanakkhaṇe chando vā hīno hoti vīriyaṃ vā cittaṃ vā vīmaṃsā",
  "atk-s0517a:982_15": "vā, so hīno nāma. Yassa te dhammā majjhimā, so majjhimo. Yassa paṇītā, so paṇīto.",
  "atk-s0517a:982_16": "Uppāditamatto vā hīno, nātisubhāvito majjhimo, atisubhāvito vasippatto paṇīto. Arūpāvacaro",
  "atk-s0517a:982_17": "rūpāvacare vuttanayānusārena veditabbo.",
  "atk-s0517a:983_0": "Suññato samādhītiādīsu “sabbe saṅkhārā aniccā dukkhā anattā”ti vipassanāpaṭipāṭiyā",
  "atk-s0517a:983_1": "vipassantassa anattānupassanāya maggavuṭṭhāne jāte yasmā sā vipassanā attavirahitesu",
  "atk-s0517a:983_2": "saṅkhāresu suññato pavattā, tasmā suññatā nāma hoti. Tāya siddho ariyamaggasamādhi",
  "atk-s0517a:983_3": "suññato samādhi nāma hoti, suññatavasena pavattasamādhīti attho. Vipassanāya pavattākārena",
  "atk-s0517a:983_4": "hi so pavattati. Aniccānupassanāya maggavuṭṭhāne jāte yasmā sā vipassanā niccanimittapaṭipakkhavasena",
  "atk-s0517a:983_5": "pavattā, tasmā animittā nāma hoti. Tāya siddho ariyamaggasamādhi animitto samādhi",
  "atk-s0517a:983_6": "nāma hoti, niccanimittavirahito samādhīti attho. Vipassanāya pavattākārena hi so",
  "atk-s0517a:983_7": "pavattati. Dukkhānupassanāya maggavuṭṭhāne jāte yasmā sā vipassanā paṇidhipaṭipakkhavasena",
  "atk-s0517a:983_8": "pavattā, tasmā appaṇihitā nāma hoti. Tāya siddho ariyamaggasamādhi appaṇihito samādhi",
  "atk-s0517a:983_9": "nāma hoti, paṇidhivirahito samādhīti attho. Vipassanāya pavattākārena hi so pavattati.",
  "atk-s0517a:983_10": "Tādisā eva tayo phalasamādhayopi etehiyeva tīhi samādhīhi gahitā hontīti veditabbā.",
  "atk-s0517a:983_11": "Lokuttarasamādhīnaṃ pana paṇītattā hīnādibhedo na uddhaṭo.",
  "atk-s0517a:984_0": "Dasake uddhumātakasaññāvasenātiādīsu bhastā viya vāyunā uddhaṃ jīvitapariyādānā yathānukkamaṃ",
  "atk-s0517a:984_1": "samuggatena sūnabhāvena uddhumātattā uddhumātaṃ, uddhumātameva uddhumātakaṃ, paṭikūlattā",
  "atk-s0517a:984_2": "vā kucchitaṃ uddhumātanti uddhumātakaṃ. Tathārūpassa chavasarīrassetaṃ adhivacanaṃ.",
  "atk-s0517a:984_3": "Vinīlaṃ vuccati viparibhinnavaṇṇaṃ, vinīlameva vinīlakaṃ, paṭikūlattā vā kucchitaṃ",
  "atk-s0517a:984_4": "vinīlanti vinīlakaṃ. Maṃsussadaṭṭhānesu rattavaṇṇassa, pubbasannicayaṭṭhānesu setavaṇṇassa,",
  "atk-s0517a:984_5": "yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetaṃ adhivacanaṃ.",
  "atk-s0517a:984_6": "Paribhinnaṭṭhānesu vissandamānapubbaṃ vipubbaṃ, vipubbameva vipubbakaṃ, paṭikūlattā",
  "atk-s0517a:984_7": "vā kucchitaṃ vipubbanti vipubbakaṃ. Tathārūpassa chavasarīrassetaṃ adhivacanaṃ. Vicchiddaṃ",
  "atk-s0517a:984_8": "vuccati dvidhā chindanena apadhāritaṃ, vicchiddameva vicchiddakaṃ, paṭikūlattā vā",
  "atk-s0517a:984_9": "kucchitaṃ vicchiddanti vicchiddakaṃ. Vemajjhe chinnassa chavasarīrassetaṃ adhivacanaṃ.",
  "atk-s0517a:984_10": "Ito ca etto ca vividhākārena soṇasiṅgālādīhi khāyitanti vikkhāyitaṃ, vikhāyitanti",
  "atk-s0517a:984_11": "vattabbe vikkhāyitanti vuttaṃ. Vikkhāyitameva vikkhāyitakaṃ, paṭikūlattā vā kucchitaṃ",
  "atk-s0517a:984_12": "vikkhāyitanti vikkhāyitakaṃ. Tathārūpassa chavasarīrassetaṃ adhivacanaṃ. Vividhaṃ",
  "atk-s0517a:984_13": "khittaṃ vikkhittaṃ, vikkhittameva vikkhittakaṃ, paṭikūlattā vā kucchitaṃ vikkhittanti",
  "atk-s0517a:984_14": "vikkhittakaṃ. Aññena hatthaṃ aññena pādaṃ aññena sīsanti evaṃ tato tato khittassa",
  "atk-s0517a:984_15": "chavasarīrassetaṃ adhivacanaṃ. Hatañca taṃ purimanayeneva vikkhittakañcāti hatavikkhittakaṃ.",
  "atk-s0517a:984_16": "Kākapadākārena aṅgapaccaṅgesu satthena hanitvā vuttanayena vikkhittassa chavasarīrassetaṃ",
  "atk-s0517a:984_17": "adhivacanaṃ. Lohitaṃ kirati vikkhipati ito cito ca paggharatīti lohitakaṃ. Paggharitalohitamakkhitassa",
  "atk-s0517a:984_18": "chavasarīrassetaṃ adhivacanaṃ. Puḷavā vuccanti kimayo, puḷave kiratīti puḷavakaṃ.",
  "atk-s0517a:984_19": "Kimiparipuṇṇassa chavasarīrassetaṃ adhivacanaṃ. Aṭṭhiyeva aṭṭhikaṃ, paṭikūlattā vā",
  "atk-s0517a:984_20": "kucchitaṃ aṭṭhīti aṭṭhikaṃ. Aṭṭhisaṅkhalikāyapi ekaṭṭhikassapi etaṃ adhivacanaṃ.",
  "atk-s0517a:984_21": "Imāni ca pana uddhumātakādīni nissāya uppannanimittānampi nimittesu paṭiladdhajjhānānampi",
  "atk-s0517a:984_22": "etāneva nāmāni. Idha pana uddhumātakanimitte paṭikūlākāragāhikā appanāvasena uppannā",
  "atk-s0517a:984_23": "saññā uddhumātakasaññā, tassā uddhumātakasaññāya vasena uddhumātakasaññāvasena. Sesesupi",
  "atk-s0517a:984_24": "eseva nayo. Pañcapaññāsa samādhīti ekakādivasena vuttā.",
  "atk-s0517a:985_0": "44. Evaṃ ekakādivasena samādhippabhedaṃ dassetvā idāni aññenapi pariyāyena samādhiṃ",
  "atk-s0517a:985_1": "dassetukāmo apicāti aññaṃ pariyāyārambhaṃ dassetvā pañcavīsatītiādimāha. Tattha samādhissa",
  "atk-s0517a:985_2": "samādhiṭṭhāti samādhissa samādhibhāve sabhāvā, yehi sabhāvehi so samādhi hoti, te",
  "atk-s0517a:985_3": "tasmiṃ atthā nāma. Pariggahaṭṭhena samādhīti saddhādīhi indriyehi pariggahitattā",
  "atk-s0517a:985_4": "tasmā pariggahitasabhāvena samādhi. Tāneva ca indriyāni aññamaññaparivārāni honti,",
  "atk-s0517a:985_5": "bhāvanāpāripūriyā paripuṇṇāni ca honti. Tasmā parivāraṭṭhena paripūraṭṭhena samādhi.",
  "atk-s0517a:985_6": "Tesaṃyeva samādhivasena ekārammaṇamapekkhitvā ekaggaṭṭhena, nānārammaṇavikkhepābhāvamapekkhitvā",
  "atk-s0517a:985_7": "avikkhepaṭṭhena, lokuttarasseva mahatā vīriyabalapaggahena pattabbattā lokuttaramaggasseva",
  "atk-s0517a:985_8": "ca parihānivasena visārābhāvato heṭṭhā gahitapaggahaṭṭhaavisāraṭṭhā idha na gahitāti",
  "atk-s0517a:985_9": "veditabbā. Kilesakālussiyassābhāvena anāvilaṭṭhena samādhi. Avikampattā aniñjanaṭṭhena",
  "atk-s0517a:985_10": "samādhi. Vikkhambhanavasena samucchedavasena vā kilesehi vimuttattā ārammaṇe ca adhimuttattā",
  "atk-s0517a:985_11": "vimuttaṭṭhena samādhi.",
  "atk-s0517a:986_0": "Ekattupaṭṭhānavasena cittassa ṭhitattāti samādhiyogeneva ekārammaṇe bhusaṃ patiṭṭhānavasena",
  "atk-s0517a:986_1": "cittassa ārammaṇe niccalabhāvena patiṭṭhitattā. Aṭṭhasu yugalesu esati nesati, ādiyati",
  "atk-s0517a:986_2": "nādiyati, paṭipajjati na paṭipajjatīti imāni tīṇi yugalāni appanāvīthito pubbabhāge",
  "atk-s0517a:986_3": "upacārassa mudumajjhādhimattatāvasena vuttānīti veditabbāni, jhāyati jhāpetīti idaṃ",
  "atk-s0517a:986_4": "appanāvīthiyaṃ upacāravasena veditabbaṃ. Esitattā nesitattā, ādinnattā anādinnattā,",
  "atk-s0517a:986_5": "paṭipannattā nappaṭipannattā, jhātattā na jhāpitattāti imāni cattāri yugalāni appanāvasena",
  "atk-s0517a:986_6": "vuttānīti veditabbāni.",
  "atk-s0517a:987_0": "Tattha samaṃ esatīti samādhītiādīsu samanti appanaṃ. Sā hi paccanīkadhamme sameti",
  "atk-s0517a:987_1": "nāsetīti samā, paccanīkavisamābhāvato vā samabhūtāti samā. Taṃ samaṃ esati ajjhāsayavasena",
  "atk-s0517a:987_2": "gavesati. Itisaddo kāraṇattho, yasmā samaṃ esati, tasmā samādhīti attho. Visamaṃ",
  "atk-s0517a:987_3": "nesatīti taṃ taṃ jhānapaccanīkasaṅkhātaṃ visamaṃ na esati. Mudubhūto hi pubbabhāgasamādhi",
  "atk-s0517a:987_4": "ādibhūtattā samaṃ esati, visamaṃ nesati nāma. Majjhimabhūto thirabhūtattā samaṃ ādiyati,",
  "atk-s0517a:987_5": "visamaṃ nādiyati nāma. Adhimattabhūto appanāvīthiyā āsannabhūtattā samaṃ paṭipajjati,",
  "atk-s0517a:987_6": "visamaṃ nappaṭipajjati nāma. Samaṃ jhāyatīti bhāvanapuṃsakavacanaṃ, samaṃ hutvā jhāyati,",
  "atk-s0517a:987_7": "samena vā ākārena jhāyatīti attho. Appanāvīthiyañhi samādhi paccanīkadhammavigamena",
  "atk-s0517a:987_8": "santattā, santāya appanāya anukūlabhāvena ca ṭhitattā samenākārena pavattati. Jhāyatīti",
  "atk-s0517a:987_9": "ca pajjalatīti attho “ete maṇḍalamāḷe dīpā jhāyanti sabbarattiṃ, sabbarattiyo ca",
  "atk-s0517a:987_10": "telappadīpo jhāyati, telappadīpo cettha jhāyeyyā”tiādīsu viya. Samaṃ jāyatītipi pāṭho,",
  "atk-s0517a:987_11": "samenākārena uppajjatīti attho. Jhāyati jhāpetīti yugalattā pana purimapāṭhova sundarataro.",
  "atk-s0517a:987_12": "Jhāpetīti ca dahatīti attho. So hi samādhipaccanīkadhamme dūratarakaraṇena dahati",
  "atk-s0517a:987_13": "nāma. Esanānesanādīnaṃ pana appanāya siddhattā “esitattā nesitattā”tiādīhi appanāsamādhi",
  "atk-s0517a:987_14": "vutto. Samaṃ jhātattāti samaṃ jalitattā. Samaṃ jātattātipi pāṭho. Iti imesaṃ aṭṭhannaṃ",
  "atk-s0517a:987_15": "yugalānaṃ vasena soḷasa, purimā ca navāti ime pañcavīsati samādhissa samādhiṭṭhā.",
  "atk-s0517a:988_0": "Samo ca hito ca sukho cāti samādhīti idaṃ pana pañcavīsatiyā ākārehi sādhitassa samādhissa",
  "atk-s0517a:988_1": "atthasādhanatthaṃ vuttaṃ. Tattha samoti samasaddassa, saṃsaddassa vā attho. So hi",
  "atk-s0517a:988_2": "paccanīkakkhobhavisamavirahitattā samo. Hitoti ādhisaddassa attho, ārammaṇe āhito",
  "atk-s0517a:988_3": "niccalabhāvakaraṇena patiṭṭhāpitoti adhippāyo. Ubhayena samo ca āhito cāti samādhīti",
  "atk-s0517a:988_4": "vuttaṃ hoti. Sukhoti santaṭṭhena sukho. “Yāyaṃ, bhante, adukkhamasukhā vedanā, santasmiṃ",
  "atk-s0517a:988_5": "esā paṇīte sukhe vuttā bhagavatā”ti ca “upekkhā pana santattā, sukhamicceva bhāsitā”ti",
  "atk-s0517a:988_6": "ca vuttattā tena santatthena sukhasaddena upekkhāsahagatasamādhipi gahito hoti. Aniyāmena",
  "atk-s0517a:988_7": "hi sabbasamādhayo idha vuccanti. Tena ca sukhasaddena āhitabhāvassa kāraṇaṃ vuttaṃ",
  "atk-s0517a:988_8": "hoti. Yasmā santo, tasmā ekārammaṇe āhitoti adhippāyo veditabboti.",
  "atk-s0517a:989": "Samādhibhāvanāmayañāṇaniddesavaṇṇanā niṭṭhitā.",
  "atk-s0517a:990": "4. Dhammaṭṭhitiñāṇaniddesavaṇṇanā",
  "atk-s0517a:991_0": "45. Dhammaṭṭhitiñāṇaniddese avijjāsaṅkhārānaṃ uppādaṭṭhitītiādīsu tiṭṭhanti etāya",
  "atk-s0517a:991_1": "saṅkhārāti ṭhiti. Kā sā? Avijjā. Sā hi saṅkhārānaṃ uppādāya nibbattiyā ṭhiti kāraṇanti",
  "atk-s0517a:991_2": "uppādaṭṭhiti. Uppannānaṃ pavattiyāpi kāraṇanti pavattaṭṭhiti. Kiñcāpi hi janakapaccayassa",
  "atk-s0517a:991_3": "jananakkhaṇeyeva kiccānubhāvo hoti, tena pana janitānaṃyeva pavattattā sakakkhaṇe",
  "atk-s0517a:991_4": "pavattiyāpi kāraṇaṃ nāma hoti, santativasena vā pavattiyā kāraṇanti attho. Pavattanti",
  "atk-s0517a:991_5": "ca napuṃsake bhāvavacanametaṃ, tasmā pavattaṃ pavattīti atthato ekaṃ. Pavattisaddassa",
  "atk-s0517a:991_6": "pana pākaṭattā tena yojetvā attho vutto. Bhāvepi ṭhitisaddassa sijjhanato na idha",
  "atk-s0517a:991_7": "bhāve ṭhitisaddo, kāraṇe ṭhitisaddoti dassanattaṃ nimittaṭṭhitīti vuttaṃ, nimittabhūtā",
  "atk-s0517a:991_8": "ṭhitīti attho, kāraṇabhūtāti vuttaṃ hoti. Na kevalaṃ nimittamattaṃ hoti, atha kho",
  "atk-s0517a:991_9": "saṅkhārajanane sabyāpārā viya hutvā āyūhati vāyamatīti paccayasamatthataṃ dassento",
  "atk-s0517a:991_10": "āyūhanaṭṭhitīti āha, āyūhanabhūtā ṭhitīti attho. Yasmā avijjā saṅkhāre uppādayamānā",
  "atk-s0517a:991_11": "uppāde saṃyojeti nāma, ghaṭetīti attho. Saṅkhāre pavattayamānā pavattiyaṃ palibundhati",
  "atk-s0517a:991_12": "nāma, bandhatīti attho. Tasmā saññogaṭṭhiti palibodhaṭṭhitīti vuttā. Saññogabhūtā",
  "atk-s0517a:991_13": "ṭhiti, palibodhabhūtā ṭhitīti attho. Yasmā avijjāva saṅkhāre uppādayamānā uppādāya",
  "atk-s0517a:991_14": "pavattiyā ca mūlakāraṇaṭṭhena samudayo nāma, samudayabhūtā ṭhitīti samudayaṭṭhiti,",
  "atk-s0517a:991_15": "mūlakāraṇabhūtā ṭhitīti attho. Avijjāva saṅkhārānaṃ uppāde janakapaccayattā, pavattiyaṃ",
  "atk-s0517a:991_16": "upatthambhakapaccayattā hetuṭṭhiti paccayaṭṭhitīti vuttā, hetubhūtā ṭhiti, paccayabhūtā",
  "atk-s0517a:991_17": "ṭhitīti attho. Janakapaccayo hi hetūti, upatthambhako paccayoti vuccati. Evaṃ sesesupi yojetabbaṃ.",
  "atk-s0517a:992_0": "Bhavo jātiyā, jāti jarāmaraṇassāti ettha pana uppādaṭṭhiti saññogaṭṭhiti hetuṭṭhitīti",
  "atk-s0517a:992_1": "uppādavasena yojitāni padāni jātijarāmaraṇavantānaṃ khandhānaṃ vasena pariyāyena",
  "atk-s0517a:992_2": "vuttānīti veditabbāni. Keci pana “uppādāya ṭhiti uppādaṭṭhitī”ti evamādinā nayenettha",
  "atk-s0517a:992_3": "atthaṃ vaṇṇayanti. Avijjā paccayoti avijjāya saṅkhārānaṃ paccayabhāvaṃ apekkhitvā",
  "atk-s0517a:992_4": "vuttaṃ. Avijjāyapi paccayasambhūtattā tassā api paccayapariggahaṇadassanatthaṃ ubhopete",
  "atk-s0517a:992_5": "dhammā paccayasamuppannāti paccayapariggahe paññāti vuttaṃ. Evaṃ sesesupi yojetabbaṃ.",
  "atk-s0517a:992_6": "Jāti paccayo, jarāmaraṇaṃ paccayasamuppannanti pana pariyāyena vuttaṃ. Atītampi addhānanti",
  "atk-s0517a:992_7": "atikkantampi kālaṃ. Anāgatampi addhānanti appattampi kālaṃ. Ubhayatthāpi accantasaṃyogatthe upayogavacanaṃ.",
  "atk-s0517a:993_0": "46. Idāni navākāravārānantaraṃ te navākāre vihāya hetupaṭiccapaccayapadeheva yojetvā",
  "atk-s0517a:993_1": "avijjā hetu, saṅkhārā hetusamuppannātiādayo tayo vārā niddiṭṭhā. Navākāravāre janakaupatthambhakavasena",
  "atk-s0517a:993_2": "paccayo vutto. Idha pana hetuvārassa paccayavārassa ca visuṃ āgatattā hetūti janakapaccayattaṃ,",
  "atk-s0517a:993_3": "paccayoti upatthambhakapaccayattaṃ veditabbaṃ ekekassāpi avijjādikassa paccayassa",
  "atk-s0517a:993_4": "ubhayathā sambhavato. Paṭiccavāre avijjā paṭiccāti attano uppāde saṅkhārānaṃ avijjāpekkhattā",
  "atk-s0517a:993_5": "saṅkhārehi avijjā paṭimukhaṃ etabbā gantabbāti paṭiccā. Etena avijjāya saṅkhāruppādanasamatthatā",
  "atk-s0517a:993_6": "vuttā hoti. Saṅkhārā paṭiccasamuppannāti saṅkhārā avijjaṃ paṭicca tadabhimukhaṃ pavattanato",
  "atk-s0517a:993_7": "paṭimukhaṃ katvā na vihāya samaṃ uppannā. Evaṃ sesesupi liṅgānurūpena yojetabbaṃ.",
  "atk-s0517a:993_8": "Avijjā paṭiccāti ussukkavasena vā pāṭho, attho panettha avijjā attano paccaye paṭicca",
  "atk-s0517a:993_9": "pavattāti pāṭhasesavasena yojetabbo. Evaṃ sesesupi. Catūsupi ca etesu vāresu dvādasannaṃ",
  "atk-s0517a:993_10": "paṭiccasamuppādaṅgānaṃ paccayasseva vasena dhammaṭṭhitiñāṇassa niddisitabbattā avijjādīnaṃ",
  "atk-s0517a:993_11": "ekādasannaṃyeva aṅgānaṃ vasena dhammaṭṭhitiñāṇaṃ niddiṭṭhaṃ, jarāmaraṇassa pana ante",
  "atk-s0517a:993_12": "ṭhitattā tassa vasena na niddiṭṭhaṃ. Jarāmaraṇassāpi sokaparidevadukkhadomanassupāyāsānaṃ",
  "atk-s0517a:993_13": "paccayattā jarāmaraṇaṃ tesaṃ paccayaṃ katvā upaparikkhamānassa tassāpi jarāmaraṇassa",
  "atk-s0517a:993_14": "vasena dhammaṭṭhitiñāṇaṃ yujjateva.",
  "atk-s0517a:994_0": "47. Idāni tāneva dvādasa paṭiccasamuppādaṅgāni vīsatiākāravasena vibhajitvā catusaṅkhepatiyaddhatisandhiyo",
  "atk-s0517a:994_1": "dassetvā dhammaṭṭhitiñāṇaṃ niddisitukāmo purimakammabhavasmintiādimāha. Tattha purimakammabhavasminti",
  "atk-s0517a:994_2": "purime kammabhave, atītajātiyaṃ kammabhave kariyamāneti attho. Moho avijjāti yo tadā",
  "atk-s0517a:994_3": "dukkhādīsu moho, yena mūḷho kammaṃ karoti, sā avijjā. Āyūhanā saṅkhārāti taṃ kammaṃ",
  "atk-s0517a:994_4": "karontassa purimacetanāyo, yathā “dānaṃ dassāmī”ti cittaṃ uppādetvā māsampi saṃvaccharampi",
  "atk-s0517a:994_5": "dānūpakaraṇāni sajjentassa uppannā purimacetanāyo. Paṭiggāhakānaṃ pana hatthe dakkhiṇaṃ",
  "atk-s0517a:994_6": "patiṭṭhāpayato cetanā bhavoti vuccati. Ekāvajjanesu vā chasu javanesu cetanā āyūhanā",
  "atk-s0517a:994_7": "saṅkhārā nāma, sattamajavane cetanā bhavo. Yā kāci vā pana cetanā bhavo, taṃsampayuttā",
  "atk-s0517a:994_8": "āyūhanā saṅkhārā nāma.",
  "atk-s0517a:995_0": "Nikanti taṇhāti yā kammaṃ karontassa tassa phale upapattibhave nikāmanā patthanā,",
  "atk-s0517a:995_1": "sā taṇhā nāma. Upagamanaṃ upādānanti yaṃ kammabhavassa paccayabhūtaṃ “imasmiṃ nāma",
  "atk-s0517a:995_2": "kamme kate kāmā sampajjantī”ti vā “idaṃ katvā asukasmiṃ nāma ṭhāne kāme sevissāmī”ti",
  "atk-s0517a:995_3": "vā “attā ucchinno suucchinno hotī”ti vā “sukhī hotiṃ vigatapariḷāho”ti vā “sīlabbataṃ",
  "atk-s0517a:995_4": "sukhena paripūratī”ti vā pavattaṃ upagamanaṃ daḷhagahaṇaṃ, idaṃ upādānaṃ nāma. Cetanā",
  "atk-s0517a:995_5": "bhavoti āyūhanāvasāne vuttā cetanā bhavo nāma. Purimakammabhavasminti atītajātiyā",
  "atk-s0517a:995_6": "kammabhave kariyamāne pavattā. Idha paṭisandhiyā paccayāti paccuppannapaṭisandhiyā paccayabhūtā.",
  "atk-s0517a:996_0": "Idha paṭisandhi viññāṇanti yaṃ paccuppannabhavassa bhavantarapaṭisandhānavasena uppannattā",
  "atk-s0517a:996_1": "paṭisandhīti vuccati, taṃ viññāṇaṃ. Okkanti nāmarūpanti yā gabbhe rūpārūpadhammānaṃ",
  "atk-s0517a:996_2": "okkanti āgantvā pavisanaṃ viya, idaṃ nāmarūpaṃ. Pasādo āyatananti yo pasannabhāvo,",
  "atk-s0517a:996_3": "idaṃ āyatanaṃ. Jātiggahaṇena ekavacanaṃ kataṃ. Etena cakkhādīni pañcāyatanāni vuttāni.",
  "atk-s0517a:996_4": "“Pabhassaramidaṃ, bhikkhave, cittaṃ, tañca kho āgantukehi upakkilesehi upakkiliṭṭha”nti",
  "atk-s0517a:996_5": "ettha bhavaṅgacittaṃ adhippetanti vacanato idhāpi manāyatanassa vipākabhūtattā, tassa",
  "atk-s0517a:996_6": "ca kilesakālussiyābhāvena pasannattā pasādavacanena manāyatanampi vuttanti veditabbaṃ.",
  "atk-s0517a:996_7": "Phuṭṭho phassoti yo ārammaṇaṃ phuṭṭho phusanto uppanno, ayaṃ phasso. Vedayitaṃ vedanāti",
  "atk-s0517a:996_8": "yaṃ paṭisandhiviññāṇena vā saḷāyatanapaccayena vā phassena saha uppannaṃ vipākavedayitaṃ,",
  "atk-s0517a:996_9": "ayaṃ vedanā. Idhupapattibhavasmiṃ purekatassa kammassa paccayāti paccuppanne vipākabhave",
  "atk-s0517a:996_10": "atītajātiyaṃ katassa kammassa paccayena pavattantīti attho.",
  "atk-s0517a:997": "Idha paripakkattā āyatanānanti paripakkāyatanassa kammakaraṇakāle mohādayo dassitā. Āyatiṃ paṭisandhiyāti anāgate paṭisandhiyā. Āyatiṃ paṭisandhi viññāṇantiādīni vuttatthāni.",
  "atk-s0517a:998_0": "Kathaṃ pana dvādasahi paṭiccasamuppādaṅgehi ime vīsati ākārā gahitā hontīti? Avijjā",
  "atk-s0517a:998_1": "saṅkhārāti ime dve atītahetuyo sarūpato vuttā. Yasmā pana avidvā paritassati, paritassito",
  "atk-s0517a:998_2": "upādiyati, tassupādānapaccayā bhavo, tasmā tehi dvīhi gahitehi taṇhupādānabhavāpi",
  "atk-s0517a:998_3": "gahitāva honti. Paccuppanne viññāṇanāmarūpasaḷāyatanaphassavedanā sarūpato vuttāyeva.",
  "atk-s0517a:998_4": "Taṇhupādānabhavā paccuppannahetuyo sarūpato vuttā. Bhave pana gahite tassa pubbabhāgā",
  "atk-s0517a:998_5": "taṃsampayuttā vā saṅkhārā gahitāva honti, taṇhupādānaggahaṇena ca taṃsampayuttā.",
  "atk-s0517a:998_6": "Yāya vā mūḷho kammaṃ karoti, sā avijjā gahitāva hoti. Anāgate jāti jarāmaraṇanti",
  "atk-s0517a:998_7": "dve sarūpena vuttāni, jātijarāmaraṇaggahaṇeneva pana viññāṇādīni pañca anāgataphalāni",
  "atk-s0517a:998_8": "gahitāneva honti. Tesaṃyeva hi jātijarāmaraṇānīti evaṃ dvādasahi aṅgehi vīsati ākārā gahitā honti.",
  "atk-s0517a:999": "“Atīte hetavo pañca, idāni phalapañcakaṃ;",
  "atk-s0517a:1000": "Idāni hetavo pañca, āyatiṃ phalapañcaka”nti. –",
  "atk-s0517a:1001": "Gāthāya ayamevattho vutto. Itimeti iti ime. Iti imeti vā pāṭho.",
  "atk-s0517a:1002_0": "Catusaṅkhepeti caturo rāsī. Atīte pañca hetudhammā eko hetusaṅkhepo, paccuppanne",
  "atk-s0517a:1002_1": "pañca phaladhammā eko phalasaṅkhepo, paccuppanne pañca hetudhammā eko hetusaṅkhepo,",
  "atk-s0517a:1002_2": "anāgate pañca phaladhammā eko phalasaṅkhepo.",
  "atk-s0517a:1003": "Tayo addheti tayo kāle. Paṭhamapañcakavasena atītakālo, dutiyatatiyapañcakavasena paccuppannakālo, catutthapañcakavasena anāgatakālo veditabbo.",
  "atk-s0517a:1004_0": "Tisandhinti tayo sandhayo assāti tisandhi, taṃ tisandhiṃ. Atītahetupaccuppannaphalānamantarā",
  "atk-s0517a:1004_1": "eko hetuphalasandhi, paccuppannaphalaanāgatahetūnamantarā eko phalahetusandhi, paccuppannahetuanāgataphalānamantarā",
  "atk-s0517a:1004_2": "eko hetuphalasandhi.",
  "atk-s0517a:1005_0": "Paṭiccasamuppādapāḷiyaṃ sarūpato āgatavasena pana avijjāsaṅkhārā eko saṅkhepo, viññāṇanāmarūpasaḷāyatanaphassavedanā",
  "atk-s0517a:1005_1": "dutiyo, taṇhupādānabhavā tatiyo, jātijarāmaraṇaṃ catuttho. Avijjāsaṅkhārāti dve aṅgāni",
  "atk-s0517a:1005_2": "atītakālāni, viññāṇādīni bhavāvasānāni aṭṭha paccuppannakālāni, jātijarāmaraṇanti",
  "atk-s0517a:1005_3": "dve anāgatakālāni. Saṅkhāraviññāṇānaṃ antarā eko hetuphalasandhi, vedanātaṇhānamantarā",
  "atk-s0517a:1005_4": "eko phalahetusandhi, bhavajātīnamantarā eko hetuphalasandhi.",
  "atk-s0517a:1006": "Vīsatiyā ākārehīti vīsatiyā koṭṭhāsehi. Catusaṅkhepe ca tayo addhe ca tisandhiṃ paṭiccasamuppādañca vīsatiyā ākārehi jānātīti sambandho.",
  "atk-s0517a:1007_0": "Jānātīti sutānusārena bhāvanārambhañāṇena jānāti. Passatīti ñātameva cakkhunā diṭṭhaṃ",
  "atk-s0517a:1007_1": "viya hatthatale āmalakaṃ viya ca phuṭaṃ katvā ñāṇeneva passati. Aññātīti diṭṭhamariyādeneva",
  "atk-s0517a:1007_2": "āsevanaṃ karonto ñāṇeneva jānāti. Mariyādattho hi ettha ākāro. Paṭivijjhatīti bhāvanāpāripūriyā",
  "atk-s0517a:1007_3": "niṭṭhaṃ pāpento ñāṇeneva paṭivedhaṃ karoti. Salakkhaṇavasena vā jānāti, sarasavasena",
  "atk-s0517a:1007_4": "passati, paccupaṭṭhānavasena aññāti, padaṭṭhānavasena paṭivijjhati.",
  "atk-s0517a:1008_0": "Tattha paṭiccasamuppādoti paccayadhammā veditabbā. Paṭiccasamuppannā dhammāti tehi",
  "atk-s0517a:1008_1": "tehi paccayehi nibbattadhammā. Kathamidaṃ jānitabbanti ce? Bhagavato vacanena. Bhagavatā",
  "atk-s0517a:1008_2": "hi paṭiccasamuppādapaṭiccasamuppannadhammadesanāsutte –",
  "atk-s0517a:1009_0": "“Katamo ca, bhikkhave, paṭiccasamuppādo, jātipaccayā, bhikkhave, jarāmaraṇaṃ, uppādā",
  "atk-s0517a:1009_1": "vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā",
  "atk-s0517a:1009_2": "idappaccayatā, taṃ tathāgato abhisambujjhati abhisameti, abhisambujjhitvā abhisametvā",
  "atk-s0517a:1009_3": "ācikkhati deseti paññāpeti paṭṭhapeti vivarati vibhajati uttānīkaroti ‘passathā’ti",
  "atk-s0517a:1009_4": "cāha. Jātipaccayā, bhikkhave, jarāmaraṇaṃ, bhavapaccayā, bhikkhave, jāti…pe… avijjāpaccayā,",
  "atk-s0517a:1009_5": "bhikkhave, saṅkhārā. Uppādā vā tathāgatānaṃ…pe… uttānīkaroti ‘passathā’ti cāha. Avijjāpaccayā,",
  "atk-s0517a:1009_6": "bhikkhave, saṅkhārā. Iti kho, bhikkhave, yā tatrata thatā avitathatā anaññathatā",
  "atk-s0517a:1009_7": "idappaccayatā. Ayaṃ vuccati, bhikkhave, paṭiccasamuppādo”ti –",
  "atk-s0517a:1010_0": "Evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti",
  "atk-s0517a:1010_1": "vuttā. Tasmā jarāmaraṇādīnaṃ paccayalakkhaṇo paṭiccasamuppādo, dukkhānubandhanaraso",
  "atk-s0517a:1010_2": "kummaggapaccupaṭṭhāno, ayampi sapaccayattā attano visesapaccayapadaṭṭhāno.",
  "atk-s0517a:1011_0": "Uppādā vā anuppādā vāti uppāde vā anuppāde vā, tathāgatesu uppannesupi anuppannesupīti",
  "atk-s0517a:1011_1": "attho. Ṭhitāva sā dhātūti ṭhitova so paccayasabhāvo, na kadāci jātijarāmaraṇassa",
  "atk-s0517a:1011_2": "paccayo na hotīti attho. Dhammaṭṭhitatā dhammaniyāmatā idappaccayatāti jātipaccayoyeva.",
  "atk-s0517a:1011_3": "Jātipaccayena hi jarāmaraṇasaṅkhāto paccayasamuppannadhammo tadāyattatāya tiṭṭhati,",
  "atk-s0517a:1011_4": "jātipaccayova jarāmaraṇadhammaṃ niyameti, tasmā jāti “dhammaṭṭhitatā dhammaniyāmatā”ti",
  "atk-s0517a:1011_5": "vuccati. Jātiyeva imassa jarāmaraṇassa paccayoti idappaccayo, idappaccayova idappaccayatā.",
  "atk-s0517a:1011_6": "Tanti taṃ paccayaṃ. Abhisambujjhatīti ñāṇena abhisambujjhati. Abhisametīti ñāṇena",
  "atk-s0517a:1011_7": "abhisamāgacchati. Ācikkhatīti katheti. Desetīti dasseti. Paññāpetīti jānāpeti. Paṭṭhapetīti",
  "atk-s0517a:1011_8": "ñāṇamukhe ṭhapeti. Vivaratīti vivaritvā dasseti. Vibhajatīti vibhāgato dasseti. Uttānīkarotīti",
  "atk-s0517a:1011_9": "pākaṭaṃ karoti. Iti khoti evaṃ kho. Yā tatrāti yā tesu “jātipaccayā jarāmaraṇa”ntiādīsu.",
  "atk-s0517a:1011_10": "So panāyaṃ paṭiccasamuppādo tehi tehi paccayehi anūnādhikeheva tassa tassa dhammassa",
  "atk-s0517a:1011_11": "sambhavato tathatāti, sāmaggiṃ upagatesu paccayesu muhuttampi tato nibbattanadhammānaṃ",
  "atk-s0517a:1011_12": "asambhavābhāvato avitathatāti, aññadhammapaccayehi aññadhammānuppattito anaññathatāti,",
  "atk-s0517a:1011_13": "yathāvuttānaṃ etesaṃ jarāmaraṇādīnaṃ paccayato vā paccayasamūhato vā idappaccayatāti",
  "atk-s0517a:1011_14": "vutto. Tatrāyaṃ vacanattho – imesaṃ paccayā idappaccayā, idappaccayā eva idappaccayatā,",
  "atk-s0517a:1011_15": "idappaccayānaṃ vā samūho idappaccayatā. Lakkhaṇaṃ panettha saddasatthato veditabbanti.",
  "atk-s0517a:1012": "Dhammaṭṭhitiñāṇaniddesavaṇṇanā niṭṭhitā.",
  "atk-s0517a:1013": "5. Sammasanañāṇaniddesavaṇṇanā",
  "atk-s0517a:1014_0": "48. Sammasanañāṇaniddese yaṃ kiñcīti anavasesapariyādānaṃ. Rūpanti atippasaṅganiyamanaṃ.",
  "atk-s0517a:1014_1": "Evaṃ padadvayenāpi rūpassa asesapariggaho kato hoti. Athassa atītādinā vibhāgaṃ ārabhati.",
  "atk-s0517a:1014_2": "Tañhi kiñci atītaṃ kiñci anāgatādibhedanti. Esa nayo vedanādīsupi. Tattha rūpaṃ tāva",
  "atk-s0517a:1014_3": "addhāsantatisamayakhaṇavasena catudhā atītaṃ nāma hoti, tathā anāgatapaccuppannaṃ.",
  "atk-s0517a:1014_4": "Tattha addhāvasena tāva ekassa ekasmiṃ bhave paṭisandhito pubbe atītaṃ, cutito uddhaṃ",
  "atk-s0517a:1014_5": "anāgataṃ, ubhinnamantare paccuppannaṃ. Santativasena sabhāgaekautusamuṭṭhānaṃ ekāhārasamuṭṭhānañca",
  "atk-s0517a:1014_6": "pubbāpariyabhāvena vattamānampi paccuppannaṃ, tato pubbe visabhāgautuāhārasamuṭṭhānaṃ",
  "atk-s0517a:1014_7": "atītaṃ, pacchā anāgataṃ. Cittajaṃ ekavīthiekajavanaekasamāpattisamuṭṭhānaṃ paccuppannaṃ,",
  "atk-s0517a:1014_8": "tato pubbe atītaṃ, pacchā anāgataṃ, kammasamuṭṭhānassa pāṭiyekkaṃ santativasena atītādibhedo",
  "atk-s0517a:1014_9": "natthi, tesaññeva pana utuāhāracittasamuṭṭhānānaṃ upatthambhanavasena tassa atītādibhāvo",
  "atk-s0517a:1014_10": "veditabbo. Samayavasena ekamuhuttapubbaṇhasāyanharattindivādīsu samayesu santānavasena",
  "atk-s0517a:1014_11": "pavattamānaṃ taṃ taṃ samayaṃ paccuppannaṃ nāma, tato pubbe atītaṃ, pacchā anāgataṃ.",
  "atk-s0517a:1014_12": "Khaṇavasena uppādādikhaṇattayapariyāpannaṃ paccuppannaṃ, tato pubbe anāgataṃ, pacchā",
  "atk-s0517a:1014_13": "atītaṃ. Apica atikkantahetupaccayakiccaṃ atītaṃ, niṭṭhitahetukiccamaniṭṭhitapaccayakiccaṃ",
  "atk-s0517a:1014_14": "paccuppannaṃ, ubhayakiccamasampattaṃ anāgataṃ. Sakiccakkhaṇe vā paccuppannaṃ, tato",
  "atk-s0517a:1014_15": "pubbe anāgataṃ, pacchā atītaṃ. Ettha ca khaṇādikathāva nippariyāyā sesā sapariyāyā.",
  "atk-s0517a:1015_0": "Ajjhattanti pañcasupi khandhesu idha niyakajjhattaṃ adhippetaṃ, tasmā attano santāne",
  "atk-s0517a:1015_1": "pavattaṃ pāṭipuggalikaṃ rūpaṃ ajjhattanti veditabbaṃ. Tato bahibhūtaṃ pana indriyabaddhaṃ",
  "atk-s0517a:1015_2": "vā anindriyabaddhaṃ vā rūpaṃ bahiddhā nāma. Oḷārikanti cakkhusotaghānajivhākāyarūpasaddagandharasaphoṭṭhabbasaṅkhātā",
  "atk-s0517a:1015_3": "pathavītejovāyo cāti dvādasavidhaṃ rūpaṃ ghaṭṭanavasena gahetabbato oḷārikaṃ. Sesaṃ",
  "atk-s0517a:1015_4": "pana āpodhātu itthindriyaṃ purisindriyaṃ jīvitindriyaṃ hadayavatthu ojā ākāsadhātu",
  "atk-s0517a:1015_5": "kāyaviññatti vacīviññatti rūpassa lahutā mudutā kammaññatā upacayo santati jaratā",
  "atk-s0517a:1015_6": "aniccatāti soḷasavidhaṃ rūpaṃ ghaṭṭanavasena agahetabbato sukhumaṃ. Hīnaṃ vā paṇītaṃ",
  "atk-s0517a:1015_7": "vāti ettha hīnapaṇītabhāvo pariyāyato nippariyāyato ca. Tattha akaniṭṭhānaṃ rūpato",
  "atk-s0517a:1015_8": "sudassīnaṃ rūpaṃ hīnaṃ, tadeva sudassānaṃ rūpato paṇītaṃ. Evaṃ yāva narakasattānaṃ",
  "atk-s0517a:1015_9": "rūpaṃ, tāva pariyāyato hīnapaṇītatā veditabbā. Nippariyāyato pana yattha akusalavipākaṃ",
  "atk-s0517a:1015_10": "uppajjati, taṃ hīnaṃ. Yattha kusalavipākaṃ, taṃ paṇītaṃ. Yaṃ dūre santike vāti ettha",
  "atk-s0517a:1015_11": "yaṃ sukhumaṃ, tadeva duppaṭivijjhasabhāvattā dūre. Yaṃ oḷārikaṃ, tadeva suppaṭivijjhasabhāvattā santike.",
  "atk-s0517a:1016_0": "Sabbaṃ rūpaṃ aniccato vavattheti ekaṃ sammasanaṃ, dukkhato vavattheti ekaṃ sammasanaṃ,",
  "atk-s0517a:1016_1": "anattato vavattheti ekaṃ sammasananti ettha ayaṃ bhikkhu “yaṃ kiñci rūpa”nti evaṃ",
  "atk-s0517a:1016_2": "aniyamaniddiṭṭhaṃ sabbampi rūpaṃ atītattikena ceva catūhi ajjhattādidukehi cāti ekādasahi",
  "atk-s0517a:1016_3": "okāsehi paricchinditvā sabbaṃ rūpaṃ aniccato vavattheti aniccanti sammasati. Kathaṃ?",
  "atk-s0517a:1016_4": "Parato vuttanayena. Vuttañhetaṃ – “rūpaṃ atītānāgatapaccuppannaṃ aniccaṃ khayaṭṭhenā”ti.",
  "atk-s0517a:1016_5": "Tasmā esa yaṃ atītaṃ rūpaṃ, taṃ yasmā atīteyeva khīṇaṃ, nayimaṃ bhavaṃ sampattanti",
  "atk-s0517a:1016_6": "aniccaṃ khayaṭṭhena, yaṃ anāgataṃ rūpaṃ anantarabhave nibbattissati, tampi tattheva",
  "atk-s0517a:1016_7": "khīyissati, na tato paraṃ bhavaṃ gamissatīti aniccaṃ khayaṭṭhena, yaṃ paccuppannaṃ",
  "atk-s0517a:1016_8": "rūpaṃ, taṃ idheva khīyati, na ito gacchatīti aniccaṃ khayaṭṭhena, yaṃ ajjhattaṃ rūpaṃ,",
  "atk-s0517a:1016_9": "tampi ajjhattameva khīyati, na bahiddhābhāvaṃ gacchatīti aniccaṃ khayaṭṭhena, yaṃ",
  "atk-s0517a:1016_10": "bahiddhā oḷārikaṃ sukhumaṃ hīnaṃ paṇītaṃ dūre santike, tampi ettheva khīyati, na",
  "atk-s0517a:1016_11": "dūrabhāvaṃ gacchatīti aniccaṃ khayaṭṭhenāti sammasati. Idaṃ sabbampi “aniccaṃ khayaṭṭhenā”ti",
  "atk-s0517a:1016_12": "etassa vasena ekaṃ sammasanaṃ, pabhedato pana ekādasavidhaṃ hoti.",
  "atk-s0517a:1017_0": "Sabbameva cetaṃ dukkhaṃ bhayaṭṭhenāti sammasati. Bhayaṭṭhenāti sappaṭibhayatāya.",
  "atk-s0517a:1017_1": "Yañhi aniccaṃ, taṃ bhayāvahaṃ hoti sīhopamasutte devānaṃ viya. Iti idampi “dukkhaṃ",
  "atk-s0517a:1017_2": "bhayaṭṭhenā”ti etassa vasena ekaṃ sammasanaṃ, pabhedato pana ekādasavidhaṃ hoti.",
  "atk-s0517a:1018_0": "Yathā ca dukkhaṃ, evaṃ sabbampi taṃ anattā asārakaṭṭhenāti sammasati. Asārakaṭṭhenāti",
  "atk-s0517a:1018_1": "“attā nivāsī kārako vedako sayaṃvasī”ti evaṃ parikappitassa attasārassa abhāvena.",
  "atk-s0517a:1018_2": "Yañhi aniccaṃ dukkhaṃ, attanopi aniccataṃ vā udayabbayapīḷanaṃ vā vāretuṃ na sakkoti,",
  "atk-s0517a:1018_3": "kuto tassa kārakādibhāvo. Tenāha – “rūpañca hidaṃ, bhikkhave, attā abhavissa, nayidaṃ",
  "atk-s0517a:1018_4": "rūpaṃ ābādhāya saṃvatteyyā”tiādi. Iti idaṃ “anattā asārakaṭṭhenā”ti etassa vasena",
  "atk-s0517a:1018_5": "ekaṃ sammasanaṃ, pabhedato pana ekādasavidhaṃ hoti. Eseva nayo vedanādīsu. Iti ekekasmiṃ",
  "atk-s0517a:1018_6": "khandhe ekādasa ekādasa katvā pañcasu khandhesu pañcapaññāsa sammasanāni honti, aniccato",
  "atk-s0517a:1018_7": "pañcapaññāsa, dukkhato pañcapaññāsa, anattato pañcapaññāsāti tividhānupassanāvasena",
  "atk-s0517a:1018_8": "sabbāni pañcasaṭṭhisatasammasanāni honti.",
  "atk-s0517a:1019_0": "Keci pana “sabbaṃ rūpaṃ, sabbaṃ vedanaṃ, sabbaṃ saññaṃ, sabbe saṅkhāre, sabbaṃ viññāṇanti",
  "atk-s0517a:1019_1": "padampi pakkhipitvā ekekasmiṃ khandhe dvādasa dvādasa katvā pañcasu saṭṭhi, anupassanāto",
  "atk-s0517a:1019_2": "asītisatasammasanānī”ti vadanti.",
  "atk-s0517a:1020_0": "Atītādivibhāge panettha santativasena khaṇādivasena ca vedanāya atītānāgatapaccuppannabhāvo",
  "atk-s0517a:1020_1": "veditabbo. Tattha santativasena ekavīthiekajavanaekasamāpattipariyāpannā ekavidhavisayasamāyogappavattā",
  "atk-s0517a:1020_2": "ca paccuppannā, tato pubbe atītā, pacchā anāgatā. Khaṇādivasena khaṇattayapariyāpannā",
  "atk-s0517a:1020_3": "pubbantāparantamajjhagatā sakiccañca kurumānā vedanā paccuppannā, tato pubbe atītā,",
  "atk-s0517a:1020_4": "pacchā anāgatā. Ajjhattabahiddhābhedo niyakajjhattavaseneva veditabbo.",
  "atk-s0517a:1021_0": "Oḷārikasukhumabhāvo “akusalā vedanā oḷārikā, kusalābyākatā vedanā sukhumā”tiādinā",
  "atk-s0517a:1021_1": "nayena vibhaṅge vuttena jātisabhāvapuggalalokiyalokuttaravasena veditabbo. Jātivasena",
  "atk-s0517a:1021_2": "tāva akusalā vedanā sāvajjakiriyahetuto, kilesasantāpabhāvato ca avūpasantavuttīti",
  "atk-s0517a:1021_3": "kusalavedanāya oḷārikā, sabyāpārato saussāhato savipākato kilesasantāpabhāvato sāvajjato",
  "atk-s0517a:1021_4": "ca vipākābyākatāya oḷārikā, savipākato kilesasantāpabhāvato sabyābajjhato sāvajjato",
  "atk-s0517a:1021_5": "ca kiriyābyākatāya oḷārikā. Kusalābyākatā pana vuttavipariyāyato akusalāya vedanāya",
  "atk-s0517a:1021_6": "sukhumā. Dvepi kusalākusalā vedanā sabyāpārato saussāhato savipākato ca yathāyogaṃ",
  "atk-s0517a:1021_7": "duvidhāyapi abyākatāya oḷārikā, vuttavipariyāyena duvidhāpi abyākatā tāhi sukhumā.",
  "atk-s0517a:1021_8": "Evaṃ tāva jātivasena oḷārikasukhumatā veditabbā.",
  "atk-s0517a:1022_0": "Sabhāvavasena pana dukkhā vedanā nirassādato savipphārato khobhakaraṇato ubbejanīyato",
  "atk-s0517a:1022_1": "abhibhavanato ca itarāhi dvīhi oḷārikā, itarā pana dve sātato santato paṇītato manāpato",
  "atk-s0517a:1022_2": "majjhattato ca yathāyogaṃ dukkhāya sukhumā. Ubho pana sukhadukkhā savipphārato ubbejanīyato",
  "atk-s0517a:1022_3": "khobhakaraṇato pākaṭato ca adukkhamasukhāya oḷārikā, sā vuttavipariyāyena tadubhayato",
  "atk-s0517a:1022_4": "sukhumā. Evaṃ sabhāvavasena oḷārikasukhumatā veditabbā.",
  "atk-s0517a:1023": "Puggalavasena pana asamāpannassa vedanā nānārammaṇe vikkhittabhāvato samāpannassa vedanāya oḷārikā, vipariyāyena itarā sukhumā. Evaṃ puggalavasena oḷārikasukhumatā veditabbā.",
  "atk-s0517a:1024_0": "Lokiyalokuttaravasena pana sāsavā vedanā lokiyā, sā āsavuppattihetuto oghaniyato",
  "atk-s0517a:1024_1": "yoganiyato ganthaniyato nīvaraṇiyato upādāniyato saṃkilesikato puthujjanasādhāraṇato",
  "atk-s0517a:1024_2": "ca anāsavāya oḷārikā, anāsavā ca vipariyāyena sāsavāya sukhumā. Evaṃ lokiyalokuttaravasena",
  "atk-s0517a:1024_3": "oḷārikasukhumatā veditabbā.",
  "atk-s0517a:1025": "Tattha jātiādivasena sambhedo pariharitabbo. Akusalavipākakāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti. Vuttañhetaṃ –",
  "atk-s0517a:1026": "“Abyākatā vedanā sukhumā, dukkhā vedanā oḷārikā. Samāpannassa vedanā sukhumā, asamāpannassa vedanā oḷārikā. Anāsavā vedanā sukhumā, sāsavā vedanā oḷārikā”ti.",
  "atk-s0517a:1027_0": "Yathā ca dukkhā vedanā, evaṃ sukhādayopi. Tāpi hi jātivasena oḷārikā, sabhāvādivasena",
  "atk-s0517a:1027_1": "sukhumā honti. Tasmā yathā jātiādivasena sambhedo na hoti, tathā vedanānaṃ oḷārikasukhumatā",
  "atk-s0517a:1027_2": "veditabbā. Seyyathidaṃ, abyākatā jātivasena kusalākusalāhi sukhumā. Tattha katamā",
  "atk-s0517a:1027_3": "abyākatā? Kiṃ dukkhā? Kiṃ sukhā? Kiṃ samāpannassa? Kiṃ asamāpannassa? Kiṃ sāsavā?",
  "atk-s0517a:1027_4": "Kiṃ anāsavāti? Evaṃ sabhāvādibhedo na parāmasitabbo. Esa nayo sabbattha.",
  "atk-s0517a:1028_0": "Apica “taṃ taṃ vā pana vedanaṃ upādāyupādāya vedanā oḷārikā sukhumā daṭṭhabbā”ti",
  "atk-s0517a:1028_1": "vacanato akusalādīsupi lobhasahagatāya dosasahagatā vedanā aggi viya nissayadahanato",
  "atk-s0517a:1028_2": "oḷārikā, lobhasahagatā sukhumā. Dosasahagatāpi niyatā oḷārikā, aniyatā sukhumā. Niyatāpi",
  "atk-s0517a:1028_3": "kappaṭṭhitikā oḷārikā, itarā sukhumā. Kappaṭṭhitikāsupi asaṅkhārikā oḷārikā, itarā",
  "atk-s0517a:1028_4": "sukhumā. Lobhasahagatā pana diṭṭhisampayuttā oḷārikā, itarā sukhumā. Sāpi niyatā",
  "atk-s0517a:1028_5": "kappaṭṭhitikā asaṅkhārikā oḷārikā, itarā sukhumā. Avisesena ca akusalā bahuvipākā",
  "atk-s0517a:1028_6": "oḷārikā, appavipākā sukhumā. Kusalā pana appavipākā oḷārikā, bahuvipākā sukhumā.",
  "atk-s0517a:1029_0": "Apica kāmāvacarakusalā oḷārikā, rūpāvacarā sukhumā, tato arūpāvacarā, tato lokuttarā.",
  "atk-s0517a:1029_1": "Kāmāvacarā ca dānamayā oḷārikā, sīlamayā sukhumā. Sīlamayāpi oḷārikā, tato bhāvanāmayā",
  "atk-s0517a:1029_2": "sukhumā. Bhāvanāmayāpi duhetukā oḷārikā, tihetukā sukhumā. Tihetukāpi sasaṅkhārikā",
  "atk-s0517a:1029_3": "oḷārikā, asaṅkhārikā sukhumā. Rūpāvacarā ca paṭhamajjhānikā oḷārikā…pe… pañcamajjhānikā",
  "atk-s0517a:1029_4": "sukhumāva. Arūpāvacarā ca ākāsānañcāyatanasampayuttā oḷārikā…pe… nevasaññānāsaññāyatanasampayuttā",
  "atk-s0517a:1029_5": "sukhumāva. Lokuttarā ca sotāpattimaggasampayuttā oḷārikā…pe… arahattamaggasampayuttā",
  "atk-s0517a:1029_6": "sukhumāva. Esa nayo taṃtaṃbhūmivipākakiriyāvedanāsu dukkhādiasamāpannādisāsavādivasena",
  "atk-s0517a:1029_7": "vuttavedanāsu ca. Okāsavasena vāpi niraye dukkhā oḷārikā, tiracchānayoniyaṃ sukhumā…pe…",
  "atk-s0517a:1029_8": "paranimmitavasavattīsu sukhumāva. Yathā ca dukkhā, evaṃ sukhāpi sabbattha yathānurūpaṃ",
  "atk-s0517a:1029_9": "yojetabbā. Vatthuvasena cāpi hīnavatthukā yā kāci vedanā oḷārikā, paṇītavatthukā",
  "atk-s0517a:1029_10": "sukhumā. Hīnapaṇītabhede yā oḷārikā, sā hīnā. Yā ca sukhumā, sā paṇītāti daṭṭhabbā.",
  "atk-s0517a:1030_0": "Dūrasantikapade pana “akusalā vedanā kusalābyākatāhi vedanāhi dūre, akusalā vedanā",
  "atk-s0517a:1030_1": "akusalāya vedanāya santike”tiādinā nayena vibhaṅge vibhattā. Tasmā akusalā vedanā",
  "atk-s0517a:1030_2": "visabhāgato asaṃsaṭṭhato asarikkhato ca kusalābyākatāhi dūre, tathā kusalābyākatā",
  "atk-s0517a:1030_3": "akusalāya. Esa nayo sabbavāresu. Akusalā pana vedanā sabhāgato saṃsaṭṭhato sarikkhato",
  "atk-s0517a:1030_4": "ca akusalāya santiketi idaṃ vedanāya atītādivibhāge vitthārakathāmukhaṃ. Taṃtaṃvedanāsampayuttānaṃ",
  "atk-s0517a:1030_5": "pana saññādīnampi etaṃ evameva veditabbaṃ.",
  "atk-s0517a:1031_0": "Ye panettha vedanādīsu cakkhu…pe… jarāmaraṇanti peyyālena saṃkhittesu ca dhammesu",
  "atk-s0517a:1031_1": "lokuttaradhammā āgatā, te asammasanūpagattā imasmiṃ adhikāre na gahetabbā. Te pana",
  "atk-s0517a:1031_2": "kevalaṃ tena tena padena saṅgahitadhammadassanavasena ca abhiññeyyaniddese āgatanayena",
  "atk-s0517a:1031_3": "ca vuttā. Yepi ca sammasanūpagā, tesu ye yassa pākaṭā honti, sukhena pariggahaṃ gacchanti,",
  "atk-s0517a:1031_4": "tesu tena sammasanaṃ ārabhitabbaṃ. Jātijarāmaraṇavasena visuṃ sammasanābhāvepi jātijarāmaraṇavantesuyeva",
  "atk-s0517a:1031_5": "pana sammasitesu tānipi sammasitāni hontīti pariyāyena tesampi vasena sammasanaṃ",
  "atk-s0517a:1031_6": "vuttanti veditabbaṃ. Atītānāgatapaccuppannaṃ aniccato vavatthetītiādinā nayena atītattikasseva",
  "atk-s0517a:1031_7": "ca vasena sammasanassa vuttattā ajjhattādibhedaṃ anāmasitvāpi atītattikasseva vasena",
  "atk-s0517a:1031_8": "paricchinditvāpi aniccādito sammasanaṃ kātabbameva.",
  "atk-s0517a:1032_0": "Yaṃ pana aniccaṃ, taṃ yasmā niyamato saṅkhatādibhedaṃ hoti, tenassa pariyāyadassanatthaṃ,",
  "atk-s0517a:1032_1": "nānākārehi vā manasikārappavattidassanatthaṃ rūpaṃ atītānāgatapaccuppannaṃ aniccaṃ",
  "atk-s0517a:1032_2": "saṅkhatantiādimāha. Tañhi hutvā abhāvaṭṭhena aniccaṃ, aniccantikatāya ādiantavantatāya",
  "atk-s0517a:1032_3": "vā aniccaṃ. Paccayehi samāgantvā katattā saṅkhataṃ. Paccaye paṭicca nissāya samaṃ,",
  "atk-s0517a:1032_4": "saha vā uppannattā paṭiccasamuppannaṃ. Etena paccayehi katepi paccayānaṃ abyāpārataṃ",
  "atk-s0517a:1032_5": "dasseti. Khayadhammanti khīyanadhammaṃ khīyanapakatikaṃ. Vayadhammanti nassanadhammaṃ.",
  "atk-s0517a:1032_6": "Nayidaṃ mandībhāvakkhayavasena khayadhammaṃ, kevalaṃ vigamanapakatikaṃ. Pahūtassa",
  "atk-s0517a:1032_7": "mandībhāvopi hi loke khayoti vuccati. Virāgadhammanti nayidaṃ kuhiñci gamanavasena",
  "atk-s0517a:1032_8": "vayadhammaṃ, kevalaṃ sabhāvātikkamanapakatikaṃ. “Virāgo nāma jigucchanaṃ vā samatikkamo",
  "atk-s0517a:1032_9": "vā”ti hi vuttaṃ. Nirodhadhammanti nayidaṃ sabhāvātikkamena punarāvattidhammaṃ, kevalaṃ",
  "atk-s0517a:1032_10": "apunarāvattinirodhena nirujjhanapakatikanti purimapurimapadassa atthavivaraṇavasena",
  "atk-s0517a:1032_11": "pacchimapacchimapadaṃ vuttanti veditabbaṃ.",
  "atk-s0517a:1033_0": "Atha vā ekabhavapariyāpannarūpabhaṅgavasena khayadhammaṃ, ekasantatipariyāpannarūpakkhayavasena",
  "atk-s0517a:1033_1": "vayadhammaṃ, rūpassa khaṇabhaṅgavasena virāgadhammaṃ, tiṇṇampi apunappavattivasena",
  "atk-s0517a:1033_2": "nirodhadhammantipi yojetabbaṃ.",
  "atk-s0517a:1034_0": "Jarāmaraṇaṃ aniccantiādīsu jarāmaraṇaṃ na aniccaṃ, aniccasabhāvānaṃ pana khandhānaṃ",
  "atk-s0517a:1034_1": "jarāmaraṇattā aniccaṃ nāma jātaṃ. Saṅkhatādīsupi eseva nayo. Antarapeyyāle jātiyāpi",
  "atk-s0517a:1034_2": "aniccāditāya eseva nayo.",
  "atk-s0517a:1035_0": "Jātipaccayā jarāmaraṇantiādi na vipassanāvasena vuttaṃ, kevalaṃ paṭiccasamuppādassa",
  "atk-s0517a:1035_1": "ekekaaṅgavasena saṅkhipitvā vavatthānato sammasanañāṇaṃ nāma hotīti pariyāyena vuttaṃ.",
  "atk-s0517a:1035_2": "Na panetaṃ kalāpasammasanañāṇaṃ dhammaṭṭhitiñāṇameva taṃ hotīti. Asati jātiyāti liṅgavipallāso",
  "atk-s0517a:1035_3": "kato, asatiyā jātiyāti vuttaṃ hoti. Asati saṅkhāresūti vacanavipallāso kato, asantesu",
  "atk-s0517a:1035_4": "saṅkhāresūti vuttaṃ hoti. Bhavapaccayā jāti, asatītiādi “bhavapaccayā jāti, asati",
  "atk-s0517a:1035_5": "bhave natthi jātī”tiādinā nayena yojetabbaṃ.",
  "atk-s0517a:1036": "Sammasanañāṇaniddesavaṇṇanā niṭṭhitā.",
  "atk-s0517a:1037": "6. Udayabbayañāṇaniddesavaṇṇanā",
  "atk-s0517a:1038_0": "49. Idāni anantaraṃ vuttassa sammasanañāṇassa nānānayehi bhāvanāthirakaraṇena pāraṃ",
  "atk-s0517a:1038_1": "gantvā ṭhitena aniccādito diṭṭhe saṅkhāre udayabbayena paricchinditvā aniccādito",
  "atk-s0517a:1038_2": "vipassanatthaṃ vuttassa udayabbayānupassanāñāṇassa niddese jātaṃ rūpantiādīsu santativasena",
  "atk-s0517a:1038_3": "yathāsakaṃ paccayehi nibbattaṃ rūpaṃ. Tassa jātassa rūpassa nibbattilakkhaṇaṃ jātiṃ",
  "atk-s0517a:1038_4": "uppādaṃ abhinavākāraṃ udayoti, vipariṇāmalakkhaṇaṃ khayaṃ bhaṅgaṃ vayoti, anupassanā",
  "atk-s0517a:1038_5": "punappunaṃ nisāmanā, udayabbaya anupassanāñāṇanti attho. Vedanādīsupi eseva nayo.",
  "atk-s0517a:1038_6": "Jātijarāmaraṇavantānaṃyeva udayabbayassa pariggahetabbattā jātijarāmaraṇānaṃ udayabbayābhāvato",
  "atk-s0517a:1038_7": "jātijarāmaraṇaṃ anāmasitvā jātaṃ cakkhu…pe… jāto bhavoti peyyālaṃ kataṃ. So evaṃ",
  "atk-s0517a:1038_8": "pañcannaṃ khandhānaṃ udayabbayaṃ passanto evaṃ jānāti “imesaṃ khandhānaṃ uppattito",
  "atk-s0517a:1038_9": "pubbe anuppannānaṃ rāsi vā nicayo vā natthi, uppajjamānānampi rāsito vā nicayato",
  "atk-s0517a:1038_10": "vā āgamanaṃ nāma natthi, nirujjhamānānampi disāvidisāgamanaṃ nāma natthi, niruddhānampi",
  "atk-s0517a:1038_11": "ekasmiṃ ṭhāne rāsito nicayato nidhānato avaṭṭhānaṃ nāma natthi. Yathā pana vīṇāya",
  "atk-s0517a:1038_12": "vādiyamānāya uppannassa saddassa neva uppattito pubbe sannicayo atthi, na uppajjamāno",
  "atk-s0517a:1038_13": "sannicayato āgato, na nirujjhamānassa disāvidisāgamanaṃ atthi, na niruddho katthaci",
  "atk-s0517a:1038_14": "sannicito tiṭṭhati, atha kho vīṇañca upavīṇañca purisassa ca tajjaṃ vāyāmaṃ paṭicca",
  "atk-s0517a:1038_15": "ahutvā sambhoti, hutvā paṭiveti, evaṃ sabbepi rūpārūpino dhammā ahutvā sambhonti, hutvā paṭiventī”ti.",
  "atk-s0517a:1039_0": "50. Evaṃ saṅkhepato udayabbayadassanaṃ dassetvā idāni vitthārato dassetuṃ pañcannaṃ",
  "atk-s0517a:1039_1": "khandhānaṃ udayaṃ passanto kati lakkhaṇāni passatītiādīhi rāsito gaṇanaṃ pucchitvā,",
  "atk-s0517a:1039_2": "pañcannaṃ khandhānaṃ udayaṃ passanto pañcavīsati lakkhaṇāni passatītiādīhi rāsitova",
  "atk-s0517a:1039_3": "gaṇanaṃ vissajjetvā, puna rūpakkhandhassa udayaṃ passanto kati lakkhaṇāni passatītiādīhi",
  "atk-s0517a:1039_4": "vibhāgato gaṇanaṃ pucchitvā rūpakkhandhassa udayaṃ passanto pañca lakkhaṇāni passatītiādīhi",
  "atk-s0517a:1039_5": "vibhāgato gaṇanaṃ vissajjetvā, puna rūpakkhandhassa udayaṃ passanto katamāni pañca",
  "atk-s0517a:1039_6": "lakkhaṇāni passatītiādīhi lakkhaṇavibhāgaṃ pucchitvā vissajjanaṃ kataṃ.",
  "atk-s0517a:1040_0": "Tattha avijjāsamudayā rūpasamudayoti “purimakammabhavasmiṃ moho avijjā”ti vuttāya",
  "atk-s0517a:1040_1": "avijjāya sati imasmiṃ bhave rūpassa uppādo hotīti attho. Paccayasamudayaṭṭhenāti",
  "atk-s0517a:1040_2": "paccayassa uppannabhāvenāti attho. Avijjātaṇhākammāni cettha idha paṭisandhihetubhūtā",
  "atk-s0517a:1040_3": "atītapaccayā. Imesu ca tīsu gahitesu saṅkhārupādānāni gahitāneva honti. Āhārasamudayāti",
  "atk-s0517a:1040_4": "pavattipaccayesu kabaḷīkārāhārassa balavattā soyeva gahito. Tasmiṃ pana gahite pavattihetubhūtāni",
  "atk-s0517a:1040_5": "utucittānipi gahitāneva honti. Nibbattilakkhaṇanti addhāsantatikhaṇavasena rūpassa",
  "atk-s0517a:1040_6": "uppādaṃ, uppādoyeva saṅkhatalakkhaṇattā lakkhaṇanti ca vutto. Pañca lakkhaṇānīti",
  "atk-s0517a:1040_7": "avijjā taṇhā kammāhārā nibbatti cāti imāni pañca lakkhaṇāni. Avijjādayopi hi rūpassa",
  "atk-s0517a:1040_8": "udayo lakkhīyati etehīti lakkhaṇāni. Nibbatti pana saṅkhatalakkhaṇameva, tampi saṅkhatanti",
  "atk-s0517a:1040_9": "lakkhīyati etenāti lakkhaṇaṃ.",
  "atk-s0517a:1041_0": "Avijjānirodhā rūpanirodhoti anāgatabhavassa paccayabhūtāya imasmiṃ bhave avijjāya",
  "atk-s0517a:1041_1": "arahattamaggañāṇena nirodhe kate paccayābhāvā anāgatassa rūpassa anuppādo nirodho",
  "atk-s0517a:1041_2": "hotīti attho. Paccayanirodhaṭṭhenāti paccayassa niruddhabhāvenāti attho. Nirodho",
  "atk-s0517a:1041_3": "cettha anāgatapaṭisandhipaccayānaṃ idha avijjātaṇhākammānaṃyeva nirodho. Āhāranirodhā",
  "atk-s0517a:1041_4": "rūpanirodhoti pavattipaccayassa kabaḷīkārāhārassa abhāve taṃsamuṭṭhānarūpābhāvo hoti.",
  "atk-s0517a:1041_5": "Vipariṇāmalakkhaṇanti addhāsantatikhaṇavasena rūpassa bhaṅgaṃ, bhaṅgoyeva saṅkhatalakkhaṇattā",
  "atk-s0517a:1041_6": "lakkhaṇanti vutto. Idha pañca lakkhaṇānīti avijjātaṇhākammāhārānaṃ abhāvanirodhā",
  "atk-s0517a:1041_7": "cattāri, vipariṇāmo ekanti pañca. Esa nayo vedanākkhanthādīsu. Ayaṃ pana viseso –",
  "atk-s0517a:1041_8": "arūpakkhandhānaṃ udayabbayadassanaṃ addhāsantativasena, na khaṇavasena. Phasso vedanāsaññāsaṅkhārakkhandhānaṃ",
  "atk-s0517a:1041_9": "pavattipaccayo, taṃnirodhā ca tesaṃ nirodho. Nāmarūpaṃ viññāṇakkhandhassa pavattipaccayo,",
  "atk-s0517a:1041_10": "taṃnirodhā ca tassa nirodhoti.",
  "atk-s0517a:1042_0": "Keci panāhu – “catudhā paccayato udayabbayadassane atītādivibhāgaṃ anāmasitvāva sabbasāmaññavasena",
  "atk-s0517a:1042_1": "avijjādīhi udetīti uppajjamānabhāvamattaṃ gaṇhāti, na uppādaṃ. Avijjādinirodhā nirujjatīti",
  "atk-s0517a:1042_2": "anuppajjamānabhāvamattaṃ gaṇhāti, na bhaṅgaṃ. Khaṇato udayabbayadassane paccuppannānaṃ",
  "atk-s0517a:1042_3": "uppādaṃ bhaṅgaṃ gaṇhātī”ti.",
  "atk-s0517a:1043_0": "Vipassamāno pana vipassako paṭhamaṃ paccayato udayabbayaṃ manasikaritvā vipassanākāle",
  "atk-s0517a:1043_1": "avijjādike caturo dhamme vissajjetvā udayabbayavanteyeva khandhe gahetvā tesaṃ udayabbayaṃ",
  "atk-s0517a:1043_2": "passati, evañca tassa vipassakassa “evaṃ rūpādīnaṃ udayo, evaṃ vayo, evaṃ rūpādayo",
  "atk-s0517a:1043_3": "udenti, evaṃ ventī”ti paccayato ca khaṇato ca vitthārena udayabbayaṃ passato “iti",
  "atk-s0517a:1043_4": "kira ime dhammā ahutvā sambhonti, hutvā paṭiventī”ti ñāṇaṃ visadataraṃ hoti, saccapaṭiccasamuppādanayalakkhaṇabhedā",
  "atk-s0517a:1043_5": "pākaṭā honti. Yañhi so avijjādisamudayā khandhānaṃ samudayaṃ avijjādinirodhā ca khandhānaṃ",
  "atk-s0517a:1043_6": "nirodhaṃ passati, idamassa paccayato udayabbayadassanaṃ. Yaṃ pana nibbattilakkhaṇavipariṇāmalakkhaṇāni",
  "atk-s0517a:1043_7": "passanto khandhānaṃ udayabbayaṃ passati, idamassa khaṇato udayabbayadassanaṃ. Uppattikkhaṇeyeva",
  "atk-s0517a:1043_8": "hi nibbattilakkhaṇaṃ, bhaṅgakkhaṇe ca vipariṇāmalakkhaṇaṃ.",
  "atk-s0517a:1044_0": "Iccassevaṃ paccayato ceva khaṇato ca dvedhā udayabbayaṃ passato paccayato udayadassanena",
  "atk-s0517a:1044_1": "samudayasaccaṃ pākaṭaṃ hoti janakāvabodhato. Khaṇato udayadassanena dukkhasaccaṃ",
  "atk-s0517a:1044_2": "pākaṭaṃ hoti jātidukkhāvabodhato. Paccayato vayadassanena nirodhasaccaṃ pākaṭaṃ hoti",
  "atk-s0517a:1044_3": "paccayānuppādena paccayavataṃ anuppādāvabodhato. Khaṇato vayadassanena dukkhasaccameva",
  "atk-s0517a:1044_4": "pākaṭaṃ hoti maraṇadukkhāvabodhato. Yañcassa udayabbayadassanaṃ, maggovāyaṃ lokikoti",
  "atk-s0517a:1044_5": "maggasaccaṃ pākaṭaṃ hoti tatra sammohavighātato.",
  "atk-s0517a:1045_0": "Paccayato cassa udayadassanena anulomo paṭiccasamuppādo pākaṭo hoti “imasmiṃ sati",
  "atk-s0517a:1045_1": "idaṃ hotī”ti avabodhato. Paccayato vayadassanena paṭilomo paṭiccasamuppādo pākaṭo",
  "atk-s0517a:1045_2": "hoti “imassa nirodhā idaṃ nirujjhatī”ti avabodhato. Khaṇato pana udayabbayadassanena",
  "atk-s0517a:1045_3": "paṭiccasamuppannā dhammā pākaṭā honti saṅkhatalakkhaṇāvabodhato. Udayabbayavanto",
  "atk-s0517a:1045_4": "hi saṅkhatā, te ca paṭiccasamuppannāti.",
  "atk-s0517a:1046_0": "Paccayato cassa udayadassanena ekattanayo pākaṭo hoti hetuphalasambandhena santānassa",
  "atk-s0517a:1046_1": "anupacchedāvabodhato. Atha suṭṭhutaraṃ ucchedadiṭṭhiṃ pajahati. Khaṇato udayadassanena",
  "atk-s0517a:1046_2": "nānattanayo pākaṭo hoti navanavānaṃ uppādāvabodhato. Atha suṭṭhutaraṃ sassatadiṭṭhiṃ",
  "atk-s0517a:1046_3": "pajahati. Paccayato cassa udayabbayadassanena abyāpāranayo pākaṭo hoti dhammānaṃ",
  "atk-s0517a:1046_4": "avasavattibhāvāvabodhato. Atha suṭṭhutaraṃ attadiṭṭhiṃ pajahati. Paccayato pana udayadassanena",
  "atk-s0517a:1046_5": "evaṃdhammatānayo pākaṭo hoti paccayānurūpena phalassuppādāvabodhato. Atha suṭṭhutaraṃ",
  "atk-s0517a:1046_6": "akiriyadiṭṭhiṃ pajahati.",
  "atk-s0517a:1047_0": "Paccayato cassa udayadassanena anattalakkhaṇaṃ pākaṭaṃ hoti dhammānaṃ nirīhakattapaccayapaṭibaddhavuttitāvabodhato.",
  "atk-s0517a:1047_1": "Khaṇato udayabbayadassanena aniccalakkhaṇaṃ pākaṭaṃ hoti hutvā abhāvāvabodhato, pubbantāparantavivekāvabodhato",
  "atk-s0517a:1047_2": "ca. Dukkhalakkhaṇampi pākaṭaṃ hoti udayabbayehi paṭipīḷanāvabodhato. Sabhāvalakkhaṇampi",
  "atk-s0517a:1047_3": "pākaṭaṃ hoti udayabbayaparicchinnāvabodhato. Sabhāvalakkhaṇe saṅkhatalakkhaṇassa",
  "atk-s0517a:1047_4": "tāvakālikattampi pākaṭaṃ hoti, udayakkhaṇe vayassa, vayakkhaṇe ca udayassa abhāvāvabodhatoti.",
  "atk-s0517a:1048_0": "Tassevaṃ pākaṭībhūtasaccapaṭiccasamuppādanayalakkhaṇabhedassa “evaṃ kira nāmime dhammā",
  "atk-s0517a:1048_1": "anuppannapubbā uppajjanti, uppannā nirujjhantī”ti niccanavāva hutvā saṅkhārā upaṭṭhahanti.",
  "atk-s0517a:1048_2": "Na kevalañca niccanavāva, sūriyuggamane ussāvabindu viya udakapubbuḷo viya udake",
  "atk-s0517a:1048_3": "daṇḍarāji viya āragge sāsapo viya vijjuppādo viya ca parittaṭṭhāyino māyāmarīcisupinantaalātacakkagandhabbanagarapheṇakadaliādayo",
  "atk-s0517a:1048_4": "viya asārā nissārāti cāpi upaṭṭhahanti. Ettāvatā tena “vayadhammameva uppajjati,",
  "atk-s0517a:1048_5": "uppannañca vayaṃ upetī”ti iminā ākārena samapaññāsa lakkhaṇāni paṭivijjhitvā ṭhitaṃ",
  "atk-s0517a:1048_6": "udayabbayānupassanā nāma paṭhamaṃ taruṇavipassanāñāṇaṃ adhigataṃ hoti, yassādhigamā",
  "atk-s0517a:1048_7": "“āraddhavipassako”ti saṅkhaṃ gacchati. Imasmiṃ ñāṇe ṭhitassa obhāsādayo dasa vipassanūpakkilesā",
  "atk-s0517a:1048_8": "uppajjanti, yesaṃ uppattiyā akusalo yogāvacaro tesu maggañāṇasaññī hutvā amaggameva",
  "atk-s0517a:1048_9": "“maggo”ti gaṇhāti, upakkilesajaṭājaṭito ca hoti. Kusalo pana yogāvacaro tesu vipassanaṃ",
  "atk-s0517a:1048_10": "āropento upakkilesajaṭaṃ vijaṭetvā “ete dhammā na maggo, upakkilesavimuttaṃ pana",
  "atk-s0517a:1048_11": "vīthipaṭipannaṃ vipassanāñāṇaṃ maggo”ti maggañca amaggañca vavatthapeti. Tassevaṃ",
  "atk-s0517a:1048_12": "maggañca amaggañca ñatvā ṭhitaṃ ñāṇaṃ maggāmaggañāṇadassanavisuddhi nāma.",
  "atk-s0517a:1049_0": "Ettāvatā ca pana tena catunnaṃ saccānaṃ vavatthānaṃ kataṃ hoti. Kathaṃ? Nāmarūpapariggahe",
  "atk-s0517a:1049_1": "sati paccayapariggahasambhavato dhammaṭṭhitiñāṇavacaneneva vuttena diṭṭhivisuddhisaṅkhātena",
  "atk-s0517a:1049_2": "nāmarūpavavatthāpanena dukkhasaccassa vavatthānaṃ kataṃ hoti, kaṅkhāvitaraṇavisuddhisaṅkhātena",
  "atk-s0517a:1049_3": "paccayapariggahaṇena samudayasaccassa vavatthānaṃ, udayabbayānupassanena ca khaṇato",
  "atk-s0517a:1049_4": "udayabbayadassanena dukkhasaccassa vavatthānaṃ kataṃ, paccayato udayadassanena samudayasaccassa",
  "atk-s0517a:1049_5": "vavatthānaṃ, paccayato vayadassanena nirodhasaccassa vavatthānaṃ, yañcassa udayabbayadassanaṃ,",
  "atk-s0517a:1049_6": "maggovāyaṃ lokikoti tatra sammohavighātato imissañca maggāmaggañāṇadassanavisuddhiyaṃ",
  "atk-s0517a:1049_7": "vipassato sammā maggassa avadhāraṇena maggasaccassa vavatthānaṃ kataṃ. Evaṃ lokiyena",
  "atk-s0517a:1049_8": "tāva ñāṇena catunnaṃ saccānaṃ vavatthānaṃ kataṃ hotīti.",
  "atk-s0517a:1050": "Udayabbayañāṇaniddesavaṇṇanā niṭṭhitā.",
  "atk-s0517a:1051": "7. Bhaṅgānupassanāñāṇaniddesavaṇṇanā",
  "atk-s0517a:1052_0": "51. So udayabbayānupassanāyaṃ ṭhito yogāvacaro maggāmaggavavatthāpanena upakkilesavimuttaṃ",
  "atk-s0517a:1052_1": "vīthipaṭipannaṃ udayabbayānupassanāñāṇaṃ “maggo”ti ñatvā tilakkhaṇasallakkhaṇena",
  "atk-s0517a:1052_2": "tasseva maggassa suvisadakaraṇatthaṃ puna udayabbayānupassanaṃ ārabhitvā udayabbayena",
  "atk-s0517a:1052_3": "paricchinne saṅkhāre aniccādito vipassati. Evaṃ tassa taṃ ñāṇaṃ tikkhaṃ hutvā vahati,",
  "atk-s0517a:1052_4": "saṅkhārā lahuṃ upaṭṭhahanti, ñāṇe tikkhe vahante saṅkhāresu lahuṃ upaṭṭhahantesu",
  "atk-s0517a:1052_5": "uppādaṃ atikkamitvā bhaṅge eva sati santiṭṭhati. Nirodhādhimuttattā vā udayaṃ pahāya",
  "atk-s0517a:1052_6": "bhaṅgeyeva satiṃ upaṭṭhapeti. Etasmiṃ ṭhāne bhaṅgānupassanāñāṇaṃ uppajjati. Idāni",
  "atk-s0517a:1052_7": "tassa ñāṇassa niddese rūpārammaṇatā cittaṃ uppajjitvā bhijjatīti rūpārammaṇaṃ cittaṃ",
  "atk-s0517a:1052_8": "uppajjitvā bhijjati. Atha vā rūpārammaṇabhāve cittaṃ uppajjitvā bhijjatīti attho.",
  "atk-s0517a:1052_9": "Taṃ ārammaṇaṃ paṭisaṅkhāti taṃ rūpārammaṇaṃ paṭisaṅkhāya jānitvā, khayato vayato",
  "atk-s0517a:1052_10": "disvāti attho. Tassa cittassa bhaṅgaṃ anupassatīti yena cittena taṃ rūpārammaṇaṃ",
  "atk-s0517a:1052_11": "khayato vayato diṭṭhaṃ, tassa cittassa aparena cittena bhaṅgaṃ anupassatīti attho.",
  "atk-s0517a:1052_12": "Tenāhu porāṇā – “ñātañca ñāṇañca ubho vipassatī”ti. Cittanti cettha sasampayuttacittaṃ adhippetaṃ.",
  "atk-s0517a:1053_0": "Anupassatīti anu anu passati, anekehi ākārehi punappunaṃ passatīti attho. Tenāha",
  "atk-s0517a:1053_1": "anupassatīti kathaṃ anupassati, aniccato anupassatītiādi. Tattha yasmā bhaṅgo nāma",
  "atk-s0517a:1053_2": "aniccatāya paramā koṭi, tasmā bhaṅgānupassako yogāvacaro sabbaṃ rūpagataṃ aniccato",
  "atk-s0517a:1053_3": "anupassati, no niccato. Tato aniccassa dukkhattā, dukkhassa ca anattattā, tadeva",
  "atk-s0517a:1053_4": "dukkhato anupassati, no sukhato. Anattato anupassati, no attato. Yasmā pana yaṃ aniccaṃ",
  "atk-s0517a:1053_5": "dukkhamanattā, na taṃ abhinanditabbaṃ. Yañca na abhinanditabbaṃ, na tattha rajjitabbaṃ.",
  "atk-s0517a:1053_6": "Tasmā esa tasmiṃ bhaṅgānupassanānusārena “aniccaṃ dukkhamanattā”ti diṭṭhe rūpagate",
  "atk-s0517a:1053_7": "nibbindati, no nandati. Virajjati, no rajjati. So evaṃ virajjanto lokikeneva tāva",
  "atk-s0517a:1053_8": "ñāṇena rāgaṃ nirodheti, no samudeti, samudayaṃ na karotīti attho. Atha vā so evaṃ",
  "atk-s0517a:1053_9": "viratto yathā diṭṭhaṃ rūpagataṃ, tathā adiṭṭhampi anvayañāṇavasena nirodheti, no",
  "atk-s0517a:1053_10": "samudeti. Nirodhatova manasi karoti, nirodhamevassa passati, no samudayanti attho.",
  "atk-s0517a:1053_11": "So evaṃ paṭipanno paṭinissajjati, no ādiyati. Kiṃ vuttaṃ hoti? Ayampi hi aniccādianupassanā",
  "atk-s0517a:1053_12": "tadaṅgavasena saddhiṃ khandhābhisaṅkhārehi kilesānaṃ pariccajanato, saṅkhatadosadassanena",
  "atk-s0517a:1053_13": "ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo",
  "atk-s0517a:1053_14": "cāti vuccati. Tasmā tāya samannāgato bhikkhu yathāvuttena nayena kilese ca pariccajati,",
  "atk-s0517a:1053_15": "nibbāne ca pakkhandati. Nāpi nibbattanavasena kilese ādiyati, na adosadassitāvasena",
  "atk-s0517a:1053_16": "saṅkhatārammaṇaṃ. Tena vuccati paṭinissajjati, no ādiyatīti.",
  "atk-s0517a:1054_0": "52. Idānissa tehi ñāṇehi yesaṃ dhammānaṃ pahānaṃ hoti, taṃ dassetuṃ aniccato anupassanto",
  "atk-s0517a:1054_1": "niccasaññaṃ pajahatītiādi vuttaṃ. Tattha nandinti sappītikaṃ taṇhaṃ. Rāganti sesaṃ",
  "atk-s0517a:1054_2": "taṇhaṃ. Samudayanti rāgassa uppattiṃ. Atha vā rūpagatassa udayaṃ. Ādānanti nibbattanavasena",
  "atk-s0517a:1054_3": "kilesānaṃ ādānaṃ. Vedanārammaṇatātiādīni idha ca heṭṭhā ca vuttanayeneva veditabbāni.",
  "atk-s0517a:1055_0": "Gāthāsu pana vatthusaṅkamanāti rūpādīsu ekekassa bhaṅgaṃ disvā puna yena cittena",
  "atk-s0517a:1055_1": "bhaṅgo diṭṭho, tassāpi bhaṅgadassanavasena purimavatthuto aññavatthusaṅkamanā. Paññāya",
  "atk-s0517a:1055_2": "ca vivaṭṭanāti udayaṃ pahāya vaye santiṭṭhanā. Āvajjanā balañcevāti rūpādīsu ekekassa",
  "atk-s0517a:1055_3": "bhaṅgaṃ disvā puna bhaṅgārammaṇassa cittassa bhaṅgadassanatthaṃ anantarameva āvajjanasamatthatā.",
  "atk-s0517a:1055_4": "Paṭisaṅkhā vipassanāti esā ārammaṇapaṭisaṅkhā bhaṅgānupassanā nāma. Ārammaṇaanvayena",
  "atk-s0517a:1055_5": "ubho ekavavatthanāti paccakkhato diṭṭhassa ārammaṇassa anvayena anugamanena yathā",
  "atk-s0517a:1055_6": "idaṃ, tathā atītepi saṅkhāragataṃ bhijji, anāgatepi bhijjissatīti evaṃ ubhinnaṃ ekasabhāveneva",
  "atk-s0517a:1055_7": "vavatthāpananti attho. Vuttampi cetaṃ porāṇehi –",
  "atk-s0517a:1056": "“Saṃvijjamānamhi visuddhadassano, tadanvayaṃ neti atītanāgate;",
  "atk-s0517a:1057": "Sabbepi saṅkhāragatā palokino, ussāvabindū sūriyeva uggate”ti.",
  "atk-s0517a:1058_0": "Nirodhe adhimuttatāti evaṃ ubhinnaṃ bhaṅgavasena ekavavatthānaṃ katvā tasmiṃyeva",
  "atk-s0517a:1058_1": "bhaṅgasaṅkhāte nirodhe adhimuttatā taggarutā tanninnatā tappoṇatā tappabbhāratāti",
  "atk-s0517a:1058_2": "attho. Vayalakkhaṇavipassanāti esā vayalakkhaṇavipassanā nāmāti vuttaṃ hoti. Ārammaṇañca",
  "atk-s0517a:1058_3": "paṭisaṅkhāti purimañca rūpādiārammaṇaṃ jānitvā. Bhaṅgañca anupassatīti tassārammaṇassa",
  "atk-s0517a:1058_4": "bhaṅgaṃ disvā tadārammaṇassa cittassa ca bhaṅgaṃ anupassati. Suññato ca upaṭṭhānanti",
  "atk-s0517a:1058_5": "tassevaṃ bhaṅgamanupassato “saṅkhārāva bhijjanti, tesaṃ bhedo maraṇaṃ, na añño koci",
  "atk-s0517a:1058_6": "atthī”ti suññato upaṭṭhānaṃ ijjhati. Tenāhu porāṇā –",
  "atk-s0517a:1059": "“Khandhā nirujjhanti na catthi añño, khandhāna bhedo maraṇanti vuccati;",
  "atk-s0517a:1060": "Tesaṃ khayaṃ passati appamatto, maṇiṃva vijjhaṃ vajirena yoniso”ti.",
  "atk-s0517a:1061_0": "Adhipaññā vipassanāti yā ca ārammaṇapaṭisaṅkhā, yā ca bhaṅgānupassanā, yañca suññato",
  "atk-s0517a:1061_1": "upaṭṭhānaṃ, ayaṃ adhipaññā vipassanā nāmāti vuttaṃ hoti. Kusalo tīsu anupassanāsūti",
  "atk-s0517a:1061_2": "aniccānupassanādīsu tīsu cheko bhikkhu. Catasso ca vipassanāsūti nibbidādīsu ca catūsu",
  "atk-s0517a:1061_3": "vipassanāsu. Tayo upaṭṭhāne kusalatāti khayato vayato suññatoti imasmiñca tividhe",
  "atk-s0517a:1061_4": "upaṭṭhāne kusalatāya. Nānādiṭṭhīsu na kampatīti sassatadiṭṭhiādīsu nānappakārāsu",
  "atk-s0517a:1061_5": "diṭṭhīsu na vedhati. So evaṃ avedhamāno “aniruddhameva nirujjhati, abhinnameva bhijjatī”ti",
  "atk-s0517a:1061_6": "pavattamanasikāro dubbalabhājanassa viya bhijjamānassa, sukhumarajasseva vippakiriyamānassa,",
  "atk-s0517a:1061_7": "tilānaṃ viya bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā",
  "atk-s0517a:1061_8": "bhedameva passati. So yathā nāma cakkhumā puriso pokkharaṇītīre vā nadītīre vā ṭhito",
  "atk-s0517a:1061_9": "thūlaphusitake deve vassante udakapiṭṭhe mahantamahantāni udakapubbuḷāni uppajjitvā",
  "atk-s0517a:1061_10": "uppajjitvā sīghaṃ sīghaṃ bhijjamānāni passeyya, evameva sabbe saṅkhārā bhijjanti",
  "atk-s0517a:1061_11": "bhijjantīti passati. Evarūpañhi yogāvacaraṃ sandhāya vuttaṃ bhagavatā –",
  "atk-s0517a:1062": "“Yathā pubbuḷakaṃ passe, yathā passe marīcikaṃ;",
  "atk-s0517a:1063": "Evaṃ lokaṃ avekkhantaṃ, maccurājā na passatī”ti. ;",
  "atk-s0517a:1064_0": "Tassevaṃ “sabbe saṅkhārā bhijjanti bhijjantī”ti abhiṇhaṃ passato aṭṭhānisaṃsaparivāraṃ",
  "atk-s0517a:1064_1": "bhaṅgānupassanāñāṇaṃ balappattaṃ hoti. Tatrime aṭṭhānisaṃsā – bhavadiṭṭhippahānaṃ,",
  "atk-s0517a:1064_2": "jīvitanikantipariccāgo, sadāyuttapayuttatā, visuddhājīvitā, ussukkappahānaṃ, vigatabhayatā,",
  "atk-s0517a:1064_3": "khantisoraccapaṭilābho, aratiratisahanatāti. Tenāhu porāṇā –",
  "atk-s0517a:1065": "“Imāni aṭṭhagguṇamuttamāni, disvā tahiṃ sammasatī punappunaṃ;",
  "atk-s0517a:1066": "Ādittacelassirasūpamo muni, bhaṅgānupassī amatassa pattiyā”ti.",
  "atk-s0517a:1067": "Bhaṅgānupassanāñāṇaniddesavaṇṇanā niṭṭhitā.",
  "atk-s0517a:1068": "8. Ādīnavañāṇaniddesavaṇṇanā",
  "atk-s0517a:1069_0": "53. Ādīnavañāṇaniddese uppādoti purimakammapaccayā idha uppatti. Pavattanti tathāuppannassa",
  "atk-s0517a:1069_1": "pavatti. Nimittanti sabbampi saṅkhāranimittaṃ. Āyūhanāti āyatiṃ paṭisandhihetubhūtaṃ",
  "atk-s0517a:1069_2": "kammaṃ. Paṭisandhīti āyatiṃ uppatti. Gatīti yāya gatiyā sā paṭisandhi hoti. Nibbattīti",
  "atk-s0517a:1069_3": "khandhānaṃ nibbattanaṃ. Upapattīti “samāpannassa vā upapannassa vā”ti evaṃ vuttā",
  "atk-s0517a:1069_4": "vipākappavatti. Jātīti jarādīnaṃ paccayabhūtā bhavapaccayā jāti. Nippariyāyato tattha",
  "atk-s0517a:1069_5": "tattha nibbattamānānaṃ sattānaṃ ye ye khandhā pātubhavanti, tesaṃ paṭhamapātubhāvo",
  "atk-s0517a:1069_6": "jāti. Jarāti khaṇḍiccādisammato santatiyaṃ ekabhavapariyāpannakhandhasantānassa purāṇabhāvo.",
  "atk-s0517a:1069_7": "Sokoti ñātibyasanādīhi phuṭṭhassa cittasantāpo. Paridevoti ñātibyasanādīhi phuṭṭhassa",
  "atk-s0517a:1069_8": "vacīpalāpo. Upāyāsoti bhuso āyāso, ñātibyasanādīhi phuṭṭhassa adhimattacetodukkhappabhāvito",
  "atk-s0517a:1069_9": "dosoyeva. Ettha ca uppādādayo pañceva ādīnavañāṇassa vatthuvasena vuttā, sesā tesaṃ",
  "atk-s0517a:1069_10": "vevacanavasena. “Nibbatti jātī”ti idañhi dvayaṃ uppādassa ceva paṭisandhiyā ca vevacanaṃ,",
  "atk-s0517a:1069_11": "“gati upapattī”ti idaṃ dvayaṃ pavattassa, jarādayo nimittassāti. Tenāha –",
  "atk-s0517a:1070": "“Uppādañca pavattañca, nimittaṃ dukkhanti passati;",
  "atk-s0517a:1071": "Āyūhanaṃ paṭisandhiṃ, ñāṇaṃ ādīnave ida”nti. ca",
  "atk-s0517a:1072": "“Idaṃ ādīnave ñāṇaṃ, pañcaṭhānesu jāyatī”ti. ca",
  "atk-s0517a:1073": "Sabbapadesu ca bhayanti iccetassa vacanassa bhayaṃ itīti padacchedo. Bhayanti pīḷāyogato sappaṭibhayatāya bhayaṃ. Itīti bhayatupaṭṭhānassa kāraṇaniddeso.",
  "atk-s0517a:1074_0": "Anuppādo khemanti santipade ñāṇantiādi pana ādīnavañāṇassa paṭipakkhañāṇadassanatthaṃ",
  "atk-s0517a:1074_1": "vuttaṃ. Bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ",
  "atk-s0517a:1074_2": "nirādīnavanti assāsajananatthampi etaṃ vuttaṃ. Yasmā vā yassa uppādādayo bhayato",
  "atk-s0517a:1074_3": "sūpaṭṭhitā honti, tassa tappaṭipakkhaninnaṃ cittaṃ hoti, tasmā bhayatupaṭṭhānavasena",
  "atk-s0517a:1074_4": "siddhassa ādīnavañāṇassa ānisaṃsadassanatthampetaṃ vuttanti veditabbaṃ. Anuppādo",
  "atk-s0517a:1074_5": "appavattantiādi nibbānameva. Santipadeti santikoṭṭhāse, nibbāneti attho. Anussavavasenāpi",
  "atk-s0517a:1074_6": "hi santipadanti nāmamattaṃ gahetvā uppannaṃ ñāṇampi “santipade ñāṇa”nti vuttaṃ.",
  "atk-s0517a:1075_0": "Uppādo bhayaṃ, anuppādo khemantiādi vipakkhapaṭipakkhavasena ubhayaṃ samāsetvā uppajjamānaṃ",
  "atk-s0517a:1075_1": "ñāṇaṃ gahetvā vuttaṃ. Ettha ca yaṃ bhayaṃ, taṃ yasmā niyamato dukkhaṃ. Yañca dukkhaṃ,",
  "atk-s0517a:1075_2": "taṃ vaṭṭāmisalokāmisakilesāmisehi avippamuttattā sāmisameva. Yañca sāmisaṃ, taṃ saṅkhāramattameva.",
  "atk-s0517a:1075_3": "Tasmā uppādo dukkhanti bhayatupaṭṭhāne paññā ādīnave ñāṇantiādi vuttaṃ. Evaṃ santepi",
  "atk-s0517a:1075_4": "bhayākārena dukkhākārena sāmisākārena saṅkhārākārenāti evaṃ ākāranānattato pavattivasenettha",
  "atk-s0517a:1075_5": "nānattaṃ veditabbaṃ. Uppādo bhayaṃ, dukkhaṃ, sāmisaṃ, saṅkhārā cāti uppādādiliṅgamanapekkhitvā",
  "atk-s0517a:1075_6": "“netaṃ kho saraṇaṃ khemaṃ, netaṃ saraṇamuttama”ntiādīsu viya attano liṅgāpekkhameva",
  "atk-s0517a:1075_7": "vuttaṃ. Saṅkhārāti ca ekattamanapekkhitvā “appaccayā dhammā, asaṅkhatā dhammā”tiādīsu",
  "atk-s0517a:1075_8": "viya bahuvacanaṃ kataṃ, uppādādīnaṃ vā saṅkhārekadesattā “uttare pañcālā, dakkhiṇe",
  "atk-s0517a:1075_9": "pañcālā”tiādīsu viya bahunnaṃ ekadesepi bahuvacanaṃ katanti veditabbaṃ. Khemaṃ sukhaṃ",
  "atk-s0517a:1075_10": "nirāmisaṃ nibbānanti nibbānameva vuttākārānaṃ paṭipakkhavasena catudhā vuttaṃ. Dasa",
  "atk-s0517a:1075_11": "ñāṇe pajānātīti ādīnave ñāṇaṃ pajānanto uppādādivatthukāni pañca, anuppādādivatthukāni",
  "atk-s0517a:1075_12": "pañcāti dasa ñāṇe pajānāti paṭivijjhati sacchikaroti. Dvinnaṃ ñāṇānaṃ kusalatāti",
  "atk-s0517a:1075_13": "ādīnavañāṇassa ceva santipadañāṇassa cāti imesaṃ dvinnaṃ ñāṇānaṃ kusalatāya. Nānādiṭṭhīsu",
  "atk-s0517a:1075_14": "na kampatīti paramadiṭṭhadhammanibbānādivasena pavattāsu diṭṭhīsu na vedhatīti.",
  "atk-s0517a:1076": "Ādīnavañāṇaniddesavaṇṇanā niṭṭhitā.",
  "atk-s0517a:1077": "9. Saṅkhārupekkhāñāṇaniddesavaṇṇanā",
  "atk-s0517a:1078_0": "54. Saṅkhārupekkhāñāṇaniddese uppādādīni vuttatthāneva. Dukkhanti bhayanti sāmisanti",
  "atk-s0517a:1078_1": "saṅkhārāti uppādādimuñcanañāṇassa kāraṇavacanāni. Evañca lakkhaṇato saṅkhārupekkhaṃ",
  "atk-s0517a:1078_2": "dassetvā idāni atthato dassetuṃ uppādo saṅkhārā, te saṅkhāre ajjhupekkhatīti saṅkhārupekkhātiādimāha.",
  "atk-s0517a:1078_3": "Tattha saṅkhāre ajjhupekkhatīti tassa āraddhavipassakassa vipassanāñāṇena lakkhaṇattayassa",
  "atk-s0517a:1078_4": "diṭṭhattā lakkhaṇavicinane pahīnabyāpārassa āditte viya tayo bhave passato saṅkhāraggahaṇe",
  "atk-s0517a:1078_5": "majjhattassa taṃ vipassanāñāṇaṃ te saṅkhāre visesena ca ikkhati, gahaṇena vajjitañca",
  "atk-s0517a:1078_6": "hutvā ikkhati oloketīti saṅkhārupekkhā nāmāti attho. Yathā loke visesena jayanto",
  "atk-s0517a:1078_7": "adhijayatīti, annena vajjito vasanto upavasatīti vuccati. Puna saṅkhāre aniccādito",
  "atk-s0517a:1078_8": "vipassitvā gahaṇe majjhattabhāvasaṇṭhitaṃ saṅkhārupekkhampi aniccādito vipassitvā",
  "atk-s0517a:1078_9": "tassāpi saṅkhārupekkhāya gahaṇe majjhattākārasaṇṭhitāya saṅkhārupekkhāya sabbhāvato",
  "atk-s0517a:1078_10": "ye ca saṅkhārā yā ca upekkhātiādi vuttaṃ.",
  "atk-s0517a:1079_0": "55. Idāni saṅkhārupekkhāya cittābhinīhārabhedaṃ dassetuṃ katihākārehītiādimāha. Tattha",
  "atk-s0517a:1079_1": "saṅkhārupekkhāyāti bhummavacanaṃ. Cittassa abhinīhāroti saṅkhārupekkhālābhino tato",
  "atk-s0517a:1079_2": "aññassa cittassa saṅkhārupekkhābhimukhaṃ katvā bhusaṃ haraṇaṃ. Abhimukhattho hi ettha",
  "atk-s0517a:1079_3": "abhisaddo, bhusattho nīsaddo. Katihākārehīti pucchitaṃ pucchaṃ aṭṭhahākārehīti vissajjetvā",
  "atk-s0517a:1079_4": "dutiyapucchāvissajjaneneva te aṭṭhākāre dassetukāmo te adassetvāva puthujjanassa",
  "atk-s0517a:1079_5": "katihākārehītiādi pucchaṃ akāsi. Puthujjanassāti ettha pana –",
  "atk-s0517a:1080": "Duve puthujjanā vuttā, buddhenādiccabandhunā;",
  "atk-s0517a:1081": "Andho puthujjano eko, kalyāṇeko puthujjanoti.",
  "atk-s0517a:1082": "Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇādīni natthi, ayaṃ andhaputhujjano. Yassa tāni atthi, so kalyāṇaputhujjano. Duvidhopi panesa –",
  "atk-s0517a:1083": "Puthūnaṃ jananādīhi, kāraṇehi puthujjano;",
  "atk-s0517a:1084": "Puthujjanantogadhattā, puthuvāyaṃ jano iti.",
  "atk-s0517a:1085_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha",
  "atk-s0517a:1085_1": "– “puthu kilese janentīti puthujjanā, puthu avihatasakkāyadiṭṭhikāti puthujjanā,",
  "atk-s0517a:1085_2": "puthu satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0517a:1085_3": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0517a:1085_4": "puthu nānāsantāpehi santappentīti puthujjanā, puthu nānāpariḷāhehi pariḍayhantīti",
  "atk-s0517a:1085_5": "puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā",
  "atk-s0517a:1085_6": "laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā",
  "atk-s0517a:1085_7": "paṭicchannā paṭikujjitāti puthujjanā”ti. Puthūnaṃ vā gaṇanapathātītānaṃ ariyadhammaparammukhānaṃ",
  "atk-s0517a:1085_8": "nīcadhammasamācārānaṃ janānaṃ antogadhattāpi puthujjanā, puthu vā ayaṃ visuṃyeva",
  "atk-s0517a:1085_9": "saṅkhaṃ gato, visaṃsaṭṭho sīlasutādiguṇayuttehi ariyehi janotipi puthujjano. Tesu",
  "atk-s0517a:1085_10": "kalyāṇaputhujjano idhādhippeto itarassa bhāvanāya eva abhāvā.",
  "atk-s0517a:1086_0": "Sekkhassāti ettha satta sekkhā sotāpattimaggaphalasakadāgāmimaggaphalaanāgāmimaggaphalaarahattamaggaṭṭhā.",
  "atk-s0517a:1086_1": "Te hi tisso sikkhā sikkhantīti sekkhā. Tesu sotāpattisakadāgāmianāgāmiphalaṭṭhā tayo",
  "atk-s0517a:1086_2": "idhādhippetā maggaṭṭhānaṃ saṅkhārupekkhāya cittābhinīhārābhāvā.",
  "atk-s0517a:1087": "Vītarāgassāti ettha samucchedavigamena vigato rāgo assāti vītarāgo. Arahato etaṃ adhivacanaṃ. Tīsupi padesu jātiggahaṇena ekavacanaṃ kataṃ.",
  "atk-s0517a:1088_0": "Saṅkhārupekkhaṃ abhinandatīti tasmiṃ upekkhāvihāre phāsuvihārasaññaṃ paṭilabhitvā",
  "atk-s0517a:1088_1": "phāsuvihāranikantiyā saṅkhārupekkhābhimukho hutvā nandati, sappītikaṃ taṇhaṃ uppādetīti",
  "atk-s0517a:1088_2": "attho. Vipassatīti sotāpattimaggapaṭilābhatthaṃ aniccādivasena vividhā passati, sekkho",
  "atk-s0517a:1088_3": "uparimaggatthaṃ, vītarāgo diṭṭhadhammasukhavihāratthaṃ vipassati. Paṭisaṅkhāyāti",
  "atk-s0517a:1088_4": "aniccādivaseneva upaparikkhitvā. Yasmā pana sotāpannādayo ariyā sakaṃ sakaṃ phalasamāpattiṃ",
  "atk-s0517a:1088_5": "samāpajjamānā udayabbayañāṇādīhi navahi vipassanāñāṇehi avipassitvā samāpajjituṃ",
  "atk-s0517a:1088_6": "na sakkonti, tasmā paṭisaṅkhāya vā phalasamāpattiṃ samāpajjatīti vuttaṃ.",
  "atk-s0517a:1089_0": "Phalasamāpattiyā pavattidassanatthaṃ pana tesaṃ idaṃ pañhakammaṃ – kā phalasamāpatti?",
  "atk-s0517a:1089_1": "Ke taṃ samāpajjanti? Ke na samāpajjanti? Kasmā samāpajjanti? Kathañcassā samāpajjanaṃ",
  "atk-s0517a:1089_2": "hoti? Kathaṃ ṭhānaṃ? Kathaṃ vuṭṭhānaṃ? Kiṃ phalassa anantaraṃ? Kassa ca phalaṃ anantaranti?",
  "atk-s0517a:1090": "Tattha kā phalasamāpattīti? Yā ariyaphalassa nirodhe appanā.",
  "atk-s0517a:1091_0": "Ke taṃ samāpajjanti? Ke na samāpajjantīti? Sabbepi puthujjanā na samāpajjanti. Kasmā?",
  "atk-s0517a:1091_1": "Anadhigatattā. Ariyā pana sabbepi samāpajjanti. Kasmā? Adhigatattā. Uparimā pana",
  "atk-s0517a:1091_2": "heṭṭhimaṃ na samāpajjanti puggalantarabhāvūpagamanena paṭippassaddhattā, heṭṭhimā",
  "atk-s0517a:1091_3": "ca uparimaṃ anadhigatattā. Attano attanoyeva pana phalaṃ sabbepi samāpajjantīti idamettha sanniṭṭhānaṃ.",
  "atk-s0517a:1092_0": "Keci pana “sotāpannasakadāgāminopi na samāpajjanti, uparimā dveyeva samāpajjantī”ti",
  "atk-s0517a:1092_1": "vadanti. Idañca nesaṃ kāraṇaṃ – ete hi samādhismiṃ paripūrakārinoti. Taṃ puthujjanassāpi",
  "atk-s0517a:1092_2": "attanā paṭiladdhaṃ lokiyasamādhiṃ samāpajjanato akāraṇameva. Kiñcettha kāraṇākāraṇacintāya.",
  "atk-s0517a:1092_3": "Nanu idheva pāḷiyaṃ “katame dasa saṅkhārupekkhā vipassanāvasena uppajjanti, katame",
  "atk-s0517a:1092_4": "dasa gotrabhudhammā vipassanāvasena uppajjantī”ti imesaṃ pañhānaṃ vissajjane “sotāpattiphalasamāpattatthāya",
  "atk-s0517a:1092_5": "sakadāgāmiphalasamāpattatthāyā”ti visuṃ visuṃ vuttā. Tasmā sabbepi ariyā attano attano",
  "atk-s0517a:1092_6": "phalaṃ samāpajjantīti niṭṭhamettha gantabbaṃ.",
  "atk-s0517a:1093_0": "Kasmā samāpajjantīti? Diṭṭhadhammasukhavihāratthaṃ. Yathā hi rājāno rajjasukhaṃ,",
  "atk-s0517a:1093_1": "devatā dibbasukhamanubhavanti, evaṃ ariyā “lokuttarasukhaṃ anubhavissāmā”ti addhānaparicchedaṃ",
  "atk-s0517a:1093_2": "katvā icchiticchitakkhaṇe phalasamāpattiṃ samāpajjanti.",
  "atk-s0517a:1094_0": "Kathañcassā samāpajjanaṃ hoti, kathaṃ ṭhānaṃ, kathaṃ vuṭṭhānanti? Dvīhi tāva ākārehi",
  "atk-s0517a:1094_1": "assā samāpajjanaṃ hoti nibbānato aññassa ārammaṇassa amanasikārā, nibbānassa ca manasikārā.",
  "atk-s0517a:1094_2": "Yathāha – “dve kho, āvuso, paccayā animittāya cetovimuttiyā samāpattiyā sabbanimittānañca",
  "atk-s0517a:1094_3": "amanasikāro, animittāya ca dhātuyā manasikāro”ti. Ayaṃ panettha samāpajjanakkamo",
  "atk-s0517a:1094_4": "– phalasamāpattatthikena hi ariyasāvakena rahogatena paṭisallīnena udayabbayādivasena",
  "atk-s0517a:1094_5": "saṅkhārā vipassitabbā. Tassa pavattānupubbavipassanassa saṅkhārārammaṇagotrabhuñāṇānantaraṃ",
  "atk-s0517a:1094_6": "phalasamāpattivasena nirodhe cittaṃ appeti. Phalasamāpattininnatāya cettha sekkhassāpi",
  "atk-s0517a:1094_7": "phalameva uppajjati, na maggo. Ye pana vadanti “sotāpanno ‘phalasamāpattiṃ samāpajjissāmī’ti",
  "atk-s0517a:1094_8": "vipassanaṃ paṭṭhapetvā sakadāgāmī hoti, sakadāgāmī ca anāgāmī”ti. Te vattabbā “evaṃ",
  "atk-s0517a:1094_9": "sati anāgāmī arahā bhavissati, arahā paccekabuddho, paccekabuddho ca buddho”ti.",
  "atk-s0517a:1095_0": "Tasmā na kiñci etaṃ, pāḷivaseneva ca paṭikkhittantipi na gahetabbaṃ. Idameva pana",
  "atk-s0517a:1095_1": "gahetabbaṃ. Sekkhassāpi phalameva uppajjati, na maggo. Phalañcassa sace anena paṭhamajjhāniko",
  "atk-s0517a:1095_2": "maggo adhigato hoti, paṭhamajjhānikameva uppajjati, sace dutiyādīsu aññatarajjhāniko,",
  "atk-s0517a:1095_3": "dutiyādīsu aññatarajjhānikamevāti evaṃ tāvassā samāpajjanaṃ hoti.",
  "atk-s0517a:1096_0": "“Tayo kho, āvuso, paccayā animittāya cetovimuttiyā ṭhitiyā sabbanimittānañca amanasikāro,",
  "atk-s0517a:1096_1": "animittāya ca dhātuyā manasikāro, pubbe ca abhisaṅkhāro”ti vacanato panassā tīhākārehi",
  "atk-s0517a:1096_2": "ṭhānaṃ hoti. Tattha pubbe ca abhisaṅkhāroti samāpattito pubbe kālaparicchedo. “Asukasmiṃ",
  "atk-s0517a:1096_3": "nāma kāle vuṭṭhahissāmī”ti paricchinnattā hissā yāva so kālo nāgacchati, tāva ṭhānaṃ",
  "atk-s0517a:1096_4": "hoti. Evamassa ṭhānaṃ hoti.",
  "atk-s0517a:1097_0": "“Dve kho, āvuso, paccayā animittāya cetovimuttiyā vuṭṭhānāya sabbanimittānañca manasikāro,",
  "atk-s0517a:1097_1": "animittāya ca dhātuyā amanasikāro”ti vacanato panassā dvīhākārehi vuṭṭhānaṃ hoti.",
  "atk-s0517a:1097_2": "Tattha sabbanimittānanti rūpanimittavedanāsaññāsaṅkhāraviññāṇanimittānaṃ. Kāmañca",
  "atk-s0517a:1097_3": "na sabbānevetāni ekato manasi karoti, sabbasaṅgāhikavasena panetaṃ vuttaṃ. Tasmā",
  "atk-s0517a:1097_4": "yaṃ bhavaṅgassa ārammaṇaṃ hoti, taṃ manasikaroto phalasamāpattito vuṭṭhānaṃ hotīti",
  "atk-s0517a:1097_5": "evamassā vuṭṭhānaṃ veditabbaṃ.",
  "atk-s0517a:1098_0": "Kiṃ phalassa anantaraṃ, kassa ca phalaṃ anantaranti? Phalassa tāva phalameva vā anantaraṃ",
  "atk-s0517a:1098_1": "hoti bhavaṅgaṃ vā. Phalaṃ pana atthi maggānantaraṃ, atthi phalānantaraṃ, atthi gotrabhuanantaraṃ,",
  "atk-s0517a:1098_2": "atthi nevasaññānāsaññāyatanānantaranti. Tattha maggavīthiyaṃ maggānantaraṃ, purimassa",
  "atk-s0517a:1098_3": "purimassa pacchimaṃ pacchimaṃ phalānantaraṃ, phalasamāpattīsu purimaṃ purimaṃ gotrabhuanantaraṃ.",
  "atk-s0517a:1098_4": "Gotrabhūti cettha anulomaṃ veditabbaṃ. Vuttañhetaṃ paṭṭhāne “arahato anulomaṃ phalasamāpattiyā",
  "atk-s0517a:1098_5": "anantarapaccayena paccayo. Sekkhānaṃ anulomaṃ phalasamāpattiyā anantarapaccayena",
  "atk-s0517a:1098_6": "paccayo”ti. Yena phalena nirodhā vuṭṭhānaṃ hoti, taṃ nevasaññānāsaññāyatanānantaranti.",
  "atk-s0517a:1098_7": "Tattha ṭhapetvā maggavīthiyaṃ uppannaphalaṃ avasesaṃ sabbaṃ phalasamāpattivasena",
  "atk-s0517a:1098_8": "pavattaṃ nāma. Evametaṃ maggavīthiyaṃ vā phalasamāpattiyaṃ vā uppajjanavasena –",
  "atk-s0517a:1099": "“Paṭippassaddhadarathaṃ, amatārammaṇaṃ subhaṃ;",
  "atk-s0517a:1100": "Vantalokāmisaṃ santaṃ, sāmaññaphalamuttama”nti.",
  "atk-s0517a:1101": "Ayamettha phalasamāpattikathā.",
  "atk-s0517a:1102_0": "Tadajjhupekkhitvāti taṃ saṅkhārupekkhaṃ aññena tādiseneva vipassanāñāṇena ajjhupekkhitvā.",
  "atk-s0517a:1102_1": "Suññatavihārena vātiādīsu phalasamāpattiṃ vinā vipassanāvihāreneva viharitukāmassa",
  "atk-s0517a:1102_2": "arahato attābhinivesaṃ bhayato disvā suññatādhimuttassa saṅkhārupekkhāya vayaṃ passantassa",
  "atk-s0517a:1102_3": "vipassanattayavihāro suññatavihāro nāma, saṅkhāranimittaṃ bhayato disvā animittādhimuttassa",
  "atk-s0517a:1102_4": "saṅkhārupekkhāya vayaṃ passantassa vipassanattayavihāro animittavihāro nāma, taṇhāpaṇidhiṃ",
  "atk-s0517a:1102_5": "bhayato disvā appaṇihitādhimuttassa saṅkhārupekkhāya vayaṃ passantassa vipassanattayavihāro",
  "atk-s0517a:1102_6": "appaṇihitavihāro nāma. Tathā hi parato vuttaṃ –",
  "atk-s0517a:1103_0": "“Abhinivesaṃ bhayato sampassamāno suññate adhimuttattā phussa phussa vayaṃ passati,",
  "atk-s0517a:1103_1": "suññato vihāro. Nimittaṃ bhayato sampassamāno animitte adhimuttattā phussa phussa",
  "atk-s0517a:1103_2": "vayaṃ passati, animitto vihāro. Paṇidhiṃ bhayato sampassamāno appaṇihite adhimuttattā",
  "atk-s0517a:1103_3": "phussa phussa vayaṃ passati, appaṇihito vihāro”ti.",
  "atk-s0517a:1104_0": "Chaḷaṅgupekkhāsabbhāvena ca paṭikūle appaṭikūlasaññādivihārasabbhāvena ca arahatoyeva",
  "atk-s0517a:1104_1": "sabbākārena cittaṃ vase vattati, tato ayaṃ vipassanāvihāro arahatoyeva ijjhatīti",
  "atk-s0517a:1104_2": "vuttaṃ hoti. Vītarāgo saṅkhārupekkhaṃ vipassati vāti ettha pana tidhā ca bhayaṃ,",
  "atk-s0517a:1104_3": "tidhā ca adhimuttiṃ anāpajjitvā kevalaṃ vipassanāti veditabbā. Evañhi sati pubbāparaviseso hoti.",
  "atk-s0517a:1105_0": "56. Idāni dvinnaṃ tiṇṇaṃ puggalānaṃ vasena saṅkhārupekkhāya ekattanānattabhedaṃ dassetukāmo",
  "atk-s0517a:1105_1": "kathaṃ puthujjanassa ca sekkhassa cātiādimāha. Tattha cittassa abhinīhāro ekattaṃ",
  "atk-s0517a:1105_2": "hotīti eko hoti, sakatthe bhāvavacananti veditabbaṃ. Yathā idappaccayā eva idappaccayatāti",
  "atk-s0517a:1105_3": "vuttaṃ, tathā ekova ekattaṃ. Abhinīhāroti sāmiatthe paccattavacanaṃ vā, abhinīhārassāti",
  "atk-s0517a:1105_4": "attho. “So deso sammajjitvā”tiādīsu viya vibhattivipallāso katoti veditabbo. Cittaṃ",
  "atk-s0517a:1105_5": "kilissatīti vipassanānikantisaṅkhātena lobhakilesena cittaṃ kilissati, tāpīyati bādhīyatīti",
  "atk-s0517a:1105_6": "attho. Bhāvanāya paripantho hotīti paṭiladdhāya vipassanābhāvanāya upaghāto hoti.",
  "atk-s0517a:1105_7": "Paṭivedhassa antarāyo hotīti vipassanābhāvanāya paṭilabhitabbassa saccappaṭivedhassa",
  "atk-s0517a:1105_8": "paṭilābhantarāyo hoti. Āyatiṃ paṭisandhiyā paccayo hotīti saṅkhārupekkhāsampayuttakammassa",
  "atk-s0517a:1105_9": "balavattā teneva sugatipaṭisandhiyā dīyamānāya atinandanasaṅkhāto lobhakileso anāgate",
  "atk-s0517a:1105_10": "kāmāvacarasugatipaṭisandhiyā paccayo hoti. Yasmā kilesasahāyaṃ kammaṃ vipākaṃ janeti,",
  "atk-s0517a:1105_11": "tasmā kammaṃ janakapaccayo hoti, kileso upatthambhakapaccayo. Sekkhassa pana uttaripaṭivedhassāti",
  "atk-s0517a:1105_12": "sakadāgāmimaggādivasena saccappaṭivedhassa. Āyatiṃ paṭisandhiyā paccayo hotīti sekkhesu",
  "atk-s0517a:1105_13": "sotāpannasakadāgāmīnaṃ anadhigatajjhānānaṃ saṅkhārupekkhākammena dīyamānāya kāmāvacarasugatipaṭisandhiyā",
  "atk-s0517a:1105_14": "abhinandanakileso paccayo hoti, jhānalābhīnaṃ pana anāgāmissa ca brahmalokeyeva paṭisandhānato",
  "atk-s0517a:1105_15": "paccayo na hoti, anulomagotrabhūhi ca dīyamānāya paṭisandhiyā ayameva kileso paccayo hotīti veditabbo.",
  "atk-s0517a:1106_0": "Aniccatoti hutvā abhāvaṭṭhena aniccantikatāya ādiantavantatāya ca aniccato. Dukkhatoti",
  "atk-s0517a:1106_1": "abhiṇhaṃ paṭipīḷanaṭṭhena uppādavayapaṭipīḷanatāya dukkhavatthutāya ca dukkhato.",
  "atk-s0517a:1106_2": "Anattatoti avasavattanaṭṭhena paccayāyattavuttitāya sāminivāsīkārakavedakābhāvena",
  "atk-s0517a:1106_3": "ca anattato. Anupassanaṭṭhenāti anu anu aniccādito passanaṭṭhena. Abhinīhāro nānattaṃ",
  "atk-s0517a:1106_4": "hotīti abhinīhāro nānā hotīti vā abhinīhārassa nānābhāvo hotīti vā veditabbaṃ.",
  "atk-s0517a:1107_0": "Kusalāti ārogyaṭṭhena anavajjaṭṭhena kosallasambhūtaṭṭhena ca. Abyākatāti kusalākusalabhāvena",
  "atk-s0517a:1107_1": "na byākatā. Kiñcikāle suviditāti vipassanākāle suṭṭhu viditā. Kiñcikāle na suviditāti",
  "atk-s0517a:1107_2": "abhinandanakāle na suṭṭhu viditā. Accantaṃ suviditāti abhinandanāya pahīnattā ekantena",
  "atk-s0517a:1107_3": "suviditā. Viditaṭṭhena ca aviditaṭṭhena cāti ettha puthujjanasekkhānaṃ suviditaṭṭhopi",
  "atk-s0517a:1107_4": "vītarāgassa accantasuviditaṭṭhopi viditaṭṭhova hoti, dvinnampi na suviditaṭṭho aviditaṭṭhova.",
  "atk-s0517a:1108_0": "Atittattāti vipassanāya karaṇīyassa apariyositattā appaṇītabhāvena. Tabbiparītena",
  "atk-s0517a:1108_1": "tittattā. Tiṇṇaṃ saññojanānaṃ pahānāyāti sakkāyadiṭṭhivicikicchāsīlabbataparāmāsānaṃ",
  "atk-s0517a:1108_2": "pahānatthaṃ. Pacchimabhavikāpi bodhisattā ettheva saṅgahaṃ gacchanti. Apacchimabhavikā",
  "atk-s0517a:1108_3": "pana vipassanaṃ saṅkhārupekkhaṃ pāpetvā ṭhapenti. Sotāpattimaggaṃ paṭilābhatthāyāti",
  "atk-s0517a:1108_4": "asamāsetvā paṭhanti, samāsetvā pāṭho sundarataro. Sekkho tiṇṇaṃ saññojanānaṃ pahīnattāti",
  "atk-s0517a:1108_5": "sotāpannasakadāgāmianāgāmīnaṃ sāmaññena vuttaṃ. Sakadāgāmianāgāmīnampi hi tāni pahīnāneva.",
  "atk-s0517a:1108_6": "Uttaripaṭilābhatthāyāti uparūparimaggapaṭilābhatthaṃ. Diṭṭhadhammasukhavihāratthāyāti",
  "atk-s0517a:1108_7": "diṭṭheva dhamme paccakkhe attabhāve yo sukho vihāro, tadatthāya. Vihārasamāpattaṭṭhenāti",
  "atk-s0517a:1108_8": "sekkhassa phalasamāpattaṭṭhena, vītarāgassa vipassanāvihāraphalasamāpattaṭṭhena.",
  "atk-s0517a:1109_0": "57. Idāni saṅkhārupekkhānaṃ gaṇanaparicchedaṃ dassetuṃ kati saṅkhārupekkhātiādimāha.",
  "atk-s0517a:1109_1": "Tattha samathavasenāti samādhivasena. Ayameva vā pāṭho. Nīvaraṇe paṭisaṅkhāti pañca",
  "atk-s0517a:1109_2": "nīvaraṇāni pahātabbabhāvena pariggahetvā. Santiṭṭhanāti nīvaraṇānaṃ pahānābhimukhībhūtattā",
  "atk-s0517a:1109_3": "tesaṃ pahānepi abyāpārabhāvūpagamanena majjhattatāya santiṭṭhanā. Saṅkhārupekkhāsūti",
  "atk-s0517a:1109_4": "nīvaraṇappahāne byāpārākaraṇena nīvaraṇasaṅkhātānaṃ saṅkhārānaṃ upekkhanāsu. Esa",
  "atk-s0517a:1109_5": "nayo vitakkavicārādīsu ca. Samathe saṅkhārupekkhā nāma appanāvīthiyā āsannapubbabhāge",
  "atk-s0517a:1109_6": "balappattabhāvanāmayañāṇaṃ. Sotāpattimaggaṃ paṭilābhatthāyātiādīsu catūsu maggavāresu",
  "atk-s0517a:1109_7": "suññatānimittaappaṇihitamaggānaṃ aññataraññataro maggo labbhati. Sotāpattiphalasamāpattatthāyātiādīsu",
  "atk-s0517a:1109_8": "catūsu phalavāresu pana appaṇihitā phalasamāpatti veditabbā. Kasmā? “Suññatavihārasamāpattatthāya",
  "atk-s0517a:1109_9": "animittavihārasamāpattatthāyā”ti itarāsaṃ dvinnaṃ phalasamāpattīnaṃ visuṃ vuttattā.",
  "atk-s0517a:1109_10": "Aniccānupassanāvuṭṭhānavasena hi animittamaggo, tatheva phalasamāpattikāle animittaphalasamāpatti,",
  "atk-s0517a:1109_11": "dukkhānupassanāvuṭṭhānavasena appaṇihitamaggaphalasamāpattiyo, anattānupassanāvuṭṭhānavasena",
  "atk-s0517a:1109_12": "suññatamaggaphalasamāpattiyo suttantanayeneva veditabbā.",
  "atk-s0517a:1110_0": "Ettha ca catūsu maggavāresu uppādantiādīni pañca mūlapadāni, gatintiādīni dasa vevacanapadānīti",
  "atk-s0517a:1110_1": "pannarasa padāni vuttāni. Chasu pana phalasamāpattivāresu pañca mūlapadāneva vuttāni.",
  "atk-s0517a:1110_2": "Taṃ kasmā iti ce? Saṅkhārupekkhāya tikkhabhāve sati kilesappahāne samatthassa maggassa",
  "atk-s0517a:1110_3": "sambhavato tassā tikkhabhāvadassanatthaṃ vevacanapadehi saha daḷhaṃ katvā mūlapadāni",
  "atk-s0517a:1110_4": "vuttāni. Phalassa nirussāhabhāvena santasabhāvattā maggāyattattā ca mandabhūtāpi",
  "atk-s0517a:1110_5": "saṅkhārupekkhā phalassa paccayo hotīti dassanatthaṃ mūlapadāneva vuttānīti veditabbāni.",
  "atk-s0517a:1111_0": "58. Idāni jātivasena pucchitvā labbhamānavasena vissajjetuṃ kati saṅkhārupekkhā kusalātiādimāha.",
  "atk-s0517a:1111_1": "Tattha pannarasa saṅkhārupekkhāti samathavasena aṭṭha, catunnaṃ maggānaṃ tiṇṇaṃ phalānaṃ",
  "atk-s0517a:1111_2": "vasena sattāti pannarasa. Samathavasena aṭṭha saṅkhārupekkhā arahato nīvaraṇapaṭisaṅkhāabhāvato,",
  "atk-s0517a:1111_3": "vitakkavicārādīnaṃ pahānabyāpāraṃ vinā sukhena pahānato ca saṅkhārupekkhānāmassa",
  "atk-s0517a:1111_4": "ananurūpāti katvā tāsaṃ abyākatatā na vuttāti veditabbā. Arahatā pana phalasamāpattiṃ",
  "atk-s0517a:1111_5": "samāpajjantena saṅkhārupekkhaṃ vinā samāpajjituṃ na sakkāti tisso saṅkhārupekkhā",
  "atk-s0517a:1111_6": "abyākatāti vuttā. Appaṇihitasuññatānimittavasena hi arahato tisso saṅkhārupekkhā.",
  "atk-s0517a:1112_0": "Idāni saṅkhārupekkhānaṃ saṃvaṇṇanāvasena vuttāsu tīsu gāthāsu paṭisaṅkhāsantiṭṭhanā",
  "atk-s0517a:1112_1": "paññāti saṅkhārupekkhā. Aṭṭha cittassa gocarāti samathavasena vuttā aṭṭha saṅkhārupekkhā",
  "atk-s0517a:1112_2": "samādhissa visayā, bhūmiyoti attho. “Cittaṃ paññañca bhāvaya”ntiādīsu viya cittasīsena",
  "atk-s0517a:1112_3": "samādhi niddiṭṭho, “gocare, bhikkhave, caratha sake pettike visaye”tiādīsu viya gocarasaddena",
  "atk-s0517a:1112_4": "visayo. Yañhi yadāyattaṃ, tasseso visayoti vuccati. Puthujjanassa dveti samathavasena",
  "atk-s0517a:1112_5": "vipassanāvasena ca. Tayo sekkhassāti samathavipassanāsamāpattivasena. Tayo ca vītarāgassāti",
  "atk-s0517a:1112_6": "appaṇihitasuññatānimittaphalasamāpattivasena. “Tisso”ti vattabbe “tayo”ti ca liṅgavipallāso",
  "atk-s0517a:1112_7": "kato. Tayo saṅkhārupekkhā dhammāti vā yojetabbaṃ. Yehi cittaṃ vivaṭṭatīti yehi saṅkhārupekkhādhammehi",
  "atk-s0517a:1112_8": "vitakkavicārādito, uppādādito vā cittaṃ apagacchati. Vītarāgassāpi hi saṅkhārupekkhāsabbhāvato",
  "atk-s0517a:1112_9": "ca saṅkhārato cittaṃ vivaṭṭitvā nibbānaṃ pakkhandatīti vuttaṃ hoti. Aṭṭha samādhissa",
  "atk-s0517a:1112_10": "paccayāti samathavasena vuttā aṭṭha appanāsampāpakattā appanāsamādhissa paccayā.",
  "atk-s0517a:1112_11": "Dasa ñāṇassa gocarāti vipassanāvasena vuttā dasa maggañāṇassa phalañāṇassa ca bhūmiyo.",
  "atk-s0517a:1112_12": "Tiṇṇaṃ vimokkhāna paccayāti suññatānimittaappaṇihitavimokkhānaṃ upanissayapaccayā.",
  "atk-s0517a:1112_13": "Nānādiṭṭhīsu na kampatīti bhaṅgaṃ avissajjitvāva saṅkhāre aniccādivasena vipassanto",
  "atk-s0517a:1112_14": "sassatadiṭṭhiādīsu nānappakārāsu diṭṭhīsu na vedhatīti.",
  "atk-s0517a:1113": "Saṅkhārupekkhāñāṇaniddesavaṇṇanā niṭṭhitā.",
  "atk-s0517a:1114": "10. Gotrabhuñāṇaniddesavaṇṇanā",
  "atk-s0517a:1115_0": "59. Gotrabhuñāṇaniddese abhibhuyyatīti abhibhavati atikkamati. Bahiddhā saṅkhāranimittanti",
  "atk-s0517a:1115_1": "sakasantānappavattaakusalakkhandhato bahiddhābhūtaṃ saṅkhāranimittaṃ. Lokikasaṅkhārā",
  "atk-s0517a:1115_2": "hi kilesānaṃ nimittattā, nimittākārena upaṭṭhānato vā nimittanti vuccanti. Abhibhuyyatīti",
  "atk-s0517a:1115_3": "gotrabhūti ca puthujjanagottābhibhavanato gotrabhubhāvo vutto. Pakkhandatīti gotrabhūti",
  "atk-s0517a:1115_4": "ariyagottabhāvanato gotrabhubhāvo vutto. Abhibhuyyitvā pakkhandatīti gotrabhūti ubho",
  "atk-s0517a:1115_5": "atthe samāsetvā vuttaṃ. Vuṭṭhātīti gotrabhūti ca vivaṭṭatīti gotrabhūti ca mātikāya",
  "atk-s0517a:1115_6": "vuṭṭhānavivaṭṭanapadānurūpena puthujjanagottābhibhavanatthoyeva vutto. Samathavasena",
  "atk-s0517a:1115_7": "vuttagotrabhūnaṃ pana nīvaraṇādigottābhibhavanato gotrabhūti, “sotāpattiphalasamāpattatthāyā”tiādīsu",
  "atk-s0517a:1115_8": "chasu samāpattivāresu uppādādigottābhibhavanato gotrabhūti, “sakadāgāmimaggaṃ paṭilābhatthāyā”tiādīsu",
  "atk-s0517a:1115_9": "tīsu maggavāresu sotāpannādigottābhibhavanato gotrabhūti attho veditabbo. Gottattho",
  "atk-s0517a:1115_10": "cettha bījattho. Vattanipakaraṇe kira vuttaṃ – gottaṃ vuccati nibbānaṃ sabbaparipanthehi",
  "atk-s0517a:1115_11": "guttattā, taṃ paṭipajjatīti gotrabhūti, aṭṭha samāpattiyopi gottaṃ gotrabhuparipanthehi",
  "atk-s0517a:1115_12": "guttattā, taṃ gottaṃ paṭipajjatīti gotrabhūti vuttaṃ. “Catunnaṃ maggānaṃyeva gotrabhu",
  "atk-s0517a:1115_13": "nibbānārammaṇaṃ, catassannaṃ phalasamāpattīnaṃ gotrabhu saṅkhārārammaṇaṃ phalasamāpattininnattā”ti",
  "atk-s0517a:1115_14": "vadanti. Vuttañhetaṃ visuddhimagge – “tassa pavattānupubbavipassanassa saṅkhārārammaṇagotrabhuñāṇānantaraṃ",
  "atk-s0517a:1115_15": "phalasamāpattivasena nirodhe cittaṃ appetī”ti. Tenevettha maggavāresu soḷasamaṃ katvā",
  "atk-s0517a:1115_16": "gahitassa bahiddhāsaṅkhāranimittapadassa samāpattivāresu chaṭṭhaṃ katvā gahaṇaṃ na",
  "atk-s0517a:1115_17": "katanti veditabbaṃ. Itarathā hi mūlapadagahaṇena gahetabbaṃ bhaveyya.",
  "atk-s0517a:1116_0": "Aññe pana “yo nibbāne paṭhamābhogo paṭhamasamannāhāro, ayaṃ vuccati gotrabhū”ti vadanti.",
  "atk-s0517a:1116_1": "Taṃ phalaṃ sandhāya na yujjati. Pannarasa gotrabhudhammā kusalāti ettha arahato abhibhavitabbanīvaraṇābhāvato",
  "atk-s0517a:1116_2": "vitakkavicārādīnaṃ sukheneva pahātabbabhāvato ca abhibhavanaṭṭhena gotrabhunāmaṃ",
  "atk-s0517a:1116_3": "nārahantīti katvā gotrabhūnaṃ abyākatatā na vuttāti veditabbā. Arahatā pana phalasamāpattiṃ",
  "atk-s0517a:1116_4": "samāpajjantena saṅkhāre anabhibhuyya samāpajjituṃ na sakkāti “tayo gotrabhudhammā",
  "atk-s0517a:1116_5": "abyākatā”ti vuttā. Keci pana “aṭṭha samāpattiyo nibbedhabhāgiyā eva idha niddiṭṭhā,",
  "atk-s0517a:1116_6": "tasmā aṭṭha samāpattigotrabhū kusalā hontī”ti vadanti. Tathā saṅkhārupekkhāyapi veditabbaṃ.",
  "atk-s0517a:1117_0": "60. Sāmisañcātiādīsu vaṭṭāmisalokāmisakilesāmisānaṃ kilesāmisena sāmisaṃ sanikantikattā.",
  "atk-s0517a:1117_1": "Kiṃ taṃ? Aṭṭhavidhaṃ samathagotrabhuñāṇaṃ. Vaṭṭāmisanti cettha tebhūmakavaṭṭameva.",
  "atk-s0517a:1117_2": "Lokāmisanti pañca kāmaguṇā. Kilesāmisanti kilesā eva. Nirāmisanti dasavidhaṃ vipassanāgotrabhuñāṇaṃ",
  "atk-s0517a:1117_3": "anikantikattā. Na hi ariyā gotrabhusmiṃ nikantiṃ karonti. Potthake “sāmisañce”ti",
  "atk-s0517a:1117_4": "likhanti, taṃ na sundarataraṃ. Evameva paṇihitañca appaṇihitaṃ saññuttañca visaññuttaṃ",
  "atk-s0517a:1117_5": "vuṭṭhitañca avuṭṭhitaṃ veditabbaṃ. Nikantipaṇidhiyā hi paṇihitaṃ patthitanti attho.",
  "atk-s0517a:1117_6": "Tadabhāvena appaṇihitaṃ. Nikantisaññogeneva saññuttaṃ. Tadabhāvena visaññuttaṃ. Vuṭṭhitanti",
  "atk-s0517a:1117_7": "vipassanāgotrabhuñāṇameva. Tañhi nikanticchedakattā vuṭṭhitaṃ nāma. Itaraṃ avuṭṭhitaṃ.",
  "atk-s0517a:1117_8": "Bahiddhā vuṭṭhānattā vā vuṭṭhitaṃ. Phalagotrabhupi hi nibbānajjhāsayavasena nibbānābhimukhībhūtattā",
  "atk-s0517a:1117_9": "bahiddhāsaṅkhāranimittā vuṭṭhitaṃ nāmāti veditabbaṃ. Heṭṭhābhibhavanavuṭṭhānavivaṭṭanavāresupi",
  "atk-s0517a:1117_10": "phalagotrabhu ajjhāsayavasena nibbānābhimukhībhūtattā abhibhuyyati vuṭṭhāti vivaṭṭatīti",
  "atk-s0517a:1117_11": "veditabbaṃ. Tiṇṇaṃ vimokkhāna paccayāti tiṇṇaṃ lokuttaravimokkhānaṃ samathagotrabhu",
  "atk-s0517a:1117_12": "pakatūpanissayapaccayā honti, vipassanāgotrabhu anantarasamanantarūpanissayapaccayā",
  "atk-s0517a:1117_13": "honti. Paññā yassa pariccitāti pubbabhāgapaññā yassa paricitā pariciṇṇā. Kusalo vivaṭṭe",
  "atk-s0517a:1117_14": "vuṭṭhāneti asammohavaseneva vivaṭṭasaṅkhāte gotrabhuñāṇe kusalo cheko, pubbabhāgañāṇena",
  "atk-s0517a:1117_15": "vā kusalo. Nānādiṭṭhīsu na kampatīti samucchedena pahīnāsu nānappakārāsu diṭṭhīsu na vedhatīti.",
  "atk-s0517a:1118": "Gotrabhuñāṇaniddesavaṇṇanā niṭṭhitā.",
  "atk-s0517a:1119": "11. Maggañāṇaniddesavaṇṇanā",
  "atk-s0517a:1120_0": "61. Maggañāṇaniddese micchādiṭṭhiyā vuṭṭhātīti diṭṭhānusayappahānena samucchedavasena",
  "atk-s0517a:1120_1": "dvāsaṭṭhibhedato micchādiṭṭhito vuṭṭhāti. Tadanuvattakakilesehīti micchādiṭṭhisampayogavasena",
  "atk-s0517a:1120_2": "ca micchādiṭṭhiupanissayena ca uppajjamānehi micchādiṭṭhianuvattamānehi nānāvidhehi",
  "atk-s0517a:1120_3": "kilesehi. Tena tadekaṭṭhakilesappahānaṃ vuttaṃ hoti. Duvidhañhi ekaṭṭhaṃ sahajekaṭṭhaṃ",
  "atk-s0517a:1120_4": "pahānekaṭṭhañca. Tāya diṭṭhiyā saha ekasmiṃ citte, ekasmiṃ puggale vā yāva pahānā",
  "atk-s0517a:1120_5": "ṭhitāti tadekaṭṭhā. Diṭṭhiyā hi pahīyamānāya diṭṭhisampayuttesu dvīsu asaṅkhārikacittesu",
  "atk-s0517a:1120_6": "tāya diṭṭhiyā sahajātā lobho moho uddhaccaṃ ahirikaṃ anottappanti ime kilesā, dvīsu",
  "atk-s0517a:1120_7": "sasaṅkhārikacittesu tāya diṭṭhiyā sahajātā lobho moho thinaṃ uddhaccaṃ ahirikaṃ anottappanti",
  "atk-s0517a:1120_8": "ime kilesā sahajekaṭṭhavasena pahīyanti. Diṭṭhikileseyeva pahīyamāne tena saha ekasmiṃ",
  "atk-s0517a:1120_9": "puggale ṭhitā apāyagamanīyā lobho doso moho māno vicikicchā thinaṃ uddhaccaṃ ahirikaṃ",
  "atk-s0517a:1120_10": "anottappanti ime kilesā pahānekaṭṭhavasena pahīyanti. Khandhehīti tadanuvattakeheva",
  "atk-s0517a:1120_11": "khandhehi, taṃ diṭṭhiṃ anuvattamānehi sahajekaṭṭhehi ca pahānekaṭṭhehi ca catūhi",
  "atk-s0517a:1120_12": "arūpakkhandhehi, taṃsamuṭṭhānarūpehi vā saha pañcahi khandhehi micchādiṭṭhiādikilesapaccayā",
  "atk-s0517a:1120_13": "anāgate uppajjitabbehi vipākakkhandhehi. Bahiddhā ca sabbanimittehīti yathāvuttakilesakkhandhato",
  "atk-s0517a:1120_14": "bahibhūtehi sabbasaṅkhāranimittehi. Micchāsaṅkappā vuṭṭhātīti sotāpattimaggena pahātabbesu",
  "atk-s0517a:1120_15": "catūsu diṭṭhisampayuttesu, vicikicchāsahagate cāti pañcasu cittesu apāyagamanīyasesākusalacittesu",
  "atk-s0517a:1120_16": "ca micchāsaṅkappā vuṭṭhāti.",
  "atk-s0517a:1121_0": "Micchāvācāya vuṭṭhātīti musāvādato ceva apāyagamanīyapisuṇapharusasamphappalāpehi",
  "atk-s0517a:1121_1": "ca vuṭṭhāti. Micchākammantā vuṭṭhātīti pāṇātipātādinnādānamicchācārehi vuṭṭhāti.",
  "atk-s0517a:1121_2": "Micchāājīvā vuṭṭhātīti kuhanā lapanā nemittikatā nippesikatā lābhenalābhaṃnijigīsanatā,",
  "atk-s0517a:1121_3": "ājīvahetukehi vā sattahipi kāyavacīkammehi vuṭṭhāti. Micchāvāyāmamicchāsatimicchāsamādhīhi",
  "atk-s0517a:1121_4": "vuṭṭhānaṃ micchāsaṅkappavuṭṭhāne vuttanayeneva veditabbaṃ. Micchāsatīti ca satiyā",
  "atk-s0517a:1121_5": "paṭipakkhākārena uppajjamānā akusalacittuppādamattameva. Uparimaggattaye “dassanaṭṭhena",
  "atk-s0517a:1121_6": "sammādiṭṭhī”tiādīni aṭṭha maggaṅgāni yathā paṭhamajjhānike paṭhamamagge labbhanti,",
  "atk-s0517a:1121_7": "tatheva labbhanti. Tattha paṭhamamagge sammādiṭṭhi micchādiṭṭhiṃ pajahatīti sammādiṭṭhi.",
  "atk-s0517a:1121_8": "Sammāsaṅkappādayopi micchāsaṅkappādīnaṃ pajahanaṭṭheneva veditabbā. Evaṃ sante paṭhamamaggeneva",
  "atk-s0517a:1121_9": "dvāsaṭṭhiyā diṭṭhigatānaṃ pahīnattā uparimaggattayena pahātabbā diṭṭhi nāma natthi.",
  "atk-s0517a:1122_0": "Tattha sammādiṭṭhīti nāmaṃ kathaṃ hotīti? Yathā visaṃ atthi vā hotu mā vā, agado",
  "atk-s0517a:1122_1": "agadotveva vuccati, evaṃ micchādiṭṭhi atthi vā hotu mā vā, ayaṃ sammādiṭṭhi eva nāma.",
  "atk-s0517a:1122_2": "Yadi evaṃ nāmamattamevetaṃ hoti, uparimaggattaye pana sammādiṭṭhiyā kiccābhāvo āpajjati,",
  "atk-s0517a:1122_3": "maggaṅgāni na paripūrenti. Tasmā sammādiṭṭhi sakiccakā kātabbā, maggaṅgāni paripūretabbānīti.",
  "atk-s0517a:1122_4": "Sakiccakā cettha sammādiṭṭhi yathālābhaniyamena dīpetabbā. Uparimaggattayavajjho",
  "atk-s0517a:1122_5": "hi eko māno atthi, so diṭṭhiṭṭhāne tiṭṭhati, sā taṃ mānaṃ pajahatīti sammādiṭṭhi.",
  "atk-s0517a:1122_6": "Sotāpattimaggasmiñhi sammādiṭṭhi micchādiṭṭhiṃ pajahati. Sotāpannassa pana sakadāgāmimaggavajjho",
  "atk-s0517a:1122_7": "māno atthi, taṃ mānaṃ pajahatīti sammādiṭṭhi. Tasseva sattaakusalacittasahajāto saṅkappo",
  "atk-s0517a:1122_8": "atthi, teheva cittehi vācaṅgacopanaṃ atthi, kāyaṅgacopanaṃ atthi, paccayaparibhogo",
  "atk-s0517a:1122_9": "atthi, sahajātavāyāmo atthi, assatiyabhāvo atthi, sahajātacittekaggatā atthi, ete",
  "atk-s0517a:1122_10": "micchāsaṅkappādayo nāma. Sakadāgāmimagge sammāsaṅkappādayo tesaṃ pahānena sammāsaṅkappādayoti",
  "atk-s0517a:1122_11": "veditabbā. Evaṃ sakadāgāmimagge aṭṭhaṅgāni sakiccakāni honti. Sakadāgāmissa anāgāmimaggavajjho",
  "atk-s0517a:1122_12": "māno atthi, so diṭṭhiṭṭhāne tiṭṭhati. Tasseva sattahi cittehi sahajātā saṅkappādayo",
  "atk-s0517a:1122_13": "atthi. Tesaṃ pahānena anāgāmimagge aṭṭhannaṃ aṅgānaṃ sakiccakatā veditabbā. Anāgāmissa",
  "atk-s0517a:1122_14": "arahattamaggavajjho māno atthi, so diṭṭhiṭṭhāne tiṭṭhati. Yāni panassa pañca akusalacittāni,",
  "atk-s0517a:1122_15": "tehi sahajātā saṅkappādayo atthi. Tesaṃ pahānena arahattamagge aṭṭhannaṃ aṅgānaṃ",
  "atk-s0517a:1122_16": "sakiccakatā veditabbā.",
  "atk-s0517a:1123_0": "Oḷārikāti kāyavacīdvāre vītikkamassa paccayabhāvena thūlabhūtamhā. Kāmarāgasaññojanāti",
  "atk-s0517a:1123_1": "methunarāgasaṅkhātā saññojanā. So hi kāmabhave saññojetīti saññojananti vuccati.",
  "atk-s0517a:1123_2": "Paṭighasaññojanāti byāpādasaññojanā. So hi ārammaṇe paṭihaññatīti paṭighanti vuccati.",
  "atk-s0517a:1123_3": "Te eva thāmagataṭṭhena santāne anusentīti anusayā. Aṇusahagatāti aṇubhūtā, sukhumabhūtāti",
  "atk-s0517a:1123_4": "attho. Tabbhāve hi ettha sahagatasaddo. Sakadāgāmissa hi kāmarāgabyāpādā dvīhi kāraṇehi",
  "atk-s0517a:1123_5": "aṇubhūtā adhiccuppattiyā ca pariyuṭṭhānamandatāya ca. Tassa hi bālaputhujjanassa",
  "atk-s0517a:1123_6": "viya kilesā abhiṇhaṃ na uppajjanti, kadāci karahaci uppajjanti. Uppajjamānā ca bālaputhujjanassa",
  "atk-s0517a:1123_7": "viya maddantā pharantā chādentā andhaandhaṃ karontā na uppajjanti, dvīhi pana maggehi",
  "atk-s0517a:1123_8": "pahīnattā mandamandā tanukākārā hutvā uppajjanti, vītikkamaṃ pāpetuṃ samatthā na",
  "atk-s0517a:1123_9": "honti. Evaṃ tanubhūtā anāgāmimaggena pahīyanti rūparāgāti rūpabhave chandarāgā. Arūparāgāti",
  "atk-s0517a:1123_10": "arūpabhave chandarāgā. Mānāti unnatilakkhaṇā. Uddhaccāti avūpasamalakkhaṇā. Avijjāyāti",
  "atk-s0517a:1123_11": "andhalakkhaṇāya. Bhavarāgānusayāti rūparāgārūparāgavasena pavattabhavarāgānusayā.",
  "atk-s0517a:1124_0": "62. Idāni maggañāṇasaṃvaṇṇanaṃ karonto ajātaṃ jhāpetītiādimāha. Tattha ca ajātaṃ",
  "atk-s0517a:1124_1": "jhāpeti jātena, jhānaṃ tena pavuccatīti attano santāne pātubhūtena tena tena lokuttarajjhānena",
  "atk-s0517a:1124_2": "taṃsamaṅgīpuggalo ajātameva taṃ taṃ kilesaṃ jhāpeti dahati samucchindati, tena kāraṇena",
  "atk-s0517a:1124_3": "taṃ lokuttaraṃ jhānanti pavuccatīti attho. Jhānavimokkhe kusalatāti tasmiṃ ariyamaggasampayutte",
  "atk-s0517a:1124_4": "vitakkādike jhāne ca vimokkhasaṅkhāte ariyamagge ca asammohavasena kusalatāya paṭhamamaggeneva",
  "atk-s0517a:1124_5": "pahīnāsu nānādiṭṭhīsu na kampati. Jhānaṃ nāma duvidhaṃ ārammaṇūpanijjhānañca lakkhaṇūpanijjhānañca.",
  "atk-s0517a:1124_6": "Lokiyapaṭhamajjhānādikaṃ kasiṇādiārammaṇūpanijjhānaṭṭhena jhānaṃ, vipassanāsaṅkhārānaṃ",
  "atk-s0517a:1124_7": "sabhāvasāmaññalakkhaṇūpanijjhānaṭṭhena jhānaṃ, lokuttaraṃ nibbāne tathalakkhaṇūpanijjhānaṭṭhena",
  "atk-s0517a:1124_8": "jhānaṃ. Idha pana gotrabhunāpi sādhāraṇaṃ lakkhaṇūpanijjhānaṭṭhaṃ anāmasitvā asādhāraṇena",
  "atk-s0517a:1124_9": "kilesajhāpanaṭṭhena jhānaṃ vuttaṃ. Vimokkhaṭṭho panettha nibbānārammaṇe suṭṭhu adhimuccanaṭṭho",
  "atk-s0517a:1124_10": "kilesehi ca suṭṭhu muccanaṭṭho.",
  "atk-s0517a:1125_0": "Samādahitvā yathā ce vipassatīti appanūpacārakhaṇikasamādhīnaṃ aññatarena samādhinā",
  "atk-s0517a:1125_1": "paṭhamaṃ cittasamādhānaṃ katvā pacchā yathā vipassati ca. Samuccayattho ce-saddo",
  "atk-s0517a:1125_2": "vipassanaṃ samuccinoti. Vipassamāno tathā ce samādaheti vipassanā nāmesā lūkhabhūtā",
  "atk-s0517a:1125_3": "nirassādā, samatho ca nāma siniddhabhūto saassādo. Tasmā tāya lūkhabhūtaṃ cittaṃ",
  "atk-s0517a:1125_4": "sinehetuṃ vipassamāno tathā ca samādahe. Vipassamāno puna samādhiṃ pavisitvā cittasamādhānañca",
  "atk-s0517a:1125_5": "tatheva kareyya, yatheva vipassananti attho. Idha ce-saddo samādahanaṃ samuccinoti.",
  "atk-s0517a:1125_6": "Ubhayatthāpi gāthābandhānuvattanena ce-kāro kato, attho pana ca-kārattho eva. Vipassanā",
  "atk-s0517a:1125_7": "ca samatho tadā ahūti yasmā samathavipassanānaṃ yuganaddhabhāve sati ariyamaggapātubhāvo",
  "atk-s0517a:1125_8": "hoti, tasmā ariyamaggajananasamatthattā yadā tadubhayasamāyogo hoti, tadā vipassanā",
  "atk-s0517a:1125_9": "ca samatho ca ahu, samathavipassanā bhūtā nāma hotīti attho. Tā ca samathavipassanā",
  "atk-s0517a:1125_10": "ariyamaggābhimukhīkāle ca maggakkhaṇe ca samānabhāgā yuganaddhā vattare samāno samo",
  "atk-s0517a:1125_11": "bhāgo koṭṭhāso etesanti samānabhāgā, yuge naddhā viyāti yuganaddhā, aññamaññaṃ anativattanaṭṭhena",
  "atk-s0517a:1125_12": "samadhurā samabalāti attho. Vitthāro panassa yuganaddhakathāyaṃ āvibhavissati.",
  "atk-s0517a:1126_0": "Dukkhā saṅkhārā sukho, nirodho iti dassanaṃ. Dubhato vuṭṭhitā paññā, phasseti amataṃ",
  "atk-s0517a:1126_1": "padanti dukkhā saṅkhārā, sukho nirodho nibbānanti paṭipannassa tato nibbānadassanaṃ",
  "atk-s0517a:1126_2": "ariyamaggañāṇaṃ dubhato vuṭṭhitā paññā nāma. Sā eva ca paññā amataṃ padaṃ nibbānaṃ",
  "atk-s0517a:1126_3": "ārammaṇaphusanena phusati, paṭilabhatīti attho. Nibbānañhi atappakaṭṭhena amatasadisanti",
  "atk-s0517a:1126_4": "amataṃ, nāssa mataṃ maraṇaṃ vayo atthītipi amataṃ, pubbabhāgato paṭṭhāya mahatā ussāhena",
  "atk-s0517a:1126_5": "mahatiyā paṭipadāya pajjati paṭipajjīyatīti padanti vuccati.",
  "atk-s0517a:1127_0": "Vimokkhacariyaṃ jānātīti vimokkhapavattiṃ asammohavasena jānāti, paccavekkhaṇavasena",
  "atk-s0517a:1127_1": "jānāti. “Dubhato vuṭṭhāno vimokkho, dubhato vuṭṭhānā cattāro vimokkhā, dubhato vuṭṭhānānaṃ",
  "atk-s0517a:1127_2": "anulomā cattāro vimokkhā, dubhato vuṭṭhānapaṭippassaddhi cattāro vimokkhā”ti hi upari",
  "atk-s0517a:1127_3": "vimokkhakathāyaṃyeva āgatā vimokkhacariyā veditabbā. Tesaṃ vitthāro tattheva āgato.",
  "atk-s0517a:1127_4": "Nānattekattakovidoti tesaṃ vimokkhānaṃ nānābhāve ekabhāve ca kusalo. Dubhato vuṭṭhānavimokkhavasena",
  "atk-s0517a:1127_5": "hi tesaṃ ekattaṃ, catuariyamaggavasena nānattaṃ, ekekassāpi vā ariyamaggassa anupassanābhedena",
  "atk-s0517a:1127_6": "nānattaṃ, ariyamaggabhāvena ekattaṃ veditabbaṃ. Dvinnaṃ ñāṇānaṃ kusalatāti dassanasaṅkhātassa",
  "atk-s0517a:1127_7": "ca bhāvanāsaṅkhātassa cāti imesaṃ dvinnaṃ ñāṇānaṃ kusalatāya. Dassananti hi sotāpattimaggo.",
  "atk-s0517a:1127_8": "So hi paṭhamaṃ nibbānadassanato dassananti vutto. Gotrabhu pana kiñcāpi paṭhamataraṃ",
  "atk-s0517a:1127_9": "nibbānaṃ passati, yathā pana rañño santikaṃ kenacideva karaṇīyena āgato puriso dūratova",
  "atk-s0517a:1127_10": "rathikāya carantaṃ hatthikkhandhagataṃ rājānaṃ disvāpi “diṭṭho te rājā”ti puṭṭho",
  "atk-s0517a:1127_11": "disvā kattabbakiccassa akatattā “na passāmī”ti āha, evameva nibbānaṃ disvā kattabbassa",
  "atk-s0517a:1127_12": "kilesappahānassābhāvā na “dassana”nti vuccati. Tañhi ñāṇaṃ maggassa āvajjanaṭṭhāne",
  "atk-s0517a:1127_13": "tiṭṭhati. Bhāvanāti sesamaggattayaṃ. Tañhi paṭhamamaggena diṭṭhasmiṃyeva dhamme bhāvanāvasena",
  "atk-s0517a:1127_14": "uppajjati, na adiṭṭhapubbaṃ kiñci passati, tasmā “bhāvanā”ti vuccati. Heṭṭhā pana",
  "atk-s0517a:1127_15": "bhāvanāmaggassa apariniṭṭhitattā “dvinnaṃ ñāṇāna”nti avatvā sotāpattisakadāgāmianāgāmimaggalābhino",
  "atk-s0517a:1127_16": "sandhāya “jhānavimokkhe kusalatā”ti vuttaṃ, arahattamaggalābhino pana bhāvanāmaggassa",
  "atk-s0517a:1127_17": "pariniṭṭhitattā “dvinnaṃ ñāṇānaṃ kusalatā”ti vuttanti veditabbaṃ.",
  "atk-s0517a:1128": "Maggañāṇaniddesavaṇṇanā niṭṭhitā.",
  "atk-s0517a:1129": "12. Phalañāṇaniddesavaṇṇanā",
  "atk-s0517a:1130_0": "63. Phalañāṇaniddese taṃpayogappaṭippassaddhattāti tassa ajjhattabahiddhā vuṭṭhānapayogassa",
  "atk-s0517a:1130_1": "paṭippassaddhattā. Maggo hi sakakkhaṇe kilesappahānena ubhato vuṭṭhānapayogaṃ karoti",
  "atk-s0517a:1130_2": "nāma, phalakkhaṇe kilesānaṃ pahīnattā maggassa ubhato vuṭṭhānapayogo paṭippassaddho",
  "atk-s0517a:1130_3": "vūpasanto nāma hoti. Uppajjatīti maggānantaraṃ sakiṃ vā dvikkhattuṃ vā uppajjati,",
  "atk-s0517a:1130_4": "phalasamāpattikāle pana bahukkhattuṃ, nirodhā vuṭṭhahantassa dvikkhattuṃ uppajjati,",
  "atk-s0517a:1130_5": "sabbampi hi taṃ payogappaṭippassaddhattā uppajjati. Maggassetaṃ phalanti phalaṃ apekkhitvā",
  "atk-s0517a:1130_6": "napuṃsakavacanaṃ kataṃ. Sakadāgāmimaggakkhaṇādīsupi ekekamaggaṅgavaseneva vuṭṭhānayojanā veditabbā.",
  "atk-s0517a:1131": "Phalañāṇaniddesavaṇṇanā niṭṭhitā.",
  "atk-s0517a:1132": "13. Vimuttiñāṇaniddesavaṇṇanā",
  "atk-s0517a:1133_0": "64. Vimuttiñāṇaniddese sakkāyadiṭṭhīti vijjamānaṭṭhena sati khandhapañcakasaṅkhāte",
  "atk-s0517a:1133_1": "kāye, sayaṃ vā satī tasmiṃ kāye diṭṭhīti sakkāyadiṭṭhi. Vicikicchāti vigatā cikicchā,",
  "atk-s0517a:1133_2": "sabhāvaṃ vā vicinanto etāya kicchati kilamatīti vicikicchā. Sīlabbataparāmāsoti sīlena",
  "atk-s0517a:1133_3": "suddhi vatena suddhi sīlabbatena suddhīti gahitaabhiniveso. So hi sabhāvaṃ atikkamitvā",
  "atk-s0517a:1133_4": "parato āmasatīti sīlabbataparāmāso. Ubhinnaṃ samānepi diṭṭhibhāve takkañca parūpadesañca",
  "atk-s0517a:1133_5": "vinā pakatiyā eva sakkāyadiṭṭhigahaṇato pakatibhūtāya vīsativatthukāya sakkāyadiṭṭhiyā",
  "atk-s0517a:1133_6": "pahāneneva sabbadiṭṭhippahānadassanatthaṃ sakkāyadiṭṭhi vuttā. Sīlabbataparāmāso",
  "atk-s0517a:1133_7": "pana “suddhipaṭipadaṃ paṭipajjāmā”ti paṭipannānaṃ paṭipadāya micchābhāvadassanatthaṃ",
  "atk-s0517a:1133_8": "visuṃ vuttoti veditabbo. Tiṇṇampi anusayappahāneneva pahānaṃ dassetuṃ diṭṭhānusayo",
  "atk-s0517a:1133_9": "vicikicchānusayoti vuttaṃ, na visuṃ kilesattā. Upakkilesāti kilesenti upatāpenti",
  "atk-s0517a:1133_10": "vibādhentīti kilesā, thāmagataṭṭhena bhusā kilesāti upakkilesā. Sammā samucchinnā",
  "atk-s0517a:1133_11": "hontīti samucchedappahānena anuppādanirodhena sammā samucchinnā honti. Sapariyuṭṭhānehīti",
  "atk-s0517a:1133_12": "cittaṃ pariyonandhantāni uṭṭhenti uppajjantīti pariyuṭṭhānāni, samudācārappattānaṃ",
  "atk-s0517a:1133_13": "kilesānametaṃ adhivacanaṃ. Saha pariyuṭṭhānehīti sapariyuṭṭhānāni. Tehi sapariyuṭṭhānehi",
  "atk-s0517a:1133_14": "anusayitaupakkilesehi. Cittaṃ vimuttaṃ hotīti tesaṃ abhabbuppattikabhūtattā santativasena",
  "atk-s0517a:1133_15": "pavattamānaṃ cittaṃ tato vimuttaṃ nāma hoti. Tadeva suṭṭhu vimuttattā suvimuttaṃ.",
  "atk-s0517a:1133_16": "Taṃvimuttiñātaṭṭhenāti tassā vimuttiyā jānanaṭṭhena.",
  "atk-s0517a:1134": "Vimuttiñāṇaniddesavaṇṇanā niṭṭhitā.",
  "atk-s0517a:1135": "14. Paccavekkhaṇañāṇaniddesavaṇṇanā",
  "atk-s0517a:1136_0": "65. Paccavekkhaṇañāṇaniddese maggakkhaṇeyeva hetuṭṭhena paṭhamaṃ maggaṅgāni visuṃ",
  "atk-s0517a:1136_1": "visuṃ vatvā puna maggaṅgabhūte ca amaggaṅgabhūte ca dhamme “bujjhanaṭṭhena bodhī”ti",
  "atk-s0517a:1136_2": "laddhanāmassa ariyassa aṅgabhāvena bojjhaṅge visuṃ dassesi. Satidhammavicayavīriyasamādhisambojjhaṅgā",
  "atk-s0517a:1136_3": "hi maggaṅgāneva, pītipassaddhiupekkhāsambojjhaṅgā amaggaṅgāni. Puna balavasena indriyavasena",
  "atk-s0517a:1136_4": "ca visuṃ niddiṭṭhesu saddhā eva amaggaṅgabhūtā. Puna maggakkhaṇe jāteyeva dhamme",
  "atk-s0517a:1136_5": "rāsivasena dassento ādhipateyyaṭṭhenātiādimāha. Tattha upaṭṭhānaṭṭhena satipaṭṭhānāti",
  "atk-s0517a:1136_6": "ekāva nibbānārammaṇā sati kāyavedanācittadhammesu subhasukhaniccaattasaññāpahānakiccasādhanavasena",
  "atk-s0517a:1136_7": "cattāro satipaṭṭhānā nāma. Nibbānārammaṇaṃ ekameva vīriyaṃ uppannānuppannānaṃ akusalānaṃ",
  "atk-s0517a:1136_8": "pahānānuppattikiccassa, anuppannuppannānaṃ kusalānaṃ uppādaṭṭhitikiccassa sādhanavasena",
  "atk-s0517a:1136_9": "cattāro sammappadhānā nāma.",
  "atk-s0517a:1137_0": "Tathaṭṭhena saccāti dukkhabhāvādīsu avisaṃvādakaṭṭhena cattāri ariyasaccāni. Etāneva",
  "atk-s0517a:1137_1": "cettha paṭivedhaṭṭhena tadā samudāgatāni, “amatogadhaṃ nibbāna”nti visuṃ vuttaṃ nibbānañca,",
  "atk-s0517a:1137_2": "sesā pana dhammā paṭilābhaṭṭhena tadā samudāgatā. “Tathaṭṭhena saccā tadā samudāgatā”ti",
  "atk-s0517a:1137_3": "vacanato maggaphalapariyosāne avassaṃ cattāri saccāni paccavekkhatīti niṭṭhamettha",
  "atk-s0517a:1137_4": "gantabbaṃ. “Kataṃ karaṇīyaṃ nāparaṃ itthattāyāti pajānātī”ti vacanato ca “dukkhaṃ",
  "atk-s0517a:1137_5": "me pariññātaṃ, samudayo me pahīno, nirodho me sacchikato, maggo ca me bhāvito”ti",
  "atk-s0517a:1137_6": "paccavekkhaṇaṃ vuttameva hoti. Tathā paccavekkhaṇaṃ yujjati ca. Samudayoti cettha",
  "atk-s0517a:1137_7": "taṃtaṃmaggavajjhoyeva veditabbo. Ettha vuttasamudayapaccavekkhaṇavaseneva aṭṭhakathāyaṃ",
  "atk-s0517a:1137_8": "duvidhaṃ kilesapaccavekkhaṇaṃ maggaphalanibbānapaccavekkhaṇāni idha sarūpeneva āgatānīti",
  "atk-s0517a:1137_9": "vuttāni. Kevalaṃ dukkhapaccavekkhaṇameva na vuttaṃ. Kiñcāpi na vuttaṃ, atha kho pāṭhasabbhāvato",
  "atk-s0517a:1137_10": "yuttisabbhāvato ca gahetabbameva. Saccapaṭivedhatthañhi paṭipannassa niṭṭhite saccapaṭivedhe",
  "atk-s0517a:1137_11": "sayaṃ katakiccapaccavekkhaṇaṃ yuttamevāti. Avikkhepaṭṭhena samathotiādi maggasampayutte",
  "atk-s0517a:1137_12": "eva samathavipassanādhamme ekarasaṭṭhena anativattanaṭṭhena ca dassetuṃ vuttaṃ. Saṃvaraṭṭhena",
  "atk-s0517a:1137_13": "sīlavisuddhīti sammāvācākammantājīvā eva. Avikkhepaṭṭhena cittavisuddhīti sammāsamādhi",
  "atk-s0517a:1137_14": "eva. Dassanaṭṭhena diṭṭhivisuddhīti sammādiṭṭhiyeva. Vimuttaṭṭhenāti samucchedavasena",
  "atk-s0517a:1137_15": "maggavajjhakilesehi muccanaṭṭhena, nibbānārammaṇe vā adhimuccanaṭṭhena. Vimokkhoti",
  "atk-s0517a:1137_16": "samucchedavimokkho, ariyamaggoyeva. Paṭivedhaṭṭhena vijjāti saccapaṭivedhaṭṭhena",
  "atk-s0517a:1137_17": "vijjā, sammādiṭṭhiyeva. Pariccāgaṭṭhena vimuttīti maggavajjhakilesānaṃ pajahanaṭṭhena",
  "atk-s0517a:1137_18": "tato muccanato vimutti, ariyamaggoyeva. Samucchedaṭṭhena khaye ñāṇanti kilesasamucchindanaṭṭhena",
  "atk-s0517a:1137_19": "kilesakkhayakare ariyamagge ñāṇaṃ, sammādiṭṭhiyeva.",
  "atk-s0517a:1138_0": "Chandādayo heṭṭhā vuttanayeneva veditabbā. Kevalañhettha maggakkhaṇeyeva maggassa",
  "atk-s0517a:1138_1": "ādimajjhapariyosānākārena dassitā. Vimuttīti cettha maggavimuttiyeva. “Tathaṭṭhena",
  "atk-s0517a:1138_2": "saccā”ti ettha gahitampi ca nibbānaṃ idha pariyosānabhāvadassanatthaṃ puna vuttanti",
  "atk-s0517a:1138_3": "veditabbaṃ. Phalakkhaṇepi eseva nayo. Ettha pana hetuṭṭhena maggoti phalamaggabhāveneva.",
  "atk-s0517a:1138_4": "Sammappadhānāti maggakkhaṇe catukiccasādhakassa vīriyakiccassa phalassa uppādakkhaṇe",
  "atk-s0517a:1138_5": "siddhattā vuttanti veditabbaṃ. Aññathā hi phalakkhaṇe sammappadhānā eva na labbhanti.",
  "atk-s0517a:1138_6": "Vuttañhi maggakkhaṇe sattatiṃsa bodhipakkhiyadhamme uddharantena therena “phalakkhaṇe",
  "atk-s0517a:1138_7": "ṭhapetvā cattāro sammappadhāne avasesā tettiṃsa dhammā labbhantī”ti. Evameva paṭivedhakiccādisiddhivasena",
  "atk-s0517a:1138_8": "saccādīnipi yathāyogaṃ veditabbāni. Vimokkhoti ca phalavimokkho. Vimuttīti phalavimutti.",
  "atk-s0517a:1138_9": "Paṭippassaddhaṭṭhena anuppāde ñāṇaṃ vuttatthameva. Vuṭṭhahitvāti antarā vuṭṭhānābhāvā",
  "atk-s0517a:1138_10": "phalāvasānena evaṃ vuttaṃ. Ime dhammā tadā samudāgatāti ime vuttappakārā dhammā maggakkhaṇe",
  "atk-s0517a:1138_11": "phalakkhaṇe ca samudāgatāti paccavekkhatīti iti-saddaṃ pāṭhasesaṃ katvā sambandho veditabbo.",
  "atk-s0517a:1139": "Paccavekkhaṇañāṇaniddesavaṇṇanā niṭṭhitā.",
  "atk-s0517a:1140": "15. Vatthunānattañāṇaniddesavaṇṇanā",
  "atk-s0517a:1141_0": "66. Vatthunānattañāṇaniddese cakkhuṃ ajjhattaṃ vavatthetīti ajjhattabhūtaṃ cakkhuṃ",
  "atk-s0517a:1141_1": "vavatthapeti. Yathā so cakkhuṃ vavatthapeti, tathā vattukāmo kathaṃ cakkhuṃ ajjhattaṃ",
  "atk-s0517a:1141_2": "vavatthetīti pucchitvā puna cakkhu avijjāsambhūtanti vavatthetītiādinā vavatthāpanākāraṃ",
  "atk-s0517a:1141_3": "dasseti. Tattha avijjātaṇhā atītā upatthambhakahetuyo, kammaṃ atītaṃ janakahetu,",
  "atk-s0517a:1141_4": "āhāro idāni upatthambhakahetu. Etena cakkhūpatthambhakāni utucittāni gahitāneva honti.",
  "atk-s0517a:1141_5": "Catunnaṃ mahābhūtānaṃ upādāyāti upayogatthe sāmivacanaṃ, cattāri mahābhūtāni upādiyitvā",
  "atk-s0517a:1141_6": "pavattanti attho. Etena pasādacakkhubhāvo dassito hoti, sasambhārabhāvo paṭikkhitto.",
  "atk-s0517a:1141_7": "Uppannanti addhāvasena, santatikhaṇavasena vā paccuppannaṃ. Samudāgatanti hetuto",
  "atk-s0517a:1141_8": "samuṭṭhitaṃ. Ettāvatā vipassanāpubbabhāge cakkhuvavatthānaṃ dassitaṃ. Ahutvā sambhūtantiādīhi",
  "atk-s0517a:1141_9": "aniccānupassanā. Pubbe udayā avijjamānato ahutvā sambhūtaṃ, uddhaṃ vayā abhāvato",
  "atk-s0517a:1141_10": "hutvā na bhavissati. Antavantatoti anto assa atthīti antavā, antavā eva antavanto",
  "atk-s0517a:1141_11": "yathā “satimanto, gatimanto, dhitimanto ca yo isī”ti. Tato antavantato, bhaṅgavijjamānatoti",
  "atk-s0517a:1141_12": "attho. Addhuvanti sabbāvatthānipātitāya, thirabhāvassa ca abhāvatāya na thiraṃ. Asassatanti",
  "atk-s0517a:1141_13": "na niccaṃ. Vipariṇāmadhammanti jarāya ceva maraṇena cāti dvedhā vipariṇāmapakatikaṃ.",
  "atk-s0517a:1141_14": "Cakkhu aniccantiādīni cakkhuṃ aniccatotiādīni ca vuttatthāni. Manoti idha bhavaṅgamanassa",
  "atk-s0517a:1141_15": "adhippetattā avijjāsambhūtotiādi yujjatiyeva. Āhārasambhūtoti ettha sampayuttaphassāhāramanosañcetanāhāravasena",
  "atk-s0517a:1141_16": "veditabbaṃ. Uppannoti ca addhāsantativasena.",
  "atk-s0517a:1142": "Vatthunānattañāṇaniddesavaṇṇanā niṭṭhitā.",
  "atk-s0517a:1143": "16. Gocaranānattañāṇaniddesavaṇṇanā",
  "atk-s0517a:1144_0": "67. Gocaranānattañāṇaniddese rūpe bahiddhā vavatthetīti ajjhattato bahiddhābhūte",
  "atk-s0517a:1144_1": "rūpāyatanadhamme vavatthapetīti attho. Avijjāsambhūtātiādi attabhāvapariyāpannakammajarūpattā",
  "atk-s0517a:1144_2": "vuttaṃ. Āhāropi hi kammajarūpassa upatthambhakapaccayo hoti. Saddassa pana utucittasamuṭṭhānattā",
  "atk-s0517a:1144_3": "avijjāsambhūtādicatukkaṃ na vuttaṃ. Phoṭṭhabbānaṃ sayaṃ mahābhūtattā “catunnaṃ mahābhūtānaṃ",
  "atk-s0517a:1144_4": "upādāyā”ti na vuttaṃ. Dhammāti cettha bhavaṅgamanosampayuttā tayo arūpino khandhā,",
  "atk-s0517a:1144_5": "dhammāyatanapariyāpannāni sukhumarūpāni ca kammasamuṭṭhānāni, sabbānipi rūpādīni",
  "atk-s0517a:1144_6": "ca. Apica yāni yāni yena yena samuṭṭhahanti, tāni tāni tena tena veditabbāni. Itarathā",
  "atk-s0517a:1144_7": "hi sakasantānapariyāpannāpi rūpādayo dhammā sabbe na saṅgaṇheyyuṃ. Yasmā anindriyabaddharūpādayopi",
  "atk-s0517a:1144_8": "vipassanūpagā, tasmā tesaṃ kammasambhūtapadena saṅgaho veditabbo. Tepi hi sabbasattasādhāraṇakammapaccayautusamuṭṭhānā.",
  "atk-s0517a:1144_9": "Aññe pana “anindriyabaddhā rūpādayo avipassanūpagā”ti vadanti. Taṃ pana –",
  "atk-s0517a:1145": "“Sabbe saṅkhārā aniccāti, yadā paññāya passati;",
  "atk-s0517a:1146": "Atha nibbindati dukkhe, esa maggo visuddhiyā”ti. –",
  "atk-s0517a:1147_0": "Ādikāya pāḷiyā virujjhati. Vuttañca visuddhimagge – “idhekacco āditova ajjhattasaṅkhāre",
  "atk-s0517a:1147_1": "abhinivisitvā vipassati, yasmā pana na suddhaajjhattadassanamatteneva maggavuṭṭhānaṃ",
  "atk-s0517a:1147_2": "hoti, bahiddhāpi daṭṭhabbameva, tasmā parassa khandhepi anupādinnasaṅkhārepi aniccaṃ",
  "atk-s0517a:1147_3": "dukkhamanattāti vipassatī”ti. Tasmā paresaṃ cakkhādivavatthānampi anindriyabaddharūpādivavatthānampi",
  "atk-s0517a:1147_4": "icchitabbameva, tasmā tebhūmakasaṅkhārā avipassanūpagā nāma natthi.",
  "atk-s0517a:1148": "Gocaranānattañāṇaniddesavaṇṇanā niṭṭhitā.",
  "atk-s0517a:1149": "17. Cariyānānattañāṇaniddesavaṇṇanā",
  "atk-s0517a:1150_0": "68. Cariyānānattañāṇaniddese viññāṇacariyātiādīsu ārammaṇe caratīti cariyā, viññāṇameva",
  "atk-s0517a:1150_1": "cariyā viññāṇacariyā. Aññāṇena caraṇaṃ, aññāṇena vā carati, aññāte vā carati, aññāṇassa",
  "atk-s0517a:1150_2": "vā caraṇanti aññāṇacariyā. Ñāṇameva cariyā, ñāṇena vā cariyā, ñāṇena vā carati, ñāte",
  "atk-s0517a:1150_3": "vā carati, ñāṇassa vā caraṇanti ñāṇacariyā. Dassanatthāyāti rūpadassanatthāya pavattā.",
  "atk-s0517a:1150_4": "Āvajjanakiriyābyākatāti bhavaṅgasantānato apanetvā rūpārammaṇe cittasantānaṃ āvajjeti",
  "atk-s0517a:1150_5": "nāmetīti āvajjanaṃ, vipākābhāvato karaṇamattanti kiriyā, kusalākusalavasena na byākatāti",
  "atk-s0517a:1150_6": "abyākatā. Dassanaṭṭhoti passanti tena, sayaṃ vā passati, dassanamattameva vā tanti",
  "atk-s0517a:1150_7": "dassanaṃ, dassanameva attho dassanaṭṭho. Cakkhuviññāṇanti kusalavipākaṃ vā akusalavipākaṃ",
  "atk-s0517a:1150_8": "vā. Diṭṭhattāti adiṭṭhe sampaṭicchanassa abhāvato cakkhuviññāṇena rūpārammaṇassa",
  "atk-s0517a:1150_9": "diṭṭhattā. Abhiniropanā vipākamanodhātūti diṭṭhārammaṇameva ārohatīti atiniropanā,",
  "atk-s0517a:1150_10": "ubhayavipākā sampaṭicchanamanodhātu. Abhiniropitattāti rūpārammaṇaṃ abhiruḷhattā.",
  "atk-s0517a:1150_11": "Vipākamanoviññāṇadhātūti ubhayavipākā santīraṇamanoviññāṇadhātu. Esa nayo sotadvārādīsupi.",
  "atk-s0517a:1150_12": "Santīraṇānantaraṃ voṭṭhabbane avuttepi aṭṭhakathācariyehi vuttattā labbhatīti gahetabbaṃ.",
  "atk-s0517a:1150_13": "Vijānanatthāyāti dhammārammaṇassa ceva rūpādiārammaṇassa ca vijānanatthāya. Āvajjanakiriyābyākatāti",
  "atk-s0517a:1150_14": "manodvārāvajjanacittaṃ. Vijānanaṭṭhoti tadanantarajavanavasena ārammaṇassa vijānanameva",
  "atk-s0517a:1150_15": "attho, na añño. Upari akusalajavanānaṃ vipassanāmaggaphalajavanānañca visuṃ vuttattā",
  "atk-s0517a:1150_16": "sesajavanāni idha gahetabbāni siyuṃ. “Kusalehi kammehi vippayuttā caratīti viññāṇacariyā”tiādivacanato",
  "atk-s0517a:1150_17": "pana hasituppādacittajavanameva gahetabbaṃ. Chasu dvāresu ahetukānaṃyeva cittānaṃ",
  "atk-s0517a:1150_18": "vuttattā dve āvajjanāni dve pañcaviññāṇāni dve sampaṭicchanāni tīṇi santīraṇāni ekaṃ",
  "atk-s0517a:1150_19": "hasituppādacittanti aṭṭhārasa ahetukacittāniyeva viññāṇacariyāti veditabbāni.",
  "atk-s0517a:1151_0": "69. Idāni visayavijānanamattaṭṭhena viññāṇacariyāti dassetuṃ nīrāgā caratītiādimāha,",
  "atk-s0517a:1151_1": "viññāṇañhi rāgādisampayoge saddhādisampayoge ca avatthantaraṃ pāpuṇāti, tesu asati",
  "atk-s0517a:1151_2": "sakāvatthāyameva tiṭṭhati. Tasmā nīrāgādivacanena tesaṃ vuttaviññāṇānaṃ viññāṇakiccamattaṃ",
  "atk-s0517a:1151_3": "dasseti. Natthi etissā rāgoti nīrāgā. Nirāgāti rassaṃ katvāpi paṭhanti. So pana rajjanavasena",
  "atk-s0517a:1151_4": "rāgo. Itaresu dussanavasena doso. Muyhanavasena moho. Maññanavasena māno. Viparītadassanavasena",
  "atk-s0517a:1151_5": "diṭṭhi. Uddhatabhāvo, avūpasantabhāvo vā uddhaccaṃ. Vicikicchā vuttatthā. Anusentīti",
  "atk-s0517a:1151_6": "anusayā. “Niranusayā”ti vattabbe nānusayāti vuttaṃ, soyevattho. Pariyuṭṭhānappattānamevettha",
  "atk-s0517a:1151_7": "abhāvo veditabbo. Na hi viññāṇacariyā pahīnānusayānaṃyeva vuttā. Yā ca nīrāgādināmā,",
  "atk-s0517a:1151_8": "sā rāgādīhi vippayuttāva nāma hotīti pariyāyantaradassanatthaṃ rāgavippayuttātiādimāha.",
  "atk-s0517a:1151_9": "Puna aññehi ca vippayuttataṃ dassetuṃ kusalehi kammehītiādimāha. Kusalāniyeva rāgādivajjābhāvā",
  "atk-s0517a:1151_10": "anavajjāni. Parisuddhabhāvakarehi hiriottappehi yuttattā sukkāni. Pavattisukhattā",
  "atk-s0517a:1151_11": "sukho udayo uppatti etesanti sukhudrayāni, sukhavipākattā vā sukho udayo vaḍḍhi etesanti",
  "atk-s0517a:1151_12": "sukhudrayāni. Vuttavipakkhena akusalāni yojetabbāni. Viññāte caratīti viññāṇena viññāyamānaṃ",
  "atk-s0517a:1151_13": "ārammaṇaṃ viññātaṃ nāma, tasmiṃ viññāte ārammaṇe. Kiṃ vuttaṃ hoti? Nīlavaṇṇayogato",
  "atk-s0517a:1151_14": "nīlavatthaṃ viya viññāṇayogato viññātaṃ viññāṇaṃ nāma hoti, tasmiṃ viññāṇe caratīti",
  "atk-s0517a:1151_15": "viññāṇacariyāti vuttaṃ hoti. Viññāṇassa evarūpā cariyā hotīti vuttappakārassa viññāṇassa",
  "atk-s0517a:1151_16": "vuttappakārā cariyā hotīti attho. “Viññāṇassa cariyā”ti ca vohāravasena vuccati,",
  "atk-s0517a:1151_17": "viññāṇato pana visuṃ cariyā natthi. Pakatiparisuddhamidaṃ cittaṃ nikkilesaṭṭhenāti",
  "atk-s0517a:1151_18": "idaṃ vuttappakāraṃ cittaṃ rāgādikilesābhāvena pakatiyā eva parisuddhaṃ. Tasmā vijānanamattameva",
  "atk-s0517a:1151_19": "cariyāti viññāṇacariyāti vuttaṃ hoti. Niklesaṭṭhenātipi pāṭho.",
  "atk-s0517a:1152_0": "Aññāṇacariyāya manāpiyesūti manasi appenti pasīdanti, manaṃ vā appāyanti vaḍḍhentīti",
  "atk-s0517a:1152_1": "manāpāni, manāpāniyeva manāpiyāni. Tesu manāpiyesu. Tāni pana iṭṭhāni vā hontu aniṭṭhāni",
  "atk-s0517a:1152_2": "vā, gahaṇavasena manāpiyāni. Na hi iṭṭhasmiṃyeva rāgo aniṭṭhasmiṃyeva doso uppajjati.",
  "atk-s0517a:1152_3": "Rāgassa javanatthāyāti santativasena rāgassa javanatthāya pavattā. Āvajjanakiriyābyākatāti",
  "atk-s0517a:1152_4": "cakkhudvāre ayoniso manasikārabhūtā āvajjanakiriyābyākatā manodhātu. Rāgassa javanāti",
  "atk-s0517a:1152_5": "yebhuyyena sattakkhattuṃ rāgassa pavatti, punappunaṃ pavatto rāgoyeva. Aññāṇacariyāti",
  "atk-s0517a:1152_6": "aññāṇena rāgassa sambhavato aññāṇena rāgassa cariyāti vuttaṃ hoti. Sesesupi eseva",
  "atk-s0517a:1152_7": "nayo. Tadubhayena asamapekkhanasmiṃ vatthusminti rāgadosavasena samapekkhanavirahite",
  "atk-s0517a:1152_8": "rūpārammaṇasaṅkhāte vatthusmiṃ. Mohassa javanatthāyāti vicikicchāuddhaccavasena mohassa",
  "atk-s0517a:1152_9": "javanatthāya. Aññāṇacariyāti aññāṇasseva cariyā, na aññassa. Vinibandhassātiādīni",
  "atk-s0517a:1152_10": "mānādīnaṃ sabhāvavacanāni. Tattha vinibandhassāti unnativasena vinibandhitvā ṭhitassa.",
  "atk-s0517a:1152_11": "Parāmaṭṭhāyāti rūpassa aniccabhāvādiṃ atikkamitvā parato niccabhāvādiṃ āmaṭṭhāya",
  "atk-s0517a:1152_12": "gahitāya. Vikkhepagatassāti rūpārammaṇe vikkhittabhāvaṃ gatassa. Aniṭṭhaṅgatāyāti",
  "atk-s0517a:1152_13": "asanniṭṭhānabhāvaṃ gatāya. Thāmagatassāti balappattassa. Dhammesūti rūpādīsu vā dhammārammaṇabhūtesu vā dhammesu.",
  "atk-s0517a:1153_0": "70. Yasmā rāgādayo aññāṇena honti, tasmā rāgādisampayogena aññāṇaṃ visesento sarāgā",
  "atk-s0517a:1153_1": "caratītiādimāha. Tattha sarāgā caratīti mohamānadiṭṭhimānānusayadiṭṭhānusayaavijjānusayajavanavasena",
  "atk-s0517a:1153_2": "cariyā veditabbā. Sadosā caratīti mohaavijjānusayajavanavasena. Samohā caratīti rāgadosamānadiṭṭhiuddhaccavicikicchānusayajavanavasena.",
  "atk-s0517a:1153_3": "Samānā caratīti rāgamohakāmarāgabhavarāgāvijjānusayajavanavasena. Sadiṭṭhi caratīti",
  "atk-s0517a:1153_4": "rāgamohakāmarāgāvijjānusayajavanavasena. Sauddhaccā carati savicikicchā caratīti",
  "atk-s0517a:1153_5": "mohaavijjānusayajavanavasena. Sānusayā caratīti etthāpi vuttanayeneva ekekaṃ anusayaṃ",
  "atk-s0517a:1153_6": "mūlaṃ katvā tasmiṃ citte labbhamānakasesānusayavasena sānusayatā yojetabbā. Rāgasampayuttātiādi",
  "atk-s0517a:1153_7": "sarāgādivevacanameva. Sā eva hi cariyā sampayogavasena saha rāgādīhi vattatīti sarāgādiādīni",
  "atk-s0517a:1153_8": "nāmāni labhati. Rāgādīhi samaṃ ekuppādekanirodhekavatthekārammaṇādīhi pakārehi yuttāti",
  "atk-s0517a:1153_9": "rāgasampayuttānītiādīni nāmāni labhati. Sāyeva ca yasmā kusalādīhi kammehi vippayuttā,",
  "atk-s0517a:1153_10": "akusalādīhi kammehi sampayuttā, tasmāpi aññāṇacariyāti dassetuṃ kusalehi kammehītiādimāha.",
  "atk-s0517a:1153_11": "Tattha aññāteti mohassa aññāṇalakkhaṇattā yathāsabhāvena aññāte ārammaṇe. Sesaṃ vuttatthameva.",
  "atk-s0517a:1154_0": "71. Ñāṇacariyāyaṃ yasmā vivaṭṭanānupassanādīnaṃ anantarapaccayabhūtā āvajjanakiriyābyākatā",
  "atk-s0517a:1154_1": "natthi, tasmā tesaṃ atthāya āvajjanakiriyābyākataṃ avatvā vivaṭṭanānupassanādayova",
  "atk-s0517a:1154_2": "vuttā. Anulomañāṇatthāya eva hi āvajjanā hoti, tato vivaṭṭanānupassanāmaggaphalāni.",
  "atk-s0517a:1154_3": "Phalasamāpattīti cettha maggānantarajā vā hotu kālantarajā vā, ubhopi adhippetā.",
  "atk-s0517a:1154_4": "Nīrāgā caratītiādīsu rāgādīnaṃ paṭipakkhavasena nīrāgāditā veditabbā, viññāṇacariyāyaṃ",
  "atk-s0517a:1154_5": "rāgādīnaṃ abhāvamattaṭṭhena. Ñāteti yathāsabhāvato ñāte. Aññā viññāṇacariyātiādīhi",
  "atk-s0517a:1154_6": "tissannaṃ cariyānaṃ aññamaññamasammissataṃ dasseti. Viññāṇakiccamattavasena hi ahetukacittuppādā",
  "atk-s0517a:1154_7": "viññāṇacariyā, aññāṇakiccavataṃ dvādasannaṃ akusalacittuppādānaṃ vaseneva aññāṇacariyā,",
  "atk-s0517a:1154_8": "visesena ñāṇakiccakārīnaṃ vipassanāmaggaphalānaṃ vasena ñāṇacariyā. Evamimā aññamaññamasammissā",
  "atk-s0517a:1154_9": "ca, vipassanaṃ ṭhapetvā sahetukakāmāvacarakiriyākusalā ca, sahetukakāmāvacaravipākā",
  "atk-s0517a:1154_10": "ca, rūpāvacarārūpāvacarakusalābyākatā ca tīhi cariyāhi vinimuttāti veditabbā. Nibbānārammaṇāya",
  "atk-s0517a:1154_11": "vivaṭṭanānupassanāya ñāṇacariyāya niddiṭṭhattā nibbānamaggaphalapaccavekkhaṇabhūtāni",
  "atk-s0517a:1154_12": "sekkhāsekkhānaṃ paccavekkhaṇañāṇāni ñāṇacariyāya saṅgahitānīti veditabbāni. Tānipi",
  "atk-s0517a:1154_13": "hi visesena ñāṇakiccakarānevāti.",
  "atk-s0517a:1155": "Cariyānānattañāṇaniddesavaṇṇanā niṭṭhitā.",
  "atk-s0517a:1156": "18. Bhūminānattañāṇaniddesavaṇṇanā",
  "atk-s0517a:1157_0": "72. Bhūminānattañāṇaniddese bhūmiyoti bhāgā paricchedā vā. Kāmāvacarāti ettha duvidho",
  "atk-s0517a:1157_1": "kāmo kilesakāmo vatthukāmo ca. Kilesakāmo chandarāgo, vatthukāmo tebhūmakavaṭṭaṃ.",
  "atk-s0517a:1157_2": "Kilesakāmo kāmetīti kāmo, vatthukāmo kāmīyatīti kāmo. So duvidho kāmo pavattivasena",
  "atk-s0517a:1157_3": "yasmiṃ padese avacarati, so padeso kāmo ettha avacaratīti kāmāvacaro. So pana padeso",
  "atk-s0517a:1157_4": "catunnaṃ apāyānaṃ, manussalokassa, channañca devalokānaṃ vasena ekādasavidho. Yathā",
  "atk-s0517a:1157_5": "hi yasmiṃ padese sasatthā purisā avacaranti, so vijjamānesupi aññesu dvipadacatuppadesu",
  "atk-s0517a:1157_6": "avacarantesu tesaṃ abhilakkhitattā “sasatthāvacaro”ti vuccati, evaṃ vijjamānesupi",
  "atk-s0517a:1157_7": "aññesu rūpāvacarādīsu tattha avacarantesu tesaṃ abhilakkhitattā ayaṃ padeso “kāmāvacaro”tveva",
  "atk-s0517a:1157_8": "vuccati. Svāyaṃ yathā rūpabhavo rūpaṃ, evaṃ uttarapadalopaṃ katvā “kāmo”tveva vuccati.",
  "atk-s0517a:1157_9": "Tappaṭibaddho ekeko dhammo imasmiṃ ekādasavidhapadesasaṅkhāte kāme avacaratīti kāmāvacaro.",
  "atk-s0517a:1157_10": "Kiñcāpi hi ettha keci dhammā rūpārūpabhavesupi avacaranti, yathā pana saṅgāme avacaraṇato",
  "atk-s0517a:1157_11": "“saṅgāmāvacaro”ti laddhanāmo nāgo nagare carantopi “saṅgāmāvacaro”tveva vuccati,",
  "atk-s0517a:1157_12": "thalajalacarā ca pāṇino athale ajale ca ṭhitāpi “thalacarā jalacarā”tveva vuccanti,",
  "atk-s0517a:1157_13": "evaṃ te aññattha avacarantāpi kāmāvacarāyevāti veditabbā. Ārammaṇakaraṇavasena vā",
  "atk-s0517a:1157_14": "etesu vuttappakāresu dhammesu kāmo avacaratīti kāmāvacarā. Kāmañcesa rūpārūpāvacaradhammesupi",
  "atk-s0517a:1157_15": "avacarati, yathā pana “vadatīti vaccho, mahiyaṃ setīti mahiṃso”ti vutte na yattakā",
  "atk-s0517a:1157_16": "vadanti, mahiyaṃ vā senti, sabbesaṃ taṃ nāmaṃ hoti. Evaṃsampadamidaṃ veditabbaṃ.",
  "atk-s0517a:1157_17": "Ettha sabbe te dhamme ekarāsiṃ katvā vuttabhūmisaddamapekkhitvā kāmāvacarāti itthiliṅgavacanaṃ",
  "atk-s0517a:1157_18": "kataṃ. Rūpāvacarātiādīsu rūpabhavo rūpaṃ, tasmiṃ rūpe avacarantīti rūpāvacarā. Arūpabhavo",
  "atk-s0517a:1157_19": "arūpaṃ, tasmiṃ arūpe avacarantīti arūpāvacarā. Tebhūmakavaṭṭe pariyāpannā antogadhāti",
  "atk-s0517a:1157_20": "pariyāpannā, tasmiṃ na pariyāpannāti apariyāpannā.",
  "atk-s0517a:1158_0": "Kāmāvacarādibhūminiddesesu heṭṭhatoti heṭṭhābhāgena. Avīcinirayanti jālānaṃ vā sattānaṃ",
  "atk-s0517a:1158_1": "vā vedanānaṃ vā vīci antaraṃ chiddaṃ ettha natthīti avīci. Sukhasaṅkhāto ayo ettha",
  "atk-s0517a:1158_2": "natthīti nirayo, niratiatthenapi nirayo. Pariyantaṃ karitvāti taṃ avīcisaṅkhātaṃ",
  "atk-s0517a:1158_3": "nirayaṃ antaṃ katvā. Uparitoti uparibhāgena. Paranimmitavasavattī deveti paranimmitesu",
  "atk-s0517a:1158_4": "kāmesu vasaṃ vattanato evaṃladdhavohāre deve. Anto karitvāti anto pakkhipitvā. Yaṃ",
  "atk-s0517a:1158_5": "etasmiṃ antareti ye etasmiṃ okāse. Yanti ca liṅgavacanavipallāso kato. Etthāvacarāti",
  "atk-s0517a:1158_6": "iminā yasmā tasmiṃ antare aññepi caranti kadāci katthaci sambhavato, tasmā tesaṃ",
  "atk-s0517a:1158_7": "asaṅgaṇhanatthaṃ avacarāti vuttaṃ. Tena ye ekasmiṃ antare ogāḷhā hutvā caranti, sabbattha",
  "atk-s0517a:1158_8": "sadā ca sambhavato, adhobhāge ca caranti avīcinirayassa heṭṭhā bhūtūpādāya pavattibhāvena,",
  "atk-s0517a:1158_9": "tesaṃ saṅgaho kato hoti. Te hi ogāḷhā caranti, adhobhāge ca carantīti avacarā. Ettha",
  "atk-s0517a:1158_10": "pariyāpannāti iminā pana yasmā ete etthāvacarā aññatthāpi avacaranti, na pana tattha",
  "atk-s0517a:1158_11": "pariyāpannā honti, tasmā tesaṃ aññatthāpi avacarantānaṃ pariggaho kato hoti.",
  "atk-s0517a:1159_0": "Idāni te ettha pariyāpanne dhamme rāsisuññatāpaccayabhāvato ceva sabhāvato ca dassento",
  "atk-s0517a:1159_1": "khandhadhātuāyatanātiādimāha. Brahmalokanti paṭhamajjhānabhūmisaṅkhātaṃ brahmaṭṭhānaṃ.",
  "atk-s0517a:1159_2": "Akaniṭṭheti uttamaṭṭhena na kaniṭṭhe. Samāpannassāti samāpattiṃ samāpannassa. Etena",
  "atk-s0517a:1159_3": "kusalajjhānaṃ vuttaṃ. Upapannassāti vipākavasena brahmaloke upapannassa. Etena vipākajjhānaṃ",
  "atk-s0517a:1159_4": "vuttaṃ. Diṭṭhadhammasukhavihārissāti diṭṭheva dhamme paccakkhe attabhāve sukho vihāro",
  "atk-s0517a:1159_5": "diṭṭhadhammasukhavihāro, so assa atthīti diṭṭhadhammasukhavihārī, arahā. Tassa diṭṭhadhammasukhavihārissa.",
  "atk-s0517a:1159_6": "Etena kiriyajjhānaṃ vuttaṃ. Cetasikāti cetasi bhavā cetasikā, cittasampayuttāti attho.",
  "atk-s0517a:1159_7": "Ākāsānañcāyatanūpageti ākāsānañcāyatanasaṅkhātaṃ bhavaṃ upagate. Dutiyapadepi eseva",
  "atk-s0517a:1159_8": "nayo. Maggāti cattāro ariyamaggā. Maggaphalānīti cattāri ariyamaggaphalāni. Asaṅkhatā",
  "atk-s0517a:1159_9": "ca dhātūti paccayehi akatā nibbānadhātu.",
  "atk-s0517a:1160_0": "Aparāpi catasso bhūmiyoti ekekacatukkavasena veditabbā. Cattāro satipaṭṭhānāti kāyānupassanāsatipaṭṭhānaṃ",
  "atk-s0517a:1160_1": "vedanānupassanāsatipaṭṭhānaṃ cittānupassanāsatipaṭṭhānaṃ dhammānupassanāsatipaṭṭhānaṃ.",
  "atk-s0517a:1160_2": "Tassattho – patiṭṭhātīti paṭṭhānaṃ, upaṭṭhāti okkanditvā pakkhanditvā pavattatīti",
  "atk-s0517a:1160_3": "attho. Satiyeva paṭṭhānaṃ satipaṭṭhānaṃ. Atha vā saraṇaṭṭhena sati, upaṭṭhānaṭṭhena",
  "atk-s0517a:1160_4": "paṭṭhānaṃ, sati ca sā paṭṭhānañcātipi satipaṭṭhānaṃ. Ārammaṇavasena bahukā tā satiyoti",
  "atk-s0517a:1160_5": "satipaṭṭhānā. Cattāro sammappadhānāti anuppannānaṃ akusalānaṃ anuppādāya sammappadhānaṃ,",
  "atk-s0517a:1160_6": "uppannānaṃ akusalānaṃ pahānāya sammappadhānaṃ, anuppannānaṃ kusalānaṃ uppādāya sammappadhānaṃ,",
  "atk-s0517a:1160_7": "uppannānaṃ kusalānaṃ ṭhitiyā sammappadhānaṃ. Padahanti vāyamanti etenāti padhānaṃ,",
  "atk-s0517a:1160_8": "vīriyassetaṃ nāmaṃ. Sammappadhānanti aviparītappadhānaṃ kāraṇappadhānaṃ upāyappadhānaṃ",
  "atk-s0517a:1160_9": "yonisopadhānaṃ. Ekameva vīriyaṃ kiccavasena catudhā katvā sammappadhānāti vuttaṃ.",
  "atk-s0517a:1160_10": "Cattāro iddhipādāti chandiddhipādo, cittiddhipādo, vīriyiddhipādo, vīmaṃsiddhipādo.",
  "atk-s0517a:1160_11": "Tassattho vuttoyeva. Cattāri jhānānīti vitakkavicārapītisukhacittekaggatāvasena pañcaṅgikaṃ",
  "atk-s0517a:1160_12": "paṭhamajjhānaṃ. Pītisukhacittekaggatāvasena tivaṅgikaṃ dutiyajjhānaṃ, sukhacittakaggatāvasena",
  "atk-s0517a:1160_13": "duvaṅgikaṃ tatiyajjhānaṃ, upekkhācittekaggatāvasena duvaṅgikaṃ catutthajjhānaṃ. Imāni",
  "atk-s0517a:1160_14": "hi aṅgāni ārammaṇūpanijjhānaṭṭhena jhānanti vuccanti. Catasso appamaññāyoti mettā,",
  "atk-s0517a:1160_15": "karuṇā, muditā, upekkhā. Pharaṇaappamāṇavasena appamaññāyo. Etāyo hi ārammaṇavasena",
  "atk-s0517a:1160_16": "appamāṇe vā satte pharanti, ekaṃ sattampi vā anavasesapharaṇavasena pharantīti pharaṇaappamāṇavasena",
  "atk-s0517a:1160_17": "appamaññāyoti vuccanti. Catasso arūpasamāpattiyoti ākāsānañcāyatanasamāpatti, viññāṇañcāyatanasamāpatti,",
  "atk-s0517a:1160_18": "ākiñcaññāyatanasamāpatti, nevasaññānāsaññāyatanasamāpatti. Catasso paṭisambhidā vuttatthā eva.",
  "atk-s0517a:1161_0": "Catasso paṭipadāti “dukkhā paṭipadā dandhābhiññā, dukkhā paṭipadā khippābhiññā, sukhā",
  "atk-s0517a:1161_1": "paṭipadā dandhābhiññā, sukhā paṭipadā khippābhiññā”ti vuttā catasso paṭipadā. Cattāri",
  "atk-s0517a:1161_2": "ārammaṇānīti parittaṃ parittārammaṇaṃ, parittaṃ appamāṇārammaṇaṃ, appamāṇaṃ parittārammaṇaṃ,",
  "atk-s0517a:1161_3": "appamāṇaṃ appamāṇārammaṇanti vuttāni cattāri ārammaṇāni. Kasiṇādiārammaṇānaṃ avavatthāpetabbato",
  "atk-s0517a:1161_4": "ārammaṇavantāni jhānāni vuttānīti veditabbāni. Cattāro ariyavaṃsāti ariyā vuccanti",
  "atk-s0517a:1161_5": "buddhā ca paccekabuddhā ca tathāgatasāvakā ca, tesaṃ ariyānaṃ vaṃsā tantiyo paveṇiyoti",
  "atk-s0517a:1161_6": "ariyavaṃsā. Ke pana te? Cīvarasantoso piṇḍapātasantoso senāsanasantoso bhāvanārāmatāti",
  "atk-s0517a:1161_7": "ime cattāro. Gilānapaccayasantoso piṇḍapātasantose vutte vuttoyeva hoti. Yo hi piṇḍapāte",
  "atk-s0517a:1161_8": "santuṭṭho, so kathaṃ gilānapaccaye asantuṭṭho bhavissati.",
  "atk-s0517a:1162_0": "Cattāri saṅgahavatthūnīti cattāri janasaṅgaṇhanakāraṇāni – dānañca peyyavajjañca",
  "atk-s0517a:1162_1": "atthacariyā ca samānattatā cāti imāni cattāri. Dānanti yathārahaṃ dānaṃ. Peyyavajjanti",
  "atk-s0517a:1162_2": "yathārahaṃ piyavacanaṃ. Atthacariyāti tattha tattha kattabbassa karaṇavasena kattabbākattabbānusāsanavasena",
  "atk-s0517a:1162_3": "ca vuddhikiriyā. Samānattatāti saha mānena samāno, saparimāṇo saparigaṇanoti attho.",
  "atk-s0517a:1162_4": "Samāno parassa attā etenāti samānatto, samānattassa bhāvo samānattatā, “ayaṃ mayā",
  "atk-s0517a:1162_5": "hīno, ayaṃ mayā sadiso, ayaṃ mayā adhiko”ti parigaṇetvā tadanurūpena upacaraṇaṃ karaṇanti",
  "atk-s0517a:1162_6": "attho. “Samānasukhadukkhatā samānattatā”ti ca vadanti.",
  "atk-s0517a:1163_0": "Cattāri cakkānīti ettha cakkaṃ nāma dārucakkaṃ, ratanacakkaṃ, dhammacakkaṃ, iriyāpathacakkaṃ,",
  "atk-s0517a:1163_1": "sampatticakkanti pañcavidhaṃ. Tattha “yaṃ pana taṃ, deva, cakkaṃ chahi māsehi niṭṭhitaṃ",
  "atk-s0517a:1163_2": "chārattūnehī”ti idaṃ dārucakkaṃ. “Cakkaṃ vattayato pariggahetvā”ti idaṃ ratanacakkaṃ.",
  "atk-s0517a:1163_3": "“Mayā pavattitaṃ cakka”nti idaṃ dhammacakkaṃ. “Catucakkaṃ navadvāra”nti idaṃ iriyāpathacakkaṃ.",
  "atk-s0517a:1163_4": "“Cattārimāni, bhikkhave, cakkāni, yehi samannāgatānaṃ devamanussānaṃ catucakkaṃ vattati.",
  "atk-s0517a:1163_5": "Katamāni cattāri? Patirūpadesavāso, sappurisāvassayo, attasammāpaṇidhi, pubbe ca",
  "atk-s0517a:1163_6": "katapuññatā”ti idaṃ sampatticakkaṃ. Idhāpi etadeva adhippetaṃ. Tattha patirūpadesavāsoti",
  "atk-s0517a:1163_7": "yattha catasso parisā sandissanti, evarūpe anucchavike dese vāso. Sappurisāvassayoti",
  "atk-s0517a:1163_8": "buddhādīnaṃ sappurisānaṃ avassayanaṃ sevanaṃ bhajanaṃ. Attasammāpaṇidhīti attano",
  "atk-s0517a:1163_9": "sammā patiṭṭhāpanaṃ. Sace pubbe assaddhādīhi samannāgato hoti, tāni pahāya saddhādīsu",
  "atk-s0517a:1163_10": "patiṭṭhāpanaṃ. Pubbe ca katapuññatāti pubbe upacitakusalatā. Idameva cettha pamāṇaṃ.",
  "atk-s0517a:1163_11": "Yena hi ñāṇasampayuttacittena kusalakammaṃ kataṃ hoti, tadeva kusalaṃ taṃ purisaṃ",
  "atk-s0517a:1163_12": "patirūpadese upaneti, sappurise bhajāpeti, so eva puggalo attānaṃ sammā ṭhapetīti.",
  "atk-s0517a:1164_0": "Cattāri dhammapadānīti cattāro dhammakoṭṭhāsā. Katamāni cattāri? Anabhijjhā dhammapadaṃ,",
  "atk-s0517a:1164_1": "abyāpādo dhammapadaṃ, sammāsati dhammapadaṃ, sammāsamādhi dhammapadaṃ. Anabhijjhā",
  "atk-s0517a:1164_2": "dhammapadaṃ nāma alobho vā anabhijjhāvasena adhigatajjhānavipassanāmaggaphalanibbānāni",
  "atk-s0517a:1164_3": "vā. Abyāpādo dhammapadaṃ nāma akopo vā mettāsīsena adhigatajjhānādīni vā. Sammāsati",
  "atk-s0517a:1164_4": "dhammapadaṃ nāma sūpaṭṭhitassati vā satisīsena adhigatajjhānādīni vā. Sammāsamādhi",
  "atk-s0517a:1164_5": "dhammapadaṃ nāma aṭṭhasamāpatti vā aṭṭhasamāpattisīsena adhigatajjhānādīni vā. Dasaasubhavasena",
  "atk-s0517a:1164_6": "vā adhigatajjhānādīni anabhijjhā dhammapadaṃ, catubrahmavihāravasena adhigatāni abyāpādo",
  "atk-s0517a:1164_7": "dhammapadaṃ, dasānussatiāhārepaṭikūlasaññāvasena adhigatāni sammāsati dhammapadaṃ,",
  "atk-s0517a:1164_8": "dasakasiṇaānāpānavasena adhigatāni sammāsamādhi dhammapadanti. Imā catasso bhūmiyoti",
  "atk-s0517a:1164_9": "ekekaṃ catukkavaseneva yojetabbaṃ.",
  "atk-s0517a:1165": "Bhūminānattañāṇaniddesavaṇṇanā niṭṭhitā.",
  "atk-s0517a:1166": "19. Dhammanānattañāṇaniddesavaṇṇanā",
  "atk-s0517a:1167_0": "73. Dhammanānattañāṇaniddese kammapatheti kammāni ca tāni pathā ca apāyagamanāyāti",
  "atk-s0517a:1167_1": "kammapathā, te kammapathe. Dasa kusalakammapathā nāma pāṇātipātā adinnādānā kāmesumicchācārā",
  "atk-s0517a:1167_2": "veramaṇīti tīṇi kāyasucaritāni, musāvādā pisuṇāya vācāya pharusāya vācāya samphappalāpā",
  "atk-s0517a:1167_3": "veramaṇīti cattāri vacīsucaritāni, anabhijjhā abyāpādo sammādiṭṭhīti tīṇi manosucaritāni.",
  "atk-s0517a:1167_4": "Dasa akusalakammapathā nāma pāṇātipāto adinnādānaṃ kāmesumicchācāroti tīṇi kāyaduccaritāni,",
  "atk-s0517a:1167_5": "musāvādo pisuṇā vācā pharusā vācā samphappalāpoti cattāri vacīduccaritāni, abhijjhā",
  "atk-s0517a:1167_6": "byāpādo micchādiṭṭhīti tīṇi manoduccaritāni. Kusalākusalāpi ca paṭisandhijanakāyeva",
  "atk-s0517a:1167_7": "kammapathāti vuttā, vuttāvasesā paṭisandhijanane anekanti kattā kammapathāti na vuttā.",
  "atk-s0517a:1167_8": "Oḷārikakusalākusalagahaṇeneva sesakusalākusalāpi gahitāti veditabbā. Rūpanti bhūtopādāyabhedato",
  "atk-s0517a:1167_9": "aṭṭhavīsatividhaṃ rūpaṃ. Vipākanti kāmāvacarakusalavipākānaṃ soḷasannaṃ, akusalavipākānaṃ",
  "atk-s0517a:1167_10": "sattannañca vasena tevīsatividhaṃ vipākaṃ. Kiriyanti tiṇṇamahetukakiriyānaṃ, aṭṭhannaṃ",
  "atk-s0517a:1167_11": "sahetukakiriyānañca vasena ekādasavidhaṃ kāmāvacarakiriyaṃ. Vipākābhāvato kiriyāmattāti",
  "atk-s0517a:1167_12": "kiriyā. Ettāvatā kāmāvacarameva rūpābyākatavipākābyākatakiriyābyākatavasena vuttaṃ.",
  "atk-s0517a:1168_0": "Idhaṭṭhassāti imasmiṃ loke ṭhitassa. Yebhuyyena manussaloke jhānabhāvanāsabbhāvato",
  "atk-s0517a:1168_1": "manussalokavasena vuttaṃ, jhānāni pana kadāci karahaci devalokepi labbhanti, rūpībrahmalokepi",
  "atk-s0517a:1168_2": "tatrūpapattikaheṭṭhūpapattikauparūpapattikānaṃ vasena labbhanti. Suddhāvāse pana",
  "atk-s0517a:1168_3": "arūpāvacare ca heṭṭhūpapattikā natthi. Rūpārūpāvacaresu abhāvitajjhānā heṭṭhā nibbattamānā",
  "atk-s0517a:1168_4": "kāmāvacarasugatiyaṃyeva nibbattanti, na duggatiyaṃ. Tatrūpapannassāti vipākavasena",
  "atk-s0517a:1168_5": "brahmaloke upapannassa paṭisandhibhavaṅgacutivasena vattamānāni cattāri vipākajjhānāni.",
  "atk-s0517a:1168_6": "Rūpārūpāvacarajjhānasamāpattīsu kiriyābyākatāni na vuttāni. Kiñcāpi na vuttāni, atha",
  "atk-s0517a:1168_7": "kho kusalehi samānapavattittā kusalesu vuttesu vuttāneva hontīti veditabbāni. Yathā",
  "atk-s0517a:1168_8": "paṭṭhāne “kusalākusale niruddhe vipāko tadārammaṇatā uppajjatī”ti kusalajavanaggahaṇeneva",
  "atk-s0517a:1168_9": "kiriyajavanaṃ saṅgahitaṃ, evamidhāpi daṭṭhabbaṃ. Sāmaññaphalānīti cattāri sāmaññaphalāni.",
  "atk-s0517a:1168_10": "Etena lokuttaravipākābyākataṃ vuttaṃ. Nibbānanti nibbānābyākataṃ.",
  "atk-s0517a:1169_0": "Pāmojjamūlakāti pāmojjaṃ mūlaṃ ādi etesanti pāmojjamūlakā, pāmojjādikāti attho. Pāmojjena",
  "atk-s0517a:1169_1": "hi samāgatāneva honti. Aniccato manasikaroto pāmojjaṃ jāyatīti ettha yonisomanasikarotoyeva",
  "atk-s0517a:1169_2": "pāmojjaṃ jāyati, na ayonisomanasikaroto. Ayonisomanasikaroto kusaluppattiyeva natthi,",
  "atk-s0517a:1169_3": "pageva vipassanā. Kasmā sarūpena vuttanti ce? Pāmojjassa balavabhāvadassanatthaṃ.",
  "atk-s0517a:1169_4": "Pāmojje hi asati pantesu ca senāsanesu adhikusalesu ca dhammesu arati ukkaṇṭhitā",
  "atk-s0517a:1169_5": "uppajjati. Evaṃ sati bhāvanāyeva ukkamati. Pāmojje pana sati aratiabhāvato bhāvanāpāripūriṃ",
  "atk-s0517a:1169_6": "gacchati. Yonisomanasikārassa pana mūlabhāvena bhāvanāya bahūpakārattaṃ dassetuṃ",
  "atk-s0517a:1169_7": "upari navakaṃ vakkhati.",
  "atk-s0517a:1170": "“Yato yato sammasati, khandhānaṃ udayabbayaṃ;",
  "atk-s0517a:1171": "Labhatī pītipāmojjaṃ, amataṃ taṃ vijānata”nti. –",
  "atk-s0517a:1172_0": "Vacanato vipassakassa vipassanāpaccayā pāmojjaṃ uppajjati. Idha pana kalāpasammasanapaccayā",
  "atk-s0517a:1172_1": "pāmojjaṃ gahetabbaṃ. Pamuditassa bhāvo pāmojjaṃ, dubbalā pīti. Ādikammatthe pa-kāro",
  "atk-s0517a:1172_2": "daṭṭhabbo. Pamuditassāti tena pāmojjena pamuditassa tuṭṭhassa. Pamoditassātipi pāṭho.",
  "atk-s0517a:1172_3": "Soyevattho. Pītīti balavapīti. Pītimanassāti pītiyuttamanassa. Yuttasaddassa lopo",
  "atk-s0517a:1172_4": "daṭṭhabbo yathā assarathoti. Kāyoti nāmakāyo, rūpakāyena saha vā. Passambhatīti vūpasantadaratho",
  "atk-s0517a:1172_5": "hoti. Passaddhakāyoti ubhayapassaddhiyogena nibbutakāyo. Sukhaṃ vedetīti cetasikaṃ",
  "atk-s0517a:1172_6": "sukhaṃ vindati, kāyikasukhena saha vā. Sukhinoti sukhasamaṅgissa. Cittaṃ samādhiyatīti",
  "atk-s0517a:1172_7": "cittaṃ samaṃ ādhiyati, ekaggaṃ hoti. Samāhite citteti bhāvenabhāvalakkhaṇatthe bhummavacanaṃ.",
  "atk-s0517a:1172_8": "Cittasamāhitabhāvena hi yathābhūtajānanaṃ lakkhīyati. Yathābhūtaṃ pajānātīti udayabbayañāṇādivasena",
  "atk-s0517a:1172_9": "saṅkhāraṃ yathāsabhāvaṃ jānāti. Passatīti taṃyeva cakkhunā diṭṭhaṃ viya phuṭaṃ katvā",
  "atk-s0517a:1172_10": "paññācakkhunā passati. Nibbindatīti navavidhavipassanāñāṇayogena saṅkhāresu ukkaṇṭhati.",
  "atk-s0517a:1172_11": "Nibbindaṃ virajjatīti taṃ vipassanaṃ sikhaṃ pāpento maggañāṇayogena saṅkhārehi viratto",
  "atk-s0517a:1172_12": "hoti. Virāgā vimuccatīti virāgasaṅkhātamaggahetu phalavimuttiyā nibbāne adhimokkhena",
  "atk-s0517a:1172_13": "vimuccati. Kesuci pana potthakesu imasmiṃ vāre “samāhitena cittena idaṃ dukkhanti",
  "atk-s0517a:1172_14": "yathābhūtaṃ pajānātī”tiādi saccanayo likhito, sopi ca kesuci potthakesu “idaṃ dukkhanti",
  "atk-s0517a:1172_15": "yoniso manasi karotī”tiādinā nayena likhito. Vāradvayepi byañjanatoyeva viseso, na",
  "atk-s0517a:1172_16": "atthato. “Nibbindaṃ virajjatī”ti hi maggañāṇassa vuttattā maggañāṇe ca siddhe catusaccābhisamayakiccaṃ",
  "atk-s0517a:1172_17": "siddhameva hoti. Tasmā catusaccanayena vuttavāropi iminā vārena atthato avisiṭṭhoyeva.",
  "atk-s0517a:1173_0": "74. Idāni aniccatotiādīhi ārammaṇassa avisesetvā vuttattā ārammaṇaṃ visesento rūpaṃ",
  "atk-s0517a:1173_1": "aniccato manasi karotītiādimāha. Yonisomanasikāramūlakāti yonisomanasikāro mūlaṃ",
  "atk-s0517a:1173_2": "patiṭṭhā etesanti yonisomanasikāramūlakā. Yonisomanasikāraṃ muñcitvāyeva hi pāmojjādayo",
  "atk-s0517a:1173_3": "nava na honti. Samāhitena cittenāti kāraṇabhūtena cittena. Yathābhūtaṃ pajānātīti",
  "atk-s0517a:1173_4": "paññāya pajānāti. “Idaṃ dukkhanti yoniso manasi karotī”ti vuccamāne anussavavasena",
  "atk-s0517a:1173_5": "pubbabhāgasaccānubodhopi saṅgayhati. Yonisomanasikāroti ca upāyena manasikāro.",
  "atk-s0517a:1174_0": "Dhātunānattaṃ paṭicca uppajjati phassanānattanti cakkhādidhātunānattaṃ paṭicca cakkhusamphassādinānattaṃ",
  "atk-s0517a:1174_1": "uppajjatīti attho. Phassanānattaṃ paṭiccāti cakkhusamphassādinānattaṃ paṭicca. Vedanānānattanti",
  "atk-s0517a:1174_2": "cakkhusamphassajādivedanānānattaṃ. Saññānānattanti kāmasaññādinānattaṃ. Saṅkappanānattanti",
  "atk-s0517a:1174_3": "kāmasaṅkappādinānattaṃ. Chandanānattanti saṅkappanānattatāya rūpe chando sadde chandoti",
  "atk-s0517a:1174_4": "evaṃ chandanānattaṃ uppajjati. Pariḷāhanānattanti chandanānattatāya rūpapariḷāho",
  "atk-s0517a:1174_5": "saddapariḷāhoti evaṃ pariḷāhanānattaṃ uppajjati. Pariyesanānānattanti pariḷāhanānattatāya",
  "atk-s0517a:1174_6": "rūpapariyesanādinānattaṃ uppajjati. Lābhanānattanti pariyesanānānattatāya rūpapaṭilābhādinānattaṃ uppajjatīti.",
  "atk-s0517a:1175": "Dhammanānattañāṇaniddesavaṇṇanā niṭṭhitā.",
  "atk-s0517a:1176": "20-24. Ñāṇapañcakaniddesavaṇṇanā",
  "atk-s0517a:1177_0": "75. Ñāṇapañcakaniddese tesaṃ pañcannaṃ ñāṇānaṃ anupubbasambandhasabbhāvato ekatova",
  "atk-s0517a:1177_1": "pucchāvissajjanāni katāni. Abhiññātā hontīti dhammasabhāvalakkhaṇajānanavasena suṭṭhu",
  "atk-s0517a:1177_2": "ñātā honti. Ñātā hontīti ñātapariññāvasena sabhāvato ñātattā ñātā nāma honti. Yena",
  "atk-s0517a:1177_3": "ñāṇena te dhammā ñātā honti, taṃ ñātaṭṭhena ñāṇaṃ, pajānanaṭṭhena paññāti sambandho.",
  "atk-s0517a:1177_4": "Imināva nayena sesañāṇānipi yojetabbāni. Pariññātā hontīti sāmaññalakkhaṇavasena",
  "atk-s0517a:1177_5": "samantato ñātā honti. Tīritā hontīti tīraṇapariññāvasena aniccādito upaparikkhitā",
  "atk-s0517a:1177_6": "samāpitā nāma honti. Pahīnā hontīti aniccānupassanādinā ñāṇena niccasaññādayo bhaṅgānupassanato",
  "atk-s0517a:1177_7": "paṭṭhāya pahīnā honti. Pariccattā hontīti pahānavaseneva chaḍḍitā nāma honti. Bhāvitā",
  "atk-s0517a:1177_8": "hontīti vaḍḍhitā paribhāvitā ca honti. Ekarasā hontīti sakiccasādhanapaṭipakkhapahānena",
  "atk-s0517a:1177_9": "ekakiccā honti, paccanīkato vā vimuttivasena vimuttirasena ekarasā honti. Sacchikatā",
  "atk-s0517a:1177_10": "hontīti paṭilābhavasena phaladhammo paṭivedhavasena nibbānadhammoti paccakkhakatā",
  "atk-s0517a:1177_11": "honti. Phassitā hontīti paṭilābhaphusanena paṭivedhaphusanena ca phassitā anubhūtā",
  "atk-s0517a:1177_12": "honti. Imāni pañca ñāṇāni heṭṭhā sutamayañāṇavasena vuttāni, idha sakiccasādhanavasena.",
  "atk-s0517a:1178": "Ñāṇapañcakaniddesavaṇṇanā niṭṭhitā.",
  "atk-s0517a:1179": "25-28. Paṭisambhidāñāṇaniddesavaṇṇanā",
  "atk-s0517a:1180_0": "76. Paṭisambhidāñāṇaniddese yasmā dhamme avutte tassa kiccaṃ na sakkā vattuṃ, tasmā",
  "atk-s0517a:1180_1": "uddiṭṭhānaṃ paṭipāṭiṃ anādiyitvā paṭhamaṃ dhammā niddiṭṭhā. Dhammādīnaṃ atthā vuttāyeva.",
  "atk-s0517a:1180_2": "Saddhindriyaṃ dhammotiādīhi dhammasaddapariyāpanne dhamme vatvā nānattasaddassa atthaṃ",
  "atk-s0517a:1180_3": "dassento añño saddhindriyaṃ dhammotiādimāha. “Añño dhammo”ti hi vutte dhammānaṃ nānattaṃ",
  "atk-s0517a:1180_4": "dassitaṃ hoti. Paṭividitāti abhimukhabhāvena viditā pākaṭā nāma honti. Tena paṭisambhidāpadassa",
  "atk-s0517a:1180_5": "attho vutto. Adhimokkhaṭṭho atthotiādīhi tesaṃ saddhādīnaṃ adhimuccanādikiccaṃ attho",
  "atk-s0517a:1180_6": "nāmāti dasseti. Sandassetunti paraṃ ñāpetukāmassa paraṃ sandassetuṃ. Parassa pana",
  "atk-s0517a:1180_7": "vacanaṃ suṇantassāpi labbhatiyeva. Byañjananiruttābhilāpāti nāmabyañjanaṃ nāmanirutti",
  "atk-s0517a:1180_8": "nāmābhilāpo. Nāmañhi atthaṃ byañjayatīti byañjanaṃ, “saṅkhatamabhisaṅkharontīti kho,",
  "atk-s0517a:1180_9": "bhikkhave, tasmā saṅkhārāti vuccantī”ti evaṃ niddhāretvā sahetukaṃ katvā vuccamānattā",
  "atk-s0517a:1180_10": "nirutti, abhilapīyati etena atthoti abhilāpoti vuccati.",
  "atk-s0517a:1181_0": "Nāmañca nāmetaṃ catubbidhaṃ – sāmaññanāmaṃ, guṇanāmaṃ, kittimanāmaṃ, opapātikanāmanti.",
  "atk-s0517a:1181_1": "Tattha paṭhamakappikesu mahājanena sammannitvā ṭhapitattā “mahāsammato”ti rañño nāmaṃ",
  "atk-s0517a:1181_2": "sāmaññanāmaṃ. Yaṃ sandhāya vuttaṃ “mahājanasammatoti kho, vāseṭṭha, ‘mahāsammato",
  "atk-s0517a:1181_3": "mahāsammato’tveva paṭhamaṃ akkharaṃ upanibbatta”nti. “Dhammakathiko paṃsukūliko vinayadharo",
  "atk-s0517a:1181_4": "tipiṭakadharo saddho sato”ti evarūpaṃ guṇato āgatanāmaṃ guṇanāmaṃ. “Bhagavā arahaṃ",
  "atk-s0517a:1181_5": "sammāsambuddho”tiādīnipi tathāgatassa anekāni nāmasatāni guṇanāmāneva. Tena vuttaṃ –",
  "atk-s0517a:1182": "“Asaṅkhyeyyāni nāmāni, saguṇena mahesino;",
  "atk-s0517a:1183": "Guṇehi nāmamuddheyyaṃ, api nāmasahassato”ti.",
  "atk-s0517a:1184_0": "Yaṃ pana jātassa kumārakassa nāmaggahaṇadivase dakkhiṇeyyānaṃ sakkāraṃ katvā samīpe",
  "atk-s0517a:1184_1": "ṭhitā ñātakā kappetvā pakappetvā “ayaṃ asuko nāmā”ti nāmaṃ karonti, idaṃ kittimanāmaṃ.",
  "atk-s0517a:1184_2": "Yā pana purimapaññatti aparapaññattiyaṃ patati, purimavohāro pacchimavohāre patati.",
  "atk-s0517a:1184_3": "Seyyathidaṃ, purimakappepi cando candoyeva nāma, etarahipi candoyeva. Atīte sūriyo,",
  "atk-s0517a:1184_4": "samuddo, pathavī, pabbato pabbatoyeva nāma, etarahipi pabbatoyevāti, idaṃ opapātikanāmaṃ.",
  "atk-s0517a:1184_5": "Idaṃ catubbidhampi nāmaṃ ekaṃ nāmameva hoti, taṃ lokasaṅketamattasiddhaṃ paramatthato",
  "atk-s0517a:1184_6": "avijjamānaṃ. Aññe pana “nāmaṃ nāma atthajotako saddo”ti vadanti. Balabojjhaṅgamaggaṅgānaṃ",
  "atk-s0517a:1184_7": "vuttanayānusāreneva attho veditabbo.",
  "atk-s0517a:1185": "Paṭisambhidāñāṇaniddesavaṇṇanā niṭṭhitā.",
  "atk-s0517a:1186": "29-31. Ñāṇattayaniddesavaṇṇanā",
  "atk-s0517a:1187_0": "78. Ñāṇattayaniddese nimittanti saṅkhāranimittaṃ. Animitteti saṅkhāranimittapaṭipakkhe",
  "atk-s0517a:1187_1": "nibbāne. Adhimuttattāti tanninnabhāvena cittassa vissaṭṭhattā. Phussa phussa vayaṃ",
  "atk-s0517a:1187_2": "passatīti saṅkhāranimittaṃ ñāṇena phusitvā phusitvā tassa bhaṅgaṃ vipassanāñāṇeneva",
  "atk-s0517a:1187_3": "passati. Etena bhaṅgānupassanā siddhā. Sā aniccānupassanaṃ sādheti, aniccassa dukkhattā",
  "atk-s0517a:1187_4": "sā dukkhānupassanaṃ, dukkhassa anattattā sā anattānupassananti evamettha tisso anupassanā",
  "atk-s0517a:1187_5": "vuttā honti. Animitto vihāroti nimittaṃ bhayato diṭṭhattā so vipassanattayavihāro",
  "atk-s0517a:1187_6": "animittavihāro nāma hoti. Paṇidhinti taṇhaṃ. Appaṇihiteti taṇhāpaṭipakkhe nibbāne.",
  "atk-s0517a:1187_7": "Abhinivesanti attābhinivesaṃ. Suññateti attavirahite nibbāne. Suññatoti suññaṃyeva",
  "atk-s0517a:1187_8": "suññato. Pavattaṃ ajjhupekkhitvāti vipākappavattaṃ saṅkhārupekkhāya ajjhupekkhitvā.",
  "atk-s0517a:1187_9": "Sugatisaṅkhātavipākappavattābhinandino hi sattā. Ayaṃ pana phalasamāpattiṃ samāpajjitukāmo",
  "atk-s0517a:1187_10": "taṃ pavattaṃ, sabbañca saṅkhāragataṃ aniccādito passitvā ajjhupekkhatiyeva. Evañhi",
  "atk-s0517a:1187_11": "diṭṭhe phalasamāpattiṃ samāpajjituṃ sakkoti, na aññathā. Āvajjitvāti āvajjanena āvajjitvā.",
  "atk-s0517a:1187_12": "Samāpajjatīti phalasamāpattiṃ paṭipajjati. Animittā samāpattīti nimittaṃ bhayato",
  "atk-s0517a:1187_13": "disvā samāpannattā animittā samāpatti nāma. Animittavihārasamāpattīti vipassanāvihāravasena",
  "atk-s0517a:1187_14": "ca phalasamāpattivasena ca tadubhayaṃ nāma hoti.",
  "atk-s0517a:1188_0": "79. Idāni saṅkhāranimittameva vibhajitvā dassento rūpanimittantiādimāha. Jarāmaraṇaggahaṇe",
  "atk-s0517a:1188_1": "vattabbaṃ pubbe vuttameva. “Añño animittavihāro”tiādīhi vutteyeva nigametvā dasseti.",
  "atk-s0517a:1188_2": "Saṅkhepena vihāraṭṭhe ñāṇaṃ nāma phalasamāpattiyā pubbabhāge saṅkhārupekkhāñāṇe ṭhitassa",
  "atk-s0517a:1188_3": "vipassanāvihāranānatte ñāṇaṃ samāpattaṭṭhe ñāṇaṃ nāma phalasamāpattinānatte ñāṇaṃ.",
  "atk-s0517a:1188_4": "Vihārasamāpattaṭṭhe ñāṇaṃ nāma tadubhayanānatte ñāṇaṃ. Vipassanāvihāreneva vītināmetukāmo",
  "atk-s0517a:1188_5": "vipassanāvihārameva pavatteti, phalasamāpattivihāreneva vītināmetukāmo vipassanāpaṭipāṭiyā",
  "atk-s0517a:1188_6": "ussakkitvā phalasamāpattivihārameva pavatteti, tadubhayena vītināmetukāmo tadubhayaṃ",
  "atk-s0517a:1188_7": "pavatteti. Evaṃ puggalādhippāyavasena tividhaṃ jātaṃ. Sesamettha vattabbaṃ saṅkhārupekkhāñāṇavaṇṇanāyaṃ vuttameva.",
  "atk-s0517a:1189": "Ñāṇattayaniddesavaṇṇanā niṭṭhitā.",
  "atk-s0517a:1190": "32. Ānantarikasamādhiñāṇaniddesavaṇṇanā",
  "atk-s0517a:1191_0": "80. Ānantarikasamādhiñāṇaniddese nekkhammavasenātiādīsu nekkhammaabyāpādaālokasaññāavikkhepadhammavavatthānañāṇapāmojjāni",
  "atk-s0517a:1191_1": "sukkhavipassakassa upacārajjhānasampayuttā tassa tassa kilesassa vipakkhabhūtā satta",
  "atk-s0517a:1191_2": "dhammā ekacittasampayuttā eva. Cittassa ekaggatā avikkhepoti ekaggassa bhāvo ekaggatā,",
  "atk-s0517a:1191_3": "nānārammaṇe na vikkhipati tena cittanti avikkhepo, cittassa ekaggatāsaṅkhāto avikkhepoti",
  "atk-s0517a:1191_4": "attho. Samādhīti ekārammaṇe samaṃ ādhīyati tena cittanti samādhi nāmāti attho. Tassa",
  "atk-s0517a:1191_5": "samādhissa vasenāti upacārasamādhināpi samāhitacittassa yathābhūtāvabodhato vuttappakārassa",
  "atk-s0517a:1191_6": "samādhissa vasena. Uppajjati ñāṇanti maggañāṇaṃ yathākkamena uppajjati. Khīyantīti",
  "atk-s0517a:1191_7": "samucchedavasena khīyanti. Itīti vuttappakārassa atthassa nigamanaṃ. Paṭhamaṃ samathoti",
  "atk-s0517a:1191_8": "pubbabhāge samādhi hoti. Pacchā ñāṇanti aparabhāge maggakkhaṇe ñāṇaṃ hoti.",
  "atk-s0517a:1192_0": "Kāmāsavoti pañcakāmaguṇikarāgo. Bhavāsavoti rūpārūpabhavesu chandarāgo jhānanikanti",
  "atk-s0517a:1192_1": "sassatadiṭṭhisahajāto rāgo bhavavasena patthanā. Diṭṭhāsavoti dvāsaṭṭhi diṭṭhiyo.",
  "atk-s0517a:1192_2": "Avijjāsavoti dukkhādīsu aṭṭhasu ṭhānesu aññāṇaṃ. Bhummavacanena okāsapucchaṃ katvā",
  "atk-s0517a:1192_3": "“sotāpattimaggenā”tiādinā āsavakkhayakarena maggena āsavakkhayaṃ dassetvā “etthā”ti",
  "atk-s0517a:1192_4": "okāsavissajjanaṃ kataṃ, maggakkhaṇeti vuttaṃ hoti. Anavasesoti natthi etassa avasesoti",
  "atk-s0517a:1192_5": "anavaseso. Apāyagamanīyoti nirayatiracchānayonipettivisayāsurakāyā cattāro sukhasaṅkhātā",
  "atk-s0517a:1192_6": "ayā apetattā apāyā, yassa saṃvijjati, taṃ puggalaṃ apāye gametīti apāyagamanīyo.",
  "atk-s0517a:1192_7": "Āsavakkhayakathā dubhatovuṭṭhānakathāyaṃ vuttā.",
  "atk-s0517a:1193_0": "Avikkhepavasenāti pavattamānassa samādhissa upanissayabhūtasamādhivasena. Pathavīkasiṇavasenātiādīsu",
  "atk-s0517a:1193_1": "dasa kasiṇāni tadārammaṇikaappanāsamādhivasena vuttāni, buddhānussatiādayo maraṇassati",
  "atk-s0517a:1193_2": "upasamānussati ca upacārajjhānavasena vuttā, ānāpānassati kāyagatāsati ca appanāsamādhivasena",
  "atk-s0517a:1193_3": "vuttā, dasa asubhā paṭhamajjhānavasena vuttā.",
  "atk-s0517a:1194_0": "Buddhaṃ ārabbha uppannā anussati buddhānussati. “Itipi so bhagavā araha”ntiādibuddhaguṇārammaṇāya",
  "atk-s0517a:1194_1": "satiyā etaṃ adhivacanaṃ, tassā buddhānussatiyā vasena. Tathā dhammaṃ ārabbha uppannā",
  "atk-s0517a:1194_2": "anussati dhammānussati. “Svākkhāto bhagavatā dhammo”tiādidhammaguṇārammaṇāya satiyā",
  "atk-s0517a:1194_3": "etaṃ adhivacanaṃ. Saṅghaṃ ārabbha uppannā anussati saṅghānussati. “Suppaṭipanno bhagavato",
  "atk-s0517a:1194_4": "sāvakasaṅgho”tiādisaṅghaguṇārammaṇāya satiyā etaṃ adhivacanaṃ. Sīlaṃ ārabbha uppannā",
  "atk-s0517a:1194_5": "anussati sīlānussati. Attano akhaṇḍatādisīlaguṇārammaṇāya satiyā etaṃ adhivacanaṃ.",
  "atk-s0517a:1194_6": "Cāgaṃ ārabbha uppannā anussati cāgānussati. Attano muttacāgatādicāgaguṇārammaṇāya",
  "atk-s0517a:1194_7": "satiyā etaṃ adhivacanaṃ. Devatā ārabbha uppannā anussati devatānussati. Devatā sakkhiṭṭhāne",
  "atk-s0517a:1194_8": "ṭhapetvā attano saddhādiguṇārammaṇāya satiyā etaṃ adhivacanaṃ. Ānāpāne ārabbha uppannā",
  "atk-s0517a:1194_9": "sati ānāpānassati. Ānāpānanimittārammaṇāya satiyā etaṃ adhivacanaṃ. Maraṇaṃ ārabbha",
  "atk-s0517a:1194_10": "uppannā sati maraṇassati. Ekabhavapariyāpannajīvitindriyupacchedasaṅkhātamaraṇārammaṇāya",
  "atk-s0517a:1194_11": "satiyā etaṃ adhivacanaṃ. Kucchitānaṃ kesādīnaṃ paṭikūlānaṃ āyattā ākarattā kāyotisaṅkhāte",
  "atk-s0517a:1194_12": "sarīre gatā pavattā, tādisaṃ vā kāyaṃ gatā sati kāyagatāsati. “Kāyagatasatī”ti vattabbe",
  "atk-s0517a:1194_13": "rassaṃ akatvā “kāyagatāsatī”ti vuttā. Tatheva idhāpi kāyagatāsativasenāti vuttaṃ.",
  "atk-s0517a:1194_14": "Kesādikesu kāyakoṭṭhāsesu paṭikūlanimittārammaṇāya satiyā etaṃ adhivacanaṃ. Upasamaṃ",
  "atk-s0517a:1194_15": "ārabbha uppannā anussati upasamānussati. Sabbadukkhūpasamārammaṇāya satiyā etaṃ adhivacanaṃ.",
  "atk-s0517a:1194_16": "Dasa asubhā heṭṭhā vuttatthā.",
  "atk-s0517a:1195_0": "81. Dīghaṃ assāsavasenātiādīni appanūpacārasamādhibhedaṃyeva dassetuṃ vuttāni. Dīghaṃ",
  "atk-s0517a:1195_1": "assāsavasenāti dīghanti vuttaassāsavasena. “Dīghaṃ vā assasanto dīghaṃ assasāmīti",
  "atk-s0517a:1195_2": "pajānātī”ti hi vuttaṃ. Esa nayo sesesupi. Sabbakāyapaṭisaṃvedīti sabbassa assāsapassāsakāyassa",
  "atk-s0517a:1195_3": "paṭisaṃvedī. Passambhayaṃ kāyasaṅkhāranti oḷārikaṃ assāsapassāsaṅkhātaṃ kāyasaṅkhāraṃ",
  "atk-s0517a:1195_4": "passambhento vūpasamento. “Dīghaṃ rassaṃ sabbakāyapaṭisaṃvedī passambhayaṃ kāyasaṅkhāra”nti",
  "atk-s0517a:1195_5": "imināva catukkena appanāsamādhi vutto. Pītipaṭisaṃvedīti pītiṃ pākaṭaṃ karonto. Cittasaṅkhārapaṭisaṃvedīti",
  "atk-s0517a:1195_6": "saññāvedanāsaṅkhātaṃ cittasaṅkhāraṃ pākaṭaṃ karonto. Abhippamodayaṃ cittanti cittaṃ",
  "atk-s0517a:1195_7": "modento. Samādahaṃ cittanti ārammaṇe cittaṃ samaṃ ṭhapento. Vimocayaṃ cittanti cittaṃ",
  "atk-s0517a:1195_8": "nīvaraṇādīhi vimocento. Pītipaṭisaṃvedī sukhapaṭisaṃvedī cittasaṅkhārapaṭisaṃvedī",
  "atk-s0517a:1195_9": "passambhayaṃ cittasaṅkhāranti catukkañca cittapaṭisaṃvedī abhippamodayaṃ cittaṃ samādahaṃ",
  "atk-s0517a:1195_10": "cittaṃ vimocayaṃ cittanti catukkañca appanāsamādhivasena vipassanāsampayuttasamādhivasena",
  "atk-s0517a:1195_11": "ca vuttāni. Aniccānupassīti aniccānupassanāvasena. Virāgānupassīti nibbidānupasanāvasena.",
  "atk-s0517a:1195_12": "Nirodhānupassīti bhaṅgānupassanāvasena. Paṭinissaggānupassīti vuṭṭhānagāminīvipassanāvasena.",
  "atk-s0517a:1195_13": "Sā hi tadaṅgavasena saddhiṃ khandhābhisaṅkhārehi kilese pariccajati. Saṅkhatadosadassanena",
  "atk-s0517a:1195_14": "ca tabbiparīte nibbāne tanninnatāya pakkhandati. Idaṃ catukkaṃ vipassanāsampayuttasamādhivaseneva",
  "atk-s0517a:1195_15": "vuttaṃ. Assāsavasena passāsavasenāti cettha assāsapassāsapavattimattaṃ gahetvā vuttaṃ,",
  "atk-s0517a:1195_16": "na tadārammaṇakaraṇavasena. Vitthāro panettha ānāpānakathāyaṃ āvibhavissati.",
  "atk-s0517a:1196": "Ānantarikasamādhiñāṇaniddesavaṇṇanā niṭṭhitā.",
  "atk-s0517a:1197": "33. Araṇavihārañāṇaniddesavaṇṇanā",
  "atk-s0517a:1198_0": "82. Araṇavihārañāṇaniddese aniccānupassanādayo vuttatthā. Suññato vihāroti anattānupassanāya",
  "atk-s0517a:1198_1": "vuṭṭhitassa suññatākāreneva pavattā arahattaphalasamāpatti. Animitto vihāroti aniccānupassanāya",
  "atk-s0517a:1198_2": "vuṭṭhitassa animittākārena pavattā arahattaphalasamāpatti. Appaṇihito vihāroti dukkhānupassanāya",
  "atk-s0517a:1198_3": "vuṭṭhitassa appaṇihitākārena pavattā arahattaphalasamāpatti. Suññate adhimuttatāti",
  "atk-s0517a:1198_4": "suññate phalasamāpattiyā pubbabhāgapaññāvasena adhimuttatā. Sesadvayepi eseva nayo.",
  "atk-s0517a:1198_5": "Paṭhamaṃ jhānantiādīhi arahattaphalasamāpattiṃ samāpajjitukāmassa vipassanāya ārammaṇabhūtā",
  "atk-s0517a:1198_6": "jhānasamāpattiyo vuttā. Arahatoyeva hi vipassanāphalasamāpattipaṇītādhimuttijhānasamāpattiyo",
  "atk-s0517a:1198_7": "sabbakilesānaṃ pahīnattā “araṇavihāro”ti vattuṃ arahanti.",
  "atk-s0517a:1199_0": "Paṭhamena jhānena nīvaraṇe haratīti araṇavihāroti paṭhamajjhānasamaṅgī paṭhamena",
  "atk-s0517a:1199_1": "jhānena nīvaraṇe haratīti taṃ paṭhamaṃ jhānaṃ araṇavihāroti attho. Sesesupi eseva",
  "atk-s0517a:1199_2": "nayo. Arahato nīvaraṇābhāvepi nīvaraṇavipakkhattā paṭhamassa jhānassa nīvaraṇe haratīti",
  "atk-s0517a:1199_3": "vuttanti veditabbaṃ. Vipassanāphalasamāpattipaṇītādhimuttivasena tidhā araṇavihārañāṇaṃ",
  "atk-s0517a:1199_4": "uddisitvā kasmā jhānasamāpattiyova araṇavihāroti niddiṭṭhāti ce? Uddesavaseneva tāsaṃ",
  "atk-s0517a:1199_5": "tissannaṃ araṇavihāratāya siddhattā. Phalasamāpattivipassanāya pana bhūmibhūtānaṃ",
  "atk-s0517a:1199_6": "jhānasamāpattīnaṃ araṇavihāratā avutte na sijjhati, tasmā asiddhameva sādhetuṃ “paṭhamaṃ",
  "atk-s0517a:1199_7": "jhānaṃ araṇavihāro”tiādi vuttanti veditabbaṃ. Tāsañhi araṇavihāratā uddesavasena",
  "atk-s0517a:1199_8": "asiddhāpi niddese vuttattā siddhāti. Tesaṃ vā yojitanayeneva “aniccānupassanā niccasaññaṃ",
  "atk-s0517a:1199_9": "haratīti araṇavihāro, dukkhānupassanā sukhasaññaṃ haratīti araṇavihāro, anattānupassanā",
  "atk-s0517a:1199_10": "attasaññaṃ haratīti araṇavihāro, suññato vihāro asuññataṃ haratīti araṇavihāro, animitto",
  "atk-s0517a:1199_11": "vihāro nimittaṃ haratīti araṇavihāro, appaṇihito vihāro paṇidhiṃ haratīti araṇavihāro,",
  "atk-s0517a:1199_12": "suññatādhimuttatā asuññatādhimuttiṃ haratīti araṇavihāro, animittādhimuttatā nimittādhimuttiṃ",
  "atk-s0517a:1199_13": "haratīti araṇavihāro, appaṇihitādhimuttatā paṇihitādhimuttiṃ haratīti araṇavihāro”ti yojetvā gahetabbaṃ.",
  "atk-s0517a:1200": "Araṇavihārañāṇaniddesavaṇṇanā niṭṭhitā.",
  "atk-s0517a:1201": "34. Nirodhasamāpattiñāṇaniddesavaṇṇanā",
  "atk-s0517a:1202_0": "83. Nirodhasamāpattiñāṇaniddese samathabalanti kāmacchandādayo paccanīkadhamme sametīti",
  "atk-s0517a:1202_1": "samatho, soyeva akampanīyaṭṭhena balaṃ. Anāgāmiarahantānaṃyeva samādhipaṭipakkhassa",
  "atk-s0517a:1202_2": "kāmacchandassa pahānena samādhismiṃ paripūrakāribhāvappattattā tesaṃyeva samādhi",
  "atk-s0517a:1202_3": "balappattoti katvā “samathabala”nti vuccati, na aññesaṃ. Samādhibalantipi pāṭho.",
  "atk-s0517a:1202_4": "Vipassanābalanti aniccādivasena vividhehi ākārehi dhamme passatīti vipassanā, sāyeva",
  "atk-s0517a:1202_5": "akampanīyaṭṭhena balaṃ. Tesaṃyeva ubhinnaṃ balappattaṃ vipassanāñāṇaṃ. Tattha samathabalaṃ",
  "atk-s0517a:1202_6": "anupubbena cittasantānavūpasamanatthaṃ nirodhe ca paṭipādanatthaṃ, vipassanābalaṃ",
  "atk-s0517a:1202_7": "pavatte ādīnavadassanatthaṃ nirodhe ca ānisaṃsadassanatthaṃ.",
  "atk-s0517a:1203_0": "Nīvaraṇeti nimittatthe bhummavacanaṃ, nīvaraṇanimittaṃ nīvaraṇapaccayāti attho. Karaṇatthe",
  "atk-s0517a:1203_1": "vā bhummavacanaṃ, nīvaraṇenāti attho. Na kampatīti jhānasamaṅgīpuggalo. Atha vā jhānanti",
  "atk-s0517a:1203_2": "jhānaṅgānaṃ adhippetattā paṭhamena jhānena taṃsampayuttasamādhi nīvaraṇe na kampati.",
  "atk-s0517a:1203_3": "Ayameva cettha yojanā gahetabbā. Uddhacce cāti uddhaccasahagatacittuppāde uddhacce",
  "atk-s0517a:1203_4": "ca. Uddhaccanti ca uddhatabhāvo, taṃ avūpasamalakkhaṇaṃ. Uddhaccasahagatakilese cāti",
  "atk-s0517a:1203_5": "uddhaccena sahagate ekuppādādibhāvaṃ gate uddhaccasampayutte mohaahirikaanottappakilese",
  "atk-s0517a:1203_6": "ca. Khandhe cāti uddhaccasampayuttacatukkhandhe ca. Na kampati na calati na vedhatīti",
  "atk-s0517a:1203_7": "aññamaññavevacanāni. Uddhacce na kampati, uddhaccasahagatakilese na calati, uddhaccasahagatakkhandhe",
  "atk-s0517a:1203_8": "na vedhatīti yojetabbaṃ. Vipassanābalaṃ sattannaṃyeva anupassanānaṃ vuttattā tāsaṃyeva",
  "atk-s0517a:1203_9": "vasena vipassanābalaṃ paripuṇṇaṃ hotīti veditabbaṃ. Avijjāya cāti dvādasasupi akusalacittuppādesu",
  "atk-s0517a:1203_10": "avijjāya ca. Avijjāsahagatakilese cāti yathāyogaṃ avijjāya sampayuttalobhadosamānadiṭṭhivicikicchāthinauddhaccaahirikaanottappakilese ca.",
  "atk-s0517a:1204_0": "Vacīsaṅkhārāti vitakkavicārā. “Pubbe kho, āvuso visākha, vitakketvā vicāretvā pacchā",
  "atk-s0517a:1204_1": "vācaṃ bhindati, tasmā vitakkavicārā vacīsaṅkhāro”ti vacanato vācaṃ saṅkharonti uppādentīti",
  "atk-s0517a:1204_2": "vacīsaṅkhārā. Kāyasaṅkhārāti assāsapassāsā. “Assāsapassāsā kho, āvuso visākha, kāyikā",
  "atk-s0517a:1204_3": "ete dhammā kāyapaṭibaddhā, tasmā assāsapassāsā kāyasaṅkhāro”ti vacanato kāyena saṅkharīyantīti",
  "atk-s0517a:1204_4": "kāyasaṅkhārā. Saññāvedayitanirodhanti saññāya vedanāya ca nirodhaṃ. Cittasaṅkhārāti",
  "atk-s0517a:1204_5": "saññā ca vedanā ca. “Cetasikā ete dhammā cittapaṭibaddhā, tasmā saññā ca vedanā ca",
  "atk-s0517a:1204_6": "cittasaṅkhāro”ti vacanato cittena saṅkharīyantīti cittasaṅkhārā.",
  "atk-s0517a:1205_0": "84. Ñāṇacariyāsu anupassanāvasāne, vivaṭṭanānupassanāgahaṇena vā tassā ādibhūtā cariyākathāya",
  "atk-s0517a:1205_1": "ñāṇacariyāti vuttā sesānupassanāpi gahitā hontīti veditabbaṃ. Soḷasahi ñāṇacariyāhīti",
  "atk-s0517a:1205_2": "ca ukkaṭṭhaparicchedo, anāgāmissa pana arahattamaggaphalavajjāhi cuddasahipi hoti paripuṇṇabalattā.",
  "atk-s0517a:1206_0": "85. Navahi samādhicariyāhīti ettha paṭhamajjhānādīhi aṭṭha, paṭhamajjhānādīnaṃ paṭilābhatthāya",
  "atk-s0517a:1206_1": "sabbattha upacārajjhānavasena ekāti nava samādhicariyā. Balacariyānaṃ kiṃ nānattaṃ?",
  "atk-s0517a:1206_2": "Samathabalenapi hi “nekkhammavasenā”tiādīhi sattahi pariyāyehi upacārasamādhi vutto,",
  "atk-s0517a:1206_3": "peyyālavitthārato “paṭhamajjhānavasenā”tiādīhi samasattatiyā vārehi yathāyogaṃ appanūpacārasamādhi",
  "atk-s0517a:1206_4": "vutto, samādhicariyāyapi “paṭhamaṃ jhāna”ntiādīhi aṭṭhahi pariyāyehi appanāsamādhi",
  "atk-s0517a:1206_5": "vutto. Paṭhamaṃ jhānaṃ paṭilābhatthāyātiādīhi aṭṭhahi pariyāyehi upacārasamādhi vuttoti",
  "atk-s0517a:1206_6": "ubhayatthāpi appanūpacārasamādhiyeva vutto. Evaṃ santepi akampiyaṭṭhena balāni vasībhāvaṭṭhena",
  "atk-s0517a:1206_7": "cariyāti veditabbā. Vipassanābale pana satta anupassanāva “vipassanābala”nti vuttā,",
  "atk-s0517a:1206_8": "ñāṇacariyāya satta ca anupassanā vuttā, vivaṭṭanānupassanādayo nava ca visesetvā",
  "atk-s0517a:1206_9": "vuttā. Idaṃ nesaṃ nānattaṃ. Satta anupassanā pana akampiyaṭṭhena balāni vasībhāvaṭṭhena cariyāti veditabbā.",
  "atk-s0517a:1207_0": "“Vasībhāvatā paññā”ti ettha vuttavasiyo vissajjetuṃ vasīti pañca vasiyoti itthiliṅgavohārena",
  "atk-s0517a:1207_1": "vuttaṃ. Vaso eva vasīti vuttaṃ hoti. Puna puggalādhiṭṭhānāya desanāya tā vasiyo vissajjento",
  "atk-s0517a:1207_2": "āvajjanavasītiādimāha. Āvajjanāya vaso āvajjanavaso, so assa atthīti āvajjanavasī.",
  "atk-s0517a:1207_3": "Eseva nayo sesesu. Paṭhamaṃ jhānaṃ yatthicchakanti yattha yattha padese icchati gāme",
  "atk-s0517a:1207_4": "vā araññe vā, tattha tattha āvajjati. Yadicchakanti yadā yadā kāle sītakāle vā uṇhakāle",
  "atk-s0517a:1207_5": "vā, tadā tadā āvajjati. Atha vā yaṃ yaṃ paṭhamaṃ jhānaṃ icchati pathavīkasiṇārammaṇaṃ",
  "atk-s0517a:1207_6": "vā sesārammaṇaṃ vā, taṃ taṃ āvajjati. Ekekakasiṇārammaṇassāpi jhānassa vasitānaṃ",
  "atk-s0517a:1207_7": "vuttattā purimayojanāyeva sundaratarā. Yāvaticchakanti yāvatakaṃ kālaṃ icchati accharāsaṅghātamattaṃ",
  "atk-s0517a:1207_8": "sattāhaṃ vā, tāvatakaṃ kālaṃ āvajjati. Āvajjanāyāti manodvārāvajjanāya. Dandhāyitattanti",
  "atk-s0517a:1207_9": "avasavattibhāvo, alasabhāvo vā. Samāpajjatīti paṭipajjati, appetīti attho. Adhiṭṭhātīti",
  "atk-s0517a:1207_10": "antosamāpattiyaṃ adhikaṃ katvā tiṭṭhati. Vuṭṭhānavasiyaṃpaṭhamaṃ jhānanti nissakkatthe",
  "atk-s0517a:1207_11": "upayogavacanaṃ, paṭhamajjhānāti attho. Paccavekkhatīti paccavekkhaṇajavanehi nivattitvā",
  "atk-s0517a:1207_12": "passati. Ayamettha pāḷivaṇṇanā.",
  "atk-s0517a:1208_0": "Ayaṃ pana atthappakāsanā – paṭhamajjhānato vuṭṭhāya vitakkaṃ āvajjayato bhavaṅgaṃ",
  "atk-s0517a:1208_1": "upacchinditvā pavattāvajjanānantaraṃ vitakkārammaṇāneva cattāri pañca vā javanāni",
  "atk-s0517a:1208_2": "javanti, tato dve bhavaṅgāni, tato puna vicārārammaṇaṃ āvajjanaṃ vuttanayeneva javanānīti",
  "atk-s0517a:1208_3": "evaṃ pañcasu jhānaṅgesu yadā nirantaraṃ cittaṃ pesetuṃ sakkoti, athassa āvajjanavasī",
  "atk-s0517a:1208_4": "siddhāva hoti. Ayaṃ pana matthakappattā vasī bhagavato yamakapāṭihāriyeva labbhati.",
  "atk-s0517a:1208_5": "Ito paraṃ sīghatarā āvajjanavasī nāma natthi. Aññesaṃ pana antarantarā bhavaṅgavāre",
  "atk-s0517a:1208_6": "gaṇanā natthi. Mahāmoggallānattherassa nandopanandadamane viya sīghaṃ samāpattisamāpajjanasamatthatā",
  "atk-s0517a:1208_7": "samāpajjanavasī nāma. Accharāmattaṃ vā dasaccharāmattaṃ vā khaṇaṃ samāpattiṃ ṭhapetuṃ",
  "atk-s0517a:1208_8": "samatthatā adhiṭṭhānavasī nāma. Tatheva tato lahuṃ vuṭṭhānasamatthatā vuṭṭhānavasī",
  "atk-s0517a:1208_9": "nāma. Paccavekkhaṇavasī pana āvajjanavasiyā eva vuttā. Paccavekkhaṇajavanāneva hi",
  "atk-s0517a:1208_10": "tattha āvajjanānantarānīti. Iti āvajjanavasiyā siddhāya paccavekkhaṇavasī siddhā",
  "atk-s0517a:1208_11": "hoti, adhiṭṭhānavasiyā ca siddhāya vuṭṭhānavasī siddhā hoti. Evaṃ santepi “ayaṃ pana",
  "atk-s0517a:1208_12": "matthakappattā vasī bhagavato yamakapāṭihāriyeva labbhatī”ti vuttattā pāṭihāriyakāle",
  "atk-s0517a:1208_13": "jhānaṅgapaccavekkhaṇānaṃ abhāvato nānāvidhavaṇṇādinimmānassa nānākasiṇavasena ijjhanato",
  "atk-s0517a:1208_14": "taṃtaṃkasiṇārammaṇaṃ jhānaṃ samāpajjitukāmassa yathāruci lahuṃ tasmiṃ kasiṇe vuttanayena",
  "atk-s0517a:1208_15": "āvajjanapavattanasamatthatā āvajjanavasī, tadāvajjanavīthiyaṃyeva tassa jhānassa",
  "atk-s0517a:1208_16": "appanāsamatthatāsamāpajjanasamatthatā samāpajjanavasī. Evañhi vuccamāne yutti ca",
  "atk-s0517a:1208_17": "na virujjhati, vasīpaṭipāṭi ca yathākkameneva yujjati. Jhānaṅgapaccavekkhaṇāyaṃ pana",
  "atk-s0517a:1208_18": "“matthakappattāyeva pañca javanānī”ti vuttattā vuttanayena sattasupi javanesu javantesu",
  "atk-s0517a:1208_19": "paccavekkhaṇavasīyeva hoti. Evaṃ sante “paṭhamajjhānaṃ āvajjatī”ti vacanaṃ na yujjatīti",
  "atk-s0517a:1208_20": "ce? Yathā kasiṇe pavattaṃ jhānaṃ kāraṇopacārena kasiṇanti vuttaṃ, tathā jhānapaccayaṃ",
  "atk-s0517a:1208_21": "kasiṇaṃ “sukho buddhānamuppādo”tiādīsu viya phalopacārena jhānanti vuttaṃ. Yathāparicchinne",
  "atk-s0517a:1208_22": "kāle ṭhatvā vuṭṭhitassa niddāya pabuddhassa puna niddokkamane viya puna jhānokkamane",
  "atk-s0517a:1208_23": "satipi adhiṭṭhānavasīyeva nāma, yathāparicchedena vuṭṭhitassa pana vuṭṭhāneyeva adhiṭṭhāne",
  "atk-s0517a:1208_24": "satipi vuṭṭhānavasī nāma hotīti ayaṃ tesaṃ viseso.",
  "atk-s0517a:1209_0": "Nirodhasamāpattiyā vibhāvanatthaṃ pana idaṃ pañhakammaṃ – kā nirodhasamāpatti, ke",
  "atk-s0517a:1209_1": "taṃ samāpajjanti, ke na samāpajjanti, kattha samāpajjanti, kasmā samāpajjanti, kathañcassā",
  "atk-s0517a:1209_2": "samāpajjanaṃ hoti, kathaṃ ṭhānaṃ, kathaṃ vuṭṭhānaṃ, vuṭṭhitassa kinninnaṃ cittaṃ",
  "atk-s0517a:1209_3": "hoti, matassa ca samāpannassa ca ko viseso, nirodhasamāpatti kiṃ saṅkhatā asaṅkhatā",
  "atk-s0517a:1209_4": "lokiyā lokuttarā nipphannā anipphannāti?",
  "atk-s0517a:1210": "Tattha kā nirodhasamāpattīti? Yā anupubbanirodhavasena cittacetasikānaṃ dhammānaṃ appavatti.",
  "atk-s0517a:1211_0": "Ke taṃ samāpajjanti, ke na samāpajjantīti? Sabbepi puthujjanā sotāpannā sakadāgāmino",
  "atk-s0517a:1211_1": "sukkhavipassakā ca anāgāmī arahanto na samāpajjanti, aṭṭhasamāpattilābhino pana anāgāmino",
  "atk-s0517a:1211_2": "ca khīṇāsavā ca samāpajjanti.",
  "atk-s0517a:1212": "Kattha samāpajjantīti? Pañcavokārabhave. Kasmā? Anupubbasamāpattisabbhāvato. Catuvokārabhave pana paṭhamajjhānādīnaṃ uppattiyeva natthi, tasmā na sakkā tattha samāpajjituṃ.",
  "atk-s0517a:1213": "Kasmā samāpajjantīti? Saṅkhārānaṃ pavattibhede ukkaṇṭhitvā diṭṭheva dhamme acittakā hutvā “nirodhaṃ nibbānaṃ patvā sukhaṃ viharissāmā”ti samāpajjanti.",
  "atk-s0517a:1214_0": "Kathaṃ cassā samāpajjanaṃ hotīti? Samathavipassanāvasena ussakkitvā katapubbakiccassa",
  "atk-s0517a:1214_1": "nevasaññānāsaññāyatanaṃ nirodhayato evamassā samāpajjanaṃ hoti. Yo hi samathavaseneva",
  "atk-s0517a:1214_2": "ussakkati, so nevasaññānāsaññāyatanasamāpattiṃ patvā tiṭṭhati. Yo vipassanāvaseneva",
  "atk-s0517a:1214_3": "ussakkati, so phalasamāpattiṃ patvā tiṭṭhati. Yo pana ubhayavasena ussakkitvā nevasaññānāsaññāyatanaṃ",
  "atk-s0517a:1214_4": "nirodheti, so taṃ samāpajjatīti ayamettha saṅkhepo.",
  "atk-s0517a:1215_0": "Ayaṃ pana vitthāro – idha bhikkhu nirodhaṃ samāpajjitukāmo katabhattakicco sudhotahatthapādo",
  "atk-s0517a:1215_1": "vivitte okāse supaññatte āsane nisīdati pallaṅkaṃ ābhujitvā ujuṃ kāyaṃ paṇidhāya",
  "atk-s0517a:1215_2": "parimukhaṃ satiṃ upaṭṭhapetvā. So paṭhamajjhānaṃ samāpajjitvā vuṭṭhāya tattha saṅkhāre",
  "atk-s0517a:1215_3": "aniccato dukkhato anattato vipassati. Vipassanā panesā tividhā hoti – saṅkhārapariggaṇhanakavipassanā,",
  "atk-s0517a:1215_4": "phalasamāpattivipassanā, nirodhasamāpattivipassanāti. Tattha saṅkhārapariggaṇhanakavipassanā",
  "atk-s0517a:1215_5": "mandā vā hotu tikkhā vā, maggassa padaṭṭhānaṃ hotiyeva. Phalasamāpattivipassanā tikkhāva",
  "atk-s0517a:1215_6": "vaṭṭati maggabhāvanāsadisā. Nirodhasamāpattivipassanā pana nātimandā nātitikkhā vaṭṭati.",
  "atk-s0517a:1215_7": "Tasmā esa nātimandāya nātitikkhāya vipassanāya te saṅkhāre vipassati. Tato dutiyajjhānaṃ",
  "atk-s0517a:1215_8": "samāpajjitvā vuṭṭhāya tattha saṅkhāre tatheva vipassati. Tato tatiyajjhānaṃ…pe… tato",
  "atk-s0517a:1215_9": "viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati. Atha ākiñcaññāyatanaṃ",
  "atk-s0517a:1215_10": "samāpajjitvā vuṭṭhāya catubbidhaṃ pubbakiccaṃ karoti – nānābaddhaavikopanaṃ, saṅghapaṭimānanaṃ,",
  "atk-s0517a:1215_11": "satthupakkosanaṃ, addhānaparicchedanti.",
  "atk-s0517a:1216_0": "Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti, nānābaddhaṃ",
  "atk-s0517a:1216_1": "hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana kiñci parikkhārajātaṃ,",
  "atk-s0517a:1216_2": "taṃ yathā na vikuppati, aggiudakavātacoraundūrādīnaṃ vasena na vinassati, evaṃ adhiṭṭhātabbaṃ.",
  "atk-s0517a:1216_3": "Tatridaṃ adhiṭṭhānavidhānaṃ – “idañcidañca imasmiṃ sattāhabbhantare mā agginā jhāyatu,",
  "atk-s0517a:1216_4": "mā udakena vuyhatu, mā vātena viddhaṃsatu, mā corehi harīyatu, mā undūrādīhi khajjatū”ti.",
  "atk-s0517a:1216_5": "Evaṃ adhiṭṭhite taṃ sattāhaṃ tassa na koci parissayo hoti, anadhiṭṭhahato pana aggiādīhi",
  "atk-s0517a:1216_6": "vinassati. Idaṃ nānābaddhaavikopanaṃ nāma. Yaṃ pana ekābaddhaṃ hoti nivāsanapārupanaṃ",
  "atk-s0517a:1216_7": "vā nisinnāsanaṃ vā, tattha visuṃ adhiṭṭhānakiccaṃ natthi, samāpattiyeva naṃ rakkhati.",
  "atk-s0517a:1217_0": "Saṅghapaṭimānananti bhikkhusaṅghassa paṭimānanaṃ udikkhanaṃ. Yāva eso bhikkhu āgacchati,",
  "atk-s0517a:1217_1": "tāva saṅghakammassa akaraṇanti attho. Ettha ca na paṭimānanaṃ etassa pubbakiccaṃ,",
  "atk-s0517a:1217_2": "paṭimānanāvajjanaṃ pana pubbakiccaṃ. Tasmā evaṃ āvajjitabbaṃ – “sace mayi sattāhaṃ",
  "atk-s0517a:1217_3": "nirodhaṃ samāpajjitvā nisinne saṅgho apalokanakammādīsu kiñcideva kammaṃ kattukāmo",
  "atk-s0517a:1217_4": "hoti, yāva maṃ koci bhikkhu āgantvā na pakkosati, tāvadeva vuṭṭhahissāmī”ti. Evaṃ",
  "atk-s0517a:1217_5": "katvā samāpanno hi tasmiṃ samaye vuṭṭhātiyeva. Yo pana evaṃ na karoti, saṅgho ca",
  "atk-s0517a:1217_6": "sannipatitvā taṃ apassanto “asuko bhikkhu kuhi”nti pucchitvā “nirodhaṃ samāpanno”ti",
  "atk-s0517a:1217_7": "vutte kañci bhikkhuṃ peseti “gaccha taṃ saṅghassa vacanena pakkosā”ti. Athassa tena",
  "atk-s0517a:1217_8": "bhikkhunā savanūpacāre ṭhatvā “saṅgho taṃ āvuso paṭimānetī”ti vuttamatteyeva vuṭṭhānaṃ",
  "atk-s0517a:1217_9": "hoti. Evaṃgarukā hi saṅghassa āṇā nāma. Tasmā taṃ āvajjitvā yathā sayameva vuṭṭhāti,",
  "atk-s0517a:1217_10": "evaṃ samāpajjitabbaṃ.",
  "atk-s0517a:1218_0": "Satthupakkosananti idhāpi satthupakkosanāvajjanameva imassa pubbakiccaṃ. Tasmā tampi",
  "atk-s0517a:1218_1": "evaṃ āvajjitabbaṃ – “sace mayi sattāhaṃ nirodhaṃ samāpajjitvā nisinne satthā otiṇṇe",
  "atk-s0517a:1218_2": "vatthusmiṃ sikkhāpadaṃ vā paññapeti, tathārūpāya vā aṭṭhuppattiyā dhammaṃ deseti.",
  "atk-s0517a:1218_3": "Yāva maṃ koci āgantvā na pakkosati, tāvadeva vuṭṭhahissāmī”ti. Evaṃ katvā nisinno",
  "atk-s0517a:1218_4": "hi tasmiṃ samaye vuṭṭhātiyeva. Yo pana evaṃ na karoti, satthā ca saṅghe sannipatite",
  "atk-s0517a:1218_5": "taṃ apassanto “asuko bhikkhu kuhi”nti pucchitvā “nirodhaṃ samāpanno”ti vutte kañci",
  "atk-s0517a:1218_6": "bhikkhuṃ peseti “gaccha taṃ mama vacanena pakkosā”ti. Athassa tena bhikkhunā savanūpacāre",
  "atk-s0517a:1218_7": "ṭhatvā satthā āyasmantaṃ āmantetī”ti vuttamatteyeva vuṭṭhānaṃ hoti. Evaṃgarukañhi",
  "atk-s0517a:1218_8": "satthupakkosanaṃ. Tasmā taṃ āvajjitvā yathā sayameva vuṭṭhāti, evaṃ samāpajjitabbaṃ.",
  "atk-s0517a:1219_0": "Addhānaparicchedoti jīvitaddhānassa paricchedo. Iminā hi bhikkhunā addhānaparicchede",
  "atk-s0517a:1219_1": "kusalena bhavitabbaṃ. “Attano āyusaṅkhārā sattāhaṃ pavattissanti, na pavattissantī”ti",
  "atk-s0517a:1219_2": "āvajjitvāva samāpajjitabbaṃ. Sace hi sattāhabbhantare nirujjhanake āyusaṅkhāre anāvajjitvāva",
  "atk-s0517a:1219_3": "samāpajjati, tassa nirodhasamāpatti maraṇaṃ paṭibāhituṃ na sakkoti. Antonirodhe maraṇassa",
  "atk-s0517a:1219_4": "natthitāya antarāva samāpattito vuṭṭhāti, tasmā etaṃ āvajjitvāva samāpajjitabbaṃ.",
  "atk-s0517a:1219_5": "Avasesañhi anāvajjitumpi vaṭṭati, idaṃ pana āvajjitabbamevāti vuttaṃ. So evaṃ ākiñcaññāyatanaṃ",
  "atk-s0517a:1219_6": "samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ samāpajjati.",
  "atk-s0517a:1219_7": "Athekaṃ vā dve vā cittavāre atikkamitvā acittako hoti, nirodhaṃ phusati. Kasmā panassa",
  "atk-s0517a:1219_8": "dvinnaṃ cittānaṃ upari cittāni nappavattantīti? Nirodhassa payogattā. Idañhi imassa",
  "atk-s0517a:1219_9": "bhikkhuno dve samathavipassanādhamme yuganaddhe katvā aṭṭhasamāpattiārohanaṃ anupubbanirodhassa",
  "atk-s0517a:1219_10": "payogo, na nevasaññānāsaññāyatanasamāpattiyāti nirodhassa payogattā dvinnaṃ cittānaṃ",
  "atk-s0517a:1219_11": "upari nappavattanti.",
  "atk-s0517a:1220": "Kathaṃ ṭhānanti? Evaṃ samāpannāya panassā kālaparicchedavasena ceva antarā āyukkhayasaṅghapaṭimānanasatthupakkosanābhāvena ca ṭhānaṃ hoti.",
  "atk-s0517a:1221": "Kathaṃ vuṭṭhānanti? Anāgāmissa anāgāmiphalasamāpattiyā arahato arahattaphalasamāpattiyāti evaṃ dvedhā vuṭṭhānaṃ hoti.",
  "atk-s0517a:1222_0": "Vuṭṭhitassa kinninnaṃ cittaṃ hotīti? Nibbānaninnaṃ. Vuttañhetaṃ – “saññāvedayitanirodhasamāpattiyā",
  "atk-s0517a:1222_1": "vuṭṭhitassa kho, āvuso visākha, bhikkhuno vivekaninnaṃ cittaṃ hoti vivekapoṇaṃ vivekapabbhāra”nti.",
  "atk-s0517a:1223_0": "Matassa ca samāpannassa ca ko visesoti? Ayampi attho sutte vuttoyeva. Yathāha – “yo",
  "atk-s0517a:1223_1": "cāyaṃ, āvuso, mato kālaṅkato, tassa kāyasaṅkhārā niruddhā paṭippassaddhā, vacīsaṅkhārā,",
  "atk-s0517a:1223_2": "cittasaṅkhārā niruddhā paṭippassaddhā, āyu parikkhīṇo, usmā vūpasantā, indriyāni",
  "atk-s0517a:1223_3": "paribhinnāni. Yvāyaṃ bhikkhu saññāvedayitanirodhaṃ samāpanno, tassapi kāyasaṅkhārā",
  "atk-s0517a:1223_4": "niruddhā paṭippassaddhā, vacīsaṅkhārā, cittasaṅkhārā niruddhā paṭippassaddhā, āyu",
  "atk-s0517a:1223_5": "aparikkhīṇo, usmā avūpasantā, indriyāni aparibhinnānī”ti.",
  "atk-s0517a:1224_0": "Nirodhasamāpatti kiṃ saṅkhatātiādipucchāyaṃ pana “saṅkhatā”tipi “asaṅkhatā”tipi “lokiyā”tipi",
  "atk-s0517a:1224_1": "“lokuttarā”tipi na vattabbā. Kasmā? Sabhāvato natthitāya. Yasmā pana samāpajjantassa",
  "atk-s0517a:1224_2": "vasena samāpanno nāma hoti, tasmā nipphannāti vattuṃ vaṭṭati, no anipphannāti.",
  "atk-s0517a:1225": "“Iti santā samāpatti, ayaṃ ariyanisevitā;",
  "atk-s0517a:1226": "Diṭṭheva dhamme nibbānamiti saṅkhamupāgatā”ti.",
  "atk-s0517a:1227": "Nirodhasamāpattiñāṇaniddesavaṇṇanā niṭṭhitā.",
  "atk-s0517a:1228": "35. Parinibbānañāṇaniddesavaṇṇanā",
  "atk-s0517a:1229_0": "86. Parinibbānañāṇaniddese idhāti imasmiṃ sāsane. Sampajānoti sātthakasampajaññaṃ,",
  "atk-s0517a:1229_1": "sappāyasampajaññaṃ, gocarasampajaññaṃ, asammohasampajaññanti imehi catūhi sampajaññehi",
  "atk-s0517a:1229_2": "sampajāno. Pavattanti sabbattha yathānurūpaṃ pariyuṭṭhānapavattañca anusayappavattañca.",
  "atk-s0517a:1229_3": "Pariyādiyatīti upacārappanāvasena vuttesu vikkhambhanavasena, vipassanāvasena vuttesu",
  "atk-s0517a:1229_4": "tadaṅgavasena, maggavasena vuttesu samucchedavasena khepeti appavattaṃ karoti. Peyyālamukhena",
  "atk-s0517a:1229_5": "hi dutiyādijhānasamāpattimahāvipassanāmaggā saṃkhittā. Yasmā etaṃ paccavekkhantassa",
  "atk-s0517a:1229_6": "pavattaṃ ñāṇaṃ parinibbāne ñāṇaṃ nāma hoti, tasmā vikkhambhanaparinibbānaṃ tadaṅgaparinibbānaṃ",
  "atk-s0517a:1229_7": "samucchedaparinibbānantipi vuttameva hoti. Etehi kilesaparinibbānapaccavekkhaṇañāṇaṃ",
  "atk-s0517a:1229_8": "vuttaṃ. Atha vā panātiādīhi khandhaparinibbānapaccavekkhaṇañāṇaṃ niddisati. Anupādisesāya",
  "atk-s0517a:1229_9": "nibbānadhātuyāti duvidhā hi nibbānadhātu saupādisesā ca anupādisesā ca. Tattha upādīyate",
  "atk-s0517a:1229_10": "“ahaṃ mamā”ti bhusaṃ gaṇhīyatīti upādi, khandhapañcakassetaṃ adhivacanaṃ. Upādiyeva",
  "atk-s0517a:1229_11": "seso avasiṭṭhoti upādiseso, saha upādisesena vattatīti saupādisesā. Natthettha upādisesoti",
  "atk-s0517a:1229_12": "anupādisesā. Saupādisesā paṭhamaṃ vuttā. Ayaṃ pana anupādisesā. Tāya anupādisesāya",
  "atk-s0517a:1229_13": "nibbānadhātuyā. Cakkhupavattanti cakkhupavatti cakkhusamudācāro. Pariyādiyatīti khepīyati",
  "atk-s0517a:1229_14": "maddīyatīti. Esa nayo sesesu.",
  "atk-s0517a:1230": "Parinibbānañāṇaniddesavaṇṇanā niṭṭhitā.",
  "atk-s0517a:1231": "36. Samasīsaṭṭhañāṇaniddesavaṇṇanā",
  "atk-s0517a:1232_0": "87. Samasīsaṭṭhañāṇaniddese pañcakkhandhātiādīhi dasahi rāsīhi sabbadhammasaṅgaho",
  "atk-s0517a:1232_1": "veditabbo. Na hi ekekassa vasena āyatanadhāturāsivajjehi sesehi aṭṭhahi rāsīhi visuṃ",
  "atk-s0517a:1232_2": "visuṃ sabbadhammo saṅgayhatīti. Yasmā pana lokuttaradhammā hetusamucchedena samucchinditabbā",
  "atk-s0517a:1232_3": "na honti, tasmā sabbadhammasaddena saṅgahitāpi lokuttaradhammā samucchedavasena sambhavato",
  "atk-s0517a:1232_4": "idha na gahetabbā, hetusamucchedena samucchinditabbā eva tebhūmakadhammā gahetabbā.",
  "atk-s0517a:1232_5": "Sammā samucchindatīti yathāyogaṃ vikkhambhanatadaṅgasamucchedapahānavasena pariyuṭṭhānaṃ",
  "atk-s0517a:1232_6": "anusayañca nirodhento sammā samucchindati. Evaṃ puggalādhiṭṭhānāya desanāya sammā",
  "atk-s0517a:1232_7": "samucchedo niddiṭṭho. Nirodhetīti anuppādanirodhena nirodheti. Iminā samucchedattho",
  "atk-s0517a:1232_8": "vutto. Na upaṭṭhātīti evaṃ nirodhe kate so so dhammo puna na upatiṭṭhati, na uppajjatīti",
  "atk-s0517a:1232_9": "attho. Iminā nirodhattho vutto. Evaṃ anupaṭṭhahanadhammavasena anupaṭṭhānabhāvo niddiṭṭho.",
  "atk-s0517a:1232_10": "Samanti kāmacchandādīnaṃ samitattā samaṃ. Tāni pana nekkhammādīni satta, rūpārūpajjhānāni",
  "atk-s0517a:1232_11": "aṭṭha, mahāvipassanā aṭṭhārasa, ariyamaggā cattāroti sattatiṃsa honti.",
  "atk-s0517a:1233_0": "Terasa sīsāni sīsabhūtānaṃ sabbesaṃ saṅgahavasena vuttāni. Idha pana saddhādīni aṭṭheva",
  "atk-s0517a:1233_1": "sīsāni yujjanti. Na hi arahato taṇhādīni pañca sīsāni santi. Palibodhasīsanti palibundhanaṃ",
  "atk-s0517a:1233_2": "palibodho, nibbānamaggāvaraṇanti attho. Sīsanti padhānaṃ, adhikanti attho. Palibodhoyeva",
  "atk-s0517a:1233_3": "sīsaṃ, taṃsampayuttādisabbapalibodhesu vā sīsanti palibodhasīsaṃ. Esa nayo sesesu.",
  "atk-s0517a:1233_4": "Visesato pana vinibandhananti unnativasena saṃsāre bandhanaṃ. Parāmāsoti abhiniveso.",
  "atk-s0517a:1233_5": "Vikkhepoti vippakiṇṇatā. Kilesoti kilissanaṃ. Adhimokkhoti adhimuccanaṃ. Paggahoti",
  "atk-s0517a:1233_6": "ussāhanaṃ. Upaṭṭhānanti apilāpanaṃ. Avikkhepoti avippakiṇṇatā. Dassananti yathāsabhāvapaṭivedho.",
  "atk-s0517a:1233_7": "Pavattanti upādinnakkhandhapavattaṃ. Gocaroti ārammaṇaṃ. Imesu dvādasasupi vāresu",
  "atk-s0517a:1233_8": "padhānaṭṭho sīsaṭṭho. Vimokkhoti vikkhambhanatadaṅgasamucchedapaṭippassaddhinissaraṇavimuttīsu",
  "atk-s0517a:1233_9": "pañcasu nissaraṇavimutti nibbānaṃ. Saṅkhārasīsanti sabbasaṅkhatasaṅkhārānaṃ sīsaṃ,",
  "atk-s0517a:1233_10": "koṭi avasānanti attho. Etena anupādisesaparinibbānaṃ vuttaṃ. Saṅkhārābhāvamattavasena",
  "atk-s0517a:1233_11": "vā khandhaparinibbānameva vuttaṃ hoti. Nekkhammādikaṃ samañca saddhādikaṃ sīsañca,",
  "atk-s0517a:1233_12": "samasīsaṃ vā assa atthīti samasīsīti. Atha vā terasannaṃ sīsānaṃ taṇhādīni pañca",
  "atk-s0517a:1233_13": "sīsāni samudayasaccaṃ, saddhādīni pañca maggasaccaṃ, pavattasīsaṃ jīvitindriyaṃ dukkhasaccaṃ,",
  "atk-s0517a:1233_14": "gocarasīsañca saṅkhārasīsañca nirodhasaccanti imesaṃ catunnaṃ ariyasaccānaṃ ekasmiṃ",
  "atk-s0517a:1233_15": "roge vā ekasmiṃ iriyāpathe vā ekasmiṃ sabhāgajīvitindriye vā abhisamayo ca anupādisesaparinibbānañca",
  "atk-s0517a:1233_16": "yassa hoti, so pubbe vuttasamānañca imesañca sīsānaṃ atthitāya samasīsīti vuccati.",
  "atk-s0517a:1234": "Samasīsaṭṭhañāṇaniddesavaṇṇanā niṭṭhitā.",
  "atk-s0517a:1235": "37. Sallekhaṭṭhañāṇaniddesavaṇṇanā",
  "atk-s0517a:1236_0": "88. Sallekhaṭṭhañāṇaniddese rāgo puthūti rāgo visuṃ, lokuttarehi asammissoti attho.",
  "atk-s0517a:1236_1": "Esa nayo sesesu. Rāgoti rañjanaṭṭhena. Dosoti dussanaṭṭhena. Mohoti muyhanaṭṭhena.",
  "atk-s0517a:1236_2": "Rañjanalakkhaṇo rāgo, dussanalakkhaṇo doso, muyhanalakkhaṇo mohoti ime tayo sīsakilese",
  "atk-s0517a:1236_3": "vatvā idāni pabhedato dassento kodhotiādimāha. Tattha kujjhanalakkhaṇo kodhoti idha",
  "atk-s0517a:1236_4": "sattavatthuko adhippeto. Upanandhanalakkhaṇo upanāho, daḷhabhāvappatto kodhoyeva.",
  "atk-s0517a:1236_5": "Paraguṇamakkhanalakkhaṇo makkho, paraguṇapuñchananti attho. Yugaggāhalakkhaṇo paḷāso,",
  "atk-s0517a:1236_6": "yugaggāhavasena paraguṇadassananti attho. Parasampattikhīyanalakkhaṇā issā, usūyanāti",
  "atk-s0517a:1236_7": "attho. Attasampattinigūhanalakkhaṇaṃ macchariyaṃ, “mayhaṃ acchariyaṃ mā parassa hotū”ti",
  "atk-s0517a:1236_8": "attho. Attanā katapāpapaṭicchādanalakkhaṇā māyā, paṭicchādanaṭṭhena māyā viyāti attho.",
  "atk-s0517a:1236_9": "Attano avijjamānaguṇappakāsanalakkhaṇaṃ sāṭheyyaṃ, saṭhabhāvoti attho. Cittassa uddhumātabhāvalakkhaṇo",
  "atk-s0517a:1236_10": "thambho, thaddhabhāvoti attho. Karaṇuttariyalakkhaṇo sārambho. Unnatilakkhaṇo māno.",
  "atk-s0517a:1236_11": "Abbhunnatilakkhaṇo atimāno. Mattabhāvalakkhaṇo mado. Pañcasu kāmaguṇesu cittavosaggalakkhaṇo pamādo.",
  "atk-s0517a:1237_0": "Evaṃ visuṃ visuṃ kilesavasena puthū dassetvā vuttakilese ca avutte ca aññe sabbasaṅgāhikavasena",
  "atk-s0517a:1237_1": "dassetuṃ sabbe kilesātiādimāha. Tattha diṭṭhadhammasamparāyesu satte kilesenti upatāpenti",
  "atk-s0517a:1237_2": "vibādhentīti kilesā. Akusalakammapathasaṅgahitā ca asaṅgahitā ca. Duṭṭhu caritā,",
  "atk-s0517a:1237_3": "duṭṭhā vā caritāti duccaritā. Te pana kāyaduccaritaṃ vacīduccaritaṃ manoduccaritanti",
  "atk-s0517a:1237_4": "tippakārā. Vipākaṃ abhisaṅkharontīti abhisaṅkhārā. Tepi puññābhisaṅkhāro apuññābhisaṅkhāro",
  "atk-s0517a:1237_5": "āneñjābhisaṅkhāroti tippakārā. Vipākavasena bhavaṃ gacchantītibhavagāmino, bhavagāmino",
  "atk-s0517a:1237_6": "kammā bhavagāmikammā. Iminā abhisaṅkhārabhāvepi sati avedanīyāni kammāni paṭikkhittāni",
  "atk-s0517a:1237_7": "hontīti ayaṃ viseso. “Duccaritā”ti ca “kammā”ti ca liṅgavipallāso kato. Nānattekattanti",
  "atk-s0517a:1237_8": "ettha uddese ekattasaddassa abhāvepi nānattekattānaṃ aññamaññāpekkhattā ekattampi",
  "atk-s0517a:1237_9": "niddisitukāmena “nānattekatta”nti uddeso kato. Nānattasallekhake ekatte dassite sallekhañāṇaṃ",
  "atk-s0517a:1237_10": "sukhena dassīyatīti. Nānattanti anavaṭṭhitattā saparipphandattā ca nānāsabhāvo. Ekattanti",
  "atk-s0517a:1237_11": "avaṭṭhitattā aparipphandattā ca ekasabhāvo.",
  "atk-s0517a:1238_0": "Caraṇatejoti caranti tena agataṃ disaṃ nibbānaṃ gacchantīti caraṇaṃ. Kiṃ taṃ? Sīlaṃ.",
  "atk-s0517a:1238_1": "Tadeva paṭipakkhatāpanaṭṭhena tejo. Guṇatejoti sīlena laddhapatiṭṭho samādhitejo.",
  "atk-s0517a:1238_2": "Paññātejoti samādhinā laddhapatiṭṭho vipassanātejo. Puññatejoti vipassanāhi laddhapatiṭṭho",
  "atk-s0517a:1238_3": "ariyamaggakusalatejo. Dhammatejoti catunnaṃ tejānaṃ patiṭṭhābhūto buddhavacanatejo.",
  "atk-s0517a:1238_4": "Caraṇatejena tejitattāti sīlatejena tikhiṇīkatattā. Dussīlyatejanti dussīlabhāvasaṅkhātaṃ",
  "atk-s0517a:1238_5": "tejaṃ. Tampi hi santānaṃ tāpanato tejo nāma. Pariyādiyatīti khepeti. Aguṇatejanti",
  "atk-s0517a:1238_6": "samādhissa paṭipakkhaṃ vikkhepatejaṃ. Duppaññatejanti vipassanāñāṇapaṭipakkhaṃ mohatejaṃ.",
  "atk-s0517a:1238_7": "Apuññatejanti taṃtaṃmaggavajjhakilesappahānena kilesasahāyaṃ akusalakammatejaṃ. Na",
  "atk-s0517a:1238_8": "kevalañhetaṃ apuññameva khepeti, “atthi, bhikkhave, kammaṃ akaṇhaṃ asukkaṃ akaṇhaasukkavipākaṃ",
  "atk-s0517a:1238_9": "kammaṃ kammakkhayāya saṃvattatī”ti vacanato kusalakammampi khepetiyeva. Puññatejapaṭipakkhavasena",
  "atk-s0517a:1238_10": "apuññatejameva vuttaṃ. Adhammatejanti nānātitthiyānaṃ samayavacanatejaṃ. Imassa ñāṇassa",
  "atk-s0517a:1238_11": "uddesavaṇṇanāyaṃ vutte dutiye atthavikappe rāgādayo ekūnavīsati puthu dussīlyatejā",
  "atk-s0517a:1238_12": "honti. “Abhisaṅkhārā, bhavagāmikammā”ti ettha apuññābhisaṅkhārā akusalakammañca apuññatejā",
  "atk-s0517a:1238_13": "honti, āneñjābhisaṅkhārāni lokiyakusalakammāni puññatejeneva khepanīyato apuññatejapakkhikāva",
  "atk-s0517a:1238_14": "honti. Kāmacchandādayo pañcadasa nānattā aguṇatejā honti, niccasaññādayo aṭṭhārasa",
  "atk-s0517a:1238_15": "nānattā duppaññatejā honti, catumaggavajjhā cattāro nānattā apuññatejā honti. Sotāpattimaggavajjhanānattena",
  "atk-s0517a:1238_16": "adhammatejo saṅgahetabbo.",
  "atk-s0517a:1239_0": "Niddese sallekhapaṭipakkhena asallekhena sallekhaṃ dassetukāmena asallekhapubbako",
  "atk-s0517a:1239_1": "sallekho niddiṭṭho. Nekkhammādayo sattatiṃsa ekattadhammāva paccanīkānaṃ sallikhanato",
  "atk-s0517a:1239_2": "“sallekho”ti vuttā. Tasmiṃ nekkhammādike sattatiṃsapabhede sallekhe ñāṇaṃ sallekhaṭṭhe ñāṇanti.",
  "atk-s0517a:1240": "Sallekhaṭṭhañāṇaniddesavaṇṇanā niṭṭhitā.",
  "atk-s0517a:1241": "38. Vīriyārambhañāṇaniddesavaṇṇanā",
  "atk-s0517a:1242_0": "89. Vīriyārambhañāṇaniddese anuppannānanti ekasmiṃ attabhāve, ekasmiṃ vā ārammaṇe",
  "atk-s0517a:1242_1": "anibbattānaṃ. Anamatagge hi saṃsāre anuppannā akusalā nāma natthi, kusalā pana atthi.",
  "atk-s0517a:1242_2": "Pāpakānanti lāmakānaṃ. Akusalānaṃ dhammānanti akosallasambhūtānaṃ dhammānaṃ. Anuppādāyāti",
  "atk-s0517a:1242_3": "na uppādanatthāya. Uppannānanti imasmiṃ attabhāve nibbattānaṃ. Pahānāyāti pajahanatthāya.",
  "atk-s0517a:1242_4": "Anuppannānaṃ kusalānaṃ dhammānanti imasmiṃ attabhāve anibbattapubbānaṃ kosallasambhūtānaṃ",
  "atk-s0517a:1242_5": "dhammānaṃ. Uppādāyāti uppādanatthāya. Uppannānanti imasmiṃ attabhāve nibbattānaṃ.",
  "atk-s0517a:1242_6": "Ṭhitiyāti ṭhitatthāya. Asammosāyāti avināsatthāya. Bhiyyobhāvāyāti punappunabhāvāya.",
  "atk-s0517a:1242_7": "Vepullāyāti vipulabhāvāya. Bhāvanāyāti vaḍḍhiyā. Pāripūriyāti paripūraṇatthāya.",
  "atk-s0517a:1243_0": "Idāni akusalesu kāmacchandaṃ, kusalesu nekkhammaṃ visesetvā dassetuṃ anuppannassa",
  "atk-s0517a:1243_1": "kāmacchandassātiādimāha. Tattha kāmacchandoti samādhipaṭipakkho kāmarāgo. Nekkhammanti",
  "atk-s0517a:1243_2": "paṭhamajjhānasamādhi, paṭhamajjhānaṃ vā, sabbe eva vā kusalā dhammā nekkhammaṃ.",
  "atk-s0517a:1244_0": "Idāni sabbakilesānaṃ sabbakilesapaṭipakkhassa arahattamaggassa ca vasena yojetvā",
  "atk-s0517a:1244_1": "dassetuṃ anuppannānaṃ sabbakilesānantiādimāha. Tattha uppannassa arahattamaggassa",
  "atk-s0517a:1244_2": "ṭhitiyātiādīsu uppādakkhaṇe uppannassa arahattamaggassa ṭhitikkhaṇabhaṅgakkhaṇavasena",
  "atk-s0517a:1244_3": "“ṭhitiyā”tiādiyojanā veditabbā. Vibhaṅgaṭṭhakathāyampi “yā cassa pavatti, ayameva",
  "atk-s0517a:1244_4": "ṭhiti nāmā”ti vuttaṃ. Keci pana “arahattamaggassa pubbabhāgamaggo daṭṭhabbo”ti vadanti.",
  "atk-s0517a:1245": "Vīriyārambhañāṇaniddesavaṇṇanā niṭṭhitā.",
  "atk-s0517a:1246": "39. Atthasandassanañāṇaniddesavaṇṇanā",
  "atk-s0517a:1247_0": "90. Atthasandassanañāṇaniddese pañcakkhandhātiādīni vuttatthāneva. Pakāsetīti pākaṭaṃ",
  "atk-s0517a:1247_1": "karoti, sotūnaṃ ñāṇacakkhunā dassanaṃ sampādetīti attho. Nānādhammāti lokiyalokuttarā",
  "atk-s0517a:1247_2": "sabbadhammā vuttā. Kasmā pakāsanāniddese lokiyā eva vuttāti ce? Aniccādivasena pakāsanāya",
  "atk-s0517a:1247_3": "āraddhattā. Lokuttarānañca asammasanūpagattā lokuttarā na vuttā. Nānādhammaniddesena",
  "atk-s0517a:1247_4": "pana atthasandassananiddesena ca tesaṃ saṅgahitattā yathā te pakāsetabbā, tathā pakāsanā",
  "atk-s0517a:1247_5": "pakāsanāyeva. Pajahantoti sotāraṃ pajahāpentoti attho. Sandassetīti sotūnaṃ sammā",
  "atk-s0517a:1247_6": "dasseti. Keci pana “kāmacchandassa pahīnattā nekkhammatthaṃ sandassetī”tiādinā nayena",
  "atk-s0517a:1247_7": "paṭhanti. Tesaṃ ujukameva sotūnaṃ dosappahāne guṇapaṭilābhe ca kate sikhāppattaṃ",
  "atk-s0517a:1247_8": "desanāñāṇaṃ hotīti dassanatthaṃ ayaṃ nayo vuttoti veditabbo.",
  "atk-s0517a:1248": "Atthasandassanañāṇaniddesavaṇṇanā niṭṭhitā.",
  "atk-s0517a:1249": "40. Dassanavisuddhiñāṇaniddesavaṇṇanā",
  "atk-s0517a:1250_0": "91. Dassanavisuddhiñāṇaniddese sabbe dhammā ekasaṅgahitāti sabbe saṅkhatāsaṅkhatā",
  "atk-s0517a:1250_1": "dhammā ekena saṅgahitā paricchinnā. Tathaṭṭhenāti bhūtaṭṭhena, attano attano sabhāvavasena",
  "atk-s0517a:1250_2": "vijjamānatthenāti attho. Anattaṭṭhenāti kārakavedakasaṅkhātena attanā rahitaṭṭhena.",
  "atk-s0517a:1250_3": "Saccaṭṭhenāti avisaṃvādakaṭṭhena, attano sabhāvaññathattābhāvenāti attho. Paṭivedhaṭṭhenāti",
  "atk-s0517a:1250_4": "sabhāvato ñāṇena paṭivijjhitabbaṭṭhena. Idha lokuttarañāṇena asammohato ārammaṇato",
  "atk-s0517a:1250_5": "ca paṭivedho veditabbo. Abhijānanaṭṭhenāti lokikena ñāṇena ārammaṇato, lokuttarena",
  "atk-s0517a:1250_6": "ñāṇena asammohato ārammaṇato ca tesaṃ tesaṃ dhammānaṃ sabhāvato abhijānitabbaṭṭhena.",
  "atk-s0517a:1250_7": "“Sabbaṃ, bhikkhave, abhiññeyya”nti hi vuttaṃ. Parijānanaṭṭhenāti vuttanayeneva lokiyalokuttarehi",
  "atk-s0517a:1250_8": "ñāṇehi sabhāvato abhiññātānaṃ dhammānaṃ aniccādito niyyānādito ca paricchinditvā",
  "atk-s0517a:1250_9": "jānitabbaṭṭhena. “Sabbaṃ, bhikkhave, pariññeyya”nti hi vuttaṃ. Dhammaṭṭhenāti sabhāvadhāraṇādinā",
  "atk-s0517a:1250_10": "dhammaṭṭhena. Dhātuṭṭhenāti nijjīvatādinā dhātuṭṭhena. Ñātaṭṭhenāti lokiyalokuttarehi",
  "atk-s0517a:1250_11": "ñāṇehi ñātuṃ sakkuṇeyyaṭṭhena. Yathā daṭṭhuṃ sakkuṇeyyādinā atthena “diṭṭhaṃ sutaṃ",
  "atk-s0517a:1250_12": "mutaṃ viññātaṃ rūpa”nti vuttaṃ, evamidhāpi ñātuṃ sakkuṇeyyaṭṭho ñātaṭṭhoti veditabbo.",
  "atk-s0517a:1250_13": "Sacchikiriyaṭṭhenāti ārammaṇato paccakkhakātabbaṭṭhena. Phusanaṭṭhenāti paccakkhakatassa",
  "atk-s0517a:1250_14": "ārammaṇato punappunaṃ phusitabbaṭṭhena. Abhisamayaṭṭhenāti lokikena ñāṇena abhisamāgantabbaṭṭhena.",
  "atk-s0517a:1250_15": "Kiñcāpi hi “tathaṭṭhe paññā saccavivaṭṭe ñāṇaṃ, abhiññāpaññā ñātaṭṭhe ñāṇaṃ, sacchikiriyāpaññā",
  "atk-s0517a:1250_16": "phassanaṭṭhe ñāṇa”nti ekekameva ñāṇaṃ vuttaṃ. Aṭṭhakathāyañca –",
  "atk-s0517a:1251": "“Samavāye khaṇe kāle, samūhe hetudiṭṭhisu;",
  "atk-s0517a:1252": "Paṭilābhe pahāne ca, paṭivedhe ca dissatī”ti. –",
  "atk-s0517a:1253": "Gāthāvaṇṇanāyaṃ abhisamayasaddassa paṭivedhattho vutto, idha pana yathāvuttena atthena tesaṃ nānattaṃ veditabbaṃ. Aṭṭhakathāyameva hi so lokiyañāṇavasena dhammābhisamayo vuttoti.",
  "atk-s0517a:1254_0": "Kāmacchando nānattanti vikkhepasabbhāvato nānārammaṇattā ca nānāsabhāvoti attho.",
  "atk-s0517a:1254_1": "Evaṃ sabbakilesā veditabbā. Nekkhammaṃ ekattanti cittekaggatāsabbhāvato nānārammaṇavikkhepābhāvato",
  "atk-s0517a:1254_2": "ca ekasabhāvanti attho. Evaṃ sabbakusalā veditabbā. Idha peyyālena saṃkhittānaṃ byāpādādīnaṃ",
  "atk-s0517a:1254_3": "akusalānaṃ yathāvuttena atthena nānattaṃ veditabbaṃ. Vitakkavicārādīnaṃ pana heṭṭhimānaṃ",
  "atk-s0517a:1254_4": "heṭṭhimānaṃ uparimato uparimato oḷārikaṭṭhena nānattaṃ veditabbaṃ. Yasmā ekasaṅgahitanānattekattānaṃ",
  "atk-s0517a:1254_5": "paṭivedho maggakkhaṇe saccapaṭivedhena sijjhati, tasmā “paṭivedho”ti padaṃ uddharitvā",
  "atk-s0517a:1254_6": "saccābhisamayaṃ dassesi.",
  "atk-s0517a:1255_0": "Pariññā paṭivedhaṃ paṭivijjhatīti pariññābhisamayena abhisameti. Esa nayo sesesu.",
  "atk-s0517a:1255_1": "Saccābhisamayakālasmiñhi maggañāṇassa ekakkhaṇe pariññā, pahānaṃ, sacchikiriyā, bhāvanāti",
  "atk-s0517a:1255_2": "cattāri kiccāni honti. Yathā nāvā apubbaṃ acarimaṃ ekakkhaṇe cattāri kiccāni karoti,",
  "atk-s0517a:1255_3": "orimaṃ tīraṃ pajahati, sotaṃ chindati, bhaṇḍaṃ vahati, pārimaṃ tīraṃ appeti, evameva",
  "atk-s0517a:1255_4": "maggañāṇaṃ apubbaṃ acarimaṃ ekakkhaṇe cattāri saccāni abhisameti, dukkhaṃ pariññābhisamayena",
  "atk-s0517a:1255_5": "abhisameti, samudayaṃ pahānābhisamayena abhisameti, maggaṃ bhāvanābhisamayena abhisameti,",
  "atk-s0517a:1255_6": "nirodhaṃ sacchikiriyābhisamayena abhisameti. Kiṃ vuttaṃ hoti? Nirodhaṃ ārammaṇaṃ",
  "atk-s0517a:1255_7": "katvā kiccavasena cattāripi saccāni pāpuṇāti passati paṭivijjhatīti. Yathā orimaṃ",
  "atk-s0517a:1255_8": "tīraṃ pajahati, evaṃ maggañāṇaṃ dukkhaṃ parijānāti. Yathā sotaṃ chindati, evaṃ samudayaṃ",
  "atk-s0517a:1255_9": "pajahati. Yathā bhaṇḍaṃ vahati, evaṃ sahajātādipaccayatāya maggaṃ bhāveti. Yathā",
  "atk-s0517a:1255_10": "pārimaṃ tīraṃ appeti, evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ.",
  "atk-s0517a:1256_0": "Dassanaṃ visujjhatīti taṃtaṃmaggavajjhakilesatamappahānena ñāṇadassanaṃ visuddhibhāvaṃ",
  "atk-s0517a:1256_1": "pāpuṇāti. Dassanaṃ visuddhanti tassa tassa phalassa uppādakkhaṇe tassa tassa maggañāṇassa",
  "atk-s0517a:1256_2": "kiccasiddhippattito ñāṇadassanaṃ visuddhibhāvaṃ pattaṃ hoti. Sabbadhammānaṃ ekasaṅgahitāya",
  "atk-s0517a:1256_3": "nānattekattapaṭivedhapaññāya maggaphalañāṇehi siddhito ante maggaphalañāṇāni vuttāni.",
  "atk-s0517a:1257": "Dassanavisuddhiñāṇaniddesavaṇṇanā niṭṭhitā.",
  "atk-s0517a:1258": "41-42. Khantiñāṇapariyogāhaṇañāṇaniddesavaṇṇanā",
  "atk-s0517a:1259_0": "92-93. Khantiñāṇapariyogāhaṇañāṇaniddesesu rūpaṃ aniccato viditanti aniccānupassanāya",
  "atk-s0517a:1259_1": "aniccanti ñātaṃ. Rūpaṃ dukkhato viditanti dukkhānupassanāya dukkhanti ñātaṃ. Rūpaṃ",
  "atk-s0517a:1259_2": "anattato viditanti anattānupassanāya anattāti ñātaṃ. Yaṃ yaṃ viditaṃ, taṃ taṃ khamatīti",
  "atk-s0517a:1259_3": "yaṃ yaṃ rūpaṃ aniccādito viditaṃ, taṃ taṃ rūpaṃ aniccādito khamati ruccati. “Rūpaṃ",
  "atk-s0517a:1259_4": "aniccato viditaṃ, yaṃ yaṃ viditaṃ, taṃ taṃ khamatī”ti visuṃ visuñca katvā kesuci",
  "atk-s0517a:1259_5": "potthakesu likhitaṃ. “Vedanā saññā saṅkhārā aniccato viditā”tiādinā liṅgavacanāni",
  "atk-s0517a:1259_6": "parivattetvā yojetabbāni. Phusatīti vipassanāñāṇaphusanena phusati pharati. Pariyogahatīti",
  "atk-s0517a:1259_7": "vipassanāñāṇena pavisati. Pariyogāhatītipi pāṭho.",
  "atk-s0517a:1260": "Khantiñāṇapariyogāhaṇañāṇaniddesavaṇṇanā niṭṭhitā.",
  "atk-s0517a:1261": "43. Padesavihārañāṇaniddesavaṇṇanā",
  "atk-s0517a:1262_0": "94. Padesavihārañāṇaniddese yenākārena mātikāya uddiṭṭho padeso paccavekkhitabbo,",
  "atk-s0517a:1262_1": "taṃ dassento micchādiṭṭhipaccayāpi vedayitantiādimāha. Tattha micchādiṭṭhipaccayāti",
  "atk-s0517a:1262_2": "diṭṭhisampayuttavedanāpi vaṭṭati diṭṭhiṃ upanissayaṃ katvā uppannā kusalākusalavedanāpi",
  "atk-s0517a:1262_3": "vipākavedanāpi. Tattha micchādiṭṭhisampayuttā akusalāva hoti, diṭṭhiṃ pana upanissāya",
  "atk-s0517a:1262_4": "kusalāpi uppajjanti akusalāpi. Micchādiṭṭhikā hi diṭṭhiṃ upanissāya pakkhadivasesu",
  "atk-s0517a:1262_5": "yāgubhattādīni denti, andhakuṭṭhiādīnaṃ vattaṃ paṭṭhapenti, catumahāpathe sālaṃ karonti,",
  "atk-s0517a:1262_6": "pokkharaṇiṃ khaṇāpenti, pupphārāmaṃ phalārāmaṃ ropenti, nadīviduggesu setuṃ attharanti,",
  "atk-s0517a:1262_7": "visamaṃ samaṃ karonti. Iti tesaṃ kusalā vedanā uppajjati. Micchādiṭṭhiṃ pana nissāya",
  "atk-s0517a:1262_8": "sammādiṭṭhike akkosanti paribhāsanti vadhabandhādīni karonti, pāṇaṃ vadhitvā devatānaṃ",
  "atk-s0517a:1262_9": "upaharanti. Iti nesaṃ akusalā vedanā uppajjati. Vipākavedanā pana bhavantaragatānaṃ",
  "atk-s0517a:1262_10": "hoti. Sā pana micchādiṭṭhi sahajātāya vedanāya sahajātaaññamaññanissayasampayuttaatthiavigatapaccayehi",
  "atk-s0517a:1262_11": "paccayo hoti, samanantaraniruddhā micchādiṭṭhi paccuppannamicchādiṭṭhisampayuttāya",
  "atk-s0517a:1262_12": "vedanāya anantarasamanantarūpanissayaāsevananatthivigatapaccayehi paccayo hoti, micchādiṭṭhiṃ",
  "atk-s0517a:1262_13": "garuṃ katvā abhinandantassa lobhasahagatavedanāya ārammaṇaārammaṇādhipatiārammaṇūpanissayapaccayehi",
  "atk-s0517a:1262_14": "paccayo hoti, sabbākusalehi micchādiṭṭhiṃ ārammaṇamattaṃ karontassa sabbākusalavedanāya",
  "atk-s0517a:1262_15": "micchādiṭṭhiṃ paccavekkhantassa vipassantassa kusalābyākatavedanāya ārammaṇapaccayena",
  "atk-s0517a:1262_16": "paccayo hoti, micchādiṭṭhipaccayena uppajjamānānaṃ kusalākusalavedanānaṃ bhavantare",
  "atk-s0517a:1262_17": "vipākavedanānañca upanissayapaccayena paccayo hoti.",
  "atk-s0517a:1263_0": "Micchādiṭṭhivūpasamapaccayāti micchādiṭṭhivūpasamo nāma sammādiṭṭhi, tasmā yaṃ sammādiṭṭhipaccayā",
  "atk-s0517a:1263_1": "vedayitaṃ vuttaṃ, tadeva “micchādiṭṭhivūpasamapaccayā”ti veditabbaṃ. Keci pana “micchādiṭṭhivūpasamo",
  "atk-s0517a:1263_2": "nāma vipassanākkhaṇe sotāpattimaggakkhaṇe cā”ti vadanti.",
  "atk-s0517a:1264_0": "Sammādiṭṭhipaccayāpi vedayitanti etthāpi sammādiṭṭhisampayuttavedanāpi vaṭṭati sammādiṭṭhiṃ",
  "atk-s0517a:1264_1": "upanissayaṃ katvā uppannā kusalākusalavedanāpi vipākavedanāpi. Tattha sammādiṭṭhisampayuttā",
  "atk-s0517a:1264_2": "kusalāva hoti, sammādiṭṭhiṃ pana upanissāya buddhapūjā dīpamālāropanaṃ mahādhammassavanaṃ",
  "atk-s0517a:1264_3": "appatiṭṭhite disābhāge cetiyapatiṭṭhāpananti evamādīni puññāni karonti. Iti nesaṃ",
  "atk-s0517a:1264_4": "kusalā vedanā uppajjati. Sammādiṭṭhimeva nissāya micchādiṭṭhike akkosanti paribhāsanti,",
  "atk-s0517a:1264_5": "attānaṃ ukkaṃsanti, paraṃ vambhenti. Iti nesaṃ akusalā vedanā uppajjati. Vipākavedanā",
  "atk-s0517a:1264_6": "pana bhavantaragatānaṃyeva hoti. Sā pana sammādiṭṭhi sahajātāya samanantaraniruddhāya",
  "atk-s0517a:1264_7": "paccuppannāya vedanāya micchādiṭṭhiyā vuttapaccayeheva paccayo hoti, lokikasammādiṭṭhi",
  "atk-s0517a:1264_8": "paccavekkhaṇasampayuttāya vipassanāsampayuttāya nikantisampayuttāya ca vedanāya ārammaṇapaccayena",
  "atk-s0517a:1264_9": "paccayo hoti, micchādiṭṭhiyā vuttanayeneva upanissayapaccayena paccayo hoti, maggaphalasammādiṭṭhi",
  "atk-s0517a:1264_10": "paccavekkhaṇasampayuttāya vedanāya ārammaṇaārammaṇādhipatiārammaṇūpanissayapaccayavasena paccayo hoti.",
  "atk-s0517a:1265_0": "Sammādiṭṭhivūpasamapaccayāpi vedayitanti sammādiṭṭhivūpasamo nāma micchādiṭṭhi, tasmā",
  "atk-s0517a:1265_1": "yaṃ micchādiṭṭhipaccayā vedayitaṃ vuttaṃ, tadeva “sammādiṭṭhivūpasamapaccayā”ti veditabbaṃ.",
  "atk-s0517a:1265_2": "Micchāsaṅkappapaccayā micchāsaṅkappavūpasamapaccayātiādīsupi eseva nayo. Yassa yassa",
  "atk-s0517a:1265_3": "hi “vūpasamapaccayā”ti vuccati, tassa tassa paṭipakkhadhammapaccayāva taṃ taṃ vedayitaṃ",
  "atk-s0517a:1265_4": "adhippetaṃ. Micchāñāṇādīsu pana micchāñāṇaṃ nāma pāpakiriyāsu upāyacintā. Atha vā",
  "atk-s0517a:1265_5": "micchāñāṇaṃ micchāpaccavekkhaṇañāṇaṃ. Sammāñāṇaṃ nāma vipassanāsammādiṭṭhiṃ lokuttarasammādiṭṭhiñca",
  "atk-s0517a:1265_6": "ṭhapetvā avasesakusalābyākataṃ ñāṇaṃ. Micchāvimutti nāma pāpādhimuttitā. Atha vā",
  "atk-s0517a:1265_7": "ayāthāvavimutti aniyyānikavimutti avimuttasseva sato vimuttisaññīti. Sammāvimutti",
  "atk-s0517a:1265_8": "nāma kalyāṇādhimuttitā phalavimutti ca. Sammādiṭṭhiādayo heṭṭhā vuttatthāyeva.",
  "atk-s0517a:1266_0": "Chandapaccayāpītiādīsu pana chando nāma lobho, chandapaccayā aṭṭhalobhasahagatacittasampayuttavedanā",
  "atk-s0517a:1266_1": "veditabbā. Chandavūpasamapaccayā paṭhamajjhānavedanāva. Vitakkapaccayā paṭhamajjhānavedanā.",
  "atk-s0517a:1266_2": "Vitakkavūpasamapaccayā dutiyajjhānavedanā. Saññāpaccayā ṭhapetvā paṭhamajjhānaṃ sesā",
  "atk-s0517a:1266_3": "cha samāpattivedanā. Saññāvūpasamapaccayā nevasaññānāsaññāyatanavedanā.",
  "atk-s0517a:1267_0": "Chando ca avūpasanto hotītiādīsu sace chandavitakkasaññā avūpasantā hontīti attho.",
  "atk-s0517a:1267_1": "Tappaccayāti so chandavitakkasaññānaṃ avūpasamo eva paccayo tappaccayo, tasmā tappaccayā.",
  "atk-s0517a:1267_2": "Chandavitakkasaññāavūpasamapaccayā vedanā hotīti attho. Sā aṭṭhalobhasahagatacittasampayuttavedanā",
  "atk-s0517a:1267_3": "hoti. Sace chando vūpasanto vitakkasaññā avūpasantā. Tappaccayāti so chandassa vūpasamo",
  "atk-s0517a:1267_4": "vitakkasaññānaṃ avūpasamo eva paccayo tappaccayo, tasmā tappaccayā. Sā paṭhamajjhānavedanāva.",
  "atk-s0517a:1267_5": "Sace chandavitakkā vūpasantā saññā avūpasantā. Tappaccayāti so chandavitakkānaṃ vūpasamo",
  "atk-s0517a:1267_6": "saññāya avūpasamo eva paccayo tappaccayo, tasmā tappaccayā. Sā dutiyajjhānavedanāva.",
  "atk-s0517a:1267_7": "Sace chandavitakkasaññā vūpasantā. Tappaccayāti so chandavitakkasaññānaṃ vūpasamo",
  "atk-s0517a:1267_8": "eva paccayo tappaccayo, tasmā tappaccayā. Sā nevasaññānāsaññāyatanavedanāva. Keci",
  "atk-s0517a:1267_9": "pana “chando nāma appanaṃ pāpuṇissāmīti pubbabhāge dhammacchando, appanāppattassa",
  "atk-s0517a:1267_10": "so chando vūpasanto hoti. Paṭhamajjhāne vitakko hoti, dutiyajjhānappattassa vitakko",
  "atk-s0517a:1267_11": "vūpasanto hoti. Sattasu samāpattīsu saññā hoti, nevasaññānāsaññāyatanaṃ samāpannassa",
  "atk-s0517a:1267_12": "ca nirodhaṃ samāpannassa ca saññā vūpasantā hotī”ti evaṃ vaṇṇayanti. Idha pana nirodhasamāpatti",
  "atk-s0517a:1267_13": "na yujjati. Appattassa pattiyāti arahattaphalassa pattatthāya. Atthi āyavanti atthi",
  "atk-s0517a:1267_14": "vīriyaṃ. Āyāvantipi pāṭho. Tasmimpi ṭhāne anuppatteti tassa vīriyārambhassa vasena",
  "atk-s0517a:1267_15": "tasmiṃ arahattaphalassa kāraṇe ariyamagge anuppatte. Tappaccayāpi vedayitanti arahattassa",
  "atk-s0517a:1267_16": "ṭhānapaccayā vedayitaṃ. Etena catumaggasahajātā nibbattitalokuttaravedanā gahitā.",
  "atk-s0517a:1267_17": "Keci pana “āyavanti paṭipatti. Tasmimpi ṭhāne anuppatteti tassā bhūmiyā pattiyā”ti vaṇṇayanti.",
  "atk-s0517a:1268": "Padesavihārañāṇaniddesavaṇṇanā niṭṭhitā.",
  "atk-s0517a:1269": "44-49. Vivaṭṭañāṇachakkaniddesavaṇṇanā",
  "atk-s0517a:1270_0": "95. Vivaṭṭañāṇachakkaniddese nekkhammādhipatattā paññāti nekkhammaṃ adhikaṃ katvā",
  "atk-s0517a:1270_1": "nekkhammādhikabhāvena pavattā paññā. Kāmacchandato saññāya vivaṭṭatīti nekkhammādhipatikatapaññāsampayuttasaññāya",
  "atk-s0517a:1270_2": "hetubhūtāya, karaṇabhūtāya vā kāmacchandato vivaṭṭati parāvattati, parammukhī hotīti",
  "atk-s0517a:1270_3": "attho. Esa nayo sesesu.",
  "atk-s0517a:1271_0": "96. Kāmacchando nānattanti kāmacchando santavuttitāya abhāvato na ekasabhāvo. Nekkhammaṃ",
  "atk-s0517a:1271_1": "ekattanti nekkhammaṃ santavuttibhāvato ekasabhāvo. Nekkhammekattaṃ cetayatoti kāmacchande",
  "atk-s0517a:1271_2": "ādīnavadassanena nekkhammaṃ pavattayato. Kāmacchandato cittaṃ vivaṭṭatīti diṭṭhādīnavato",
  "atk-s0517a:1271_3": "kāmacchandato nekkhammakkhaṇe cittaṃ vivaṭṭati. Esa nayo sesesu.",
  "atk-s0517a:1272_0": "97. Kāmacchandaṃ pajahantoti nekkhammapavattikkhaṇe kāmacchandaṃ vikkhambhanappahānena",
  "atk-s0517a:1272_1": "pajahanto. Nekkhammavasena cittaṃ adhiṭṭhātīti paṭiladdhassa nekkhammassa vasena",
  "atk-s0517a:1272_2": "taṃsampayuttacittaṃ adhitiṭṭhati adhikaṃ karonto tiṭṭhati, pavattetīti attho. Esa nayo sesesu.",
  "atk-s0517a:1273_0": "98. Cakkhu suññaṃ attena vāti bālajanaparikappitassa kārakavedakasaṅkhātassa attano",
  "atk-s0517a:1273_1": "abhāvā cakkhu attena ca suññaṃ. Yañhi yattha na hoti, tena taṃ suññaṃ nāma hoti.",
  "atk-s0517a:1273_2": "Attaniyena vāti attano abhāveneva attano santakassapi abhāvā attano santakena ca",
  "atk-s0517a:1273_3": "suññaṃ. Lokassa attāti ca attaniyanti ca ubhayathā gāhasambhavato tadubhayagāhapaṭisedhanatthaṃ",
  "atk-s0517a:1273_4": "attābhāvo ca attaniyābhāvo ca vutto. Niccena vāti bhaṅgaṃ atikkamitvā tiṭṭhantassa",
  "atk-s0517a:1273_5": "kassaci abhāvato niccena ca suññaṃ. Dhuvena vāti pavattikkhaṇepi thirassa kassaci",
  "atk-s0517a:1273_6": "abhāvato dhuvena ca suññaṃ. Sassatena vāti sabbakālepi vijjamānassa kassaci abhāvato",
  "atk-s0517a:1273_7": "sassatena ca suññaṃ. Avipariṇāmadhammena vāti jarābhaṅgavasena dvidhā aparivattamānapakatikassa",
  "atk-s0517a:1273_8": "kassaci abhāvato avipariṇāmadhammena ca suññaṃ. Atha vā niccabhāvena ca dhuvabhāvena",
  "atk-s0517a:1273_9": "ca sassatabhāvena ca avipariṇāmadhammabhāvena ca suññanti attho. Samuccayattho vā-saddo.",
  "atk-s0517a:1273_10": "Yathābhūtaṃ jānato passatoti iccevaṃ anattānupassanāñāṇena yathāsabhāvena jānantassa",
  "atk-s0517a:1273_11": "cakkhunā viya ca passantassa. Cakkhābhinivesato ñāṇaṃ vivaṭṭatīti cakkhu attāti vā",
  "atk-s0517a:1273_12": "attaniyanti vā pavattamānato diṭṭhābhinivesato tadaṅgappahānavasena ñāṇaṃ vivaṭṭati. Esa nayo sesesu.",
  "atk-s0517a:1274_0": "99. Nekkhammena kāmacchandaṃ vosajjatīti nekkhammalābhī puggalo nekkhammena tappaṭipakkhaṃ",
  "atk-s0517a:1274_1": "kāmacchandaṃ pariccajati. Vosagge paññāti kāmacchandassa vosaggabhūte nekkhamme taṃsampayuttā",
  "atk-s0517a:1274_2": "paññā. Esa nayo sesesu. Pīḷanaṭṭhādayo heṭṭhā vuttatthā eva. Parijānanto vivaṭṭatīti",
  "atk-s0517a:1274_3": "puggalādhiṭṭhānā desanā, maggasamaṅgīpuggalo dukkhassa catubbidhaṃ atthaṃ kiccavasena",
  "atk-s0517a:1274_4": "parijānanto dubhato vuṭṭhānavasena vivaṭṭati, ñāṇavivaṭṭanepi ñāṇasamaṅgī vivaṭṭatīti vutto.",
  "atk-s0517a:1275_0": "100. Tathaṭṭhe paññāti etassa puggalasseva tathaṭṭhe vivaṭṭanā paññā. Esa nayo sesesu.",
  "atk-s0517a:1275_1": "Idāni maggakkhaṇe eva kiccavasena ākāranānattato cha vivaṭṭañāṇāni dassetuṃ saññāvivaṭṭotiādimātikaṃ",
  "atk-s0517a:1275_2": "ṭhapetvā taṃ atthato vibhajanto sañjānanto vivaṭṭatītiādimāha. Tattha sañjānanto",
  "atk-s0517a:1275_3": "vivaṭṭatīti saññāvivaṭṭoti yasmā pubbabhāge nekkhammādiṃ adhipatito sañjānanto yogī",
  "atk-s0517a:1275_4": "pacchā nekkhammasampayuttañāṇena kāmacchandādito vivaṭṭati, tasmā taṃ ñāṇaṃ saññāvivaṭṭo",
  "atk-s0517a:1275_5": "nāmāti attho. Cetayanto vivaṭṭatīti cetovivaṭṭoti yasmā yogī nekkhammekattādīni cetayanto",
  "atk-s0517a:1275_6": "sampayuttañāṇena kāmacchandādito vivaṭṭati, tasmā taṃ ñāṇaṃ cetovivaṭṭo nāmāti attho.",
  "atk-s0517a:1275_7": "Vijānanto vivaṭṭatīti cittavivaṭṭoti yasmā yogī nekkhammādivasena cittādhiṭṭhānena",
  "atk-s0517a:1275_8": "vijānanto taṃsampayuttañāṇena kāmacchandādito vivaṭṭati, tasmā taṃ ñāṇaṃ cittavivaṭṭo",
  "atk-s0517a:1275_9": "nāmāti attho. Ñāṇaṃ karonto vivaṭṭatīti ñāṇavivaṭṭoti yasmā yogī chabbidhaṃ ajjhattikāyatanaṃ",
  "atk-s0517a:1275_10": "anattānupassanāñāṇena suññato viditaṃ karonto teneva ñāṇena diṭṭhābhinivesato vivaṭṭati,",
  "atk-s0517a:1275_11": "tasmā taṃ ñāṇaṃ ñāṇavivaṭṭo nāmāti attho. Vosajjanto vivaṭṭatīti vimokkhavivaṭṭoti",
  "atk-s0517a:1275_12": "yasmā yogī nekkhammādīhi kāmacchandādīni vosajjanto taṃsampayuttañāṇena kāmacchandādito",
  "atk-s0517a:1275_13": "vivaṭṭati, tasmā taṃ ñāṇaṃ vimokkhavivaṭṭo nāmāti attho. Tathaṭṭhe vivaṭṭatīti saccavivaṭṭoti",
  "atk-s0517a:1275_14": "yasmā yogī catubbidhe tathaṭṭhe dubhato vuṭṭhānavasena vivaṭṭati, tasmā maggañāṇaṃ",
  "atk-s0517a:1275_15": "saccavivaṭṭo nāmāti attho. Maggañāṇameva vā tathaṭṭhe dubhato vuṭṭhānabhāvena vivaṭṭatīti",
  "atk-s0517a:1275_16": "saccavivaṭṭoti attho.",
  "atk-s0517a:1276_0": "Yattha saññāvivaṭṭotiādi saccavivaṭṭañāṇaniddese vuttattā saccavivaṭṭañāṇakkhaṇameva",
  "atk-s0517a:1276_1": "sandhāya vuttanti veditabbaṃ. Maggakkhaṇeyeva hi sabbāni yujjanti. Kathaṃ? Ñāṇavivaṭṭe",
  "atk-s0517a:1276_2": "ñāṇañhi vajjetvā sesesu ariyamaggo sarūpeneva āgato. Vipassanākiccassa pana maggeneva",
  "atk-s0517a:1276_3": "sijjhanato vipassanākiccasiddhivasena ñāṇavivaṭṭañāṇampi maggakkhaṇe yujjati. Maggañāṇeneva",
  "atk-s0517a:1276_4": "vā “cakkhu suñña”ntiādi kiccavasena paṭividdhameva hotīti maggakkhaṇe taṃ ñāṇaṃ vattuṃ",
  "atk-s0517a:1276_5": "yujjatiyeva. Atthayojanā panettha “yattha maggakkhaṇe saññāvivaṭṭo, tattha cetovivaṭṭo.",
  "atk-s0517a:1276_6": "Yattha maggakkhaṇe cetovivaṭṭo, tattha saññāvivaṭṭo”ti evamādinā nayena sabbasaṃsandanesu",
  "atk-s0517a:1276_7": "yojanā kātabbā. Atha vā saññāvivaṭṭacetovivaṭṭacittavivaṭṭavimokkhavivaṭṭesu catunnaṃ",
  "atk-s0517a:1276_8": "ariyamaggānaṃ āgatattā saccavivaṭṭo āgatoyeva hoti. Ñāṇavivaṭṭo ca saccavivaṭṭeneva",
  "atk-s0517a:1276_9": "kiccavasena siddho hoti. Saññācetocittavimokkhavivaṭṭesveva ca peyyāle vitthāriyamāne",
  "atk-s0517a:1276_10": "“anattānupassanādhipatattā paññā abhinivesato saññāya vivaṭṭatīti adhipatattā paññā",
  "atk-s0517a:1276_11": "saññāvivaṭṭe ñāṇa”nti ca, “abhiniveso nānattaṃ, anattānupassanā ekattaṃ. Anattānupassanekattaṃ",
  "atk-s0517a:1276_12": "cetayato abhinivesato cittaṃ vivaṭṭatīti nānatte paññā cetovivaṭṭe ñāṇa”nti ca, “abhinivesaṃ",
  "atk-s0517a:1276_13": "pajahanto anattānupassanāvasena cittaṃ adhiṭṭhātīti adhiṭṭhāne paññā cittavivaṭṭe",
  "atk-s0517a:1276_14": "ñāṇa”nti ca, “anattānupassanāya abhinivesaṃ vosajjatīti vosagge paññā vimokkhavivaṭṭe",
  "atk-s0517a:1276_15": "ñāṇa”nti ca pāṭhasambhavato ñāṇavivaṭṭe ñāṇampi tesu āgatameva hoti. Ñāṇavivaṭṭe",
  "atk-s0517a:1276_16": "ca anattānupassanāya vuṭṭhāya ariyamaggaṃ paṭiladdhassa kiccavasena “cakkhu suññaṃ",
  "atk-s0517a:1276_17": "attena vā attaniyena vā”tiādiyujjanato saccavivaṭṭo labbhati, tasmā ekekasmiṃ vivaṭṭe",
  "atk-s0517a:1276_18": "sesā pañca pañca vivaṭṭā labbhanti. Tasmā evaṃ “yattha saññāvivaṭṭo, tattha cetovivaṭṭo”tiādikāni",
  "atk-s0517a:1276_19": "saṃsandanāni vuttānīti veditabbaṃ.",
  "atk-s0517a:1277": "Vivaṭṭañāṇachakkaniddesavaṇṇanā niṭṭhitā.",
  "atk-s0517a:1278": "50. Iddhividhañāṇaniddesavaṇṇanā",
  "atk-s0517a:1279_0": "101. Iddhividhañāṇaniddesaṃ idha bhikkhūti imasmiṃ sāsane bhikkhu. Chandasamādhipadhānasaṅkhārasamannāgatanti",
  "atk-s0517a:1279_1": "ettha chandahetuko samādhi, chandādhiko vā samādhi chandasamādhi, kattukamyatāchandaṃ",
  "atk-s0517a:1279_2": "adhipatiṃ karitvā paṭiladdhasamādhissetaṃ adhivacanaṃ. Padhānabhūtā saṅkhārā padhānasaṅkhārā,",
  "atk-s0517a:1279_3": "catukiccasādhakassa sammappadhānavīriyassetaṃ adhivacanaṃ. Catukiccasādhanavasena",
  "atk-s0517a:1279_4": "bahuvacanaṃ kataṃ. Samannāgatanti chandasamādhinā ca padhānasaṅkhārehi ca upetaṃ.",
  "atk-s0517a:1279_5": "Iddhipādanti nipphattipariyāyena vā ijjhanaṭṭhena, ijjhanti etāya sattā iddhā vuddhā",
  "atk-s0517a:1279_6": "ukkaṃsagatā hontīti iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ",
  "atk-s0517a:1279_7": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti",
  "atk-s0517a:1279_8": "attho. Vuttañhi iddhipādavibhaṅge suttantabhājanīye “iddhipādoti tathābhūtassa vedanākkhandho…pe…",
  "atk-s0517a:1279_9": "viññāṇakkhandho”ti. Abhidhammabhājanīye ca “iddhipādoti tathābhūtassa phasso vedanā…pe…",
  "atk-s0517a:1279_10": "paggāho avikkhepo”ti vuttaṃ. Tasmā “sesacittacetasikarāsi”nti ettha? Chandasamādhipadhānasaṅkhāresu",
  "atk-s0517a:1279_11": "ekekaṃ iddhiṃ katvā dvīhi dvīhi saha sesavacanaṃ katanti veditabbaṃ. Evañhi cattāro",
  "atk-s0517a:1279_12": "khandhā sabbe ca phassādayo dhammā saṅgahitā honti. Iminā nayena sesesupi attho veditabbo.",
  "atk-s0517a:1279_13": "Yatheva hi chandaṃ adhipatiṃ karitvā paṭiladdhasamādhi chandasamādhīti vutto, evaṃ",
  "atk-s0517a:1279_14": "vīriyaṃ cittaṃ vīmaṃsaṃ adhipatiṃ karitvā paṭiladdhasamādhi vīmaṃsāsamādhīti vuccati.",
  "atk-s0517a:1279_15": "Evamekekasmiṃ iddhipāde chandādayo vīriyādayo cittādayo vīmaṃsādayoti tayo tayo dhammā",
  "atk-s0517a:1279_16": "iddhīpi honti iddhipādāpi, sesā pana sampayuttakā cattāro khandhā iddhipādāyeva.",
  "atk-s0517a:1279_17": "Yasmā vā ime tayo tayo dhammā sampayuttakehi catūhi khandhehi saddhiṃyeva ijjhanti,",
  "atk-s0517a:1279_18": "na vinā tehi, tasmā tena pariyāyena sabbe cattāropi khandhā ijjhanaṭṭhena iddhi nāma",
  "atk-s0517a:1279_19": "honti, patiṭṭhaṭṭhena pādā nāmātipi veditabbaṃ.",
  "atk-s0517a:1280_0": "Vīriyasamādhipadhānasaṅkhārasamannāgatanti ettha pana vīriyanti ca padhānasaṅkhāroti",
  "atk-s0517a:1280_1": "ca ekoyeva. Kasmā dvidhā vuttanti ce? Vīriyassa adhipatibhāvadassanavasenettha paṭhamaṃ",
  "atk-s0517a:1280_2": "vīriyaggahaṇaṃ kataṃ, tasseva catukiccasādhakattadassanatthaṃ padhānasaṅkhāravacanaṃ",
  "atk-s0517a:1280_3": "kataṃ. Evaṃ dvidhā vuttattā eva cetthāpi tayo tayo dhammāti vuttaṃ. Keci pana “vibhaṅge",
  "atk-s0517a:1280_4": "‘iddhīti yā tesaṃ tesaṃ dhammānaṃ iddhi samiddhi ijjhanā samijjhanā’ti vuttattā iddhi",
  "atk-s0517a:1280_5": "nāma anipphannā, iddhipādo nipphanno”ti vadanti. Idha pana iddhipi iddhipādopi nipphanno",
  "atk-s0517a:1280_6": "lakkhaṇabbhāhatoti sanniṭṭhānaṃ kataṃ. Iddhi samiddhītiādīhi ijjhanākārena dhammā",
  "atk-s0517a:1280_7": "eva vuttāti veditabbaṃ.",
  "atk-s0517a:1281_0": "Bhāvetīti āsevati. Suttantabhājanīye viya idhāpi iddhipādabhāvanā lokiyā eva. Tasmā",
  "atk-s0517a:1281_1": "iddhividhaṃ tāva sampādetukāmo lokiyaṃ iddhipādaṃ bhāvento pathavīkasiṇādīsu aṭṭhasu",
  "atk-s0517a:1281_2": "kasiṇesu adhikatavasippattaaṭṭhasamāpattiko kasiṇānulomato kasiṇapaṭilomato kasiṇānulomapaṭilomato",
  "atk-s0517a:1281_3": "jhānānulomato jhānapaṭilomato jhānānulomapaṭilomato jhānukkantikato kasiṇukkantikato",
  "atk-s0517a:1281_4": "jhānakasiṇukkantikato aṅgasaṅkantikato ārammaṇasaṅkantikato aṅgārammaṇasaṅkantikato",
  "atk-s0517a:1281_5": "aṅgavavatthānato ārammaṇavavatthānatoti imehi cuddasahi ākārehi cittaṃ paridametvā",
  "atk-s0517a:1281_6": "chandasīsavīriyasīsacittasīsavīmaṃsāsīsavasena punappunaṃ jhānaṃ samāpajjati. Aṅgārammaṇavavatthānampi",
  "atk-s0517a:1281_7": "keci icchanti. Pubbahetusampannena pana kasiṇesu catukkajjhānamatte ciṇṇavasināpi",
  "atk-s0517a:1281_8": "kātuṃ vaṭṭatīti taṃ taṃ iddhipādaṃ samādhiṃ bhāvento “anuppannānaṃ pāpakānaṃ akusalānaṃ",
  "atk-s0517a:1281_9": "dhammānaṃ anuppādāyā”tiādikaṃ catuppakāraṃ vīriyaṃ adhiṭṭhāti, tassa ca hānivuddhiyo",
  "atk-s0517a:1281_10": "ñatvā vīriyasamataṃ adhiṭṭhāti. So evaṃ catūsu iddhipādesu cittaṃ paribhāvetvā iddhividhaṃ sampādeti.",
  "atk-s0517a:1282_0": "So imesu catūsu iddhipādesūtiādīsu soti so bhāvitacaturiddhipādo bhikkhu. Catūsu",
  "atk-s0517a:1282_1": "iddhipādesu cittaṃ paribhāvetīti punappunaṃ chandādīsu ekekaṃ adhipatiṃ katvā jhānasamāpajjanavasena",
  "atk-s0517a:1282_2": "tesu cittaṃ paribhāveti nāma, chandādivāsanaṃ gāhāpetīti attho. Paridametīti nibbisevanaṃ",
  "atk-s0517a:1282_3": "karoti. Purimaṃ pacchimassa kāraṇavacanaṃ. Paribhāvitañhi cittaṃ paridamitaṃ hotīti.",
  "atk-s0517a:1282_4": "Muduṃ karotīti tathā dantaṃ cittaṃ vasippattaṃ karoti. Vase vattamānañhi cittaṃ “mudū”ti",
  "atk-s0517a:1282_5": "vuccati. Kammaniyanti kammakkhamaṃ kammayoggaṃ karoti. Mudu hi cittaṃ kammaniyaṃ",
  "atk-s0517a:1282_6": "hoti sudhantamiva suvaṇṇaṃ, idha pana iddhividhakammakkhamaṃ. Soti so paribhāvitacitto",
  "atk-s0517a:1282_7": "bhikkhu. Kāyampi citte samodahatītiādi iddhikaraṇakāle yathāsukhaṃ cittacārassa ijjhanatthaṃ",
  "atk-s0517a:1282_8": "yogavidhānaṃ dassetuṃ vuttaṃ. Tattha kāyampi citte samodahatīti attano karajakāyampi",
  "atk-s0517a:1282_9": "pādakajjhānacitte samodahati paveseti āropeti, kāyaṃ cittānugatikaṃ karotīti attho.",
  "atk-s0517a:1282_10": "Evaṃ karaṇaṃ adissamānena kāyena gamanassa upakārāya hoti. Cittampi kāye samodahatīti",
  "atk-s0517a:1282_11": "pādakajjhānacittaṃ attano karajakāye samodahati āropeti, cittampi kāyānugatikaṃ karotīti",
  "atk-s0517a:1282_12": "attho. Evaṃ karaṇaṃ dissamānena kāyena gamanassa upakārāya hoti. Samādahatītipi pāṭho,",
  "atk-s0517a:1282_13": "patiṭṭhāpetīti attho. Kāyavasena cittaṃ pariṇāmetīti pādakajjhānacittaṃ gahetvā karajakāye",
  "atk-s0517a:1282_14": "āropeti kāyānugatikaṃ karoti, idaṃ cittaṃ kāye samodahanassa vevacanaṃ. Cittavasena",
  "atk-s0517a:1282_15": "kāyaṃ pariṇāmetīti karajakāyaṃ gahetvā pādakajjhānacitte āropeti, cittānugatikaṃ",
  "atk-s0517a:1282_16": "karoti, idaṃ kāyaṃ citte samodahanassa vevacanaṃ. Adhiṭṭhātīti “evaṃ hotū”ti adhiṭṭhāti.",
  "atk-s0517a:1282_17": "Samodahanassa atthavivaraṇatthaṃ pariṇāmo vutto, pariṇāmassa atthavivaraṇatthaṃ adhiṭṭhānaṃ",
  "atk-s0517a:1282_18": "vuttaṃ. Yasmā samodahatīti mūlapadaṃ, pariṇāmeti adhiṭṭhātīti tassa atthaniddesapadāni,",
  "atk-s0517a:1282_19": "tasmā tesaṃ dvinnaṃyeva padānaṃ vasena pariṇāmetvāti adhiṭṭhahitvāti vuttaṃ, na vuttaṃ samodahitvāti.",
  "atk-s0517a:1283_0": "Sukhasaññañca lahusaññañca kāye okkamitvā viharatīti catutthajjhānena sahajātasukhasaññañca",
  "atk-s0517a:1283_1": "lahusaññañca samāpajjanavasena karajakāye okkamitvā pavesetvā viharati. Tāya saññāya",
  "atk-s0517a:1283_2": "okkantakāyassa panassa karajakāyopi tūlapicu viya lahuko hoti. Soti so katayogavidhāno",
  "atk-s0517a:1283_3": "bhikkhu. Tathābhāvitena cittenāti itthambhūtalakkhaṇe karaṇavacanaṃ, hetuatthe vā,",
  "atk-s0517a:1283_4": "tathābhāvitena cittena hetubhūtenāti attho. Parisuddhenāti upekkhāsatipārisuddhibhāvato",
  "atk-s0517a:1283_5": "parisuddhena. Parisuddhattāyeva pariyodātena, pabhassarenāti attho. Iddhividhañāṇāyāti",
  "atk-s0517a:1283_6": "iddhikoṭṭhāse, iddhivikappe vā ñāṇatthāya. Cittaṃ abhinīharatīti so bhikkhu vuttappakāravasena",
  "atk-s0517a:1283_7": "tasmiṃ citte abhiññāpādake jāte iddhividhañāṇādhigamatthāya parikammacittaṃ abhinīharati,",
  "atk-s0517a:1283_8": "kasiṇārammaṇato apanetvā iddhividhābhimukhaṃ peseti. Abhininnāmetīti adhigantabbaiddhipoṇaṃ",
  "atk-s0517a:1283_9": "iddhipabbhāraṃ karoti. Soti so evaṃ katacittābhinīhāro bhikkhu. Anekavihitanti anekavidhaṃ",
  "atk-s0517a:1283_10": "nānappakārakaṃ. Iddhividhanti iddhikoṭṭhāsaṃ, iddhivikappaṃ vā. Paccanubhotīti paccanubhavati,",
  "atk-s0517a:1283_11": "phasseti sacchikaroti pāpuṇātīti attho.",
  "atk-s0517a:1284_0": "102. Idānissa anekavihitabhāvaṃ dassento ekopi hutvātiādimāha. Tattha ekopi hutvāti",
  "atk-s0517a:1284_1": "iddhikaraṇato pubbe pakatiyā ekopi hutvā. Bahudhā hotīti bahunnaṃ santike caṅkamitukāmo",
  "atk-s0517a:1284_2": "vā, sajjhāyaṃ vā kattukāmo, pañhaṃ vā pucchitukāmo hutvā satampi sahassampi hoti.",
  "atk-s0517a:1284_3": "Kathaṃ panāyamevaṃ hoti? Iddhiyā bhūmipādapadamūlabhūte dhamme sampādetvā abhiññāpādakajjhānaṃ",
  "atk-s0517a:1284_4": "samāpajjitvā vuṭṭhāya sace sataṃ icchati, “sataṃ homi sataṃ homī”ti parikammaṃ katvā",
  "atk-s0517a:1284_5": "puna pādakajjhānaṃ samāpajjitvā vuṭṭhāya adhiṭṭhāti. Adhiṭṭhānacittena saheva sataṃ",
  "atk-s0517a:1284_6": "hoti. Sahassādīsupi eseva nayo. Sace evaṃ na ijjhati, puna parikammaṃ katvā dutiyampi",
  "atk-s0517a:1284_7": "samāpajjitvā vuṭṭhāya adhiṭṭhātabbaṃ. Saṃyuttaṭṭhakathāyañhi “ekavāraṃ dvevāraṃ samāpajjituṃ",
  "atk-s0517a:1284_8": "vaṭṭatī”ti vuttaṃ. Tattha pādakajjhānacittaṃ nimittārammaṇaṃ, parikammacittāni satārammaṇāni",
  "atk-s0517a:1284_9": "vā sahassārammaṇāni vā. Tāni ca kho vaṇṇavaseneva, no paṇṇattivasena. Adhiṭṭhānacittampi",
  "atk-s0517a:1284_10": "tatheva satārammaṇaṃ vā sahassārammaṇaṃ vā, taṃ paṭhamappanācittamiva gotrabhuanantaraṃ",
  "atk-s0517a:1284_11": "ekameva uppajjati rūpāvacaracatutthajjhānikaṃ. Tattha ye te bahū nimmitā, te aniyametvā",
  "atk-s0517a:1284_12": "nimmitattā iddhimatā sadisāva honti. Ṭhānanisajjādīsu vā bhāsitatuṇhībhāvādīsu vā",
  "atk-s0517a:1284_13": "yaṃ yaṃ iddhimā karoti, taṃtadeva karonti. Sace pana nānāvaṇṇe kātukāmo hoti, keci",
  "atk-s0517a:1284_14": "paṭhamavaye keci majjhimavaye keci pacchimavaye, tathā dīghakese upaḍḍhamuṇḍamuṇḍe",
  "atk-s0517a:1284_15": "missakakese upaḍḍharattacīvare paṇḍukacīvare padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni",
  "atk-s0517a:1284_16": "karonte, aparepi vā nānappakārake kātukāmo hoti, tena pādakajjhānato vuṭṭhāya “ettakā",
  "atk-s0517a:1284_17": "bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya",
  "atk-s0517a:1284_18": "adhiṭṭhātabbaṃ. Adhiṭṭhānacittena saddhiṃ icchitappakārāyeva hontīti. Esa nayo “bahudhāpi",
  "atk-s0517a:1284_19": "hutvā eko hotī”tiādīsu. Ayaṃ pana viseso – iminā hi bhikkhunā evaṃ bahubhāvaṃ nimminitvā",
  "atk-s0517a:1284_20": "puna “ekova hutvā caṅkamissāmi, sajjhāyaṃ karissāmi, pañhaṃ pucchissāmī”ti cintetvā",
  "atk-s0517a:1284_21": "vā “ayaṃ vihāro appabhikkhuko, sace keci āgamissanti, kuto ime ettakā ekasadisā bhikkhū",
  "atk-s0517a:1284_22": "addhā therassa esānubhāvoti maṃ jānissantī”ti appicchatāya vā antarāva “eko homī”ti",
  "atk-s0517a:1284_23": "icchantena pādakajjhānaṃ samāpajjitvā vuṭṭhāya “eko homī”ti parikammaṃ katvā puna",
  "atk-s0517a:1284_24": "samāpajjitvā vuṭṭhāya “eko homī”ti adhiṭṭhātabbaṃ. Adhiṭṭhānacittena saddhiṃyeva",
  "atk-s0517a:1284_25": "eko hoti. Evaṃ akaronto pana yathāparicchinnakālavasena sayameva eko hoti.",
  "atk-s0517a:1285_0": "Āvibhāvanti pākaṭabhāvaṃ karotīti attho. Tirobhāvanti paṭicchannabhāvaṃ karotīti",
  "atk-s0517a:1285_1": "attho. Āvibhāvaṃ paccanubhoti, tirobhāvaṃ paccanubhotīti purimena vā sambandho. Tatrāyaṃ",
  "atk-s0517a:1285_2": "iddhimā āvibhāvaṃ kattukāmo andhakāraṃ vā ālokaṃ karoti, paṭicchannaṃ vā vivaṭaṃ",
  "atk-s0517a:1285_3": "karoti, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre ṭhitopi",
  "atk-s0517a:1285_4": "vā dissati, evaṃ attānaṃ vā paraṃ vā kattukāmo pādakajjhānato vuṭṭhāya “idaṃ andhakāraṃ",
  "atk-s0517a:1285_5": "ālokajātaṃ hotū”ti vā, “idaṃ paṭicchannaṃ vivaṭaṃ hotū”ti vā, “idaṃ anāpāthaṃ āpāthaṃ",
  "atk-s0517a:1285_6": "hotū”ti vā āvajjitvā parikammaṃ katvā vuttanayeneva adhiṭṭhāti. Saha adhiṭṭhānā yathādhiṭṭhitameva",
  "atk-s0517a:1285_7": "hoti. Pare dūre ṭhitāpi passanti, sayampi passitukāmo passati. Tirobhāvaṃ kattukāmo",
  "atk-s0517a:1285_8": "pana ālokaṃ vā andhakāraṃ karoti, appaṭicchannaṃ vā paṭicchannaṃ, āpāthaṃ vā anāpāthaṃ",
  "atk-s0517a:1285_9": "karoti. Kathaṃ? Ayañhi yathā appaṭicchannopi samīpe ṭhitopi vā na dissati, evaṃ attānaṃ",
  "atk-s0517a:1285_10": "vā paraṃ vā kattukāmo pādakajjhānā vuṭṭhahitvā “idaṃ ālokaṭṭhānaṃ andhakāraṃ hotū”ti",
  "atk-s0517a:1285_11": "vā, “idaṃ appaṭicchannaṃ paṭicchannaṃ hotū”ti vā, “idaṃ āpāthaṃ anāpāthaṃ hotū”ti",
  "atk-s0517a:1285_12": "vā āvajjitvā parikammaṃ katvā vuttanayeneva adhiṭṭhāti. Saha adhiṭṭhānā yathādhiṭṭhitameva",
  "atk-s0517a:1285_13": "hoti. Pare samīpe ṭhitāpi na passanti, sayampi apassitukāmo na passati. Apica sabbampi",
  "atk-s0517a:1285_14": "pākaṭapāṭihāriyaṃ āvibhāvo nāma, apākaṭapāṭihāriyaṃ tirobhāvo nāma. Tattha pākaṭapāṭihāriye",
  "atk-s0517a:1285_15": "iddhipi paññāyati iddhimāpi. Taṃ yamakapāṭihāriyena dīpetabbaṃ. Apākaṭapāṭihāriye",
  "atk-s0517a:1285_16": "iddhiyeva paññāyati, na iddhimā. Taṃ mahakasuttena ca brahmanimantanikasuttena ca dīpetabbaṃ.",
  "atk-s0517a:1286_0": "Tirokuṭṭanti parakuṭṭaṃ, kuṭṭassa parabhāganti vuttaṃ hoti. Esa nayo tiropākāratiropabbatesu.",
  "atk-s0517a:1286_1": "Kuṭṭoti ca gehabhitti. Pākāroti gehavihāragāmādīnaṃ parikkhepapākāro. Pabbatoti paṃsupabbato",
  "atk-s0517a:1286_2": "vā pāsāṇapabbato vā. Asajjamānoti alaggamāno. Seyyathāpi ākāseti ākāse viya. Evaṃ",
  "atk-s0517a:1286_3": "gantukāmena pana ākāsakasiṇaṃ samāpajjitvā vuṭṭhāya kuṭṭaṃ vā pākāraṃ vā pabbataṃ",
  "atk-s0517a:1286_4": "vā āvajjitvā kataparikammena “ākāso hotū”ti adhiṭṭhātabbo, ākāsova hoti. Adho otaritukāmassa,",
  "atk-s0517a:1286_5": "uddhaṃ vā ārohitukāmassa susiro hoti, vinivijjhitvā gantukāmassa chiddo. So tattha",
  "atk-s0517a:1286_6": "asajjamāno gacchati. Sace panassa bhikkhuno adhiṭṭhahitvā gacchantassa antarā pabbato",
  "atk-s0517a:1286_7": "vā rukkho vā uṭṭheti, kiṃ puna samāpajjitvā adhiṭṭhātabbanti? Doso natthi. Puna samāpajjitvā",
  "atk-s0517a:1286_8": "adhiṭṭhānañhi upajjhāyassa santike nissayaggahaṇasadisaṃ hoti. Iminā pana bhikkhunā",
  "atk-s0517a:1286_9": "“ākāso hotū”ti adhiṭṭhitattā ākāso hotiyeva. Purimādhiṭṭhānabaleneva cassa antarā",
  "atk-s0517a:1286_10": "añño pabbato vā rukkho vā utumayo uṭṭhahissatīti aṭṭhānametaṃ. Aññena iddhimatā nimmite",
  "atk-s0517a:1286_11": "pana paṭhamaṃ nimmānaṃ balavaṃ hoti. Itarena tassa uddhaṃ vā adho vā gantabbaṃ.",
  "atk-s0517a:1287_0": "Pathaviyāpi ummujjanimujjanti ettha ummujjanti uṭṭhānaṃ, nimujjanti saṃsīdanaṃ, ummujjañca",
  "atk-s0517a:1287_1": "nimujjañca ummujjanimujjaṃ. Evaṃ kattukāmena pana āpokasiṇaṃ samāpajjitvā uṭṭhāya",
  "atk-s0517a:1287_2": "“ettake ṭhāne pathavī udakaṃ hotū”ti paricchinditvā parikammaṃ katvā vuttanayeneva",
  "atk-s0517a:1287_3": "adhiṭṭhātabbaṃ. Saha adhiṭṭhānā yathāparicchinne ṭhāne pathavī udakameva hoti. So",
  "atk-s0517a:1287_4": "tattha ummujjanimujjaṃ karoti seyyathāpi udake. Na kevalañca ummujjanimujjameva,",
  "atk-s0517a:1287_5": "nhānapānamukhadhovanabhaṇḍakadhovanādīsu yaṃ yaṃ icchati, taṃ taṃ karoti. Na kevalañca",
  "atk-s0517a:1287_6": "udakameva karoti, sappitelamadhuphāṇitādīsupi yaṃ yaṃ icchati, taṃ taṃ “idañcidañca",
  "atk-s0517a:1287_7": "ettakaṃ hotū”ti āvajjitvā parikammaṃ katvā adhiṭṭhahantassa yathādhiṭṭhitameva hoti.",
  "atk-s0517a:1287_8": "Uddharitvā bhājanagataṃ karontassa sappi sappiyeva hoti, telādīni telādīniyeva, udakaṃ",
  "atk-s0517a:1287_9": "udakameva. So tattha temitukāmova temeti, na temitukāmo na temeti. Tasseva ca sā",
  "atk-s0517a:1287_10": "pathavī udakaṃ hoti, sesajanassa pathavīyeva. Tattha manussā pattikāpi gacchanti,",
  "atk-s0517a:1287_11": "yānādīhipi gacchanti, kasikammādīnipi karontiyeva. Sace panāyaṃ “tesampi udakaṃ hotū”ti",
  "atk-s0517a:1287_12": "icchati, hotiyeva. Paricchinnakālaṃ pana atikkamitvā yaṃ pakatiyā ghaṭataḷākādīsu",
  "atk-s0517a:1287_13": "udakaṃ, taṃ ṭhapetvā avasesaṃ paricchinnaṭṭhānaṃ pathavīyeva hoti.",
  "atk-s0517a:1288_0": "Udakepi abhijjamāne gacchatīti ettha yaṃ udakaṃ akkamitvā saṃsīdati, taṃ bhijjamānanti",
  "atk-s0517a:1288_1": "vuccati, viparītaṃ abhijjamānaṃ. Evaṃ gantukāmena pana pathavīkasiṇaṃ samāpajjitvā",
  "atk-s0517a:1288_2": "vuṭṭhāya “ettake ṭhāne udakaṃ pathavī hotū”ti paricchinditvā parikammaṃ katvā vuttanayeneva",
  "atk-s0517a:1288_3": "adhiṭṭhātabbaṃ. Saha adhiṭṭhānā yathāparicchinnaṭṭhāne udakaṃ pathavīyeva hoti. So",
  "atk-s0517a:1288_4": "tattha gacchati seyyathāpi pathaviyaṃ. Na kevalañca gacchati, yaṃ yaṃ iriyāpathaṃ",
  "atk-s0517a:1288_5": "icchati, taṃ taṃ kappeti. Na kevalañca pathavimeva karoti, maṇisuvaṇṇapabbatarukkhādīsupi",
  "atk-s0517a:1288_6": "yaṃ yaṃ icchati, taṃ taṃ vuttanayeneva āvajjitvā adhiṭṭhāti, yathādhiṭṭhitameva hoti.",
  "atk-s0517a:1288_7": "Tasseva ca taṃ udakaṃ pathavī hoti, sesajanassa udakameva. Macchakacchapā ca udakakākādayo",
  "atk-s0517a:1288_8": "ca yathāruci vicaranti. Sace panāyaṃ aññesampi manussānaṃ taṃ pathaviṃ kātuṃ icchati,",
  "atk-s0517a:1288_9": "karotiyeva. Yathāparicchinnakālātikkamena pana udakameva hoti.",
  "atk-s0517a:1289_0": "Ākāsepi pallaṅkena kamatīti antalikkhe samantato ūrubaddhāsanena gacchati. Pakkhī",
  "atk-s0517a:1289_1": "sakuṇoti pakkhehi yutto sakuṇo, na aparipuṇṇapakkho lūnapakkho vā. Tādiso hi ākāse",
  "atk-s0517a:1289_2": "gantuṃ na sakkoti. Evamākāse gantukāmena pana pathavīkasiṇaṃ samāpajjitvā vuṭṭhāya",
  "atk-s0517a:1289_3": "sace nisinno gantumicchati, pallaṅkappamāṇaṃ ṭhānaṃ paricchinditvā parikammaṃ katvā",
  "atk-s0517a:1289_4": "vuttanayeneva adhiṭṭhātabbaṃ. Sace nipanno gantukāmo hoti, mañcappamāṇaṃ, sace padasā",
  "atk-s0517a:1289_5": "gantukāmo hoti, maggappamāṇanti evaṃ yathānurūpaṃ ṭhānaṃ paricchinditvā vuttanayeneva",
  "atk-s0517a:1289_6": "“pathavī hotū”ti adhiṭṭhātabbaṃ. Saha adhiṭṭhānā pathavīyeva hoti. Ākāse gantukāmena",
  "atk-s0517a:1289_7": "ca bhikkhunā dibbacakkhulābhināpi bhavitabbaṃ. Kasmā? Yasmā antarā utusamuṭṭhānā",
  "atk-s0517a:1289_8": "vā pabbatarukkhādayo honti, nāgasupaṇṇādayo vā usūyantā māpenti, tesaṃ dassanatthaṃ.",
  "atk-s0517a:1289_9": "Te pana disvā kiṃ kātabbanti? Pādakajjhānaṃ samāpajjitvā vuṭṭhāya “ākāso hotū”ti",
  "atk-s0517a:1289_10": "parikammaṃ katvā adhiṭṭhātabbaṃ. Apica okāse orohaṇatthampi iminā dibbacakkhulābhinā",
  "atk-s0517a:1289_11": "bhavitabbaṃ. Ayañhi sace anokāse nhānatitthe vā gāmadvāre vā orohati, mahājanassa",
  "atk-s0517a:1289_12": "pākaṭo hoti, tasmā dibbacakkhunā passitvā anokāsaṃ vajjetvā okāse otaratīti.",
  "atk-s0517a:1290_0": "Imepi candimasūriye evaṃmahiddhike evaṃmahānubhāveti ettha candimasūriyānaṃ dvācattālīsayojanasahassoparicaraṇena",
  "atk-s0517a:1290_1": "mahiddhikatā, tīsu dīpesu ekakkhaṇe ālokakaraṇena mahānubhāvatā veditabbā, evaṃ uparicaraṇaālokapharaṇehi",
  "atk-s0517a:1290_2": "vā mahiddhike, teneva mahiddhikattena mahānubhāve. Parāmasatīti pariggaṇhāti, ekadese",
  "atk-s0517a:1290_3": "vā phusati. Parimajjatīti samantato ādāsatalaṃ viya parimajjati. Ayaṃ panassa iddhi",
  "atk-s0517a:1290_4": "abhiññāpādakajjhānavaseneva ijjhati, natthettha kasiṇasamāpattiniyamo. Svāyaṃ yadi",
  "atk-s0517a:1290_5": "icchati gantvā parāmasituṃ, gantvā parāmasati. Sace pana idheva nisinnako vā nipannako",
  "atk-s0517a:1290_6": "vā parāmasitukāmo hoti, “hatthapāse hotū”ti adhiṭṭhāti. Adhiṭṭhānabalena vaṇṭā muttatālaphalaṃ",
  "atk-s0517a:1290_7": "viya āgantvā hatthapāse ṭhite vā parāmasati, hatthaṃ vā vaḍḍhetvā parāmasati. Hatthaṃ",
  "atk-s0517a:1290_8": "vaḍḍhentassa pana kiṃ upādinnakaṃ vaḍḍhati anupādinnakaṃ vāti? Upādinnakaṃ nissāya",
  "atk-s0517a:1290_9": "anupādinnakaṃ vaḍḍhati. Yo evaṃ katvā na kevalaṃ candimasūriye parāmasati, sace icchati,",
  "atk-s0517a:1290_10": "pādakathalikaṃ katvā pāde ṭhapeti, pīṭhaṃ katvā nisīdati, mañcaṃ katvā nipajjati,",
  "atk-s0517a:1290_11": "apassenaphalakaṃ katvā apassayati. Yathā eko, evaṃ aparopi. Anekesupi hi bhikkhusatasahassesu",
  "atk-s0517a:1290_12": "evaṃ karontesu tesañca ekamekassa tatheva ijjhati. Candimasūriyānañca gamanampi ālokakaraṇampi",
  "atk-s0517a:1290_13": "tatheva hoti. Yathā hi pātisahassesu udakapūresu sabbapātīsu candamaṇḍalāni dissanti,",
  "atk-s0517a:1290_14": "pākatikameva candassa gamanaṃ ālokakaraṇañca hoti, tathūpamametaṃ pāṭihāriyaṃ. Yāva",
  "atk-s0517a:1290_15": "brahmalokāpi kāyena vasaṃ vattetīti brahmalokaṃ paricchedaṃ katvā etthantare anekavidhaṃ",
  "atk-s0517a:1290_16": "abhiññaṃ karonto attano kāyena vasaṃ issariyaṃ vatteti. Vitthāro panettha iddhikathāyaṃ āvibhavissatīti.",
  "atk-s0517a:1291": "Iddhividhañāṇaniddesavaṇṇanā niṭṭhitā.",
  "atk-s0517a:1292": "51. Sotadhātuvisuddhiñāṇaniddesavaṇṇanā",
  "atk-s0517a:1293_0": "103. Sotadhātuvisuddhiñāṇaniddese dūrepi saddānantiādi dibbasotaṃ uppādetukāmassa",
  "atk-s0517a:1293_1": "ādikammikassa bhikkhuno upāyasandassanatthaṃ vuttaṃ. Tattha dūrepi saddānaṃ saddanimittanti",
  "atk-s0517a:1293_2": "dūre saddānaṃ antare saddaṃ. Saddoyeva hi nimittakaraṇavasena saddanimittaṃ. “Dūre”ti",
  "atk-s0517a:1293_3": "vuttepi pakatisotassa āpāthaṭṭhāneyeva. Oḷārikānanti thūlānaṃ. Sukhumānanti aṇūnaṃ.",
  "atk-s0517a:1293_4": "Saṇhasaṇhānanti saṇhatopi saṇhānaṃ, atisaṇhānanti attho. Etena paramasukhumā saddā",
  "atk-s0517a:1293_5": "vuttā honti. Imaṃ ñāṇaṃ uppādetukāmena ādikammikena jhāyinā abhiññāpādakajjhānaṃ",
  "atk-s0517a:1293_6": "samāpajjitvā vuṭṭhāya parikammasamādhicittena paṭhamataraṃ pakatisotapathe dūre oḷāriko",
  "atk-s0517a:1293_7": "araññe sīhādīnaṃ saddo āvajjitabbo. Vihāre ghaṇḍisaddo bherisaddo saṅkhasaddo sāmaṇeradaharabhikkhūnaṃ",
  "atk-s0517a:1293_8": "sabbathāmena sajjhāyantānaṃ sajjhāyanasaddo pakatikathaṃ kathentānaṃ “kiṃ, bhante,",
  "atk-s0517a:1293_9": "kiṃ, āvuso”tiādisaddo sakuṇasaddo vātasaddo padasaddo pakkuthitaudakassa cicciṭāyanasaddo",
  "atk-s0517a:1293_10": "ātape sussamānatālapaṇṇasaddo kunthakipillikādisaddoti evaṃ sabboḷārikato pabhuti",
  "atk-s0517a:1293_11": "yathākkamena sukhumasukhumasaddā āvajjitabbā.",
  "atk-s0517a:1294_0": "Evaṃ karontena ca puratthimādīsu dasasu disāsu kamena ekekissā disāya saddanimittaṃ",
  "atk-s0517a:1294_1": "vuttanayena manasi kātabbaṃ. Manasi karontena ca ye saddā pakatisotassa suyyanti,",
  "atk-s0517a:1294_2": "tesu pakatisotamodhāya manodvārikena cittena manasi kātabbaṃ. Tassa te saddā pakaticittassāpi",
  "atk-s0517a:1294_3": "pākaṭā honti, parikammasamādhicittassa pana ativiya pākaṭā honti. Tassevaṃ saddanimittaṃ",
  "atk-s0517a:1294_4": "manasikaroto idāni dibbasotadhātu uppajjissatīti tesu saddesu aññataraṃ ārammaṇaṃ",
  "atk-s0517a:1294_5": "katvā manodvārāvajjanaṃ uppajjati, tasmiṃ niruddhe cattāri pañca vā javanāni javanti.",
  "atk-s0517a:1294_6": "Yesaṃ purimāni tīṇi cattāri vā parikammopacārānulomagotrabhunāmakāni kāmāvacarāni,",
  "atk-s0517a:1294_7": "catutthaṃ pañcamaṃ vā appanācittaṃ rūpāvacaracatutthajjhānikaṃ. Tattha yaṃ tena appanācittena",
  "atk-s0517a:1294_8": "saddhiṃ uppannaṃ ñāṇaṃ, ayaṃ dibbasotadhātu. Taṃ thāmagataṃ karontena “etthantare",
  "atk-s0517a:1294_9": "saddaṃ suṇāmī”ti ekaṅgulamattaṃ paricchinditvā vaḍḍhetabbaṃ, tato dvaṅgulacaturaṅgulaaṭṭhaṅgulavidatthiratanaantogabbhapamukha-",
  "atk-s0517a:1294_10": "pāsādapariveṇasaṅghārāmagocaragāmajanapadādivasena yāva cakkavāḷaṃ, tato vā bhiyyopi",
  "atk-s0517a:1294_11": "paricchinditvā paricchinditvā vaḍḍhetabbaṃ. Evaṃ adhigatābhiñño esa pādakajjhānārammaṇena",
  "atk-s0517a:1294_12": "phuṭṭhokāsabbhantaragate sadde puna pādakajjhānaṃ asamāpajjitvāpi abhiññāñāṇena suṇātiyeva.",
  "atk-s0517a:1294_13": "Evaṃ suṇanto ca sacepi yāvabrahmalokā saṅkhabheripaṇavādisaddehi ekakolāhalaṃ hoti,",
  "atk-s0517a:1294_14": "pāṭiyekkaṃ vavatthāpetukāmatāya sati “ayaṃ saṅkhasaddo, ayaṃ bherisaddo”ti vavatthāpetuṃ",
  "atk-s0517a:1294_15": "sakkotiyeva. Abhiññāñāṇena sute sātthake sadde pacchā kāmāvacaracittena atthaṃ jānāti.",
  "atk-s0517a:1294_16": "Dibbasotaṃ pakatisotavatoyeva uppajjati, no badhirassa. Pacchā pakatisote vinaṭṭhepi",
  "atk-s0517a:1294_17": "dibbasotaṃ na vinassatīti vadanti.",
  "atk-s0517a:1295_0": "So dibbāya sotadhātuyāti ettha dibbasadisattā dibbā. Devānañhi sucaritakammābhinibbattā",
  "atk-s0517a:1295_1": "pittasemharudhirādīhi apalibuddhā upakkilesavimuttatāya dūrepi ārammaṇasampaṭicchanasamatthā",
  "atk-s0517a:1295_2": "dibbā pasādasotadhātu hoti. Ayañcāpi imassa bhikkhuno vīriyabhāvanābalanibbattā ñāṇasotadhātu",
  "atk-s0517a:1295_3": "tādisāyevāti dibbasadisattā dibbā. Apica dibbavihāravasena paṭiladdhattā, attanā",
  "atk-s0517a:1295_4": "ca dibbavihārasannissitattāpi dibbā, savanaṭṭhena nijjīvaṭṭhena ca sotadhātu, sotadhātukiccakaraṇena",
  "atk-s0517a:1295_5": "ca sotadhātu viyātipi sotadhātu. Tāya dibbāya sotadhātuyā. Visuddhāyāti parisuddhāya",
  "atk-s0517a:1295_6": "nirupakkilesāya. Atikkantamānusikāyāti manussūpacāraṃ atikkamitvā saddasavanena mānusikaṃ",
  "atk-s0517a:1295_7": "maṃsasotadhātuṃ atikkantāya vītivattitvā ṭhitāya. Ubho sadde suṇātīti dve sadde suṇāti.",
  "atk-s0517a:1295_8": "Katame dve? Dibbe ca mānuse ca, devānañca manussānañca saddeti vuttaṃ hoti. Etena",
  "atk-s0517a:1295_9": "padesapariyādānaṃ veditabbaṃ. Ye dūre santike cāti ye saddā dūre paracakkavāḷepi,",
  "atk-s0517a:1295_10": "ye ca santike antamaso sadehasannissitapāṇakasaddāpi, te suṇātīti vuttaṃ hoti. Etena",
  "atk-s0517a:1295_11": "nippadesapariyādānaṃ veditabbanti.",
  "atk-s0517a:1296": "Sotadhātuvisuddhiñāṇaniddesavaṇṇanā niṭṭhitā.",
  "atk-s0517a:1297": "52. Cetopariyañāṇaniddesavaṇṇanā",
  "atk-s0517a:1298_0": "104. Cetopariyañāṇaniddese so evaṃ pajānātīti idāni vattabbaṃ vidhānaṃ upadisati.",
  "atk-s0517a:1298_1": "Idaṃ rūpaṃ somanassindriyasamuṭṭhitantiādi ādikammikena jhāyinā paṭipajjitabbaṃ vidhānaṃ.",
  "atk-s0517a:1298_2": "Kathaṃ? Etañhi ñāṇaṃ uppādetukāmena jhāyinā paṭhamaṃ tāva dibbacakkhuñāṇaṃ uppādetabbaṃ.",
  "atk-s0517a:1298_3": "Etañhi dibbacakkhuvasena ijjhati, taṃ etassa parikammaṃ. Tasmā tena bhikkhunā ālokaṃ",
  "atk-s0517a:1298_4": "vaḍḍhetvā dibbena cakkhunā parassa hadayarūpaṃ nissāya vattamānassa lohitassa vaṇṇaṃ",
  "atk-s0517a:1298_5": "passitvā passitvā cittaṃ pariyesitabbaṃ. Tañhi lohitaṃ kusalasomanasse vattamāne",
  "atk-s0517a:1298_6": "rattaṃ hoti nigrodhapakkavaṇṇaṃ, akusalasomanasse vattamāne tadeva luḷitaṃ hoti,",
  "atk-s0517a:1298_7": "domanasse vattamāne kāḷakaṃ hoti jambupakkavaṇṇaṃ luḷitaṃ. Kusalūpekkhāya vattamānāya",
  "atk-s0517a:1298_8": "pasannaṃ hoti tilatelavaṇṇaṃ. Akusalūpekkhāya vattamānāya tadeva luḷitaṃ hoti. Tasmā",
  "atk-s0517a:1298_9": "tena “idaṃ rūpaṃ somanassindriyasamuṭṭhitaṃ, idaṃ rūpaṃ domanassindriyasamuṭṭhitaṃ,",
  "atk-s0517a:1298_10": "idaṃ rūpaṃ upekkhindriyasamuṭṭhita”nti parassa hadayalohitavaṇṇaṃ passitvā passitvā",
  "atk-s0517a:1298_11": "cittaṃ pariyesantena cetopariyañāṇaṃ thāmagataṃ kātabbaṃ. Evaṃ thāmagate hi tasmiṃ",
  "atk-s0517a:1298_12": "anukkamena sabbampi kāmāvacarādibhedaṃ cittaṃ pajānāti cittā cittameva saṅkamanto",
  "atk-s0517a:1298_13": "vinā hadayarūpadassanena. Vuttampi cetaṃ aṭṭhakathāyaṃ –",
  "atk-s0517a:1299_0": "“Āruppe parassa cittaṃ jānitukāmo kassa hadayarūpaṃ passati, kassindriyavikāraṃ oloketīti?",
  "atk-s0517a:1299_1": "Na kassaci. Iddhimato visayo esa, yadidaṃ yattha katthaci cittaṃ āvajjanto soḷasappabhedaṃ",
  "atk-s0517a:1299_2": "cittaṃ jānāti. Akatābhinivesassa pana vasena ayaṃ kathā”ti.",
  "atk-s0517a:1300_0": "Parasattānanti attānaṃ ṭhapetvā sesasattānaṃ. Parapuggalānanti idampi iminā ekatthameva,",
  "atk-s0517a:1300_1": "veneyyavasena pana desanāvilāsena ca byañjanena nānattaṃ kataṃ. Cetasā ceto paricca",
  "atk-s0517a:1300_2": "pajānātīti attano cittena tesaṃ cittaṃ paricchinditvā sarāgādivasena nānappakārato",
  "atk-s0517a:1300_3": "jānāti. Sarāgaṃ vātiādīsu vā-saddo samuccayattho. Tattha aṭṭhavidhaṃ lobhasahagatacittaṃ",
  "atk-s0517a:1300_4": "sarāgaṃ cittaṃ nāma, avasesaṃ catubhūmakakusalābyākatacittaṃ vītarāgaṃ nāma. Dve",
  "atk-s0517a:1300_5": "domanassacittāni, dve vicikicchāuddhaccacittānīti imāni pana cattāri cittāni imasmiṃ",
  "atk-s0517a:1300_6": "duke saṅgahaṃ na gacchanti. Keci pana therā tānipi vītarāgapadena saṅgaṇhanti. Duvidhaṃ",
  "atk-s0517a:1300_7": "pana domanassasahagataṃ cittaṃ sadosaṃ cittaṃ nāma, sabbampi catubhūmakaṃ kusalābyākataṃ",
  "atk-s0517a:1300_8": "vītadosaṃ nāma. Sesāni dasa akusalacittāni imasmiṃ duke saṅgahaṃ na gacchanti. Keci",
  "atk-s0517a:1300_9": "pana therā tānipi vītadosapadena saṅgaṇhanti. Samohaṃ vītamohanti ettha pana mohekahetukavasena",
  "atk-s0517a:1300_10": "vicikicchāuddhaccasahagatadvayameva samohaṃ. Mohassa pana sabbākusalesu sambhavato",
  "atk-s0517a:1300_11": "dvādasavidhampi akusalaṃ cittaṃ “samoha”nti veditabbaṃ. Avasesaṃ kusalābyākataṃ vītamohaṃ.",
  "atk-s0517a:1300_12": "Thinamiddhānugataṃ pana saṃkhittaṃ, uddhaccānugataṃ vikkhittaṃ. Rūpāvacarārūpāvacaraṃ",
  "atk-s0517a:1300_13": "mahaggataṃ, avasesaṃ amahaggataṃ. Sabbampi tebhūmakaṃ sauttaraṃ, lokuttaraṃ anuttaraṃ.",
  "atk-s0517a:1300_14": "Upacārappattaṃ appanāppattañca samāhitaṃ, tadubhayamasampattaṃ asamāhitaṃ. Tadaṅgavikkhambhanasamucchedapaṭippassaddhinissaraṇavimuttippattaṃ",
  "atk-s0517a:1300_15": "vimuttaṃ, pañcavidhampi etaṃ vimuttimappattaṃ avimuttanti veditabbaṃ. Iti cetopariyañāṇalābhī",
  "atk-s0517a:1300_16": "bhikkhu soḷasappabhedampi cittaṃ pajānāti. Puthujjanā pana ariyānaṃ maggaphalacittaṃ",
  "atk-s0517a:1300_17": "na jānanti, ariyāpi ca heṭṭhimā heṭṭhimā uparimānaṃ uparimānaṃ maggaphalacittaṃ na",
  "atk-s0517a:1300_18": "jānanti, uparimā uparimā pana heṭṭhimānaṃ heṭṭhimānaṃ cittaṃ jānantīti.",
  "atk-s0517a:1301": "Cetopariyañāṇaniddesavaṇṇanā niṭṭhitā.",
  "atk-s0517a:1302": "53. Pubbenivāsānussatiñāṇaniddesavaṇṇanā",
  "atk-s0517a:1303_0": "105. Pubbenivāsānussatiñāṇaniddese evaṃ pajānātītiādi catūsu iddhipādesu paribhāvitacittassa",
  "atk-s0517a:1303_1": "pubbenivāsānussatiñāṇaṃ uppādetukāmassa taduppādanavidhānadassanatthaṃ vuttaṃ. Kamato",
  "atk-s0517a:1303_2": "hi paṭiccasamuppādaṃ passitvā viññāṇanāmarūpasaḷāyatanaphassavedanāsaṅkhātaṃ paccuppannaṃ",
  "atk-s0517a:1303_3": "phalasaṅkhepaṃ passati, tassa paccayaṃ purimabhave kammakilesasaṅkhātaṃ hetusaṅkhepaṃ",
  "atk-s0517a:1303_4": "passati, tassa paccayaṃ purimabhaveyeva phalasaṅkhepaṃ passati, tassa paccayaṃ tatiyabhave",
  "atk-s0517a:1303_5": "hetusaṅkhepaṃ passati. Evaṃ paṭiccasamuppādadassanena jātiparamparaṃ passati. Evaṃ",
  "atk-s0517a:1303_6": "bahūpakāro pubbenivāsānussatiñāṇassa paṭiccasamuppādamanasikāro. Tattha “imasmiṃ",
  "atk-s0517a:1303_7": "sati idaṃ hoti, imassuppādā idaṃ uppajjatī”ti idaṃ paṭiccasamuppādaniddesassa uddesavacanaṃ.",
  "atk-s0517a:1303_8": "Evaṃ tesaṃ aññataravacaneneva atthe siddhe dvidhā vacanaṃ kasmāti ce? Atthanānattasabbhāvato.",
  "atk-s0517a:1303_9": "Kathaṃ? Imasmiṃ satīti imasmiṃ paccaye vijjamāne. Idaṃ sabbapaccayānaṃ sādhāraṇavacanaṃ.",
  "atk-s0517a:1303_10": "Idaṃ hotīti idaṃ paccayuppannaṃ bhavati. Idaṃ sabbapaccayuppannānaṃ sādhāraṇavacanaṃ.",
  "atk-s0517a:1303_11": "Iminā sakalena vacanena ahetukavādo paṭisiddho hoti. Ye hi dhammā paccayasambhavā",
  "atk-s0517a:1303_12": "honti, na paccayābhāvā, te ahetukā nāma na hontīti. Imassuppādāti imassa paccayassa",
  "atk-s0517a:1303_13": "uppādahetu. Idaṃ sabbapaccayānaṃ uppādavantatādīpanavacanaṃ. Idaṃ uppajjatīti idaṃ",
  "atk-s0517a:1303_14": "paccayuppannaṃ uppajjati. Idaṃ sabbapaccayuppannānaṃ tato uppajjamānatādīpanavacanaṃ.",
  "atk-s0517a:1303_15": "Iminā sakalena vacanena sassatāhetukavādo paṭisiddho hoti. Ye hi uppādavanto dhammā,",
  "atk-s0517a:1303_16": "te aniccā. Tasmā satipi sahetukatte aniccahetukā ete dhammā na loke niccasammatapakatipurisādihetukāti vuttaṃ hoti.",
  "atk-s0517a:1304_0": "Yadidanti niddisitabbatthasandassanaṃ. Avijjāpaccayā saṅkhārāti ettha yaṃ paṭicca",
  "atk-s0517a:1304_1": "phalameti, so paccayo. Paṭiccāti na vinā, apaccakkhitvāti attho. Etīti uppajjati",
  "atk-s0517a:1304_2": "ceva pavattati cāti attho. Apica upakārakaṭṭho paccayaṭṭho, avijjā ca sā paccayo",
  "atk-s0517a:1304_3": "cāti avijjāpaccayo. Tasmā avijjāpaccayā saṅkhārā sambhavantīti yojanā. Evaṃ sambhavanti-saddassa",
  "atk-s0517a:1304_4": "sesapadehipi yojanā kātabbā. Sokādīsu ca socanaṃ soko. Paridevanaṃ paridevo. Dukkhatīti",
  "atk-s0517a:1304_5": "dukkhaṃ. Uppādaṭṭhitivasena vā dvedhā khanatītipi dukkhaṃ. Dummanassa bhāvo domanassaṃ.",
  "atk-s0517a:1304_6": "Bhuso āyāso upāyāso. Sambhavantīti nibbattanti. Evanti niddiṭṭhanayanidassanaṃ. Tena",
  "atk-s0517a:1304_7": "avijjādīheva kāraṇehi, na issaranimmānādīhīti dasseti. Etassāti yathāvuttassa. Kevalassāti",
  "atk-s0517a:1304_8": "asammissassa, sakalassa vā. Dukkhakkhandhassāti dukkhasamūhassa, na sattassa na sukhasubhādīnaṃ.",
  "atk-s0517a:1304_9": "Samudayoti nibbatti. Hotīti sambhavati.",
  "atk-s0517a:1305_0": "Tattha katamā avijjā? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ,",
  "atk-s0517a:1305_1": "dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante",
  "atk-s0517a:1305_2": "aññāṇaṃ, idappaccayatāpaṭiccasamuppannesu dhammesu aññāṇaṃ. Katame saṅkhārā? Puññābhisaṅkhāro,",
  "atk-s0517a:1305_3": "apuññābhisaṅkhāro, āneñjābhisaṅkhāro, kāyasaṅkhāro, vacīsaṅkhāro, cittasaṅkhāro.",
  "atk-s0517a:1305_4": "Aṭṭha kāmāvacarakusalacetanā pañca rūpāvacarakusalacetanā puññābhisaṅkhāro, dvādasa",
  "atk-s0517a:1305_5": "akusalacetanā apuññābhisaṅkhāro, catasso arūpāvacarakusalacetanā āneñjābhisaṅkhāro.",
  "atk-s0517a:1305_6": "Kāyasañcetanā kāyasaṅkhāro, vacīsañcetanā vacīsaṅkhāro, manosañcetanā cittasaṅkhāro.",
  "atk-s0517a:1306_0": "Tattha siyā – kathaṃ panetaṃ jānitabbaṃ “ime saṅkhārā avijjāpaccayā hontī”ti? Avijjābhāve",
  "atk-s0517a:1306_1": "bhāvato. Yassa hi dukkhādīsu avijjāsaṅkhātaṃ aññāṇaṃ appahīnaṃ hoti. So dukkhe tāva",
  "atk-s0517a:1306_2": "pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi",
  "atk-s0517a:1306_3": "saṅkhāre ārabhati. Samudaye aññāṇena dukkhahetubhūtepi taṇhāparikkhāre saṅkhāre sukhahetuto",
  "atk-s0517a:1306_4": "maññamāno ārabhati. Nirodhe pana magge ca aññāṇena dukkhassa anirodhabhūtepi gativisese",
  "atk-s0517a:1306_5": "dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī",
  "atk-s0517a:1306_6": "hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.",
  "atk-s0517a:1307_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi",
  "atk-s0517a:1307_1": "puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ",
  "atk-s0517a:1307_2": "puññābhisaṅkhāraṃ ārabhati devaccharakāmako viya marupapātaṃ. Sukhasammatassāpi ca",
  "atk-s0517a:1307_3": "tassa puññaphalassa ante mahāpariḷāhajanikaṃ vipariṇāmadukkhataṃ appassādatañca apassantopi",
  "atk-s0517a:1307_4": "tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,",
  "atk-s0517a:1307_5": "madhubindugiddho viya ca madhulittasatthadhārālehanaṃ. Kāmūpasevanādīsu ca savipākesu",
  "atk-s0517a:1307_6": "ādīnavaṃ apassanto sukhasaññāya ceva kilesābhibhūtatāya ca dvārattayappavattampi",
  "atk-s0517a:1307_7": "apuññābhisaṅkhāraṃ ārabhati bālo viya gūthakīḷanaṃ, maritukāmo viya ca visakhādanaṃ.",
  "atk-s0517a:1307_8": "Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena",
  "atk-s0517a:1307_9": "cittasaṅkhārabhūtaṃ āneñjābhisaṅkhāraṃ ārabhati disāmūḷho viya pisācanagarābhimukhamaggagamanaṃ.",
  "atk-s0517a:1307_10": "Evaṃ yasmā avijjābhāvatova saṅkhārabhāvo, na abhāvato, tasmā jānitabbametaṃ “ime",
  "atk-s0517a:1307_11": "saṅkhārā avijjāpaccayā hontī”ti.",
  "atk-s0517a:1308_0": "Etthāha – gaṇhāma tāva etaṃ “avijjā saṅkhārānaṃ paccayo”ti. Kiṃ panāyamekāva avijjā",
  "atk-s0517a:1308_1": "saṅkhārānaṃ paccayo, udāhu aññepi paccayā santīti? Kiṃ panettha yadi tāva ekāva,",
  "atk-s0517a:1308_2": "ekakāraṇavādo āpajjati. Atha aññepi santi, “avijjāpaccayā saṅkhārā”ti ekakāraṇaniddeso",
  "atk-s0517a:1308_3": "nupapajjatīti? Na nupapajjati. Kasmā? Yasmā –",
  "atk-s0517a:1309": "“Ekaṃ na ekato idha, nānekamanekatopi no ekaṃ;",
  "atk-s0517a:1310": "Phalamatthi atthi pana eka-hetuphaladīpane attho”.",
  "atk-s0517a:1311_0": "Bhagavā hi katthaci padhānattā katthaci pākaṭattā katthaci asādhāraṇattā desanāvilāsassa",
  "atk-s0517a:1311_1": "ca veneyyānañca anurūpato ekameva hetuñca phalañca dīpeti. Tasmā ayamidha avijjā",
  "atk-s0517a:1311_2": "vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "atk-s0517a:1311_3": "taṇhā pavaḍḍhatī”ti ca, “avijjāsamudayā āsavasamudayo”ti ca vacanato aññesampi taṇhādīnaṃ",
  "atk-s0517a:1311_4": "saṅkhārahetūnaṃ hetūti padhānattā, “avidvā, bhikkhave, avijjāgato puññābhisaṅkhārampi",
  "atk-s0517a:1311_5": "abhisaṅkharotī”ti pākaṭattā, asādhāraṇattā ca saṅkhārānaṃ hetubhāvena dīpitāti veditabbā.",
  "atk-s0517a:1311_6": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.",
  "atk-s0517a:1312_0": "Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ",
  "atk-s0517a:1312_1": "yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –",
  "atk-s0517a:1313": "“Viruddho cāviruddho ca, sadisāsadiso tathā;",
  "atk-s0517a:1314": "Dhammānaṃ paccayo siddho, vipākā eva te ca na”.",
  "atk-s0517a:1315_0": "Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā",
  "atk-s0517a:1315_1": "sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena",
  "atk-s0517a:1315_2": "sadisāsadisapaccayavasena ca paccayo hotīti veditabbā.",
  "atk-s0517a:1316": "Apica –",
  "atk-s0517a:1317": "“Cutūpapāte saṃsāre, saṅkhārānañca lakkhaṇe;",
  "atk-s0517a:1318": "Yo paṭiccasamuppanna-dhammesu ca vimuyhati.",
  "atk-s0517a:1319": "“Abhisaṅkharoti so ete, saṅkhāre tividhe yato;",
  "atk-s0517a:1320": "Avijjā paccayo tesaṃ, tividhānaṃ ayaṃ tato.",
  "atk-s0517a:1321": "“Yathāpi nāma jaccandho, naro apariṇāyako;",
  "atk-s0517a:1322": "Ekadā yāti maggena, ummaggenāpi ekadā.",
  "atk-s0517a:1323": "“Saṃsāre saṃsaraṃ bālo, tathā apariṇāyako;",
  "atk-s0517a:1324": "Karoti ekadā puññaṃ, apuññamapi ekadā.",
  "atk-s0517a:1325": "“Yadā ca ñatvā so dhammaṃ, saccāni abhisamessati;",
  "atk-s0517a:1326": "Tadā avijjūpasamā, upasanto carissatī”ti.",
  "atk-s0517a:1327_0": "Saṅkhārapaccayā viññāṇanti cha viññāṇakāyā cakkhuviññāṇaṃ sotaviññāṇaṃ ghānaviññāṇaṃ",
  "atk-s0517a:1327_1": "jivhāviññāṇaṃ kāyaviññāṇaṃ manoviññāṇaṃ. Tattha cakkhuviññāṇaṃ kusalavipākaṃ akusalavipākanti",
  "atk-s0517a:1327_2": "duvidhaṃ. Tathā sotaghānajivhākāyaviññāṇāni. Manoviññāṇaṃ dve vipākamanodhātuyo,",
  "atk-s0517a:1327_3": "tisso ahetukamanoviññāṇadhātuyo, aṭṭha sahetukavipākacittāni, pañca rūpāvacarāni,",
  "atk-s0517a:1327_4": "cattāri arūpāvacarānīti bāvīsatividhaṃ. Iti sabbāni bāttiṃsa lokiyavipākaviññāṇāni.",
  "atk-s0517a:1328_0": "Tattha siyā – kathaṃ panetaṃ jānitabbaṃ “idaṃ vuttappakāraṃ viññāṇaṃ saṅkhārapaccayā",
  "atk-s0517a:1328_1": "hotī”ti? Upacitakammābhāve vipākābhāvato. Vipākañhetaṃ, vipākañca na upacitakammābhāve",
  "atk-s0517a:1328_2": "uppajjati. Yadi uppajjeyya, sabbesaṃ sabbavipākāni uppajjeyyuṃ, na ca uppajjantīti",
  "atk-s0517a:1328_3": "jānitabbametaṃ “saṅkhārapaccayā idaṃ viññāṇaṃ hotī”ti. Sabbameva hi idaṃ pavattipaṭisandhivasena",
  "atk-s0517a:1328_4": "dvedhā pavattati. Tattha dve pañcaviññāṇāni dve manodhātuyo somanassasahagatāhetukamanoviññāṇadhātūti",
  "atk-s0517a:1328_5": "imāni terasa pañcavokārabhave pavattiyaṃyeva pavattanti, sesāni ekūnavīsati tīsu",
  "atk-s0517a:1328_6": "bhavesu yathānurūpaṃ pavattiyampi paṭisandhiyampi pavattanti.",
  "atk-s0517a:1329": "“Laddhappaccayamiti dhammamattametaṃ bhavantaramupeti;",
  "atk-s0517a:1330": "Nāssa tato saṅkanti, na tato hetuṃ vinā hoti”.",
  "atk-s0517a:1331_0": "Iti hetaṃ laddhappaccayaṃ rūpārūpadhammamattaṃ uppajjamānaṃ bhavantaramupetīti vuccati,",
  "atk-s0517a:1331_1": "na satto, na jīvo. Tassa ca nāpi atītabhavato idha saṅkanti atthi, nāpi tato hetuṃ",
  "atk-s0517a:1331_2": "vinā idha pātubhāvo. Ettha ca purimaṃ cavanato cuti, pacchimaṃ bhavantarādipaṭisandhānato",
  "atk-s0517a:1331_3": "paṭisandhīti vuccati.",
  "atk-s0517a:1332_0": "Etthāha – nanu evaṃ asaṅkantipātubhāve sati ye imasmiṃ manussattabhāve khandhā, tesaṃ",
  "atk-s0517a:1332_1": "niruddhattā, phalappaccayassa ca kammassa tattha agamanato, aññassa aññato ca taṃ",
  "atk-s0517a:1332_2": "phalaṃ siyā. Upabhuñjake ca asati kassa taṃ phalaṃ siyā. Tasmā na sundaramidaṃ vidhānanti. Tatridaṃ vuccati –",
  "atk-s0517a:1333": "“Santāne yaṃ phalaṃ etaṃ, nāññassa na ca aññato;",
  "atk-s0517a:1334": "Bījānaṃ abhisaṅkhāro, etassatthassa sādhako.",
  "atk-s0517a:1335": "“Phalassuppattiyā eva, siddhā bhuñjakasammuti;",
  "atk-s0517a:1336": "Phaluppādena rukkhassa, yathā phalati sammutī”ti.",
  "atk-s0517a:1337_0": "Yopi vadeyya “evaṃ santepi ete saṅkhārā vijjamānā vā phalassa paccayā siyuṃ avijjamānā",
  "atk-s0517a:1337_1": "vā. Yadi ca vijjamānā, pavattikkhaṇeyeva nesaṃ vipākena bhavitabbaṃ. Athāpi avijjamānā,",
  "atk-s0517a:1337_2": "pavattito pubbe pacchā ca niccaṃ phalāvahā siyu”nti. So evaṃ vattabbo –",
  "atk-s0517a:1338": "“Katattā paccayā ete, na ca niccaṃ phalāvahā;",
  "atk-s0517a:1339": "Pāṭibhogādikaṃ tattha, veditabbaṃ nidassana”nti.",
  "atk-s0517a:1340_0": "Viññāṇapaccayā nāmarūpanti idha vedanā saññā saṅkhārakkhandhā nāmaṃ, cattāri ca mahābhūtāni",
  "atk-s0517a:1340_1": "catunnañca mahābhūtānaṃ upādāyarūpaṃ rūpaṃ. Abhāvakagabbhaseyyakānaṃ aṇḍajānañca",
  "atk-s0517a:1340_2": "paṭisandhikkhaṇe vatthudasakaṃ kāyadasakanti vīsati rūpāni, tayo ca arūpino khandhāti",
  "atk-s0517a:1340_3": "ete tevīsati dhammā viññāṇapaccayā nāmarūpanti veditabbā. Sabhāvakānaṃ bhāvadasakaṃ",
  "atk-s0517a:1340_4": "pakkhipitvā tettiṃsa, opapātikasattesu brahmakāyikādīnaṃ paṭisandhikkhaṇe cakkhusotavatthudasakāni",
  "atk-s0517a:1340_5": "jīvitindriyanavakañcāti ekūnacattālīsa rūpāni, tayo ca arūpino khandhāti ete dvācattālīsa",
  "atk-s0517a:1340_6": "dhammā viññāṇapaccayā nāmarūpaṃ. Kāmabhave pana sesaopapātikānaṃ saṃsedajānaṃ vā",
  "atk-s0517a:1340_7": "sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti",
  "atk-s0517a:1340_8": "sattati rūpāni, tayo ca arūpino khandhāti ete tesattati dhammā viññāṇapaccayā nāmarūpaṃ.",
  "atk-s0517a:1340_9": "Esa ukkaṃso. Avakaṃsena pana taṃtaṃdasakavikalānaṃ tassa tassa vasena hāpetvā hāpetvā",
  "atk-s0517a:1340_10": "paṭisandhiyaṃ viññāṇapaccayā nāmarūpasaṅkhā veditabbā. Arūpīnaṃ pana tayova arūpino",
  "atk-s0517a:1340_11": "khandhā, asaññānaṃ rūpato jīvitindriyanavakamevāti. Esa tāva paṭisandhiyaṃ nayo.",
  "atk-s0517a:1341_0": "Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "atk-s0517a:1341_1": "Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ",
  "atk-s0517a:1341_2": "viññāṇapaccayatā siddhā. Yuttito pana –",
  "atk-s0517a:1342": "Cittajena hi rūpena, idha diṭṭhena sijjhati;",
  "atk-s0517a:1343": "Adiṭṭhassāpi rūpassa, viññāṇaṃ paccayo iti.",
  "atk-s0517a:1344_0": "Nāmarūpapaccayā saḷāyatananti nāmaṃ vuttameva. Idha pana rūpaṃ niyamato cattāri bhūtāni",
  "atk-s0517a:1344_1": "cha vatthūni jīvitindriyanti ekādasavidhaṃ. Saḷāyatanaṃ – cakkhāyatanaṃ, sotāyatanaṃ,",
  "atk-s0517a:1344_2": "ghānāyatanaṃ, jivhāyatanaṃ, kāyāyatanaṃ, manāyatanaṃ.",
  "atk-s0517a:1345": "Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathāti.",
  "atk-s0517a:1346": "Saḷāyatanapaccayā phassoti –",
  "atk-s0517a:1347": "“Chaḷeva phassā saṅkhepā, cakkhusamphassaādayo;",
  "atk-s0517a:1348": "Viññāṇamiva bāttiṃsa, vitthārena bhavanti te”.",
  "atk-s0517a:1349": "Phassapaccayā vedanāti –",
  "atk-s0517a:1350": "“Dvārato vedanā vuttā, cakkhusamphassajādikā;",
  "atk-s0517a:1351": "Chaḷeva tā pabhedena, idha bāttiṃsa vedanā”.",
  "atk-s0517a:1352": "Vedanāpaccayā taṇhāti –",
  "atk-s0517a:1353": "“Rūpataṇhādibhedena, cha taṇhā idha dīpitā;",
  "atk-s0517a:1354": "Ekekā tividhā tattha, pavattākārato matā.",
  "atk-s0517a:1355": "“Dukkhī sukhaṃ patthayati, sukhī bhiyyopi icchati;",
  "atk-s0517a:1356": "Upekkhā pana santattā, sukhamicceva bhāsitā.",
  "atk-s0517a:1357": "“Taṇhāya paccayā tasmā, honti tissopi vedanā;",
  "atk-s0517a:1358": "Vedanāpaccayā taṇhā, iti vuttā mahesinā”.",
  "atk-s0517a:1359_0": "Taṇhāpaccayā upādānanti cattāri upādānāni – kāmupādānaṃ, diṭṭhupādānaṃ, sīlabbatupādānaṃ,",
  "atk-s0517a:1359_1": "attavādupādānaṃ. Upādānapaccayā bhavoti idha kammabhavo adhippeto. Upapattibhavo",
  "atk-s0517a:1359_2": "pana paduddhāravasena vutto. Bhavapaccayā jātīti kammabhavapaccayā paṭisandhikhandhānaṃ pātubhāvo.",
  "atk-s0517a:1360_0": "Tattha siyā – kathaṃ panetaṃ jānitabbaṃ “bhavo jātiyā paccayo”ti ce? Bāhirapaccayasamattepi",
  "atk-s0517a:1360_1": "hīnapaṇītādivisesadassanato. Bāhirānañhi janakajananisukkasoṇitāhārādīnaṃ paccayānaṃ",
  "atk-s0517a:1360_2": "samattepi sattānaṃ yamakānampi sataṃ hīnappaṇītatādiviseso dissati. So ca na ahetuko",
  "atk-s0517a:1360_3": "sabbadā ca sabbesañca abhāvato, na kammabhavato aññahetuko tadabhinibbattakasattānaṃ",
  "atk-s0517a:1360_4": "ajjhattasantāne aññassa kāraṇassa abhāvatoti kammabhavahetukoyeva. Kammañhi sattānaṃ",
  "atk-s0517a:1360_5": "hīnappaṇītatādivisesassa hetu. Tenāha bhagavā – “kammaṃ satte vibhajati, yadidaṃ hīnappaṇītatāyā”ti.",
  "atk-s0517a:1361_0": "Jātipaccayā jarāmaraṇantiādīsu yasmā asati jātiyā jarāmaraṇaṃ nāma sokādayo vā dhammā",
  "atk-s0517a:1361_1": "na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa",
  "atk-s0517a:1361_2": "ca bālassa jarāmaraṇābhisambandhā vā tena tena dukkhadhammena phuṭṭhassa anabhisambandhā",
  "atk-s0517a:1361_3": "vā sokādayo ca dhammā honti, tasmā ayaṃ jāti jarāmaraṇassa ceva sokādīnañca paccayo hotīti veditabbā.",
  "atk-s0517a:1362_0": "So tathābhāvitena cittenātiādīsu pubbenivāsānussatiñāṇāyāti etassa ñāṇassa adhigamāya,",
  "atk-s0517a:1362_1": "pattiyāti vuttaṃ hoti. Anekavihitanti anekavidhaṃ nānappakāraṃ, anekehi vā pakārehi",
  "atk-s0517a:1362_2": "pavattitaṃ, saṃvaṇṇitanti attho. Pubbenivāsanti samanantarātītaṃ bhavaṃ ādiṃ katvā",
  "atk-s0517a:1362_3": "tattha tattha nivutthasantānaṃ. Anussaratīti khandhapaṭipāṭivasena cutipaṭisandhivasena",
  "atk-s0517a:1362_4": "vā anugantvā anugantvā sarati. Imañhi pubbenivāsaṃ cha janā anussaranti titthiyā",
  "atk-s0517a:1362_5": "pakatisāvakā mahāsāvakā aggasāvakā paccekabuddhā buddhāti. Tattha titthiyā cattālīsaṃyeva",
  "atk-s0517a:1362_6": "kappe anussaranti, na tato paraṃ. Kasmā? Dubbalapaññattā. Tesañhi nāmarūpaparicchedavirahitattā",
  "atk-s0517a:1362_7": "dubbalā paññā hoti. Pakatisāvakā kappasatampi kappasahassampi anussarantiyeva balavapaññattā.",
  "atk-s0517a:1362_8": "Asīti mahāsāvakā satasahassakappe anussaranti. Dve aggasāvakā ekamasaṅkheyyaṃ kappasatasahassañca.",
  "atk-s0517a:1362_9": "Paccekabuddhā dve asaṅkheyyāni satasahassañca. Ettako hi tesaṃ abhinīhāro. Buddhānaṃ",
  "atk-s0517a:1362_10": "pana paricchedo nāma natthi. Titthiyā ca khandhapaṭipāṭimeva saranti, paṭipāṭiṃ muñcitvā",
  "atk-s0517a:1362_11": "cutipaṭisandhivasena sarituṃ na sakkonti. Yathā andhā yaṭṭhiṃ amuñcitvāva gacchanti,",
  "atk-s0517a:1362_12": "evaṃ te khandhapaṭipāṭiṃ amuñcitvāva saranti. Pakatisāvakā khandhapaṭipāṭiyāpi anussaranti,",
  "atk-s0517a:1362_13": "cutipaṭisandhivasenāpi saṅkamanti, tathā asīti mahāsāvakā. Dvinnaṃ pana aggasāvakānaṃ",
  "atk-s0517a:1362_14": "khandhapaṭipāṭikiccaṃ natthi. Ekassa attabhāvassa cutiṃ disvā paṭisandhiṃ passanti,",
  "atk-s0517a:1362_15": "puna aparassa cutiṃ disvā paṭisandhinti evaṃ cutipaṭisandhivaseneva saṅkamantā gacchanti,",
  "atk-s0517a:1362_16": "tathā paccekabuddhā. Buddhānaṃ pana neva khandhapaṭipāṭikiccaṃ, na cutipaṭisandhivasena",
  "atk-s0517a:1362_17": "saṅkamanakiccaṃ atthi. Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ",
  "atk-s0517a:1362_18": "icchanti, taṃ taṃ pākaṭameva hoti. Tasmā anekāpi kappakoṭiyo saṅkhipitvā yaṃ yaṃ",
  "atk-s0517a:1362_19": "icchanti, tattha tattheva okkamantā sīhokkantavasena gacchanti. Evaṃ gacchantānañca",
  "atk-s0517a:1362_20": "nesaṃ ñāṇaṃ antarantarāsu jātīsu asajjamānaṃ icchiticchitaṭṭhānameva gaṇhāti.",
  "atk-s0517a:1363_0": "Imesu pana chasu pubbenivāsaṃ anussarantesu titthiyānaṃ pubbenivāsadassanaṃ khajjopanakappabhāsadisaṃ",
  "atk-s0517a:1363_1": "hutvā upaṭṭhāti, pakatisāvakānaṃ dīpappabhāsadisaṃ, mahāsāvakānaṃ ukkāpabhāsadisaṃ,",
  "atk-s0517a:1363_2": "aggasāvakānaṃ osadhitārakāpabhāsadisaṃ, paccekabuddhānaṃ candappabhāsadisaṃ. Buddhānaṃ",
  "atk-s0517a:1363_3": "rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti. Titthiyānaṃ pubbenivāsānussaraṇaṃ",
  "atk-s0517a:1363_4": "andhānaṃ yaṭṭhikoṭigamanaṃ viya hoti. Pakatisāvakānaṃ daṇḍakasetugamanaṃ viya, mahāsāvakānaṃ",
  "atk-s0517a:1363_5": "jaṅghasetugamanaṃ viya, aggasāvakānaṃ sakaṭasetugamanaṃ viya, paccekabuddhānaṃ jaṅghamaggagamanaṃ",
  "atk-s0517a:1363_6": "viya, buddhānaṃ mahāsakaṭamaggagamanaṃ viya hoti. Imasmiṃ pana adhikāre sāvakānaṃ",
  "atk-s0517a:1363_7": "pubbenivāsānussaraṇaṃ adhippetaṃ.",
  "atk-s0517a:1364_0": "Tasmā evaṃ anussaritukāmena ādikammikena bhikkhunā pacchābhattaṃ piṇḍapātapaṭikkantena",
  "atk-s0517a:1364_1": "rahogatena paṭisallīnena paṭipāṭiyā cattāri jhānāni samāpajjitvā abhiññāpādakajjhānato",
  "atk-s0517a:1364_2": "vuṭṭhāya vuttanayena paṭiccasamuppādaṃ paccavekkhitvā sabbapacchimā nisajjā āvajjitabbā.",
  "atk-s0517a:1364_3": "Tato āsanapaññāpanaṃ senāsanappavesanaṃ pattacīvarapaṭisāmanaṃ bhojanakālo gāmato",
  "atk-s0517a:1364_4": "āgamanakālo gāme piṇḍāya caritakālo gāmaṃ piṇḍāya paviṭṭhakālo vihārato nikkhamanakālo",
  "atk-s0517a:1364_5": "cetiyabodhivandanakālo pattadhovanakālo pattapaṭiggahaṇakālo pattapaṭiggahaṇato yāva",
  "atk-s0517a:1364_6": "mukhadhovanā katakiccaṃ paccūsakāle katakiccaṃ, majjhimayāme paṭhamayāme katakiccanti",
  "atk-s0517a:1364_7": "evaṃ paṭilomakkamena sakalaṃ rattindivaṃ katakiccaṃ āvajjitabbaṃ. Ettakaṃ pana pakaticittassapi",
  "atk-s0517a:1364_8": "pākaṭaṃ hoti, parikammasamādhicittassa pana atipākaṭameva. Sace panettha kiñci na",
  "atk-s0517a:1364_9": "pākaṭaṃ hoti, puna pādakajjhānaṃ samāpajjitvā vuṭṭhāya āvajjitabbaṃ. Ettakena dīpe",
  "atk-s0517a:1364_10": "jalite viya pākaṭaṃ hoti. Evaṃ paṭilomakkameneva dutiyadivasepi tatiyacatutthapañcamadivasesupi",
  "atk-s0517a:1364_11": "dasāhepi addhamāsepi māsepi saṃvaccharepi katakiccaṃ āvajjitabbaṃ. Eteneva upāyena",
  "atk-s0517a:1364_12": "dasa vassāni vīsati vassānīti yāva imasmiṃ bhave attano paṭisandhi, tāva āvajjantena",
  "atk-s0517a:1364_13": "purimabhave cutikkhaṇe pavattaṃ nāmarūpaṃ āvajjitabbaṃ. Pahoti hi paṇḍito bhikkhu",
  "atk-s0517a:1364_14": "paṭhamavāreneva paṭisandhiṃ ugghāṭetvā cutikkhaṇe nāmarūpaṃ ārammaṇaṃ kātuṃ. Yasmā",
  "atk-s0517a:1364_15": "pana purimabhave nāmarūpaṃ asesaṃ niruddhaṃ, idha aññaṃ uppannaṃ, tasmā taṃ ṭhānaṃ",
  "atk-s0517a:1364_16": "āhundarikaṃ andhatamamiva hoti sududdasaṃ duppaññena. Tenāpi “na sakkomahaṃ paṭisandhiṃ",
  "atk-s0517a:1364_17": "ugghāṭetvā cutikkhaṇe nāmarūpārammaṇaṃ kātu”nti dhuranikkhepo na kātabbo. Tadeva",
  "atk-s0517a:1364_18": "pana pādakajjhānaṃ punappunaṃ samāpajjitvā vuṭṭhāya vuṭṭhāya taṃ ṭhānaṃ āvajjitabbaṃ.",
  "atk-s0517a:1365_0": "Evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ chindanto",
  "atk-s0517a:1365_1": "sākhāpalāsacchedanamatteneva pharasudhārāya vipannāya mahārukkhaṃ chindituṃ asakkontopi",
  "atk-s0517a:1365_2": "dhuranikkhepaṃ akatvāva kammārasālaṃ gantvā tikhiṇaṃ pharasuṃ kārāpetvā puna āgantvā",
  "atk-s0517a:1365_3": "chindeyya, puna vipannāya ca punapi tatheva kāretvā chindeyya, so evaṃ chindanto",
  "atk-s0517a:1365_4": "chinnassa chinnassa puna chettabbābhāvato achinnassa ca chedanato nacirasseva mahārukkhaṃ",
  "atk-s0517a:1365_5": "pāteyya, evameva pādakajjhānā vuṭṭhāya pubbe āvajjitaṃ anāvajjitvā paṭisandhimeva",
  "atk-s0517a:1365_6": "āvajjanto taṃ nacirasseva paṭisandhiṃ ugghāṭetvā cutikkhaṇe nāmarūpaṃ ārammaṇaṃ kareyyāti.",
  "atk-s0517a:1365_7": "Tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ",
  "atk-s0517a:1365_8": "pubbenivāsañāṇaṃ nāma na hoti, taṃ pana parikammasamādhiñāṇaṃ nāma hoti. “Atītaṃsañāṇa”nti",
  "atk-s0517a:1365_9": "petaṃ eke vadanti. Taṃ atītaṃsañāṇassa rūpāvacarattā rūpāvacaraṃ sandhāya vacanaṃ",
  "atk-s0517a:1365_10": "na yujjati. Yadā panassa bhikkhuno paṭisandhiṃ atikkamma cutikkhaṇe pavattaṃ nāmarūpaṃ",
  "atk-s0517a:1365_11": "ārammaṇaṃ katvā manodvārāvajjanaṃ uppajjitvā pubbe vuttanayena appanācittaṃ uppajjati,",
  "atk-s0517a:1365_12": "tadāssa tena cittena sampayuttaṃ ñāṇaṃ pubbenivāsānussatiñāṇaṃ nāma. Tena ñāṇena",
  "atk-s0517a:1365_13": "sampayuttāya satiyā pubbenivāsaṃ anussarati.",
  "atk-s0517a:1366_0": "Tattha seyyathidanti āraddhappakāradassanatthe nipāto. Teneva yvāyaṃ pubbenivāso",
  "atk-s0517a:1366_1": "āraddho, tassa pakārappabhedaṃ dassento ekampi jātintiādimāha. Tattha ekampi jātinti",
  "atk-s0517a:1366_2": "ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ. Esa",
  "atk-s0517a:1366_3": "nayo dvepi jātiyotiādīsu. Anekepi saṃvaṭṭakappetiādīsu pana parihāyamāno kappo saṃvaṭṭakappo",
  "atk-s0517a:1366_4": "tadā sabbesaṃ brahmaloke sannipatanato. Vaḍḍhamāno kappo vivaṭṭakappo tadā brahmalokato",
  "atk-s0517a:1366_5": "sattānaṃ vivaṭṭanato. Tattha saṃvaṭṭena saṃvaṭṭaṭṭhāyī gahito hoti taṃmūlakattā.",
  "atk-s0517a:1366_6": "Vivaṭṭena ca vivaṭṭaṭṭhāyī. Evañhi sati “cattārimāni, bhikkhave, kappassa asaṅkhyeyyāni.",
  "atk-s0517a:1366_7": "Katamāni cattāri? Yadā, bhikkhave, kappo saṃvaṭṭati, taṃ na sukaraṃ saṅkhātuṃ. Yadā,",
  "atk-s0517a:1366_8": "bhikkhave, kappo saṃvaṭṭo tiṭṭhati…pe… yadā, bhikkhave, kappo vivaṭṭati…pe… yadā,",
  "atk-s0517a:1366_9": "bhikkhave, kappo vivaṭṭo tiṭṭhati, taṃ na sukaraṃ saṅkhātu”nti vuttāni cattāri asaṅkheyyāni",
  "atk-s0517a:1366_10": "pariggahitāni honti.",
  "atk-s0517a:1367_0": "Tattha tayo saṃvaṭṭā – tejosaṃvaṭṭo, āposaṃvaṭṭo, vāyosaṃvaṭṭoti. Tisso saṃvaṭṭasīmā",
  "atk-s0517a:1367_1": "– ābhassarā, subhakiṇhā, vehapphalāti. Yadā kappo tejena saṃvaṭṭati, ābhassarato",
  "atk-s0517a:1367_2": "heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena vilīyati.",
  "atk-s0517a:1367_3": "Yadā vāyunā saṃvaṭṭati, vehapphalato heṭṭhā vātena viddhaṃsīyati. Vitthārato pana",
  "atk-s0517a:1367_4": "sadāpi ekaṃ buddhakkhettaṃ vinassati. Buddhakkhettaṃ nāma tividhaṃ hoti – jātikkhettaṃ,",
  "atk-s0517a:1367_5": "āṇākkhettaṃ, visayakkhettañca. Tattha jātikkhettaṃ dasasahassacakkavāḷapariyantaṃ",
  "atk-s0517a:1367_6": "hoti, yaṃ tathāgatassa paṭisandhigahaṇādīsu kampati. Āṇākkhettaṃ koṭisatasahassacakkavāḷapariyantaṃ,",
  "atk-s0517a:1367_7": "yattha ratanaparittaṃ, khandhaparittaṃ, dhajaggaparittaṃ, āṭānāṭiyaparittaṃ, moraparittanti",
  "atk-s0517a:1367_8": "imesaṃ parittānaṃ ānubhāvo vattati. Visayakkhettaṃ anantamaparimāṇaṃ, yaṃ “yāvatā",
  "atk-s0517a:1367_9": "vā pana ākaṅkheyyā”ti vuttaṃ. Tattha yaṃ yaṃ tathāgato ākaṅkhati, taṃ taṃ jānāti.",
  "atk-s0517a:1367_10": "Evametesu tīsu buddhakkhettesu ekaṃ āṇākkhettaṃ vinassati, tasmiṃ pana vinassante",
  "atk-s0517a:1367_11": "jātikkhettaṃ vinaṭṭhameva hoti, vinassantañca ekatova vinassati, saṇṭhahantañca ekatova saṇṭhahati.",
  "atk-s0517a:1368_0": "Tassevaṃ vināso ca saṇṭhahanañca veditabbaṃ – yasmiṃ samaye kappo agginā nassati,",
  "atk-s0517a:1368_1": "āditova kappavināsakamahāmegho vuṭṭhahitvā koṭisatasahassacakkavāḷe ekaṃ mahāvassaṃ",
  "atk-s0517a:1368_2": "vassati. Manussā tuṭṭhā sabbabījāni nīharitvā vapanti. Sassesu pana gokhāyitakamattesu",
  "atk-s0517a:1368_3": "jātesu gadrabharavaṃ ravanto ekabindumattampi na vassati, tadā pacchinnaṃ pacchinnameva",
  "atk-s0517a:1368_4": "vassaṃ hoti. Vassūpajīvino sattā kamena brahmaloke nibbattanti, pupphaphalūpajīviniyo",
  "atk-s0517a:1368_5": "ca devatā. Evaṃ dīghe addhāne vītivatte tattha tattha udakaṃ parikkhayaṃ gacchati.",
  "atk-s0517a:1368_6": "Athānukkamena macchakacchapāpi kālaṃ katvā brahmaloke nibbattanti, nerayikasattāpi.",
  "atk-s0517a:1368_7": "Tattha “nerayikā sattamasūriyapātubhāve vinassantī”ti eke. Jhānaṃ vinā natthi brahmaloke",
  "atk-s0517a:1368_8": "nibbatti, etesañca keci dubbhikkhapīḷitā, keci abhabbā jhānādhigamāya, te kathaṃ",
  "atk-s0517a:1368_9": "tattha nibbattantīti? Devaloke paṭiladdhajjhānavasena. Tadā hi “vassasatasahassassa",
  "atk-s0517a:1368_10": "accayena kappavuṭṭhānaṃ bhavissatī”ti lokabyūhā nāma kāmāvacaradevā muttasirā vikiṇṇakesā",
  "atk-s0517a:1368_11": "rudamukhā assūni hatthehi puñchamānā rattavatthanivatthā ativiya virūpavesadhārino",
  "atk-s0517a:1368_12": "hutvā manussapathe vicarantā evaṃ ārocenti – “mārisā, mārisā, ito vassasatasahassassa",
  "atk-s0517a:1368_13": "accayena kappavuṭṭhānaṃ bhavissati, ayaṃ loko vinassissati, mahāsamuddopi ussussissati,",
  "atk-s0517a:1368_14": "ayañca mahāpathavī sineru ca pabbatarājā uddayhissanti vinassissanti, yāva brahmalokā",
  "atk-s0517a:1368_15": "lokavināso bhavissati. Mettaṃ, mārisā, bhāvetha. Karuṇaṃ… muditaṃ… upekkhaṃ, mārisā,",
  "atk-s0517a:1368_16": "bhāvetha. Mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.",
  "atk-s0517a:1368_17": "Tesaṃ vacanaṃ sutvā yebhuyyena manussā ca bhummā devā ca saṃvegajātā aññamaññaṃ muducittā",
  "atk-s0517a:1368_18": "hutvā mettādīni puññāni karitvā devaloke nibbattanti. Tattha dibbasudhābhojanaṃ bhuñjitvā",
  "atk-s0517a:1368_19": "vāyokasiṇe parikammaṃ katvā jhānaṃ paṭilabhanti. Tadaññe pana aparapariyavedanīyena",
  "atk-s0517a:1368_20": "kammena devaloke nibbattanti. Aparapariyavedanīyakammarahito hi saṃsāre saṃsaranto",
  "atk-s0517a:1368_21": "nāma satto natthi. Tepi tattha tatheva jhānaṃ paṭilabhanti. Evaṃ devaloke paṭiladdhajjhānavasena",
  "atk-s0517a:1368_22": "sabbepi brahmaloke nibbattantīti.",
  "atk-s0517a:1369_0": "Vassūpacchedato pana uddhaṃ dīghassa addhuno accayena dutiyo sūriyo pātubhavati,",
  "atk-s0517a:1369_1": "tasmiṃ pātubhūte neva rattiparicchedo, na divāparicchedo paññāyati. Eko sūriyo udeti,",
  "atk-s0517a:1369_2": "eko atthaṃ gacchati, avicchinnasūriyasantāpova loko hoti. Yathā ca pakatisūriye sūriyadevaputto",
  "atk-s0517a:1369_3": "hoti, evaṃ kappavināsakasūriye natthi. Tattha pakatisūriye vattamāne ākāse valāhakāpi",
  "atk-s0517a:1369_4": "dhūmasikhāpi caranti. Kappavināsakasūriye vattamāne vigatadhūmavalāhakaṃ ādāsamaṇḍalaṃ",
  "atk-s0517a:1369_5": "viya nimmalaṃ nabhaṃ hoti. Ṭhapetvā pañca mahānadiyo sesakunnadīādīsu udakaṃ sussati.",
  "atk-s0517a:1370": "Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.",
  "atk-s0517a:1371_0": "Tatopi dīghassa addhuno accayena catuttho sūriyo pātubhavati, yassa pātubhāvā himavati",
  "atk-s0517a:1371_1": "mahānadīnaṃ pabhavā – “sīhapapātano, haṃsapātano, kaṇṇamuṇḍako, rathakāradaho, anotattadaho,",
  "atk-s0517a:1371_2": "chaddantadaho, kuṇāladaho”ti ime satta mahāsarā sussanti.",
  "atk-s0517a:1372": "Tatopi dīghassa addhuno accayena pañcamo sūriyo pātubhavati, yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.",
  "atk-s0517a:1373_0": "Tatopi dīghassa addhuno accayena chaṭṭho sūriyo pātubhavati, yassa pātubhāvā sakalacakkavāḷaṃ",
  "atk-s0517a:1373_1": "ekadhūmaṃ hoti pariyādinnasinehaṃ dhūmena. Yathā cidaṃ, evaṃ koṭisatasahassacakkavāḷānipi.",
  "atk-s0517a:1374_0": "Tatopi dīghassa addhuno accayena sattamo sūriyo pātubhavati, yassa pātubhāvā sakalacakkavāḷaṃ",
  "atk-s0517a:1374_1": "ekajālaṃ hoti saddhiṃ koṭisatasahassacakkavāḷehi. Yojanasatikādibhedāni sinerukūṭānipi",
  "atk-s0517a:1374_2": "palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti.",
  "atk-s0517a:1374_3": "Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti. Eteneva",
  "atk-s0517a:1374_4": "upāyena yāva paṭhamajjhānabhūmiṃ gaṇhāti. Tattha tayopi. Brahmaloke jhāpetvā ābhassare",
  "atk-s0517a:1374_5": "āhacca tiṭṭhati. Sā yāva aṇumattampi saṅkhāragataṃ atthi, tāva na nibbāyati. Sabbasaṅkhāraparikkhayā",
  "atk-s0517a:1374_6": "pana sappitelajhāpanaggisikhā viya chārikampi anavasesetvā nibbāyati. Heṭṭhāākāsena",
  "atk-s0517a:1374_7": "saha upariākāso eko hoti mahandhakāro.",
  "atk-s0517a:1375_0": "Atha dīghassa addhuno accayena mahāmegho uṭṭhahitvā paṭhamaṃ sukhumaṃ sukhumaṃ vassati.",
  "atk-s0517a:1375_1": "Anupubbena kumudanāḷayaṭṭhimusalatālakkhandhādippamāṇāhi dhārāhi vassanto koṭisatasahassacakkavāḷesu",
  "atk-s0517a:1375_2": "sabbaṃ daḍḍhaṭṭhānaṃ pūretvā antaradhāyati. Taṃ udakaṃ heṭṭhā ca tiriyañca vāto samuṭṭhahitvā",
  "atk-s0517a:1375_3": "ghanaṃ karoti parivaṭumaṃ paduminipatte udakabindusadisaṃ. Kathaṃ tāva mahantaṃ udakarāsiṃ",
  "atk-s0517a:1375_4": "ghanaṃ karotīti ce? Vivarasampadānato. Taṃ hissa tahiṃ tahiṃ vivaraṃ deti. Taṃ evaṃ",
  "atk-s0517a:1375_5": "vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati.",
  "atk-s0517a:1375_6": "Otiṇṇe otiṇṇe udake brahmalokaṭṭhāne brahmalokā, upari catukāmāvacaradevalokaṭṭhāne",
  "atk-s0517a:1375_7": "ca devalokā pātubhavanti. Purimapathaviṭṭhānaṃ otiṇṇe pana balavavātā uppajjanti.",
  "atk-s0517a:1375_8": "Te taṃ pihitadvāre dhamakaraṇe ṭhitaudakamiva nirussāsaṃ katvā rumbhanti. Madhurodakaṃ",
  "atk-s0517a:1375_9": "parikkhayaṃ gacchamānaṃ upari rasapathaviṃ samuṭṭhāpeti. Sā vaṇṇasampannā ceva hoti",
  "atk-s0517a:1375_10": "gandharasasampannā ca nirudakapāyāsassa upari paṭalaṃ viya. Tadā ca ābhassarabrahmaloke",
  "atk-s0517a:1375_11": "paṭhamatarābhinibbattā sattā āyukkhayā vā puññakkhayā vā tato cavitvā idhūpapajjanti.",
  "atk-s0517a:1375_12": "Te honti sayaṃpabhā antalikkhacarā. Te aggaññasutte vuttanayena taṃ rasapathaviṃ",
  "atk-s0517a:1375_13": "sāyitvā taṇhābhibhūtā āluppakārakaṃ paribhuñjituṃ upakkamanti.",
  "atk-s0517a:1376_0": "Atha tesaṃ sayaṃpabhā antaradhāyati, andhakāro hoti. Te andhakāraṃ disvā bhāyanti.",
  "atk-s0517a:1376_1": "Tato nesaṃ bhayaṃ nāsetvā sūrabhāvaṃ janayantaṃ paripuṇṇapaññāsayojanaṃ sūriyamaṇḍalaṃ",
  "atk-s0517a:1376_2": "pātubhavati. Te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ",
  "atk-s0517a:1376_3": "bhayaṃ nāsetvā sūrabhāvaṃ janayanto uṭṭhito, tasmā sūriyo hotū”ti sūriyotvevassa",
  "atk-s0517a:1376_4": "nāmaṃ karonti. Atha sūriye divasaṃ ālokaṃ katvā atthaṅgate “yampi ālokaṃ labhimha,",
  "atk-s0517a:1376_5": "sopi no naṭṭho”ti puna bhītā honti, tesaṃ evaṃ hoti “sādhu vatassa sace aññaṃ ālokaṃ",
  "atk-s0517a:1376_6": "labheyyāmā”ti. Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati.",
  "atk-s0517a:1376_7": "Te taṃ disvā bhiyyosomattāya haṭṭhatuṭṭhā hutvā “amhākaṃ chandaṃ ñatvā viya uṭṭhito,",
  "atk-s0517a:1376_8": "tasmā cando hotū”ti candotvevassa nāmaṃ karonti.",
  "atk-s0517a:1377_0": "Evaṃ candimasūriyesu pātubhūtesu nakkhattāni tārakarūpāni pātubhavanti. Tato pabhuti",
  "atk-s0517a:1377_1": "rattindivā paññāyanti anukkamena ca māsaddhamāsautusaṃvaccharā. Candimasūriyānaṃ",
  "atk-s0517a:1377_2": "pana pātubhūtadivaseyeva sinerucakkavāḷahimavantapabbatā pātubhavanti. Te ca kho",
  "atk-s0517a:1377_3": "apubbaṃ acarimaṃ phagguṇapuṇṇamadivaseyeva pātubhavanti. Kathaṃ? Yathā nāma kaṅgubhatte",
  "atk-s0517a:1377_4": "paccamāne ekappahāreneva pubbuḷakā uṭṭhahanti, eke padesā thūpathūpā honti, eke ninnaninnā",
  "atk-s0517a:1377_5": "eke samasamā, evamevaṃ thūpathūpaṭṭhāne pabbatā honti ninnaninnaṭṭhāne samuddā samasamaṭṭhāne dīpāti.",
  "atk-s0517a:1378_0": "Atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto, ekacce",
  "atk-s0517a:1378_1": "dubbaṇṇā honti. Tattha vaṇṇavanto dubbaṇṇe atimaññanti. Tesaṃ atimānapaccayā sā rasapathavī",
  "atk-s0517a:1378_2": "antaradhāyati, bhūmipappaṭako pātubhavati. Atha tesaṃ teneva nayena sopi antaradhāyati,",
  "atk-s0517a:1378_3": "padālatā pātubhavati. Teneva nayena sāpi antaradhāyati, akaṭṭhapāko sāli pātubhavati",
  "atk-s0517a:1378_4": "akaṇo athuso suddho sugandhā taṇḍulapphalo. Tato nesaṃ bhājanāni uppajjanti. Te sāliṃ",
  "atk-s0517a:1378_5": "bhājane ṭhapetvā pāsāṇapiṭṭhiyaṃ ṭhapenti. Sayameva jālāsikhā uṭṭhahitvā taṃ pacati.",
  "atk-s0517a:1378_6": "So hoti odano sumanajātipupphasadiso. Na tassa sūpena vā byañjanena vā karaṇīyaṃ",
  "atk-s0517a:1378_7": "atthi, yaṃ yaṃ rasaṃ bhuñjitukāmā honti, taṃ taṃ rasova hoti. Tesaṃ taṃ oḷārikaṃ",
  "atk-s0517a:1378_8": "āhāraṃ āharayataṃ tato pabhuti muttakarīsaṃ sañjāyati. Atha nesaṃ tassa nikkhamanatthāya",
  "atk-s0517a:1378_9": "vaṇamukhāni pabhijjanti. Purisassa purisabhāvo, itthiyā itthibhāvo pātubhavati. Tatra",
  "atk-s0517a:1378_10": "sudaṃ itthī purisaṃ, puriso ca itthiṃ ativelaṃ upanijjhāyati. Tesaṃ ativelaṃ upanijjhāyanapaccayā",
  "atk-s0517a:1378_11": "kāmapariḷāho uppajjati. Tato methunaṃ dhammaṃ paṭisevanti. Te asaddhammapaṭisevanapaccayā",
  "atk-s0517a:1378_12": "viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "atk-s0517a:1378_13": "Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ",
  "atk-s0517a:1378_14": "āpajjantā sannidhiṃ karonti. Tato pabhuti kaṇopi thusopi taṇḍulaṃ pariyonandhati,",
  "atk-s0517a:1378_15": "lāyitaṭṭhānampi na paṭivirūhati. Te sannipatitvā anutthunanti “pāpakā vata bho dhammā",
  "atk-s0517a:1378_16": "sattesu pātubhūtā, mayañhi pubbe manomayā ahumhā”ti aggaññasutte vuttanayena vitthāretabbaṃ.",
  "atk-s0517a:1378_17": "Tato mariyādaṃ ṭhapenti.",
  "atk-s0517a:1379_0": "Atha aññataro satto aññassa bhāgaṃ adinnaṃ ādiyati. Taṃ dvikkhattuṃ paribhāsitvā",
  "atk-s0517a:1379_1": "tatiyavāre pāṇileḍḍudaṇḍehi paharanti. Te evaṃ adinnādānagarahamusāvādadaṇḍādānesu",
  "atk-s0517a:1379_2": "uppannesu sannipatitvā cintayanti “yaṃnūna mayaṃ ekaṃ sattaṃ sammanneyyāma, yo no",
  "atk-s0517a:1379_3": "sammā khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya. Mayaṃ",
  "atk-s0517a:1379_4": "panassa sālīnaṃ bhāgaṃ anupadassāmā”ti. Evaṃ katasanniṭṭhānesu pana sattesu imasmiṃ",
  "atk-s0517a:1379_5": "tāva kappe ayameva bhagavā bodhisattabhūto tena samayena tesu sattesu abhirūpataro",
  "atk-s0517a:1379_6": "ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ.",
  "atk-s0517a:1379_7": "Te taṃ upasaṅkamitvā yācitvā sammanniṃsu. So “tena mahājanena sammatoti mahāsammato,",
  "atk-s0517a:1379_8": "khettānaṃ adhipatīti khattiyo, dhammena samena pare rañjetīti rājā”ti tīhi nāmehi",
  "atk-s0517a:1379_9": "paññāyittha. Yañhi loke acchariyaṭṭhānaṃ, bodhisattova tattha ādipurisoti. Evaṃ bodhisattaṃ",
  "atk-s0517a:1379_10": "ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.",
  "atk-s0517a:1379_11": "Tattha kappavināsakamahāmeghato yāva jālūpacchedo, idamekamasaṅkheyyaṃ saṃvaṭṭoti",
  "atk-s0517a:1379_12": "vuccati. Kappavināsakajālūpacchedato yāva koṭisatasahassacakkavāḷaparipūrako sampattimahāmegho,",
  "atk-s0517a:1379_13": "idaṃ dutiyamasaṅkheyyaṃ saṃvaṭṭaṭṭhāyīti vuccati. Sampattimahāmeghato yāva candimasūriyapātubhāvo,",
  "atk-s0517a:1379_14": "idaṃ tatiyamasaṅkheyyaṃ vivaṭṭoti vuccati. Candimasūriyapātubhāvato yāva puna kappavināsakamahāmegho,",
  "atk-s0517a:1379_15": "idaṃ catutthamasaṅkheyyaṃ vivaṭṭaṭṭhāyīti vuccati. Imāni cattāri asaṅkheyyāni eko",
  "atk-s0517a:1379_16": "mahākappo hoti. Evaṃ tāva agginā vināso ca saṇṭhahanañca veditabbaṃ.",
  "atk-s0517a:1380_0": "Yasmiṃ pana samaye kappo udakena nassati, āditova kappavināsakamahāmegho uṭṭhahitvāti",
  "atk-s0517a:1380_1": "pubbe vuttanayeneva vitthāretabbaṃ. Ayaṃ pana viseso – yathā tattha dutiyo sūriyo,",
  "atk-s0517a:1380_2": "evamidha kappavināsako khārūdakamahāmegho uṭṭhāti. So ādito sukhumaṃ sukhumaṃ vassanto",
  "atk-s0517a:1380_3": "anukkamena mahādhārāhi koṭisatasahassacakkavāḷānaṃ pūrento vassati. Khārūdakena phuṭṭhaphuṭṭhā",
  "atk-s0517a:1380_4": "pathavīpabbatādayo vilīyanti. Udakaṃ samantato vātehi dhārīyati. Pathavito yāva dutiyajjhānabhūmiṃ",
  "atk-s0517a:1380_5": "udakaṃ gaṇhāti, tattha tayopi brahmaloke vilīyāpetvā subhakiṇhe āhacca tiṭṭhati.",
  "atk-s0517a:1380_6": "Taṃ yāva aṇumattampi saṅkhāragataṃ atthi, tāva na vūpasammati.",
  "atk-s0517a:1381_0": "Udakānugataṃ pana sabbasaṅkhāragataṃ abhibhavitvā sahasā vūpasammati, antaradhānaṃ",
  "atk-s0517a:1381_1": "gacchati. Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "atk-s0517a:1381_2": "Kevalaṃ panidha ābhassarabrahmalokaṃ ādiṃ katvā loko pātubhavati. Subhakiṇhato ca",
  "atk-s0517a:1381_3": "cavitvā ābhassaraṭṭhānādīsu sattā nibbattanti. Tattha kappavināsakamahāmeghato yāva",
  "atk-s0517a:1381_4": "kappavināsakakhārūdakūpacchedo, idamekaṃ asaṅkheyyaṃ. Udakūpacchedato yāva sampattimahāmegho,",
  "atk-s0517a:1381_5": "idaṃ dutiyamasaṅkheyyaṃ. Sampattimahāmeghato…pe… imāni cattāri asaṅkheyyāni eko mahākappo",
  "atk-s0517a:1381_6": "hoti. Evaṃ udakena vināso ca saṇṭhahanañca veditabbaṃ.",
  "atk-s0517a:1382_0": "Yasmiṃ pana samaye kappo vātena vinassati, āditova kappavināsakamahāmegho vuṭṭhahitvāti",
  "atk-s0517a:1382_1": "pubbe vuttanayeneva vitthāretabbaṃ. Ayaṃ pana viseso – yathā tattha dutiyasūriyo,",
  "atk-s0517a:1382_2": "evamidha kappavināsanatthaṃ vāto samuṭṭhāti. So paṭhamaṃ thūlarajaṃ uṭṭhāpeti, tato",
  "atk-s0517a:1382_3": "saṇharajaṃ sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe",
  "atk-s0517a:1382_4": "visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na puna patanti,",
  "atk-s0517a:1382_5": "tattheva cuṇṇavicuṇṇā hutvā abhāvaṃ gacchanti. Athānukkamena heṭṭhāmahāpathaviyā",
  "atk-s0517a:1382_6": "vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati. Yojanasatappamāṇā",
  "atk-s0517a:1382_7": "pathavippadesā dviyojanatiyojanacatuyojanapañcayojanasatappamāṇāpi bhijjitvā vātavegukkhittā",
  "atk-s0517a:1382_8": "ākāseyeva cuṇṇavicuṇṇā hutvā abhāvaṃ gacchanti. Cakkavāḷapabbatampi sinerupabbatampi",
  "atk-s0517a:1382_9": "vāto ukkhipitvā ākāse khipati. Te aññamaññaṃ abhihantvā cuṇṇavicuṇṇā hutvā vinassanti.",
  "atk-s0517a:1382_10": "Eteneva upāyena bhūmaṭṭhakavimānāni ca ākāsaṭṭhakavimānāni ca vināsento cha kāmāvacaradevaloke",
  "atk-s0517a:1382_11": "vināsetvā koṭisatasahassacakkavāḷāni vināseti. Tattha cakkavāḷā cakkavāḷehi, himavantā",
  "atk-s0517a:1382_12": "himavantehi, sinerū sinerūhi aññamaññaṃ samāgantvā cuṇṇavicuṇṇā hutvā vinassanti.",
  "atk-s0517a:1382_13": "Pathavito yāva tatiyajjhānabhūmiṃ vāto gaṇhāti, tattha tayo brahmaloke vināsetvā",
  "atk-s0517a:1382_14": "vehapphale āhacca tiṭṭhati. Evaṃ sabbasaṅkhāragataṃ vināsetvā sayampi vinassati.",
  "atk-s0517a:1382_15": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ. Idha pana",
  "atk-s0517a:1382_16": "subhakiṇhabrahmalokaṃ ādiṃ katvā loko pātubhavati. Vehapphalato ca cavitvā subhakiṇhaṭṭhānādīsu",
  "atk-s0517a:1382_17": "sattā nibbattanti. Tattha kappavināsakamahāmeghato yāva kappavināsakavātūpacchedo,",
  "atk-s0517a:1382_18": "idamekaṃ asaṅkheyyaṃ. Vātūpacchedato yāva sampattimahāmegho, idaṃ dutiyamasaṅkheyyaṃ…pe…",
  "atk-s0517a:1382_19": "imāni cattāri asaṅkheyyāni eko mahākappo hoti. Evaṃ vātena vināso ca saṇṭhahanañca veditabbaṃ.",
  "atk-s0517a:1383_0": "Kiṃ kāraṇā evaṃ loko vinassati? Akusalamūlakāraṇā. Akusalamūlesu hi ussannesu evaṃ",
  "atk-s0517a:1383_1": "loko vinassati. So ca kho rāge ussannatare agginā vinassati, dose ussannatare udakena",
  "atk-s0517a:1383_2": "vinassati. Keci pana “dose ussannatare agginā, rāge udakenā”ti vadanti. Mohe ussannatare",
  "atk-s0517a:1383_3": "vātena vinassati. Evaṃ vinassantopi ca nirantarameva satta vāre agginā nassati, aṭṭhame",
  "atk-s0517a:1383_4": "vāre udakena. Puna satta vāre agginā, aṭṭhame vāre udakenāti evaṃ aṭṭhame aṭṭhame",
  "atk-s0517a:1383_5": "vāre vinassanto sattakkhattuṃ udakena vinassitvā puna satta vāre agginā nassati.",
  "atk-s0517a:1383_6": "Ettāvatā tesaṭṭhi kappā atītā honti. Etthantare udakena nassanavāraṃ sampattampi",
  "atk-s0517a:1383_7": "paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.",
  "atk-s0517a:1384_0": "Pubbenivāsaṃ anussarantopi ca kappānussaraṇako bhikkhu etesu kappesu anekepi saṃvaṭṭakappe",
  "atk-s0517a:1384_1": "anekepi vivaṭṭakappe anekepi saṃvaṭṭavivaṭṭakappe anussarati. Saṃvaṭṭakappe vivaṭṭakappeti",
  "atk-s0517a:1384_2": "ca kappassa aḍḍhaṃ gahetvā vuttaṃ. Saṃvaṭṭavivaṭṭakappeti sakalakappaṃ gahetvā vuttaṃ.",
  "atk-s0517a:1384_3": "Kathaṃ anussaratīti ce? Amutrāsintiādinā nayena. Tattha amutrāsinti amumhi saṃvaṭṭakappe",
  "atk-s0517a:1384_4": "ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye",
  "atk-s0517a:1384_5": "vā āsiṃ. Evaṃnāmoti tisso vā phusso vā. Evaṃgottoti kaccāno vā kassapo vā. Idamassa",
  "atk-s0517a:1384_6": "atītabhave attano nāmagottānussaraṇavasena vuttaṃ. Sace pana tasmiṃ kāle attano vaṇṇasampattiṃ",
  "atk-s0517a:1384_7": "vā lūkhapaṇītajīvikabhāvaṃ vā sukhadukkhabahulataṃ vā appāyukadīghāyukabhāvaṃ vā",
  "atk-s0517a:1384_8": "anussaritukāmo hoti, tampi anussaratiyeva. Tenāha “evaṃvaṇṇo…pe… evamāyupariyanto”ti.",
  "atk-s0517a:1384_9": "Tattha evaṃvaṇṇoti odāto vā sāmo vā. Evamāhāroti sālimaṃsodanāhāro vā pavattaphalabhojano",
  "atk-s0517a:1384_10": "vā. Evaṃsukhadukkhappaṭisaṃvedīti anekappakārena kāyikacetasikānaṃ sāmisanirāmisādippabhedānaṃ",
  "atk-s0517a:1384_11": "vā sukhadukkhānaṃ paṭisaṃvedī. Evamāyupariyantoti evaṃ vassasataparimāṇāyupariyanto",
  "atk-s0517a:1384_12": "vā caturāsītikappasatasahassāyupariyanto vā.",
  "atk-s0517a:1385_0": "So tato cuto amutra udapādinti so ahaṃ tato bhavato yonito gatito viññāṇaṭṭhitito",
  "atk-s0517a:1385_1": "sattāvāsato sattanikāyato vā cuto puna amukasmiṃ nāma bhave yoniyā gatiyā viññāṇaṭṭhitiyā",
  "atk-s0517a:1385_2": "sattāvāse sattanikāye vā udapādiṃ. Tatrāpāsinti atha tatrāpi bhave yoniyā gatiyā",
  "atk-s0517a:1385_3": "viññāṇaṭṭhitiyā sattāvāse sattanikāye vā puna ahosiṃ. Evaṃnāmotiādi vuttanayameva.",
  "atk-s0517a:1385_4": "Apica yasmā amutrāsinti idaṃ anupubbena ārohantassa yāvaticchakaṃ anussaraṇaṃ, so",
  "atk-s0517a:1385_5": "tato cutoti paṭinivattantassa paccavekkhaṇaṃ, tasmā idhūpapannoti imissā idhūpapattiyā",
  "atk-s0517a:1385_6": "anantaramevassa upapattiṭṭhānaṃ sandhāya amutra udapādinti idaṃ vuttanti veditabbaṃ.",
  "atk-s0517a:1385_7": "Tatrāpāsinti evamādi panassa tatra imissā upapattiyā anantare upapattiṭṭhāne nāmagottādīnaṃ",
  "atk-s0517a:1385_8": "anussaraṇadassanatthaṃ vuttaṃ. So tato cuto idhūpapannoti svāhaṃ tato anantarūpapattiṭṭhānato",
  "atk-s0517a:1385_9": "cuto idha amukasmiṃ nāma khattiyakule vā brāhmaṇakule vā nibbattoti. Itīti evaṃ.",
  "atk-s0517a:1385_10": "Sākāraṃ sauddesanti nāmagottavasena sauddesaṃ, vaṇṇādivasena sākāraṃ. Nāmagottena",
  "atk-s0517a:1385_11": "hi satto tisso phusso kassapoti uddisīyati, vaṇṇādīhi sāmo odātoti nānattato paññāyati.",
  "atk-s0517a:1385_12": "Tasmā nāmagottaṃ uddeso, itare ākārāti.",
  "atk-s0517a:1386": "Pubbenivāsānussatiñāṇaniddesavaṇṇanā niṭṭhitā.",
  "atk-s0517a:1387": "54. Dibbacakkhuñāṇaniddesavaṇṇanā",
  "atk-s0517a:1388_0": "106. Dibbacakkhuñāṇaniddese ālokasaññaṃ manasi karotīti divā vā rattiṃ vā sūriyajoticandamaṇiālokaṃ",
  "atk-s0517a:1388_1": "ālokoti manasi karoti. Evaṃ manasikaronto ca ālokoti saññaṃ manasi pavattanato “ālokasaññaṃ",
  "atk-s0517a:1388_2": "manasi karotī”ti vuccati. Divāsaññaṃ adhiṭṭhātīti evaṃ ālokasaññaṃ manasikaritvā",
  "atk-s0517a:1388_3": "divāti saññaṃ ṭhapeti. Yathā divā tathā rattinti yathā divā āloko diṭṭho, tatheva",
  "atk-s0517a:1388_4": "rattimpi manasi karoti. Yathā rattiṃ tathā divāti yathā rattiṃ āloko diṭṭho, tatheva",
  "atk-s0517a:1388_5": "divāpi manasi karoti. Iti vivaṭena cetasāti evaṃ apihitena cittena. Apariyonaddhenāti",
  "atk-s0517a:1388_6": "samantato anaddhena. Sappabhāsaṃ cittaṃ bhāvetīti saobhāsaṃ cittaṃ vaḍḍheti. Etena",
  "atk-s0517a:1388_7": "dibbacakkhussa parikammālokārammaṇaṃ cittaṃ kathitaṃ. Ālokakasiṇārammaṇaṃ catutthajjhānameva",
  "atk-s0517a:1388_8": "vā sandhāya vuttaṃ. Tassevaṃ bhāvayato obhāsajātaṃ cittaṃ hoti vigatandhakārāvaraṇaṃ.",
  "atk-s0517a:1388_9": "Tena hi dibbacakkhuṃ uppādetukāmena ādikammikena kulaputtena imissāyeva pāḷiyā anusārena",
  "atk-s0517a:1388_10": "kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ katvā “tejokasiṇaṃ",
  "atk-s0517a:1388_11": "odātakasiṇaṃ ālokakasiṇa”nti imesu tīsu kasiṇesu aññataraṃ āsannaṃ kātabbaṃ, upacārajjhānagocaraṃ",
  "atk-s0517a:1388_12": "katvā vaḍḍhetvā ṭhapetabbaṃ, na tattha appanā uppādetabbāti adhippāyo. Sace hi uppādeti,",
  "atk-s0517a:1388_13": "pādakajjhānanissayaṃ hoti, na parikammanissayaṃ. Imesu ca pana tīsu ālokakasiṇaṃyeva",
  "atk-s0517a:1388_14": "seṭṭhataraṃ, tadanulomena pana itaraṃ kasiṇadvayampi vuttaṃ. Tasmā ālokakasiṇaṃ itaresaṃ",
  "atk-s0517a:1388_15": "vā aññataraṃ ārammaṇaṃ katvā cattāri jhānāni uppādetvā puna upacārabhūmiyaṃyeva ṭhatvā",
  "atk-s0517a:1388_16": "kasiṇaṃ vaḍḍhetabbaṃ. Vaḍḍhitavaḍḍhitaṭṭhānassa antoyeva rūpagataṃ passitabbaṃ. Rūpagataṃ",
  "atk-s0517a:1388_17": "passato panassa tena byāpārena parikammacittena ālokapharaṇaṃ akubbato parikammassa",
  "atk-s0517a:1388_18": "vāro atikkamati, tato āloko antaradhāyati, tasmiṃ antarahite rūpagatampi na dissati.",
  "atk-s0517a:1388_19": "Athānena punappunaṃ pādakajjhānameva pavisitvā tato vuṭṭhāya āloko pharitabbo. Evaṃ",
  "atk-s0517a:1388_20": "anukkamena āloko thāmagato hotīti. “Ettha āloko hotū”ti yattakaṃ ṭhānaṃ paricchindati,",
  "atk-s0517a:1388_21": "tattha āloko tiṭṭhatiyeva. Divasampi nisīditvā passato rūpadassanaṃ hoti. Tattha",
  "atk-s0517a:1388_22": "yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ",
  "atk-s0517a:1388_23": "heṭṭhāpathavītalanissitaṃ tirokuṭṭapabbatapākāragataṃ paracakkavāḷagatanti idaṃ rūpaṃ",
  "atk-s0517a:1388_24": "ñāṇacakkhussa āpāthaṃ āgacchati, maṃsacakkhunā dissamānaṃ viya hoti, tadā dibbacakkhu",
  "atk-s0517a:1388_25": "uppannaṃ hoti. Tadeva cettha rūpadassanasamatthaṃ, na pubbabhāgacittāni.",
  "atk-s0517a:1389_0": "Tatrāyaṃ dibbacakkhuno uppattikkamo – vuttappakārametaṃ rūpamārammaṇaṃ katvā manodvārāvajjane",
  "atk-s0517a:1389_1": "uppajjitvā niruddhe tadeva rūpamārammaṇaṃ katvā cattāri pañca vā javanāni uppajjantīti",
  "atk-s0517a:1389_2": "pubbe vuttanayeneva veditabbaṃ. Idaṃ pana ñāṇaṃ “sattānaṃ cutūpapāte ñāṇa”ntipi “dibbacakkhuñāṇa”ntipi",
  "atk-s0517a:1389_3": "vuccati. Taṃ panetaṃ puthujjanassa paripantho hoti. So hi “yattha yattha āloko hotū”ti",
  "atk-s0517a:1389_4": "adhiṭṭhāti, taṃ taṃ pathavīsamuddapabbate vinivijjhitvāpi ekālokaṃ hoti. Athassa",
  "atk-s0517a:1389_5": "tattha bhayānakāni yakkharakkhasādirūpāni passato bhayaṃ uppajjati. Tena cittavikkhepaṃ",
  "atk-s0517a:1389_6": "patvā jhānavibbhantako hoti. Tasmā rūpadassane appamattena bhavitabbaṃ.",
  "atk-s0517a:1390_0": "Sattānaṃ cutūpapātañāṇāyāti sattānaṃ cutiyā ca upapāte ca ñāṇāya. Yena ñāṇena sattānaṃ",
  "atk-s0517a:1390_1": "cuti ca upapāto ca ñāyati, tadatthaṃ dibbacakkhuñāṇatthanti vuttaṃ hoti. Dibbena",
  "atk-s0517a:1390_2": "cakkhunāti vuttatthameva. Visuddhenāti cutūpapātadassanena diṭṭhivisuddhihetuttā",
  "atk-s0517a:1390_3": "visuddhaṃ. Yo hi cutimattameva passati, na upapātaṃ, so ucchedadiṭṭhiṃ gaṇhāti. Yo",
  "atk-s0517a:1390_4": "upapātameva passati, na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ",
  "atk-s0517a:1390_5": "passati, so yasmā duvidhampi taṃ diṭṭhigatamativattati, tasmāssa taṃ dassanaṃ diṭṭhivisuddhihetu",
  "atk-s0517a:1390_6": "hoti. Ubhayañcetaṃ buddhaputtā passanti. Tena vuttaṃ – “cutūpapātadassanena diṭṭhivisuddhihetuttā",
  "atk-s0517a:1390_7": "visuddha”nti. Manussūpacāraṃ atikkamitvā rūpadassanena atikkantamānusakaṃ, mānusakaṃ",
  "atk-s0517a:1390_8": "vā maṃsacakkhuṃ atikkantattā atikkantamānusakaṃ. Tena dibbena cakkhunā visuddhena",
  "atk-s0517a:1390_9": "atikkantamānusakena.",
  "atk-s0517a:1391_0": "Satte passatīti manussānaṃ maṃsacakkhunā viya satte oloketi. Cavamāne upapajjamāneti",
  "atk-s0517a:1391_1": "ettha cutikkhaṇe upapattikkhaṇe vā dibbacakkhunā daṭṭhuṃ na sakkā, ye pana āsannacutikā",
  "atk-s0517a:1391_2": "idāni cavissanti. Te cavamānā. Ye ca gahitapaṭisandhikā sampatinibbattā vā, te upapajjamānāti",
  "atk-s0517a:1391_3": "adhippetā. Te evarūpe cavamāne ca upapajjamāne ca passatīti dasseti. Hīneti mohanissandayuttattā",
  "atk-s0517a:1391_4": "hīnānaṃ jātikulabhogādīnaṃ vasena hīḷite ohīḷite oññāte avaññāte. Paṇīteti amohanissandayuttattā",
  "atk-s0517a:1391_5": "tabbiparīte. Suvaṇṇeti adosanissandayuttattā iṭṭhakantamanāpavaṇṇayutte. Dubbaṇṇeti",
  "atk-s0517a:1391_6": "dosanissandayuttattā aniṭṭhākantāmanāpavaṇṇayutte, anabhirūpe virūpetipi attho. Sugateti",
  "atk-s0517a:1391_7": "sugatigate, alobhanissandayuttattā vā aḍḍhe mahaddhane. Duggateti duggatigate, lobhanissandayuttattā",
  "atk-s0517a:1391_8": "vā dalidde appannapāne. Yathākammūpageti yaṃ yaṃ kammaṃ upacitaṃ, tena tena upagate.",
  "atk-s0517a:1391_9": "Tattha purimehi “cavamāne”tiādīhi dibbacakkhukiccaṃ vuttaṃ, iminā pana padena yathākammūpagañāṇakiccaṃ.",
  "atk-s0517a:1392_0": "Tassa ca ñāṇassa ayamuppattikkamo – idha bhikkhu heṭṭhānirayābhimukhaṃ ālokaṃ vaḍḍhetvā",
  "atk-s0517a:1392_1": "nerayike satte passati mahādukkhamanubhavamāne, taṃ dassanaṃ dibbacakkhukiccameva.",
  "atk-s0517a:1392_2": "So evaṃ manasi karoti “kiṃ nu kho kammaṃ katvā ime sattā etaṃ dukkhamanubhavantī”ti.",
  "atk-s0517a:1392_3": "Athassa “idaṃ nāma katvā”ti taṃkammārammaṇaṃ ñāṇamuppajjati. Tathā uparidevalokābhimukhaṃ",
  "atk-s0517a:1392_4": "ālokaṃ vaḍḍhetvā nandanavanamissakavanaphārusakavanādīsu satte passati mahāsampattiṃ",
  "atk-s0517a:1392_5": "anubhavamāne, tampi dassanaṃ dibbacakkhukiccameva. So evaṃ manasi karoti “kiṃ nu",
  "atk-s0517a:1392_6": "kho kammaṃ katvā ime sattā etaṃ sampattiṃ anubhavantī”ti. Athassa “idaṃ nāma katvā”ti",
  "atk-s0517a:1392_7": "taṃkammārammaṇaṃ ñāṇamuppajjati. Idaṃ yathākammūpagañāṇaṃ nāma. Imassa visuṃ parikammaṃ",
  "atk-s0517a:1392_8": "nāma natthi. Yathā cimassa, evaṃ anāgataṃsañāṇassāpi. Dibbacakkhupādakāneva hi imāni",
  "atk-s0517a:1392_9": "dibbacakkhunā saheva ijjhanti.",
  "atk-s0517a:1393_0": "Ime vata bhontotiādīsu imeti dibbacakkhunā diṭṭhānaṃ nidassanavacanaṃ. Vatāti anulomavacanatthe",
  "atk-s0517a:1393_1": "nipāto. Bhontoti bhavanto. Duṭṭhu caritaṃ, duṭṭhaṃ vā caritaṃ kilesapūtikattāti duccaritaṃ,",
  "atk-s0517a:1393_2": "kāyena duccaritaṃ, kāyato vā uppannaṃ duccaritanti kāyaduccaritaṃ. Itaresupi eseva",
  "atk-s0517a:1393_3": "nayo. Samannāgatāti samaṅgībhūtā. Ariyānaṃ upavādakāti buddhapaccekabuddhasāvakānaṃ",
  "atk-s0517a:1393_4": "ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena",
  "atk-s0517a:1393_5": "vā upavādakā, akkosakā garahakāti vuttaṃ hoti. Tattha “natthi imesaṃ samaṇadhammo,",
  "atk-s0517a:1393_6": "assamaṇā ete”ti vadanto antimavatthunā upavadati, “natthi imesaṃ jhānaṃ vā vimokkho",
  "atk-s0517a:1393_7": "vā maggo vā phalaṃ vā”tiādīni vadanto guṇaparidhaṃsanena upavadatīti veditabbo. So",
  "atk-s0517a:1393_8": "ca jānaṃ vā upavadeyya ajānaṃ vā, ubhayathāpi ariyūpavādova hoti. Bhāriyaṃ kammaṃ",
  "atk-s0517a:1393_9": "ānantariyasadisaṃ saggāvaraṇaṃ maggāvaraṇañca, satekicchaṃ pana hoti. Tasmā yo ariyaṃ",
  "atk-s0517a:1393_10": "upavadati, tena gantvā sace attanā vuḍḍhataro hoti, ukkuṭikaṃ nisīditvā “ahaṃ āyasmantaṃ",
  "atk-s0517a:1393_11": "idañcidañca avacaṃ, taṃ me khamāhī”ti khamāpetabbo. Sace navakataro hoti, vanditvā",
  "atk-s0517a:1393_12": "ukkuṭikaṃ nisīditvā añjaliṃ paggahetvā “ahaṃ, bhante, tumhe idañcidañca avacaṃ, taṃ",
  "atk-s0517a:1393_13": "me khamathā”ti khamāpetabbo. Sace disāpakkanto hoti, sayaṃ vā gantvā saddhivihārikādike",
  "atk-s0517a:1393_14": "vā pesetvā khamāpetabbo. Sace nāpi gantuṃ na pesetuṃ sakkā hoti, ye tasmiṃ vihāre",
  "atk-s0517a:1393_15": "bhikkhū vasanti, tesaṃ santikaṃ gantvā sace navakatarā honti, ukkuṭikaṃ nisīditvā,",
  "atk-s0517a:1393_16": "sace vuḍḍhatarā, vuḍḍhe vuttanayeneva paṭipajjitvā “ahaṃ, bhante, asukaṃ nāma āyasmantaṃ",
  "atk-s0517a:1393_17": "idañcidañca avacaṃ, khamatu me so āyasmā”ti vatvā khamāpetabbo. Sammukhā akkhamantepi",
  "atk-s0517a:1393_18": "etadeva kātabbaṃ. Sace ekacārikabhikkhu hoti, neva tassa vasanaṭṭhānaṃ, na gataṭṭhānaṃ",
  "atk-s0517a:1393_19": "paññāyati, ekassa paṇḍitassa bhikkhuno santikaṃ gantvā “ahaṃ, bhante, asukaṃ nāma",
  "atk-s0517a:1393_20": "āyasmantaṃ idañcidañca avacaṃ, taṃ me anussarato vippaṭisāro hoti, kiṃ karomī”ti",
  "atk-s0517a:1393_21": "vattabbaṃ. So vakkhati “tumhe mā cintayittha, thero tumhākaṃ khamati, cittaṃ vūpasamethā”ti.",
  "atk-s0517a:1393_22": "Tenāpi ariyassa gatadisābhimukhena añjaliṃ paggahetvā “khamathā”ti vattabbaṃ. Yadi",
  "atk-s0517a:1393_23": "so parinibbuto hoti, parinibbutamañcaṭṭhānaṃ gantvā yāva sivathikaṃ gantvāpi khamāpetabbaṃ.",
  "atk-s0517a:1393_24": "Evaṃ kate neva saggāvaraṇaṃ, na maggāvaraṇaṃ hoti, pākatikameva hotīti.",
  "atk-s0517a:1394_0": "Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "atk-s0517a:1394_1": "samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.",
  "atk-s0517a:1394_2": "Ettha ca vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā",
  "atk-s0517a:1394_3": "saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.",
  "atk-s0517a:1394_4": "Mahāsāvajjo hi ariyūpavādo ānantariyasadisattā. Vuttampi cetaṃ “seyyathāpi, sāriputta,",
  "atk-s0517a:1394_5": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,",
  "atk-s0517a:1394_6": "evaṃsampadamidaṃ sāriputta vadāmi taṃ vācaṃ appahāya taṃ cittaṃ appahāya taṃ diṭṭhiṃ",
  "atk-s0517a:1394_7": "appaṭinissajjitvā yathābhataṃ nikkhitto, evaṃ niraye”ti. Micchādiṭṭhito ca mahāsāvajjataraṃ",
  "atk-s0517a:1394_8": "nāma aññaṃ natthi. Yathāha – “nāhaṃ, bhikkhave, aññaṃ ekadhammampi samanupassāmi,",
  "atk-s0517a:1394_9": "yaṃ evaṃ mahāsāvajjaṃ, yathayidaṃ, bhikkhave, micchādiṭṭhi, micchādiṭṭhiparamāni,",
  "atk-s0517a:1394_10": "bhikkhave, vajjānī”ti.",
  "atk-s0517a:1395_0": "Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattikkhandhaggahaṇe.",
  "atk-s0517a:1395_1": "Atha vā kāyassa bhedāti jīvitindriyassupacchedā. Paraṃ maraṇāti cuticittato uddhaṃ.",
  "atk-s0517a:1395_2": "Apāyanti evamādi sabbaṃ nirayavevacanameva. Nirayo hi saggamokkhahetubhūtā puññasammatā",
  "atk-s0517a:1395_3": "ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati,",
  "atk-s0517a:1395_4": "dosabahulatāya vā duṭṭhena kammunā nibbattā gati duggati. Vivasā nipatanti tattha",
  "atk-s0517a:1395_5": "dukkaṭakārinoti vinipāto, vinassantā vā ettha patanti sambhijjamānaṅgapaccaṅgātipi",
  "atk-s0517a:1395_6": "vinipāto. Natthi ettha assādasaññito ayoti nirayo.",
  "atk-s0517a:1396_0": "Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,",
  "atk-s0517a:1396_1": "na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ.",
  "atk-s0517a:1396_2": "So hi apāyo ceva duggati ca sugatito apetattā dukkhassa ca gatibhūtattā, na tu vinipāto",
  "atk-s0517a:1396_3": "asurasadisaṃ avinipatitattā. Vinipātaggahaṇena asurakāyaṃ. So hi yathāvuttena atthena",
  "atk-s0517a:1396_4": "apāyo ceva duggati ca sabbasamussayehi ca vinipatitattā vinipātoti vuccati. Nirayaggahaṇena",
  "atk-s0517a:1396_5": "avīciādimanekappakāraṃ nirayamevāti. Upapannāti upagatā, tattha abhinibbattāti adhippāyo.",
  "atk-s0517a:1396_6": "Vuttavipariyāyena sukkapakkho veditabbo.",
  "atk-s0517a:1397_0": "Ayaṃ pana viseso – tattha sugatiggahaṇena manussagatipi saṅgayhati, saggaggahaṇena",
  "atk-s0517a:1397_1": "devagatiyeva. Tattha sundarā gatīti sugati. Rūpādīhi visayehi suṭṭhu aggoti saggo.",
  "atk-s0517a:1397_2": "So sabbopi lujjanapalujjanaṭṭhena lokoti ayaṃ vacanattho. Iti “dibbena cakkhunā”tiādi",
  "atk-s0517a:1397_3": "sabbaṃ nigamanavacanaṃ. Evaṃ dibbena cakkhunā passatīti ayamettha saṅkhepatthoti.",
  "atk-s0517a:1398": "Dibbacakkhuñāṇaniddesavaṇṇanā niṭṭhitā.",
  "atk-s0517a:1399": "Pañcañāṇapakiṇṇakaṃ",
  "atk-s0517a:1400_0": "Imesu pañcasu ñāṇesu iddhividhañāṇaṃ parittamahaggataatītānāgatapaccuppannaajjhattabahiddhārammaṇavasena",
  "atk-s0517a:1400_1": "sattasu ārammaṇesu pavattati. Sotadhātuvisuddhiñāṇaṃ parittapaccuppannaajjhattabahiddhārammaṇavasena",
  "atk-s0517a:1400_2": "catūsu ārammaṇesu pavattati. Cetopariyañāṇaṃ parittamahaggataappamāṇamaggaatītānāgatapaccuppannabahiddhārammaṇavasena",
  "atk-s0517a:1400_3": "aṭṭhasu ārammaṇesu pavattati. Pubbenivāsānussatiñāṇaṃ",
  "atk-s0517a:1401_0": "Parittamahaggataappamāṇamaggaatītaajjhattabahiddhānavattabbārammaṇavasena aṭṭhasu",
  "atk-s0517a:1401_1": "ārammaṇesu pavattati. Dibbacakkhuñāṇaṃ parittapaccuppannaajjhattabahiddhārammaṇavasena",
  "atk-s0517a:1401_2": "catūsu ārammaṇesu pavattati. Yathākammūpagañāṇaṃ parittamahaggataatītaajjhattabahiddhārammaṇavasena",
  "atk-s0517a:1401_3": "pañcasu ārammaṇesu pavattati. Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena",
  "atk-s0517a:1401_4": "aṭṭhasu ārammaṇesu pavattatīti.",
  "atk-s0517a:1402": "Pañcañāṇapakiṇṇakaṃ niṭṭhitaṃ.",
  "atk-s0517a:1403": "55. Āsavakkhayañāṇaniddesavaṇṇanā",
  "atk-s0517a:1404_0": "107. Āsavakkhayañāṇaniddese anaññātaññassāmītindriyādīni vuttatthāni. Kati ṭhānāni",
  "atk-s0517a:1404_1": "gacchatīti ekekassa uppattiṭṭhānaniyamanatthaṃ pucchā. Ekaṃ ṭhānaṃ gacchatīti ekasmiṃ",
  "atk-s0517a:1404_2": "ṭhāne uppajjatīti vuttaṃ hoti. Uppattiokāsaṭṭhānañhi tiṭṭhati etthāti ṭhānanti vuccati.",
  "atk-s0517a:1404_3": "Cha ṭhānānīti cha maggaphalakkhaṇe. Indriyānaṃ anaññātaññassāmītindriyādīsu tīsu",
  "atk-s0517a:1404_4": "ekekameva adhikaṃ hotīti dassanatthaṃ saddhindriyaṃ adhimokkhaparivāraṃ hotītiādi",
  "atk-s0517a:1404_5": "vuttaṃ. Yathā “saddhindriyassa adhimokkhaṭṭho”tiādīsu adhimokkhādayo saddhindriyādīnaṃ",
  "atk-s0517a:1404_6": "kiccavasena vuttā, evamidhāpi “adhimokkhaparivāraṃ hotī”ti saddhindriyaṃ adhimokkhatthena",
  "atk-s0517a:1404_7": "parivāraṃ hotīti vuttaṃ hoti. Esa nayo sesesupi. Parivāranti ca liṅgavipallāso kato.",
  "atk-s0517a:1404_8": "Paññindriyanti anaññātaññassāmītindriyameva pajānanasabhāvadassanatthaṃ visuṃ katvā",
  "atk-s0517a:1404_9": "vuttaṃ. Abhidhammepi hi paññāya kiccavisesadassanatthaṃ maggakkhaṇe ca phalakkhaṇe",
  "atk-s0517a:1404_10": "ca ekāva paññā aṭṭhadhā vibhattā. Abhisandanaparivāranti nhāniyacuṇṇānaṃ udakaṃ viya",
  "atk-s0517a:1404_11": "cittacetasikānaṃ sinehanakiccena parivāraṃ hoti. Idaṃ somanassasampayuttamaggavaseneva",
  "atk-s0517a:1404_12": "vuttaṃ. Upekkhāsampayuttamagge pana somanassindriyaṭṭhāne upekkhindriyaṃ daṭṭhabbaṃ.",
  "atk-s0517a:1404_13": "Taṃ pana sampayuttānaṃ nātiupabrūhanaparivāranti gahetabbaṃ. Pavattasantatādhipateyyaparivāranti",
  "atk-s0517a:1404_14": "pavattā santati pavattasantati, vattamānasantānanti attho. Adhipatibhāvo ādhipateyyaṃ,",
  "atk-s0517a:1404_15": "pavattasantatiyā ādhipateyyaṃ pavattasantatādhipateyyaṃ. Vattamānajīvitindriyassa",
  "atk-s0517a:1404_16": "uparipavattiyā ca paccayattā pubbāparavasena pavattasantatiyā adhipatibhāvena anaññātaññassāmītindriyassa parivāraṃ hoti.",
  "atk-s0517a:1405_0": "Sotāpattimaggakkhaṇe jātā dhammātiādi sabbesaṃ maggasampayuttakānaṃ vaṇṇabhaṇanatthaṃ",
  "atk-s0517a:1405_1": "vuttaṃ. Tattha maggakkhaṇe jātāti maggasamuṭṭhitā eva, na aññe. Yasmā pana maggasamuṭṭhitampi",
  "atk-s0517a:1405_2": "rūpaṃ kusalādināmaṃ na labhati, tasmā taṃ apanento ṭhapetvā cittasamuṭṭhānaṃ rūpanti",
  "atk-s0517a:1405_3": "āha. Sabbeva hi te dhammā kucchitānaṃ salanādīhi atthehi kusalā. Te ārammaṇaṃ katvā",
  "atk-s0517a:1405_4": "pavattamānā natthi etesaṃ āsavāti anāsavā. Vaṭṭamūlaṃ chindantā nibbānaṃ ārammaṇaṃ",
  "atk-s0517a:1405_5": "katvā vaṭṭato niyyantīti niyyānikā. Kusalākusalasaṅkhātā cayā apetattā apacayasaṅkhātaṃ",
  "atk-s0517a:1405_6": "nibbānaṃ ārammaṇaṃ katvā pavattanato apacayaṃ gacchantīti apacayagāmino, pavattaṃ",
  "atk-s0517a:1405_7": "apacinantā viddhaṃsentā gacchantītipi apacayagāmino. Loke apariyāpannabhāvena lokato",
  "atk-s0517a:1405_8": "uttarā uttiṇṇāti lokuttarā. Nibbānaṃ ārammaṇaṃ etesanti nibbānārammaṇā.",
  "atk-s0517a:1406_0": "Imāni aṭṭhindriyānītiādi pubbe vuttaparivārabhāvassa ca tena sahagatādibhāvassa ca",
  "atk-s0517a:1406_1": "ādivuttaākārānañca dīpanatthaṃ vuttaṃ. Tattha aṭṭhindriyānīti pubbe vuttanayena paññindriyena",
  "atk-s0517a:1406_2": "saha aṭṭha. Sahajātaparivārāti aṭṭhasu ekekena saha itare itare satta sahajātā hutvā",
  "atk-s0517a:1406_3": "tassa sahajātaparivārā honti. Tatheva aññaṃ aññassa aññaṃ aññassāti evaṃ aññamaññaparivārā",
  "atk-s0517a:1406_4": "honti. Tatheva aññamaññaṃ nissayaparivārā sampayuttaparivārā ca honti. Sahagatāti",
  "atk-s0517a:1406_5": "tena anaññātaññassāmītindriyena saha ekuppādādibhāvaṃ gatā. Sahajātāti teneva saha",
  "atk-s0517a:1406_6": "jātā. Saṃsaṭṭhāti teneva saha missitā. Sampayuttāti teneva samaṃ ekuppādādipakārehi",
  "atk-s0517a:1406_7": "yuttā. Tevāti te eva aṭṭha indriyadhammā. Tassāti anaññātaññassāmītindriyassa. Ākārāti parivārakoṭṭhāsā.",
  "atk-s0517a:1407_0": "Phalakkhaṇe jātā dhammā sabbeva abyākatā hontīti rūpassapi abyākatattā cittasamuṭṭhānarūpena",
  "atk-s0517a:1407_1": "saha vuttā. Maggasseva kusalattā niyyānikattā apacayagāmittā ca phalakkhaṇe “kusalā”ti",
  "atk-s0517a:1407_2": "ca “niyyānikā”ti ca “apacayagāmino”ti ca na vuttaṃ. Itītiādi vuttappakāranigamanaṃ.",
  "atk-s0517a:1407_3": "Tattha aṭṭhaṭṭhakānīti aṭṭhasu maggaphalesu ekekassa aṭṭhakassa vasena aṭṭha indriyaaṭṭhakāni.",
  "atk-s0517a:1407_4": "Catusaṭṭhi hontīti catusaṭṭhi ākārā honti. Āsavātiādi heṭṭhā vuttatthameva. Idha",
  "atk-s0517a:1407_5": "arahattamaggavajjheyeva āsave avatvā sesamaggattayavajjhānampi vacanaṃ āsavakkhayavacanasāmaññamattena",
  "atk-s0517a:1407_6": "vuttanti veditabbaṃ. Arahattamaggañāṇameva hi keci āsave asesetvā āsavānaṃ khepanato",
  "atk-s0517a:1407_7": "“khaye ñāṇa”nti vuccati. Tasmāyeva ca arahāyeva khīṇāsavoti vuccatīti.",
  "atk-s0517a:1408": "Āsavakkhayañāṇaniddesavaṇṇanā niṭṭhitā.",
  "atk-s0517a:1409": "56-63. Saccañāṇacatukkadvayaniddesavaṇṇanā",
  "atk-s0517a:1410_0": "108-9. Saccañāṇacatukkadvayaniddese dukkhassa pīḷanaṭṭhotiādīni vuttatthāneva. Maggasamaṅgissa",
  "atk-s0517a:1410_1": "ñāṇaṃ dukkhepetaṃ ñāṇantiādi anantaracatukke viya ekābhisamayavasena vuttaṃ. Duvidhañhi",
  "atk-s0517a:1410_2": "saccañāṇaṃ lokiyaṃ lokuttarañca. Lokikaṃ duvidhaṃ anubodhañāṇaṃ paccavekkhaṇañāṇañca.",
  "atk-s0517a:1410_3": "Anubodhañāṇaṃ ādikammikassa anussavādivasena nirodhe magge ca pavattati, dukkhe samudaye",
  "atk-s0517a:1410_4": "ca ārammaṇakaraṇavasena. Paccavekkhaṇañāṇaṃ paṭividdhasaccassa catūsupi saccesu ārammaṇakaraṇavasena.",
  "atk-s0517a:1410_5": "Lokuttaraṃ paṭivedhañāṇaṃ nirodhamārammaṇaṃ katvā kiccato cattāri saccāni paṭivijjhati.",
  "atk-s0517a:1410_6": "Yathāha – “yo, bhikkhave, dukkhaṃ passati, dukkhasamudayampi so passati, dukkhanirodhampi",
  "atk-s0517a:1410_7": "passati, dukkhanirodhagāminiṃ paṭipadampi passatī”ti sabbaṃ vattabbaṃ. Idhāpi iminā",
  "atk-s0517a:1410_8": "vārena idameva vuttaṃ. Taṃ pana lokuttarampi “dukkhe ñāṇa”ntiādīni nāmāni labhatīti",
  "atk-s0517a:1410_9": "dassanatthaṃ vuttaṃ. Idha pana lokikañāṇameva adhippetaṃ. Tasmāyeva ca tattha katamaṃ",
  "atk-s0517a:1410_10": "dukkhe ñāṇantiādimāha.",
  "atk-s0517a:1411_0": "Tattha dukkhaṃ ārabbhāti dukkhasaccaṃ ālambitvā, ārammaṇaṃ katvāti attho. Paññātiādīsu",
  "atk-s0517a:1411_1": "tassa tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā",
  "atk-s0517a:1411_2": "pakārena dhamme jānātītipi paññā. Idamassā sabhāvapadaṃ. Pajānanākāro pajānanā. Aniccādīni",
  "atk-s0517a:1411_3": "vicinātīti vicayo. Pavicayoti upasaggena padaṃ vaḍḍhitaṃ, pakārena vicayoti attho.",
  "atk-s0517a:1411_4": "Catusaccadhammaṃ vicinātīti dhammavicayo. Aniccādīnaṃ sammā lakkhaṇavasena sallakkhaṇā.",
  "atk-s0517a:1411_5": "Sā eva upasagganānattena upalakkhaṇā paccupalakkhaṇāti vuttā. Bhusaṃ lakkhaṇā te",
  "atk-s0517a:1411_6": "te aniccādidhamme paṭicca upalakkhaṇāti attho. Paṇḍitabhāvo paṇḍiccaṃ. Kusalabhāvo",
  "atk-s0517a:1411_7": "kosallaṃ. Nipuṇabhāvo nepuññaṃ. Aniccādīnaṃ vibhāvanavasena vebhabyā. Aniccādīnaṃ",
  "atk-s0517a:1411_8": "cintanakavasena cintā, yassa uppajjati, taṃ aniccādīni cintāpetītipi cintā. Aniccādīni",
  "atk-s0517a:1411_9": "upaparikkhatīti upaparikkhā. Bhūrīti pathavī. Ayampi saṇhaṭṭhena vitthataṭṭhena ca",
  "atk-s0517a:1411_10": "bhūrī viyāti bhūrī. Atha vā paññāyeva bhūte atthe ramatīti bhūrīti vuccati. Asani",
  "atk-s0517a:1411_11": "viya siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā.",
  "atk-s0517a:1411_12": "Yassa uppajjati, taṃ attahitapaṭipattiyaṃ sampayuttadhamme ca yāthāvalakkhaṇapaṭivedhe",
  "atk-s0517a:1411_13": "parinetīti pariṇāyikā. Dhamme aniccādivasena vividhā passatīti vipassanā. Sammā pakārehi",
  "atk-s0517a:1411_14": "aniccādīni jānātīti sampajāno, tassa bhāvo sampajaññaṃ. Uppathapaṭipanne sindhave",
  "atk-s0517a:1411_15": "vīthiāropanatthaṃ patodo viya uppathe dhāvanakaṃ kūṭacittaṃ vīthiāropanatthaṃ vijjhatīti patodo viya patodo.",
  "atk-s0517a:1412_0": "Dassanalakkhaṇe indaṭṭhaṃ karotīti indriyaṃ, paññāsaṅkhātaṃ indriyaṃ paññindriyaṃ.",
  "atk-s0517a:1412_1": "Kiṃ vuttaṃ hoti? Nayidaṃ “purisassa indriyaṃ purisindriya”ntiādi viya paññāya indriyaṃ",
  "atk-s0517a:1412_2": "paññindriyaṃ. Atha kho paññā eva indriyaṃ paññindriyanti vuttaṃ hoti. Avijjāya na",
  "atk-s0517a:1412_3": "kampatīti paññābalaṃ. Kilesacchedanaṭṭhena paññāva satthaṃ paññāsatthaṃ. Accuggataṭṭhena",
  "atk-s0517a:1412_4": "paññāva pāsādo paññāpāsādo. Ālokanaṭṭhena paññāva āloko paññāāloko. Obhāsanaṭṭhena",
  "atk-s0517a:1412_5": "paññāva obhāso paññāobhāso. Pajjotanaṭṭhena paññāva pajjoto paññāpajjoto. Paññavato",
  "atk-s0517a:1412_6": "hi ekapallaṅkena nisinnassa dasasahassilokadhātu ekālokā ekobhāsā ekapajjotā hoti.",
  "atk-s0517a:1412_7": "Tenetaṃ vuttaṃ. Imesu pana tīsu padesu ekapadenāpi etasmiṃ atthe siddhe yāni panetāni",
  "atk-s0517a:1412_8": "bhagavatā “cattārome, bhikkhave, ālokā. Katame cattāro? Candāloko, sūriyāloko, aggāloko,",
  "atk-s0517a:1412_9": "paññāloko. Ime kho, bhikkhave, cattāro ālokā. Etadaggaṃ, bhikkhave, imesaṃ catunnaṃ",
  "atk-s0517a:1412_10": "ālokānaṃ yadidaṃ paññāloko”. Tathā “cattārome, bhikkhave, obhāsā. Cattārome, bhikkhave,",
  "atk-s0517a:1412_11": "pajjotā”ti sattānaṃ ajjhāsayavasena suttāni desitāni. Tadanurūpeneva idhāpi therena",
  "atk-s0517a:1412_12": "desanā katā. Attho hi anekehi ākārehi vibhajjamāno suvibhatto hoti, aññathā ca añño",
  "atk-s0517a:1412_13": "bujjhati, aññathā aññoti. Ratikaraṇaṭṭhena pana ratidāyakaṭṭhena ratijanakaṭṭhena",
  "atk-s0517a:1412_14": "cittīkataṭṭhena dullabhapātubhāvaṭṭhena atulaṭṭhena anomasattaparibhogaṭṭhena ca",
  "atk-s0517a:1412_15": "paññāva ratanaṃ paññāratanaṃ.",
  "atk-s0517a:1413_0": "Na tena sattā muyhanti, sayaṃ vā ārammaṇe na muyhatīti amoho. Dhammavicayapadaṃ vuttatthameva.",
  "atk-s0517a:1413_1": "Kasmā panetaṃ puna vuttanti? Amohassa mohapaṭipakkhabhāvadīpanatthaṃ. Tenetaṃ dīpeti",
  "atk-s0517a:1413_2": "“yvāyaṃ amoho, so na kevalaṃ mohato añño dhammo, mohassa pana paṭipakkho dhammavicayasaṅkhāto",
  "atk-s0517a:1413_3": "amoho nāma idha adhippeto”ti. Sammādiṭṭhīti yāthāvaniyyānikakusaladiṭṭhi. “Tattha",
  "atk-s0517a:1413_4": "katamaṃ dukkhasamudaye ñāṇaṃ, tattha katamaṃ dukkhanirodhe ñāṇaṃ, tattha katamaṃ",
  "atk-s0517a:1413_5": "dukkhanirodhagāminiyā paṭipadāya ñāṇa”nti pucchāvacanāni saṅkhepavasena vuttānīti.",
  "atk-s0517a:1414": "Saccañāṇacatukkadvayaniddesavaṇṇanā niṭṭhitā.",
  "atk-s0517a:1415": "64-67. Suddhikapaṭisambhidāñāṇaniddesavaṇṇanā",
  "atk-s0517a:1416_0": "110. Suddhikapaṭisambhidāñāṇaniddese imesaṃ ñāṇānaṃ pabhedābhāvatoyeva heṭṭhā viya",
  "atk-s0517a:1416_1": "pabhedaṃ adassetvāyeva atthesu ñāṇaṃ atthapaṭisambhidātiādi vuttaṃ. Paññāpabhedābhāvepi",
  "atk-s0517a:1416_2": "attanā paṭividdhacatusaccadhammamattavasena nānattasabbhāvato atthanānatte paññā",
  "atk-s0517a:1416_3": "atthapaṭisambhide ñāṇantiādi vuttaṃ. Tattha nānatteti atthādīnaṃ anekabhāve. Vavatthāneti",
  "atk-s0517a:1416_4": "atthādīnaṃ nicchayane. Sallakkhaṇeti atthādīnaṃ sammādassane. Upalakkhaṇeti atthādīnaṃ",
  "atk-s0517a:1416_5": "bhusaṃdassane. Pabhedeti atthādīnaṃ nānābhede. Pabhāvaneti atthādīnaṃ pākaṭīkaraṇena",
  "atk-s0517a:1416_6": "uppādane. Jotaneti atthādīnaṃ dīpane. Virocaneti atthādīnaṃ vividhā dīpane. Pakāsaneti",
  "atk-s0517a:1416_7": "atthādīnaṃ pabhāsane. “Nānatte”ti mūlapadaṃ katvā sabbasādhāraṇavasena vuttaṃ. “Vavatthāne”ti",
  "atk-s0517a:1416_8": "sotāpannassa vasena, “sallakkhaṇe upalakkhaṇe”ti sakadāgāmissa vasena, “pabhede pabhāvane”ti",
  "atk-s0517a:1416_9": "anāgāmissa vasena, “jotane virocane pakāsane”ti arahato vasena vuttanti evampettha yojanā kātabbāti.",
  "atk-s0517a:1417": "Suddhikapaṭisambhidāñāṇaniddesavaṇṇanā niṭṭhitā.",
  "atk-s0517a:1418": "Iti saddhammappakāsiniyā paṭisambhidāmagga-aṭṭhakathāya",
  "atk-s0517a:1419": "Paṭhamo bhāgo niṭṭhito.",
  "atk-s0517a:1420": "Namo tassa bhagavato arahato sammāsambuddhassa",
  "atk-s0517a:1421": "Khuddakanikāye",
  "atk-s0517a:1422": "Paṭisambhidāmagga-aṭṭhakathā",
  "atk-s0517a:1423": "(Dutiyo bhāgo)",
  "atk-s0517a:1424": "68. Indriyaparopariyattañāṇaniddesavaṇṇanā",
  "atk-s0517a:1425_0": "111. Indriyaparopariyattañāṇaniddese tathāgatassāti vacane uddese sarūpato avijjamānepi",
  "atk-s0517a:1425_1": "“cha ñāṇāni asādhāraṇāni sāvakehī”ti vuttattā “tathāgatassā”ti vuttameva hoti. Tasmā",
  "atk-s0517a:1425_2": "uddese atthato siddhassa tathāgatavacanassa niddese gahaṇaṃ kataṃ. Satte passatīti",
  "atk-s0517a:1425_3": "rūpādīsu chandarāgena sattatāya laggatāya sattā, te satte indriyaparopariyattañāṇena",
  "atk-s0517a:1425_4": "cakkhunā passati oloketi. Apparajakkheti paññāmaye akkhimhi appaṃ rāgādirajo etesanti",
  "atk-s0517a:1425_5": "apparajakkhā, appaṃ rāgādirajo etesanti vā apparajakkhā. Te apparajakkhe. Mahārajakkheti",
  "atk-s0517a:1425_6": "paññāmaye akkhimhi mahantaṃ rāgādirajo etesanti mahārajakkhā, mahantaṃ rāgādirajo",
  "atk-s0517a:1425_7": "etesanti vā mahārajakkhā. Tikkhindriye mudindriyeti tikkhāni saddhādīni indriyāni",
  "atk-s0517a:1425_8": "etesanti tikkhindriyā, mudūni saddhādīni indriyāni etesanti mudindriyā. Svākāre dvākāreti",
  "atk-s0517a:1425_9": "sundarā saddhādayo ākārā koṭṭhāsā etesanti svākārā, kucchitā garahitā saddhādayo",
  "atk-s0517a:1425_10": "ākārā koṭṭhāsā etesanti dvākārā. Suviññāpaye duviññāpayeti ye kathitaṃ kāraṇaṃ sallakkhenti",
  "atk-s0517a:1425_11": "sukhena sakkā honti viññāpetuṃ, te suviññāpayā, tabbiparītā duviññāpayā. Appekacce",
  "atk-s0517a:1425_12": "paralokavajjabhayadassāvinoti api eke paralokañceva rāgādivajjañca bhayato passante,",
  "atk-s0517a:1425_13": "imassa pana padassa niddese paralokasseva na vuttattā khandhādiloke ca rāgādivajje",
  "atk-s0517a:1425_14": "ca paraṃ bāḷhaṃ bhayaṃ passanasīlāti paralokavajjabhayadassāvino. Te paralokavajjabhayadassāvineti",
  "atk-s0517a:1425_15": "evamattho gahetabbo. Appekacce na paralokavajjabhayadassāvinoti tabbiparīte. Lokoti",
  "atk-s0517a:1425_16": "ca lujjanapalujjanaṭṭhena. Vajjanti ca vajjanīyaṭṭhena. Ettāvatā uddesassa niddeso kato hoti.",
  "atk-s0517a:1426_0": "Puna niddesassa paṭiniddesaṃ karonto apparajakkhe mahārajakkhetiādimāha. Tattha tīsu",
  "atk-s0517a:1426_1": "ratanesu okappanasaṅkhātā saddhā assa atthīti saddho. So saddhāsampanno puggalo assaddhiyarajassa",
  "atk-s0517a:1426_2": "ceva assaddhiyamūlakassa sesākusalarajassa ca appakattā apparajakkho. Natthi etassa",
  "atk-s0517a:1426_3": "saddhāti assaddho. So vuttappakārassa rajassa mahantattā mahārajakkho. Āraddhaṃ vīriyamanenāti",
  "atk-s0517a:1426_4": "āraddhavīriyo. So kosajjarajassa ceva kosajjamūlakassa sesākusalarajassa ca appakattā",
  "atk-s0517a:1426_5": "apparajakkho. Hīnavīriyattā kucchitena ākārena sīdatīti kusīdo, kusīdo eva kusīto.",
  "atk-s0517a:1426_6": "So vuttappakārassa rajassa mahantattā mahārajakkho. Ārammaṇaṃ upecca ṭhitā sati assāti",
  "atk-s0517a:1426_7": "upaṭṭhitassati. So muṭṭhassaccarajassa ceva muṭṭhassaccamūlakassa sesākusalarajassa",
  "atk-s0517a:1426_8": "ca appakattā apparajakkho. Muṭṭhā naṭṭhā sati assāti muṭṭhassati. So vuttappakārassa",
  "atk-s0517a:1426_9": "rajassa mahantattā mahārajakkho. Appanāsamādhinā upacārasamādhinā vā ārammaṇe samaṃ,",
  "atk-s0517a:1426_10": "sammā vā āhito ṭhitoti samāhito, samāhitacittoti vā samāhito. So uddhaccarajassa",
  "atk-s0517a:1426_11": "ceva uddhaccamūlakassa sesākusalarajassa ca appakattā apparajakkho. Na samāhito asamāhito.",
  "atk-s0517a:1426_12": "So vuttappakārassa rajassa mahantattā mahārajakkho. Udayatthagāminī paññā assa atthīti",
  "atk-s0517a:1426_13": "paññavā. So moharajassa ceva mohamūlakassa sesākusalarajassa ca appakattā apparajakkho.",
  "atk-s0517a:1426_14": "Mohamūḷhattā duṭṭhā paññā assāti duppañño. So vuttappakārassa rajassa mahantattā",
  "atk-s0517a:1426_15": "mahārajakkho. Saddho puggalo tikkhindriyoti bahulaṃ uppajjamānāya balavatiyā saddhāya",
  "atk-s0517a:1426_16": "saddho, teneva saddhindriyena tikkhindriyo. Assaddho puggalo mudindriyoti bahulaṃ",
  "atk-s0517a:1426_17": "uppajjamānena assaddhiyena assaddho, antarantarā uppajjamānena dubbalena saddhindriyena",
  "atk-s0517a:1426_18": "mudindriyo. Esa nayo sesesupi. Saddho puggalo svākāroti tāya eva saddhāya sobhanākāro.",
  "atk-s0517a:1426_19": "Assaddho puggalo dvākāroti teneva assaddhiyena virūpākāro. Esa nayo sesesupi. Suviññāpayoti",
  "atk-s0517a:1426_20": "sukhena viññāpetuṃ sakkuṇeyyo. Duviññāpayoti dukkhena viññāpetuṃ sakkuṇeyyo. Paralokavajjabhayadassāvīti",
  "atk-s0517a:1426_21": "ettha yasmā paññāsampannasseva saddhādīni suparisuddhāni honti, tasmā suparisuddhasaddhādisampanno",
  "atk-s0517a:1426_22": "taṃsampayuttāya, suparisuddhasaddhādisampannopi vā tappaccayāya paññāya paralokavajjabhayadassāvī",
  "atk-s0517a:1426_23": "hoti. Tasmā eva hi saddhādayopi cattāro “paralokavajjabhayadassāvī”ti vuttā.",
  "atk-s0517a:1427_0": "112. Idāni “paralokavajjabhayadassāvī”ti ettha vuttaṃ lokañca vajjañca dassetuṃ lokotiādimāha.",
  "atk-s0517a:1427_1": "Ettha khandhā eva lujjanapalujjanaṭṭhena lokoti khandhaloko. Sesadvayepi eseva nayo.",
  "atk-s0517a:1427_2": "Vipattibhavalokoti apāyaloko. So hi aniṭṭhaphalattā virūpo lābhoti vipatti, bhavatīti",
  "atk-s0517a:1427_3": "bhavo, vipatti eva bhavo vipattibhavo, vipattibhavo eva loko vipattibhavaloko. Vipattisambhavalokoti",
  "atk-s0517a:1427_4": "apāyūpagaṃ kammaṃ. Tañhi sambhavati etasmā phalanti sambhavo, vipattiyā sambhavo",
  "atk-s0517a:1427_5": "vipattisambhavo, vipattisambhavo eva loko vipattisambhavaloko. Sampattibhavalokoti",
  "atk-s0517a:1427_6": "sugatiloko. So hi iṭṭhaphalattā sundaro lābhoti sampatti, bhavatīti bhavo, sampatti",
  "atk-s0517a:1427_7": "eva bhavo sampattibhavo, sampattibhavo eva loko sampattibhavaloko. Sampattisambhavalokoti",
  "atk-s0517a:1427_8": "sugatūpagaṃ kammaṃ. Tañhi sambhavati etasmā phalanti sambhavo, sampattiyā sambhavo",
  "atk-s0517a:1427_9": "sampattisambhavo, sampattisambhavo eva loko sampattisambhavaloko. Eko lokotiādīni",
  "atk-s0517a:1427_10": "heṭṭhā vuttatthāneva.",
  "atk-s0517a:1428_0": "Vajjanti napuṃsakavacanaṃ asukoti aniddiṭṭhattā kataṃ. Kilesāti rāgādayo. Duccaritāti",
  "atk-s0517a:1428_1": "pāṇātipātādayo. Abhisaṅkhārāti puññābhisaṅkhārādayo. Bhavagāmikammāti attano vipākadānavasena",
  "atk-s0517a:1428_2": "bhavaṃ gacchantīti bhavagāmino, abhisaṅkhāresupi vipākajanakāneva kammāni vuttāni.",
  "atk-s0517a:1428_3": "Itīti vuttappakāranidassanaṃ. Imasmiñca loke imasmiñca vajjeti vuttappakāre loke",
  "atk-s0517a:1428_4": "ca vajje ca. Tibbā bhayasaññāti balavatī bhayasaññā. Tibbāti parasaddassa attho vutto,",
  "atk-s0517a:1428_5": "bhayasaññāti bhayasaddassa, lokavajjadvayampi hi bhayavatthuttā sayañca sabhayattā",
  "atk-s0517a:1428_6": "bhayaṃ, bhayamiti saññā bhayasaññā. Paccupaṭṭhitā hotīti taṃ taṃ paṭicca upecca ṭhitā",
  "atk-s0517a:1428_7": "hoti. Seyyathāpi ukkhittāsike vadhaketi yathā nāma paharituṃ uccāritakhagge paccāmitte",
  "atk-s0517a:1428_8": "tibbā bhayasaññā paccupaṭṭhitā hoti, evameva loke ca vajje ca tibbā bhayasaññā paccupaṭṭhitā",
  "atk-s0517a:1428_9": "hoti. Imehi paññāsāya ākārehīti apparajakkhapañcakādīsu dasasu pañcakesu ekekasmiṃ",
  "atk-s0517a:1428_10": "pañcannaṃ pañcannaṃ ākārānaṃ vasena paññāsāya ākārehi. Imāni pañcindriyānīti saddhindriyādīni",
  "atk-s0517a:1428_11": "pañcindriyāni. Jānātīti tathāgato paññāya pajānāti. Passatīti dibbacakkhunā diṭṭhaṃ",
  "atk-s0517a:1428_12": "viya karoti. Aññātīti sabbākāramariyādāhi jānāti. Paṭivijjhatīti ekadesaṃ asesetvā",
  "atk-s0517a:1428_13": "niravasesadassanavasena paññāya padāletīti.",
  "atk-s0517a:1429": "Indriyaparopariyattañāṇaniddesavaṇṇanā niṭṭhitā.",
  "atk-s0517a:1430": "69. Āsayānusayañāṇaniddesavaṇṇanā",
  "atk-s0517a:1431_0": "113. Āsayānusayañāṇaniddese idha tathāgatotiādi pañcadhā ṭhapito niddeso. Tattha",
  "atk-s0517a:1431_1": "āsayānusayā vuttatthā eva. Caritanti pubbe kataṃ kusalākusalaṃ kammaṃ. Adhimuttinti",
  "atk-s0517a:1431_2": "sampati kusale akusale vā cittavosaggo. Bhabbābhabbeti bhabbe ca abhabbe ca. Ariyāya",
  "atk-s0517a:1431_3": "jātiyā sambhavanti jāyantīti bhabbā. Vattamānasamīpe vattamānavacanaṃ. Bhavissanti",
  "atk-s0517a:1431_4": "jāyissantīti vā bhabbā, bhājanabhūtāti attho. Ye ariyamaggapaṭivedhassa anucchavikā",
  "atk-s0517a:1431_5": "upanissayasampannā, te bhabbā. Vuttapaṭipakkhā abhabbā.",
  "atk-s0517a:1432_0": "Katamo sattānaṃ āsayotiādi niddesassa paṭiniddeso. Tattha sassatoti nicco. Lokoti",
  "atk-s0517a:1432_1": "attā. Idha sarīraṃyeva nassati, attā pana idha parattha ca soyevāti maññanti. So",
  "atk-s0517a:1432_2": "hi sayaṃyeva āloketīti katvā “loko”ti maññanti. Asassatoti anicco. Attā sarīreneva",
  "atk-s0517a:1432_3": "saha nassatīti maññanti. Antavāti paritte kasiṇe jhānaṃ uppādetvā taṃparittakasiṇārammaṇaṃ",
  "atk-s0517a:1432_4": "cittaṃ sapariyanto attāti maññanti. Anantavāti na antavā appamāṇe kasiṇe jhānaṃ uppādetvā",
  "atk-s0517a:1432_5": "taṃappamāṇakasiṇārammaṇaṃ cittaṃ apariyanto attāti maññanti. Taṃ jīvaṃ taṃ sarīranti",
  "atk-s0517a:1432_6": "jīvo ca sarīrañca taṃyeva. Jīvoti attā, liṅgavipallāsena napuṃsakavacanaṃ kataṃ.",
  "atk-s0517a:1432_7": "Sarīranti rāsaṭṭhena khandhapañcakaṃ. Aññaṃ jīvaṃ aññaṃ sarīranti añño jīvo aññaṃ",
  "atk-s0517a:1432_8": "khandhapañcakaṃ. Hoti tathāgato paraṃ maraṇāti khandhā idheva vinassanti, satto maraṇato",
  "atk-s0517a:1432_9": "paraṃ hoti vijjati na nassati. “Tathāgato”ti cettha sattādhivacananti vadanti. Keci",
  "atk-s0517a:1432_10": "pana “tathāgatoti arahā”ti vadanti. Ime “na hotī”ti pakkhe dosaṃ disvā evaṃ gaṇhanti.",
  "atk-s0517a:1432_11": "Na hoti tathāgato paraṃ maraṇāti khandhāpi idheva nassanti, tathāgato ca maraṇato",
  "atk-s0517a:1432_12": "paraṃ na hoti ucchijjati vinassati. Ime “hotī”ti pakkhe dosaṃ disvā evaṃ gaṇhanti.",
  "atk-s0517a:1432_13": "Hoti ca na ca hotīti ime ekekapakkhapariggahe dosaṃ disvā ubhayapakkhaṃ gaṇhanti.",
  "atk-s0517a:1432_14": "Neva hoti na na hotīti ime ubhayapakkhapariggahe ubhayadosāpattiṃ disvā “hotīti ca",
  "atk-s0517a:1432_15": "na hoti, neva hotīti ca na hotī”ti amarāvikkhepapakkhaṃ gaṇhanti.",
  "atk-s0517a:1433_0": "Ayaṃ panettha aṭṭhakathānayo – “sassato lokoti vā”tiādīhi dasahākārehi diṭṭhipabhedova",
  "atk-s0517a:1433_1": "vutto. Tattha sassato lokoti ca khandhapañcakaṃ lokoti gahetvā “ayaṃ loko nicco dhuvo",
  "atk-s0517a:1433_2": "sabbakāliko”ti gaṇhantassa sassatanti gahaṇākārappavattā diṭṭhi. Asassatoti tameva",
  "atk-s0517a:1433_3": "lokaṃ “ucchijjati vinassatī”ti gaṇhantassa ucchedaggahaṇākārappavattā diṭṭhi. Antavāti",
  "atk-s0517a:1433_4": "parittakasiṇalābhino suppamatte vā sarāvamatte vā kasiṇe samāpannassa antosamāpattiyaṃ",
  "atk-s0517a:1433_5": "pavattitarūpārūpadhamme “loko”ti ca kasiṇaparicchedantena “antavā”ti ca gaṇhantassa",
  "atk-s0517a:1433_6": "“antavā loko”ti gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi.",
  "atk-s0517a:1433_7": "Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme",
  "atk-s0517a:1433_8": "“loko”ti ca kasiṇaparicchedantena “na antavā”ti ca gaṇhantassa “anantavā loko”ti",
  "atk-s0517a:1433_9": "gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi. Taṃ jīvaṃ taṃ",
  "atk-s0517a:1433_10": "sarīranti bhedanadhammassa sarīrasseva “jīva”nti gahitattā “sarīre ucchijjamāne jīvampi",
  "atk-s0517a:1433_11": "ucchijjatī”ti ucchedaggahaṇākārappavattā diṭṭhi. Dutiyapade sarīrato aññassa jīvassa",
  "atk-s0517a:1433_12": "gahitattā “sarīre ucchijjamānepi jīvaṃ na ucchijjatī”ti sassataggahaṇākārappavattā",
  "atk-s0517a:1433_13": "diṭṭhi. Hoti tathāgatotiādīsu “satto tathāgato nāma, so paraṃ maraṇā hotī”ti gaṇhato",
  "atk-s0517a:1433_14": "paṭhamā sassatadiṭṭhi. “Na hotī”ti gaṇhato dutiyā ucchedadiṭṭhi. “Hoti ca na ca hotī”ti",
  "atk-s0517a:1433_15": "gaṇhato tatiyā ekaccasassatadiṭṭhi. “Neva hoti na na hotī”ti gaṇhato catutthā amarāvikkhepadiṭṭhīti.",
  "atk-s0517a:1434_0": "Itīti vuttappakāradiṭṭhinissayanidassanaṃ. Bhavadiṭṭhisannissitā vā sattā honti vibhavadiṭṭhisannissitā",
  "atk-s0517a:1434_1": "vāti bhavo vuccati sassato, sassatavasena uppajjamānadiṭṭhi bhavadiṭṭhi, bhavoti",
  "atk-s0517a:1434_2": "diṭṭhīti vuttaṃ hoti. Vibhavo vuccati ucchedo, ucchedavasena uppajjamānadiṭṭhi vibhavadiṭṭhi,",
  "atk-s0517a:1434_3": "vibhavoti diṭṭhīti vuttaṃ hoti. Vuttappakārā dasavidhā diṭṭhi bhavadiṭṭhi ca vibhavadiṭṭhi",
  "atk-s0517a:1434_4": "cāti dvidhāva hoti. Tāsu dvīsu ekekaṃ sannissitā apassitā allīnā sattā honti.",
  "atk-s0517a:1435_0": "Ete vā pana ubho ante anupagammāti ettha “aggito vā udakato vā mithubhedā vā”tiādīsu",
  "atk-s0517a:1435_1": "viya vā-saddo samuccayattho. Ete vuttappakāre sassatucchedavasena dve pakkhe ca na",
  "atk-s0517a:1435_2": "upagantvā anallīyitvā pahāyāti attho. “Anulomikā vā khantī”ti vikappatthova. Idappaccayatāpaṭiccasamuppannesūti",
  "atk-s0517a:1435_3": "imesaṃ jarāmaraṇādīnaṃ paccayā idappaccayā, idappaccayā eva idappaccayatā, idappaccayānaṃ",
  "atk-s0517a:1435_4": "vā samūho idappaccayatā. Lakkhaṇaṃ panettha saddasatthato pariyesitabbaṃ. Te te paccaye",
  "atk-s0517a:1435_5": "paṭicca saha sammā ca uppannā paṭiccasamuppannā. Tassā idappaccayatāya ca tesu paṭiccasamuppannesu",
  "atk-s0517a:1435_6": "ca dhammesu. Anulomikāti lokuttaradhammānaṃ anulomato anulomikā. Khantīti ñāṇaṃ.",
  "atk-s0517a:1435_7": "Ñāṇañhi khamanato khanti. Paṭiladdhā hotīti sattehi adhigatā hoti. Idappaccayatāya",
  "atk-s0517a:1435_8": "khantiyā ucchedattānupagamo hoti paccayuppannadhammānaṃ paccayasāmaggiyaṃ āyattavuttittā",
  "atk-s0517a:1435_9": "paccayānuparamadassanena phalānuparamadassanato. Paṭiccasamuppannesu dhammesu khantiyā",
  "atk-s0517a:1435_10": "sassatattānupagamo hoti paccayasāmaggiyaṃ navanavānaṃ paccayuppannadhammānaṃ uppādadassanato.",
  "atk-s0517a:1435_11": "Evamete ubho ante anupagamma paṭiccasamuppādapaṭiccasamuppannadhammadassanena na",
  "atk-s0517a:1435_12": "ucchedo na sassatoti pavattaṃ sammādassanaṃ “anulomikā khantī”ti veditabbaṃ. Evañhi",
  "atk-s0517a:1435_13": "tadubhayadiṭṭhipaṭipakkhabhūtā sammādiṭṭhi vuttā hoti. Yathābhūtaṃ vā ñāṇanti yathābhūtaṃ",
  "atk-s0517a:1435_14": "yathāsabhāvaṃ neyyaṃ. Tattha pavattañāṇampi visayavohārena “yathābhūtañāṇa”nti vuttaṃ.",
  "atk-s0517a:1435_15": "Taṃ pana saṅkhārupekkhāpariyantaṃ vipassanāñāṇaṃ idhādhippetaṃ. Heṭṭhā pana “yathābhūtañāṇadassana”nti",
  "atk-s0517a:1435_16": "bhayatūpaṭṭhānañāṇaṃ vuttaṃ. Yathābhūtaṃ vā ñāṇaṃ sattehi paṭiladdhaṃ hotīti sambandho.",
  "atk-s0517a:1436_0": "Idāni “sassato loko”tiādīhi micchādiṭṭhiparibhāvitaṃ “ete vā panā”tiādīhi sammādiṭṭhiparibhāvitaṃ",
  "atk-s0517a:1436_1": "sattasantānaṃ dassetvā “kāmaṃ sevantaññevā”tiādīhi sesākusalehi sesakusalehi ca paribhāvitaṃ",
  "atk-s0517a:1436_2": "sattasantānaṃ dasseti. Tattha kāmaṃ sevantaṃyeva puggalaṃ tathāgato jānātīti yojanā",
  "atk-s0517a:1436_3": "kātabbā. Sevantanti ca abhiṇhasamudācāravasena sevamānaṃ. Pubbe āsevitavasena kilesakāmo",
  "atk-s0517a:1436_4": "garu assāti kāmagaruko. Tatheva kāmo āsaye santāne assāti kāmāsayo. Santānavaseneva",
  "atk-s0517a:1436_5": "kāme adhimutto laggoti kāmādhimutto. Sesesupi eseva nayo. Nekkhammādīni vuttatthāneva.",
  "atk-s0517a:1436_6": "Kāmādīhi ca tīhi sesākusalā, nekkhammādīhi tīhi sesakusalā gahitāva hontīti veditabbā.",
  "atk-s0517a:1436_7": "“Ayaṃ sattānaṃ āsayo”ti tidhā vuttaṃ santānameva dasseti.",
  "atk-s0517a:1437_0": "Ayaṃ panettha aṭṭhakathānayo – “iti bhavadiṭṭhisannissitā vā”ti evaṃ sassatadiṭṭhiṃ",
  "atk-s0517a:1437_1": "vā sannissitā. Sassatadiṭṭhi hi ettha bhavadiṭṭhīti vuttā, ucchedadiṭṭhi ca vibhavadiṭṭhīti.",
  "atk-s0517a:1437_2": "Sabbadiṭṭhīnañhi sassatucchedadiṭṭhīhi saṅgahitattā sabbepime diṭṭhigatikā sattā",
  "atk-s0517a:1437_3": "imāva dve diṭṭhiyo sannissitā honti. Vuttampi cetaṃ “dvayanissito khvāyaṃ, kaccāna,",
  "atk-s0517a:1437_4": "loko yebhuyyena atthitañceva natthitañcā”ti. Ettha hi atthitāti sassataṃ. Natthitāti",
  "atk-s0517a:1437_5": "ucchedo. Ayaṃ tāva vaṭṭanissitānaṃ puthujjanānaṃ sattānaṃ āsayo. Idāni vivaṭṭanissitānaṃ",
  "atk-s0517a:1437_6": "suddhasattānaṃ āsayaṃ dassetuṃ “ete vā pana ubho ante anupagammā”tiādi vuttaṃ. Tattha",
  "atk-s0517a:1437_7": "“ete vā panā”ti eteyeva. “Ubho ante”ti sassatucchedasaṅkhāte dve ante. “Anupagammā”ti",
  "atk-s0517a:1437_8": "na allīyitvā. “Idappaccayatāpaṭiccasamuppannesu dhammesū”ti idappaccayatāya ceva",
  "atk-s0517a:1437_9": "paṭiccasamuppannadhammesu ca. “Anulomikā khantī”ti vipassanāñāṇaṃ. “Yathābhūtaṃ ñāṇa”nti",
  "atk-s0517a:1437_10": "maggañāṇaṃ. Idaṃ vuttaṃ hoti – yā paṭiccasamuppāde ceva paṭiccasamuppannadhammesu",
  "atk-s0517a:1437_11": "ca ete ubho sassatucchedaante anupagantvā vipassanā paṭiladdhā, yañca tato uttari",
  "atk-s0517a:1437_12": "maggañāṇaṃ, ayaṃ sattānaṃ āsayo. Ayaṃ vaṭṭanissitānañca vivaṭṭanissitānañca sabbesampi",
  "atk-s0517a:1437_13": "sattānaṃ āsayo idaṃ vasanaṭṭhānanti. Ayaṃ ācariyānaṃ samānaṭṭhakathā.",
  "atk-s0517a:1438_0": "Vitaṇḍavādī panāha “maggo nāma vāsaṃ viddhaṃsento gacchati, tvaṃ maggo vāsoti vadesī”ti?",
  "atk-s0517a:1438_1": "So vattabbo “tvaṃ ariyavāsabhāṇako hosi na hosī”ti? Sace “na homī”ti vadati, “tvaṃ",
  "atk-s0517a:1438_2": "abhāṇakatāya na jānāsī”ti vattabbo. Sace “bhāṇakosmī”ti vadati, “suttaṃ āharā”ti",
  "atk-s0517a:1438_3": "vattabbo. Sace āharati, iccetaṃ kusalaṃ. No ce āharati, sayaṃ āharitabbaṃ “dasayime,",
  "atk-s0517a:1438_4": "bhikkhave, ariyāvāsā, yadariyā āvasiṃsu vā āvasanti vā āvasissanti vā”ti. Etañhi",
  "atk-s0517a:1438_5": "suttaṃ maggassa vāsabhāvaṃ dīpeti. Tasmā sukathitamevetanti. Imaṃ pana bhagavā sattānaṃ",
  "atk-s0517a:1438_6": "āsayaṃ jānanto imesañca diṭṭhigatānaṃ imesañca vipassanāñāṇamaggañāṇānaṃ appavattikkhaṇepi",
  "atk-s0517a:1438_7": "jānāti eva. Tasmāyeva ca “kāmaṃ sevantaṃyeva jānātī”tiādi vuttanti.",
  "atk-s0517a:1439_0": "Anusayaniddese anusayāti kenaṭṭhena anusayā? Anusayanaṭṭhena. Ko esa anusayanaṭṭho",
  "atk-s0517a:1439_1": "nāmāti? Appahīnaṭṭho. Ete hi appahīnaṭṭhena tassa tassa santāne anusenti nāma. Tasmā",
  "atk-s0517a:1439_2": "“anusayā”ti vuccanti. Anusentīti anurūpaṃ kāraṇaṃ labhitvā uppajjantīti attho. Athāpi",
  "atk-s0517a:1439_3": "siyā – anusayanaṭṭho nāma appahīnākāro, so ca uppajjatīti vattuṃ na yujjati, tasmā",
  "atk-s0517a:1439_4": "na anusayā uppajjantīti. Tatridaṃ paṭivacanaṃ – na appahīnākāro, anusayoti pana appahīnaṭṭhena",
  "atk-s0517a:1439_5": "thāmagatakileso vuccati. So cittasampayutto sārammaṇo sappaccayaṭṭhena sahetuko ekantākusalo",
  "atk-s0517a:1439_6": "atītopi hoti anāgatopi paccuppannopi, tasmā uppajjatīti vattuṃ yujjatīti. Tatridaṃ",
  "atk-s0517a:1439_7": "pamāṇaṃ – idheva tāva abhisamayakathāya “paccuppanne kilese pajahatī”ti pucchaṃ katvā",
  "atk-s0517a:1439_8": "anusayānaṃ paccuppannabhāvassa atthitāya “thāmagato anusayaṃ pajahatī”ti vuttaṃ.",
  "atk-s0517a:1439_9": "Dhammasaṅgaṇiyaṃ mohassa padabhājane “avijjānusayo avijjāpariyuṭṭhānaṃ avijjālaṅgī",
  "atk-s0517a:1439_10": "moho akusalamūlaṃ, ayaṃ tasmiṃ samaye moho hotī”ti akusalacittena saddhiṃ mohassa",
  "atk-s0517a:1439_11": "uppannabhāvo vutto. Kathāvatthusmiṃ “anusayā abyākatā anusayā ahetukā anusayā cittavippayuttā”ti",
  "atk-s0517a:1439_12": "sabbe vādā paṭisedhitā. Anusayayamake sattannaṃ mahāvārānaṃ aññatarasmiṃ uppajjanavāre",
  "atk-s0517a:1439_13": "“yassa kāmarāgānusayo uppajjati, tassa paṭighānusayo uppajjatī”tiādi vuttaṃ. Tasmā",
  "atk-s0517a:1439_14": "“anusentīti anurūpaṃ kāraṇaṃ labhitvā uppajjantī”ti yaṃ vuttaṃ, taṃ iminā tantippamāṇena",
  "atk-s0517a:1439_15": "yuttanti veditabbaṃ. Yampi “cittasampayutto sārammaṇo”tiādi vuttaṃ, tampi suvuttameva.",
  "atk-s0517a:1439_16": "Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.",
  "atk-s0517a:1440_0": "Kāmarāgānusayotiādīsu kāmarāgo ca so appahīnaṭṭhena anusayo cāti kāmarāgānusayo.",
  "atk-s0517a:1440_1": "Sesapadesupi eseva nayo. Kāmarāgānusayo cettha lobhasahagatacittesu sahajātavasena",
  "atk-s0517a:1440_2": "ārammaṇavasena ca manāpesu avasesakāmāvacaradhammesu ārammaṇavaseneva uppajjamāno",
  "atk-s0517a:1440_3": "lobho. Paṭighānusayo ca domanassasahagatacittesu sahajātavasena ārammaṇavasena ca",
  "atk-s0517a:1440_4": "amanāpesu avasesakāmāvacaradhammesu ārammaṇavaseneva uppajjamāno doso. Mānānusayo",
  "atk-s0517a:1440_5": "diṭṭhigatavippayuttalobhasahagatacittesu sahajātavasena ārammaṇavasena ca dukkhavedanāvajjesu",
  "atk-s0517a:1440_6": "avasesakāmāvacaradhammesu rūpārūpāvacaradhammesu ca ārammaṇavaseneva uppajjamāno",
  "atk-s0517a:1440_7": "māno. Diṭṭhānusayo catūsu diṭṭhigatasampayuttesu. Vicikicchānusayo vicikicchāsahagate.",
  "atk-s0517a:1440_8": "Avijjānusayo dvādasasu akusalacittesu sahajātavasena ārammaṇavasena ca. Tayopi avasesatebhūmakadhammesu",
  "atk-s0517a:1440_9": "ārammaṇavaseneva uppajjamānā diṭṭhivicikicchāmohā. Bhavarāgānusayo catūsu diṭṭhigatavippayuttesu",
  "atk-s0517a:1440_10": "uppajjamānopi sahajātavasena na vutto, ārammaṇavaseneva pana rūpārūpāvacaradhammesu",
  "atk-s0517a:1440_11": "uppajjamāno lobho vutto.",
  "atk-s0517a:1441_0": "114. Idāni yathāvuttānaṃ anusayānaṃ anusayanaṭṭhānaṃ dassento yaṃ loketiādimāha.",
  "atk-s0517a:1441_1": "Tattha yaṃ loke piyarūpanti yaṃ imasmiṃ loke piyajātikaṃ piyasabhāvaṃ. Sātarūpanti",
  "atk-s0517a:1441_2": "sātajātikaṃ assādapadaṭṭhānaṃ iṭṭhārammaṇaṃ. Ettha sattānaṃ kāmarāgānusayo anusetīti",
  "atk-s0517a:1441_3": "etasmiṃ iṭṭhārammaṇe sattānaṃ appahīnaṭṭhena kāmarāgānusayo anuseti. “Piyarūpaṃ sātarūpa”nti",
  "atk-s0517a:1441_4": "ca idha kāmāvacaradhammoyeva adhippeto. Yathā nāma udake nimuggassa heṭṭhā ca upari",
  "atk-s0517a:1441_5": "ca samantā ca udakameva hoti, evameva iṭṭhārammaṇe rāguppatti nāma sattānaṃ āciṇṇasamāciṇṇā.",
  "atk-s0517a:1441_6": "Tathā aniṭṭhārammaṇe paṭighuppatti. Iti imesu dvīsu dhammesūti evaṃ imesu dvīsu iṭṭhāniṭṭhārammaṇadhammesu.",
  "atk-s0517a:1441_7": "Avijjānupatitāti kāmarāgapaṭighasampayuttā hutvā ārammaṇakaraṇavasena avijjā anupatitā",
  "atk-s0517a:1441_8": "anugatā. Vicchedaṃ katvāpi pāṭho. Tadekaṭṭhoti tāya avijjāya sahajekaṭṭhavasena ekato",
  "atk-s0517a:1441_9": "ṭhito. Māno ca diṭṭhi ca vicikicchā cāti navavidhamāno, dvāsaṭṭhividhā diṭṭhi, aṭṭhavatthukā",
  "atk-s0517a:1441_10": "vicikicchā, tadekaṭṭho māno ca tadekaṭṭhā diṭṭhi ca tadekaṭṭhā vicikicchā cāti yojanā.",
  "atk-s0517a:1441_11": "Daṭṭhabbāti passitabbā avagantabbā. Tayo ekato katvā bahuvacanaṃ kataṃ. Bhavarāgānusayo",
  "atk-s0517a:1441_12": "panettha kāmarāgānusayeneva saṅgahitoti veditabbo.",
  "atk-s0517a:1442_0": "Caritaniddese terasa cetanā puññābhisaṅkhāro. Dvādasa apuññābhisaṅkhāro. Catasso",
  "atk-s0517a:1442_1": "āneñjābhisaṅkhāro. Tattha kāmāvacaro parittabhūmako. Itaro mahābhūmako. Tīsupi vā",
  "atk-s0517a:1442_2": "etesu yo koci appavipāko parittabhūmako, mahāvipāko mahābhūmakoti veditabbo.",
  "atk-s0517a:1443_0": "115. Adhimuttiniddese santīti saṃvijjanti. Hīnādhimuttikāti lāmakajjhāsayā. Paṇītādhimuttikāti",
  "atk-s0517a:1443_1": "kalyāṇajjhāsayā. Sevantīti nissayanti allīyanti. Bhajantīti upasaṅkamanti. Payirupāsantīti",
  "atk-s0517a:1443_2": "punappunaṃ upasaṅkamanti. Sace hi ācariyupajjhāyā na sīlavanto honti, antevāsikasaddhivihārikā",
  "atk-s0517a:1443_3": "sīlavanto, te attano ācariyupajjhāyepi na upasaṅkamanti, attano sadise sāruppe bhikkhūyeva",
  "atk-s0517a:1443_4": "upasaṅkamanti. Sacepi ācariyupajjhāyā sāruppā bhikkhū, itare asāruppā, tepi na ācariyupajjhāye",
  "atk-s0517a:1443_5": "upasaṅkamanti, attano sadise hīnādhimuttikeyeva upasaṅkamanti. Evaṃ upasaṅkamanaṃ",
  "atk-s0517a:1443_6": "pana na kevalaṃ etarahiyeva, atītānāgatepīti dassetuṃ atītampi addhānantiādimāha.",
  "atk-s0517a:1443_7": "Tattha atītampi addhānanti atītasmiṃ kāle, accantasaṃyogatthe vā upayogavacanaṃ.",
  "atk-s0517a:1443_8": "Sesaṃ uttānatthameva. Idaṃ pana dussīlānaṃ dussīlasevanameva, sīlavantānaṃ sīlavantasevanameva,",
  "atk-s0517a:1443_9": "duppaññānaṃ duppaññasevanameva, paññavantānaṃ paññavantasevanameva ko niyametīti?",
  "atk-s0517a:1443_10": "Ajjhāsayadhātu niyametīti.",
  "atk-s0517a:1444_0": "Bhabbābhabbaniddese chaḍḍetabbe paṭhamaṃ niddisitvā gahetabbe pacchā niddisituṃ uddesassa",
  "atk-s0517a:1444_1": "uppaṭipāṭiyā paṭhamaṃ abhabbā niddiṭṭhā. Uddese pana dvandasamāse accitassa ca mandakkharassa",
  "atk-s0517a:1444_2": "ca padassa pubbanipātalakkhaṇavasena bhabbasaddo pubbaṃ payutto. Kammāvaraṇenāti",
  "atk-s0517a:1444_3": "pañcavidhena ānantariyakammena. Samannāgatāti samaṅgībhūtā. Kilesāvaraṇenāti niyatamicchādiṭṭhiyā.",
  "atk-s0517a:1444_4": "Imāni dve saggamaggānaṃ āvaraṇato āvaraṇāni. Bhikkhunīdūsakādīni kammānipi kammāvaraṇeneva",
  "atk-s0517a:1444_5": "saṅgahitāni. Vipākāvaraṇenāti ahetukapaṭisandhiyā. Yasmā pana duhetukānampi ariyamaggapaṭivedho",
  "atk-s0517a:1444_6": "natthi, tasmā duhetukā paṭisandhipi vipākāvaraṇamevāti veditabbā, assaddhāti buddhādīsu",
  "atk-s0517a:1444_7": "saddhārahitā. Acchandikāti kattukamyatākusalacchandarahitā. Uttarakurukā manussā",
  "atk-s0517a:1444_8": "acchandikaṭṭhānaṃ paviṭṭhā. Duppaññāti bhavaṅgapaññāya parihīnā. Bhavaṅgapaññāya",
  "atk-s0517a:1444_9": "pana paripuṇṇāyapi yassa bhavaṅgaṃ lokuttarassa pādakaṃ na hoti, sopi duppaññoyeva",
  "atk-s0517a:1444_10": "nāma. Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ",
  "atk-s0517a:1444_11": "ariyamaggaṃ okkamituṃ abhabbā. Ariyamaggo hi sammā sabhāvoti sammattaṃ, soyeva anantaraphaladāne,",
  "atk-s0517a:1444_12": "sayameva vā acalabhāvato niyāmo, taṃ okkamituṃ pavisituṃ abhabbā. Na kammāvaraṇenātiādīni",
  "atk-s0517a:1444_13": "vuttavipariyāyeneva veditabbānīti.",
  "atk-s0517a:1445": "Āsayānusayañāṇaniddesavaṇṇanā niṭṭhitā.",
  "atk-s0517a:1446": "70. Yamakapāṭihīrañāṇaniddesavaṇṇanā",
  "atk-s0517a:1447_0": "116. Yamakapāṭihīrañāṇaniddese asādhāraṇaṃ sāvakehīti sesāsādhāraṇañāṇaniddese aññavacanehi",
  "atk-s0517a:1447_1": "okāsābhāvato na vuttaṃ, idha pana aññavacanābhāvato vuttanti veditabbaṃ. Uparimakāyatoti",
  "atk-s0517a:1447_2": "nābhiyā uddhaṃ sarīrato. Aggikkhandho pavattatīti tejokasiṇārammaṇaṃ pādakajjhānaṃ",
  "atk-s0517a:1447_3": "samāpajjitvā vuṭṭhāya “uparimakāyato aggijālā vuṭṭhātū”ti āvajjitvā parikammaṃ katvā",
  "atk-s0517a:1447_4": "anantaraṃ abhiññāñāṇena “uparimakāyato aggijālā vuṭṭhātū”ti adhiṭṭhite saha adhiṭṭhānā",
  "atk-s0517a:1447_5": "uparimakāyato aggijālā vuṭṭhāti. Sā hi idha rāsaṭṭhena khandhoti vuttā. Heṭṭhimakāyatoti",
  "atk-s0517a:1447_6": "nābhito heṭṭhā sarīrato. Udakadhārā pavattatīti āpokasiṇārammaṇaṃ pādakajjhānaṃ samāpajjitvā",
  "atk-s0517a:1447_7": "vuṭṭhāya “heṭṭhimakāyato udakadhārā vuṭṭhātū”ti āvajjitvā parikammaṃ katvā anantaraṃ",
  "atk-s0517a:1447_8": "abhiññāñāṇena “heṭṭhimakāyato udakadhārā vuṭṭhātū”ti adhiṭṭhite saha adhiṭṭhānā heṭṭhimakāyato",
  "atk-s0517a:1447_9": "udakadhārā vuṭṭhāti. Ubhayatthāpi abbocchedavasena pavattatīti vuttaṃ. Adhiṭṭhānassa",
  "atk-s0517a:1447_10": "āvajjanassa ca antare dve bhavaṅgacittāni vattanti. Tasmāyeva yugalā hutvā aggikkhandhaudakadhārā",
  "atk-s0517a:1447_11": "pavattanti, antaraṃ na paññāyati. Aññesaṃ pana bhavaṅgaparicchedo natthi. Puratthimakāyatoti",
  "atk-s0517a:1447_12": "abhimukhapassato. Pacchimakāyatoti piṭṭhipassato. Dakkhiṇaakkhito vāmaakkhitotiādi",
  "atk-s0517a:1447_13": "samāsapāṭhoyeva, na añño. Dakkhiṇanāsikāsotato vāmanāsikāsotatoti pāṭho sundaro.",
  "atk-s0517a:1447_14": "Rassaṃ katvāpi paṭhanti. Aṃsakūṭatoti ettha abbhuggataṭṭhena kūṭo viyāti kūṭo, aṃsoyeva",
  "atk-s0517a:1447_15": "kūṭo aṃsakūṭo. Aṅgulaṅgulehīti aṅgulīhi aṅgulīhi. Aṅgulantarikāhīti aṅgulīnaṃ antarikāhi.",
  "atk-s0517a:1447_16": "Ekekalomato aggikkhandho pavattati, ekekalomato udakadhārā pavattatīti ubhayatthāpi",
  "atk-s0517a:1447_17": "āmeḍitavacanena sabbalomānaṃ pariyādinnattā ekekalomatova aggikkhandhaudakadhārā",
  "atk-s0517a:1447_18": "yugalā yugalā hutvā pavattantīti vuttaṃ hoti. Lomakūpato lomakūpato aggikkhandho",
  "atk-s0517a:1447_19": "pavattati, lomakūpato lomakūpato udakadhārā pavattatīti etthāpi eseva nayo. Kesuci",
  "atk-s0517a:1447_20": "potthakesu “ekekalomato aggikkhandho pavattati. Lomakūpato lomakūpato udakadhārā",
  "atk-s0517a:1447_21": "pavattati, lomakūpato lomakūpato aggikkhandho pavattati, ekekalomato udakadhārā pavattatī”ti",
  "atk-s0517a:1447_22": "likhitaṃ. Tampi yujjatiyeva. Pāṭihīrassa atisukhumattadīpanato pana purimapāṭhoyeva sundarataro.",
  "atk-s0517a:1448_0": "Idāni channaṃ vaṇṇānanti ko sambandho? Heṭṭhā “uparimakāyato”tiādīhi anekehi sarīrāvayavā",
  "atk-s0517a:1448_1": "vuttā. Tena sarīrāvayavasambandho pavattatīti vacanasambandhena ca yamakapāṭihīrādhikārena",
  "atk-s0517a:1448_2": "ca channaṃ vaṇṇānaṃ sarīrāvayavabhūtānaṃ rasmiyo yamakā hutvā pavattantīti vuttaṃ",
  "atk-s0517a:1448_3": "hoti. Sāmivacanasambandhena ca avassaṃ “rasmiyo”ti pāṭhaseso icchitabboyeva. Nīlānanti",
  "atk-s0517a:1448_4": "umāpupphavaṇṇānaṃ. Pītakānanti kaṇikārapupphavaṇṇānaṃ. Lohitakānanti indagopakavaṇṇānaṃ.",
  "atk-s0517a:1448_5": "Odātānanti osadhitārakavaṇṇānaṃ. Mañjiṭṭhānanti mandarattavaṇṇānaṃ. Pabhassarānanti",
  "atk-s0517a:1448_6": "pabhāsanapakatikānaṃ pabhassaravaṇṇānaṃ. Pabhassaravaṇṇe visuṃ avijjamānepi vuttesu",
  "atk-s0517a:1448_7": "pañcasu vaṇṇesu ye ye pabhā samujjalā, te te pabhassarā. Tathā hi tathāgatassa yamakapāṭihīraṃ",
  "atk-s0517a:1448_8": "karontassa yamakapāṭihīrañāṇabaleneva kesamassūnañceva akkhīnañca nīlaṭṭhānehi nīlarasmiyo",
  "atk-s0517a:1448_9": "nikkhamanti, yāsaṃ vasena gaganatalaṃ añjanacuṇṇasamokiṇṇaṃ viya umāpupphanīluppaladalasañchannaṃ",
  "atk-s0517a:1448_10": "viya vītipatantamaṇitālavaṇṭaṃ viya pasāritamecakapaṭaṃ viya ca hoti. Chavito ceva",
  "atk-s0517a:1448_11": "akkhīnañca pītakaṭṭhānehi pītarasmiyo nikkhamanti, yāsaṃ vasena disābhāgā suvaṇṇarasanisiñcamānā",
  "atk-s0517a:1448_12": "viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virocanti.",
  "atk-s0517a:1448_13": "Maṃsalohitehi ceva akkhīnañca rattaṭṭhānehi lohitarasmiyo nikkhamanti, yāsaṃ vasena",
  "atk-s0517a:1448_14": "disābhāgā cinapiṭṭhacuṇṇarañjitā viya supakkalākhārasanisiñcamānā viya rattakambalaparikkhittā",
  "atk-s0517a:1448_15": "viya jayasumanapālibhaddakabandhujīvakakusumasamparikiṇṇā viya ca virocanti. Aṭṭhīhi",
  "atk-s0517a:1448_16": "ceva dantehi ca akkhīnañca setaṭṭhānehi odātarasmiyo nikkhamanti, yāsaṃ vasena disābhāgā",
  "atk-s0517a:1448_17": "rajatakuṭehi āsiñcamānakhīradhārāsamparikiṇṇā viya pasāritarajatapaṭṭavitānā viya",
  "atk-s0517a:1448_18": "vītipatantarajatatālavaṇṭā viya kundakumudasinduvārasumanamallikādikusumasañchannā",
  "atk-s0517a:1448_19": "viya ca virocanti. Hatthatalapādatalādīhi mandarattaṭṭhānehi mañjiṭṭharasmiyo nikkhamanti,",
  "atk-s0517a:1448_20": "yāsaṃ vasena disābhāgā pavāḷajālaparikkhittā viya rattakuravakakusumasamokiṇṇā viya",
  "atk-s0517a:1448_21": "ca virocanti. Uṇṇānakhādīhi pabhassaraṭṭhānehi pabhassararasmiyo nikkhamanti, yāsaṃ",
  "atk-s0517a:1448_22": "vasena disābhāgā osadhitārakapuñjapuṇṇā viya vijjupaṭalādiparipuṇṇā viya ca virocanti.",
  "atk-s0517a:1449_0": "Bhagavā caṅkamatītiādi “bhagavato ca nimmitānañca nānāiriyāpathakaraṇaṃ yamakapāṭihīreneva",
  "atk-s0517a:1449_1": "hotī”ti dassanatthaṃ vuttaṃ. Tesañhi nimmitānaṃ iriyāpathā yugalāva hutvā vattanti.",
  "atk-s0517a:1449_2": "Yadi nimmitā bahukā honti, “nimmito”tiādi kasmā ekavacanaṃ katanti ce? Nimmitesupi",
  "atk-s0517a:1449_3": "ekekassa nānāiriyāpathabhāvadassanatthaṃ. Bahuvacanena hi vutte sabbepi nimmitā sakiṃ",
  "atk-s0517a:1449_4": "ekekairiyāpathikā viya honti. Ekavacanena pana vutte nimmitesu ekeko nānāiriyāpathikoti",
  "atk-s0517a:1449_5": "ñāyati. Tasmā ekavacananiddeso kato. Cūḷapanthakattheropi tāva nānāiriyāpathikabhikkhūnaṃ",
  "atk-s0517a:1449_6": "sahassaṃ māpesi, kiṃ pana bhagavā yamakapāṭihīre bahū nimmite na karissati. Cūḷapanthakattheraṃ",
  "atk-s0517a:1449_7": "muñcitvā aññesaṃ sāvakānaṃ ekāvajjanena nānāiriyapathikānaṃ nānārūpānañca nimmānaṃ",
  "atk-s0517a:1449_8": "na ijjhati. Aniyametvā hi nimmitā iddhimatā sadisāva honti. Ṭhānanisajjādīsu vā bhāsitatuṇhībhāvādīsu",
  "atk-s0517a:1449_9": "vā yaṃ yaṃ iddhimā karoti, taṃ tadeva karonti, visadisakaraṇaṃ nānākiriyākaraṇañca",
  "atk-s0517a:1449_10": "“ettakā īdisā hontu, ettakā imaṃ nāma karontū”ti visuṃ visuṃ āvajjitvā adhiṭṭhānena",
  "atk-s0517a:1449_11": "ijjhati. Tathāgatassa pana ekāvajjanādhiṭṭhāneneva nānappakāranimmānaṃ ijjhati. Evameva",
  "atk-s0517a:1449_12": "aggikkhandhaudakadhārānimmāne ca nānāvaṇṇanimmāne ca veditabbaṃ. Tattha bhagavā caṅkamatīti",
  "atk-s0517a:1449_13": "ākāse vā pathaviyaṃ vā caṅkamati. Nimmitoti iddhiyā māpitabuddharūpaṃ. Tiṭṭhati vātiādīnipi",
  "atk-s0517a:1449_14": "ākāse vā pathaviyaṃ vā. Kappetīti karoti. Bhagavā tiṭṭhatītiādīsupi eseva nayoti.",
  "atk-s0517a:1450": "Yamakapāṭihīrañāṇaniddesavaṇṇanā niṭṭhitā.",
  "atk-s0517a:1451": "71. Mahākaruṇāñāṇaniddesavaṇṇanā",
  "atk-s0517a:1452_0": "117. Mahākaruṇāñāṇaniddese bahukehi ākārehīti idāni vuccamānehi ekūnanavutiyā pakārehi.",
  "atk-s0517a:1452_1": "Passantānanti ñāṇacakkhunā ca buddhacakkhunā ca olokentānaṃ. Okkamatīti otarati pavisati.",
  "atk-s0517a:1452_2": "Ādittoti dukkhalakkhaṇavasena pīḷāyogato santāpanaṭṭhena ādīpito. “Yadaniccaṃ, taṃ",
  "atk-s0517a:1452_3": "dukkha”nti vuttattā sabbasaṅkhatassa ceva dukkhalakkhaṇavasena pīḷitattā dukkhassa",
  "atk-s0517a:1452_4": "ca karuṇāya mūlabhūtattā paṭhamaṃ dukkhalakkhaṇavasena “āditto”ti vuttanti veditabbaṃ.",
  "atk-s0517a:1452_5": "Rāgādīhi ādittataṃ pana upari vakkhati. Atha vā ādittoti rāgādīhiyeva āditto. Upari",
  "atk-s0517a:1452_6": "pana “tassa natthañño koci nibbāpetā”ti atthāpekkhanavasena puna vuttanti veditabbaṃ.",
  "atk-s0517a:1452_7": "Lokasannivāsoti pañcakkhandhā lujjanapalujjanaṭṭhena loko, taṇhādiṭṭhivasena sannivasanti",
  "atk-s0517a:1452_8": "ettha sattāti sannivāso, lokova sannivāso lokasannivāso. Dukkhitaṃ khandhasantānaṃ",
  "atk-s0517a:1452_9": "upādāya sattavohārasabbhāvato lokasannivāsayogato sattasamūhopi lokasannivāso. Sopi",
  "atk-s0517a:1452_10": "ca sahakhandhakoyeva. Uyyuttoti anekesu kiccesu niccabyāpāratāya katayogo kataussāho,",
  "atk-s0517a:1452_11": "satatakiccesu saussukkoti attho. Ghaṭṭanayuttoti vā uyyutto. Payātoti pabbateyyā",
  "atk-s0517a:1452_12": "nadī viya anavaṭṭhitagamanena maraṇāya yātuṃ āraddho. Kummaggappaṭipannoti kucchitaṃ",
  "atk-s0517a:1452_13": "micchāmaggaṃ paṭipanno. Upari pana “vipathapakkhando”ti nānāpadehi visesetvā vuttaṃ.",
  "atk-s0517a:1453_0": "Upanīyatīti jarāvasena maraṇāya upanīyati harīyati. Jarā hi “āyuno saṃhānī”ti vuttā.",
  "atk-s0517a:1453_1": "Addhuvoti na thiro, sadā tatheva na hoti. Yasmā addhuvo, tasmā upanīyatīti purimassa",
  "atk-s0517a:1453_2": "kāraṇavacanametaṃ. Etena sakāraṇaṃ jarādukkhaṃ vuttaṃ. Taṃ jarādukkhaṃ disvā jarāpārijuññarahitāpi",
  "atk-s0517a:1453_3": "viññū pabbajanti. Atāṇoti tāyituṃ rakkhituṃ samatthena rahito, anārakkhoti vuttaṃ",
  "atk-s0517a:1453_4": "hoti. Anabhissaroti abhisaritvā abhigantvā byāharaṇena assāsetuṃ samatthena rahito,",
  "atk-s0517a:1453_5": "asahāyoti vā attho. Yasmā anabhissaro, tasmā atāṇoti purimassa kāraṇavacanametaṃ.",
  "atk-s0517a:1453_6": "Etena sakāraṇaṃ piyavippayogadukkhaṃ vuttaṃ. Taṃ piyavippayogadukkhaṃ disvā ñātipārijuññarahitāpi",
  "atk-s0517a:1453_7": "viññū pabbajanti. Assakoti sakabhaṇḍarahito. Sabbaṃ pahāya gamanīyanti sakabhaṇḍanti",
  "atk-s0517a:1453_8": "sallakkhitaṃ sabbaṃ pahāya lokena gantabbaṃ. Yasmā sabbaṃ pahāya gamanīyaṃ, tasmā",
  "atk-s0517a:1453_9": "assakoti purimassa kāraṇavacanametaṃ. Etena sakāraṇaṃ maraṇadukkhaṃ vuttaṃ. Taṃ disvā",
  "atk-s0517a:1453_10": "bhogapārijuññarahitāpi viññū pabbajanti. Aññattha “kammassakā māṇavasattā”ti vuttaṃ,",
  "atk-s0517a:1453_11": "idha ca raṭṭhapālasutte ca “assako loko”ti vuttaṃ, taṃ kathaṃ yujjatīti ce? Pahāya",
  "atk-s0517a:1453_12": "gamanīyaṃ sandhāya “assako”ti vuttaṃ, kammaṃ pana na pahāya gamanīyaṃ. Tasmā “kammassakā”ti",
  "atk-s0517a:1453_13": "vuttaṃ. Raṭṭhapālasutteyeva ca evametaṃ vuttaṃ “tvaṃ pana yathākammaṃ gamissasī”ti.",
  "atk-s0517a:1453_14": "Ūnoti pāripūrirahito. Atittoti bhiyyo bhiyyo patthanāyapi na suhito. Idaṃ ūnabhāvassa",
  "atk-s0517a:1453_15": "kāraṇavacanaṃ. Taṇhādāsoti taṇhāya vase vattanato taṇhāya dāsabhūto. Idaṃ atittabhāvassa",
  "atk-s0517a:1453_16": "kāraṇavacanaṃ. Etena icchārogāpadesena sakāraṇaṃ byādhidukkhaṃ vuttaṃ. Taṃ byādhidukkhaṃ",
  "atk-s0517a:1453_17": "disvā byādhipārijuññarahitāpi viññū pabbajanti. Atāyanoti puttādīhipi tāyanassa abhāvato",
  "atk-s0517a:1453_18": "atāyano anārakkho, alabbhaneyyakhemo vā. Aleṇoti allīyituṃ nissituṃ anaraho allīnānampi",
  "atk-s0517a:1453_19": "ca leṇakiccākārako. Asaraṇoti nissitānaṃ na bhayasārako na bhayavināsako. Asaraṇībhūtoti",
  "atk-s0517a:1453_20": "pure uppattiyā attano abhāveneva asaraṇo, uppattisamakālameva asaraṇībhūtoti attho.",
  "atk-s0517a:1454_0": "Uddhatoti sabbākusalesu uddhaccassa uppajjanato sattasantāne ca akusaluppattibāhullato",
  "atk-s0517a:1454_1": "akusalasamaṅgīloko tena uddhaccena uddhato. Avūpasantoti avūpasamanalakkhaṇassa uddhaccasseva",
  "atk-s0517a:1454_2": "yogena avūpasanto bhantamigapaṭibhāgo. “Upanīyati loko”tiādīsu catūsu ca “uddhato",
  "atk-s0517a:1454_3": "loko”ti ca pañcasu ṭhānesu lokoti āgataṃ, sesesu lokasannivāsoti. Ubhayathāpi lokoyeva.",
  "atk-s0517a:1454_4": "Sasalloti pīḷājanakatāya antotudanatāya dunnīharaṇīyatāya ca sallāti saṅkhaṃ gatehi",
  "atk-s0517a:1454_5": "rāgādīhi sallehi sahavattanako. Viddhoti migādayo kadāci parehi viddhā honti, ayaṃ",
  "atk-s0517a:1454_6": "pana loko niccaṃ attanāva viddho. Puthusallehīti “satta sallāni – rāgasallaṃ, dosasallaṃ,",
  "atk-s0517a:1454_7": "mohasallaṃ, mānasallaṃ, diṭṭhisallaṃ, kilesasallaṃ, duccaritasalla”nti vuttehi sattahi",
  "atk-s0517a:1454_8": "sallehi. Tassāti tassa lokasannivāsassa. Sallānaṃ uddhatāti tesaṃ sallānaṃ sattasantānato",
  "atk-s0517a:1454_9": "uddharitā puggalo. Aññatra mayāti maṃ ṭhapetvā. Yepi bhagavato sāvakā sallāni uddharanti,",
  "atk-s0517a:1454_10": "tesaṃ bhagavato vacaneneva uddharaṇato bhagavāva uddharati nāma. Avijjandhakārāvaraṇoti",
  "atk-s0517a:1454_11": "avijjā eva sabhāvadassanacchādanena andhaṃ viya karotīti avijjandhakāro, sova sabhāvāvagamananivāraṇena",
  "atk-s0517a:1454_12": "āvaraṇaṃ etassāti avijjandhakārāvaraṇo. Kilesapañjarapakkhittoti kilesā eva kusalagamanasannirujjhanaṭṭhena",
  "atk-s0517a:1454_13": "pañjaroti kilesapañjaro, avijjāpabhave kilesapañjare pakkhitto pātito. Ālokaṃ dassetāti",
  "atk-s0517a:1454_14": "paññālokaṃ dassanasīlo, paññālokassa dassetāti vā attho. Avijjāgatoti avijjaṃ gato",
  "atk-s0517a:1454_15": "paviṭṭho. Na kevalaṃ avijjāya āvaraṇamattameva, atha kho gahanagato viya avijjākosassa",
  "atk-s0517a:1454_16": "anto paviṭṭhoti purimato viseso. Aṇḍabhūtotiādayo ca visesāyeva. Aṇḍabhūtoti aṇḍe",
  "atk-s0517a:1454_17": "bhūto nibbatto. Yathā hi aṇḍe nibbattā ekacce sattā “aṇḍabhūtā”ti vuccanti, evamayaṃ",
  "atk-s0517a:1454_18": "loko avijjaṇḍakose nibbattattā “aṇḍabhūto”ti vuccati. Pariyonaddhoti tena avijjaṇḍakosena",
  "atk-s0517a:1454_19": "samantato onaddho baddho veṭhito.",
  "atk-s0517a:1455_0": "Tantākulakajātoti tantaṃ viya ākulabhūto. Yathā nāma dunnikkhittaṃ mūsikacchinnaṃ",
  "atk-s0517a:1455_1": "pesakārānaṃ tantaṃ tahiṃ tahiṃ ākulaṃ hoti, idaṃ aggaṃ idaṃ mūlanti aggena vā aggaṃ,",
  "atk-s0517a:1455_2": "mūlena vā mūlaṃ samānetuṃ dukkaraṃ hoti, evameva sattā paccayākāre khalitā ākulā",
  "atk-s0517a:1455_3": "byākulā honti, na sakkonti paccayākāraṃ ujuṃ kātuṃ. Tattha tantaṃ paccattapurisakāre",
  "atk-s0517a:1455_4": "ṭhatvā sakkāpi bhaveyya ujuṃ kātuṃ, ṭhapetvā pana dve bodhisatte añño satto attano",
  "atk-s0517a:1455_5": "dhammatāya paccayākāraṃ ujuṃ kātuṃ samattho nāma natthi. Yathā pana ākulaṃ tantaṃ",
  "atk-s0517a:1455_6": "kañjikaṃ datvā kocchena pahaṭaṃ tattha tattha kulakajātaṃ hoti gaṇṭhibaddhaṃ, evamayaṃ",
  "atk-s0517a:1455_7": "loko paccayesu pakkhalitvā paccaye ujuṃ kātuṃ asakkonto dvāsaṭṭhidiṭṭhigatavasena",
  "atk-s0517a:1455_8": "kulakajāto hoti gaṇṭhibaddho. Ye hi keci diṭṭhiyo nissitā, sabbe te paccayaṃ ujuṃ",
  "atk-s0517a:1455_9": "kātuṃ na sakkontiyeva. Kulāgaṇṭhikajātoti kulāgaṇṭhikaṃ viya bhūto. Kulāgaṇṭhikaṃ",
  "atk-s0517a:1455_10": "vuccati pesakārakañjikasuttaṃ. “Kulā nāma sakuṇikā, tassā kulāvako”tipi eke. Yathā",
  "atk-s0517a:1455_11": "tadubhayampi ākulaṃ aggena vā aggaṃ, mūlena vā mūlaṃ samānetuṃ dukkaranti purimanayeneva",
  "atk-s0517a:1455_12": "yojetabbaṃ. Muñjapabbajabhūtoti muñjatiṇaṃ viya pabbajatiṇaṃ viya ca bhūto muñjatiṇapabbajatiṇasadiso",
  "atk-s0517a:1455_13": "jāto. Yathā tāni tiṇāni koṭṭetvā koṭṭetvā katarajju jiṇṇakāle katthaci patitaṃ gahetvā",
  "atk-s0517a:1455_14": "tesaṃ tiṇānaṃ “idaṃ aggaṃ idaṃ mūla”nti aggena vā aggaṃ, mūlena vā mūlaṃ samānetuṃ",
  "atk-s0517a:1455_15": "dukkaraṃ, tampi paccattapurisakāre ṭhatvā sakkā bhaveyya ujuṃ kātuṃ, ṭhapetvā pana",
  "atk-s0517a:1455_16": "dve bodhisatte añño satto attano dhammatāya paccayākāraṃ ujuṃ kātuṃ samattho nāma",
  "atk-s0517a:1455_17": "natthi. Evamayaṃ loko paccayākāraṃ ujuṃ kātuṃ asakkonto dvāsaṭṭhidiṭṭhigatavasena",
  "atk-s0517a:1455_18": "gaṇṭhijāto hutvā apāyaṃ duggatiṃ vinipātaṃ saṃsāraṃ nātivattati.",
  "atk-s0517a:1456_0": "Tattha apāyoti nirayo tiracchānayoni pettivisayo asurakāyo. Sabbepi hi te vaḍḍhisaṅkhātassa",
  "atk-s0517a:1456_1": "āyassa abhāvato “apāyo”ti vuccanti. Tathā dukkhassa gatibhāvato duggati. Sukhasamussayato",
  "atk-s0517a:1456_2": "vinipatitattā vinipāto. Itaro pana –",
  "atk-s0517a:1457": "“Khandhānañca paṭipāṭi, dhātuāyatanāna ca;",
  "atk-s0517a:1458": "Abbocchinnaṃ vattamānā, saṃsāroti pavuccati”.",
  "atk-s0517a:1459_0": "Taṃ sabbampi nātivattati nātikkamati. Atha kho cutito paṭisandhiṃ, paṭisandhito cutinti",
  "atk-s0517a:1459_1": "evaṃ punappunaṃ cutipaṭisandhiyo gaṇhamāno tīsu bhavesu catūsu yonīsu pañcasu gatīsu",
  "atk-s0517a:1459_2": "sattasu viññāṇaṭṭhitīsu navasu sattāvāsesu mahāsamudde vātukkhittanāvā viya yantagoṇo",
  "atk-s0517a:1459_3": "viya ca paribbhamatiyeva. Avijjāvisadosasallittoti avijjāyeva akusaluppādanena kusalajīvitanāsanato",
  "atk-s0517a:1459_4": "visanti avijjāvisaṃ, tadeva santānadūsanato avijjāvisadoso, tena anusayapariyuṭṭhānaduccaritabhūtena",
  "atk-s0517a:1459_5": "bhusaṃ litto makkhitoti avijjāvisadosasallitto. Kilesakalalībhūtoti avijjādimūlakā",
  "atk-s0517a:1459_6": "kilesā eva osīdanaṭṭhena kalalaṃ kaddamoti kilesakalalaṃ, tadassa atthīti kilesakalalī,",
  "atk-s0517a:1459_7": "evaṃbhūto. Rāgadosamohajaṭājaṭitoti lobhapaṭighāvijjāsaṅkhātā rāgadosamohā eva rūpādīsu",
  "atk-s0517a:1459_8": "ārammaṇesu heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ",
  "atk-s0517a:1459_9": "sākhājālasaṅkhātā jaṭā viyāti jaṭā, tāya rāgadosamohajaṭāya jaṭito. Yathā nāma veḷujaṭādīhi",
  "atk-s0517a:1459_10": "veḷuādayo, evaṃ tāya jaṭāya ayaṃ loko jaṭito vinaddho saṃsibbitoti attho. Jaṭaṃ vijaṭetāti",
  "atk-s0517a:1459_11": "imaṃ evaṃ tedhātukaṃ lokaṃ jaṭetvā ṭhitaṃ jaṭaṃ vijaṭetā saṃchinditā sampadālayitā.",
  "atk-s0517a:1460_0": "Taṇhāsaṅghāṭapaṭimukkoti taṇhā eva abbocchinnaṃ pavattito saṅghaṭitaṭṭhena saṅghāṭoti",
  "atk-s0517a:1460_1": "taṇhāsaṅghāṭo, tasmiṃ taṇhāsaṅghāṭe paṭimukko anupaviṭṭho antogatoti taṇhāsaṅghāṭapaṭimukko.",
  "atk-s0517a:1460_2": "Taṇhājālena otthaṭoti taṇhā eva pubbe vuttanayena saṃsibbanaṭṭhena jālanti taṇhājālaṃ,",
  "atk-s0517a:1460_3": "tena taṇhājālena otthaṭo samantato chādito paliveṭhito. Taṇhāsotena vuyhatīti taṇhā",
  "atk-s0517a:1460_4": "eva saṃsāre ākaḍḍhanaṭṭhena sototi taṇhāsoto, tena taṇhāsotena vuyhati ākaḍḍhīyati.",
  "atk-s0517a:1460_5": "Taṇhāsaññojanena saññuttoti taṇhā eva lokaṃ vaṭṭasmiṃ saṃyojanato bandhanato saṃyojananti",
  "atk-s0517a:1460_6": "taṇhāsaṃyojanaṃ, tena taṇhāsaṃyojanena saññutto baddho. Taṇhānusayena anusaṭoti taṇhā",
  "atk-s0517a:1460_7": "eva anusayanaṭṭhena anusayoti taṇhānusayo, tena taṇhānusayena anusaṭo anugato thāmagato.",
  "atk-s0517a:1460_8": "Taṇhāsantāpena santappatīti taṇhā eva pavattikāle phalakāle ca lokaṃ santāpetīti",
  "atk-s0517a:1460_9": "santāpo, tena taṇhāsantāpena santappati santāpīyati. Taṇhāpariḷāhena pariḍayhatīti",
  "atk-s0517a:1460_10": "taṇhā eva balavabhūtā pavattikāle phalakāle ca samantato dahanaṭṭhena mahāpariḷāhoti",
  "atk-s0517a:1460_11": "taṇhāpariḷāho, tena taṇhāpariḷāhena pariḍayhati samantato ḍahīyati. Diṭṭhisaṅghāṭādayo",
  "atk-s0517a:1460_12": "imināva nayena yojetabbā.",
  "atk-s0517a:1461_0": "Anugatoti anupaviṭṭho. Anusaṭoti anudhāvito. Abhibhūtoti pīḷito. Abbhāhatoti abhiāhato",
  "atk-s0517a:1461_1": "abhimukhaṃ bhusaṃ pahato. Dukkhe patiṭṭhitoti dukkhe khandhapañcake sukhavipallāsena",
  "atk-s0517a:1461_2": "patiṭṭhito abhiniviṭṭho.",
  "atk-s0517a:1462_0": "Taṇhāya uḍḍitoti taṇhāya ullaṅghito. Cakkhu hi taṇhārajjunā āvunitvā rūpanāgadante",
  "atk-s0517a:1462_1": "uḍḍitaṃ, sotādīni taṇhārajjunā āvunitvā saddādināgadantesu uḍḍitāni. Taṃsamaṅgīlokopi",
  "atk-s0517a:1462_2": "uḍḍitoyeva nāma. Jarāpākāraparikkhittoti anatikkamanīyaṭṭhena pākārabhūtāya jarāya",
  "atk-s0517a:1462_3": "parivārito. Maccupāsena parikkhittoti dummocanīyaṭṭhena pāsabhūtena maraṇena baddho.",
  "atk-s0517a:1462_4": "Mahābandhanabaddhoti daḷhattā ducchedattā ca mahantehi bandhanehi baddho. Rāgabandhanenāti",
  "atk-s0517a:1462_5": "rāgo eva bandhati saṃsārato calituṃ na detīti rāgabandhanaṃ. Tena rāgabandhanena.",
  "atk-s0517a:1462_6": "Sesesupi eseva nayo. Kilesabandhanenāti vuttāvasesena kilesabandhanena. Duccaritabandhanenāti",
  "atk-s0517a:1462_7": "tividhena. Sucaritaṃ pana bandhanamokkhassa hetubhūtaṃ bandhanamokkhabhūtañca atthi.",
  "atk-s0517a:1462_8": "Tasmā taṃ na gahetabbaṃ.",
  "atk-s0517a:1463_0": "Bandhanaṃ mocetāti tassa bandhanaṃ mocetā. Bandhanā mocetātipi pāṭho, bandhanato",
  "atk-s0517a:1463_1": "taṃ mocetāti attho. Mahāsambādhappaṭipannoti kusalasañcārapīḷanena mahāsambādhasaṅkhātaṃ",
  "atk-s0517a:1463_2": "rāgadosamohamānadiṭṭhikilesaduccaritagahanaṃ paṭipanno. Okāsaṃ dassetāti lokiyalokuttarasamādhipaññāokāsaṃ",
  "atk-s0517a:1463_3": "dassetā. Mahāpalibodhena palibuddhoti mahānivāraṇena nivuto. Mahālepena vā litto.",
  "atk-s0517a:1463_4": "Palibodhoti ca rāgādisattavidho eva. “Taṇhādiṭṭhipalibodho”ti eke. Palibodhaṃ chetāti",
  "atk-s0517a:1463_5": "taṃ palibodhaṃ chinditā. Mahāpapāteti pañcagatipapāte, jātijarāmaraṇapapāte vā. Taṃ",
  "atk-s0517a:1463_6": "sabbampi duruttaraṇaṭṭhena papāto. Papātā uddhatāti tamhā papātato uddharitā. Mahākantārappaṭipannoti",
  "atk-s0517a:1463_7": "jātijarābyādhimaraṇasokaparidevadukkhadomanassupāyāsakantāraṃ paṭipanno. Sabbampi",
  "atk-s0517a:1463_8": "taṃ duratikkamanaṭṭhena kantāro, taṃ kantāraṃ tāretā. Kantārā tāretāti vā pāṭho.",
  "atk-s0517a:1463_9": "Mahāsaṃsārappaṭipannoti abbocchinnaṃ khandhasantānaṃ paṭipanno. Saṃsārā mocetāti",
  "atk-s0517a:1463_10": "saṃsārato mocetā. Saṃsāraṃ mocetāti vā pāṭho. Mahāviduggeti saṃsāravidugge. Saṃsāroyeva",
  "atk-s0517a:1463_11": "hi duggamanaṭṭhena viduggo. Samparivattatīti bhusaṃ nivattitvā carati. Mahāpalipeti",
  "atk-s0517a:1463_12": "mahante kāmakaddame. Kāmo hi osīdanaṭṭhena palipo. Palipannoti laggo. Mahāpalipapalipannotipi pāṭho.",
  "atk-s0517a:1464_0": "Abbhāhatoti sabbopaddavehi abbhāhato. Rāgaggināti rāgādayoyeva anudahanaṭṭhena aggi,",
  "atk-s0517a:1464_1": "tena rāgagginā. Sesesupi eseva nayo. Unnītakoti uggahetvā nīto, jātiyā uggahetvā",
  "atk-s0517a:1464_2": "jarādiupaddavāya nītoti attho. Ka-kāro panettha anukampāya daṭṭhabbo. Haññati niccamatāṇoti",
  "atk-s0517a:1464_3": "parittāyakena rahito satataṃ pīḷīyati. Pattadaṇḍoti rājādīhi laddhaāṇo. Takkaroti",
  "atk-s0517a:1464_4": "coro. Vajjabandhanabaddhoti rāgādivajjabandhanehi baddho. Āghātanapaccupaṭṭhitoti",
  "atk-s0517a:1464_5": "maraṇadhammagaṇṭhikaṭṭhānaṃ upecca ṭhito. Koci bandhanā mocetā. Koci bandhanaṃ mocetātipi",
  "atk-s0517a:1464_6": "pāṭho. Anāthoti natthi etassa nātho issaro, sayaṃ vā na nātho na issaroti anātho,",
  "atk-s0517a:1464_7": "asaraṇoti vā attho. Paramakāpaññappattoti jarādipaṭibāhane appahutāya atīva kapaṇabhāvaṃ",
  "atk-s0517a:1464_8": "patto. Tāyetāti rakkhitā. Tāyitāti vā pāṭho sundaro. Dukkhābhitunnoti jātidukkhādīhi",
  "atk-s0517a:1464_9": "anekehi dukkhehi abhitunno atibyādhito atikampito ca. Cirarattaṃ pīḷitoti dukkheheva",
  "atk-s0517a:1464_10": "dīghamaddhānaṃ pīḷito ghaṭṭito. Gadhitoti gedhena giddho, abhijjhākāyaganthena vā",
  "atk-s0517a:1464_11": "ganthito. Niccaṃ pipāsitoti pātuṃ bhuñjituṃ icchā pipāsā, sā taṇhā eva, taṇhāpipāsāya",
  "atk-s0517a:1464_12": "nirantaraṃ pipāsito.",
  "atk-s0517a:1465_0": "Andhoti dassanaṭṭhena cakkhūti saṅkhaṃ gatāya paññāya abhāvato kāṇo. Paññā hi dhammasabhāvaṃ",
  "atk-s0517a:1465_1": "passati. Acakkhukoti taṃ pana andhattaṃ na pacchā sambhūtaṃ, pakatiyā eva avijjamānacakkhukoti",
  "atk-s0517a:1465_2": "tameva andhattaṃ viseseti. Hatanettoti nayanaṭṭhena nettanti saṅkhaṃ gatāya paññāya",
  "atk-s0517a:1465_3": "abhāvatoyeva vinaṭṭhanettako. Samavisamaṃ dassentaṃ attabhāvaṃ netīti nettanti hi",
  "atk-s0517a:1465_4": "vuttaṃ. Paññāya sugatiñca agatiñca nayati. Hatanettattāyevassa netuabhāvaṃ dassento",
  "atk-s0517a:1465_5": "apariṇāyakoti āha, avijjamānanettakoti attho. Aññopissa netā na vijjatīti vuttaṃ",
  "atk-s0517a:1465_6": "hoti. Vipathapakkhandoti viparīto, visamo vā patho vipatho, taṃ vipathaṃ pakkhando",
  "atk-s0517a:1465_7": "paviṭṭho paṭipannoti vipathapakkhando, micchāpathasaṅkhātaṃ micchādiṭṭhiṃ paṭipannoti",
  "atk-s0517a:1465_8": "attho. Añjasāparaddhoti añjase ujumaggasmiṃ majjhimapaṭipadāya aparaddho viraddho.",
  "atk-s0517a:1465_9": "Ariyapathaṃ ānetāti ariyaṃ aṭṭhaṅgikaṃ maggaṃ upanetā paṭipādayitā. Mahoghapakkhandoti",
  "atk-s0517a:1465_10": "yassa saṃvijjanti, taṃ vaṭṭasmiṃ ohananti osīdāpentīti oghā, pakatioghato mahantā",
  "atk-s0517a:1465_11": "oghāti mahoghā. Te kāmogho bhavogho diṭṭhogho avijjoghoti catuppabhedā. Te mahoghe",
  "atk-s0517a:1465_12": "pakkhando paviṭṭhoti mahoghapakkhando, saṃsārasaṅkhātaṃ mahoghaṃ vā pakkhandoti.",
  "atk-s0517a:1466_0": "118. Idāni ekuttarikanayo. Tattha dvīhi diṭṭhigatehīti sassatucchedadiṭṭhīhi. Tattha",
  "atk-s0517a:1466_1": "diṭṭhiyeva diṭṭhigataṃ “gūthagataṃ muttagata”ntiādīni viya. Gantabbābhāvato vā diṭṭhiyā",
  "atk-s0517a:1466_2": "gatamattamevetanti diṭṭhigataṃ, diṭṭhīsu gataṃ idaṃ dassanaṃ dvāsaṭṭhidiṭṭhiantogadhattātipi",
  "atk-s0517a:1466_3": "diṭṭhigataṃ. Dvāsaṭṭhitesaṭṭhidiṭṭhiyopi hi sassatadiṭṭhi ucchedadiṭṭhīti dveva diṭṭhiyo",
  "atk-s0517a:1466_4": "honti. Tasmā saṅkhepena sabbā diṭṭhiyo anto karonto “dvīhi diṭṭhigatehī”ti vuttaṃ.",
  "atk-s0517a:1466_5": "Pariyuṭṭhitoti pariyuṭṭhānaṃ patto samudācāraṃ patto, uppajjituṃ appadānena kusalacārassa",
  "atk-s0517a:1466_6": "gahaṇaṃ pattoti attho. Vuttañhetaṃ bhagavatā – “dvīhi, bhikkhave, diṭṭhigatehi pariyuṭṭhitā",
  "atk-s0517a:1466_7": "devamanussā olīyanti eke, atidhāvanti eke, cakkhumanto ca passantī”tiādi.",
  "atk-s0517a:1467_0": "Tīhi duccaritehīti tividhakāyaduccaritena catubbidhavacīduccaritena tividhamanoduccaritena.",
  "atk-s0517a:1467_1": "Vippaṭipannoti virūpaṃ paṭipanno, micchāpaṭipannoti attho. Yogehi yuttoti vaṭṭasmiṃ",
  "atk-s0517a:1467_2": "yojentīti yogā, ītiatthena vā yogā, tehi yogehi yutto samappito. Catuyogayojitoti",
  "atk-s0517a:1467_3": "kāmayogo, bhavayogo, diṭṭhiyogo, avijjāyogoti imehi catūhi yogehi sakaṭasmiṃ yogo",
  "atk-s0517a:1467_4": "viya vaṭṭasmiṃ yojito. Pañcakāmaguṇiko rāgo kāmayogo. Rūpārūpabhavesu chandarāgo,",
  "atk-s0517a:1467_5": "jhānanikanti ca, sassatadiṭṭhisahajāto rāgo bhavavasena patthanā bhavayogo. Dvāsaṭṭhi",
  "atk-s0517a:1467_6": "diṭṭhiyo diṭṭhiyogo. Aṭṭhasu ṭhānesu aññāṇaṃ avijjāyogo. Te eva cattāro balavabhūtā",
  "atk-s0517a:1467_7": "oghā, dubbalabhūtā yogā.",
  "atk-s0517a:1468_0": "Catūhi ganthehīti yassa saṃvijjanti, taṃ cutipaṭisandhivasena vaṭṭasmiṃ ganthenti",
  "atk-s0517a:1468_1": "ghaṭentīti ganthā. Te abhijjhā kāyagantho, byāpādo kāyagantho, sīlabbataparāmāso",
  "atk-s0517a:1468_2": "kāyagantho, idaṃsaccābhiniveso kāyaganthoti catuppabhedā. Abhijjhāyanti etāya, sayaṃ",
  "atk-s0517a:1468_3": "vā abhijjhāyati, abhijjhāyanamattameva vā esāti abhijjhā, lobhoyeva. Nāmakāyaṃ gantheti",
  "atk-s0517a:1468_4": "cutipaṭisandhivasena vaṭṭasmiṃ ghaṭetīti kāyagantho. Byāpajjati tena cittaṃ pūtibhāvaṃ",
  "atk-s0517a:1468_5": "gacchati, byāpādayati vā vinayācārarūpasampattihitasukhādīnīti byāpādo. Ito bahiddhā",
  "atk-s0517a:1468_6": "samaṇabrāhmaṇānaṃ sīlena suddhi vatena suddhi sīlavatena suddhīti parāmasanaṃ sīlabbataparāmāso.",
  "atk-s0517a:1468_7": "Sabbaññubhāsitampi paṭikkhipitvā “sassato loko, idameva saccaṃ moghamañña”ntiādinā",
  "atk-s0517a:1468_8": "ākārena abhinivisatīti idaṃsaccābhiniveso. Tehi catūhi ganthehi ganthito, baddhoti attho.",
  "atk-s0517a:1469_0": "Catūhi upādānehīti bhusaṃ ādiyanti daḷhaggāhaṃ gaṇhantīti upādānā. Te kāmupādānaṃ",
  "atk-s0517a:1469_1": "diṭṭhupādānaṃ sīlabbatupādānaṃ attavādupādānanti catuppabhedā. Vatthusaṅkhātaṃ kāmaṃ",
  "atk-s0517a:1469_2": "upādiyatīti kāmupādānaṃ, kāmo ca so upādānañcātipi kāmupādānaṃ. Diṭṭhi ca sā upādānañcāti",
  "atk-s0517a:1469_3": "diṭṭhupādānaṃ, diṭṭhiṃ upādiyatītipi diṭṭhupādānaṃ. “Sassato attā ca loko cā”tiādīsu",
  "atk-s0517a:1469_4": "hi purimadiṭṭhiṃ uttaradiṭṭhi upādiyati. Sīlabbataṃ upādiyatīti sīlabbatupādānaṃ,",
  "atk-s0517a:1469_5": "sīlabbatañca taṃ upādānañcātipi sīlabbatupādānaṃ. Gosīlagovatādīni hi evaṃ visuddhīti",
  "atk-s0517a:1469_6": "abhinivesato sayameva upādānāni. Vadanti etenāti vādo, upādiyanti etenāti upādānaṃ.",
  "atk-s0517a:1469_7": "Kiṃ vadanti, upādiyanti vā? Attānaṃ. Attano vādupādānaṃ attavādupādānaṃ, attavādamattameva",
  "atk-s0517a:1469_8": "vā attāti upādiyanti etenāti attavādupādānaṃ. Ṭhapetvā imā dve diṭṭhiyo sabbāpi diṭṭhī",
  "atk-s0517a:1469_9": "diṭṭhupādānaṃ. Tehi catūhi upādānehi. Upādīyatīti bhusaṃ gaṇhīyati. Upādiyatīti vā",
  "atk-s0517a:1469_10": "pāṭho, loko upādānehi taṃ taṃ ārammaṇaṃ bhusaṃ gaṇhātīti attho.",
  "atk-s0517a:1470_0": "Pañcagatisamāruḷhoti sukatadukkaṭakāraṇehi gammati upasaṅkamīyatīti gati, sahokāsakā",
  "atk-s0517a:1470_1": "khandhā. Nirayo tiracchānayoni pettivisayo manussā devāti imā pañca gatiyo vokkamanabhāvena",
  "atk-s0517a:1470_2": "bhusaṃ āruḷho. Pañcahi kāmaguṇehīti rūpasaddagandharasaphoṭṭhabbasaṅkhātehi pañcahi",
  "atk-s0517a:1470_3": "vatthukāmakoṭṭhāsehi. Rajjatīti ayonisomanasikāraṃ paṭicca rāguppādanena tehi rañjīyati,",
  "atk-s0517a:1470_4": "sāratto karīyatīti attho. Pañcahi nīvaraṇehīti cittaṃ nīvaranti pariyonandhantīti",
  "atk-s0517a:1470_5": "nīvaraṇā. Kāmacchandabyāpādathinamiddhauddhaccakukkuccavicikicchāsaṅkhātehi pañcahi",
  "atk-s0517a:1470_6": "nīvaraṇehi. Otthaṭoti uparito pihito.",
  "atk-s0517a:1471": "Chahi vivādamūlehīti chahi vivādassa mūlehi. Yathāha –",
  "atk-s0517a:1472_0": "“Chayimāni, bhikkhave, vivādamūlāni. Katamāni cha? Idha, bhikkhave, bhikkhu kodhano",
  "atk-s0517a:1472_1": "hoti upanāhī. Yo so, bhikkhave, bhikkhu kodhano hoti upanāhī. So sattharipi agāravo",
  "atk-s0517a:1472_2": "viharati appatisso, dhammepi, saṅghepi, sikkhāyapi na paripūrakārī. Yo so, bhikkhave,",
  "atk-s0517a:1472_3": "bhikkhu satthari agāravo viharati appatisso, dhammepi, saṅghepi, sikkhāyapi na paripūrakārī,",
  "atk-s0517a:1472_4": "so saṅghe vivādaṃ janeti. Yo hoti vivādo bahujanāhitāya bahujanāsukhāya bahuno janassa",
  "atk-s0517a:1472_5": "anatthāya ahitāya dukkhāya devamanussānaṃ. Evarūpaṃ ce tumhe, bhikkhave, vivādamūlaṃ",
  "atk-s0517a:1472_6": "ajjhattaṃ vā bahiddhā vā samanupasseyyātha, tatra tumhe, bhikkhave, tasseva pāpakassa",
  "atk-s0517a:1472_7": "vivādamūlassa pahānāya vāyameyyātha. Evarūpaṃ ce tumhe, bhikkhave, vivādamūlaṃ ajjhattaṃ",
  "atk-s0517a:1472_8": "vā bahiddhā vā na samanupasseyyātha. Tatra tumhe, bhikkhave, tasseva pāpakassa vivādamūlassa",
  "atk-s0517a:1472_9": "āyatiṃ anavassavāya paṭipajjeyyātha. Evametassa pāpakassa vivādamūlassa pahānaṃ hoti.",
  "atk-s0517a:1472_10": "Evametassa pāpakassa vivādamūlassa āyatiṃ anavassavo hoti.",
  "atk-s0517a:1473_0": "“Puna caparaṃ, bhikkhave, bhikkhu makkhī hoti paḷāsī. Issukī hoti maccharī. Saṭho",
  "atk-s0517a:1473_1": "hoti māyāvī. Pāpiccho hoti micchādiṭṭhi. Sandiṭṭhiparāmāsī hoti ādhānaggāhī duppaṭinissaggī.",
  "atk-s0517a:1473_2": "Yo so, bhikkhave, bhikkhu sandiṭṭhiparāmāsī hoti ādhānaggāhī duppaṭinissaggī, so",
  "atk-s0517a:1473_3": "sattharipi…pe… āyatiṃ anavassavo hotī”ti.",
  "atk-s0517a:1474_0": "Tattha kodhanoti kujjhanalakkhaṇena kodhena samannāgato. Upanāhīti veraappaṭinissajjanalakkhaṇena",
  "atk-s0517a:1474_1": "upanāhena samannāgato. Ahitāya dukkhāya devamanussānanti dvinnaṃ bhikkhūnaṃ vivādo",
  "atk-s0517a:1474_2": "kathaṃ devamanussānaṃ ahitāya dukkhāya saṃvattatīti? Kosambakakkhandhake viya dvīsu",
  "atk-s0517a:1474_3": "bhikkhūsu vivādaṃ āpannesu tasmiṃ vihāre tesaṃ antevāsikā vivadanti, tesaṃ ovādaṃ",
  "atk-s0517a:1474_4": "gaṇhanto bhikkhunisaṅgho vivadati, tato tesaṃ upaṭṭhākāpi vivadanti. Atha manussānaṃ",
  "atk-s0517a:1474_5": "ārakkhadevatā dve koṭṭhāsā honti. Dhammavādīnaṃ ārakkhadevatā dhammavādiniyo honti",
  "atk-s0517a:1474_6": "adhammavādīnaṃ adhammavādiniyo. Tato ārakkhadevatānaṃ mittā bhummaṭṭhadevatā bhijjanti.",
  "atk-s0517a:1474_7": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā",
  "atk-s0517a:1474_8": "honti. Dhammavādīhi pana adhammavādinova bahutarā honti. Tato yaṃ bahukehi gahitaṃ,",
  "atk-s0517a:1474_9": "sabbaṃ taṃ saccanti dhammaṃ vissajjetvā bahutarāva adhammaṃ gaṇhanti. Te adhammaṃ",
  "atk-s0517a:1474_10": "purakkhatvā viharantā apāyesu nibbattanti. Evaṃ dvinnaṃ bhikkhūnaṃ vivādo devamanussānaṃ",
  "atk-s0517a:1474_11": "ahitāya dukkhāya hoti. Ajjhattaṃ vāti tumhākaṃ abbhantaraparisāya vā. Bahiddhā vāti",
  "atk-s0517a:1474_12": "paresaṃ parisāya vā. Makkhīti paresaṃ guṇamakkhaṇalakkhaṇena makkhena samannāgato.",
  "atk-s0517a:1474_13": "Paḷāsīti yugaggāhalakkhaṇena paḷāsena samannāgato. Issukīti paresaṃ sakkārādiissāyanalakkhaṇāya",
  "atk-s0517a:1474_14": "issāya samannāgato. Maccharīti āvāsamacchariyādīhi pañcahi macchariyehi samannāgato.",
  "atk-s0517a:1474_15": "Saṭhoti kerāṭiko. Māyāvīti katapāpapaṭicchādako. Pāpicchoti asantasambhāvanicchako",
  "atk-s0517a:1474_16": "dussīlo. Micchādiṭṭhīti natthikavādī ahetukavādī akiriyavādī. Sandiṭṭhiparāmāsīti",
  "atk-s0517a:1474_17": "sayaṃ diṭṭhimeva parāmasati. Ādhānaggāhīti daḷhaggāhī. Duppaṭinissaggīti na sakkā",
  "atk-s0517a:1474_18": "hoti gahitaṃ vissajjāpetuṃ. Khuddakavatthuvibhaṅge pana “tattha katamāni cha vivādamūlāni?",
  "atk-s0517a:1474_19": "Kodho makkho issā sāṭheyyaṃ pāpicchatā sandiṭṭhiparāmāsitā, imāni cha vivādamūlānī”ti",
  "atk-s0517a:1474_20": "padhānavasena ekekoyeva dhammo vutto.",
  "atk-s0517a:1475_0": "Chahi taṇhākāyehīti “rūpataṇhā, saddataṇhā, gandhataṇhā, rasataṇhā, phoṭṭhabbataṇhā,",
  "atk-s0517a:1475_1": "dhammataṇhā”ti vuttāhi chahi taṇhāhi. Tattha yasmā ekekāyeva taṇhā anekavisayattā",
  "atk-s0517a:1475_2": "ekekasmimpi visaye punappunaṃ uppattito anekā honti, tasmā samūhaṭṭhena kāyasaddena",
  "atk-s0517a:1475_3": "yojetvā taṇhākāyāti vuttaṃ. Taṇhākāyāti vuttepi taṇhā eva. Rajjatīti sayaṃ ārammaṇe",
  "atk-s0517a:1475_4": "rajjati, sāratto hoti.",
  "atk-s0517a:1476": "Chahi diṭṭhigatehīti sabbāsavasutte vuttehi. Vuttañhi tattha –",
  "atk-s0517a:1477_0": "“Tassa evaṃ ayoniso manasikaroto channaṃ diṭṭhīnaṃ aññatarā diṭṭhi uppajjati. ‘Atthi",
  "atk-s0517a:1477_1": "me attā’ti vā assa saccato thetato diṭṭhi uppajjati, ‘natthi me attā’ti vā assa saccato",
  "atk-s0517a:1477_2": "thetato diṭṭhi uppajjati, ‘attanāva attānaṃ sañjānāmī’ti vā assa saccato thetato",
  "atk-s0517a:1477_3": "diṭṭhi uppajjati, ‘attanāva anattānaṃ sañjānāmī’ti vā assa saccato thetato diṭṭhi",
  "atk-s0517a:1477_4": "uppajjati, ‘anattanāva attānaṃ sañjānāmī’ti vā assa saccato thetato diṭṭhi uppajjati.",
  "atk-s0517a:1477_5": "Atha vā panassa evaṃ diṭṭhi hoti ‘yo me ayaṃ attā vado vedeyyo tatra tatra kalyāṇapāpakānaṃ",
  "atk-s0517a:1477_6": "kammānaṃ vipākaṃ paṭisaṃvedeti, so ca kho pana me ayaṃ attā nicco dhuvo sassato avipariṇāmadhammo",
  "atk-s0517a:1477_7": "sassatisamaṃ tatheva ṭhassatī”’ti.",
  "atk-s0517a:1478_0": "Tattha atthi me attāti sassatadiṭṭhi sabbakālesu attano atthitaṃ gaṇhāti. Saccato",
  "atk-s0517a:1478_1": "thetatoti bhūtato ca thirato ca, “idaṃ sacca”nti suṭṭhu daḷhabhāvenāti vuttaṃ hoti.",
  "atk-s0517a:1478_2": "Natthi me attāti ucchedadiṭṭhi sato sattassa tattha tattha vibhavaggahaṇato. Atha",
  "atk-s0517a:1478_3": "vā purimāpi tīsu kālesu atthīti gahaṇato sassatadiṭṭhi, paccuppannameva atthīti gaṇhantī",
  "atk-s0517a:1478_4": "ucchedadiṭṭhi, pacchimāpi atītānāgatesu natthīti gahaṇato “bhassantā āhutiyo”ti gahitadiṭṭhigatikānaṃ",
  "atk-s0517a:1478_5": "viya ucchedadiṭṭhi. Atīte eva natthīti gaṇhantī adhiccasamuppannakassa viya sassatadiṭṭhi.",
  "atk-s0517a:1478_6": "Attanāva attānaṃ sañjānāmīti saññākkhandhasīsena khandhe attāti gahetvā saññāya avasesakkhandhe",
  "atk-s0517a:1478_7": "sañjānato iminā attanā imaṃ attānaṃ sañjānāmīti hoti. Attanāva anattānanti saññākkhandhaṃyeva",
  "atk-s0517a:1478_8": "attāti gahetvā, itare cattāropi anattāti gahetvā saññāya te sañjānato evaṃ hoti.",
  "atk-s0517a:1478_9": "Anattanāva attānanti saññākkhandhaṃ anattāti gahetvā, itare cattāropi attāti gahetvā",
  "atk-s0517a:1478_10": "saññāya te sañjānato evaṃ hoti. Sabbāpi sassatucchedadiṭṭhiyova. Vado vedeyyotiādayo",
  "atk-s0517a:1478_11": "pana sassatadiṭṭhiyā eva abhinivesākārā. Tattha vadatīti vado, vacīkammassa kārakoti",
  "atk-s0517a:1478_12": "vuttaṃ hoti. Vedayatīti vedeyyo, jānāti anubhavati cāti vuttaṃ hoti. Kiṃ vedetīti?",
  "atk-s0517a:1478_13": "Tatra tatra kalyāṇapāpakānaṃ kammānaṃ vipākaṃ paṭisaṃvedeti. Tatra tatrāti tesu tesu",
  "atk-s0517a:1478_14": "yonigatiṭhitinivāsanikāyesu ārammaṇesu vā. Niccoti uppādavayarahito. Dhuvoti thiro",
  "atk-s0517a:1478_15": "sārabhūto. Sassatoti sabbakāliko. Avipariṇāmadhammoti attano pakatibhāvaṃ avijahanadhammo,",
  "atk-s0517a:1478_16": "kakaṇṭako viya nānappakārataṃ nāpajjati. Sassatisamanti candasūriyasamuddamahāpathavīpabbatā",
  "atk-s0517a:1478_17": "lokavohārena sassatiyoti vuccanti. Sassatīhi samaṃ sassatisamaṃ. Yāva sassatiyo tiṭṭhanti,",
  "atk-s0517a:1478_18": "tāva tatheva ṭhassatīti gaṇhato evaṃ diṭṭhi hoti.",
  "atk-s0517a:1479_0": "Khuddakavatthuvibhaṅge pana “tatra tatra dīgharattaṃ kalyāṇapāpakānaṃ kammānaṃ vipākaṃ",
  "atk-s0517a:1479_1": "paccanubhoti, na so jāto nāhosi, na so jāto na bhavissati, nicco dhuvo sassato avipariṇāmadhammoti",
  "atk-s0517a:1479_2": "vā panassa saccato thetato diṭṭhi uppajjatī”ti cha diṭṭhī evaṃ visesetvā vuttā.",
  "atk-s0517a:1480_0": "Tattha na so jāto nāhosīti so attā ajātidhammato na jāto nāma, sadā vijjamānoyevāti",
  "atk-s0517a:1480_1": "attho. Teneva atīte nāhosi, anāgate na bhavissati. Yo hi jāto, so ahosi. Yo ca jāyissati,",
  "atk-s0517a:1480_2": "so bhavissatīti vuccati. Atha vā na so jāto nāhosīti so sadā vijjamānattā atītepi",
  "atk-s0517a:1480_3": "na jātu na ahosi, anāgatepi na jātu na bhavissati. Anusayā vuttatthā.",
  "atk-s0517a:1481": "Sattahi saññojanehīti sattakanipāte vuttehi. Vuttañhi tattha –",
  "atk-s0517a:1482_0": "“Sattimāni, bhikkhave, saṃyojanāni. Katamāni satta? Anunayasaṃyojanaṃ, paṭighasaṃyojanaṃ,",
  "atk-s0517a:1482_1": "diṭṭhisaṃyojanaṃ, vicikicchāsaṃyojanaṃ, mānasaṃyojanaṃ, bhavarāgasaṃyojanaṃ, avijjāsaṃyojanaṃ.",
  "atk-s0517a:1482_2": "Imāni kho, bhikkhave, satta saṃyojanānī”ti.",
  "atk-s0517a:1483": "Tattha anunayasaṃyojananti kāmarāgasaṃyojanaṃ. Sabbānevetāni bandhanaṭṭhena saṃyojanāni.",
  "atk-s0517a:1484": "Sattahi mānehīti khuddakavatthuvibhaṅge vuttehi. Vuttañhi tattha –",
  "atk-s0517a:1485": "“Māno, atimāno, mānātimāno, omāno, adhimāno, asmimāno, micchāmāno”ti.",
  "atk-s0517a:1486_0": "Tattha mānoti seyyādivasena puggalaṃ anāmasitvā jātiādīsu vatthuvaseneva unnati.",
  "atk-s0517a:1486_1": "Atimānoti jātiādīhi “mayā sadiso natthī”ti atikkamitvā unnati. Mānātimānoti “ayaṃ",
  "atk-s0517a:1486_2": "pubbe mayā sadiso, idāni ahaṃ seṭṭho, ayaṃ hīnataro”ti uppannamāno. Omānoti jātiādīhi",
  "atk-s0517a:1486_3": "attānaṃ heṭṭhā katvā pavattamāno, hīnohamasmīti mānoyeva. Adhimānoti anadhigateyeva",
  "atk-s0517a:1486_4": "catusaccadhamme adhigatoti māno. Ayaṃ pana adhimāno parisuddhasīlassa kammaṭṭhāne",
  "atk-s0517a:1486_5": "appamattassa nāmarūpaṃ vavatthapetvā paccayapariggahena vitiṇṇakaṅkhassa tilakkhaṇaṃ",
  "atk-s0517a:1486_6": "āropetvā saṅkhāre sammasantassa āraddhavipassakassa puthujjanassa uppajjati, na aññesaṃ.",
  "atk-s0517a:1486_7": "Asmimānoti rūpādīsu khandhesu asmīti māno, “ahaṃ rūpa”ntiādivasena uppannamānoti",
  "atk-s0517a:1486_8": "vuttaṃ hoti. Micchāmānoti pāpakena kammāyatanādinā uppannamāno.",
  "atk-s0517a:1487_0": "Lokadhammā vuttatthā. Samparivattatīti lokadhammehi hetubhūtehi lābhādīsu catūsu",
  "atk-s0517a:1487_1": "anurodhavasena, alābhādīsu catūsu paṭivirodhavasena bhusaṃ nivattati, pakatibhāvaṃ",
  "atk-s0517a:1487_2": "jahātīti attho. Micchattāpi vuttatthā. Niyyātoti gato pakkhando, abhibhūtoti attho.",
  "atk-s0517a:1488": "Aṭṭhahi purisadosehīti aṭṭhakanipāte upamāhi saha, khuddakavatthuvibhaṅge upamaṃ vinā vuttehi. Vuttañhi tattha –",
  "atk-s0517a:1489": "“Katame aṭṭha purisadosā? Idha bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno ‘na sarāmi na sarāmī’ti assatiyāva nibbeṭheti. Ayaṃ paṭhamo purisadoso.",
  "atk-s0517a:1490_0": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno",
  "atk-s0517a:1490_1": "codakaṃyeva paṭippharati ‘kiṃ nu kho tuyhaṃ bālassa abyattassa bhaṇitena, tvampi",
  "atk-s0517a:1490_2": "nāma maṃ bhaṇitabbaṃ maññasī’ti? Ayaṃ dutiyo purisadoso.",
  "atk-s0517a:1491_0": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno",
  "atk-s0517a:1491_1": "codakaṃyeva paccāropeti ‘tvampi khosi itthannāmaṃ āpattiṃ āpanno, tvaṃ tāva paṭhamaṃ",
  "atk-s0517a:1491_2": "paṭikarohī’ti. Ayaṃ tatiyo purisadoso.",
  "atk-s0517a:1492_0": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno",
  "atk-s0517a:1492_1": "aññenaññaṃ paṭicarati, bahiddhā kathaṃ apanāmeti, kopañca dosañca appaccayañca pātukaroti.",
  "atk-s0517a:1492_2": "Ayaṃ catuttho purisadoso.",
  "atk-s0517a:1493": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno saṅghamajjhe bāhāvikkhepakaṃ bhaṇati. Ayaṃ pañcamo purisadoso.",
  "atk-s0517a:1494_0": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno",
  "atk-s0517a:1494_1": "anādiyitvā saṅghaṃ anādiyitvā codakaṃ sāpattikova yena kāmaṃ pakkamati. Ayaṃ chaṭṭho purisadoso.",
  "atk-s0517a:1495_0": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno",
  "atk-s0517a:1495_1": "‘nevāhaṃ āpannomhi, na panāhaṃ anāpannomhī’ti so tuṇhībhūto saṅghaṃ viheseti. Ayaṃ sattamo purisadoso.",
  "atk-s0517a:1496_0": "“Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno",
  "atk-s0517a:1496_1": "evamāha – ‘kiṃ nu kho tumhe āyasmanto atibāḷhaṃ mayi byāvaṭā? Idānāhaṃ sikkhaṃ paccakkhāya",
  "atk-s0517a:1496_2": "hīnāyāvattissāmī’ti. So sikkhaṃ paccakkhāya hīnāyāvattitvā evamāha ‘idāni kho tumhe",
  "atk-s0517a:1496_3": "āyasmanto attamanā hothā’ti. Ayaṃ aṭṭhamo purisadoso. Ime aṭṭha purisadosā”ti.",
  "atk-s0517a:1497_0": "Tattha purisadosāti purisānaṃ dosā, te pana purisasantānaṃ dūsentīti dosā. Na sarāmi",
  "atk-s0517a:1497_1": "na sarāmīti “mayā etassa kammassa kataṭṭhānaṃ nassarāmi na sallakkhemī”ti evaṃ assatibhāvena",
  "atk-s0517a:1497_2": "nibbeṭheti moceti. Codakaṃyeva paṭippharatīti paṭiviruddho hutvā pharati, paṭiāṇibhāvena",
  "atk-s0517a:1497_3": "tiṭṭhati. Kiṃ nu kho tuyhanti tuyhaṃ bālassa abyattassa bhaṇitena nāma kiṃ, yo tvaṃ",
  "atk-s0517a:1497_4": "neva vatthuṃ, na āpattiṃ, na codanaṃ jānāsīti dīpeti. Tvampi nāma evaṃ kiñci ajānanto",
  "atk-s0517a:1497_5": "bhaṇitabbaṃ maññasīti ajjhottharati. Paccāropetīti “tvampi khosī”tiādīni vadanto",
  "atk-s0517a:1497_6": "patiāropeti. Paṭikarohīti desanāgāminiṃ desehi, vuṭṭhānagāminito vuṭṭhāhi, tato suddhante",
  "atk-s0517a:1497_7": "patiṭṭhito aññaṃ codessasīti dīpeti. Aññenaññaṃ paṭicaratīti aññena kāraṇena, vacanena",
  "atk-s0517a:1497_8": "vā aññaṃ kāraṇaṃ, vacanaṃ vā paṭicchādeti. “Āpattiṃ āpannosī”ti vutto “ko āpanno,",
  "atk-s0517a:1497_9": "kiṃ āpanno, kismiṃ āpanno, kathaṃ āpanno, kaṃ bhaṇatha, kiṃ bhaṇathā”ti bhaṇati.",
  "atk-s0517a:1497_10": "“Evarūpaṃ kiñci tayā diṭṭha”nti vutte “na suṇāmī”ti sotaṃ upaneti. Bahiddhā kathaṃ",
  "atk-s0517a:1497_11": "apanāmetīti “itthannāmaṃ āpattiṃ āpannosī”ti puṭṭho “pāṭaliputtaṃ gatomhī”ti vatvā",
  "atk-s0517a:1497_12": "puna “na tava pāṭaliputtagamanaṃ pucchāmā”ti vutte tato rājagahaṃ gatomhīti. “Rājagahaṃ",
  "atk-s0517a:1497_13": "vā yāhi brāhmaṇagehaṃ vā, āpattiṃ āpannosī”ti. “Tattha me sūkaramaṃsaṃ laddha”ntiādīni",
  "atk-s0517a:1497_14": "vadanto kathaṃ bahiddhā vikkhipati. Kopanti kupitabhāvaṃ, dosanti duṭṭhabhāvaṃ. Ubhayampetaṃ",
  "atk-s0517a:1497_15": "kodhasseva nāmaṃ. Appaccayanti asantuṭṭhākāraṃ, domanassassetaṃ nāmaṃ. Pātukarotīti",
  "atk-s0517a:1497_16": "dasseti pakāseti. Bāhāvikkhepakaṃ bhaṇatīti bāhaṃ vikkhipitvā vikkhipitvā alajjivacanaṃ",
  "atk-s0517a:1497_17": "vadati. Anādiyitvāti cittīkārena aggahetvā avajānitvā, anādaro hutvāti attho. Vihesetīti",
  "atk-s0517a:1497_18": "viheṭheti bādhati. Atibāḷhanti atidaḷhaṃ atippamāṇaṃ. Mayi byāvaṭāti mayi byāpāraṃ",
  "atk-s0517a:1497_19": "āpannā. Hīnāyāvattitvāti hīnassa gihibhāvassa atthāya āvattitvā, gihī hutvāti attho.",
  "atk-s0517a:1497_20": "Attamanā hothāti tuṭṭhacittā hotha, “mayā labhitabbaṃ labhatha, mayā vasitabbaṭṭhāne",
  "atk-s0517a:1497_21": "vasatha, phāsuvihāro vo mayā kato”ti adhippāyena vadati. Dussatīti duṭṭho hoti.",
  "atk-s0517a:1498": "Navahi āghātavatthūhīti sattesu uppattivaseneva kathitāni. Yathāha –",
  "atk-s0517a:1499_0": "“Navayimāni, bhikkhave, āghātavatthūni. Katamāni nava? ‘Anatthaṃ me acarī’ti āghātaṃ",
  "atk-s0517a:1499_1": "bandhati, ‘anatthaṃ me caratī’ti āghātaṃ bandhati, ‘anatthaṃ me carissatī’ti āghātaṃ",
  "atk-s0517a:1499_2": "bandhati, ‘piyassa me manāpassa anatthaṃ acari, anatthaṃ carati, anatthaṃ carissatī’ti",
  "atk-s0517a:1499_3": "āghātaṃ bandhati, ‘appiyassa me amanāpassa atthaṃ acari, atthaṃ carati, atthaṃ carissatī’ti",
  "atk-s0517a:1499_4": "āghātaṃ bandhati. Imāni kho, bhikkhave, nava āghātavatthūnī”ti.",
  "atk-s0517a:1500_0": "Tattha āghātavatthūnīti āghātakāraṇāni. Āghātanti cettha kopo, soyeva uparūpari kopassa",
  "atk-s0517a:1500_1": "vatthuttā āghātavatthu. Āghātaṃ bandhatīti kopaṃ bandhati karoti uppādeti. “Atthaṃ",
  "atk-s0517a:1500_2": "me nācari, na carati, na carissati. Piyassa me manāpassa atthaṃ nācari, na carati,",
  "atk-s0517a:1500_3": "na carissati. Appiyassa me amanāpassa anatthaṃ nācari, na carati, na carissatī”ti",
  "atk-s0517a:1500_4": "niddese vuttāni aparānipi nava āghātavatthūni imeheva navahi saṅgahitāni. Āghātitoti ghaṭṭito.",
  "atk-s0517a:1501_0": "Navavidhamānehīti katame navavidhamānā? Seyyassa seyyohamasmīti māno, seyyassa sadisohamasmīti",
  "atk-s0517a:1501_1": "māno, seyyassa hīnohamasmīti māno. Sadisassa seyyohamasmīti māno, sadisassa sadisohamasmīti",
  "atk-s0517a:1501_2": "māno, sadisassa hīnohamasmīti māno. Hīnassa seyyohamasmīti māno, hīnassa sadisohamasmīti",
  "atk-s0517a:1501_3": "māno, hīnassa hīnohamasmīti māno. Ime navavidhamānā.",
  "atk-s0517a:1502_0": "Ettha pana seyyassa seyyohamasmīti māno rājūnañceva pabbajitānañca uppajjati. Rājā",
  "atk-s0517a:1502_1": "hi “raṭṭhena vā dhanena vā vāhanehi vā ko mayā sadiso atthī”ti etaṃ mānaṃ karoti,",
  "atk-s0517a:1502_2": "pabbajitopi “sīladhutaṅgādīhi ko mayā sadiso atthī”ti etaṃ mānaṃ karoti.",
  "atk-s0517a:1503_0": "Seyyassa sadisohamasmīti mānopi etesaṃyeva uppajjati. Rājā hi “raṭṭhena vā dhanena",
  "atk-s0517a:1503_1": "vā vāhanehi vā aññarājūhi saddhiṃ mayhaṃ kiṃ nānākaraṇa”nti etaṃ mānaṃ karoti, pabbajitopi",
  "atk-s0517a:1503_2": "“sīladhutaṅgādīhi aññena bhikkhunā mayhaṃ kiṃ nānākaraṇa”nti etaṃ mānaṃ karoti.",
  "atk-s0517a:1504_0": "Seyyassa hīnohamasmīti mānopi etesaṃyeva uppajjati. Yassa hi rañño raṭṭhaṃ vā dhanaṃ",
  "atk-s0517a:1504_1": "vā vāhanādīni vā nātisampannāni honti, so “mayhaṃ rājāti vohārasukhamattakameva,",
  "atk-s0517a:1504_2": "kiṃ rājā nāma aha”nti etaṃ mānaṃ karoti, pabbajitopi appalābhasakkāro “ahaṃ dhammakathiko",
  "atk-s0517a:1504_3": "bahussuto mahātheroti kathāmattameva, kiṃ dhammakathiko nāmāhaṃ, kiṃ bahussuto nāmāhaṃ,",
  "atk-s0517a:1504_4": "kiṃ mahāthero nāmāhaṃ, yassa me lābhasakkāro natthī”ti etaṃ mānaṃ karoti.",
  "atk-s0517a:1505_0": "Sadisassa seyyohamasmīti mānādayo amaccādīnaṃ uppajjanti. Amacco vā hi raṭṭhiyo vā",
  "atk-s0517a:1505_1": "“bhogayānavāhanādīhi ko mayā sadiso añño rājapuriso atthī”ti vā, “mayhaṃ aññehi saddhiṃ",
  "atk-s0517a:1505_2": "kiṃ nānākaraṇa”nti vā, “amaccoti nāmameva mayhaṃ, ghāsacchādanamattampi me natthi,",
  "atk-s0517a:1505_3": "kiṃ amacco nāmāha”nti vā etaṃ mānaṃ karoti.",
  "atk-s0517a:1506_0": "Hīnassa seyyohamasmīti mānādayo dāsādīnaṃ uppajjanti. Dāso hi “mātito vā pitito vā",
  "atk-s0517a:1506_1": "ko mayā sadiso añño dāso nāma atthi, aññe jīvituṃ asakkontā kucchihetu dāsā nāma",
  "atk-s0517a:1506_2": "jātā, ahaṃ pana paveṇiāgatattā seyyo”ti vā, “paveṇiāgatabhāvena ubhatosuddhikadāsattena",
  "atk-s0517a:1506_3": "asukadāsena nāma saddhiṃ mayhaṃ kiṃ nānākaraṇa”nti vā, “kucchivasenāhaṃ dāsabyaṃ",
  "atk-s0517a:1506_4": "upagato, mātāpitukoṭiyā pana me dāsaṭṭhānaṃ natthi, kiṃ dāso nāma aha”nti vā etaṃ",
  "atk-s0517a:1506_5": "mānaṃ karoti. Yathā ca dāso, evaṃ pukkusacaṇḍālādayopi etaṃ mānaṃ karontiyeva. Ettha",
  "atk-s0517a:1506_6": "ca seyyassa seyyohamasmīti uppannamānova yāthāvamāno, itare dve ayāthāvamānā. Tathā",
  "atk-s0517a:1506_7": "sadisassa sadisohamasmīti hīnassa hīnohamasmīti uppannamānova yāthāvamāno, itare",
  "atk-s0517a:1506_8": "dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhāti.",
  "atk-s0517a:1507_0": "Taṇhāmūlakā vuttāyeva. Rajjatīti na kevalaṃ rāgeneva rajjati, atha kho taṇhāmūlakānaṃ",
  "atk-s0517a:1507_1": "pariyesanādīnampi sambhavato taṇhāmūlakehi sabbehi akusaladhammehi rajjati, yujjati",
  "atk-s0517a:1507_2": "bajjhatīti adhippāyo.",
  "atk-s0517a:1508": "Dasahi kilesavatthūhīti katamāni dasa kilesavatthūni? Lobho, doso, moho, māno, diṭṭhi, vicikicchā, thinaṃ, uddhaccaṃ, ahirikaṃ, anottappanti imāni dasa kilesavatthūni.",
  "atk-s0517a:1509_0": "Tattha kilesā eva kilesavatthūni, vasanti vā ettha akhīṇāsavā sattā lobhādīsu patiṭṭhitattāti",
  "atk-s0517a:1509_1": "vatthūni, kilesā ca te tappatiṭṭhānaṃ sattānaṃ vatthūni cāti kilesavatthūni. Yasmā",
  "atk-s0517a:1509_2": "cettha anantarapaccayādibhāvena uppajjamānāpi kilesā vasanti eva nāma, tasmā kilesānaṃ",
  "atk-s0517a:1509_3": "vatthūnītipi kilesavatthūni. Lubbhanti tena, sayaṃ vā lubbhati, lubbhanamattameva",
  "atk-s0517a:1509_4": "vā tanti lobho. Dussanti tena, sayaṃ vā dussati, dussanamattameva vā tanti doso.",
  "atk-s0517a:1509_5": "Muyhanti tena, sayaṃ vā muyhati, muyhanamattameva vā tanti moho. Maññatīti māno.",
  "atk-s0517a:1509_6": "Diṭṭhiādayo vuttatthāva. Na hirīyatīti ahiriko, tassa bhāvo ahirikaṃ. Na ottappatīti",
  "atk-s0517a:1509_7": "anottappī, tassa bhāvo anottappaṃ. Tesu ahirikaṃ kāyaduccaritādīhi ajigucchanalakkhaṇaṃ,",
  "atk-s0517a:1509_8": "anottappaṃ teheva asārajjanalakkhaṇaṃ, kilissatīti upatāpīyati vibādhīyati.",
  "atk-s0517a:1510_0": "Dasahi āghātavatthūhīti pubbe vuttehi navahi ca “aṭṭhāne vā panāghāto jāyatī”ti vuttena",
  "atk-s0517a:1510_1": "cāti dasahi. Anatthaṃ me acarītiādīnipi hi avikappetvā khāṇukaṇṭakādimhipi aṭṭhāne āghāto uppajjati.",
  "atk-s0517a:1511_0": "Dasahi akusalakammapathehīti katame dasa akusalakammapathā ? Pāṇātipāto, adinnādānaṃ,",
  "atk-s0517a:1511_1": "kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo,",
  "atk-s0517a:1511_2": "micchādiṭṭhi. Ime dasa akusalakammapathā. Tattha akusalakammāni ca tāni pathā ca",
  "atk-s0517a:1511_3": "duggatiyāti akusalakammapathā. Samannāgatoti samaṅgībhūto.",
  "atk-s0517a:1512_0": "Dasahi saññojanehīti katamāni dasa saṃyojanāni ? Kāmarāgasaṃyojanaṃ, paṭighasaṃyojanaṃ,",
  "atk-s0517a:1512_1": "mānasaṃyojanaṃ, diṭṭhisaṃyojanaṃ, vicikicchāsaṃyojanaṃ, sīlabbataparāmāsasaṃyojanaṃ,",
  "atk-s0517a:1512_2": "bhavarāgasaṃyojanaṃ, issāsaṃyojanaṃ, macchariyasaṃyojanaṃ, avijjāsaṃyojanaṃ, imāni",
  "atk-s0517a:1512_3": "dasa saṃyojanāni. Micchattā vuttāyeva.",
  "atk-s0517a:1513_0": "Dasavatthukāya micchādiṭṭhiyāti katamā dasavatthukā micchādiṭṭhi ? Natthi dinnaṃ,",
  "atk-s0517a:1513_1": "natthi yiṭṭhaṃ, natthi hutaṃ, natthi sukatadukkaṭānaṃ kammānaṃ phalaṃ vipāko, natthi",
  "atk-s0517a:1513_2": "ayaṃ loko, natthi paro loko, natthi mātā, natthi pitā, natthi sattā opapātikā, natthi",
  "atk-s0517a:1513_3": "loke samaṇabrāhmaṇā sammaggatā sammāpaṭipannā ye imañca lokaṃ parañca lokaṃ sayaṃ",
  "atk-s0517a:1513_4": "abhiññā sacchikatvā pavedenti. Ayaṃ dasavatthukā micchādiṭṭhi.",
  "atk-s0517a:1514_0": "Tattha dasavatthukāti dasa vatthūni etissāti dasavatthukā. Natthi dinnanti dinnaṃ",
  "atk-s0517a:1514_1": "nāma atthi, sakkā kassaci kiñci dātunti jānāti. Dinnassa pana phalaṃ vipāko natthīti",
  "atk-s0517a:1514_2": "gaṇhāti. Natthi yiṭṭhanti yiṭṭhaṃ vuccati mahāyāgo, taṃ yajituṃ sakkāti jānāti. Yiṭṭhassa",
  "atk-s0517a:1514_3": "pana phalaṃ vipāko natthīti gaṇhāti. Hutanti āhunapāhunamaṅgalakiriyā, taṃ kātuṃ",
  "atk-s0517a:1514_4": "sakkāti jānāti. Tassa pana phalaṃ vipāko natthīti gaṇhāti. Sukatadukkaṭānanti ettha",
  "atk-s0517a:1514_5": "dasa kusalakammapathā sukatakammāni nāma, dasa akusalakammapathā dukkaṭakammāni nāma.",
  "atk-s0517a:1514_6": "Tesaṃ atthibhāvaṃ jānāti. Phalaṃ vipāko pana natthīti gaṇhāti. Natthi ayaṃ lokoti",
  "atk-s0517a:1514_7": "paraloke ṭhito imaṃ lokaṃ natthīti gaṇhāti. Natthi paro lokoti idhaloke ṭhito paralokaṃ",
  "atk-s0517a:1514_8": "natthīti gaṇhāti. Natthi mātā natthi pitāti mātāpitūnaṃ atthibhāvaṃ jānāti. Tesu",
  "atk-s0517a:1514_9": "katappaccayena koci phalaṃ vipāko natthīti gaṇhāti. Natthi sattā opapātikāti cavanakaupapajjanakasattā",
  "atk-s0517a:1514_10": "natthīti gaṇhāti. Sammaggatā sammāpaṭipannāti anulomapaṭipadaṃ paṭipannā dhammikasamaṇabrāhmaṇā",
  "atk-s0517a:1514_11": "lokasmiṃ natthīti gaṇhāti. Ye imañca lokaṃ…pe… pavedentīti imañca parañca lokaṃ attanāva",
  "atk-s0517a:1514_12": "abhivisiṭṭhena ñāṇena ñatvā pavedanasamattho sabbaññū buddho natthīti gaṇhāti.",
  "atk-s0517a:1515_0": "Antaggāhikāya diṭṭhiyāti “sassato loko”tiādikaṃ ekekaṃ antaṃ bhāgaṃ gaṇhātīti antaggāhikā.",
  "atk-s0517a:1515_1": "Atha vā antassa gāho antaggāho, antaggāho assā atthīti antaggāhikā. Tāya antaggāhikāya. Sā pana vuttāyeva.",
  "atk-s0517a:1516_0": "Aṭṭhasatataṇhāpapañcasatehīti aṭṭhuttaraṃ sataṃ aṭṭhasataṃ. Saṃsāre papañceti ciraṃ",
  "atk-s0517a:1516_1": "vasāpetīti papañco, taṇhā eva papañco taṇhāpapañco, ārammaṇabhedena punappunaṃ uppattivasena",
  "atk-s0517a:1516_2": "ca taṇhānaṃ bahukattā bahuvacanaṃ katvā taṇhāpapañcānaṃ sataṃ taṇhāpapañcasataṃ.",
  "atk-s0517a:1516_3": "Tena “taṇhāpapañcasatenā”ti vattabbe vacanavipallāsavasena “taṇhāpapañcasatehī”ti",
  "atk-s0517a:1516_4": "bahuvacananiddeso kato. Aṭṭhasatanti saṅkhātena taṇhāpapañcasatenāti attho daṭṭhabbo.",
  "atk-s0517a:1516_5": "Aṭṭha abbohārikāni katvā satameva gahitanti veditabbaṃ. Khuddakavatthuvibhaṅge pana",
  "atk-s0517a:1516_6": "taṇhāvicaritānīti āgataṃ. Yathāha –",
  "atk-s0517a:1517_0": "“Aṭṭhārasa taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa",
  "atk-s0517a:1517_1": "upādāya, tadekajjhaṃ abhisaññuhitvā abhisaṅkhipitvā chattiṃsa taṇhāvicaritāni honti.",
  "atk-s0517a:1517_2": "Iti atītāni chattiṃsa taṇhāvicaritāni, anāgatāni chattiṃsa taṇhāvicaritāni, paccuppannāni",
  "atk-s0517a:1517_3": "chattiṃsa taṇhāvicaritāni tadekajjhaṃ abhisaññuhitvā abhisaṅkhipitvā aṭṭhataṇhāvicaritasataṃ hotī”ti.",
  "atk-s0517a:1518_0": "Taṇhāpapañcāyeva panettha taṇhāvicaritānīti vuttā. Taṇhāsamudācārā taṇhāpavattiyoti",
  "atk-s0517a:1518_1": "attho. Ajjhattikassa upādāyāti ajjhattikaṃ khandhapañcakaṃ upādāya. Idañhi upayogatthe",
  "atk-s0517a:1518_2": "sāmivacanaṃ. Vitthāro panassa tassa niddese vuttanayeneva veditabbo. Ayaṃ pana aparo",
  "atk-s0517a:1518_3": "nayo – rūpārammaṇāyeva kāmataṇhā, bhavataṇhā, vibhavataṇhāti tisso taṇhā honti, tathā",
  "atk-s0517a:1518_4": "saddādiārammaṇāti chasu ārammaṇesu aṭṭhārasa taṇhā honti, ajjhattārammaṇā aṭṭhārasa,",
  "atk-s0517a:1518_5": "bahiddhārammaṇā aṭṭhārasāti chattiṃsa honti. Tā eva atītārammaṇā chattiṃsa, anāgatārammaṇā",
  "atk-s0517a:1518_6": "chattiṃsa, paccuppannārammaṇā chattiṃsāti aṭṭhataṇhāvicaritasataṃ hoti. Papañcitoti",
  "atk-s0517a:1518_7": "ārammaṇe, saṃsāre vā papañcito ciravāsito.",
  "atk-s0517a:1519_0": "Dvāsaṭṭhiyā diṭṭhigatehīti “katamāni dvāsaṭṭhi diṭṭhigatāni brahmajāle veyyākaraṇe",
  "atk-s0517a:1519_1": "vuttāni bhagavatā? Cattāro sassatavādā, cattāro ekaccasassatavādā, cattāro antānantikā,",
  "atk-s0517a:1519_2": "cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā,",
  "atk-s0517a:1519_3": "aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti imāni",
  "atk-s0517a:1519_4": "dvāsaṭṭhi diṭṭhigatāni brahmajāle veyyākaraṇe vuttāni bhagavatā”ti. Vitthāro panettha",
  "atk-s0517a:1519_5": "brahmajālasutte vuttanayeneva veditabbo.",
  "atk-s0517a:1520_0": "Ahañcamhi tiṇṇoti ahañca caturoghaṃ, saṃsārasamuddaṃ vā tiṇṇo amhi bhavāmi. Muttoti",
  "atk-s0517a:1520_1": "rāgādibandhanehi mutto. Dantoti nibbisevano nipparipphando. Santoti sītībhūto. Assatthoti",
  "atk-s0517a:1520_2": "nibbānadassane laddhassāso. Parinibbutoti kilesaparinibbānena parinibbuto. Pahomīti",
  "atk-s0517a:1520_3": "samatthomhi. Khoiti ekaṃsatthe nipāto. Pare ca parinibbāpetunti ettha pare ca-saddo",
  "atk-s0517a:1520_4": "“pare ca tāretu”ntiādīhipi yojetabboti.",
  "atk-s0517a:1521": "Mahākaruṇāñāṇaniddesavaṇṇanā niṭṭhitā.",
  "atk-s0517a:1522": "72-73. Sabbaññutaññāṇaniddesavaṇṇanā",
  "atk-s0517a:1523_0": "119. Sabbaññutaññāṇaniddese katamaṃ tathāgatassa sabbaññutaññāṇanti pucchitvā tena",
  "atk-s0517a:1523_1": "samagatikattā teneva saha anāvaraṇañāṇaṃ niddiṭṭhaṃ. Na hi anāvaraṇañāṇaṃ dhammato",
  "atk-s0517a:1523_2": "visuṃ atthi, ekameva hetaṃ ñāṇaṃ ākārabhedato dvedhā vuccati saddhindriyasaddhābalādīni",
  "atk-s0517a:1523_3": "viya. Sabbaññutaññāṇameva hi natthi etassa āvaraṇanti, kenaci dhammena, puggalena",
  "atk-s0517a:1523_4": "vā āvaraṇaṃ kātuṃ asakkuṇeyyatāya anāvaraṇanti vuccati āvajjanapaṭibaddhattā sabbadhammānaṃ.",
  "atk-s0517a:1523_5": "Aññe pana āvajjitvāpi na jānanti. Keci panāhu “manoviññāṇaṃ viya sabbārammaṇikattā",
  "atk-s0517a:1523_6": "sabbaññutaññāṇaṃ. Taṃyeva ñāṇaṃ indavajiraṃ viya visayesu appaṭihatattā anāvaraṇañāṇaṃ.",
  "atk-s0517a:1523_7": "Anupubbasabbaññutāpaṭikkhepo sabbaññutaññāṇaṃ, sakiṃsabbaññutāpaṭikkhepo anāvaraṇañāṇaṃ,",
  "atk-s0517a:1523_8": "bhagavā sabbaññutaññāṇapaṭilābhenapi sabbaññūti vuccati, na ca anupubbasabbaññū.",
  "atk-s0517a:1523_9": "Anāvaraṇañāṇapaṭilābhenapi sabbaññūti vuccati, na ca sakiṃsabbaññū”ti.",
  "atk-s0517a:1524_0": "Sabbaṃ saṅkhatamasaṅkhataṃ anavasesaṃ jānātīti ettha sabbanti jātivasena sabbadhammānaṃ",
  "atk-s0517a:1524_1": "nissesapariyādānaṃ. Anavasesanti ekekasseva dhammassa sabbākāravasena nissesapariyādānaṃ.",
  "atk-s0517a:1524_2": "Saṅkhatamasaṅkhatanti dvidhā pabhedadassanaṃ. Saṅkhatañhi eko pabhedo, asaṅkhataṃ",
  "atk-s0517a:1524_3": "eko pabhedo. Paccayehi saṅgamma katanti saṅkhataṃ. Khandhapañcakaṃ. Tathā na saṅkhatanti",
  "atk-s0517a:1524_4": "asaṅkhataṃ. Nibbānaṃ. Saṅkhataṃ aniccadukkhānattādīhi ākārehi anavasesaṃ jānāti,",
  "atk-s0517a:1524_5": "asaṅkhataṃ suññatānimittaappaṇihitādīhi ākārehi anavasesaṃ jānāti. Natthi etassa",
  "atk-s0517a:1524_6": "saṅkhatassa asaṅkhatassa ca avasesoti anavasesaṃ. Saṅkhataṃ asaṅkhatañca. Anekabhedāpi",
  "atk-s0517a:1524_7": "paññatti paccayehi akatattā asaṅkhatapakkhaṃ bhajati. Sabbaññutaññāṇañhi sabbāpi",
  "atk-s0517a:1524_8": "paññattiyo anekabhedato jānāti. Atha vā sabbanti sabbadhammaggahaṇaṃ. Anavasesanti",
  "atk-s0517a:1524_9": "nippadesaggahaṇaṃ. Tattha āvaraṇaṃ natthīti tattha tasmiṃ anavasese saṅkhatāsaṅkhate",
  "atk-s0517a:1524_10": "nissaṅgattā sabbaññutaññāṇassa āvaraṇaṃ natthīti tadeva sabbaññutaññāṇaṃ anāvaraṇañāṇaṃ nāmāti attho.",
  "atk-s0517a:1525_0": "120. Idāni anekavisayabhedato dassetuṃ atītantiādimāha. Tattha atītaṃ anāgataṃ paccuppannanti",
  "atk-s0517a:1525_1": "kālabhedato dassitaṃ, cakkhu ceva rūpā cātiādi vatthārammaṇabhedato. Evaṃ taṃ sabbanti",
  "atk-s0517a:1525_2": "tesaṃ cakkhurūpānaṃ anavasesapariyādānaṃ. Evaṃ sesesu. Yāvatāti anavasesapariyādānaṃ.",
  "atk-s0517a:1525_3": "Aniccaṭṭhantiādi sāmaññalakkhaṇabhedato dassitaṃ. Aniccaṭṭhanti ca aniccākāraṃ. Paccattatthe",
  "atk-s0517a:1525_4": "vā upayogavacanaṃ. Esa nayo edisesu. Rūpassātiādi khandhabhedato dassitaṃ. Cakkhussa…pe…",
  "atk-s0517a:1525_5": "jarāmaraṇassāti heṭṭhā vuttapeyyālanayena yojetabbaṃ. Abhiññāyātiādīsu heṭṭhā vuttañāṇāneva.",
  "atk-s0517a:1525_6": "Abhiññaṭṭhanti abhijānanasabhāvaṃ. Esa nayo edisesu. Khandhānaṃ khandhaṭṭhantiādi",
  "atk-s0517a:1525_7": "heṭṭhā vuttanayeneva veditabbaṃ. Kusale dhammetiādi kusalattikavasena bhedo. Kāmāvacare",
  "atk-s0517a:1525_8": "dhammetiādi catubhūmakavasena. Ubhayatthāpi “sabbe jānātī”ti bahuvacanapāṭho sundaro.",
  "atk-s0517a:1525_9": "Ekavacanasote patitattā pana potthakesu ekavacanena likhitaṃ. Dukkhassātiādi cuddasannaṃ",
  "atk-s0517a:1525_10": "buddhañāṇānaṃ visayabhedo. Indriyaparopariyatte ñāṇantiādīni cattāri ñāṇāni vatvā",
  "atk-s0517a:1525_11": "sabbaññutaññāṇaṃ kasmā na vuttanti ce? Vuccamānassa sabbaññutaññāṇattā. Visayabhedato",
  "atk-s0517a:1525_12": "hi sabbaññutaññāṇe vuccamāne taṃ ñāṇaṃ na vattabbaṃ hoti, sabbaññutaññāṇaṃ pana sabbaññutaññāṇassa visayo hotiyeva.",
  "atk-s0517a:1526_0": "Puna kāḷakārāmasuttantādīsu vuttanayena sabbaññutaññāṇabhūmiṃ dassento yāvatā sadevakassa",
  "atk-s0517a:1526_1": "lokassātiādimāha. Tattha saha devehi sadevakassa. Saha mārena samārakassa. Saha brahmunā",
  "atk-s0517a:1526_2": "sabrahmakassa lokassa. Saha samaṇabrāhmaṇehi sassamaṇabrāhmaṇiyā. Saha devamanussehi",
  "atk-s0517a:1526_3": "sadevamanussāya pajāya. Pajātattā pajāti sattalokassa pariyāyavacanametaṃ. Tattha",
  "atk-s0517a:1526_4": "sadevakavacanena pañcakāmāvacaradevaggahaṇaṃ, samārakavacanena chaṭṭhakāmāvacaradevaggahaṇaṃ,",
  "atk-s0517a:1526_5": "sabrahmakavacanena brahmakāyikādibrahmaggahaṇaṃ, sassamaṇabrāhmaṇivacanena sāsanassa",
  "atk-s0517a:1526_6": "paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca,",
  "atk-s0517a:1526_7": "pajāvacanena sattalokaggahaṇaṃ, sadevamanussavacanena sammutidevasesamanussaggahaṇaṃ",
  "atk-s0517a:1526_8": "veditabbaṃ. Evamettha tīhi padehi okāsaloko, dvīhi pajāvasena sattaloko gahitoti veditabbo.",
  "atk-s0517a:1527_0": "Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko,",
  "atk-s0517a:1527_1": "sabrahmakaggahaṇena rūpāvacarabrahmaloko, sassamaṇabrāhmaṇādiggahaṇena catuparisavasena,",
  "atk-s0517a:1527_2": "sammutidevehi vā saha manussaloko, avasesasattaloko vā.",
  "atk-s0517a:1528_0": "Apicettha sadevakavacanena ukkaṭṭhaparicchedato sabbassapi lokassa diṭṭhādijānanabhāvaṃ",
  "atk-s0517a:1528_1": "sādheti. Tato yesaṃ siyā “māro mahānubhāvo chakāmāvacarissaro vasavattī, kiṃ tassāpi",
  "atk-s0517a:1528_2": "diṭṭhādiṃ jānātī”ti, tesaṃ vimatiṃ vidhamanto “samārakassā”ti āha. Yesaṃ pana siyā",
  "atk-s0517a:1528_3": "“brahmā mahānubhāvo ekaṅguliyā ekasmiṃ cakkavāḷasahasse ālokaṃ pharati, dvīhi…pe…",
  "atk-s0517a:1528_4": "dasahi aṅgulīhi dasasu cakkavāḷasahassesu ālokaṃ pharati, anuttarañca jhānasamāpattisukhaṃ",
  "atk-s0517a:1528_5": "paṭisaṃvedeti, kiṃ tassāpi diṭṭhādiṃ jānātī”ti, tesaṃ vimatiṃ vidhamanto “sabrahmakassā”ti",
  "atk-s0517a:1528_6": "āha. Tato yesaṃ siyā “puthū samaṇabrāhmaṇā sāsanassa paccatthikā, kiṃ tesampi diṭṭhādiṃ",
  "atk-s0517a:1528_7": "jānātī”ti, tesaṃ vimatiṃ vidhamanto “sassamaṇabrāhmaṇiyā pajāyā”ti āha. Evaṃ ukkaṭṭhānaṃ",
  "atk-s0517a:1528_8": "diṭṭhādijānanabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0517a:1528_9": "sesasattalokassa diṭṭhādijānanabhāvaṃ pakāseti. Ayamettha anusandhikkamo. Porāṇā",
  "atk-s0517a:1528_10": "panāhu – sadevakassāti devatāhi saddhiṃ avasesalokassa. Samārakassāti mārena saddhiṃ",
  "atk-s0517a:1528_11": "avasesalokassa. Sabrahmakassāti brahmehi saddhiṃ avasesalokassa. Evaṃ sabbepi tibhavūpage",
  "atk-s0517a:1528_12": "satte tīhākārehi tīsu padesu pakkhipitvā puna dvīhākārehi pariyādātuṃ sassamaṇabrāhmaṇiyā",
  "atk-s0517a:1528_13": "pajāya sadevamanussāyāti vuttaṃ. Evaṃ pañcahi padehi tena tena ākārena tedhātukameva",
  "atk-s0517a:1528_14": "pariyādinnaṃ hotīti.",
  "atk-s0517a:1529_0": "Diṭṭhanti rūpāyatanaṃ. Sutanti saddāyatanaṃ. Mutanti patvā gahetabbato gandhāyatanaṃ,",
  "atk-s0517a:1529_1": "rasāyatanaṃ, phoṭṭhabbāyatanaṃ. Viññātanti sukhadukkhādidhammārammaṇaṃ. Pattanti",
  "atk-s0517a:1529_2": "pariyesitvā vā apariyesitvā vā pattaṃ. Pariyesitanti pattaṃ vā appattaṃ vā pariyesitaṃ.",
  "atk-s0517a:1529_3": "Anuvicaritaṃ manasāti cittena anusañcaritaṃ. Sabbaṃ jānātīti iminā etaṃ dasseti –",
  "atk-s0517a:1529_4": "yaṃ aparimānāsu lokadhātūsu imassa sadevakassa lokassa “nīlaṃ pīta”ntiādi rūpārammaṇaṃ",
  "atk-s0517a:1529_5": "cakkhudvāre āpāthaṃ āgacchati, ayaṃ satto imasmiṃ khaṇe imaṃ nāma rūpārammaṇaṃ disvā",
  "atk-s0517a:1529_6": "sumano vā dummano vā majjhatto vā jātoti taṃ sabbaṃ tathāgatassa sabbaññutaññāṇaṃ",
  "atk-s0517a:1529_7": "jānāti. Tathā yaṃ aparimāṇāsu lokadhātūsu imassa sadevakassa lokassa “bherisaddo,",
  "atk-s0517a:1529_8": "mudiṅgasaddo”tiādi saddārammaṇaṃ sotadvāre āpāthaṃ āgacchati, “mūlagandho tacagandho”tiādi",
  "atk-s0517a:1529_9": "gandhārammaṇaṃ ghānadvāre āpāthaṃ āgacchati, “mūlaraso, khandharaso”tiādi rasārammaṇaṃ",
  "atk-s0517a:1529_10": "jivhādvāre āpāthaṃ āgacchati, “kakkhaḷaṃ, muduka”ntiādi pathavīdhātutejodhātuvāyodhātubhedaṃ",
  "atk-s0517a:1529_11": "phoṭṭhabbārammaṇaṃ kāyadvāre āpāthaṃ āgacchati, ayaṃ satto imasmiṃ khaṇe imaṃ nāma",
  "atk-s0517a:1529_12": "phoṭṭhabbārammaṇaṃ phusitvā sumano vā dummano vā majjhatto vā jātoti taṃ sabbaṃ tathāgatassa",
  "atk-s0517a:1529_13": "sabbaññutaññāṇaṃ jānāti. Tathā yaṃ aparimāṇāsu lokadhātūsu imassa sadevakassa lokassa",
  "atk-s0517a:1529_14": "sukhadukkhādibhedaṃ dhammārammaṇaṃ manodvāre āpāthaṃ āgacchati, ayaṃ satto imasmiṃ",
  "atk-s0517a:1529_15": "khaṇe imaṃ nāma dhammārammaṇaṃ vijānitvā sumano vā dummano vā majjhatto vā jātoti",
  "atk-s0517a:1529_16": "taṃ sabbaṃ tathāgatassa sabbaññutaññāṇaṃ jānāti. Imassa pana mahājanassa pariyesitvā",
  "atk-s0517a:1529_17": "appattampi atthi, pariyesitvā pattampi atthi. Apariyesitvā appattampi atthi, apariyesitvā",
  "atk-s0517a:1529_18": "pattampi atthi. Sabbaṃ tathāgatassa sabbaññutaññāṇena appattaṃ nāma natthīti.",
  "atk-s0517a:1530_0": "121. Puna aparena pariyāyena sabbaññutaññāṇabhāvasādhanatthaṃ na tassāti gāthamāha.",
  "atk-s0517a:1530_1": "Tattha na tassa addiṭṭhamidhatthi kiñcīti tassa tathāgatassa idha imasmiṃ tedhātuke",
  "atk-s0517a:1530_2": "loke, imasmiṃ paccuppannakāle vā paññācakkhunā addiṭṭhaṃ nāma kiñci appamattakampi",
  "atk-s0517a:1530_3": "na atthi na saṃvijjati. Atthīti idaṃ vattamānakālikaṃ ākhyātapadaṃ. Iminā paccuppannakālikassa",
  "atk-s0517a:1530_4": "sabbadhammassa ñātabhāvaṃ dasseti. Gāthābandhasukhatthaṃ panettha da-kāro saṃyutto.",
  "atk-s0517a:1530_5": "Atho aviññātanti ettha athoiti vacanopādāne nipāto. Aviññātanti atītakālikaṃ aviññātaṃ",
  "atk-s0517a:1530_6": "nāma kiñci dhammajātaṃ. Nāhosīti pāṭhaseso. Abyayabhūtassa atthisaddassa gahaṇe pāṭhasesaṃ",
  "atk-s0517a:1530_7": "vināpi yujjatiyeva. Iminā atītakālikassa sabbadhammassa ñātabhāvaṃ dasseti. Ajānitabbanti",
  "atk-s0517a:1530_8": "anāgatakālikaṃ ajānitabbaṃ nāma dhammajātaṃ na bhavissati, natthi vā. Iminā anāgatakālikassa",
  "atk-s0517a:1530_9": "sabbadhammassa ñātabhāvaṃ dasseti. Jānanakiriyāvisesanamattameva vā ettha a-kāro.",
  "atk-s0517a:1530_10": "Sabbaṃ abhiññāsi yadatthi neyyanti ettha yaṃ tekālikaṃ vā kālavimuttaṃ vā neyyaṃ",
  "atk-s0517a:1530_11": "jānitabbaṃ kiñci dhammajātaṃ atthi, taṃ sabbaṃ tathāgato abhiññāsi adhikena sabbaññutaññāṇena",
  "atk-s0517a:1530_12": "jāni paṭivijjhi. Ettha atthisaddena tekālikassa kālavimuttassa ca gahaṇā atthi-saddo",
  "atk-s0517a:1530_13": "abyayabhūtoyeva daṭṭhabbo. Tathāgato tena samantacakkhūti kālavasena okāsavasena",
  "atk-s0517a:1530_14": "ca nippadesattā samantā sabbato pavattaṃ ñāṇacakkhu assāti samantacakkhu. Tena yathāvuttena",
  "atk-s0517a:1530_15": "kāraṇena tathāgato samantacakkhu, sabbaññūti vuttaṃ hoti. Imissā gāthāya puggalādhiṭṭhānāya",
  "atk-s0517a:1530_16": "desanāya sabbaññutaññāṇaṃ sādhitaṃ.",
  "atk-s0517a:1531_0": "Puna buddhañāṇānaṃ visayavasena sabbaññutaññāṇaṃ dassetukāmo samantacakkhūti kenaṭṭhena",
  "atk-s0517a:1531_1": "samantacakkhūtiādimāha. Tattha gāthāya samantacakkhūti vuttapade yaṃ taṃ samantacakkhu,",
  "atk-s0517a:1531_2": "taṃ kenaṭṭhena samantacakkhūti attho. Attho panassa yāvatā dukkhassa dukkhaṭṭhotiādīhi",
  "atk-s0517a:1531_3": "vuttoyeva hoti. Sabbaññutaññāṇañhi samantacakkhu. Yathāha – “samantacakkhu vuccati",
  "atk-s0517a:1531_4": "sabbaññutaññāṇa”nti. Tasmiṃ sabbaññutaññāṇaṭṭhe vutte samantacakkhuṭṭho vuttoyeva",
  "atk-s0517a:1531_5": "hotīti. Buddhasseva ñāṇānīti buddhañāṇāni. Dukkhe ñāṇādīnipi hi sabbākārena buddhasseva",
  "atk-s0517a:1531_6": "bhagavato pavattanti, itaresaṃ pana ekadesamatteneva pavattanti. Sāvakasādhāraṇānīti",
  "atk-s0517a:1531_7": "pana ekadesenāpi atthitaṃ sandhāya vuttaṃ. Sabbo ñātoti sabbo ñāṇena ñāto. Aññāto",
  "atk-s0517a:1531_8": "dukkhaṭṭho natthīti vuttameva atthaṃ paṭisedhena vibhāveti. Sabbo diṭṭhoti na kevalaṃ",
  "atk-s0517a:1531_9": "ñātamattoyeva, atha kho cakkhunā diṭṭho viya kato. Sabbo viditoti na kevalaṃ diṭṭhamattoyeva,",
  "atk-s0517a:1531_10": "atha kho pākaṭo. Sabbo sacchikatoti na kevalaṃ viditoyeva, atha kho tattha ñāṇapaṭilābhavasena",
  "atk-s0517a:1531_11": "paccakkhīkato. Sabbo phassitoti na kevalaṃ sacchikatoyeva, atha kho punappunaṃ yathāruci",
  "atk-s0517a:1531_12": "samudācāravasena phuṭṭhoti. Atha vā ñāto sabhāvalakkhaṇavasena. Diṭṭho sāmaññalakkhaṇavasena.",
  "atk-s0517a:1531_13": "Vidito rasavasena. Sacchikato paccupaṭṭhānavasena. Phassito padaṭṭhānavasena. Atha",
  "atk-s0517a:1531_14": "vā ñāto ñāṇuppādavasena. Diṭṭho cakkhuppādavasena. Vidito paññuppādavasena. Sacchikato",
  "atk-s0517a:1531_15": "vijjuppādavasena. Phassito ālokuppādavasena. “Yāvatā dukkhassa dukkhaṭṭho, sabbo",
  "atk-s0517a:1531_16": "diṭṭho, adiṭṭho dukkhaṭṭho natthī”tiādinā nayena ca “yāvatā sadevakassa lokassa…pe…",
  "atk-s0517a:1531_17": "anuvicaritaṃ manasā, sabbaṃ ñātaṃ, aññātaṃ natthī”tiādinā nayena ca vitthāro veditabbo.",
  "atk-s0517a:1531_18": "Paṭhamaṃ vuttagāthā nigamanavasena puna vuttā. Taṃnigamaneyeva hi kate ñāṇanigamanampi katameva hotīti.",
  "atk-s0517a:1532": "Sabbaññutaññāṇaniddesavaṇṇanā niṭṭhitā.",
  "atk-s0517a:1533": "Saddhammappakāsiniyā paṭisambhidāmagga-aṭṭhakathāya",
  "atk-s0517a:1534": "Ñāṇakathāvaṇṇanā niṭṭhitā.",
  "atk-s0517a:1535": "2. Diṭṭhikathā",
  "atk-s0517a:1536": "1. Assādadiṭṭhiniddesavaṇṇanā",
  "atk-s0517a:1537_0": "122. Idāni ñāṇakathānantaraṃ kathitāya diṭṭhikathāya anupubbaanuvaṇṇanā anuppattā.",
  "atk-s0517a:1537_1": "Ayañhi diṭṭhikathā ñāṇakathāya katañāṇaparicayassa samadhigatasammādiṭṭhissa micchādiṭṭhimalavisodhanā",
  "atk-s0517a:1537_2": "sukarā hoti, sammādiṭṭhi ca suparisuddhā hotīti ñāṇakathānantaraṃ kathitā. Tattha",
  "atk-s0517a:1537_3": "kā diṭṭhītiādikā pucchā. Kā diṭṭhīti abhinivesaparāmāso diṭṭhītiādikaṃ pucchitapucchāya",
  "atk-s0517a:1537_4": "vissajjanaṃ. Kathaṃ abhinivesaparāmāso diṭṭhītiādiko vissajjitavissajjanassa vitthāraniddeso,",
  "atk-s0517a:1537_5": "sabbāva tā diṭṭhiyo assādadiṭṭhiyotiādikā diṭṭhisuttasaṃsandanāti evamime cattāro",
  "atk-s0517a:1537_6": "paricchedā. Tattha pucchāparicchede tāva kā diṭṭhīti dhammapucchā, sabhāvapucchā.",
  "atk-s0517a:1537_7": "Kati diṭṭhiṭṭhānānīti hetupucchā paccayapucchā, kittakāni diṭṭhīnaṃ kāraṇānīti attho.",
  "atk-s0517a:1537_8": "Kati diṭṭhipariyuṭṭhānānīti samudācārapucchā vikārapucchā. Diṭṭhiyo eva hi samudācāravasena",
  "atk-s0517a:1537_9": "cittaṃ pariyonandhantiyo uṭṭhahantīti diṭṭhipariyuṭṭhānāni nāma honti. Kati diṭṭhiyoti",
  "atk-s0517a:1537_10": "diṭṭhīnaṃ saṅkhāpucchā gaṇanāpucchā. Kati diṭṭhābhinivesāti vatthuppabhedavasena",
  "atk-s0517a:1537_11": "ārammaṇanānattavasena diṭṭhippabhedapucchā. Diṭṭhiyo eva hi taṃ taṃ vatthuṃ taṃ taṃ",
  "atk-s0517a:1537_12": "ārammaṇaṃ abhinivisanti parāmasantīti diṭṭhiparāmāsāti vuccanti. Katamo diṭṭhiṭṭhānasamugghātoti",
  "atk-s0517a:1537_13": "diṭṭhīnaṃ paṭipakkhapucchā pahānūpāyapucchā. Diṭṭhikāraṇāni hi khandhādīni diṭṭhisamugghātena",
  "atk-s0517a:1537_14": "tāsaṃ kāraṇāni na hontīti tāni ca kāraṇāni samugghātitāni nāma honti. Tasmā diṭṭhiṭṭhānāni",
  "atk-s0517a:1537_15": "sammā bhusaṃ haññanti etenāti diṭṭhiṭṭhānasamugghātoti vuccati.",
  "atk-s0517a:1538_0": "Idāni etāsaṃ channaṃ pucchānaṃ kā diṭṭhītiādīni cha vissajjanāni. Tattha kā diṭṭhīti",
  "atk-s0517a:1538_1": "vissajjetabbapucchā. Abhinivesaparāmāso diṭṭhīti vissajjanaṃ. Sā pana aniccādike",
  "atk-s0517a:1538_2": "vatthusmiṃ niccādivasena abhinivisati patiṭṭhahati daḷhaṃ gaṇhātīti abhiniveso. Aniccādiākāraṃ",
  "atk-s0517a:1538_3": "atikkamitvā niccantiādivasena vattamāno parato āmasati gaṇhātīti parāmāso. Atha vā",
  "atk-s0517a:1538_4": "niccantiādikaṃ paraṃ uttamaṃ saccanti āmasati gaṇhātīti parāmāso, abhiniveso ca so",
  "atk-s0517a:1538_5": "parāmāso cāti abhinivesaparāmāso. Evaṃpakāro diṭṭhīti kiccato diṭṭhisabhāvaṃ vissajjeti.",
  "atk-s0517a:1538_6": "Tīṇi satanti tīṇi satāni, vacanavipallāso kato. Katamo diṭṭhiṭṭhānasamugghātoti pucchaṃ",
  "atk-s0517a:1538_7": "anuddharitvāva sotāpattimaggo diṭṭhiṭṭhānasamugghātoti vissajjanaṃ kataṃ.",
  "atk-s0517a:1539_0": "123. Idāni kathaṃ abhinivesaparāmāsotiādi vitthāraniddeso. Tattha rūpanti upayogavacanaṃ.",
  "atk-s0517a:1539_1": "Rūpaṃ abhinivesaparāmāsoti sambandho. Rūpanti cettha rūpupādānakkhandho kasiṇarūpañca.",
  "atk-s0517a:1539_2": "“Etaṃ mamā”ti abhinivesaparāmāso diṭṭhi, “esohamasmī”ti abhinivesaparāmāso diṭṭhi,",
  "atk-s0517a:1539_3": "“eso me attā”ti abhinivesaparāmāso diṭṭhīti paccekaṃ yojetabbaṃ. Etanti sāmaññavacanaṃ.",
  "atk-s0517a:1539_4": "Teneva “vedanaṃ etaṃ mama, saṅkhāre etaṃ mamā”ti napuṃsakavacanaṃ ekavacanañca kataṃ.",
  "atk-s0517a:1539_5": "Esoti pana vattabbamapekkhitvā pulliṅgekavacanaṃ kataṃ. Etaṃ mamāti taṇhāmaññanāmūlikā",
  "atk-s0517a:1539_6": "diṭṭhi. Esohamasmīti mānamaññanāmūlikā diṭṭhi. Eso me attāti diṭṭhimaññanā eva. Keci",
  "atk-s0517a:1539_7": "pana “etaṃ mamāti mamaṃkārakappanā, esohamasmīti ahaṃkārakappanā, eso me attāti ahaṃkāramamaṃkārakappito",
  "atk-s0517a:1539_8": "attābhinivesoti ca, tathā yathākkameneva taṇhāmūlaniveso mānapaggāho, taṇhāmūlaniviṭṭho",
  "atk-s0517a:1539_9": "mānapaggahito, attābhinivesoti ca, saṅkhārānaṃ dukkhalakkhaṇādassanaṃ, saṅkhārānaṃ",
  "atk-s0517a:1539_10": "aniccalakkhaṇādassanaṃ, saṅkhārānaṃ tilakkhaṇādassanahetuko attābhinivesoti ca, dukkhe",
  "atk-s0517a:1539_11": "asubhe ca sukhaṃ subhanti vipallāsagatassa, anicce niccanti vipallāsagatassa, catubbidhavipallāsagatassa",
  "atk-s0517a:1539_12": "ca attābhinivesoti ca, pubbenivāsañāṇassa ākārakappanā, dibbacakkhuñāṇassa anāgatapaṭilābhakappanā,",
  "atk-s0517a:1539_13": "pubbantāparantaidappaccayatāpaṭiccasamuppannesu dhammesu kappanissitassa attābhinivesoti",
  "atk-s0517a:1539_14": "ca, nandiyā atītamanvāgameti, nandiyā anāgataṃ paṭikaṅkhati, paccuppannesu dhammesu",
  "atk-s0517a:1539_15": "saṃhīrati attābhinivesoti ca, pubbante aññāṇahetukā diṭṭhi, aparante aññāṇahetukā",
  "atk-s0517a:1539_16": "diṭṭhi, pubbantāparante idappaccayatāpaṭiccasamuppannesu dhammesu aññāṇahetuko attābhiniveso”ti",
  "atk-s0517a:1539_17": "ca etesaṃ tiṇṇaṃ vacanānaṃ atthaṃ vaṇṇayanti.",
  "atk-s0517a:1540_0": "Diṭṭhiyo panettha paṭhamaṃ pañcakkhandhavatthukā. Tato chaajjhattikabāhirāyatanaviññāṇa-",
  "atk-s0517a:1540_1": "kāyasamphassakāyavedanākāyasaññākāyacetanākāyataṇhākāyavitakkavicāradhātudasakasiṇa-",
  "atk-s0517a:1540_2": "dvattiṃsākāravatthukā diṭṭhiyo vuttā. Dvattiṃsākāresu ca yattha visuṃ abhiniveso",
  "atk-s0517a:1540_3": "na yujjati, tattha sakalasarīrābhinivesavaseneva visuṃ abhiniveso viya katoti veditabbaṃ.",
  "atk-s0517a:1540_4": "Tato dvādasāyatanaaṭṭhārasadhātuekūnavīsatiindriyavasena yojanā katā. Tīṇi ekantalokuttarindriyāni",
  "atk-s0517a:1540_5": "na yojitāni. Na hi lokuttaravatthukā diṭṭhiyo honti. Sabbatthāpi ca lokiyalokuttaramissesu",
  "atk-s0517a:1540_6": "dhammesu lokuttare ṭhapetvā lokiyā eva gahetabbā. Anindriyabaddharūpañca na gahetabbameva.",
  "atk-s0517a:1540_7": "Tato tedhātukavasena navavidhabhavavasena jhānabrahmavihārasamāpattivasena paṭiccasamuppādaṅgavasena",
  "atk-s0517a:1540_8": "ca yojanā katā. Jātijarāmaraṇānaṃ visuṃ gahaṇe parihāro vuttanayo eva. Sabbāni cetāni",
  "atk-s0517a:1540_9": "rūpādikāni jarāmaraṇantāni aṭṭhanavutisataṃ padāni bhavanti.",
  "atk-s0517a:1541_0": "124. Diṭṭhiṭṭhānesu khandhāpi diṭṭhiṭṭhānanti vīsativatthukāyapi sakkāyadiṭṭhiyā",
  "atk-s0517a:1541_1": "pañcannaṃ khandhānaṃyeva vatthuttā “ye hi keci, bhikkhave, samaṇā vā brāhmaṇā vā",
  "atk-s0517a:1541_2": "attānaṃ samanupassamānā samanupassanti, sabbe te pañcupādānakkhandhesuyeva samanupassanti,",
  "atk-s0517a:1541_3": "etesaṃ vā aññatara”nti vuttattā ca pañcupādānakkhandhā diṭṭhīnaṃ kāraṇaṃ. Avijjāpi",
  "atk-s0517a:1541_4": "diṭṭhiṭṭhānanti avijjāya andhīkatānaṃ diṭṭhiuppattito “yāyaṃ, bhante, diṭṭhi ‘asammāsambuddhesu",
  "atk-s0517a:1541_5": "sammāsambuddhā’ti, ayaṃ nu kho, bhante, diṭṭhi kiṃ paṭicca paññāyatīti? Mahatī kho",
  "atk-s0517a:1541_6": "esā, kaccāna, dhātu, yadidaṃ avijjādhātu. Hīnaṃ, kaccāna, dhātuṃ paṭicca uppajjati",
  "atk-s0517a:1541_7": "hīnā saññā hīnā diṭṭhī”ti vacanato ca avijjā diṭṭhīnaṃ kāraṇaṃ. Phassopi diṭṭhiṭṭhānanti",
  "atk-s0517a:1541_8": "tena phassena phuṭṭhassa diṭṭhiuppattito “ye te, bhikkhave, samaṇabrāhmaṇā pubbantakappikā",
  "atk-s0517a:1541_9": "pubbantānudiṭṭhino pubbantaṃ ārabbha anekavihitāni adhivuttipadāni abhivadanti, tadapi",
  "atk-s0517a:1541_10": "phassapaccayā”ti vacanato ca phasso diṭṭhīnaṃ kāraṇaṃ. Saññāpi diṭṭhiṭṭhānanti ākāramattaggahaṇena",
  "atk-s0517a:1541_11": "ayāthāvasabhāvagāhahetuttā saññāya –",
  "atk-s0517a:1542": "“Yāni ca tīṇi yāni ca saṭṭhi, samaṇappavādasitāni bhūripañña;",
  "atk-s0517a:1543": "Saññakkharasaññanissitāni, osaraṇāni vineyya oghatamagā”ti. –",
  "atk-s0517a:1544": "Vacanato “saññānidānā hi papañcasaṅkhā”ti vacanato ca saññā diṭṭhīnaṃ kāraṇaṃ. Vitakkopi diṭṭhiṭṭhānanti ākāraparivitakkena diṭṭhiuppattito –",
  "atk-s0517a:1545": "“Naheva saccāni bahūni nānā, aññatra saññāya niccāni loke;",
  "atk-s0517a:1546": "Takkañca diṭṭhīsu pakappayitvā, saccaṃ musāti dvayadhammamāhū”ti. –",
  "atk-s0517a:1547_0": "Vacanato ca vitakko diṭṭhīnaṃ kāraṇaṃ. Ayonisomanasikāropi diṭṭhiṭṭhānanti ayoniso",
  "atk-s0517a:1547_1": "manasikārassa akusalānaṃ asādhāraṇahetuttā “tassevaṃ ayoniso manasikaroto channaṃ",
  "atk-s0517a:1547_2": "diṭṭhīnaṃ aññatarā diṭṭhi uppajjatī”ti vacanato ca ayoniso manasikāro diṭṭhīnaṃ kāraṇaṃ.",
  "atk-s0517a:1547_3": "Pāpamittopi diṭṭhiṭṭhānanti pāpamittassa diṭṭhānugatiāpajjanena diṭṭhiuppattito “bāhiraṃ,",
  "atk-s0517a:1547_4": "bhikkhave, aṅganti karitvā na aññaṃ ekaṅgampi samanupassāmi, yaṃ evaṃ mahato anatthāya",
  "atk-s0517a:1547_5": "saṃvattati. Yathayidaṃ, bhikkhave, pāpamittatā”ti vacanato ca pāpamitto diṭṭhīnaṃ",
  "atk-s0517a:1547_6": "kāraṇaṃ. Paratopi ghoso diṭṭhiṭṭhānanti durakkhātadhammassavanena diṭṭhiuppattito",
  "atk-s0517a:1547_7": "“dveme, bhikkhave, hetū dve paccayā micchādiṭṭhiyā uppādāya parato ca ghoso ayoniso",
  "atk-s0517a:1547_8": "ca manasikāro”ti vacanato ca parato ghoso micchādiṭṭhikato micchādiṭṭhipaṭisaññuttakathā diṭṭhīnaṃ kāraṇaṃ.",
  "atk-s0517a:1548_0": "Idāni diṭṭhiṭṭhānanti padassa atthaṃ vivaranto khandhā hetu khandhā paccayotiādimāha.",
  "atk-s0517a:1548_1": "Khandhā eva diṭṭhīnaṃ upādāya, janakahetu ceva upatthambhakapaccayo cāti attho. Samuṭṭhānaṭṭhenāti",
  "atk-s0517a:1548_2": "samuṭṭhahanti uppajjanti etenāti samuṭṭhānaṃ, kāraṇanti attho. Tena samuṭṭhānaṭṭhena,",
  "atk-s0517a:1548_3": "diṭṭhikāraṇabhāvenāti attho.",
  "atk-s0517a:1549_0": "125. Idāni kiccabhedena diṭṭhibhedaṃ dassento katamāni aṭṭhārasa diṭṭhipariyuṭṭhānānītiādimāha.",
  "atk-s0517a:1549_1": "Tattha yā diṭṭhīti idāni vuccamānānaṃ aṭṭhārasannaṃ padānaṃ sādhāraṇaṃ mūlapadaṃ.",
  "atk-s0517a:1549_2": "Yā diṭṭhi, tadeva diṭṭhigataṃ, yā diṭṭhi, tadeva diṭṭhigahananti sabbehi sambandho",
  "atk-s0517a:1549_3": "kātabbo. Ayāthāvadassanaṭṭhena diṭṭhi, tadeva diṭṭhīsu gataṃ dassanaṃ dvāsaṭṭhidiṭṭhiantogadhattāti",
  "atk-s0517a:1549_4": "diṭṭhigataṃ. Heṭṭhāpissa attho vuttoyeva. Dvinnaṃ antānaṃ ekantagatattāpi diṭṭhigataṃ.",
  "atk-s0517a:1549_5": "Sā eva diṭṭhi duratikkamanaṭṭhena diṭṭhigahanaṃ tiṇagahanavanagahanapabbatagahanāni",
  "atk-s0517a:1549_6": "viya. Sāsaṅkasappaṭibhayaṭṭhena diṭṭhikantāraṃ corakantāravāḷakantāranirudakakantāradubbhikkhakantārā",
  "atk-s0517a:1549_7": "viya. Dhammasaṅgaṇiyaṃ “diṭṭhikantāro”ti sakaliṅgeneva āgataṃ. Sammādiṭṭhiyā vinivijjhanaṭṭhena",
  "atk-s0517a:1549_8": "paṭilomaṭṭhena ca diṭṭhivisūkaṃ. Micchādassanañhi uppajjamānaṃ sammādassanaṃ vinivijjhati",
  "atk-s0517a:1549_9": "ceva vilometi ca. Dhammasaṅgaṇiyaṃ “diṭṭhivisūkāyika”nti āgataṃ. Kadāci sassatassa,",
  "atk-s0517a:1549_10": "kadāci ucchedassa gahaṇato diṭṭhiyā virūpaṃ phanditanti diṭṭhivipphanditaṃ. Diṭṭhigatiko",
  "atk-s0517a:1549_11": "hi ekasmiṃ patiṭṭhātuṃ na sakkoti, kadāci sassataṃ anussarati, kadāci ucchedaṃ. Diṭṭhiyeva",
  "atk-s0517a:1549_12": "anatthe saṃyojetīti diṭṭhisaññojanaṃ. Diṭṭhiyeva antotudanaṭṭhena dunnīharaṇīyaṭṭhena",
  "atk-s0517a:1549_13": "ca sallanti diṭṭhisallaṃ. Diṭṭhiyeva pīḷākaraṇaṭṭhena sambādhoti diṭṭhisambādho.",
  "atk-s0517a:1549_14": "Diṭṭhiyeva mokkhāvaraṇaṭṭhena palibodhoti diṭṭhipalibodho. Diṭṭhiyeva dummocanīyaṭṭhena",
  "atk-s0517a:1549_15": "bandhananti diṭṭhibandhanaṃ. Diṭṭhiyeva duruttaraṭṭhena papātoti diṭṭhipapāto. Diṭṭhiyeva",
  "atk-s0517a:1549_16": "thāmagataṭṭhena anusayoti diṭṭhānusayo. Diṭṭhiyeva attānaṃ santāpetīti diṭṭhisantāpo.",
  "atk-s0517a:1549_17": "Diṭṭhiyeva attānaṃ anudahatīti diṭṭhipariḷāho. Diṭṭhiyeva kilesakāyaṃ ganthetīti",
  "atk-s0517a:1549_18": "diṭṭhigantho. Diṭṭhiyeva bhusaṃ ādiyatīti diṭṭhupādānaṃ. Diṭṭhiyeva “sacca”ntiādivasena",
  "atk-s0517a:1549_19": "abhinivisatīti diṭṭhābhiniveso. Diṭṭhiyeva idaṃ paranti āmasati, parato vā āmasatīti diṭṭhiparāmāso.",
  "atk-s0517a:1550_0": "126. Idāni rāsivasena soḷasa diṭṭhiyo uddisanto katamā soḷasa diṭṭhiyotiādimāha.",
  "atk-s0517a:1550_1": "Tattha sukhasomanassasaṅkhāte assāde diṭṭhi assādadiṭṭhi. Attānaṃ anugatā diṭṭhi",
  "atk-s0517a:1550_2": "attānudiṭṭhi. Natthīti pavattattā viparītā diṭṭhi micchādiṭṭhi. Sati kāye diṭṭhi,",
  "atk-s0517a:1550_3": "santī vā kāye diṭṭhi sakkāyadiṭṭhi. Kāyoti cettha khandhapañcakaṃ, khandhapañcakasaṅkhāto",
  "atk-s0517a:1550_4": "sakkāyo vatthu patiṭṭhā etissāti sakkāyavatthukā. Sassatanti pavattā diṭṭhi sassatadiṭṭhi.",
  "atk-s0517a:1550_5": "Ucchedoti pavattā diṭṭhi ucchedadiṭṭhi. Sassatādiantaṃ gaṇhātīti antaggāhikā, antaggāho",
  "atk-s0517a:1550_6": "vā assā atthīti antaggāhikā. Atītasaṅkhātaṃ pubbantaṃ anugatā diṭṭhi pubbantānudiṭṭhi.",
  "atk-s0517a:1550_7": "Anāgatasaṅkhātaṃ aparantaṃ anugatā diṭṭhi aparantānudiṭṭhi. Anatthe saṃyojetīti saññojanikā.",
  "atk-s0517a:1550_8": "Ahaṅkāravasena ahanti uppannena mānena diṭṭhiyā mūlabhūtena vinibandhā ghaṭitā uppāditā",
  "atk-s0517a:1550_9": "diṭṭhi ahanti mānavinibandhā diṭṭhi. Tathā mamaṅkāravasena mamanti uppannena mānena",
  "atk-s0517a:1550_10": "vinibandhā diṭṭhi mamanti mānavinibandhā diṭṭhi. Attano vadanaṃ kathanaṃ attavādo,",
  "atk-s0517a:1550_11": "tena paṭisaññuttā baddhā diṭṭhi attavādapaṭisaṃyuttā diṭṭhi. Attānaṃ lokoti vadanaṃ",
  "atk-s0517a:1550_12": "kathanaṃ lokavādo, tena paṭisaññuttā diṭṭhi lokavādapaṭisaṃyuttā diṭṭhi. Bhavo vuccati",
  "atk-s0517a:1550_13": "sassataṃ, sassatavasena uppajjanadiṭṭhi bhavadiṭṭhi. Vibhavo vuccati ucchedo, ucchedavasena",
  "atk-s0517a:1550_14": "uppajjanadiṭṭhi vibhavadiṭṭhi.",
  "atk-s0517a:1551_0": "127-128. Idāni tīṇi sataṃ diṭṭhābhinivese niddisitukāmo katame tīṇi sataṃ diṭṭhābhinivesāti",
  "atk-s0517a:1551_1": "pucchitvā te avissajjetvāva visuṃ visuṃ abhinivesavissajjaneneva te vissajjetukāmo",
  "atk-s0517a:1551_2": "assādadiṭṭhiyā, katihākārehi abhiniveso hotītiādinā nayena soḷasannaṃ diṭṭhīnaṃ abhinivesākāragaṇanaṃ",
  "atk-s0517a:1551_3": "pucchitvā puna assādadiṭṭhiyā pañcatiṃsāya ākārehi abhiniveso hotīti tāsaṃ soḷasannaṃ",
  "atk-s0517a:1551_4": "diṭṭhīnaṃ abhinivesākāragaṇanaṃ vissajjetvā puna tāni gaṇanāni vissajjento assādadiṭṭhiyā",
  "atk-s0517a:1551_5": "katamehi pañcatiṃsāya ākārehi abhiniveso hotītiādimāha. Tattha rūpaṃ paṭiccāti rūpakkhandhaṃ",
  "atk-s0517a:1551_6": "paṭicca. Uppajjati sukhaṃ somanassanti “ayaṃ me kāyo īdiso”ti rūpasampadaṃ nissāya",
  "atk-s0517a:1551_7": "gehasitaṃ rāgasampayuttaṃ sukhaṃ somanassaṃ uppajjati. Heṭṭhā vuttenaṭṭhena sukhañca",
  "atk-s0517a:1551_8": "somanassañca. Taṃyeva rūpassa assādoti rūpanissayo assādo. Tañhi sukhaṃ taṇhāvasena",
  "atk-s0517a:1551_9": "assādīyati upabhuñjīyatīti assādo. Abhinivesaparāmāso diṭṭhīti so assādo sassatoti",
  "atk-s0517a:1551_10": "vā ucchijjissatīti vā sassataṃ vā ucchijjamānaṃ vā attānaṃ sukhitaṃ karotīti vā abhinivesaparāmāso",
  "atk-s0517a:1551_11": "hoti. Tasmā yā ca diṭṭhi yo ca assādoti assādassa diṭṭhibhāvābhāvepi assādaṃ vinā",
  "atk-s0517a:1551_12": "sā diṭṭhi na hotīti katvā ubhayampi samuccitaṃ. Assādadiṭṭhīti assāde pavattā diṭṭhīti vuttaṃ hoti.",
  "atk-s0517a:1552_0": "Idāni nānāsuttehi saṃsandetvā micchādiṭṭhiṃ micchādiṭṭhikañca garahitukāmo assādadiṭṭhi",
  "atk-s0517a:1552_1": "micchādiṭṭhītiādimāha. Tattha diṭṭhivipattīti sammādiṭṭhivināsakamicchādiṭṭhisaṅkhātadiṭṭhiyā",
  "atk-s0517a:1552_2": "vipatti. Diṭṭhivipannoti vipannā vinaṭṭhā sammādiṭṭhi assāti diṭṭhivipanno, vipannadiṭṭhīti",
  "atk-s0517a:1552_3": "vuttaṃ hoti. Micchādiṭṭhiyā vā vipanno vinaṭṭhoti diṭṭhivipanno. Na sevitabbo upasaṅkamanena.",
  "atk-s0517a:1552_4": "Na bhajitabbo cittena. Na payirupāsitabbo upasaṅkamitvā nisīdanena. Taṃ kissa hetūti",
  "atk-s0517a:1552_5": "“taṃ sevanādikaṃ kena kāraṇena na kātabba”nti tassa kāraṇapucchā. Diṭṭhi hissa pāpikāti",
  "atk-s0517a:1552_6": "kāraṇavissajjanaṃ. Yasmā assa puggalassa diṭṭhi pāpikā, tasmā taṃ sevanādikaṃ na",
  "atk-s0517a:1552_7": "kātabbanti attho. Diṭṭhiyā rāgoti “sundarā me diṭṭhī”ti diṭṭhiṃ ārabbha diṭṭhiyā",
  "atk-s0517a:1552_8": "uppajjanarāgo. Diṭṭhirāgarattoti tena diṭṭhirāgena raṅgena rattaṃ vatthaṃ viya ratto.",
  "atk-s0517a:1552_9": "Na mahapphalanti vipākaphalena. Na mahānisaṃsanti nissandaphalena.",
  "atk-s0517a:1553_0": "Purisapuggalassāti purisasaṅkhātassa puggalassa. Lokiyavohārena hi puri vuccati sarīraṃ,",
  "atk-s0517a:1553_1": "tasmiṃ purismiṃ seti pavattatīti puriso, puṃ vuccati nirayo, taṃ puṃ galati gacchatīti",
  "atk-s0517a:1553_2": "puggalo. Yebhuyyena hi sattā sugatito cutā duggatiyaṃyeva nibbattanti. Taṃ kissa",
  "atk-s0517a:1553_3": "hetūti taṃ na mahapphalattaṃ kena kāraṇena hoti. Diṭṭhi hissa pāpikāti yasmā assa",
  "atk-s0517a:1553_4": "puggalassa diṭṭhi pāpikā, tasmā na mahapphalaṃ hotīti attho. Dveva gatiyoti pañcasu",
  "atk-s0517a:1553_5": "gatīsu dveva gatiyo. Vipajjamānāya diṭṭhiyā nirayo. Sampajjamānāya tiracchānayoni.",
  "atk-s0517a:1553_6": "Yañceva kāyakammanti sakaliṅgadhāraṇapaṭipadānuyogaabhivādanapaccuṭṭhānaañjalikammādi",
  "atk-s0517a:1553_7": "kāyakammaṃ. Yañca vacīkammanti sakasamayapariyāpuṇanasajjhāyanadesanāsamādapanādi",
  "atk-s0517a:1553_8": "vacīkammaṃ. Yañca manokammanti idhalokacintāpaṭisaṃyuttañca paralokacintāpaṭisaṃyuttañca",
  "atk-s0517a:1553_9": "katākatacintāpaṭisaṃyuttañca manokammaṃ. Tiṇakaṭṭhadhaññabījesu sattadiṭṭhissa dānānuppadānapaṭiggahaṇaparibhogesu",
  "atk-s0517a:1553_10": "ca kāyavacīmanokammāni. Yathādiṭṭhīti yā ayaṃ diṭṭhi, tassānurūpaṃ. Samattanti paripuṇṇaṃ.",
  "atk-s0517a:1553_11": "Samādinnanti gahitaṃ.",
  "atk-s0517a:1554_0": "Aṭṭhakathāyaṃ pana vuttaṃ – tadetaṃ yathādiṭṭhiyaṃ ṭhitakāyakammaṃ, diṭṭhisahajātakāyakammaṃ,",
  "atk-s0517a:1554_1": "diṭṭhānulomikakāyakammanti tividhaṃ hoti. Tattha “pāṇaṃ hanato adinnaṃ ādiyato micchācarato",
  "atk-s0517a:1554_2": "natthi tatonidānaṃ pāpaṃ, natthi pāpassa āgamo”ti yaṃ evaṃ diṭṭhikassa sato pāṇātipātaadinnādānamicchācārasaṅkhātaṃ",
  "atk-s0517a:1554_3": "kāyakammaṃ, idaṃ yathādiṭṭhiyaṃ ṭhitakāyakammaṃ nāma. “Pāṇaṃ hanato adinnaṃ ādiyato",
  "atk-s0517a:1554_4": "micchācarato natthi tatonidānaṃ pāpaṃ, natthi pāpassa āgamo”ti yaṃ imāya diṭṭhiyā",
  "atk-s0517a:1554_5": "iminā dassanena sahajātaṃ kāyakammaṃ, idaṃ diṭṭhisahajātakāyakammaṃ nāma. Tadeva",
  "atk-s0517a:1554_6": "pana samattaṃ samādinnaṃ gahitaṃ parāmaṭṭhaṃ diṭṭhānulomikakāyakammaṃ nāma. Vacīkammamanokammesupi",
  "atk-s0517a:1554_7": "eseva nayo. Ettha pana musā bhaṇato pisuṇaṃ bhaṇato pharusaṃ bhaṇato samphaṃ palapato",
  "atk-s0517a:1554_8": "abhijjhāluno byāpannacittassa micchādiṭṭhikassa sato natthi tatonidānaṃ pāpaṃ, natthi",
  "atk-s0517a:1554_9": "pāpassa āgamoti yojanā kātabbā. Liṅgadhāraṇādipariyāpuṇanādilokacintādivasena vuttanayo cettha sundaro.",
  "atk-s0517a:1555_0": "Cetanādīsu diṭṭhisahajātā cetanā cetanā nāma. Diṭṭhisahajātā patthanā patthanā nāma.",
  "atk-s0517a:1555_1": "Cetanāpatthanānaṃ vasena cittaṭṭhapanā paṇidhi nāma. Tehi pana cetanādīhi sampayuttā",
  "atk-s0517a:1555_2": "phassādayo saṅkhārakkhandhapariyāpannā dhammā saṅkhārā nāma. Aniṭṭhāyātiādīhi dukkhameva",
  "atk-s0517a:1555_3": "vuttaṃ. Dukkhañhi sukhakāmehi sattehi na esitattā aniṭṭhaṃ. Appiyattā akantaṃ. Manassa",
  "atk-s0517a:1555_4": "avaḍḍhanato, manasi avisappanato ca amanāpaṃ. Āyatiṃ abhaddatāya ahitaṃ. Pīḷanato",
  "atk-s0517a:1555_5": "dukkhanti. Taṃ kissa hetūti taṃ evaṃ saṃvattanaṃ kena kāraṇena hotīti attho. Idānissa",
  "atk-s0517a:1555_6": "kāraṇaṃ diṭṭhi hissa pāpikāti. Yasmā tassa puggalassa diṭṭhi pāpikā lāmakā, tasmā",
  "atk-s0517a:1555_7": "evaṃ saṃvattatīti attho. Allāya pathaviyā nikkhittanti udakena tintāya bhūmiyā ropitaṃ.",
  "atk-s0517a:1555_8": "Pathavīrasaṃ āporasanti tasmiṃ tasmiṃ ṭhāne pathaviyā ca sampadaṃ āpassa ca sampadaṃ.",
  "atk-s0517a:1555_9": "Bījanikkhittaṭṭhāne hi na sabbā pathavī na sabbo āpo ca bījaṃ phalaṃ gaṇhāpeti. Yo",
  "atk-s0517a:1555_10": "pana tesaṃ padeso bījaṃ phusati, soyeva bījaṃ phalaṃ gaṇhāpeti. Tasmā bījaposanāya",
  "atk-s0517a:1555_11": "paccayabhūtoyeva so padeso pathavīraso āporasoti veditabbo. Rasasaddassa hi sampatti",
  "atk-s0517a:1555_12": "ca attho. Yathāha “kiccasampattiatthena raso nāma pavuccatī”ti. Loke ca “suraso gandhabbo”ti",
  "atk-s0517a:1555_13": "vutte susampanno gandhabboti attho ñāyati. Upādiyatīti gaṇhāti. Yo hi padeso paccayo",
  "atk-s0517a:1555_14": "hoti, taṃ paccayaṃ labhamānaṃ bījaṃ taṃ gaṇhāti nāma. Sabbaṃ tanti sabbaṃ taṃ rasajātaṃ.",
  "atk-s0517a:1555_15": "Tittakattāyāti so pathavīraso āporaso ca atittako samānopi tittakaṃ bījaṃ nissāya",
  "atk-s0517a:1555_16": "nimbarukkhādīnaṃ tesaṃ phalānañca tittakabhāvāya saṃvattati. Kaṭukattāyāti idaṃ purimasseva vevacanaṃ.",
  "atk-s0517a:1556": "“Vaṇṇagandharasūpeto, amboyaṃ ahuvā pure;",
  "atk-s0517a:1557": "Tameva pūjaṃ labhamāno, kenambo kaṭukapphalo”ti. –",
  "atk-s0517a:1558_0": "Āgataṭṭhāne viya hi idhāpi tittakameva appiyaṭṭhena kaṭukanti veditabbaṃ. Asātattāyāti",
  "atk-s0517a:1558_1": "amadhurabhāvāya. Asāduttāyātipi pāṭho, asādubhāvāyāti attho. Sādūti hi madhuraṃ.",
  "atk-s0517a:1558_2": "Bījaṃ hissāti assa nimbādikassa bījaṃ. Evamevanti evaṃ evaṃ. Yasmā sukhā vedanā paramo",
  "atk-s0517a:1558_3": "assādo, tasmā micchādiṭṭhiyā dukkhavedanāvasena ādīnavo dassitoti. Puna aṭṭhārasabhedena",
  "atk-s0517a:1558_4": "diṭṭhiyā ādīnavaṃ dassetuṃ assādadiṭṭhi micchādiṭṭhītiādimāha. Taṃ vuttatthameva.",
  "atk-s0517a:1558_5": "Imehi aṭṭhārasahi ākārehi pariyuṭṭhitacittassa saññogoti diṭṭhiyā eva saṃsāre bandhanaṃ dasseti.",
  "atk-s0517a:1559_0": "129. Yasmā pana diṭṭhibhūtānipi saññojanāni atthi adiṭṭhibhūtānipi, tasmā taṃ pabhedaṃ",
  "atk-s0517a:1559_1": "dassento atthi saññojanāni cevātiādimāha. Tattha yasmā kāmarāgasaññojanasseva anunayasaññojananti",
  "atk-s0517a:1559_2": "āgataṭṭhānampi atthi, tasmā anunayasaññojananti vuttaṃ. Kāmarāgabhāvaṃ appatvā pavattaṃ",
  "atk-s0517a:1559_3": "lobhaṃ sandhāya etaṃ vuttanti veditabbaṃ. Sesakhandhāyatanādimūlakesupi vāresu imināva",
  "atk-s0517a:1559_4": "nayena attho veditabbo. Vedanāparamattā ca assādassa vedanāpariyosānā eva desanā",
  "atk-s0517a:1559_5": "katā. Saññādayo na gahitā. Imehi pañcatiṃsāya ākārehīti pañcakkhandhā ajjhattikāyatanādīni",
  "atk-s0517a:1559_6": "pañca chakkāni cāti imāni pañcatiṃsa vatthūni nissāya uppannaassādārammaṇavasena",
  "atk-s0517a:1559_7": "pañcatiṃsāya ākārehi.",
  "atk-s0517a:1560": "Assādadiṭṭhiniddesavaṇṇanā niṭṭhitā.",
  "atk-s0517a:1561": "2. Attānudiṭṭhiniddesavaṇṇanā",
  "atk-s0517a:1562_0": "130. Attānudiṭṭhiyaṃ assutavā puthujjanoti āgamādhigamābhāvā ñeyyo assutavā iti.",
  "atk-s0517a:1562_1": "Yassa hi khandhadhātuāyatanasaccapaccayākārasatipaṭṭhānādīsu uggahaparipucchāvinicchayavirahitattā",
  "atk-s0517a:1562_2": "attānudiṭṭhipaṭisedhakaro neva āgamo, paṭipattiyā adhigantabbassa anadhigatattā na",
  "atk-s0517a:1562_3": "ca adhigamo atthi, so āgamādhigamānaṃ abhāvā ñeyyo assutavā iti. Sutanti hi buddhavacanāgamo",
  "atk-s0517a:1562_4": "ca sutaphalattā hetuvohāravasena adhigamo ca, taṃ sutaṃ assa atthīti sutavā, na sutavā assutavā. Svāyaṃ –",
  "atk-s0517a:1563": "Puthūnaṃ jananādīhi, kāraṇehi puthujjano;",
  "atk-s0517a:1564": "Puthujjanantogadhattā, puthuvāyaṃ jano iti.",
  "atk-s0517a:1565_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha",
  "atk-s0517a:1565_1": "– “puthu kilese janentīti puthujjanā, puthu avihatasakkāyadiṭṭhikāti puthujjanā,",
  "atk-s0517a:1565_2": "puthu satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0517a:1565_3": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0517a:1565_4": "puthu nānāsantāpehi santappentīti puthujjanā, puthu nānāpariḷāhehi paridayhantīti",
  "atk-s0517a:1565_5": "puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā",
  "atk-s0517a:1565_6": "laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā",
  "atk-s0517a:1565_7": "paṭicchannā paṭikujjitāti puthujjanā”ti. Puthūnaṃ vā gaṇanapathamatītānaṃ ariyadhammaparammukhānaṃ",
  "atk-s0517a:1565_8": "nīcadhammasamudācārānaṃ janānaṃ antogadhattāpi puthujjanā, puthu vā ayaṃ, visuṃyeva",
  "atk-s0517a:1565_9": "saṅkhaṃ gato visaṃsaṭṭho sīlasutādiguṇayuttehi ariyehi janotipi puthujjano. Evametehi",
  "atk-s0517a:1565_10": "“assutavā puthujjano”ti dvīhi padehi ye te –",
  "atk-s0517a:1566": "“Duve puthujjanā vuttā, buddhenādiccabandhunā;",
  "atk-s0517a:1567": "Andho puthujjano eko, kalyāṇeko puthujjano”ti. –",
  "atk-s0517a:1568": "Dve puthujjanā vuttā, tesu andhaputhujjano vutto hotīti veditabbo.",
  "atk-s0517a:1569_0": "Ariyānaṃ adassāvītiādīsu ariyāti ārakattā kilesehi, anaye na iriyanato, aye ca iriyanato,",
  "atk-s0517a:1569_1": "sadevakena ca lokena araṇīyato buddhā ca paccekabuddhā ca buddhasāvakā ca vuccanti,",
  "atk-s0517a:1569_2": "buddhā eva vā idha ariyā. Yathāha – “sadevake, bhikkhave, loke…pe… tathāgato ariyoti vuccatī”ti.",
  "atk-s0517a:1570_0": "Sappurisāti ettha pana paccekabuddhā tathāgatasāvakā ca “sappurisā”ti veditabbā.",
  "atk-s0517a:1570_1": "Te hi lokuttaraguṇayogena sobhanā purisāti sappurisā. Sabbeyeva vā ete dvedhāpi vuttā.",
  "atk-s0517a:1570_2": "Buddhāpi hi ariyā ca sappurisā ca paccekabuddhā buddhasāvakāpi. Yathāha –",
  "atk-s0517a:1571": "“Yo ve kataññū katavedi dhīro, kalyāṇamitto daḷhabhatti ca hoti;",
  "atk-s0517a:1572": "Dukhitassa sakkacca karoti kiccaṃ, tathāvidhaṃ sappurisaṃ vadantī”ti. ;",
  "atk-s0517a:1573_0": "Ettha hi “kataññū katavedi dhīro”ti paccekasambuddho vutto, “kalyāṇamitto daḷhabhatti",
  "atk-s0517a:1573_1": "cā”ti buddhasāvako, “dukhitassa sakkacca karoti kicca”nti sammāsambuddhoti. Idāni",
  "atk-s0517a:1573_2": "yo tesaṃ ariyānaṃ adassanasīlo, na ca dassane sādhukārī, so “ariyānaṃ adassāvī”ti",
  "atk-s0517a:1573_3": "veditabbo. So ca cakkhunā adassāvī ñāṇena adassāvīti duvidho. Tesu ñāṇena adassāvī",
  "atk-s0517a:1573_4": "idhādhippeto. Maṃsacakkhunā hi dibbacakkhunā vā ariyā diṭṭhāpi adiṭṭhāva honti tesaṃ",
  "atk-s0517a:1573_5": "cakkhūnaṃ vaṇṇamattagahaṇato na ariyabhāvagocarato. Soṇasiṅgālādayopi hi cakkhunā",
  "atk-s0517a:1573_6": "ariye passanti, na ca te ariyānaṃ dassāvino, tasmā cakkhunā dassanaṃ na dassanaṃ,",
  "atk-s0517a:1573_7": "ñāṇena dassanameva dassanaṃ. Yathāha – “kiṃ te, vakkali, iminā pūtikāyena diṭṭhena,",
  "atk-s0517a:1573_8": "yo kho, vakkali, dhammaṃ passati, so maṃ passatī”ti. Tasmā cakkhunā passantopi ñāṇena",
  "atk-s0517a:1573_9": "ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ anadhigacchanto",
  "atk-s0517a:1573_10": "ariyakaradhammānaṃ ariyabhāvassa ca adiṭṭhattā “ariyānaṃ adassāvī”ti veditabbo.",
  "atk-s0517a:1574": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0517a:1575": "Duvidho vinayo nāma, ekamekettha pañcadhā;",
  "atk-s0517a:1576": "Abhāvato tassa ayaṃ, “avinīto”ti vuccati.",
  "atk-s0517a:1577_0": "Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekameko",
  "atk-s0517a:1577_1": "vinayo pañcadhā bhijjati. Saṃvaravinayopi hi sīlasaṃvaro, satisaṃvaro, ñāṇasaṃvaro,",
  "atk-s0517a:1577_2": "khantisaṃvaro, vīriyasaṃvaroti pañcavidho. Pahānavinayopi tadaṅgappahānaṃ, vikkhambhanappahānaṃ,",
  "atk-s0517a:1577_3": "samucchedappahānaṃ, paṭippassaddhippahānaṃ, nissaraṇappahānanti pañcavidho.",
  "atk-s0517a:1578": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro. “Rakkhati cakkhundriyaṃ cakkhundriye saṃvaraṃ āpajjatī”ti ayaṃ satisaṃvaro.",
  "atk-s0517a:1579": "“Yāni sotāni lokasmiṃ, (ajitāti bhagavā)",
  "atk-s0517a:1580": "Sati tesaṃ nivāraṇaṃ;",
  "atk-s0517a:1581": "Sotānaṃ saṃvaraṃ brūmi, paññāyete pidhīyare”ti. –",
  "atk-s0517a:1582_0": "Ayaṃ ñāṇasaṃvaro. “Khamo hoti sītassa uṇhassā”ti ayaṃ khantisaṃvaro. “Uppannaṃ kāmavitakkaṃ",
  "atk-s0517a:1582_1": "nādhivāsetī”ti ayaṃ vīriyasaṃvaro. Sabbopi cāyaṃ saṃvaro yathāsakaṃ saṃvaritabbānaṃ",
  "atk-s0517a:1582_2": "vinetabbānañca kāyaduccaritādīnaṃ saṃvaraṇato “saṃvaro”, vinayanato “vinayo”ti vuccati.",
  "atk-s0517a:1582_3": "Evaṃ tāva saṃvaravinayo pañcadhā bhijjatīti veditabbo.",
  "atk-s0517a:1583_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokena viya",
  "atk-s0517a:1583_1": "tamassa tena tena vipassanāñāṇena tassa tassa anatthassa pahānaṃ, seyyathidaṃ – nāmarūpavavatthānena",
  "atk-s0517a:1583_2": "sakkāyadiṭṭhiyā, paccayapariggahena ahetuvisamahetudiṭṭhīnaṃ, kaṅkhāvitaraṇena kathaṃkathībhāvassa,",
  "atk-s0517a:1583_3": "kalāpasammasanena “ahaṃ mamā”ti gāhassa, maggāmaggavavatthānena amagge maggasaññāya,",
  "atk-s0517a:1583_4": "udayadassanena ucchedadiṭṭhiyā, vayadassanena sassatadiṭṭhiyā, bhayadassanena sabhaye",
  "atk-s0517a:1583_5": "abhayasaññāya, ādīnavadassanena assādasaññāya, nibbidānupassanena abhiratisaññāya,",
  "atk-s0517a:1583_6": "muñcitukamyatāñāṇena amuñcitukamyatāya, upekkhāñāṇena anupekkhāya, anulomañāṇena",
  "atk-s0517a:1583_7": "dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittagāhassa pahānaṃ,",
  "atk-s0517a:1583_8": "etaṃ tadaṅgappahānaṃ nāma.",
  "atk-s0517a:1584_0": "Yaṃ pana upacārappanābhedena samādhinā pavattibhāvanivāraṇato ghaṭappahārena viya",
  "atk-s0517a:1584_1": "udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, idaṃ vikkhambhanappahānaṃ",
  "atk-s0517a:1584_2": "nāma. Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ",
  "atk-s0517a:1584_3": "pahānāyā”tiādinā nayena vuttassa samudayapakkhikassa kilesaggaṇassa accantaappavattibhāvena",
  "atk-s0517a:1584_4": "pahānaṃ, idaṃ samucchedappahānaṃ nāma. Yaṃ pana phalakkhaṇe paṭippassaddhattaṃ kilesānaṃ,",
  "atk-s0517a:1584_5": "idaṃ paṭippassaddhippahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ",
  "atk-s0517a:1584_6": "nibbānaṃ, idaṃ nissaraṇappahānaṃ nāma. Sabbampi cetaṃ pahānaṃ yasmā cāgaṭṭhena pahānaṃ,",
  "atk-s0517a:1584_7": "vinayanaṭṭhena vinayo, tasmā “pahānavinayo”ti vuccati, taṃtaṃpahānavato vā tassa",
  "atk-s0517a:1584_8": "tassa vinayassa sambhavatopetaṃ “pahānavinayo”ti vuccati. Evaṃ pahānavinayopi pañcadhā",
  "atk-s0517a:1584_9": "bhijjatīti veditabbo.",
  "atk-s0517a:1585_0": "Evamayaṃ saṅkhepato duvidho, pabhedato ca dasavidho vinayo bhinnasaṃvarattā pahātabbassa",
  "atk-s0517a:1585_1": "ca appahīnattā yasmā etassa assutavato puthujjanassa natthi, tasmā abhāvato tassa",
  "atk-s0517a:1585_2": "ayaṃ “avinīto”ti vuccatīti. Esa nayo sappurisānaṃ adassāvī sappurisadhammassa akovido",
  "atk-s0517a:1585_3": "sappurisadhamme avinītoti etthāpi. Ninnānākāraṇañhi etaṃ atthato. Yathāha – “yeva",
  "atk-s0517a:1585_4": "te ariyā, teva te sappurisā. Yeva te sappurisā, teva te ariyā. Yova so ariyānaṃ dhammo,",
  "atk-s0517a:1585_5": "sova so sappurisānaṃ dhammo. Yova so sappurisānaṃ dhammo, sova so ariyānaṃ dhammo.",
  "atk-s0517a:1585_6": "Yeva te ariyavinayā, teva te sappurisavinayā. Yeva te sappurisavinayā, teva te ariyavinayā.",
  "atk-s0517a:1585_7": "Ariyeti vā sappuriseti vā, ariyadhammeti vā sappurisadhammeti vā, ariyavinayeti vā",
  "atk-s0517a:1585_8": "sappurisavinayeti vā esese eke ekaṭṭhe same samabhāge tajjāte taññevā”ti.",
  "atk-s0517a:1586_0": "Kasmā pana thero attānudiṭṭhiyā katamehi vīsatiyā ākārehi abhiniveso hotīti pucchitvā",
  "atk-s0517a:1586_1": "taṃ avissajjetvāva “idha assutavā puthujjano”ti evaṃ puthujjanaṃ niddisīti? Puggalādhiṭṭhānāya",
  "atk-s0517a:1586_2": "desanāya taṃ atthaṃ āvikātuṃ paṭhamaṃ puthujjanaṃ niddisīti veditabbaṃ.",
  "atk-s0517a:1587_0": "131. Evaṃ puthujjanaṃ niddisitvā idāni abhinivesuddesaṃ dassento rūpaṃ attato samanupassatītiādimāha.",
  "atk-s0517a:1587_1": "Tattha rūpaṃ attato samanupassatīti rūpakkhandhaṃ kasiṇarūpañca “attā”ti diṭṭhipassanāya",
  "atk-s0517a:1587_2": "samanupassati. Niddese panassa rūpakkhandhe abhiniveso pañcakkhandhādhikārattā pākaṭoti",
  "atk-s0517a:1587_3": "taṃ avatvā kasiṇarūpameva “rūpa”nti sāmaññavasena vuttanti veditabbaṃ. Rūpavantaṃ",
  "atk-s0517a:1587_4": "vā attānanti arūpaṃ “attā”ti gahetvā taṃ attānaṃ rūpavantaṃ samanupassati. Attani",
  "atk-s0517a:1587_5": "vā rūpanti arūpameva “attā”ti gahetvā tasmiṃ attani rūpaṃ samanupassati. Rūpasmiṃ",
  "atk-s0517a:1587_6": "vā attānanti arūpameva “attā”ti gahetvā taṃ attānaṃ rūpasmiṃ samanupassati.",
  "atk-s0517a:1588_0": "Tattha rūpaṃ attato samanupassatīti suddharūpameva “attā”ti kathitaṃ. Rūpavantaṃ",
  "atk-s0517a:1588_1": "vā attānaṃ, attani vā rūpaṃ, rūpasmiṃ vā attānaṃ, vedanaṃ attato samanupassati, saññaṃ,",
  "atk-s0517a:1588_2": "saṅkhāre, viññāṇaṃ attato samanupassatīti imesu sattasu ṭhānesu arūpaṃ “attā”ti kathitaṃ.",
  "atk-s0517a:1588_3": "Vedanāvantaṃ vā attānaṃ, attani vā vedanaṃ, vedanāya vā attānanti evaṃ catūsu khandhesu",
  "atk-s0517a:1588_4": "tiṇṇaṃ tiṇṇaṃ vasena dvādasasu ṭhānesu rūpārūpamissako attā kathito. Tā pana vīsatipi",
  "atk-s0517a:1588_5": "diṭṭhiyo maggāvaraṇā, na saggāvaraṇā, sotāpattimaggavajjhā.",
  "atk-s0517a:1589_0": "Idāni taṃ niddisanto kathaṃ rūpantiādimāha. Tattha pathavīkasiṇanti pathavīmaṇḍalaṃ",
  "atk-s0517a:1589_1": "nissāya uppāditaṃ paṭibhāganimittasaṅkhātaṃ sakalapharaṇavasena pathavīkasiṇaṃ. Ahanti",
  "atk-s0517a:1589_2": "attānameva sandhāya gaṇhāti. Attanti attānaṃ. Advayanti ekameva. Telappadīpassāti",
  "atk-s0517a:1589_3": "telayuttassa padīpassa. Jhāyatoti jalato. Yā acci, so vaṇṇotiādi acciṃ muñcitvā vaṇṇassa",
  "atk-s0517a:1589_4": "abhāvato vuttaṃ. Yā ca diṭṭhi yañca vatthūti tadubhayaṃ ekato katvā rūpavatthukā",
  "atk-s0517a:1589_5": "attānudiṭṭhi vuccatīti attho.",
  "atk-s0517a:1590_0": "Āpokasiṇādīni āpādīni nissāya uppāditakasiṇanimittāneva. Paricchinnākāsakasiṇaṃ pana",
  "atk-s0517a:1590_1": "rūpajjhānassa ārammaṇaṃ hontampi ākāsakasiṇanti vuccamāne arūpajjhānārammaṇena kasiṇugghāṭimākāsena",
  "atk-s0517a:1590_2": "saṃkiṇṇaṃ hotīti na gahitanti veditabbaṃ. Rūpādhikārattā viññāṇakasiṇaṃ na gahetabbamevāti.",
  "atk-s0517a:1590_3": "Idhekacco vedanaṃ saññaṃ saṅkhāre viññāṇaṃ attato samanupassatīti cattāro khandhe",
  "atk-s0517a:1590_4": "abhinditvā ekato gahaṇavasena vuttaṃ. So hi cittacetasikānaṃ visuṃ visuṃ karaṇe asamatthattā",
  "atk-s0517a:1590_5": "sabbe ekato katvā “attā”ti gaṇhāti. Iminā rūpena rūpavāti ettha sarīrarūpampi kasiṇarūpampi",
  "atk-s0517a:1590_6": "labbhati. Chāyāsampannoti chāyāya sampanno aviraḷo. Tamenāti ettha ena-saddo nipātamattaṃ,",
  "atk-s0517a:1590_7": "tametanti vā attho. Chāyāvāti vijjamānacchāyo. Rūpaṃ attāti aggahitepi rūpaṃ amuñcitvā",
  "atk-s0517a:1590_8": "diṭṭhiyā uppannattā rūpavatthukāti vuttaṃ.",
  "atk-s0517a:1591_0": "Attani rūpaṃ samanupassatīti sarīrarūpassa kasiṇarūpassa ca cittanissitattā tasmiṃ",
  "atk-s0517a:1591_1": "arūpasamudāye attani taṃ rūpaṃ samanupassati. Ayaṃ gandhoti ghāyitagandhaṃ āha. Imasmiṃ",
  "atk-s0517a:1591_2": "puppheti pupphanissitattā gandhassa evamāha.",
  "atk-s0517a:1592_0": "Rūpasmiṃ attānaṃ samanupassatīti yattha rūpaṃ gacchati, tattha cittaṃ gacchati. Tasmā",
  "atk-s0517a:1592_1": "rūpanissitaṃ cittaṃ gahetvā taṃ arūpasamudāyaṃ attānaṃ tasmiṃ rūpe samanupassati.",
  "atk-s0517a:1592_2": "Oḷārikattā rūpassa oḷārikādhāraṃ karaṇḍakamāha.",
  "atk-s0517a:1593_0": "132. Idhekacco cakkhusamphassajaṃ vedanantiādīsu visuṃ visuṃ vedanāya diṭṭhigahaṇe",
  "atk-s0517a:1593_1": "asatipi vedanāti ekaggahaṇena gahite sabbāsaṃ vedanānaṃ antogadhattā visuṃ visuṃ",
  "atk-s0517a:1593_2": "gahitā eva hontīti visuṃ visuṃ yojanā katāti veditabbā. So hi anubhavanavasena vedanāya",
  "atk-s0517a:1593_3": "oḷārikattā vedanaṃyeva “attā”ti gaṇhāti. Saññaṃ saṅkhāre viññāṇaṃ rūpaṃ attato samanupassatīti",
  "atk-s0517a:1593_4": "saññādayo arūpadhamme rūpañca ekato katvā “attā”ti samanupassati. Ummattako viya",
  "atk-s0517a:1593_5": "hi puthujjano yathā yathā upaṭṭhāti, tathā tathā gaṇhāti.",
  "atk-s0517a:1594": "133. Cakkhusamphassajaṃ saññantiādīsu sañjānanavasena saññāya pākaṭattā saññaṃ “attā’ti gaṇhāti. Sesaṃ vedanāya vuttanayena veditabbaṃ.",
  "atk-s0517a:1595_0": "134. Cakkhusamphassajaṃ cetanantiādīsu saṅkhārakkhandhapariyāpannesu dhammesu cetanāya",
  "atk-s0517a:1595_1": "padhānattā pākaṭattā ca cetanā eva niddiṭṭhā. Tāya itarepi niddiṭṭhāva honti. So",
  "atk-s0517a:1595_2": "pana cetasikabhāvavasena pākaṭattā cetanaṃ “attā”ti gaṇhāti. Sesaṃ vuttanayameva.",
  "atk-s0517a:1596": "135. Cakkhuviññāṇantiādīsu vijānanavasena cittassa pākaṭattā cittaṃ “attā”ti gaṇhāti. Sesametthāpi vuttanayameva.",
  "atk-s0517a:1597": "Attānudiṭṭhiniddesavaṇṇanā niṭṭhitā.",
  "atk-s0517a:1598": "3. Micchādiṭṭhiniddesavaṇṇanā",
  "atk-s0517a:1599_0": "136. Micchādiṭṭhi heṭṭhā vuttatthāyeva. Ayaṃ pana aparo nayo – natthi dinnanti ucchedadiṭṭhikattā",
  "atk-s0517a:1599_1": "dānaphalaṃ paṭikkhipati. Natthi yiṭṭhanti ettha yiṭṭhanti khuddakayañño. Hutanti",
  "atk-s0517a:1599_2": "mahāyañño. Dvinnampi phalaṃ paṭikkhipati. Natthi sukatadukkaṭānaṃ kammānaṃ phalaṃ",
  "atk-s0517a:1599_3": "vipākoti dānaphalassa paṭikkhittattā sīlādīnaṃ puññakammānaṃ, pāṇātipātādīnaṃ pāpakammānaṃ",
  "atk-s0517a:1599_4": "phalaṃ paṭikkhipati. Natthi ayaṃ lokoti pure katena kammunā. Natthi paro lokoti idha",
  "atk-s0517a:1599_5": "katena kammunā. Natthi mātā, natthi pitāti tesu katakammānaṃ phalaṃ paṭikkhipati.",
  "atk-s0517a:1599_6": "Natthi sattā opapātikāti kammahetukaṃ upapattiṃ paṭikkhipati. Natthi loke samaṇabrāhmaṇā…pe…",
  "atk-s0517a:1599_7": "pavedentīti idhalokaparaloke passituṃ abhiññāpaṭilābhāya paṭipadaṃ paṭikkhipati.",
  "atk-s0517a:1599_8": "Idha pāḷiyaṃ pana natthi dinnanti vatthūti natthi dinnanti vuccamānaṃ dānaṃ, tassā",
  "atk-s0517a:1599_9": "diṭṭhiyā vatthūti attho. Evaṃvādo micchāti evaṃ natthi dinnanti vādo vacanaṃ micchā viparītoti attho.",
  "atk-s0517a:1600": "Micchādiṭṭhiniddesavaṇṇanā niṭṭhitā.",
  "atk-s0517a:1601": "4. Sakkāyadiṭṭhiniddesavaṇṇanā",
  "atk-s0517a:1602": "137. Sakkāyadiṭṭhi pana attānudiṭṭhiyeva, aññattha āgatapariyāyavacanadassanatthaṃ vuttāti veditabbā.",
  "atk-s0517a:1603": "Sakkāyadiṭṭhiniddesavaṇṇanā niṭṭhitā.",
  "atk-s0517a:1604": "5. Sassatadiṭṭhiniddesavaṇṇanā",
  "atk-s0517a:1605_0": "138. Sakkāyavatthukāya sassatadiṭṭhiyāti kammadhārayasamāso. Rūpavantaṃ vā attānantiādīnaṃ",
  "atk-s0517a:1605_1": "pannarasannaṃ vacanānaṃ ante samanupassatīti sambandho kātabbo, pāṭho vā. Aññathā",
  "atk-s0517a:1605_2": "hi na ghaṭīyatīti. Evaṃ “rūpavantaṃ vā attānaṃ samanupassatī”ti ekameva dassetvā",
  "atk-s0517a:1605_3": "sesā cuddasa saṃkhittā.",
  "atk-s0517a:1606": "Sassatadiṭṭhiniddesavaṇṇanā niṭṭhitā.",
  "atk-s0517a:1607": "6. Ucchedadiṭṭhiniddesavaṇṇanā",
  "atk-s0517a:1608": "139. Sakkāyavatthukāya ucchedadiṭṭhiyā evaṃ “rūpaṃ attato samanupassatī”ti ekameva dassetvā sesā catasso saṃkhittā.",
  "atk-s0517a:1609": "Ucchedadiṭṭhiniddesavaṇṇanā niṭṭhitā.",
  "atk-s0517a:1610": "7. Antaggāhikādiṭṭhiniddesavaṇṇanā",
  "atk-s0517a:1611_0": "140. Antaggāhikāya diṭṭhiyā paṭhamavāre ākārapucchā. Dutiye ākāragahaṇaṃ. Tatiye",
  "atk-s0517a:1611_1": "ākāravissajjanaṃ. Tattha lokoti attā. So antoti aññamaññapaṭipakkhesu sassatucchedantesu",
  "atk-s0517a:1611_2": "sassataggāhe sassatanto, asassataggāhe ucchedanto. Parittaṃ okāsanti suppamattaṃ",
  "atk-s0517a:1611_3": "vā sarāvamattaṃ vā khuddakaṃ ṭhānaṃ. Nīlakato pharatīti nīlanti ārammaṇaṃ karoti.",
  "atk-s0517a:1611_4": "Ayaṃ lokoti attānaṃ sandhāya vuttaṃ. Parivaṭumoti samantato paricchedavā. Antasaññīti",
  "atk-s0517a:1611_5": "antavātisaññī. Anto assa atthīti antoti gahetabbaṃ. Yaṃ pharatīti yaṃ kasiṇarūpaṃ",
  "atk-s0517a:1611_6": "pharati. Taṃ vatthu ceva loko cāti taṃ kasiṇarūpaṃ ārammaṇañceva ālokiyaṭṭhena loko",
  "atk-s0517a:1611_7": "ca. Yena pharatīti yena cittena pharati. So attā ceva loko cāti attānamapekkhitvā",
  "atk-s0517a:1611_8": "pulliṅgaṃ kataṃ, taṃ cittaṃ attā ceva ālokanaṭṭhena loko cāti vuttaṃ hoti. Antavāti",
  "atk-s0517a:1611_9": "anto. Okāsakato pharatīti ālokakasiṇavasena tejokasiṇavasena odātakasiṇavasena vā",
  "atk-s0517a:1611_10": "obhāsoti pharati. Nīlādīnaṃ pañcannaṃ pabhassarakasiṇānaṃyeva gahitattā pathavīāpovāyokasiṇavasena",
  "atk-s0517a:1611_11": "attābhiniveso na hotīti gahetabbaṃ.",
  "atk-s0517a:1612_0": "Vipulaṃ okāsanti khalamaṇḍalamattādivasena mahantaṃ ṭhānaṃ. Anantavāti vuddhaanantavā.",
  "atk-s0517a:1612_1": "Apariyantoti vuddhaapariyanto. Anantasaññīti anantotisaññī. Taṃ jīvanti so jīvo.",
  "atk-s0517a:1612_2": "Liṅgavipallāso kato. Jīvoti ca attā eva. Rūpādīni pañcapi parivaṭumaṭṭhena sarīraṃ.",
  "atk-s0517a:1612_3": "Jīvaṃ na sarīranti attasaṅkhāto jīvo rūpasaṅkhātaṃ sarīraṃ na hoti. Esa nayo vedanādīsu.",
  "atk-s0517a:1612_4": "Tathāgatoti satto. Arahanti eke. Paraṃ maraṇāti maraṇato uddhaṃ, paraloketi attho.",
  "atk-s0517a:1612_5": "Rūpaṃ idheva maraṇadhammanti attano pākaṭakkhandhasīsena pañcakkhandhaggahaṇaṃ, taṃ",
  "atk-s0517a:1612_6": "imasmiṃyeva loke nassanapakatikanti attho. Sesakkhandhesupi eseva nayo. Kāyassa bhedāti",
  "atk-s0517a:1612_7": "khandhapañcakasaṅkhātassa kāyassa bhedato paraṃ. Iminā vacanena “paraṃ maraṇā”ti",
  "atk-s0517a:1612_8": "etassa uddesassa attho vutto. Hotipītiādīsu hotīti mūlapadaṃ. Catūsupi api-saddo",
  "atk-s0517a:1612_9": "samuccayattho. Tiṭṭhatīti sassatattā tiṭṭhati, na cavatīti attho. “Hotī”ti padassa",
  "atk-s0517a:1612_10": "vā atthavisesanatthaṃ “tiṭṭhatī”ti padaṃ vuttanti veditabbaṃ. Uppajjatīti aṇḍajajalābujayonipavesavasena",
  "atk-s0517a:1612_11": "uppajjati nāma, nibbattatīti saṃsedajaopapātikayonipavesavasena nibbattati nāmāti",
  "atk-s0517a:1612_12": "atthayojanā veditabbā. Ucchijjatīti pabandhābhāvavasena. Vinassatīti bhaṅgavasena.",
  "atk-s0517a:1612_13": "Na hoti paraṃ maraṇāti purimapadānaṃ atthavivaraṇaṃ, cutito uddhaṃ na vijjatīti attho.",
  "atk-s0517a:1612_14": "Hoti ca na ca hotīti ekaccasassatikānaṃ diṭṭhi, ekena pariyāyena hoti, ekena pariyāyena",
  "atk-s0517a:1612_15": "na hotīti attho. Jīvabhāvena hoti, pubbajīvassa abhāvena na hotīti vuttaṃ hoti. Neva",
  "atk-s0517a:1612_16": "hoti na na hotīti amarāvikkhepikānaṃ diṭṭhi, hotīti ca neva hoti, na hotīti ca na",
  "atk-s0517a:1612_17": "hotīti attho. Anuvādabhayā musāvādabhayā ca mandattā momūhattā ca pubbavuttanayassa",
  "atk-s0517a:1612_18": "paṭikkhepamattaṃ karoti. Imehi paññāsāya ākārehīti yathāvuttānaṃ dasannaṃ pañcakānaṃ",
  "atk-s0517a:1612_19": "vasena paññāsāya ākārehīti.",
  "atk-s0517a:1613": "Antaggāhikādiṭṭhiniddesavaṇṇanā niṭṭhitā.",
  "atk-s0517a:1614": "8. Pubbantānudiṭṭhiniddesavaṇṇanā",
  "atk-s0517a:1615_0": "141. Pubbantāparantānudiṭṭhīsu sassataṃ vadantīti sassatavādā. Atha vā vadanti etenāti",
  "atk-s0517a:1615_1": "vādo, diṭṭhigatassetaṃ adhivacanaṃ. Sassatanti vādopi sassatayogena sassato, sassato",
  "atk-s0517a:1615_2": "vādo etesanti sassatavādā. Tathā ekaccaṃ sassatanti vādo ekaccasassato, so etesaṃ",
  "atk-s0517a:1615_3": "atthīti ekaccasassatikā. Tathā antavā, anantavā, antavā ca anantavā ca, nevantavā",
  "atk-s0517a:1615_4": "nānantavāti pavatto vādo antānanto, so etesaṃ atthīti antānantikā. Na maratīti amarā.",
  "atk-s0517a:1615_5": "Kā sā? “Evampi me no”tiādinā nayena pariyantarahitassa diṭṭhigatikassa diṭṭhi ceva",
  "atk-s0517a:1615_6": "vācā ca. Vividho khepo vikkhepo, amarāya diṭṭhiyā, vācāya vā vikkhepo amarāvikkhepo,",
  "atk-s0517a:1615_7": "so etesaṃ atthīti amarāvikkhepikā. Aparo nayo – amarā nāma macchajāti, sā ummujjananimujjanādivasena",
  "atk-s0517a:1615_8": "udake sandhāvamānā gahetuṃ na sakkā hoti, evamevaṃ ayampi vādo ito cito ca sandhāvati,",
  "atk-s0517a:1615_9": "gāhaṃ na upagacchatīti amarāvikkhepoti vuccati, so etesaṃ atthīti amarāvikkhepikā.",
  "atk-s0517a:1615_10": "Adhiccasamuppannoti akāraṇasamuppanno attā ca loko cāti dassanaṃ adhiccasamuppannaṃ,",
  "atk-s0517a:1615_11": "taṃ etesaṃ atthīti adhiccasamuppannikā.",
  "atk-s0517a:1616": "Pubbantānudiṭṭhiniddesavaṇṇanā niṭṭhitā.",
  "atk-s0517a:1617": "9. Aparantānudiṭṭhiniddesavaṇṇanā",
  "atk-s0517a:1618_0": "142. Saññiṃ vadantīti saññīvādā. Asaññiṃ vadantīti asaññīvādā. Nevasaññīnāsaññiṃ",
  "atk-s0517a:1618_1": "vadantīti nevasaññīnāsaññīvādā. Atha vā saññīti pavatto vādo saññīvādo, so yesaṃ",
  "atk-s0517a:1618_2": "atthīti te saññīvādā, tathā asaññīvādā, nevasaññīnāsaññīvādā ca. Ucchedaṃ vadantīti",
  "atk-s0517a:1618_3": "ucchedavādā. Diṭṭhadhammoti paccakkhadhammo, tattha tattha paṭiladdhaattabhāvassetaṃ",
  "atk-s0517a:1618_4": "adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamoti",
  "atk-s0517a:1618_5": "attho, taṃ vadantīti diṭṭhadhammanibbānavādā. Imasmiṃ panatthe vitthāriyamāne sāṭṭhakathaṃ",
  "atk-s0517a:1618_6": "sakalaṃ brahmajālasuttaṃ vattabbaṃ hoti. Evañca sati atipapañco hotīti na vitthārito.",
  "atk-s0517a:1618_7": "Tadatthikehi taṃ apekkhitvā gahetabbo.",
  "atk-s0517a:1619": "Aparantānudiṭṭhiniddesavaṇṇanā niṭṭhitā.",
  "atk-s0517a:1620": "10-12. Saññojanikādidiṭṭhiniddesavaṇṇanā",
  "atk-s0517a:1621": "143. Yasmā saññojanikā diṭṭhi sabbadiṭṭhisādhāraṇā, tasmā tassā sabbadiṭṭhisaññojanattā sabbadiṭṭhisādhāraṇo attho niddiṭṭho. So heṭṭhā vuttadiṭṭhipariyuṭṭhānāneva.",
  "atk-s0517a:1622_0": "144. Mānavinibandhadiṭṭhīsu cakkhu ahanti abhinivesaparāmāsoti mānapubbako abhinivesaparāmāso.",
  "atk-s0517a:1622_1": "Na hi diṭṭhi mānasampayuttā hoti. Teneva ca mānavinibandhāti vuttaṃ, mānapaṭibandhā mānamūlakāti attho.",
  "atk-s0517a:1623_0": "145. Cakkhu mamanti abhinivesaparāmāsoti etthāpi eseva nayo. Ettha pana “mamā”ti",
  "atk-s0517a:1623_1": "vattabbe “mama”nti anunāsikāgamo veditabbo. “Aha”nti mānavinibandhāya rūpādīnipi",
  "atk-s0517a:1623_2": "ajjhattikāneva. Na hi kasiṇarūpaṃ vinā bāhirāni “aha”nti gaṇhāti. “Mama”nti mānavinibandhāya",
  "atk-s0517a:1623_3": "pana bāhirānipi labbhanti. Bāhirānipi hi “mama”nti gaṇhāti. Yasmā pana dukkhā vedanā",
  "atk-s0517a:1623_4": "aniṭṭhattā mānavatthu na hoti, tasmā cha vedanā tāsaṃ mūlapaccayā cha phassā ca na",
  "atk-s0517a:1623_5": "gahitā. Saññādayo pana idha pacchinnattā na gahitāti veditabbā.",
  "atk-s0517a:1624": "Saṃyojanikādidiṭṭhiniddesavaṇṇanā niṭṭhitā.",
  "atk-s0517a:1625": "13. Attavādapaṭisaṃyuttadiṭṭhiniddesavaṇṇanā",
  "atk-s0517a:1626": "146. Attavādapaṭisaṃyuttā diṭṭhi attānudiṭṭhiyeva. Attāti vādena paṭisaṃyuttattā puna evaṃ vuttā.",
  "atk-s0517a:1627": "Attavādapaṭisaṃyuttadiṭṭhiniddesavaṇṇanā niṭṭhitā.",
  "atk-s0517a:1628": "14. Lokavādapaṭisaṃyuttadiṭṭhiniddesavaṇṇanā",
  "atk-s0517a:1629_0": "147. Attā ca loko cāti so eva attā ca ālokanaṭṭhena loko cāti attho. Sassatoti sassatavādānaṃ",
  "atk-s0517a:1629_1": "diṭṭhi. Asassatoti ucchedavādānaṃ. Sassato ca asassato cāti ekaccasassatikānaṃ. Neva",
  "atk-s0517a:1629_2": "sassato nāsassatoti amarāvikkhepikānaṃ. Antavāti parittakasiṇalābhīnaṃ takkikānañca",
  "atk-s0517a:1629_3": "nigaṇṭhājīvikānañca. Atha vā ucchedavādino “satto jātiyā pubbantavā, maraṇena aparantavā”ti",
  "atk-s0517a:1629_4": "vadanti. Adhiccasamuppannikā “satto jātiyā pubbantavā”ti vadanti. Anantavāti appamāṇakasiṇalābhīnaṃ.",
  "atk-s0517a:1629_5": "Sassatavādino pana “pubbantāparantā natthi, tena anantavā”ti vadanti. Adhiccasamuppannikā",
  "atk-s0517a:1629_6": "“aparantena anantavā”ti vadanti.",
  "atk-s0517a:1630": "Antavā ca anantavā cāti uddhamadho avaḍḍhitvā tiriyaṃ vaḍḍhitakasiṇānaṃ. Neva antavā na anantavāti amarāvikkhepikānaṃ.",
  "atk-s0517a:1631": "Lokavādapaṭisaṃyuttadiṭṭhiniddesavaṇṇanā niṭṭhitā.",
  "atk-s0517a:1632": "15-16. Bhavavibhavadiṭṭhiniddesavaṇṇanā",
  "atk-s0517a:1633_0": "148. Bhavavibhavadiṭṭhīnaṃ yathāvuttadiṭṭhito visuṃ abhinivesābhāvato visuṃ niddesaṃ",
  "atk-s0517a:1633_1": "akatvā yathāvuttadiṭṭhīnaṃyeva vasena “olīyanaṃ atidhāvana”nti ekekaṃ ākāraṃ niddisituṃ",
  "atk-s0517a:1633_2": "pucchaṃ akatvā ca olīyanābhiniveso bhavadiṭṭhi, atidhāvanābhiniveso vibhavadiṭṭhīti",
  "atk-s0517a:1633_3": "āha. Tattha “bhavanirodhāya dhamme desiyamāne cittaṃ na pakkhandatī”ti vuttaolīyanābhiniveso,",
  "atk-s0517a:1633_4": "sassatasaññāya nibbānato saṅkocanābhinivesoti attho. “Bhaveneva kho paneke aṭṭīyamānā",
  "atk-s0517a:1633_5": "harāyamānā jigucchamānā vibhavaṃ abhinandantī”ti vuttaatidhāvanābhiniveso, ucchedasaññāya",
  "atk-s0517a:1633_6": "nirodhagāminipaṭipadātikkamanābhinivesoti attho.",
  "atk-s0517a:1634_0": "Idāni tāva bhavavibhavadiṭṭhiyo sabbadiṭṭhīsu yojetvā dassetuṃ assādadiṭṭhiyātiādimāha.",
  "atk-s0517a:1634_1": "Tattha yasmā assādadiṭṭhikā sassataṃ vā ucchedaṃ vā nissāya “natthi kāmesu doso”ti",
  "atk-s0517a:1634_2": "gaṇhanti, tasmā pañcatiṃsākārāpi assādadiṭṭhiyo siyā bhavadiṭṭhiyo, siyā vibhavadiṭṭhiyoti",
  "atk-s0517a:1634_3": "vuttā. Tattha yasmā ekekāpi diṭṭhiyo sassataggāhavasena bhavadiṭṭhiyo bhaveyyuṃ,",
  "atk-s0517a:1634_4": "ucchedaggāhavasena vibhavadiṭṭhiyo bhaveyyunti attho. Attānudiṭṭhiyā rūpaṃ attato",
  "atk-s0517a:1634_5": "samanupassati, vedanaṃ… saññaṃ… saṅkhāre… viññāṇaṃ attato samanupassatīti pañcasu",
  "atk-s0517a:1634_6": "rūpādito attano anaññattā tesu ucchinnesu attā ucchinnoti gahaṇato pañca vibhavadiṭṭhiyoti",
  "atk-s0517a:1634_7": "vuttaṃ. Sesesu pañcadasasu ṭhānesu rūpādito attano aññattā tesu ucchinnesupi “attā",
  "atk-s0517a:1634_8": "sassatoti gahaṇato pannarasa bhavadiṭṭhiyoti vuttaṃ.",
  "atk-s0517a:1635_0": "Micchādiṭṭhiyā “sabbāva tā vibhavadiṭṭhiyo”ti ucchedavasena pavattattā antavānantavādiṭṭhīsu",
  "atk-s0517a:1635_1": "parittārammaṇaappamāṇārammaṇajhānalābhino dibbacakkhunā rūpadhātuyā cavitvā satte",
  "atk-s0517a:1635_2": "aññattha upapanne passitvā bhavadiṭṭhiṃ apassitvā vibhavadiṭṭhiṃ gaṇhanti. Tasmā",
  "atk-s0517a:1635_3": "tattha siyā bhavadiṭṭhiyo, siyā vibhavadiṭṭhiyoti vuttaṃ. Hoti ca na ca hotīti ettha",
  "atk-s0517a:1635_4": "hoti cāti bhavadiṭṭhi, na ca hotīti vibhavadiṭṭhi. Neva hoti na na hotīti ettha neva",
  "atk-s0517a:1635_5": "hotīti vibhavadiṭṭhi, na na hotīti bhavadiṭṭhi. Tasmā tattha “siyā”ti vuttaṃ.",
  "atk-s0517a:1636_0": "Pubbantānudiṭṭhiyā ekaccasassatikā sassatañca paññapenti, asassatañca paññapenti.",
  "atk-s0517a:1636_1": "Tasmā sā bhavadiṭṭhi ca vibhavadiṭṭhi ca hoti. Cattāro antānantikā antānantaṃ attānaṃ",
  "atk-s0517a:1636_2": "paññapenti. Tasmā sā attānudiṭṭhisadisā bhavadiṭṭhi ca vibhavadiṭṭhi ca. Cattāro",
  "atk-s0517a:1636_3": "amarāvikkhepikā bhavadiṭṭhiṃ vā vibhavadiṭṭhiṃ vā nissāya vācāvikkhepaṃ āpajjanti,",
  "atk-s0517a:1636_4": "avasesā pana bhavadiṭṭhiyova. Tasmā te te sandhāya “siyā”ti vuttaṃ. Aparantānudiṭṭhiyā",
  "atk-s0517a:1636_5": "satta ucchedavādā vibhavadiṭṭhiyo, avasesā bhavadiṭṭhiyo. Tasmā te te sandhāya “siyā”ti",
  "atk-s0517a:1636_6": "vuttaṃ. Saññojanikadiṭṭhiyā sabbadiṭṭhīnaṃ vasena “siyā”ti vuttaṃ. Ahanti mānavinibandhāya",
  "atk-s0517a:1636_7": "diṭṭhiyā cakkhādīnaṃ ahanti gahitattā tesaṃ vināse attā vinaṭṭho hotīti sabbāva tā",
  "atk-s0517a:1636_8": "vibhavadiṭṭhiyoti vuttaṃ. Attānudiṭṭhiyo viya mamanti mānavinibandhāya diṭṭhiyā cakkhādito",
  "atk-s0517a:1636_9": "attano aññattā tesaṃ vināsepi attā na vinassatīti sabbāva tā bhavadiṭṭhiyoti vuttaṃ.",
  "atk-s0517a:1636_10": "Lokavādapaṭisaṃyuttāya diṭṭhiyā “sassato attā ca loko cā”tiādinā nayena vuttattā",
  "atk-s0517a:1636_11": "bhavavibhavadiṭṭhi pākaṭāyeva. Ettāvatā assādadiṭṭhādikā vibhavadiṭṭhipariyosānā",
  "atk-s0517a:1636_12": "soḷasa diṭṭhiyo tīṇisatañca diṭṭhābhinivesā niddiṭṭhā honti. Attānudiṭṭhi ca sakkāyadiṭṭhi",
  "atk-s0517a:1636_13": "ca attavādapaṭisaññuttā diṭṭhi ca atthato ekā pariyāyena tividhā vuttā. Saññojanikā",
  "atk-s0517a:1636_14": "pana diṭṭhi avatthābhedena sabbāpi diṭṭhiyo honti.",
  "atk-s0517a:1637_0": "Idāni sabbāva tā diṭṭhiyo assādadiṭṭhiyotiādi aññena pariyāyena yathāyogaṃ diṭṭhisaṃsandanā.",
  "atk-s0517a:1637_1": "Tattha sabbāva tā diṭṭhiyoti yathāvuttā anavasesā diṭṭhiyo. Diṭṭhirāgarattattā taṇhāssādanissitattā",
  "atk-s0517a:1637_2": "ca assādadiṭṭhiyo, attasinehānugatattā attānudiṭṭhiyo, viparītadassanattā micchādiṭṭhiyo,",
  "atk-s0517a:1637_3": "khandhavatthukattā sakkāyadiṭṭhiyo, ekekassa antassa gahitattā antaggāhikā diṭṭhiyo,",
  "atk-s0517a:1637_4": "anatthasaṃyojanikattā saññojanikā diṭṭhiyo, attavādena yuttattā attavādapaṭisaṃyuttā",
  "atk-s0517a:1637_5": "diṭṭhiyoti imā satta diṭṭhiyo sabbadiṭṭhisaṅgāhikā, sesā pana nava diṭṭhiyo na sabbadiṭṭhisaṅgāhikā.",
  "atk-s0517a:1638_0": "Idāni vitthārato vuttā sabbāva tā diṭṭhiyo dvīsuyeva diṭṭhīsu saṅkhipitvā sattānaṃ",
  "atk-s0517a:1638_1": "diṭṭhidvayanissayaṃ dassento bhavañca diṭṭhintigāthamāha. Sabbāpi hi tā diṭṭhiyo",
  "atk-s0517a:1638_2": "bhavadiṭṭhī vā honti vibhavadiṭṭhī vā. Bhavañca diṭṭhiṃ vibhavañca diṭṭhinti ettha",
  "atk-s0517a:1638_3": "pana ca-saddo diṭṭhimeva samuccinoti, na nissayaṃ. Na hi eko bhavavibhavadiṭṭhidvayaṃ",
  "atk-s0517a:1638_4": "nissayati. Yathāha – “iti bhavadiṭṭhisannissitā vā sattā honti vibhavadiṭṭhisannissitā",
  "atk-s0517a:1638_5": "vā”ti. Takkikāti takkena vadantīti takkikā. Te hi diṭṭhigatikā sabhāvapaṭivedhapaññāya",
  "atk-s0517a:1638_6": "abhāvā kevalaṃ takkena vattanti. Yepi ca jhānalābhino abhiññālābhino vā diṭṭhiṃ gaṇhanti,",
  "atk-s0517a:1638_7": "tepi takketvā gahaṇato takkikā eva. Nissitāseti nissitāti attho. Ekameva padaṃ, “se”ti",
  "atk-s0517a:1638_8": "nipātamattaṃ vā. Tesaṃ nirodhamhi na hatthi ñāṇanti diṭṭhinissayassa kāraṇavacanametaṃ.",
  "atk-s0517a:1638_9": "Sakkāyadiṭṭhinirodhe nibbāne yasmā tesaṃ ñāṇaṃ natthi, tasmā etaṃ diṭṭhidvayaṃ nissitāti",
  "atk-s0517a:1638_10": "attho. “Na hi atthi ñāṇa”nti ettha hi-kāro kāraṇopadese nipāto. Yatthāyaṃ loko viparītasaññīti",
  "atk-s0517a:1638_11": "yattha sukhe nirodhamhi ayaṃ sadevako loko “dukkha”miti viparītasaññī hoti, tasmiṃ",
  "atk-s0517a:1638_12": "nirodhamhi na hatthi ñāṇanti sambandho. Dukkhamiti viparītasaññitāya idaṃ suttaṃ –",
  "atk-s0517a:1639": "“Rūpā saddā rasā gandhā, phassā dhammā ca kevalā;",
  "atk-s0517a:1640": "Iṭṭhā kantā manāpā ca, yāvatatthīti vuccati.",
  "atk-s0517a:1641": "“Sadevakassa lokassa, ete vo sukhasammatā;",
  "atk-s0517a:1642": "Yattha cete nirujjhanti, taṃ nesaṃ dukkhasammataṃ.",
  "atk-s0517a:1643": "“Sukhanti diṭṭhamariyehi, sakkāyassuparodhanaṃ;",
  "atk-s0517a:1644": "Paccanīkamidaṃ hoti, sabbalokena passataṃ.",
  "atk-s0517a:1645": "“Yaṃ pare sukhato āhu, tadariyā āhu dukkhato;",
  "atk-s0517a:1646": "Yaṃ pare dukkhato āhu, tadariyā sukhato vidū.",
  "atk-s0517a:1647": "“Passa dhammaṃ durājānaṃ, sampamūḷhetthaviddasu;",
  "atk-s0517a:1648": "Nivutānaṃ tamo hoti, andhakāro apassataṃ.",
  "atk-s0517a:1649": "“Satañca vivaṭaṃ hoti, āloko passatāmiva;",
  "atk-s0517a:1650": "Santike na vijānanti, magā dhammassakovidā.",
  "atk-s0517a:1651": "“Bhavarāgaparetehi, bhavasotānusāribhi;",
  "atk-s0517a:1652": "Māradheyyānupannehi, nāyaṃ dhammo susambudho.",
  "atk-s0517a:1653": "“Ko nu aññatra ariyebhi, padaṃ sambuddhumarahati;",
  "atk-s0517a:1654": "Yaṃ padaṃ sammadaññāya, parinibbanti anāsavā”ti. ;",
  "atk-s0517a:1655_0": "149. Idāni sabbāsaṃ diṭṭhīnaṃ diṭṭhidvayabhāvaṃ diṭṭhisamugghātakañca sammādiṭṭhiṃ",
  "atk-s0517a:1655_1": "suttato dassetukāmo, dvīhi bhikkhaveti suttaṃ āhari. Tattha devāti brahmānopi vuccanti.",
  "atk-s0517a:1655_2": "Olīyantīti saṅkucanti. Atidhāvantīti atikkamitvā gacchanti. Cakkhumantoti paññavanto.",
  "atk-s0517a:1655_3": "Ca-saddo atirekattho. Bhavārāmāti bhavo ārāmo abhiramaṭṭhānaṃ etesanti bhavārāmā.",
  "atk-s0517a:1655_4": "Bhavaratāti bhave abhiratā. Bhavasammuditāti bhavena santuṭṭhā. Desiyamāneti tathāgatena",
  "atk-s0517a:1655_5": "vā tathāgatasāvakena vā desiyamāne. Na pakkhandatīti dhammadesanaṃ vā bhavanirodhaṃ",
  "atk-s0517a:1655_6": "vā na pavisati. Na pasīdatīti tattha pasādaṃ na pāpuṇāti. Na santiṭṭhatīti tattha",
  "atk-s0517a:1655_7": "na patiṭṭhāti. Nādhimuccatīti tattha ghanabhāvaṃ na pāpuṇāti. Ettāvatā sassatadiṭṭhi vuttā.",
  "atk-s0517a:1656_0": "Aṭṭīyamānāti dukkhaṃ pāpuṇamānā. Harāyamānāti lajjaṃ pāpuṇamānā. Jigucchamānāti jigucchaṃ",
  "atk-s0517a:1656_1": "pāpuṇamānā. Vibhavaṃ abhinandantīti ucchedaṃ paṭicca tussanti, ucchedaṃ patthayantīti",
  "atk-s0517a:1656_2": "vā attho. Kirāti anussavanatthe nipāto. Bhoti ālapanametaṃ. Santanti nibbutaṃ. Paṇītanti",
  "atk-s0517a:1656_3": "dukkhābhāvato paṇītaṃ, padhānabhāvaṃ nītanti vā paṇītaṃ. Yāthāvanti yathāsabhāvaṃ.",
  "atk-s0517a:1656_4": "Ettāvatā ucchedadiṭṭhi vuttā.",
  "atk-s0517a:1657_0": "Idhāti imasmiṃ sāsane. Bhūtanti hetuto sañjātaṃ khandhapañcakasaṅkhātaṃ dukkhaṃ.",
  "atk-s0517a:1657_1": "Bhūtato passatīti idaṃ bhūtaṃ dukkhanti passati. Nibbidāyāti vipassanatthāya. Virāgāyāti",
  "atk-s0517a:1657_2": "ariyamaggatthāya. Nirodhāyāti nibbānatthāya. Paṭipanno hotīti tadanurūpaṃ paṭipadaṃ",
  "atk-s0517a:1657_3": "paṭipanno hoti. Evaṃ passantīti iminā pakārena pubbabhāge lokiyañāṇena, paṭivedhakāle",
  "atk-s0517a:1657_4": "lokuttarañāṇena passanti. Ettāvatā sammādiṭṭhi vuttā.",
  "atk-s0517a:1658_0": "Idāni dvīhi gāthāhi tassā sammādiṭṭhiyā ānisaṃsaṃ dasseti. Tattha yo bhūtaṃ bhūtato",
  "atk-s0517a:1658_1": "disvāti dukkhaṃ pariññābhisamayena abhisametvāti attho. Bhūtassa ca atikkamanti nirodhaṃ",
  "atk-s0517a:1658_2": "sacchikiriyābhisamayena abhisametvāti attho. Yathābhūtedhimuccatīti maggabhāvanābhisamayavasena",
  "atk-s0517a:1658_3": "yathāsabhāve nirodhe “etaṃ santaṃ, etaṃ paṇīta”nti adhimuccati. Bhavataṇhā parikkhayāti",
  "atk-s0517a:1658_4": "samudayassa pahānenāti attho. Asatipi cettha saccānaṃ nānābhisamayatte “disvā”ti",
  "atk-s0517a:1658_5": "pubbakālikavacanaṃ saddhiṃ pubbabhāgapaṭipadāya vohāravasena vuttanti veditabbaṃ.",
  "atk-s0517a:1658_6": "Na hi pubbaṃ passitvā pacchā adhimuccati. Catusaccābhisamayo samānakālameva hoti.",
  "atk-s0517a:1658_7": "Samānakālepi vā pubbakālikāni padāni bhavantīti na doso. Sa veti ekaṃsena so arahaṃ.",
  "atk-s0517a:1658_8": "Bhūtapariññātoti dukkhaṃ pariññātavā. Vītataṇhoti vigatataṇho. Bhavābhaveti khuddake",
  "atk-s0517a:1658_9": "ca mahante ca bhave. Vuddhiatthepi hi a-kārassa sambhavato abhavoti mahābhavo. So",
  "atk-s0517a:1658_10": "pana khuddakamahantabhāvo upādāyupādāya veditabbo. Atha vā bhaveti sassate. Abhaveti",
  "atk-s0517a:1658_11": "ucchede. Tadubhayepi diṭṭhirāgābhāvena vītataṇho. Bhūtassa vibhavāti vaṭṭadukkhassa",
  "atk-s0517a:1658_12": "samucchedā. Nāgacchati punabbhavanti arahato parinibbānaṃ vuttaṃ.",
  "atk-s0517a:1659_0": "150. Tayo puggalātiādi micchādiṭṭhikagarahaṇatthaṃ sammādiṭṭhikapasaṃsanatthaṃ vuttaṃ.",
  "atk-s0517a:1659_1": "Tattha virūpabhāvaṃ pannā gatā diṭṭhi etesanti vipannadiṭṭhī. Sundarabhāvaṃ pannā",
  "atk-s0517a:1659_2": "gatā diṭṭhi etesanti sampannadiṭṭhī. Titthiyoti titthaṃ vuccati diṭṭhi, taṃ paṭipannattā",
  "atk-s0517a:1659_3": "titthe sādhu, titthaṃ yassa atthīti vā titthiyo. Ito bahiddhā pabbajjūpagato. Titthiyasāvakoti",
  "atk-s0517a:1659_4": "tesaṃ diṭṭhānugatimāpanno gahaṭṭho. Yo ca micchādiṭṭhikoti tadubhayabhāvaṃ anupagantvā",
  "atk-s0517a:1659_5": "yāya kāyaci diṭṭhiyā micchādiṭṭhiko.",
  "atk-s0517a:1660_0": "Tathāgatoti sammāsambuddho. Paccekabuddhopi ettheva saṅgahito. Tathāgatasāvakoti",
  "atk-s0517a:1660_1": "maggappatto phalappatto ca. Yo ca sammādiṭṭhikoti tadubhayavinimutto lokiyasammādiṭṭhiyā sammādiṭṭhiko.",
  "atk-s0517a:1661_0": "Gāthāsu kodhanoti yo abhiṇhaṃ kujjhati, so. Upanāhīti tameva kodhaṃ vaḍḍhetvā upanandhanasīlo.",
  "atk-s0517a:1661_1": "Pāpamakkhīti lāmakabhūtamakkhavā. Māyāvīti katapāpapaṭicchādanavā. Vasaloti hīnajacco.",
  "atk-s0517a:1661_2": "Visuddhoti ñāṇadassanavisuddhiyā visuddho. Suddhataṃ gatoti maggaphalasaṅkhātaṃ suddhabhāvaṃ",
  "atk-s0517a:1661_3": "gato. Medhāvīti paññavā. Imāya gāthāya lokuttarasammādiṭṭhisampanno eva thomito.",
  "atk-s0517a:1662_0": "Vipannadiṭṭhiyo sampannadiṭṭhiyoti puggalavohāraṃ pahāya dhammameva garahanto thomento",
  "atk-s0517a:1662_1": "ca āha. Etaṃ mamāti taṇhāmaññanavasena diṭṭhi. Esohamasmīti mānamaññanamūlikā diṭṭhi.",
  "atk-s0517a:1662_2": "Eso me attāti diṭṭhimaññanameva.",
  "atk-s0517a:1663_0": "Etaṃ mamāti kā diṭṭhītiādīhi tissannaṃ vipannadiṭṭhīnaṃ vibhāgañca gaṇanañca kālasaṅgahañca",
  "atk-s0517a:1663_1": "pucchitvā vissajjanaṃ kataṃ. Tattha kā diṭṭhīti anekāsu diṭṭhīsu katamā diṭṭhīti",
  "atk-s0517a:1663_2": "attho. Katamantānuggahitāti pubbantāparantasaṅkhātakāladvaye katamena kālena anuggahitā,",
  "atk-s0517a:1663_3": "anubaddhāti attho. Yasmā “etaṃ mamā”ti parāmasanto “etaṃ mama ahosi, evaṃ mama ahosi,",
  "atk-s0517a:1663_4": "ettakaṃ mama ahosī”ti atītaṃ vatthuṃ apadisitvā parāmasati, tasmā pubbantānudiṭṭhi",
  "atk-s0517a:1663_5": "hoti. Pubbantānuggahitā ca tā diṭṭhiyo honti. Yasmā “esohamasmī”ti parāmasanto “imināhaṃ",
  "atk-s0517a:1663_6": "sīlena vā vatena vā tapena vā brahmacariyena vā esosmi visujjhissāmī”ti anāgataphalaṃ",
  "atk-s0517a:1663_7": "upādāya parāmasati, tasmā aparantānudiṭṭhi hoti. Aparantānuggahitā ca tā diṭṭhiyo",
  "atk-s0517a:1663_8": "honti. Yasmā “eso me attā”ti parāmasanto atītānāgataṃ upādinnasantatiṃ upādāya “eso",
  "atk-s0517a:1663_9": "me attā”ti parāmasati, sakkāyadiṭṭhivasena ca parāmasati, tasmā sakkāyadiṭṭhi hoti.",
  "atk-s0517a:1663_10": "Pubbantāparantānuggahitā ca tā diṭṭhiyo honti. Yasmā pana sakkāyadiṭṭhippamukhāyeva",
  "atk-s0517a:1663_11": "dvāsaṭṭhi diṭṭhiyo honti, sakkāyadiṭṭhisamugghāteneva ca dvāsaṭṭhi diṭṭhiyo samugghātaṃ",
  "atk-s0517a:1663_12": "gacchanti, tasmā sakkāyadiṭṭhippamukhena dvāsaṭṭhi diṭṭhigatānīti vuttā, sakkāyadiṭṭhippamukhena",
  "atk-s0517a:1663_13": "sakkāyadiṭṭhidvārena dvāsaṭṭhi diṭṭhigatāni hontīti attho. Sakkāyadiṭṭhippamukhānīti",
  "atk-s0517a:1663_14": "pāṭho sundarataro. Sakkāyadiṭṭhi pamukhā ādi etesanti sakkāyadiṭṭhippamukhāni. Kāni",
  "atk-s0517a:1663_15": "tāni? Dvāsaṭṭhi diṭṭhigatāni.",
  "atk-s0517a:1664_0": "“Kā diṭṭhī”ti pucchāya vīsativatthukā attānudiṭṭhi, vīsativatthukā sakkāyadiṭṭhīti",
  "atk-s0517a:1664_1": "vissajjanaṃ. “Kati diṭṭhiyo”ti pucchāya sakkāyadiṭṭhippamukhāni dvāsaṭṭhi diṭṭhigatānīti",
  "atk-s0517a:1664_2": "vissajjanaṃ. Sāyeva pana sakkāyadiṭṭhi “eso me attā”ti vacanasāmaññena attānudiṭṭhīti",
  "atk-s0517a:1664_3": "vuttā. Tassā vuttāya attavādapaṭisaññuttā diṭṭhipi vuttāyeva hoti.",
  "atk-s0517a:1665_0": "151. Ye keci, bhikkhavetiādisuttāharaṇaṃ sampannadiṭṭhipuggalasambandhena sampannadiṭṭhipuggalavibhāgadassanatthaṃ",
  "atk-s0517a:1665_1": "kataṃ. Tattha niṭṭhaṃ gatāti maggañāṇavasena sammāsambuddho bhagavāti nicchayaṃ gatā,",
  "atk-s0517a:1665_2": "nibbematikāti attho. Niṭṭhāgatāti pāṭho samāsapadaṃ hoti, attho pana soyeva. Diṭṭhisampannāti",
  "atk-s0517a:1665_3": "diṭṭhiyā sundarabhāvaṃ gatā. Idha niṭṭhāti imissā kāmadhātuyā parinibbānaṃ. Idha",
  "atk-s0517a:1665_4": "vihāya niṭṭhāti imaṃ kāmabhavaṃ vijahitvā suddhāvāsabrahmaloke parinibbānaṃ. Sattakkhattuparamassāti",
  "atk-s0517a:1665_5": "sattakkhattuṃparamā sattavāraparamā bhavūpapatti attabhāvaggahaṇaṃ assa, tato paraṃ",
  "atk-s0517a:1665_6": "aṭṭhamaṃ bhavaṃ nādiyatīti sattakkhattuparamo. Tassa sattakkhattuparamassa sotāpannassa.",
  "atk-s0517a:1665_7": "Kolaṃkolassāti kulato kulaṃ gacchatīti kolaṃkolo. Sotāpattiphalasacchikiriyato hi",
  "atk-s0517a:1665_8": "paṭṭhāya nīce kule upapatti nāma natthi, mahābhogakulesuyeva nibbattatīti attho.",
  "atk-s0517a:1665_9": "Tassa kolaṃkolassa sotāpannassa. Ekabījissāti khandhabījaṃ nāma kathitaṃ. Yassa hi",
  "atk-s0517a:1665_10": "sotāpannassa ekaṃyeva khandhabījaṃ atthi, ekaṃ attabhāvaggahaṇaṃ, so ekabījī nāma.",
  "atk-s0517a:1665_11": "Tassa ekabījissa sotāpannassa. Bhagavatā gahitanāmavasenevetāni etesaṃ nāmāni. Ettakañhi",
  "atk-s0517a:1665_12": "ṭhānaṃ gato sattakkhattuparamo nāma hoti, ettakaṃ kolaṃkolo, ettakaṃ ekabījīti bhagavatā",
  "atk-s0517a:1665_13": "etesaṃ nāmaṃ gahitaṃ. Bhagavā hi “ayaṃ ettakaṃ ṭhānaṃ gamissati, ayaṃ ettakaṃ ṭhānaṃ",
  "atk-s0517a:1665_14": "gamissatī”ti ñatvā tesaṃ tāni tāni nāmāni aggahesi. Mudupañño hi sotāpanno satta",
  "atk-s0517a:1665_15": "bhave nibbattento sattakkhattuparamo nāma, majjhimapañño paraṃ chaṭṭhaṃ bhavaṃ nibbattento",
  "atk-s0517a:1665_16": "kolaṃkolo nāma, tikkhapañño ekaṃ bhavaṃ nibbattento ekabījī nāma. Taṃ panetaṃ tesaṃ",
  "atk-s0517a:1665_17": "mudumajjhimatikkhapaññataṃ pubbahetu niyameti. Ime tayopi sotāpannā kāmabhavavasena",
  "atk-s0517a:1665_18": "vuttā, rūpārūpabhave pana bahukāpi paṭisandhiyo gaṇhanti. Sakadāgāmissāti paṭisandhivasena",
  "atk-s0517a:1665_19": "sakiṃ kāmabhavaṃ āgacchatīti sakadāgāmī. Tassa sakadāgāmissa. Diṭṭheva dhamme arahāti",
  "atk-s0517a:1665_20": "imasmiṃyeva attabhāve arahā. Arahantipi pāṭho. Idha niṭṭhāti kāmabhavaṃ saṃsaranteyeva",
  "atk-s0517a:1665_21": "sandhāya vuttaṃ. Rūpārūpabhave uppannā pana ariyā kāmabhave na uppajjanti, tattheva parinibbāyanti.",
  "atk-s0517a:1666_0": "Antarāparinibbāyissāti āyuvemajjhassa antarāyeva kilesaparinibbānena parinibbāyanato",
  "atk-s0517a:1666_1": "antarāparinibbāyī. So pana uppannasamanantarā parinibbāyī, āyuvemajjhaṃ appatvā parinibbāyī,",
  "atk-s0517a:1666_2": "āyuvemajjhaṃ patvā parinibbāyīti tividho hoti. Tassa antarāparinibbāyissa anāgāmino.",
  "atk-s0517a:1666_3": "Upahaccaparinibbāyissāti āyuvemajjhaṃ atikkamitvā vā kālakiriyaṃ upagantvā vā kilesaparinibbānena",
  "atk-s0517a:1666_4": "parinibbāyantassa anāgāmino. Asaṅkhāraparinibbāyissāti asaṅkhārena appayogena adhimattappayogaṃ",
  "atk-s0517a:1666_5": "akatvāva kilesaparinibbānena parinibbāyanadhammassa anāgāmino. Sasaṅkhāraparinibbāyissāti",
  "atk-s0517a:1666_6": "sasaṅkhārena dukkhena kasirena adhimattappayogaṃ katvāva kilesaparinibbānena parinibbāyanadhammassa",
  "atk-s0517a:1666_7": "anāgāmino. Uddhaṃsotassa akaniṭṭhagāminoti uddhaṃvāhibhāvena uddhamassa taṇhāsotaṃ",
  "atk-s0517a:1666_8": "vaṭṭasotaṃ vāti uddhaṃsoto, uddhaṃ vā gantvā paṭilabhitabbato uddhamassa maggasotanti",
  "atk-s0517a:1666_9": "uddhaṃsoto, akaniṭṭhaṃ gacchatīti akaniṭṭhagāmī. Tassa uddhaṃsotassa akaniṭṭhagāmino",
  "atk-s0517a:1666_10": "anāgāmissa. Ayaṃ pana anāgāmī catuppabhedo – yo avihato paṭṭhāya cattāro brahmaloke",
  "atk-s0517a:1666_11": "sodhetvā akaniṭṭhaṃ gantvā parinibbāyati, ayaṃ uddhaṃsoto akaniṭṭhagāmī nāma. Yo",
  "atk-s0517a:1666_12": "heṭṭhā tayo brahmaloke sodhetvā sudassībrahmaloke ṭhatvā parinibbāyati, ayaṃ uddhaṃsoto",
  "atk-s0517a:1666_13": "na akaniṭṭhagāmī nāma. Yo ito akaniṭṭhameva gantvā parinibbāyati, ayaṃ na uddhaṃsoto",
  "atk-s0517a:1666_14": "akaniṭṭhagāmī nāma. Yo heṭṭhā catūsu brahmalokesu tattha tattheva parinibbāyati,",
  "atk-s0517a:1666_15": "ayaṃ na uddhaṃsoto na akaniṭṭhagāmī nāmāti. Ime pañca anāgāmino suddhāvāsaṃ gahetvā",
  "atk-s0517a:1666_16": "vuttā. Anāgāmino pana rūparāgārūparāgānaṃ appahīnattā ākaṅkhamānā sesarūpārūpabhavesupi",
  "atk-s0517a:1666_17": "nibbattanti. Suddhāvāse nibbattā pana aññattha na nibbattanti. Aveccappasannāti ariyamaggavasena",
  "atk-s0517a:1666_18": "jānitvā bujjhitvā acalappasādena pasannā. Sotāpannāti ariyamaggasotaṃ āpannā. Iminā",
  "atk-s0517a:1666_19": "sabbepi ariyaphalaṭṭhā puggalā gahitāti.",
  "atk-s0517a:1667": "Bhavavibhavadiṭṭhiniddesavaṇṇanā niṭṭhitā.",
  "atk-s0517a:1668": "Saddhammappakāsiniyā paṭisambhidāmaggaṭṭhakathāya",
  "atk-s0517a:1669": "Diṭṭhikathāvaṇṇanā niṭṭhitā.",
  "atk-s0517a:1670": "3. Ānāpānassatikathā",
  "atk-s0517a:1671": "1. Gaṇanavāravaṇṇanā",
  "atk-s0517a:1672_0": "152. Idāni diṭṭhikathānantaraṃ kathitāya ānāpānassatikathāya apubbatthānuvaṇṇanā",
  "atk-s0517a:1672_1": "anuppattā. Ayañhi ānāpānassatikathā diṭṭhikathāya suviditadiṭṭhādīnavassa micchādiṭṭhimalavisodhanena",
  "atk-s0517a:1672_2": "suvisuddhacittassa yathābhūtāvabodhāya samādhibhāvanā sukarā hoti, sabbasamādhibhāvanāsu",
  "atk-s0517a:1672_3": "ca sabbasabbaññubodhisattānaṃ bodhimūle imināva samādhinā samāhitacittānaṃ yathābhūtāvabodhato",
  "atk-s0517a:1672_4": "ayameva samādhibhāvanā padhānāti ca diṭṭhikathānantaraṃ kathitā. Tattha soḷasavatthukaṃ",
  "atk-s0517a:1672_5": "ānāpānassatisamādhiṃ bhāvayato samadhikāni dve ñāṇasatāni uppajjantīti ñāṇagaṇanuddeso,",
  "atk-s0517a:1672_6": "aṭṭha paripanthe ñāṇānītiādi ñāṇagaṇananiddeso, katamāni aṭṭha paripanthe ñāṇānītiādi.",
  "atk-s0517a:1672_7": "Imāni ekavīsati vimuttisukhe ñāṇānītipariyantaṃ sabbañāṇānaṃ vitthāraniddeso, ante",
  "atk-s0517a:1672_8": "soḷasavatthukaṃ ānāpānassatisamādhiṃ bhāvayatotiādi nigamananti evaṃ tāva pāḷivavatthānaṃ veditabbaṃ.",
  "atk-s0517a:1673_0": "Tattha gaṇanuddese gaṇanavāre tāva soḷasavatthukanti dīghaṃ rassaṃ sabbakāyapaṭisaṃvedī",
  "atk-s0517a:1673_1": "passambhayaṃ kāyasaṅkhāranti kāyānupassanācatukkaṃ, pītipaṭisaṃvedī sukhapaṭisaṃvedī",
  "atk-s0517a:1673_2": "cittasaṅkhārapaṭisaṃvedī passambhayaṃ cittasaṅkhāranti vedanānupassanācatukkaṃ, cittapaṭisaṃvedī",
  "atk-s0517a:1673_3": "abhippamodayaṃ cittaṃ samādahaṃ cittaṃ vimocayaṃ cittanti cittānupassanācatukkaṃ,",
  "atk-s0517a:1673_4": "aniccānupassī virāgānupassī nirodhānupassī paṭinissaggānupassīti dhammānupassanācatukkanti",
  "atk-s0517a:1673_5": "imesaṃ catunnaṃ catukkānaṃ vasena soḷasa vatthūni patiṭṭhā ārammaṇāni assāti soḷasavatthuko.",
  "atk-s0517a:1673_6": "Taṃ soḷasavatthukaṃ. Samāsavasena panettha vibhattilopo kato. Ānanti abbhantaraṃ",
  "atk-s0517a:1673_7": "pavisanavāto. Apānanti bahinikkhamanavāto. Keci pana vipariyāyena vadanti. Apānañhi",
  "atk-s0517a:1673_8": "apetaṃ ānatoti apānanti vuccati, niddese pana nā-kārassa dīghattamajjhupekkhitvā",
  "atk-s0517a:1673_9": "āpānanti. Tasmiṃ ānāpāne sati ānāpānassati, assāsapassāsapariggāhikāya satiyā etaṃ",
  "atk-s0517a:1673_10": "adhivacanaṃ. Ānāpānassatiyā yutto samādhi, ānāpānassatiyaṃ vā samādhi ānāpānassatisamādhi.",
  "atk-s0517a:1673_11": "Bhāvayatoti nibbedhabhāgiyaṃ bhāventassa. Samadhikānīti saha adhikena vattantīti",
  "atk-s0517a:1673_12": "samadhikāni, sātirekānīti attho. Ma-kāro panettha padasandhikaro. Keci pana “saṃadhikānī”ti",
  "atk-s0517a:1673_13": "vadanti. Evaṃ sati dve ñāṇasatāniyeva adhikānīti āpajjati, taṃ na yujjati. Imāni",
  "atk-s0517a:1673_14": "hi vīsatiadhikāni dve ñāṇasatāni hontīti.",
  "atk-s0517a:1674_0": "Paripanthe ñāṇānīti paripanthaṃ ārammaṇaṃ katvā pavattañāṇāni. Tathā upakāre upakkilese",
  "atk-s0517a:1674_1": "ñāṇāni. Vodāne ñāṇānīti vodāyati, tena cittaṃ parisuddhaṃ hotīti vodānaṃ. Kiṃ taṃ?",
  "atk-s0517a:1674_2": "Ñāṇaṃ. “Vodānañāṇānī”ti vattabbe “sutamaye ñāṇa”ntiādīsu viya “vodāne ñāṇānī”ti vuttaṃ.",
  "atk-s0517a:1674_3": "Sato sampajāno hutvā karotīti satokārī, tassa satokārissa ñāṇāni. Nibbidāñāṇānīti",
  "atk-s0517a:1674_4": "nibbidābhūtāni ñāṇāni. Nibbidānulomañāṇānīti nibbidāya anukūlāni ñāṇāni. Nibbidānulomiñāṇānītipi",
  "atk-s0517a:1674_5": "pāṭho, nibbidānulomo etesaṃ atthīti nibbidānulomīti attho. Nibbidāpaṭippassaddhiñāṇānīti",
  "atk-s0517a:1674_6": "nibbidāya paṭippassaddhiyaṃ ñāṇāni. Vimuttisukhe ñāṇānīti vimuttisukhena sampayuttāni ñāṇāni.",
  "atk-s0517a:1675_0": "Katamāni aṭṭhātiādīhi paripanthaupakārānaṃ paṭipakkhavipakkhayugalattā tesu ñāṇāni",
  "atk-s0517a:1675_1": "saheva niddiṭṭhāni. Kāmacchandanekkhammādīni heṭṭhā vuttatthāni. Upakāranti ca liṅgavipallāsavasena",
  "atk-s0517a:1675_2": "napuṃsakavacanaṃ kataṃ. Sabbepi akusalā dhammāti vuttāvasesā ye keci akusalā dhammā.",
  "atk-s0517a:1675_3": "Tathā sabbepi nibbedhabhāgiyā kusalā dhammā. “Paripantho upakāra”nti ca taṃ tadeva",
  "atk-s0517a:1675_4": "apekkhitvā ekavacanaṃ kataṃ. Ettha ca paripanthe ñāṇāni ca upakāre ñāṇāni ca pucchitvā",
  "atk-s0517a:1675_5": "tesaṃ ārammaṇāneva vissajjitvā teheva tāni vissajjitāni hontīti tadārammaṇāni ñāṇāni",
  "atk-s0517a:1675_6": "nigametvā dassesi. Upakkilese ñāṇādīsupi eseva nayo.",
  "atk-s0517a:1676": "Gaṇanavāravaṇṇanā niṭṭhitā.",
  "atk-s0517a:1677": "2. Soḷasañāṇaniddesavaṇṇanā",
  "atk-s0517a:1678_0": "153. Soḷasahi ākārehīti ubhayapakkhavasena vuttehi soḷasahi ñāṇakoṭṭhāsehi. Uducitaṃ",
  "atk-s0517a:1678_1": "cittaṃ samuducitanti upacārabhūmiyaṃ cittaṃ uddhaṃ ucitaṃ, sammā uddhaṃ ucitaṃ, uparūpari",
  "atk-s0517a:1678_2": "kataparicayaṃ sammā uparūpari kataparicayanti attho. Udujitaṃ cittaṃ samudujitantipi",
  "atk-s0517a:1678_3": "pāṭho. Uparibhāvāya jitaṃ, uparibhāvakarehi vā ñāṇehi jitaṃ udujitaṃ. Samudujitanti",
  "atk-s0517a:1678_4": "samā uparibhāvāya, uparibhāvakarehi vā ñāṇehi jitaṃ. Samāti cettha visamabhāvapaṭikkhepo.",
  "atk-s0517a:1678_5": "Imasmiṃ pāṭhe u, du-iti dve dve upasaggā honti. Urūjitaṃ cittaṃ sammārūjitantipi",
  "atk-s0517a:1678_6": "pāṭho. Etthāpi jitatthoyeva. Urū arūti idaṃ pana nipātamattamevāti vadanti. Vīṇopamaṭṭhakathāya",
  "atk-s0517a:1678_7": "tajjitaṃ sutajjitanti ca attho vutto, so idha na yujjati. Ekatte santiṭṭhatīti upacārabhūmiyaṃ",
  "atk-s0517a:1678_8": "tāva nānārammaṇavikkhepābhāvena ekatte patiṭṭhāti. Niyyānāvaraṇaṭṭhena nīvaraṇāti",
  "atk-s0517a:1678_9": "ettha aratipi sabbepi akusalā āvaraṇaṭṭhena nīvaraṇāti vuttā. Niyyānāvaraṇaṭṭhenāti",
  "atk-s0517a:1678_10": "niyyānānaṃ āgamanamaggapidahanaṭṭhena. Niyyānavāraṇaṭṭhenātipi pāṭho, niyyānānaṃ",
  "atk-s0517a:1678_11": "paṭikkhepanaṭṭhenāti attho. Nekkhammaṃ ariyānaṃ niyyānanti maggaṭṭhānaṃ ariyānaṃ",
  "atk-s0517a:1678_12": "niyyānasaṅkhātassa ariyamaggassa hetuttā phalūpacārena ariyānaṃ niyyānaṃ. Tena ca",
  "atk-s0517a:1678_13": "hetubhūtena maggakkhaṇe ariyā niyyanti nigacchanti. Keci pana “niyyānanti maggo”ti",
  "atk-s0517a:1678_14": "vadanti. Idha upacārassa adhippetattā maggakkhaṇe ca ālokasaññāya sabbakusaladhammānañca",
  "atk-s0517a:1678_15": "abhāvā taṃ na yujjati. Nivutattāti paṭicchannattā. Nappajānātīti puggalavasena vuttaṃ.",
  "atk-s0517a:1679_0": "Visuddhacittassāti upacārabhūmiyaṃyeva. Khaṇikasamodhānāti cittakkhaṇe cittakkhaṇe",
  "atk-s0517a:1679_1": "uppajjanato khaṇo etesaṃ atthīti khaṇikā, upakkilesā, khaṇikānaṃ samodhāno samāgamo",
  "atk-s0517a:1679_2": "pabandho khaṇikasamodhāno. Tasmā khaṇikasamodhānā, uppajjamānā upakkilesā khaṇikappabandhavasena",
  "atk-s0517a:1679_3": "khaṇikaparamparāvasena uppajjanti, na ekacittakkhaṇavasenāti vuttaṃ hoti.",
  "atk-s0517a:1680": "Soḷasañāṇaniddesavaṇṇanā niṭṭhitā.",
  "atk-s0517a:1681": "3. Upakkilesañāṇaniddesavaṇṇanā",
  "atk-s0517a:1682": "Paṭhamacchakkaṃ",
  "atk-s0517a:1683_0": "154. Paṭhamacchakke assāsādimajjhapariyosānanti abbhantarapavisanavātassa nāsikaggaṃ",
  "atk-s0517a:1683_1": "vā mukhanimittaṃ vā ādi, hadayaṃ majjhaṃ, nābhi pariyosānaṃ. Taṃ tassa ādimajjhapariyosānaṃ",
  "atk-s0517a:1683_2": "satiyā anugacchato yogissa ṭhānanānattānugamanena cittaṃ ajjhattaṃ vikkhepaṃ gacchati,",
  "atk-s0517a:1683_3": "taṃ ajjhattavikkhepagataṃ cittaṃ ekatte asaṇṭhahanato samādhissa paripantho. Passāsādimajjhapariyosānanti",
  "atk-s0517a:1683_4": "bahinikkhamanavātassa nābhi ādi, hadayaṃ majjhaṃ, nāsikaggaṃ vā mukhanimittaṃ vā",
  "atk-s0517a:1683_5": "bahiākāso vā pariyosānaṃ. Yojanā panettha vuttanayeneva veditabbā. Assāsapaṭikaṅkhanā",
  "atk-s0517a:1683_6": "nikantitaṇhācariyāti “nāsikāvātāyattamidaṃ kammaṭṭhāna”nti sallakkhetvā oḷārikoḷārikassa",
  "atk-s0517a:1683_7": "assāsassa patthanāsaṅkhātā nikāmanā eva taṇhāpavatti. Taṇhāpavattiyā sati ekatte",
  "atk-s0517a:1683_8": "asaṇṭhahanato samādhissa paripantho. Passāsapaṭikaṅkhanā nikantīti puna assāsapubbakassa",
  "atk-s0517a:1683_9": "passāsassa patthanāsaṅkhātā nikanti. Sesaṃ vuttanayeneva yojetabbaṃ. Assāsenābhitunnassāti",
  "atk-s0517a:1683_10": "atidīghaṃ atirassaṃ vā assāsaṃ karontassa assāsamūlakassa kāyacittakilamathassa sabbhāvato",
  "atk-s0517a:1683_11": "tena assāsena viddhassa pīḷitassa. Passāsapaṭilābhe mucchanāti assāsena pīḷitattāyeva",
  "atk-s0517a:1683_12": "passāse assādasaññino passāsaṃ patthayato tasmiṃ passāsapaṭilābhe rajjanā. Passāsamūlakepi eseva nayo.",
  "atk-s0517a:1684_0": "Vuttasseva atthassa anuvaṇṇanatthaṃ vuttesu gāthābandhesu anugacchanāti anugacchamānā.",
  "atk-s0517a:1684_1": "Satīti ajjhattabahiddhāvikkhepahetubhūtā sati. Vikkhipati anena cittanti vikkhepo.",
  "atk-s0517a:1684_2": "Ko so? Assāso. Ajjhattaṃ vikkhepo ajjhattavikkhepo, tassa ākaṅkhanā ajjhattavikkhepākaṅkhanā,",
  "atk-s0517a:1684_3": "asammāmanasikāravasena ajjhattavikkhepakassa assāsassa ākaṅkhanāti vuttaṃ hoti. Eteneva",
  "atk-s0517a:1684_4": "nayena bahiddhāvikkhepapatthanā veditabbā. Yehīti yehi upakkilesehi. Vikkhippamānassāti",
  "atk-s0517a:1684_5": "vikkhipiyamānassa vikkhepaṃ āpādiyamānassa. No ca cittaṃ vimuccatīti cittaṃ assāsapassāsārammaṇe",
  "atk-s0517a:1684_6": "ca nādhimuccati, paccanīkadhammehi ca na vimuccati. Cittaṃ no ca vimuccati parapattiyā",
  "atk-s0517a:1684_7": "ca hontīti sambandho. Vimokkhaṃ appajānantāti so vā añño vā ārammaṇādhimuttivimokkhañca",
  "atk-s0517a:1684_8": "paccanīkavimuttivimokkhañca evaṃ appajānantā. Parapattiyāti parapaccayaṃ parasaddahanaṃ",
  "atk-s0517a:1684_9": "arahanti, na attapaccakkhaṃ ñāṇanti “parapaccayikā”ti vattabbe “parapattiyā”ti vuttaṃ. Attho pana soyeva.",
  "atk-s0517a:1685": "Dutiyacchakkaṃ",
  "atk-s0517a:1686_0": "155. Dutiyacchakke nimittanti assāsapassāsānaṃ phusanaṭṭhānaṃ. Assāsapassāsā hi dīghanāsikassa",
  "atk-s0517a:1686_1": "nāsāpuṭaṃ ghaṭṭentā pavattanti, rassanāsikassa uttaroṭṭhaṃ. Yadi hi ayaṃ yogī taṃ",
  "atk-s0517a:1686_2": "nimittameva āvajjati, tassa nimittameva āvajjamānassa assāse cittaṃ vikampati, na",
  "atk-s0517a:1686_3": "patiṭṭhātīti attho. Tassa tasmiṃ citte appatiṭṭhite samādhissa abhāvato taṃ vikampanaṃ",
  "atk-s0517a:1686_4": "samādhissa paripantho. Yadi assāsameva āvajjati, tassa cittaṃ abbhantarapavesanavasena",
  "atk-s0517a:1686_5": "vikkhepaṃ āvahati, nimitte na patiṭṭhāti, tasmā nimitte vikampati. Iminā nayena sesesupi",
  "atk-s0517a:1686_6": "yojanā kātabbā. Gāthāsu vikkhippateti vikkhipīyati vikkhepaṃ āpādīyati.",
  "atk-s0517a:1687": "Tatiyacchakkaṃ",
  "atk-s0517a:1688_0": "156. Tatiyacchakke atītānudhāvanaṃ cittanti phusanaṭṭhānaṃ atikkamitvā gataṃ assāsaṃ",
  "atk-s0517a:1688_1": "vā passāsaṃ vā anugacchamānaṃ cittaṃ. Vikkhepānupatitanti vikkhepena anugataṃ, vikkhepaṃ",
  "atk-s0517a:1688_2": "vā sayaṃ anupatitaṃ anugataṃ. Anāgatapaṭikaṅkhanaṃ cittanti phusanaṭṭhānaṃ appattaṃ",
  "atk-s0517a:1688_3": "assāsaṃ vā passāsaṃ vā paṭikaṅkhamānaṃ paccāsīsamānaṃ cittaṃ. Vikampitanti tasmiṃ",
  "atk-s0517a:1688_4": "appatiṭṭhāneneva vikkhepena vikampitaṃ. Līnanti atisithilavīriyatādīhi saṅkucitaṃ.",
  "atk-s0517a:1688_5": "Kosajjānupatitanti kusītabhāvānugataṃ. Atipaggahitanti accāraddhavīriyatādīhi atiussāhitaṃ.",
  "atk-s0517a:1688_6": "Uddhaccānupatitanti vikkhepānugataṃ. Abhinatanti assādavatthūsu bhusaṃ nataṃ allīnaṃ.",
  "atk-s0517a:1688_7": "Apanatanti nirassādavatthūsu patihataṃ, tato apagataṃ vā, apagatanataṃ vā, na tato",
  "atk-s0517a:1688_8": "apagatanti attho. Rāgānupatitanti ettha assāsapassāsanimittaṃ manasikaroto uppannapītisukhe",
  "atk-s0517a:1688_9": "vā pubbe hasitalapitakīḷitavatthūsu vā rāgo anupatati. Byāpādānupatitanti ettha manasikāre",
  "atk-s0517a:1688_10": "nirassādagatacittassa uppannadomanassavasena vā pubbe samudāciṇṇesu āghātavatthūsu",
  "atk-s0517a:1688_11": "vā byāpādo anupatati. Gāthāsu na samādhiyatīti na samāhitaṃ hoti. Adhicittanti cittasīsena",
  "atk-s0517a:1688_12": "niddiṭṭho adhiko samādhi.",
  "atk-s0517a:1689_0": "157. Ettāvatā tīhi chakkehi aṭṭhārasa upakkilese niddisitvā idāni tesaṃ upakkilesānaṃ",
  "atk-s0517a:1689_1": "samādhissa paripanthabhāvasādhanena ādīnavaṃ dassento puna assāsādimajjhapariyosānantiādimāha.",
  "atk-s0517a:1689_2": "Tattha kāyopi cittampi sāraddhā ca hontīti vikkhepasamuṭṭhānarūpānaṃ vasena rūpakāyopi,",
  "atk-s0517a:1689_3": "vikkhepasantativasena cittampi mahatā khobhena khubhitā sadarathā ca honti. Tato",
  "atk-s0517a:1689_4": "mandatarena iñjitā kampitā, tato mandatarena phanditā calitā honti. Balavāpi majjhimopi",
  "atk-s0517a:1689_5": "mandopi khobho hotiyeva, na sakkā khobhena na bhavitunti vuttaṃ hoti. Cittaṃ vikampitattāti",
  "atk-s0517a:1689_6": "cittassa vikampitattā. Gāthāsu paripuṇṇā abhāvitāti yathā paripuṇṇā hoti, tathā abhāvitā.",
  "atk-s0517a:1689_7": "Iñjitoti kampito. Phanditoti mandakampito. Heṭṭhā nīvaraṇānaṃ anantarattā “imehi",
  "atk-s0517a:1689_8": "ca pana nīvaraṇehī”ti accantasamīpanidassanavacanaṃ kataṃ. Idha pana nigamane nīvaraṇānaṃ",
  "atk-s0517a:1689_9": "santarattā tehi ca pana nīvaraṇehīti parammukhanidassanavacanaṃ kataṃ.",
  "atk-s0517a:1690": "Upakkilesañāṇaniddesavaṇṇanā niṭṭhitā.",
  "atk-s0517a:1691": "4. Vodānañāṇaniddesavaṇṇanā",
  "atk-s0517a:1692_0": "158. Vodāne ñāṇānīti visuddhañāṇāni. Taṃ vivajjayitvāti yaṃ pubbe vuttaṃ atītānudhāvanaṃ",
  "atk-s0517a:1692_1": "cittaṃ vikkhepānupatitaṃ, taṃ vivajjayitvāti sambandhitabbaṃ. Ekaṭṭhāne samādahatīti",
  "atk-s0517a:1692_2": "assāsapassāsānaṃ phusanaṭṭhāne samaṃ ādahati patiṭṭhāpeti. Tattheva adhimocetīti",
  "atk-s0517a:1692_3": "ekaṭṭhāneti vutte assāsapassāsānaṃ phusanaṭṭhāneyeva sanniṭṭhapeti sanniṭṭhānaṃ karoti.",
  "atk-s0517a:1692_4": "Paggaṇhitvāti dhammavicayapītisambojjhaṅgabhāvanāya paggahetvā. Viniggaṇhitvāti passaddhisamādhiupekkhāsambojjhaṅgabhāvanāya",
  "atk-s0517a:1692_5": "viniggaṇhitvā. “Satindriyavīriyindriyehi paggahetvā, satindriyasamādhindriyehi viniggahetvā”tipi",
  "atk-s0517a:1692_6": "vadanti. Sampajāno hutvāti asubhabhāvanādīhi. Puna sampajāno hutvāti mettābhāvanādīhi.",
  "atk-s0517a:1692_7": "Yena rāgena anupatitaṃ, yena byāpādena anupatitaṃ, taṃ pajahatīti sambandho. Taṃ",
  "atk-s0517a:1692_8": "cittaṃ īdisanti sampajānanto tappaṭipakkhena rāgaṃ pajahati, byāpādaṃ pajahatīti",
  "atk-s0517a:1692_9": "vā attho. Parisuddhanti nirupakkilesaṃ. Pariyodātanti pabhassaraṃ. Ekattagataṃ hotīti",
  "atk-s0517a:1692_10": "taṃ taṃ visesaṃ pattassa taṃ taṃ ekattaṃ gataṃ hoti.",
  "atk-s0517a:1693_0": "Katame te ekattāti idha yujjamānāyujjamānepi ekatte ekato katvā pucchati. Dānūpasaggupaṭṭhānekattanti",
  "atk-s0517a:1693_1": "dānavatthusaṅkhātassa dānassa upasaggo vosajjanaṃ dānūpasaggo, dānavatthupariccāgacetanā.",
  "atk-s0517a:1693_2": "Tassa upaṭṭhānaṃ ārammaṇakaraṇavasena upagantvā ṭhānaṃ dānūpasaggupaṭṭhānaṃ, tadeva",
  "atk-s0517a:1693_3": "ekattaṃ, tena vā ekattaṃ ekaggabhāvo dānūpasaggupaṭṭhānekattaṃ. Dānavosaggupaṭṭhānekattanti",
  "atk-s0517a:1693_4": "pāṭho sundarataro, so evattho. Etena paduddhāravasena cāgānussatisamādhi vutto. Paduddhāravasena",
  "atk-s0517a:1693_5": "vuttopi cesa itaresaṃ tiṇṇampi ekattānaṃ upanissayapaccayo hoti, tasmā idha niddiṭṭhanti",
  "atk-s0517a:1693_6": "vadanti. Visākhāpi hi mahāupāsikā āha – “idha, bhante, disāsu vassaṃvuṭṭhā bhikkhū",
  "atk-s0517a:1693_7": "sāvatthiṃ āgacchissanti bhagavantaṃ dassanāya, te bhagavantaṃ upasaṅkamitvā pucchissanti",
  "atk-s0517a:1693_8": "‘itthannāmo, bhante, bhikkhu kālaṅkato, tassa kā gati, ko abhisamparāyo’ti? Taṃ bhagavā",
  "atk-s0517a:1693_9": "byākarissati sotāpattiphale vā sakadāgāmiphale vā anāgāmiphale vā arahatte vā. Tyāhaṃ",
  "atk-s0517a:1693_10": "upasaṅkamitvā pucchissāmi ‘āgatapubbā nu kho, bhante, tena ayyena sāvatthī’ti? Sace",
  "atk-s0517a:1693_11": "me vakkhanti ‘āgatapubbā tena bhikkhunā sāvatthī’ti. Niṭṭhamettha gacchissāmi nissaṃsayaṃ",
  "atk-s0517a:1693_12": "paribhuttaṃ tena ayyena vassikasāṭikā vā āgantukabhattaṃ vā gamikabhattaṃ vā gilānabhattaṃ",
  "atk-s0517a:1693_13": "vā gilānupaṭṭhākabhattaṃ vā gilānabhesajjaṃ vā dhuvayāgu vāti. Tassā me tadanussarantiyā",
  "atk-s0517a:1693_14": "pāmojjaṃ jāyissati, pamuditāya pīti jāyissati, pītimanāya kāyo passambhissati, passaddhakāyā",
  "atk-s0517a:1693_15": "sukhaṃ vedayissāmi, sukhiniyā cittaṃ samādhiyissati, sā me bhavissati indriyabhāvanā",
  "atk-s0517a:1693_16": "balabhāvanā bojjhaṅgabhāvanā”ti. Atha vā ekattesu paṭhamaṃ upacārasamādhivasena vuttaṃ,",
  "atk-s0517a:1693_17": "dutiyaṃ appanāsamādhivasena, tatiyaṃ vipassanāvasena, catutthaṃ maggaphalavasenāti",
  "atk-s0517a:1693_18": "veditabbaṃ. Samathassa nimittaṃ samathanimittaṃ. Vayo bhaṅgo eva lakkhaṇaṃ vayalakkhaṇaṃ.",
  "atk-s0517a:1693_19": "Nirodho nibbānaṃ. Sesametesu tīsu vuttanayeneva yojetabbaṃ.",
  "atk-s0517a:1694_0": "Cāgādhimuttānanti dāne adhimuttānaṃ. Adhicittanti vipassanāpādakasamādhi. Vipassakānanti",
  "atk-s0517a:1694_1": "bhaṅgānupassanato paṭṭhāya tīhi anupassanāhi saṅkhāre vipassantānaṃ. Ariyapuggalānanti",
  "atk-s0517a:1694_2": "aṭṭhannaṃ. Dutiyādīni tīṇi ekattāni ānāpānassativasena sesakammaṭṭhānavasena ca yujjanti.",
  "atk-s0517a:1694_3": "Catūhi ṭhānehīti catūhi kāraṇehi. Samādhivipassanāmaggaphalānaṃ vasena “ekattagataṃ",
  "atk-s0517a:1694_4": "cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita”nti",
  "atk-s0517a:1694_5": "uddesapadāni. “Paṭhamassa jhānassa ko ādī”tiādīni tesaṃ uddesapadānaṃ vitthāretukamyatāpucchāpubbaṅgamāni",
  "atk-s0517a:1694_6": "niddesapadāni. Tattha paṭipadāvisuddhipakkhandanti paṭipadā eva nīvaraṇamalavisodhanato",
  "atk-s0517a:1694_7": "visuddhi, taṃ paṭipadāvisuddhiṃ pakkhandaṃ paviṭṭhaṃ. Upekkhānubrūhitanti tatramajjhattupekkhāya",
  "atk-s0517a:1694_8": "brūhitaṃ vaḍḍhitaṃ. Ñāṇena ca sampahaṃsitanti pariyodāpakena ñāṇena sampahaṃsitaṃ",
  "atk-s0517a:1694_9": "pariyodāpitaṃ visodhitaṃ. Paṭipadāvisuddhi nāma sasambhāriko upacāro, upekkhānubrūhanā",
  "atk-s0517a:1694_10": "nāma appanā, sampahaṃsanā nāma paccavekkhaṇāti evameke vaṇṇayanti. Yasmā pana “ekattagataṃ",
  "atk-s0517a:1694_11": "cittaṃ paṭipadāvisuddhipakkhandañceva hotī”tiādi vuttaṃ, tasmā antoappanāyameva āgamanavasena",
  "atk-s0517a:1694_12": "paṭipadāvisuddhi, tatramajjhattupekkhāya kiccavasena upekkhānubrūhanā, dhammānaṃ",
  "atk-s0517a:1694_13": "anativattanādibhāvasādhanena pariyodāpakassa ñāṇassa kiccanipphattivasena sampahaṃsanā",
  "atk-s0517a:1694_14": "veditabbā. Kathaṃ? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo",
  "atk-s0517a:1694_15": "tassa jhānassa paripantho, tato cittaṃ visujjhati, visuddhattā āvaraṇavirahitaṃ hutvā",
  "atk-s0517a:1694_16": "majjhimaṃ samathanimittaṃ paṭipajjati. Majjhimaṃ samathanimittaṃ nāma samappavatto",
  "atk-s0517a:1694_17": "appanāsamādhiyeva. Tadanantaraṃ pana purimacittaṃ ekasantatipariṇāmanayena tathattaṃ",
  "atk-s0517a:1694_18": "upagacchamānaṃ majjhimaṃ samathanimittaṃ paṭipajjati nāma. Evaṃ paṭipannattā tathattupagamanena",
  "atk-s0517a:1694_19": "tattha pakkhandati nāma. Evaṃ tāva purimacitte vijjamānākāranipphādikā paṭhamassa",
  "atk-s0517a:1694_20": "jhānassa uppādakkhaṇeyeva āgamanavasena paṭipadāvisuddhi veditabbā. Evaṃ visuddhassa",
  "atk-s0517a:1694_21": "pana tassa puna visodhetabbābhāvato visodhane byāpāraṃ akaronto visuddhaṃ cittaṃ",
  "atk-s0517a:1694_22": "ajjhupekkhati nāma. Samathabhāvūpagamanena samathapaṭipannassa puna samādāne byāpāraṃ",
  "atk-s0517a:1694_23": "akaronto samathapaṭipannaṃ ajjhupekkhati nāma. Samathapaṭipannabhāvato eva cassa",
  "atk-s0517a:1694_24": "kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ akaronto",
  "atk-s0517a:1694_25": "ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena upekkhānubrūhanā veditabbā.",
  "atk-s0517a:1695_0": "Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā",
  "atk-s0517a:1695_1": "aññamaññaṃ anativattamānā hutvā pavattā, yāni ca saddhādīni indriyāni nānākilesehi",
  "atk-s0517a:1695_2": "vimuttattā vimuttirasena ekarasāni hutvā pavattāni, yaṃ cesa tadupagaṃ tesaṃ anativattanaekarasabhāvānaṃ",
  "atk-s0517a:1695_3": "anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te",
  "atk-s0517a:1695_4": "ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā",
  "atk-s0517a:1695_5": "sampahaṃsitattā visodhitattā pariyodāpitattā nipphannā, tasmā dhammānaṃ anativattanādibhāvasādhanena",
  "atk-s0517a:1695_6": "pariyodāpakassa ñāṇassa kiccanipphattivasena sampahaṃsanā veditabbāti vuttaṃ. Tattha",
  "atk-s0517a:1695_7": "yasmā upekkhāvasena ñāṇaṃ pākaṭaṃ hoti, yathāha – “tathāpaggahitaṃ cittaṃ sādhukaṃ",
  "atk-s0517a:1695_8": "ajjhupekkhati, upekkhāvasena paññāvasena paññindriyaṃ adhimattaṃ hoti. Upekkhāvasena",
  "atk-s0517a:1695_9": "nānattakilesehi cittaṃ vimuccati, vimokkhavasena paññāvasena paññindriyaṃ adhimattaṃ",
  "atk-s0517a:1695_10": "hoti. Vimuttattā te dhammā ekarasā honti, ekarasaṭṭhena bhāvanā”ti. Tasmā ñāṇakiccabhūtā",
  "atk-s0517a:1695_11": "sampahaṃsanā pariyosānanti vuttā.",
  "atk-s0517a:1696_0": "Evaṃ tivattagatantiādīni tasseva cittassa thomanavacanāni. Tattha evaṃ tivattagatanti",
  "atk-s0517a:1696_1": "evaṃ yathāvuttena vidhinā paṭipadāvisuddhipakkhandanaupekkhānubrūhanāñāṇasampahaṃsanāvasena",
  "atk-s0517a:1696_2": "tividhabhāvaṃ gataṃ. Vitakkasampannanti kilesakkhobhavirahitattā vitakkena sundarabhāvaṃ",
  "atk-s0517a:1696_3": "pannaṃ gataṃ. Cittassa adhiṭṭhānasampannanti tasmiṃyeva ārammaṇe cittassa nirantarappavattisaṅkhātena",
  "atk-s0517a:1696_4": "adhiṭṭhānena sampannaṃ anūnaṃ. Yathā adhiṭṭhānavasiyaṃ adhiṭṭhānanti jhānappavatti,",
  "atk-s0517a:1696_5": "tathā idhāpi cittassa adhiṭṭhānanti cittekaggatāpi yujjati. Tena hi ekasmiṃyeva ārammaṇe",
  "atk-s0517a:1696_6": "cittaṃ adhiṭṭhāti, na ettha vikkhipatīti. “Samādhisampanna”nti visuṃ vuttattā pana",
  "atk-s0517a:1696_7": "vuttanayeneva gahetabbaṃ. Atha vā samādhisseva jhānasaṅgahitattā cittassa adhiṭṭhānasampannanti",
  "atk-s0517a:1696_8": "jhānaṅgapañcakavasena vuttaṃ. Samādhisampannanti indriyasaṅgahitattā indriyapañcakavasena,",
  "atk-s0517a:1696_9": "dutiyajjhānādīsu pana alabbhamānāni padāni pahāya labbhamānakavasena pītisampannantiādi vuttaṃ.",
  "atk-s0517a:1697_0": "Aniccānupassanādīsu aṭṭhārasasu mahāvipassanāsu vitakkādayo paripuṇṇāyeva tāsaṃ kāmāvacarattā.",
  "atk-s0517a:1697_1": "Etāsu ca appanāya abhāvato paṭipadāvisuddhiādayo khaṇikasamādhivasena yojetabbā.",
  "atk-s0517a:1697_2": "Catūsu maggesu paṭhamajjhānikavasena vitakkādīnaṃ labbhanato labbhamānakavaseneva",
  "atk-s0517a:1697_3": "vitakkādayo paripuṇṇā vuttā. Dutiyajjhānikādīsu hi maggesu vitakkādayo jhānesu viya",
  "atk-s0517a:1697_4": "parihāyantīti. Ettāvatā terasa vodānañāṇāni vitthārato niddiṭṭhāni honti. Kathaṃ?",
  "atk-s0517a:1697_5": "Ekaṭṭhāne samādahanena tattheva adhimuccanena kosajjappajahanena uddhaccappajahanena",
  "atk-s0517a:1697_6": "rāgappajahanena byāpādappajahanena sampayuttāni cha ñāṇāni, catūhi ekattehi sampayuttāni",
  "atk-s0517a:1697_7": "cattāri ñāṇāni, paṭipadāvisuddhiupekkhānubrūhanāsampahaṃsanāhi sampayuttāni tīṇi",
  "atk-s0517a:1697_8": "ñāṇānīti evaṃ terasa ñāṇāni niddiṭṭhāni.",
  "atk-s0517a:1698_0": "159. Evaṃ santepi ānāpānassatisamādhibhāvanāvasena tesaṃ nipphattiṃ dassetukāmo tāni",
  "atk-s0517a:1698_1": "ñāṇāni anigametvāva nimittaṃ assāsapassāsātiādinā nayena codanāpubbaṅgamaṃ ānāpānassatisamādhibhāvanāvidhiṃ",
  "atk-s0517a:1698_2": "dassetvā ante tāni ñāṇāni nigametvā dassesi. Tattha nimittaṃ vuttameva. Anārammaṇāmekacittassāti",
  "atk-s0517a:1698_3": "anārammaṇā ekacittassa. Ma-kāro panettha padasandhikaro. Anārammaṇamekacittassātipi",
  "atk-s0517a:1698_4": "pāṭho, ekassa cittassa ārammaṇaṃ na bhavantīti attho. Tayo dhammeti nimittādayo tayo",
  "atk-s0517a:1698_5": "dhamme. Bhāvanāti ānāpānassatisamādhibhāvanā. Kathanti paṭhamaṃ vuttāya codanāgāthāya",
  "atk-s0517a:1698_6": "anantaraṃ vuttāya parihāragāthāya atthaṃ kathetukamyatāpucchā. Na cimeti na ca ime.",
  "atk-s0517a:1698_7": "Na cametipi pāṭho, soyeva padacchedo. Kathaṃ na ca aviditā honti, kathaṃ na ca cittaṃ",
  "atk-s0517a:1698_8": "vikkhepaṃ gacchatīti evaṃ kathaṃ saddo sesehi pañcahi yojetabbo. Padhānañca paññāyatīti",
  "atk-s0517a:1698_9": "ānāpānassatisamādhibhāvanārambhakaṃ vīriyaṃ sandissati. Vīriyañhi padahanti tenāti",
  "atk-s0517a:1698_10": "padhānanti vuccati. Payogañca sādhetīti nīvaraṇavikkhambhakaṃ jhānañca yogī nipphādeti.",
  "atk-s0517a:1698_11": "Jhānañhi nīvaraṇavikkhambhanāya payuñjīyatīti payogoti vuttaṃ. Visesamadhigacchatīti",
  "atk-s0517a:1698_12": "saṃyojanappahānakaraṃ maggañca paṭilabhati. Maggo hi samathavipassanānaṃ ānisaṃsattā",
  "atk-s0517a:1698_13": "visesoti vutto. Visesassa ca pamukhabhūtattā ca-kārena samuccayo na kato.",
  "atk-s0517a:1699_0": "Idāni taṃ pucchitamatthaṃ upamāya sādhento seyyathāpi rukkhotiādimāha. Tassattho",
  "atk-s0517a:1699_1": "– yathā nāma kakacena phālanatthaṃ vāsiyā tacchitvā rukkho phālanakāle niccalabhāvatthaṃ",
  "atk-s0517a:1699_2": "same bhūmipadese payogakkhamaṃ katvā ṭhapito. Kakacenāti hatthakakacena. Āgateti",
  "atk-s0517a:1699_3": "rukkhaṃ phusitvā attano samīpabhāgaṃ āgate. Gateti rukkhaṃ phusitvā parabhāgaṃ gate.",
  "atk-s0517a:1699_4": "Vā-saddo samuccayattho. Na aviditā hontīti rukkhe kakacadantehi phuṭṭhaṃ purisena",
  "atk-s0517a:1699_5": "pekkhamānaṃ ṭhānaṃ appatvā tesaṃ āgamanagamanābhāvato sabbepi kakacadantā viditāva",
  "atk-s0517a:1699_6": "honti. Padhānanti rukkhacchedanavīriyaṃ. Payoganti rukkhacchedanakiriyaṃ. “Visesamadhigacchatī”ti",
  "atk-s0517a:1699_7": "vacanaṃ upamāya natthi. Upanibandhanā nimittanti upanibandhanāya satiyā nimittabhūtaṃ",
  "atk-s0517a:1699_8": "kāraṇabhūtaṃ nāsikaggaṃ vā mukhanimittaṃ vā. Upanibandhati etāya ārammaṇe cittanti",
  "atk-s0517a:1699_9": "upanibandhanā nāma sati. Nāsikagge vāti dīghanāsiko nāsikagge. Mukhanimitte vāti",
  "atk-s0517a:1699_10": "rassanāsiko uttaroṭṭhe. Uttaroṭṭho hi mukhe satiyā nimittanti mukhanimittanti vutto.",
  "atk-s0517a:1699_11": "Āgateti phuṭṭhaṭṭhānato abbhantaraṃ āgate. Gateti phuṭṭhaṭṭhānato bahiddhā gate.",
  "atk-s0517a:1699_12": "Na aviditā hontīti phusanaṭṭhānaṃ appatvā assāsapassāsānaṃ āgamanagamanābhāvato sabbepi",
  "atk-s0517a:1699_13": "te viditā eva honti. Kammaniyaṃ hotīti yena vīriyena kāyopi cittampi kammaniyaṃ bhāvanākammakkhamaṃ",
  "atk-s0517a:1699_14": "bhāvanākammayoggaṃ hoti. Idaṃ vīriyaṃ padhānaṃ nāmāti phalena kāraṇaṃ vuttaṃ hoti.",
  "atk-s0517a:1699_15": "Upakkilesā pahīyantīti vikkhambhanavasena nīvaraṇāni pahīyanti. Vitakkā vūpasammantīti",
  "atk-s0517a:1699_16": "nānārammaṇacārino anavaṭṭhitā vitakkā upasamaṃ gacchanti. Yena jhānena upakkilesā",
  "atk-s0517a:1699_17": "pahīyanti, vitakkā vūpasammanti. Ayaṃ payogoti payogamapekkhitvā pulliṅganiddeso",
  "atk-s0517a:1699_18": "kato. Saññojanā pahīyantīti taṃtaṃmaggavajjhā saññojanā samucchedappahānena pahīyanti.",
  "atk-s0517a:1699_19": "Anusayā byantīhontīti pahīnānaṃ puna anuppattidhammakattā vigato uppādanto vā vayanto",
  "atk-s0517a:1699_20": "vā etesanti byantā, pubbe abyantā byantā hontīti byantīhonti, vinassantīti attho.",
  "atk-s0517a:1699_21": "Saññojanappahānaṃ anusayappahānena hoti, na aññathāti dassanatthaṃ anusayappahānamāha.",
  "atk-s0517a:1699_22": "Yena maggena saññojanā pahīyanti anusayā byantīhonti, ayaṃ visesoti attho. Catutthacatukke",
  "atk-s0517a:1699_23": "ariyamaggassāpi niddiṭṭhattā idha ariyamaggo vutto. Ekacittassa ārammaṇadvayābhāvassa",
  "atk-s0517a:1699_24": "avuttepi siddhattā taṃ avissajjetvāva evaṃ ime tayo dhammā ekacittassa ārammaṇā na",
  "atk-s0517a:1699_25": "hontīti nigamanaṃ kataṃ.",
  "atk-s0517a:1700_0": "160. Idāni taṃ bhāvanāsiddhisādhakaṃ yogāvacaraṃ thunanto ānāpānassati yassāti gāthaṃ",
  "atk-s0517a:1700_1": "vatvā tassā niddesamāha. Tattha ānāpānassatiyo yathā buddhena desitā, tathā paripuṇṇā",
  "atk-s0517a:1700_2": "subhāvitā anupubbaṃ paricitā yassa atthi saṃvijjanti. So imaṃ lokaṃ pabhāseti. Kiṃ",
  "atk-s0517a:1700_3": "viya? Abbhā muttova candimā yathā abbhādīhi mutto candimā imaṃ okāsalokaṃ pabhāseti,",
  "atk-s0517a:1700_4": "tathā so yogāvacaro imaṃ khandhādilokaṃ pabhāsetīti gāthāya sambandho. “Abbhā muttova",
  "atk-s0517a:1700_5": "candimā”ti ca padassa niddese mahikādīnampi vuttattā ettha ādisaddalopo katoti veditabbo.",
  "atk-s0517a:1700_6": "Gāthāniddese no passāso no assāsoti so soyeva attho paṭisedhena visesetvā vutto.",
  "atk-s0517a:1700_7": "Upaṭṭhānaṃ satīti asammussanatāya tameva assāsaṃ upagantvā ṭhānaṃ sati nāmāti attho.",
  "atk-s0517a:1700_8": "Tathā passāsaṃ. Ettāvatā ānāpānesu sati ānāpānassatīti attho vutto hoti.",
  "atk-s0517a:1701_0": "Idāni sativaseneva “yassā”ti vuttaṃ puggalaṃ niddisitukāmo yo assasati, tassupaṭṭhāti.",
  "atk-s0517a:1701_1": "Yo passasati, tassupaṭṭhātīti vuttaṃ. Yo assasati, tassa sati assāsaṃ upagantvā tiṭṭhati.",
  "atk-s0517a:1701_2": "Yo passasati, tassa sati passāsaṃ upagantvā tiṭṭhatīti attho. Paripuṇṇāti jhānavipassanāmaggaparamparāya",
  "atk-s0517a:1701_3": "arahattamaggappattiyā paripuṇṇā. Teyeva hi jhānavipassanāmaggadhamme sandhāya pariggahaṭṭhenātiādimāha.",
  "atk-s0517a:1701_4": "Te hi dhammā iminā yoginā pariggayhamānattā pariggahā, tena pariggahaṭṭhena paripuṇṇā.",
  "atk-s0517a:1701_5": "Tattha sabbesaṃ cittacetasikānaṃ aññamaññaparivārattā parivāraṭṭhena paripuṇṇā. Bhāvanāpāripūrivasena",
  "atk-s0517a:1701_6": "paripūraṭṭhena paripuṇṇā. Catasso bhāvanātiādīni subhāvitāti vuttapadassa atthavasena",
  "atk-s0517a:1701_7": "vuttāni. Catasso bhāvanā heṭṭhā vuttāyeva. Yānīkatāti yuttayānasadisā katā. Vatthukatāti",
  "atk-s0517a:1701_8": "patiṭṭhaṭṭhena vatthusadisā katā. Anuṭṭhitāti paccupaṭṭhitā. Paricitāti samantato",
  "atk-s0517a:1701_9": "citā upacitā. Susamāraddhāti suṭṭhu samāraddhā sukatā. Yattha yattha ākaṅkhatīti",
  "atk-s0517a:1701_10": "yesu yesu jhānesu yāsu yāsu vipassanāsu sace icchati. Tattha tatthāti tesu tesu jhānesu",
  "atk-s0517a:1701_11": "tāsu tāsu vipassanāsu. Vasippattoti vasībhāvaṃ bahubhāvaṃ patto. Balappattoti samathavipassanābalappatto.",
  "atk-s0517a:1701_12": "Vesārajjappattoti visāradabhāvaṃ paṭubhāvaṃ patto. Te dhammāti samathavipassanā dhammā.",
  "atk-s0517a:1701_13": "Āvajjanapaṭibaddhāti āvajjanāyattā, āvajjitamatteyeva tassa santānena, ñāṇena vā",
  "atk-s0517a:1701_14": "sampayogaṃ gacchantīti attho. Ākaṅkhapaṭibaddhāti ruciāyattā, rocitamatteyeva vuttanayena",
  "atk-s0517a:1701_15": "sampayogaṃ gacchantīti attho. Manasikāro panettha āvajjanāya cittuppādo. Ākaṅkhanāya",
  "atk-s0517a:1701_16": "vevacanavasena atthavivaraṇatthaṃ vutto. Tena vuccati yānīkatāti evaṃ katattāyeva",
  "atk-s0517a:1701_17": "te yuttayānasadisā katā hontīti vuttaṃ hoti.",
  "atk-s0517a:1702_0": "Yasmiṃ yasmiṃ vatthusminti soḷasasu vatthūsu ekekasmiṃ. Svādhiṭṭhitanti suppatiṭṭhitaṃ.",
  "atk-s0517a:1702_1": "Sūpaṭṭhitāti suṭṭhu upaṭṭhitā. Sampayuttacittasatīnaṃ saheva sakasakakiccakaraṇato",
  "atk-s0517a:1702_2": "anulomapaṭilomavasena yojetvā te dve dhammā dassitā. Tena vuccati vatthukatāti evaṃ",
  "atk-s0517a:1702_3": "bhūtattāyeva katapatiṭṭhā hontīti vuttaṃ hoti. Yena yena cittaṃ abhinīharatīti pubbappavattito",
  "atk-s0517a:1702_4": "apanetvā yattha yattha bhāvanāvisese cittaṃ upaneti. Tena tena sati anuparivattatīti",
  "atk-s0517a:1702_5": "tasmiṃ tasmiṃyeva bhāvanāvisese sati anukūlā hutvā pubbappavattito nivattitvā pavattati.",
  "atk-s0517a:1702_6": "“Yena, tenā”ti cettha “yena bhagavā tenupasaṅkamī”tiādīsu viya bhummattho veditabbo.",
  "atk-s0517a:1702_7": "Tena vuccati anuṭṭhitāti evaṃ karaṇatoyeva taṃ taṃ bhāvanaṃ anugantvā ṭhitā hontīti",
  "atk-s0517a:1702_8": "vuttaṃ hoti. Ānāpānassatiyā satipadhānattā vatthukatānuṭṭhitapadesu satiyā saha yojanā katāti veditabbā.",
  "atk-s0517a:1703_0": "Yasmā pana paripuṇṇāyeva paricitā honti vaḍḍhitā laddhāsevanā, tasmā “paripuṇṇā”tipade",
  "atk-s0517a:1703_1": "vuttā tayo atthā “paricitā”tipadepi vuttā, catuttho visesatthopi vutto. Tattha satiyā",
  "atk-s0517a:1703_2": "pariggaṇhantoti sampayuttāya, pubbabhāgāya vā satiyā pariggahetabbe pariggaṇhanto",
  "atk-s0517a:1703_3": "yogī. Jināti pāpake akusale dhammeti samucchedavasena lāmake kilese jināti abhibhavati.",
  "atk-s0517a:1703_4": "Ayañca puggalādhiṭṭhānā dhammadesanā. Dhammesu hi jinantesu taṃdhammasamaṅgīpuggalopi",
  "atk-s0517a:1703_5": "jināti nāma. Te ca dhammā satiṃ avihāya attano pavattikkhaṇe jinitumāraddhā jitāti",
  "atk-s0517a:1703_6": "vuccanti yathā “bhuñjitumāraddho bhutto”ti vuccati. Lakkhaṇaṃ panettha saddasatthato",
  "atk-s0517a:1703_7": "veditabbaṃ. Evaṃ santepi “parijitā”ti vattabbe ja-kārassa ca-kāraṃ katvā “paricitā”ti",
  "atk-s0517a:1703_8": "vuttaṃ, yathā sammā gado assāti sugatoti atthavikappe da-kārassa ta-kāro niruttilakkhaṇena",
  "atk-s0517a:1703_9": "kato, evamidhāpi veditabbo. Imasmiṃ atthavikappe paricitāti padaṃ kattusādhanaṃ,",
  "atk-s0517a:1703_10": "purimāni tīṇi kammasādhanāni.",
  "atk-s0517a:1704_0": "Cattāro susamāraddhāti cattāro susamāraddhatthāti vuttaṃ hoti, atthasaddassa lopo",
  "atk-s0517a:1704_1": "daṭṭhabbo. Susamāraddhāti padassa atthāpi hi idha susamāraddhāti vuttāti veditabbā,",
  "atk-s0517a:1704_2": "susamāraddhadhammā vā. Caturatthabhedato cattāroti vuttāti veditabbā, na dhammabhedato.",
  "atk-s0517a:1704_3": "Yasmā pana subhāvitāyeva susamāraddhā honti, na aññe, tasmā tayo bhāvanatthā idhāpi",
  "atk-s0517a:1704_4": "vuttā. Āsevanatthopi tīsu vuttesu vuttoyeva hoti, tasmā taṃ avatvā tappaccanīkānaṃ",
  "atk-s0517a:1704_5": "susamūhatattho vutto. Paccanīkasamugghātena hi āraddhapariyosānaṃ paññāyati, tena",
  "atk-s0517a:1704_6": "susamāraddhassa sikhāppatto attho vutto hoti. Tattha tappaccanīkānanti tesaṃ jhānavipassanāmaggānaṃ",
  "atk-s0517a:1704_7": "paṭipakkhabhūtānaṃ. Kilesānanti kāmacchandādīnaṃ niccasaññādisampayuttānaṃ sakkāyadiṭṭhādīnañca.",
  "atk-s0517a:1704_8": "Susamūhatattāti vikkhambhanatadaṅgasamucchedavasena suṭṭhu samūhatattā nāsitattā.",
  "atk-s0517a:1704_9": "Potthakesu pana “susamugghātattā”ti likhanti, taṃ na sundaraṃ.",
  "atk-s0517a:1705_0": "161. Puna tasseva padassa aññampi atthavikappaṃ dassento susamantiādimāha. Tattha",
  "atk-s0517a:1705_1": "tattha jātāti tasmiṃ sikhāppattabhāvanāvisese jātā. Anavajjāti kilesānaṃ ārammaṇabhāvānupagamanena",
  "atk-s0517a:1705_2": "kilesadosavirahitā. Kusalāti jātivasena kusalā. Bodhipakkhiyāti bujjhanaṭṭhena bodhīti",
  "atk-s0517a:1705_3": "laddhanāmassa ariyassa pakkhe bhavattā bodhipakkhiyā. Pakkhe bhavattāti hi upakārabhāve",
  "atk-s0517a:1705_4": "ṭhitattā. Te ca “cattāro satipaṭṭhānā, cattāro sammappadhānā, cattāro iddhipādā,",
  "atk-s0517a:1705_5": "pañcindriyāni, pañca balāni, satta bojjhaṅgā, ariyo aṭṭhaṅgiko maggo”ti sattatiṃsa",
  "atk-s0517a:1705_6": "dhammā. Idaṃ samanti idaṃ maggakkhaṇe dhammajātaṃ samucchedavasena kilese sameti",
  "atk-s0517a:1705_7": "vināsetīti samaṃ nāma. Nirodho nibbānanti dukkhanirodhattā nirodho, vānasaṅkhātāya",
  "atk-s0517a:1705_8": "taṇhāya abhāvā nibbānaṃ. Idaṃ susamanti idaṃ nibbānaṃ sabbasaṅkhatavisamāpagatattā",
  "atk-s0517a:1705_9": "suṭṭhu samanti susamaṃ nāma. Ñātanti bodhipakkhiyasaṅkhātaṃ samaṃ asammohato ñāṇena",
  "atk-s0517a:1705_10": "ñātaṃ, nibbānasaṅkhātaṃ susamaṃ ārammaṇato ñāṇena ñātaṃ. Tadeva dvayaṃ teneva cakkhunā",
  "atk-s0517a:1705_11": "viya diṭṭhaṃ. Viditanti tadeva dvayaṃ santāne uppādanena ārammaṇakaraṇena ca paṭiladdhaṃ.",
  "atk-s0517a:1705_12": "Ñātaṃ viya paññāya sacchikataṃ phassitañca. “Asallīnaṃ asammuṭṭhā asāraddho ekagga”nti",
  "atk-s0517a:1705_13": "purimassa purimassa padassa atthappakāsanaṃ. Tattha āraddhanti paṭṭhapitaṃ. Asallīnanti",
  "atk-s0517a:1705_14": "asaṅkucitaṃ. Upaṭṭhitāti upagantvā ṭhitā. Asammuṭṭhāti avinaṭṭhā. Passaddhoti nibbuto.",
  "atk-s0517a:1705_15": "Asāraddhoti niddaratho. Samāhitanti samaṃ ṭhapitaṃ. Ekagganti avikkhittaṃ.",
  "atk-s0517a:1706_0": "“Cattāro susamāraddhā”tiādi sakalassa susamāraddhavacanassa mūlattho. “Atthi sama”ntiādi",
  "atk-s0517a:1706_1": "pana susamavacanassa, “ñāta”ntiādi āraddhavacanassa vikappatthā. Tatthāyaṃ padatthasaṃsandanā",
  "atk-s0517a:1706_2": "– “samā ca susamā ca samasusamā”ti vattabbe ekadesasarūpekasesaṃ katvā “susamā” icceva",
  "atk-s0517a:1706_3": "vuttā yathā nāmañca rūpañca nāmarūpañca nāmarūpanti. “Idaṃ samaṃ, idaṃ susama”nti",
  "atk-s0517a:1706_4": "pana anaññāpekkhaṃ katvā napuṃsakavacanaṃ kataṃ. Yasmā pana ñātampi diṭṭhanti vuccati,",
  "atk-s0517a:1706_5": "diṭṭhañca āraddhañca atthato ekaṃ. Viditasacchikataphassitāni pana ñātavevacanāni,",
  "atk-s0517a:1706_6": "tasmā ñātanti āraddhatthoyeva vutto hoti.",
  "atk-s0517a:1707_0": "Āraddhaṃ hoti vīriyaṃ asallīnanti ayaṃ pana āraddhavacanassa ujukatthoyeva. Upaṭṭhitā",
  "atk-s0517a:1707_1": "satītiādīni pana sampayuttavīriyassa upakārakadhammadassanatthaṃ vuttāni, na āraddhavacanassa",
  "atk-s0517a:1707_2": "atthadassanatthaṃ. Purimena atthena suṭṭhu samāraddhāti susamāraddhā ca, iminā atthena",
  "atk-s0517a:1707_3": "susamā āraddhāti susamāraddhā ca ekasese kate “susamāraddhā”ti vuccanti. Imamatthaṃ",
  "atk-s0517a:1707_4": "pariggahetvā “tena vuccati susamāraddhā”ti vuttaṃ.",
  "atk-s0517a:1708_0": "Anupubbanti yathānukkamenāti attho, pubbaṃ pubbaṃ anūti vuttaṃ hoti. Dīghaṃ assāsavasenāti",
  "atk-s0517a:1708_1": "dīghanti vuttaassāsavasena. Purimā purimāti purimā purimā sati. Etena pubbantipadassa",
  "atk-s0517a:1708_2": "attho vutto hoti. Pacchimā pacchimāti satiyeva. Etena anūtipadassa attho vutto hoti.",
  "atk-s0517a:1708_3": "Ubhayena pubbañca anu ca paricitāti attho vutto hoti. Upari soḷasa vatthūni vitthāretvā",
  "atk-s0517a:1708_4": "vacanato idha saṅkhipitvā “paṭinissaggānupassī”ti antimameva dassitaṃ. Yasmā sikhāppattabhāvanassa",
  "atk-s0517a:1708_5": "sabbāpi ānāpānassatiyo punappunaṃ yathāruci pavattanato anuparicitāpi honti. Tena",
  "atk-s0517a:1708_6": "vuttaṃ – “aññamaññaṃ paricitā ceva honti anuparicitā cā”ti.",
  "atk-s0517a:1709_0": "Yathatthāti yathāsabhāvatthā. Attadamathatthoti arahattamaggakkhaṇe attano nibbisevanattho.",
  "atk-s0517a:1709_1": "Samathatthoti sītibhāvattho. Parinibbāpanatthoti kilesaparinibbānena. Abhiññatthoti",
  "atk-s0517a:1709_2": "sabbadhammavasena. Pariññatthādayo maggañāṇakiccavasena. Saccābhisamayattho catunnaṃ",
  "atk-s0517a:1709_3": "saccānaṃ ekapaṭivedhadassanavasena. Nirodhe patiṭṭhāpakattho ārammaṇakaraṇavasena.",
  "atk-s0517a:1710_0": "Buddhotipadassa abhāvepi buddhenātipade yo so buddho, taṃ niddisitukāmena buddhoti",
  "atk-s0517a:1710_1": "vuttaṃ. Sayambhūti upadesaṃ vinā sayameva bhūto. Anācariyakoti sayambhūpadassa atthavivaraṇaṃ.",
  "atk-s0517a:1710_2": "Yo hi ācariyaṃ vinā saccāni paṭivijjhati, so sayambhū nāma hoti. Pubbe ananussutesūtiādi",
  "atk-s0517a:1710_3": "anācariyakabhāvassa atthappakāsanaṃ. Ananussutesūti ācariyaṃ ananussutesu. Sāmanti",
  "atk-s0517a:1710_4": "sayameva. Abhisambujjhīti bhusaṃ sammā paṭivijjhi. Tattha ca sabbaññutaṃ pāpuṇīti",
  "atk-s0517a:1710_5": "tesu ca saccesu sabbaññubhāvaṃ pāpuṇi. Yathā saccāni paṭivijjhantā sabbaññuno honti,",
  "atk-s0517a:1710_6": "tathā saccānaṃ paṭividdhattā evaṃ vuttaṃ. Sabbaññutaṃ pattotipi pāṭho. Balesu ca",
  "atk-s0517a:1710_7": "vasībhāvanti dasasu ca tathāgatabalesu issarabhāvaṃ pāpuṇi. Yo so evaṃ bhūto, so",
  "atk-s0517a:1710_8": "buddhoti vuttaṃ hoti. Tattha sabbesu dhammesu appaṭihatañāṇanimittānuttaravimokkhādhigamaparibhāvitaṃ",
  "atk-s0517a:1710_9": "khandhasantānaṃ upādāya paṇṇattiko, sabbaññutapadaṭṭhānaṃ vā saccābhisambodhimupādāya",
  "atk-s0517a:1710_10": "paṇṇattiko sattaviseso buddho. Ettāvatā atthato buddhavibhāvanā katā hoti.",
  "atk-s0517a:1711_0": "162. Idāni byañjanato vibhāvento buddhoti kenaṭṭhena buddhotiādimāha. Tattha yathā",
  "atk-s0517a:1711_1": "loke avagantā avagatoti vuccati, evaṃ bujjhitā saccānīti buddho. Yathā paṇṇasosā",
  "atk-s0517a:1711_2": "vātā paṇṇasusāti vuccanti, evaṃ bodhetā pajāyāti buddho. Sabbaññutāya buddhoti sabbadhammabujjhanasamatthāya",
  "atk-s0517a:1711_3": "buddhiyā buddhoti vuttaṃ hoti. Sabbadassāvitāya buddhoti sabbadhammānaṃ ñāṇacakkhunā",
  "atk-s0517a:1711_4": "diṭṭhattā buddhoti vuttaṃ hoti. Anaññaneyyatāya buddhoti aññena abodhanīyato sayameva",
  "atk-s0517a:1711_5": "buddhattā buddhoti vuttaṃ hoti. Visavitāya buddhoti nānāguṇavisavanato padumamiva",
  "atk-s0517a:1711_6": "vikasanaṭṭhena buddhoti vuttaṃ hoti. Khīṇāsavasaṅkhātena buddhotiādīhi chahi pariyāyehi",
  "atk-s0517a:1711_7": "cittasaṅkocakaradhammappahānena niddakkhayavibuddho puriso viya sabbakilesaniddakkhayavibuddhattā",
  "atk-s0517a:1711_8": "buddhoti vuttaṃ hoti. Saṅkhā saṅkhātanti atthato ekattā saṅkhātenāti vacanassa koṭṭhāsenāti",
  "atk-s0517a:1711_9": "attho. Taṇhālepadiṭṭhilepābhāvena nirupalepasaṅkhātena. Savāsanānaṃ sabbakilesānaṃ",
  "atk-s0517a:1711_10": "pahīnattā ekantavacanena visesetvā ekantavītarāgotiādi vuttaṃ. Ekantanikkilesoti",
  "atk-s0517a:1711_11": "rāgadosamohāvasesehi sabbakilesehi nikkileso. Ekāyanamaggaṃ gatoti buddhoti gamanatthānaṃ",
  "atk-s0517a:1711_12": "dhātūnaṃ bujjhanatthattā bujjhanatthāpi dhātuyo gamanatthā honti, tasmā ekāyanamaggaṃ",
  "atk-s0517a:1711_13": "gatattā buddhoti vuttaṃ hoti. Ekāyanamaggoti cettha –",
  "atk-s0517a:1712": "“Maggo pantho patho pajjo, añjasaṃ vaṭumāyanaṃ;",
  "atk-s0517a:1713": "Nāvā uttarasetu ca, kullo ca bhisi saṅkamo”ti. –",
  "atk-s0517a:1714_0": "Maggassa bahūsu nāmesu ayananāmena vutto. Tasmā ekamaggabhūto maggo, na dvedhāpathabhūtoti",
  "atk-s0517a:1714_1": "attho. Atha vā ekena ayitabbo maggoti ekāyanamaggo. Ekenāti gaṇasaṅgaṇikaṃ pahāya",
  "atk-s0517a:1714_2": "pavivekena cittena. Ayitabboti paṭipajjitabbo. Ayanti vā etenāti ayano, saṃsārato",
  "atk-s0517a:1714_3": "nibbānaṃ gacchantīti attho. Ekesaṃ ayano ekāyano. Eketi seṭṭhā, sabbasattaseṭṭhā",
  "atk-s0517a:1714_4": "ca sammāsambuddhā, tasmā ekāyanamaggoti sammāsambuddhānaṃ ayanabhūto maggoti vuttaṃ",
  "atk-s0517a:1714_5": "hoti. Ayatīti vā ayano, gacchati pavattatīti attho. Ekasmiṃ ayano maggoti ekāyanamaggo,",
  "atk-s0517a:1714_6": "ekasmiṃyeva buddhasāsane pavattamāno maggo, na aññatthāti vuttaṃ hoti. Api ca ekaṃ",
  "atk-s0517a:1714_7": "ayatīti ekāyano, pubbabhāge nānāmukhabhāvanānayappavattopi aparabhāge ekaṃ nibbānameva",
  "atk-s0517a:1714_8": "gacchatīti vuttaṃ hoti, tasmā ekāyanamaggoti ekanibbānagamanamaggoti attho. Eko anuttaraṃ",
  "atk-s0517a:1714_9": "sammāsambodhiṃ abhisambuddhoti buddhoti na parehi buddhattā buddho, kiṃ pana sayameva",
  "atk-s0517a:1714_10": "anuttaraṃ sammāsambodhiṃ abhisambuddhattā buddhoti vuttaṃ hoti. Abuddhivihatattā",
  "atk-s0517a:1714_11": "buddhipaṭilābhā buddhoti buddhi buddhaṃ bodhoti pariyāyavacanametaṃ. Tattha yathā",
  "atk-s0517a:1714_12": "nīlarattaguṇayogā nīlo paṭo ratto paṭoti vuccati, evaṃ buddhaguṇayogā buddhoti ñāpetuṃ vuttaṃ.",
  "atk-s0517a:1715_0": "Tato paraṃ buddhoti netaṃ nāmantiādi “atthamanugatā ayaṃ paññattī”ti ñāpanatthaṃ",
  "atk-s0517a:1715_1": "vuttaṃ. Tattha mittā sahāyā. Amaccā bhaccā. Ñātī pitupakkhikā. Sālohitā mātupakkhikā.",
  "atk-s0517a:1715_2": "Samaṇā pabbajjūpagatā. Brāhmaṇā bhovādino, samitapāpabāhitapāpā vā. Devatā sakkādayo",
  "atk-s0517a:1715_3": "brahmāno ca. Vimokkhantikanti vimokkho arahattamaggo, vimokkhassa anto arahattaphalaṃ,",
  "atk-s0517a:1715_4": "tasmiṃ vimokkhante bhavaṃ vimokkhantikaṃ nāma. Sabbaññubhāvo hi arahattamaggena sijjhati,",
  "atk-s0517a:1715_5": "arahattaphalodaye siddho hoti, tasmā sabbaññubhāvo vimokkhante bhavo hoti. Taṃ nemittikampi",
  "atk-s0517a:1715_6": "nāmaṃ vimokkhante bhavaṃ nāma hoti. Tena vuttaṃ – “vimokkhantikametaṃ buddhānaṃ bhagavantāna”nti.",
  "atk-s0517a:1715_7": "Bodhiyā mūle saha sabbaññutaññāṇassa paṭilābhāti mahābodhirukkhamūle yathāvuttakkhaṇe",
  "atk-s0517a:1715_8": "sabbaññutaññāṇassa paṭilābhena saha. Sacchikā paññattīti arahattaphalasacchikiriyāya,",
  "atk-s0517a:1715_9": "sabbadhammasacchikiriyāya vā jātā paññatti. Yadidaṃ buddhoti yā ayaṃ buddhoti paññatti,",
  "atk-s0517a:1715_10": "ayaṃ byañjanato buddhavibhāvanā.",
  "atk-s0517a:1716_0": "“Yathā buddhena desitā”tigāthāpādassa pana iminā padabhājanīye vuttatthena ayaṃ saṃsandanā",
  "atk-s0517a:1716_1": "– ānāpānassatiyo ca yathā buddhena desitā, yena pakārena desitā. Yathāsaddena saṅgahitā",
  "atk-s0517a:1716_2": "dasa yathatthā ca yathā buddhena desitā, yena pakārena desitāti pakāratthassa ca",
  "atk-s0517a:1716_3": "yathāsaddassa, sabhāvatthassa ca yathāsaddassa sarūpekasesavasena ekasesaṃ katvā",
  "atk-s0517a:1716_4": "“yathā”ti vuttanti veditabbaṃ. Padabhājanīye panassa yathatthesu ekekassa yojanāvasena",
  "atk-s0517a:1716_5": "“desito”ti ekavacanaṃ kataṃ.",
  "atk-s0517a:1717_0": "“Soti gahaṭṭho vā hoti pabbajito vā”ti vuttattā ādipadepi yassa gahaṭṭhassa vā pabbajitassa",
  "atk-s0517a:1717_1": "vāti vuttameva hoti. Lokattho vuttoyeva. Pabhāsetīti attano ñāṇassa pākaṭaṃ karotīti",
  "atk-s0517a:1717_2": "attho. Abhisambuddhattāti sāvakapāramiñāṇenapi paṭividdhabhāvena. Obhāsetīti kāmāvacarabhūtaṃ",
  "atk-s0517a:1717_3": "lokaṃ. Bhāsetīti rūpāvacarabhūtaṃ lokaṃ. Pabhāsetīti arūpāvacarabhūtaṃ lokaṃ.",
  "atk-s0517a:1718_0": "Ariyañāṇanti arahattamaggañāṇaṃ. Mahikā muttoti mahikāya mutto. Mahikāti nīhāro vuccati.",
  "atk-s0517a:1718_1": "Mahiyā muttotipi pāṭho. Dhūmarajā muttoti dhūmato ca rajato ca mutto. Rāhugahaṇā",
  "atk-s0517a:1718_2": "vippamuttoti rāhuno candassa āsannupakkilesattā dvīhi upasaggehi visesetvā vuttaṃ.",
  "atk-s0517a:1718_3": "Bhāsate iti saobhāsaṭṭhena. Tapate iti satejaṭṭhena. Virocate iti ruciraṭṭhena. Evamevanti",
  "atk-s0517a:1718_4": "evaṃ evaṃ. Yasmā pana candopi sayaṃ bhāsanto tapanto virocanto imaṃ okāsalokaṃ obhāseti,",
  "atk-s0517a:1718_5": "bhikkhu ca paññāya bhāsanto tapanto virocanto imaṃ khandhādilokaṃ paññāya obhāseti,",
  "atk-s0517a:1718_6": "tasmā ubhayatrāpi “bhāsetī”ti avatvā “bhāsate” icceva vuttaṃ. Evañhi vutte hetuatthopi",
  "atk-s0517a:1718_7": "vutto hoti. Ativisadatarābhasūriyopamaṃ aggahetvā kasmā candopamā gahitāti ce? Sabbakilesapariḷāhavūpasamena",
  "atk-s0517a:1718_8": "santassa bhikkhuno santaguṇayuttacandopamā anucchavikāti gahitāti veditabbaṃ. Evaṃ",
  "atk-s0517a:1718_9": "ānāpānassatibhāvanāsiddhisādhakaṃ yogāvacaraṃ thunitvā imāni terasa vodāne ñāṇānīti",
  "atk-s0517a:1718_10": "tāni ñāṇāni nigametvā dassetīti.",
  "atk-s0517a:1719": "Vodānañāṇaniddesavaṇṇanā niṭṭhitā.",
  "atk-s0517a:1720": "5. Satokāriñāṇaniddesavaṇṇanā",
  "atk-s0517a:1721_0": "163. Satokāriñāṇaniddese mātikāyaṃ idha bhikkhūti imasmiṃ sāsane bhikkhu. Ayañhi",
  "atk-s0517a:1721_1": "ettha idha-saddo sabbappakāraānāpānassatisamādhinibbattakassa puggalassa sannissayabhūtasāsanaparidīpano,",
  "atk-s0517a:1721_2": "aññasāsanassa tathābhāvapaṭisedhano ca. Vuttañhetaṃ – “idheva, bhikkhave, samaṇo…pe…",
  "atk-s0517a:1721_3": "suññā parappavādā samaṇebhi aññehī”ti.",
  "atk-s0517a:1722_0": "Araññagato vā rukkhamūlagato vā suññāgāragato vāti idamassa ānāpānassatisamādhi bhāvanānurūpasenāsanapariggahaparidīpanaṃ.",
  "atk-s0517a:1722_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ",
  "atk-s0517a:1722_2": "abhiruhituṃ na icchati, kūṭagoṇayuttaratho viya uppathameva dhāvati. Tasmā seyyathāpi",
  "atk-s0517a:1722_3": "nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-s0517a:1722_4": "apanetvā ekamante mahantaṃ thambhaṃ nikhaṇitvā tattha yottena bandheyya, athassa",
  "atk-s0517a:1722_5": "so vaccho ito cito ca vipphanditvā palāyituṃ asakkonto tameva thambhaṃ upanisīdeyya",
  "atk-s0517a:1722_6": "vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ",
  "atk-s0517a:1722_7": "duṭṭhacittaṃ dametukāmena rūpādiārammaṇato apanetvā araññaṃ vā rukkhamūlaṃ vā suññāgāraṃ",
  "atk-s0517a:1722_8": "vā pavesetvā tattha assāsapassāsathambhe satiyottena bandhitabbaṃ. Evamassa taṃ cittaṃ",
  "atk-s0517a:1722_9": "ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "atk-s0517a:1722_10": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca. Tenāhu porāṇā –",
  "atk-s0517a:1723": "“Yathā thambhe nibandheyya, vacchaṃ damaṃ naro idha;",
  "atk-s0517a:1724": "Bandheyyevaṃ sakaṃ cittaṃ, satiyārammaṇe daḷha”nti. –",
  "atk-s0517a:1725_0": "Evamassa taṃ senāsanaṃ bhāvanānurūpaṃ hoti. Atha vā yasmā idaṃ kammaṭṭhānappabhede",
  "atk-s0517a:1725_1": "muddhabhūtaṃ sabbabuddhapaccekabuddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ",
  "atk-s0517a:1725_2": "ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā",
  "atk-s0517a:1725_3": "na sukaraṃ bhāvetuṃ saddakaṇṭakattā jhānassa. Agāmake pana araññe sukaraṃ yogāvacarena",
  "atk-s0517a:1725_4": "idaṃ kammaṭṭhānaṃ pariggahetvā ānāpānacatukkajjhānaṃ nibbattetvā tadeva pādakaṃ katvā",
  "atk-s0517a:1725_5": "saṅkhāre sammasitvā aggaphalaṃ arahattaṃ pāpuṇituṃ. Tasmā tassa anurūpaṃ senāsanaṃ",
  "atk-s0517a:1725_6": "upadisanto bhagavā “araññagato vā”tiādimāha, tatheva thero.",
  "atk-s0517a:1726_0": "Vatthuvijjācariyo viya hi bhagavā, so yathā vatthuvijjācariyo nagarabhūmiṃ passitvā",
  "atk-s0517a:1726_1": "suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite",
  "atk-s0517a:1726_2": "rājakulato mahāsakkāraṃ labhati, evamevaṃ yogāvacarassa anurūpaṃ senāsanaṃ upaparikkhitvā",
  "atk-s0517a:1726_3": "“ettha kammaṭṭhānaṃ anuyuñjitabba”nti upadisati, tato tattha kammaṭṭhānamanuyuttena",
  "atk-s0517a:1726_4": "yoginā kamena arahatte patte “sammāsambuddho vata so bhagavā”ti mahantaṃ sakkāraṃ",
  "atk-s0517a:1726_5": "labhati. Ayaṃ pana bhikkhu “dīpisadiso”ti vuccati. Yathā hi mahādīpirājā araññe tiṇagahanaṃ",
  "atk-s0517a:1726_6": "vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo",
  "atk-s0517a:1726_7": "mige gaṇhāti, evamevaṃ ayaṃ araññādīsu kammaṭṭhānamanuyuñjanto bhikkhu yathākkamena",
  "atk-s0517a:1726_8": "sotāpattisakadāgāmianāgāmiarahattamagge ceva ariyaphalāni ca gaṇhātīti veditabbo. Tenāhu porāṇā –",
  "atk-s0517a:1727": "“Yathāpi dīpiko nāma, nilīyitvā gaṇhate mige;",
  "atk-s0517a:1728": "Tathevāyaṃ buddhaputto, yuttayogo vipassako;",
  "atk-s0517a:1729": "Araññaṃ pavisitvāna, gaṇhāti phalamuttama”nti. ;",
  "atk-s0517a:1730": "Tenassa parakkamajavayoggabhūmiṃ araññasenāsanaṃ dassento “araññagato vā”tiādimāha.",
  "atk-s0517a:1731_0": "Tattha araññagatoti upari vuttalakkhaṇaṃ yaṃkiñci pavivekasukhaṃ araññaṃ gato. Rukkhamūlagatoti",
  "atk-s0517a:1731_1": "rukkhasamīpaṃ gato. Suññāgāragatoti suññaṃ vivittokāsaṃ gato. Ettha ca ṭhapetvā araññañca",
  "atk-s0517a:1731_2": "rukkhamūlañca avasesasattavidhasenāsanaṃ gatopi “suññāgāragato”ti vattuṃ vaṭṭati.",
  "atk-s0517a:1731_3": "Navavidhañhi senāsanaṃ. Yathāha – “so vivittaṃ senāsanaṃ bhajati araññaṃ rukkhamūlaṃ",
  "atk-s0517a:1731_4": "pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñja”nti. Evamassa",
  "atk-s0517a:1731_5": "ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ upadisitvā",
  "atk-s0517a:1731_6": "alīnānuddhaccapakkhikaṃ santamiriyāpathaṃ upadisanto nisīdatīti āha. Athassa nisajjāya",
  "atk-s0517a:1731_7": "daḷhabhāvaṃ assāsapassāsānaṃ pavattanasamatthataṃ ārammaṇapariggahūpāyañca dassento",
  "atk-s0517a:1731_8": "pallaṅkaṃ ābhujitvātiādimāha. Tattha pallaṅkanti samantato ūrubaddhāsanaṃ. Ābhujitvāti",
  "atk-s0517a:1731_9": "bandhitvā. Ujuṃ kāyaṃ paṇidhāyāti uparimasarīraṃ ujukaṃ ṭhapetvā aṭṭhārasa piṭṭhikaṇṭake",
  "atk-s0517a:1731_10": "koṭiyā koṭiṃ paṭipādetvā. Evañhi nisinnassa dhammamaṃsanhārūni na paṇamanti. Athassa",
  "atk-s0517a:1731_11": "yā tesaṃ paṇamanapaccayā khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu",
  "atk-s0517a:1731_12": "cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ upagacchati.",
  "atk-s0517a:1732_0": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā. So satova",
  "atk-s0517a:1732_1": "assasati sato passasatīti so bhikkhu evaṃ nisīditvā evañca satiṃ upaṭṭhapetvā taṃ",
  "atk-s0517a:1732_2": "satiṃ avijahanto sato eva assasati sato passasati, satokārī hotīti vuttaṃ hoti.",
  "atk-s0517a:1733_0": "Idāni yehi pakārehi satokārī hoti, te pakāre dassetuṃ dīghaṃ vā assasantotiādimāha.",
  "atk-s0517a:1733_1": "Tattha dīghaṃ vā assasantoti dīghaṃ vā assāsaṃ pavattayanto. Tathā rassaṃ. Yā pana",
  "atk-s0517a:1733_2": "nesaṃ dīgharassatā, sā kālavasena veditabbā. Kadāci hi manussā hatthiahiādayo viya",
  "atk-s0517a:1733_3": "kālavasena dīghaṃ assasanti ca passasanti ca, kadāci sunakhasasādayo viya rassaṃ.",
  "atk-s0517a:1733_4": "Aññathā hi cuṇṇavicuṇṇā assāsapassāsā dīgharassā nāma na honti. Tasmā te dīghaṃ kālaṃ",
  "atk-s0517a:1733_5": "pavisantā ca nikkhamantā ca dīghā, rassaṃ kālaṃ pavisantā ca nikkhamantā ca rassāti",
  "atk-s0517a:1733_6": "veditabbā. Tatrāyaṃ bhikkhu upari vuttehi navahākārehi dīghaṃ assasanto ca passasanto",
  "atk-s0517a:1733_7": "ca dīghaṃ assasāmi, passasāmīti pajānāti, tathā rassaṃ.",
  "atk-s0517a:1734": "Evaṃ pajānato ca –",
  "atk-s0517a:1735": "“Dīgho rasso ca assāso, passāsopi ca tādiso;",
  "atk-s0517a:1736": "Cattāro vaṇṇā vattanti, nāsikaggeva bhikkhuno”ti. ;",
  "atk-s0517a:1737_0": "Navannañcassa ākārānaṃ ekenākārena kāyānupassanāsatipaṭṭhānabhāvanā sampajjatīti",
  "atk-s0517a:1737_1": "veditabbā. Sabbakāyapaṭisaṃvedī assasissāmīti sikkhati. Sabbakāyapaṭisaṃvedī passasissāmīti",
  "atk-s0517a:1737_2": "sikkhatīti sakalassa assāsakāyassādimajjhapariyosānaṃ viditaṃ karonto pākaṭaṃ karonto",
  "atk-s0517a:1737_3": "assasissāmīti sikkhati. Sakalassa passāsakāyassādimajjhapariyosānaṃ viditaṃ karonto",
  "atk-s0517a:1737_4": "pākaṭaṃ karonto passasissāmīti sikkhati. Evaṃ viditaṃ karonto pākaṭaṃ karonto ñāṇasampayuttacittena",
  "atk-s0517a:1737_5": "assasati ceva passasati ca. Tasmā “assasissāmi passasissāmīti sikkhatī”ti vuccati.",
  "atk-s0517a:1737_6": "Ekassa hi bhikkhuno cuṇṇavicuṇṇavisaṭe assāsakāye, passāsakāye vā ādi pākaṭo hoti,",
  "atk-s0517a:1737_7": "na majjhapariyosānaṃ. So ādimeva pariggahetuṃ sakkoti, majjhapariyosāne kilamati.",
  "atk-s0517a:1737_8": "Ekassa majjhaṃ pākaṭaṃ hoti, na ādipariyosānaṃ. So majjhameva pariggahetuṃ sakkoti,",
  "atk-s0517a:1737_9": "ādipariyosāne kilamati. Ekassa pariyosānaṃ pākaṭaṃ hoti, na ādimajjhaṃ. So pariyosānaṃyeva",
  "atk-s0517a:1737_10": "pariggahetuṃ sakkoti, ādimajjhe kilamati. Ekassa sabbaṃ pākaṭaṃ hoti, so sabbampi",
  "atk-s0517a:1737_11": "pariggahetuṃ sakkoti, na katthaci kilamati. Tādisena bhavitabbanti dassento āha –",
  "atk-s0517a:1737_12": "“sabbakāyapaṭisaṃvedī”tiādi.",
  "atk-s0517a:1738_0": "Tattha sikkhatīti evaṃ ghaṭati vāyamati. Yo vā tathābhūtassa saṃvaro, ayamettha adhisīlasikkhā.",
  "atk-s0517a:1738_1": "Yo tathābhūtassa samādhi, ayaṃ adhicittasikkhā. Yā tathābhūtassa paññā, ayaṃ adhipaññāsikkhāti",
  "atk-s0517a:1738_2": "imā tisso sikkhāyo tasmiṃ ārammaṇe tāya satiyā tena manasikārena sikkhati āsevati",
  "atk-s0517a:1738_3": "bhāveti bahulīkarotīti evamettha attho daṭṭhabbo. Tattha yasmā purimanayena kevalaṃ",
  "atk-s0517a:1738_4": "assasitabbaṃ passasitabbameva ca, na aññaṃ kiñci kātabbaṃ, ito paṭṭhāya pana ñāṇuppādanādīsu",
  "atk-s0517a:1738_5": "yogo karaṇīyo. Tasmā tattha “assasāmīti pajānāti passasāmīti pajānāti”cceva vattamānakālavasena",
  "atk-s0517a:1738_6": "pāḷiṃ vatvā ito paṭṭhāya kattabbassa ñāṇuppādanādino ā-kārassa dassanatthaṃ “sabbakāyapaṭisaṃvedī",
  "atk-s0517a:1738_7": "assasissāmī”tiādinā nayena anāgatakālavasena pāḷi āropitāti veditabbā.",
  "atk-s0517a:1739": "Passambhayaṃ kāyasaṅkhāraṃ…pe… sikkhatīti oḷārikaṃ assāsapassāsasaṅkhātaṃ kāyasaṅkhāraṃ passambhento paṭippassambhento nirodhento vūpasamento assasissāmi passasissāmīti sikkhati.",
  "atk-s0517a:1740_0": "Tatrevaṃ oḷārikasukhumatā ca passaddhi ca veditabbā – imassa hi bhikkhuno pubbe apariggahitakāle",
  "atk-s0517a:1740_1": "kāyo ca cittañca sadarathā honti oḷārikā. Kāyacittānaṃ oḷārikatte avūpasante assāsapassāsāpi",
  "atk-s0517a:1740_2": "oḷārikā honti, balavatarā hutvā pavattanti, nāsikā nappahoti, mukhena assasantopi",
  "atk-s0517a:1740_3": "passasantopi tiṭṭhati. Yadā panassa kāyopi cittampi pariggahitā honti, tadā te santā",
  "atk-s0517a:1740_4": "honti vūpasantā. Tesu vūpasantesu assāsapassāsā sukhumā hutvā pavattanti, “atthi",
  "atk-s0517a:1740_5": "nu kho, natthī”ti vicetabbākārappattā honti. Seyyathāpi purisassa dhāvitvā pabbatā",
  "atk-s0517a:1740_6": "vā orohitvā mahābhāraṃ vā sīsato oropetvā ṭhitassa oḷārikā assāsapassāsā honti, nāsikā",
  "atk-s0517a:1740_7": "nappahoti, mukhena assasantopi passasantopi tiṭṭhati. Yadā panesa taṃ parissamaṃ",
  "atk-s0517a:1740_8": "vinodetvā nhatvā ca pivitvā ca allasāṭakaṃ hadaye katvā sītāya chāyāya nipanno hoti,",
  "atk-s0517a:1740_9": "athassa te assāsapassāsā sukhumā honti “atthi nu kho, natthī”ti vicetabbākārappattā,",
  "atk-s0517a:1740_10": "evamevaṃ imassa bhikkhuno apariggahitakāleti vitthāretabbaṃ. Tathā hissa pubbe apariggahitakāle",
  "atk-s0517a:1740_11": "“oḷārikoḷārike kāyasaṅkhāre passambhemī”ti ābhogasamannāhāramanasikāro natthi, pariggahitakāle",
  "atk-s0517a:1740_12": "pana atthi. Tenassa apariggahitakālato pariggahitakāle kāyasaṅkhāro sukhumo hoti. Tenāhu porāṇā –",
  "atk-s0517a:1741": "“Sāraddhe kāye citte ca, adhimattaṃ pavattati;",
  "atk-s0517a:1742": "Asāraddhamhi kāyamhi, sukhumaṃ sampavattatī”ti. ;",
  "atk-s0517a:1743_0": "Pariggahepi oḷāriko, paṭhamajjhānūpacāre sukhumo. Tasmimpi oḷāriko, paṭhamajjhāne",
  "atk-s0517a:1743_1": "sukhumo. Paṭhamajjhāne ca dutiyajjhānūpacāre ca oḷāriko, dutiyajjhāne sukhumo. Dutiyajjhāne",
  "atk-s0517a:1743_2": "ca tatiyajjhānūpacāre ca oḷāriko, tatiyajjhāne sukhumo. Tatiyajjhāne ca catutthajjhānūpacāre",
  "atk-s0517a:1743_3": "ca oḷāriko, catutthajjhāne atisukhumo appavattimeva pāpuṇāti. Idaṃ tāva dīghabhāṇakasaṃyuttabhāṇakānaṃ mataṃ.",
  "atk-s0517a:1744_0": "Majjhimabhāṇakā pana “paṭhamajjhāne oḷāriko, dutiyajjhānūpacāre sukhumo”ti evaṃ heṭṭhimaheṭṭhimajjhānato",
  "atk-s0517a:1744_1": "uparūparijjhānūpacārepi sukhumataraṃ icchanti. Sabbesaṃyeva pana matena apariggahitakāle",
  "atk-s0517a:1744_2": "pavattakāyasaṅkhāro pariggahitakāle paṭippassambhati, pariggahitakāle pavattakāyasaṅkhāro",
  "atk-s0517a:1744_3": "paṭhamajjhānūpacāre…pe… catutthajjhānūpacāre pavattakāyasaṅkhāro catutthajjhāne paṭippassambhati.",
  "atk-s0517a:1744_4": "Ayaṃ tāva samathe nayo.",
  "atk-s0517a:1745_0": "Vipassanāyaṃ pana apariggahitakāle pavattakāyasaṅkhāro oḷāriko, mahābhūtapariggahe",
  "atk-s0517a:1745_1": "sukhumo. Sopi oḷāriko, upādārūpapariggahe sukhumo. Sopi oḷāriko, sakalarūpapariggahe",
  "atk-s0517a:1745_2": "sukhumo. Sopi oḷāriko, arūpapariggahe sukhumo. Sopi oḷāriko, rūpārūpapariggahe sukhumo.",
  "atk-s0517a:1745_3": "Sopi oḷāriko, paccayapariggahe sukhumo. Sopi oḷāriko, sappaccayanāmarūpadassane sukhumo.",
  "atk-s0517a:1745_4": "Sopi oḷāriko, lakkhaṇārammaṇika vipassanāya sukhumo. Sopi dubbalavipassanāya oḷāriko,",
  "atk-s0517a:1745_5": "balavavipassanāya sukhumo. Tattha pubbe vuttanayeneva purimassa purimassa pacchimena",
  "atk-s0517a:1745_6": "pacchimena paṭippassaddhi veditabbā. Evamettha oḷārikasukhumatā paṭippassaddhi ca",
  "atk-s0517a:1745_7": "veditabbā. Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "atk-s0517a:1746_0": "Yasmā panettha idameva catukkaṃ ādikammikassa kammaṭṭhānavasena vuttaṃ, itarāni pana",
  "atk-s0517a:1746_1": "tīṇi catukkāni ettha pattajjhānassa vedanācittadhammānupassanāvasena, tasmā imaṃ",
  "atk-s0517a:1746_2": "kammaṭṭhānaṃ bhāvetvā ānāpānacatukkajjhānapadaṭṭhānāya vipassanāya saha paṭisambhidāhi",
  "atk-s0517a:1746_3": "arahattaṃ pāpuṇitukāmena ādikammikena kulaputtena visuddhimagge vuttanayena sīlaparisodhanādīni",
  "atk-s0517a:1746_4": "sabbakiccāni katvā sattaṅgasamannāgatassa ācariyassa santike pañcasandhikaṃ kammaṭṭhānaṃ",
  "atk-s0517a:1746_5": "uggahetabbaṃ. Tatrime pañca sandhayo uggaho paripucchā upaṭṭhānaṃ appanā lakkhaṇanti.",
  "atk-s0517a:1746_6": "Tattha uggaho nāma kammaṭṭhānassa uggaṇhanaṃ. Paripucchā nāma kammaṭṭhānassa paripucchanaṃ.",
  "atk-s0517a:1746_7": "Upaṭṭhānaṃ nāma kammaṭṭhānassa upaṭṭhānaṃ. Appanā nāma kammaṭṭhānassa appanā. Lakkhaṇaṃ",
  "atk-s0517a:1746_8": "nāma kammaṭṭhānassa lakkhaṇaṃ, “evaṃ lakkhaṇamidaṃ kammaṭṭhāna”nti kammaṭṭhānasabhāvūpadhāraṇanti vuttaṃ hoti.",
  "atk-s0517a:1747_0": "Evaṃ pañcasandhikaṃ kammaṭṭhānaṃ uggaṇhanto attanāpi na kilamati, ācariyampi na viheseti.",
  "atk-s0517a:1747_1": "Tasmā thokaṃ uddisāpetvā bahuṃ kālaṃ sajjhāyitvā evaṃ pañcasandhikaṃ kammaṭṭhānaṃ",
  "atk-s0517a:1747_2": "uggahetvā ācariyassa santike vā aññattha vā aṭṭhārasa dosayutte vihāre vajjetvā pañcaṅgasamannāgate",
  "atk-s0517a:1747_3": "senāsane vasantena upacchinnakhuddakapalibodhena katabhattakiccena bhattasammadaṃ",
  "atk-s0517a:1747_4": "paṭivinodetvā sukhanisinnena ratanattayaguṇānussaraṇena cittaṃ sampahaṃsetvā ācariyuggahato",
  "atk-s0517a:1747_5": "ekapadampi aparihāpentena idaṃ ānāpānassatikammaṭṭhānaṃ manasi kātabbaṃ. Tatrāyaṃ manasikāravidhi –",
  "atk-s0517a:1748": "“Gaṇanā anubandhanā, phusanā ṭhapanā sallakkhaṇā;",
  "atk-s0517a:1749": "Vivaṭṭanā pārisuddhi, tesañca paṭipassanā”ti.",
  "atk-s0517a:1750_0": "Tattha gaṇanāti gaṇanāyeva. Anubandhanāti anugamanā. Phusanāti phuṭṭhaṭṭhānaṃ. Ṭhapanāti",
  "atk-s0517a:1750_1": "appanā. Sallakkhaṇāti vipassanā. Vivaṭṭanāti maggo. Pārisuddhīti phalaṃ. Tesañca",
  "atk-s0517a:1750_2": "paṭipassanāti paccavekkhaṇā. Tattha iminā ādikammikena kulaputtena paṭhamaṃ gaṇanāya",
  "atk-s0517a:1750_3": "idaṃ kammaṭṭhānaṃ manasi kātabbaṃ. Gaṇentena pana pañcannaṃ heṭṭhā na ṭhapetabbaṃ,",
  "atk-s0517a:1750_4": "dasannaṃ upari na netabbaṃ, antarā khaṇḍaṃ na dassetabbaṃ. Pañcannaṃ heṭṭhā ṭhapentassa",
  "atk-s0517a:1750_5": "hi sambādhe okāse cittuppādo vipphandati sambādhe vaje sanniruddhagogaṇo viya. Dasannaṃ",
  "atk-s0517a:1750_6": "upari nentassa gaṇananissitova cittuppādo hoti. Antarā khaṇḍaṃ dassentassa “sikhāppattaṃ",
  "atk-s0517a:1750_7": "nu kho me kammaṭṭhānaṃ, no”ti cittaṃ vikampati, tasmā ete dose vajjetvā gaṇetabbaṃ.",
  "atk-s0517a:1751_0": "Gaṇentena ca paṭhamaṃ dandhagaṇanāya dhaññamāpakagaṇanāya gaṇetabbaṃ. Dhaññamāpako",
  "atk-s0517a:1751_1": "hi nāḷiṃ pūretvā “eka”nti vatvā okirati, puna pūrento kiñci kacavaraṃ disvā chaḍḍento",
  "atk-s0517a:1751_2": "“ekaṃ eka”nti vadati. Eseva nayo dve dvetiādīsu. Evamevaṃ imināpi assāsapassāsesu",
  "atk-s0517a:1751_3": "yo upaṭṭhāti, taṃ gahetvā “ekaṃ eka”ntiādiṃ katvā yāva “dasa dasā”ti pavattamānaṃ",
  "atk-s0517a:1751_4": "pavattamānaṃ upalakkhetvāva gaṇetabbaṃ. Tassa evaṃ gaṇayato nikkhamantā ca pavisantā",
  "atk-s0517a:1751_5": "ca assāsapassāsā pākaṭā honti.",
  "atk-s0517a:1752_0": "Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya gopālakagaṇanāya",
  "atk-s0517a:1752_1": "gaṇetabbaṃ. Cheko hi gopālako sakkharādayo ucchaṅgena gahetvā rajjudaṇḍahattho pātova",
  "atk-s0517a:1752_2": "vajaṃ gantvā gāvo piṭṭhiyaṃ paharitvā palighatthambhamatthake nisinno dvāraṃ pattaṃ",
  "atk-s0517a:1752_3": "pattaṃyeva gāvaṃ “eko dve”ti sakkharaṃ khipitvā khipitvā gaṇeti. Tiyāmarattiṃ sambādhe",
  "atk-s0517a:1752_4": "okāse dukkhaṃ vutthagogaṇo nikkhamanto aññamaññaṃ upanighaṃsanto vegena vegena puñjapuñjo",
  "atk-s0517a:1752_5": "hutvā nikkhamati. So vegena vegena “tīṇi cattāri pañca dasā”ti gaṇetiyeva, evamassāpi",
  "atk-s0517a:1752_6": "purimanayena gaṇayato assāsapassāsā pākaṭā hutvā sīghaṃ sīghaṃ punappunaṃ sañcaranti.",
  "atk-s0517a:1752_7": "Tato tena “punappunaṃ sañcarantī”ti ñatvā anto ca bahi ca aggahetvā dvārappattaṃ",
  "atk-s0517a:1752_8": "dvārappattaṃyeva gahetvā “eko dve tīṇi cattāri pañca, eko dve tīṇi cattāri pañca",
  "atk-s0517a:1752_9": "cha, eko dve tīṇi cattāri pañca cha satta…pe… aṭṭha nava dasā”ti sīghaṃ sīghaṃ gaṇetabbameva.",
  "atk-s0517a:1752_10": "Gaṇanāpaṭibaddhe hi kammaṭṭhāne gaṇanabaleneva cittaṃ ekaggaṃ hoti arittupatthambhanavasena",
  "atk-s0517a:1752_11": "caṇḍasote nāvāṭhapanamiva.",
  "atk-s0517a:1753_0": "Tassevaṃ sīghaṃ sīghaṃ gaṇayato kammaṭṭhānaṃ nirantaraṃ pavattaṃ viya hutvā upaṭṭhāti.",
  "atk-s0517a:1753_1": "Atha “nirantaraṃ pavattatī”ti ñatvā anto ca bahi ca vātaṃ apariggahetvā purimanayeneva",
  "atk-s0517a:1753_2": "vegena vegena gaṇetabbaṃ. Antopavisanavātena hi saddhiṃ cittaṃ pavesayato abbhantaraṃ",
  "atk-s0517a:1753_3": "vātabbhāhataṃ medapūritaṃ viya hoti. Bahinikkhamanavātena saddhiṃ cittaṃ nīharato",
  "atk-s0517a:1753_4": "bahiddhā puthuttārammaṇe cittaṃ vikkhipati. Phuṭṭhaphuṭṭhokāse pana satiṃ ṭhapetvā",
  "atk-s0517a:1753_5": "bhāventasseva bhāvanā sampajjati. Tena vuttaṃ – “anto ca bahi ca vātaṃ apariggahetvā",
  "atk-s0517a:1753_6": "purimanayeneva vegena vegena gaṇetabba”nti.",
  "atk-s0517a:1754_0": "Kīvaciraṃ panetaṃ gaṇetabbanti? Yāva vinā gaṇanāya assāsapassāsārammaṇe sati santiṭṭhati.",
  "atk-s0517a:1754_1": "Bahi visaṭavitakkavicchedaṃ katvā assāsapassāsārammaṇe sati saṇṭhāpanatthaṃyeva hi gaṇanāti.",
  "atk-s0517a:1755_0": "Evaṃ gaṇanāya manasi katvā anubandhanāya manasi kātabbaṃ. Anubandhanā nāma gaṇanaṃ",
  "atk-s0517a:1755_1": "paṭisaṃharitvā satiyā nirantaraṃ assāsapassāsānaṃ anugamanaṃ. Tañca kho na ādimajjhapariyosānānugamanavasena.",
  "atk-s0517a:1755_2": "Ādimajjhapariyosānāni tassānugamane ādīnavā ca heṭṭhā vuttāyeva.",
  "atk-s0517a:1756_0": "Tasmā anubandhanāya manasikarontena na ādimajjhapariyosānavasena manasi kātabbaṃ,",
  "atk-s0517a:1756_1": "apica kho phusanāvasena ca ṭhapanāvasena ca manasi kātabbaṃ. Gaṇanānubandhanāvasena",
  "atk-s0517a:1756_2": "viya hi phusanāṭhapanāvasena visuṃ manasikāro natthi, phuṭṭhaphuṭṭhaṭṭhāneyeva pana",
  "atk-s0517a:1756_3": "gaṇento gaṇanāya ca phusanāya ca manasi karoti, tattheva gaṇanaṃ paṭisaṃharitvā te",
  "atk-s0517a:1756_4": "satiyā anubandhanto, appanāvasena ca cittaṃ ṭhapento “anubandhanāya ca phusanāya",
  "atk-s0517a:1756_5": "ca ṭhapanāya ca manasi karotī”ti vuccati. Svāyamattho aṭṭhakathāsu vuttapaṅguḷadovārikopamāhi",
  "atk-s0517a:1756_6": "idheva pāḷiyaṃ vuttakakacūpamāya ca veditabbo.",
  "atk-s0517a:1757_0": "Tatrāyaṃ paṅguḷopamā – seyyathāpi paṅguḷo dolāya kīḷataṃ mātāputtānaṃ dolaṃ khipitvā",
  "atk-s0517a:1757_1": "tattheva dolāthambhamūle nisinno kamena āgacchantassa ca gacchantassa ca dolāphalakassa",
  "atk-s0517a:1757_2": "ubho koṭiyo majjhañca passati, na ca ubhokoṭimajjhānaṃ dassanatthaṃ byāvaṭo hoti,",
  "atk-s0517a:1757_3": "evameva bhikkhu sativasena upanibandhanatthambhamūle ṭhatvā assāsapassāsadolaṃ khipitvā",
  "atk-s0517a:1757_4": "tattheva nimitte satiyā nisīdanto kamena āgacchantānañca gacchantānañca phuṭṭhaṭṭhāne",
  "atk-s0517a:1757_5": "assāsapassāsānaṃ ādimajjhapariyosānaṃ satiyā anugacchanto tattheva cittaṃ ṭhapetvā",
  "atk-s0517a:1757_6": "passati, na ca tesaṃ dassanatthaṃ byāvaṭo hoti. Ayaṃ paṅguḷopamā.",
  "atk-s0517a:1758_0": "Ayaṃ pana dovārikopamā – seyyathāpi dovāriko nagarassa anto ca bahi ca purise “ko",
  "atk-s0517a:1758_1": "tvaṃ, kuto vā āgato, kuhiṃ vā gacchasi, kiṃ vā te hatthe”ti na vīmaṃsati. Na hi tassa",
  "atk-s0517a:1758_2": "te bhārā, dvārappattaṃ dvārappattaṃyeva pana vīmaṃsati, evameva imassa bhikkhuno",
  "atk-s0517a:1758_3": "antopaviṭṭhavātā ca bahinikkhantavātā ca na bhārā honti, dvārappattā dvārappattāyeva",
  "atk-s0517a:1758_4": "bhārāti ayaṃ dovārikopamā.",
  "atk-s0517a:1759": "Kakacūpamā pana “nimittaṃ assāsapassāsā”tiādinā nayena idha vuttāyeva. Idha panassa āgatāgatavasena amanasikāramattameva payojananti veditabbaṃ.",
  "atk-s0517a:1760_0": "Idaṃ kammaṭṭhānaṃ manasikaroto kassaci na cireneva nimittañca uppajjati, avasesajhānaṅgapaṭimaṇḍitā",
  "atk-s0517a:1760_1": "appanāsaṅkhātā ṭhapanā ca sampajjati. Kassaci pana gaṇanāvaseneva manasikārakālato",
  "atk-s0517a:1760_2": "pabhuti yathā sāraddhakāyassa mañce vā pīṭhe vā nisīdato mañcapīṭhaṃ onamati vikūjati,",
  "atk-s0517a:1760_3": "paccattharaṇaṃ valiṃ gaṇhāti, asāraddhakāyassa pana nisīdato neva mañcapīṭhaṃ onamati",
  "atk-s0517a:1760_4": "na vikūjati, na paccattharaṇaṃ valiṃ gaṇhāti, tūlapicupūritaṃ viya mañcapīṭhaṃ hoti.",
  "atk-s0517a:1760_5": "Kasmā? Yasmā asāraddho kāyo lahuko hoti, evamevaṃ gaṇanāvasena manasikārakālato pabhuti",
  "atk-s0517a:1760_6": "anukkamato oḷārikaassāsapassāsanirodhavasena kāyadarathe vūpasante kāyopi cittampi",
  "atk-s0517a:1760_7": "lahukaṃ hoti, sarīraṃ ākāse laṅghanākārappattaṃ viya hoti.",
  "atk-s0517a:1761_0": "Tassa oḷārike assāsapassāse niruddhe sukhumaassāsapassāsanimittārammaṇaṃ cittaṃ pavattati.",
  "atk-s0517a:1761_1": "Tasmimpi niruddhe aparāparaṃ tato sukhumataraṃ sukhumataraṃ assāsapassāsanimittārammaṇaṃ",
  "atk-s0517a:1761_2": "pavattatiyeva. Svāyamattho upari vuttakaṃsathālopamāya veditabbo.",
  "atk-s0517a:1762_0": "Yathā hi aññāni kammaṭṭhānāni uparūpari vibhūtāni honti, na tathā idaṃ. Idaṃ pana",
  "atk-s0517a:1762_1": "uparūpari bhāventassa sukhumattaṃ gacchati, upaṭṭhānampi na upagacchati. Evaṃ anupaṭṭhahante",
  "atk-s0517a:1762_2": "pana tasmiṃ tena bhikkhunā “ācariyaṃ pucchissāmī”ti vā “naṭṭhaṃ dāni me kammaṭṭhāna”nti",
  "atk-s0517a:1762_3": "vā uṭṭhāyāsanā na gantabbaṃ. Iriyāpathaṃ vikopetvā gacchato hi kammaṭṭhānaṃ navanavameva",
  "atk-s0517a:1762_4": "hoti. Tasmā yathānisinneneva desato āharitabbaṃ.",
  "atk-s0517a:1763_0": "Tatrāyaṃ āharaṇūpāyo – tena bhikkhunā kammaṭṭhānassa anupaṭṭhānabhāvaṃ ñatvā iti",
  "atk-s0517a:1763_1": "paṭisañcikkhitabbaṃ “ime assāsapassāsā nāma kattha atthi, kattha natthi. Kassa vā",
  "atk-s0517a:1763_2": "atthi, kassa vā natthī”ti. Athevaṃ paṭisañcikkhato “ime antomātukucchiyaṃ natthi,",
  "atk-s0517a:1763_3": "udake nimuggānaṃ natthi, tathā asaññībhūtānaṃ matānaṃ catutthajjhānasamāpannānaṃ",
  "atk-s0517a:1763_4": "rūpārūpabhavasamaṅgīnaṃ nirodhasamāpannāna”nti ñatvā evaṃ attanāva attā paṭicodetabbo",
  "atk-s0517a:1763_5": "“nanu, tvaṃ paṇḍita, neva mātukucchigato, na udake nimuggo, na asaññībhūto, na mato,",
  "atk-s0517a:1763_6": "na catutthajjhānasamāpanno, na rūpārūpabhavasamaṅgī, na nirodhasamāpanno. Atthiyeva",
  "atk-s0517a:1763_7": "te assāsapassāsā, mandapaññatāya pana pariggahetuṃ na sakkosī”ti. Athānena pakatiphuṭṭhavasena",
  "atk-s0517a:1763_8": "cittaṃ ṭhapetvā manasikāro pavattetabbo. Ime hi dīghanāsikassa nāsāpuṭaṃ ghaṭṭentā",
  "atk-s0517a:1763_9": "pavattanti, rassanāsikassa uttaroṭṭhaṃ. Tasmānena imaṃ nāma ṭhānaṃ ghaṭṭentīti nimittaṃ",
  "atk-s0517a:1763_10": "ṭhapetabbaṃ. Imameva hi atthavasaṃ paṭicca vuttaṃ bhagavatā – “nāhaṃ, bhikkhave,",
  "atk-s0517a:1763_11": "muṭṭhassatissa asampajānassa ānāpānassatibhāvanaṃ vadāmī”ti. Kiñcāpi hi yaṃkiñci",
  "atk-s0517a:1763_12": "kammaṭṭhānaṃ satassa sampajānasseva sampajjati, ito aññaṃ pana manasikarontassa pākaṭaṃ",
  "atk-s0517a:1763_13": "hoti. Idaṃ pana ānāpānassatikammaṭṭhānaṃ garukaṃ garukabhāvanaṃ buddhapaccekabuddhabuddhaputtānaṃ",
  "atk-s0517a:1763_14": "mahāpurisānaṃyeva manasikārabhūmibhūtaṃ, na ceva ittaraṃ, na ca ittarasattasamāsevitaṃ.",
  "atk-s0517a:1763_15": "Yathā yathā manasi karīyati, tathā tathā santañceva hoti sukhumañca. Tasmā ettha",
  "atk-s0517a:1763_16": "balavatī sati ca paññā ca icchitabbā.",
  "atk-s0517a:1764_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā, sūcipāsavedhanampi",
  "atk-s0517a:1764_1": "tato sukhumataraṃ, evamevaṃ maṭṭhasāṭakasadisassa imassa kammaṭṭhānassa bhāvanākāle",
  "atk-s0517a:1764_2": "sūcipaṭibhāgā satipi sūcipāsavedhanapaṭibhāgā taṃsampayuttā paññāpi balavatī icchitabbā.",
  "atk-s0517a:1764_3": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-s0517a:1765_0": "Yathā hi kassako khettaṃ kasitvā balībadde muñcitvā gocaramukhe katvā chāyāya nisinno",
  "atk-s0517a:1765_1": "vissameyya, athassa te balībaddā vegena aṭaviṃ paviseyyuṃ. Yo hoti cheko kassako,",
  "atk-s0517a:1765_2": "so puna te gahetvā yojetukāmo na tesaṃ anupadaṃ gantvā aṭaviṃ āhiṇḍati. Atha kho",
  "atk-s0517a:1765_3": "rasmiñca patodañca gahetvā ujukameva tesaṃ nipātanatitthaṃ gantvā nisīdati vā nipajjati",
  "atk-s0517a:1765_4": "vā. Atha te goṇe divasabhāgaṃ caritvā nipātanatitthaṃ otaritvā nhatvā ca pivitvā",
  "atk-s0517a:1765_5": "ca paccuttaritvā ṭhite disvā rasmiyā bandhitvā patodena vijjhanto ānetvā yojetvā",
  "atk-s0517a:1765_6": "puna kammaṃ karoti. Evamevaṃ tena bhikkhunā na te assāsapassāsā aññatra pakatiphuṭṭhokāsā",
  "atk-s0517a:1765_7": "pariyesitabbā. Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā",
  "atk-s0517a:1765_8": "manasikāro pavattetabbo. Evaṃ hissa manasikaroto na cirasseva te upaṭṭhahanti nipātanatitthe",
  "atk-s0517a:1765_9": "viya goṇā. Tato tena satirasmiyā bandhitvā tasmiṃyeva ṭhāne yojetvā paññāpatodena",
  "atk-s0517a:1765_10": "vijjhantena punappunaṃ kammaṭṭhānaṃ anuyuñjitabbaṃ. Tassevamanuyuñjato na cirasseva",
  "atk-s0517a:1765_11": "nimittaṃ upaṭṭhāti. Taṃ panetaṃ na sabbesaṃ ekasadisaṃ hoti, apica kho kassaci sukhasamphassaṃ",
  "atk-s0517a:1765_12": "uppādayamāno tūlapicu viya kappāsapicu viya vātadhārā viya ca upaṭṭhātīti ekacce āhu.",
  "atk-s0517a:1766_0": "Ayaṃ pana aṭṭhakathāsu vinicchayo – idañhi kassaci tārakarūpaṃ viya maṇiguḷikā viya",
  "atk-s0517a:1766_1": "muttāguḷikā viya ca, kassaci kharasamphassaṃ hutvā kappāsaṭṭhi viya dārusārasūci",
  "atk-s0517a:1766_2": "viya ca, kassaci dīghapāmaṅgasuttaṃ viya kusumadāmaṃ viya dhūmasikhā viya ca, kassaci",
  "atk-s0517a:1766_3": "vitthataṃ makkaṭakasuttaṃ viya valāhakapaṭalaṃ viya padumapupphaṃ viya rathacakkaṃ",
  "atk-s0517a:1766_4": "viya candamaṇḍalaṃ viya sūriyamaṇḍalaṃ viya ca upaṭṭhāti, tañca panetaṃ yathā sambahulesu",
  "atk-s0517a:1766_5": "bhikkhūsu suttantaṃ sajjhāyitvā nisinnesu ekena bhikkhunā “tumhākaṃ kīdisaṃ hutvā",
  "atk-s0517a:1766_6": "idaṃ suttaṃ upaṭṭhātī”ti vutte eko “mayhaṃ mahatī pabbateyyā nadī viya hutvā upaṭṭhātī”ti",
  "atk-s0517a:1766_7": "āha. Aparo “mayhaṃ ekā vanarāji viya”. Añño “mayhaṃ eko sītacchāyo sākhāsampanno",
  "atk-s0517a:1766_8": "phalabhārabharito rukkho viyā”ti. Tesañhi taṃ ekameva suttaṃ saññānānatāya nānato",
  "atk-s0517a:1766_9": "upaṭṭhāti. Evaṃ ekameva kammaṭṭhānaṃ saññānānatāya nānato upaṭṭhāti. Saññajañhi etaṃ",
  "atk-s0517a:1766_10": "saññānidānaṃ saññāpabhavaṃ, tasmā saññānānatāya nānato upaṭṭhātīti veditabbaṃ.",
  "atk-s0517a:1767_0": "Evaṃ upaṭṭhite pana nimitte tena bhikkhunā ācariyassa santikaṃ gantvā ārocetabbaṃ",
  "atk-s0517a:1767_1": "“mayhaṃ, bhante, evarūpaṃ nāma upaṭṭhātī”ti. Ācariyena pana “nimittamidaṃ, āvuso,",
  "atk-s0517a:1767_2": "kammaṭṭhānaṃ punappunaṃ manasi karohi sappurisā”ti vattabbo. Athānena nimitteyeva",
  "atk-s0517a:1767_3": "cittaṃ ṭhapetabbaṃ. Evamassāyaṃ ito pabhuti ṭhapanāvasena bhāvanā hoti. Vuttañhetaṃ porāṇehi –",
  "atk-s0517a:1768": "“Nimitte ṭhapayaṃ cittaṃ, nānākāraṃ vibhāvayaṃ;",
  "atk-s0517a:1769": "Dhīro assāsapassāse, sakaṃ cittaṃ nibandhatī”ti. ;",
  "atk-s0517a:1770_0": "Tassevaṃ nimittupaṭṭhānato pabhuti nīvaraṇāni vikkhambhitāneva honti, kilesā sannisinnāva,",
  "atk-s0517a:1770_1": "cittaṃ upacārasamādhinā samāhitameva. Athānena taṃ nimittaṃ neva vaṇṇato manasi kātabbaṃ,",
  "atk-s0517a:1770_2": "na lakkhaṇato paccavekkhitabbaṃ, apica kho khattiyamahesiyā cakkavattigabbho viya",
  "atk-s0517a:1770_3": "kassakena sāliyavagabbho viya ca āvāsādīni satta asappāyāni vajjetvā tāneva satta",
  "atk-s0517a:1770_4": "sappāyāni sevantena sādhukaṃ rakkhitabbaṃ, atha naṃ evaṃ rakkhitvā punappunaṃ manasikāravasena",
  "atk-s0517a:1770_5": "vuddhiṃ virūḷhiṃ gamayitvā dasavidhaṃ appanākosallaṃ sampādetabbaṃ, vīriyasamatā",
  "atk-s0517a:1770_6": "yojetabbā. Tassevaṃ ghaṭentassa visuddhimagge vuttānukkamena tasmiṃ nimitte catukkapañcakajjhānāni",
  "atk-s0517a:1770_7": "nibbattanti. Evaṃ nibbattacatukkapañcakajjhāno panettha bhikkhu sallakkhaṇāvivaṭṭanāvasena",
  "atk-s0517a:1770_8": "kammaṭṭhānaṃ vaḍḍhetvā pārisuddhiṃ pattukāmo tadeva jhānaṃ pañcahākārehi vasippattaṃ",
  "atk-s0517a:1770_9": "paguṇaṃ katvā nāmarūpaṃ vavatthapetvā vipassanaṃ paṭṭhapeti. Kathaṃ? So hi samāpattito",
  "atk-s0517a:1770_10": "vuṭṭhāya assāsapassāsānaṃ samudayo karajakāyo ca cittañcāti passati. Yathā hi kammāragaggariyā",
  "atk-s0517a:1770_11": "dhamamānāya bhastañca purisassa ca tajjaṃ vāyāmaṃ paṭicca vāto sañcarati, evamevaṃ",
  "atk-s0517a:1770_12": "kāyañca cittañca paṭicca assāsapassāsāti. Tato assāsapassāse ca kāyañca rūpanti,",
  "atk-s0517a:1770_13": "cittañca taṃsampayutte ca dhamme arūpanti vavatthapeti.",
  "atk-s0517a:1771_0": "Evaṃ nāmarūpaṃ vavatthapetvā tassa paccayaṃ pariyesati, pariyesanto ca taṃ disvā",
  "atk-s0517a:1771_1": "tīsupi addhāsu nāmarūpassa pavattiṃ ārabbha kaṅkhaṃ vitarati, vitiṇṇakaṅkho kalāpasammasanavasena",
  "atk-s0517a:1771_2": "“aniccaṃ dukkhamanattā”ti tilakkhaṇaṃ āropetvā udayabbayānupassanāya pubbabhāge uppanne",
  "atk-s0517a:1771_3": "obhāsādayo dasa vipassanupakkilese pahāya upakkilesavimuttaṃ udayabbayānupassanāñāṇaṃ",
  "atk-s0517a:1771_4": "“maggo”ti vavatthapetvā udayaṃ pahāya bhaṅgānupassanaṃ patvā nirantaraṃ bhaṅgānupassanena",
  "atk-s0517a:1771_5": "bhayato upaṭṭhitesu sabbasaṅkhāresu nibbindanto virajjanto vimuccanto yathākkamena",
  "atk-s0517a:1771_6": "cattāro ariyamagge pāpuṇitvā arahattaphale patiṭṭhāya ekūnavīsatibhedassa paccavekkhaṇāñāṇassa",
  "atk-s0517a:1771_7": "pariyantaṃ patto sadevakassa lokassa aggadakkhiṇeyyo hoti. Ettāvatā cassa gaṇanaṃ",
  "atk-s0517a:1771_8": "ādiṃ katvā vipassanāpariyosānā ānāpānassatisamādhibhāvanā samattā hotīti. Ayaṃ sabbākārato",
  "atk-s0517a:1771_9": "paṭhamacatukkavaṇṇanā.",
  "atk-s0517a:1772_0": "Itaresu pana tīsu catukkesu yasmā visuṃ kammaṭṭhānabhāvanānayo nāma natthi, tasmā",
  "atk-s0517a:1772_1": "anupadavaṇṇanānayeneva tesaṃ evamattho veditabbo. Pītipaṭisaṃvedīti pītiṃ paṭisaṃviditaṃ",
  "atk-s0517a:1772_2": "karonto pākaṭaṃ karonto assasissāmi passasissāmīti sikkhati. Tattha dvīhākārehi pīti",
  "atk-s0517a:1772_3": "paṭisaṃviditā hoti ārammaṇato ca asammohato ca.",
  "atk-s0517a:1773": "Kathaṃ ārammaṇato pīti paṭisaṃviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena ārammaṇato pīti paṭisaṃviditā hoti ārammaṇassa paṭisaṃviditattā.",
  "atk-s0517a:1774_0": "Kathaṃ asammohato? Sappītike dve jhāne samāpajjitvā vuṭṭhāya jhānasampayuttaṃ pītiṃ",
  "atk-s0517a:1774_1": "khayato vayato sammasati, tassa vipassanākkhaṇe lakkhaṇapaṭivedhena asammohato pīti",
  "atk-s0517a:1774_2": "paṭisaṃviditā hoti. Eteneva nayena avasesapadānipi atthato veditabbāni. Idaṃ panettha",
  "atk-s0517a:1774_3": "visesamattaṃ – tiṇṇaṃ jhānānaṃ vasena sukhapaṭisaṃviditā hoti. Catunnampi jhānānaṃ",
  "atk-s0517a:1774_4": "vasena cittasaṅkhārapaṭisaṃviditā veditabbā. Cittasaṅkhāroti vedanāsaññākkhandhā.",
  "atk-s0517a:1774_5": "Passambhayaṃ cittasaṅkhāranti oḷārikaṃ oḷārikaṃ cittasaṅkhāraṃ passambhento, nirodhentoti",
  "atk-s0517a:1774_6": "attho. So vitthārato kāyasaṅkhāre vuttanayena veditabbo. Apicettha pītipade pītisīsena",
  "atk-s0517a:1774_7": "vedanā vuttā, sukhapade sarūpeneva vedanā. Dvīsu cittasaṅkhārapadesu “saññā ca vedanā",
  "atk-s0517a:1774_8": "ca cetasikā, ete dhammā cittapaṭibaddhā cittasaṅkhārā”ti vacanato saññāsampayuttā",
  "atk-s0517a:1774_9": "vedanāti evaṃ vedanānupassanānayena idaṃ catukkaṃ bhāsitanti veditabbaṃ.",
  "atk-s0517a:1775_0": "Tatiyacatukkepi catunnaṃ jhānānaṃ vasena cittapaṭisaṃviditā veditabbā. Abhippamodayaṃ",
  "atk-s0517a:1775_1": "cittanti cittaṃ modento pamodento hāsento pahāsento assasissāmi passasissāmīti sikkhati.",
  "atk-s0517a:1775_2": "Tattha dvīhākārehi abhippamodo hoti samādhivasena ca vipassanāvasena ca.",
  "atk-s0517a:1776_0": "Kathaṃ samādhivasena? Sappītike dve jhāne samāpajjati, so samāpattikkhaṇe sampayuttāya",
  "atk-s0517a:1776_1": "pītiyā cittaṃ āmodeti pamodeti. Kathaṃ vipassanāvasena? Sappītike dve jhāne samāpajjitvā",
  "atk-s0517a:1776_2": "vuṭṭhāya jhānasampayuttaṃ pītiṃ khayato vayato sammasati. Evaṃ vipassanākkhaṇe jhānasampayuttaṃ",
  "atk-s0517a:1776_3": "pītiṃ ārammaṇaṃ katvā cittaṃ āmodeti pamodeti. Evaṃ paṭipanno “abhippamodayaṃ cittaṃ",
  "atk-s0517a:1776_4": "assasissāmi passasissāmīti sikkhatī”ti vuccati.",
  "atk-s0517a:1777_0": "Samādahaṃ cittanti paṭhamajjhānādivasena ārammaṇe cittaṃ samaṃ ādahanto samaṃ ṭhapento,",
  "atk-s0517a:1777_1": "tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato",
  "atk-s0517a:1777_2": "sammasato vipassanākkhaṇe lakkhaṇapaṭivedhena uppajjati khaṇikacittekaggatā, evaṃ",
  "atk-s0517a:1777_3": "uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento",
  "atk-s0517a:1777_4": "“samādahaṃ cittaṃ assasissāmi passasissāmīti sikkhatī”ti vuccati.",
  "atk-s0517a:1778_0": "Vimocayaṃ cittanti paṭhamajjhānena nīvaraṇehi cittaṃ mocento vimocento, dutiyena",
  "atk-s0517a:1778_1": "vitakkavicārehi, tatiyena pītiyā, catutthena sukhadukkhehi cittaṃ mocento vimocento,",
  "atk-s0517a:1778_2": "tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato",
  "atk-s0517a:1778_3": "sammasati. So vipassanākkhaṇe aniccānupassanāya niccasaññāto cittaṃ mocento vimocento,",
  "atk-s0517a:1778_4": "dukkhānupassanāya sukhasaññāto, anattānupassanāya attasaññāto, nibbidānupassanāya",
  "atk-s0517a:1778_5": "nandito, virāgānupassanāya rāgato, nirodhānupassanāya samudayato, paṭinissaggānupassanāya",
  "atk-s0517a:1778_6": "ādānato cittaṃ mocento vimocento assasati ceva passasati ca. Tena vuccati – “vimocayaṃ",
  "atk-s0517a:1778_7": "cittaṃ assasissāmi passasissāmīti sikkhatī”ti. Evaṃ cittānupassanāvasena idaṃ catukkaṃ",
  "atk-s0517a:1778_8": "bhāsitanti veditabbaṃ.",
  "atk-s0517a:1779_0": "Catutthacatukke pana aniccānupassīti ettha tāva aniccaṃ veditabbaṃ, aniccatā veditabbā,",
  "atk-s0517a:1779_1": "aniccānupassanā veditabbā, aniccānupassī veditabbo. Tattha aniccanti pañcakkhandhā.",
  "atk-s0517a:1779_2": "Kasmā? Uppādavayaññathattabhāvā. Aniccatāti tesaṃyeva uppādavayaññathattaṃ, hutvā",
  "atk-s0517a:1779_3": "abhāvo vā, nibbattānaṃ tenevākārena aṭṭhatvā khaṇabhaṅgena bhedoti attho. Aniccānupassanāti",
  "atk-s0517a:1779_4": "tassā aniccatāya vasena rūpādīsu “anicca”nti anupassanā. Aniccānupassīti tāya anupassanāya",
  "atk-s0517a:1779_5": "samannāgato. Tasmā evaṃbhūto assasanto ca passasanto ca idha “aniccānupassī assasissāmi",
  "atk-s0517a:1779_6": "passasissāmīti sikkhatī”ti veditabbo.",
  "atk-s0517a:1780_0": "Virāgānupassīti ettha pana dve virāgā khayavirāgo ca accantavirāgo ca. Tattha khayavirāgoti",
  "atk-s0517a:1780_1": "saṅkhārānaṃ khaṇabhaṅgo. Accantavirāgoti nibbānaṃ. Virāgānupassanāti tadubhayadassanavasena",
  "atk-s0517a:1780_2": "pavattā vipassanā ca maggo ca. Tāya duvidhāyapi anupassanāya samannāgato hutvā assasanto",
  "atk-s0517a:1780_3": "ca passasanto ca “virāgānupassī assasissāmi passasissāmīti sikkhatī”ti veditabbo.",
  "atk-s0517a:1780_4": "Nirodhānupassīpadepi eseva nayo.",
  "atk-s0517a:1781_0": "Paṭinissaggānupassīti etthāpi dve paṭinissaggā pariccāgapaṭinissaggo ca pakkhandanapaṭinissaggo",
  "atk-s0517a:1781_1": "ca. Paṭinissaggoyeva anupassanā paṭinissaggānupassanā, vipassanāmaggānametaṃ adhivacanaṃ.",
  "atk-s0517a:1781_2": "Vipassanāti tadaṅgavasena saddhiṃ khandhābhisaṅkhārehi kilese pariccajati, saṅkhatadosadassanena",
  "atk-s0517a:1781_3": "ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggo",
  "atk-s0517a:1781_4": "cāti vuccati. Maggo samucchedavasena saddhiṃ khandhābhisaṅkhārehi kilese pariccajati,",
  "atk-s0517a:1781_5": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissaggo",
  "atk-s0517a:1781_6": "cāti vuccati. Ubhayampi pana purimapurimañāṇānaṃ anuanu passanato anupassanāti vuccati.",
  "atk-s0517a:1781_7": "Tāya duvidhāyapi paṭinissaggānupassanāya samannāgato hutvā assasanto ca passasanto",
  "atk-s0517a:1781_8": "ca “paṭinissaggānupassī assasissāmi passasissāmīti sikkhatī”ti veditabbo.",
  "atk-s0517a:1782_0": "Ettha ca “aniccānupassī”ti taruṇavipassanāya vasena vuttaṃ, “virāgānupassī”ti tato",
  "atk-s0517a:1782_1": "balavatarāya saṅkhāresu virajjanasamatthāya vipassanāya vasena, “nirodhānupassī”ti",
  "atk-s0517a:1782_2": "tato balavatarāya kilesanirodhanasamatthāya vipassanāya vasena, “paṭinissaggānupassī”ti",
  "atk-s0517a:1782_3": "maggassa āsannabhūtāya atitikkhāya vipassanāya vasena vuttanti veditabbaṃ. Yattha",
  "atk-s0517a:1782_4": "pana maggopi labbhati, so abhinnoyeva. Evamidaṃ catukkaṃ suddhavipassanāvasena vuttaṃ,",
  "atk-s0517a:1782_5": "purimāni pana tīṇi samathavipassanāvasenāti.",
  "atk-s0517a:1783": "Ānāpānassatimātikāvaṇṇanā niṭṭhitā.",
  "atk-s0517a:1784_0": "164. Idāni yathānikkhittaṃ mātikaṃ paṭipāṭiyā bhājetvā dassetuṃ idhāti imissā diṭṭhiyātiādi",
  "atk-s0517a:1784_1": "āraddhaṃ. Tattha imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva",
  "atk-s0517a:1784_2": "kathitaṃ. Tañhi buddhena bhagavatā diṭṭhattā diṭṭhīti vuccati, tasseva khamanavasena",
  "atk-s0517a:1784_3": "khanti, ruccanavasena ruci, gahaṇavasena ādāyo, sabhāvaṭṭhena dhammo, sikkhitabbaṭṭhena",
  "atk-s0517a:1784_4": "vinayo, tadubhayenapi dhammavinayo, pavuttavasena pāvacanaṃ, seṭṭhacariyaṭṭhena brahmacariyaṃ,",
  "atk-s0517a:1784_5": "anusiṭṭhidānavasena satthusāsananti vuccati. Tasmā “imissā diṭṭhiyā”tiādīsu imissā",
  "atk-s0517a:1784_6": "buddhadiṭṭhiyā, imissā buddhakhantiyā, imissā buddharuciyā, imasmiṃ buddhaādāye,",
  "atk-s0517a:1784_7": "imasmiṃ buddhadhamme, imasmiṃ buddhavinaye, imasmiṃ buddhadhammavinaye, imasmiṃ buddhapāvacane,",
  "atk-s0517a:1784_8": "imasmiṃ buddhabrahmacariye, imasmiṃ buddhasatthusāsaneti attho veditabbo. Apicetaṃ",
  "atk-s0517a:1784_9": "sikkhattayasaṅkhātaṃ sakalaṃ pāvacanaṃ bhagavatā diṭṭhattā sammādiṭṭhipaccayattā",
  "atk-s0517a:1784_10": "sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena",
  "atk-s0517a:1784_11": "ruci. Gahaṇavasena ādāyo. Attano kārakaṃ apāye apatamānaṃ dhāretīti dhammo. Sova",
  "atk-s0517a:1784_12": "saṃkilesapakkhaṃ vinetīti vinayo. Dhammo ca so vinayo cāti dhammavinayo, kusaladhammehi",
  "atk-s0517a:1784_13": "vā akusaladhammānaṃ esa vinayoti dhammavinayo. Teneva vuttaṃ – “ye ca kho tvaṃ, gotami,",
  "atk-s0517a:1784_14": "dhamme jāneyyāsi ime dhammā virāgāya saṃvattanti, no sarāgāya…pe… ekaṃsena, gotami,",
  "atk-s0517a:1784_15": "dhāreyyāsi eso dhammo eso vinayo etaṃ satthusāsana”nti. Dhammena vā vinayo, na daṇḍādīhīti",
  "atk-s0517a:1784_16": "dhammavinayo. Vuttampi cetaṃ –",
  "atk-s0517a:1785": "“Daṇḍeneke damayanti, aṅkusehi kasāhi ca;",
  "atk-s0517a:1786": "Adaṇḍena asatthena, nāgo danto mahesinā”ti. ;",
  "atk-s0517a:1787_0": "Tathā “dhammena nayamānānaṃ, kā usūyā vijānata”nti. Dhammāya vā vinayo dhammavinayo.",
  "atk-s0517a:1787_1": "Anavajjadhammatthaṃ hesa vinayo, na bhavabhogāmisatthaṃ. Tenāha bhagavā – “nayidaṃ,",
  "atk-s0517a:1787_2": "bhikkhave, brahmacariyaṃ vussati janakuhanattha”nti vitthāro. Puṇṇattheropi āha –",
  "atk-s0517a:1787_3": "“anupādāparinibbānatthaṃ kho, āvuso, bhagavati brahmacariyaṃ vussatī”ti. Visuddhaṃ",
  "atk-s0517a:1787_4": "vā nayatīti vinayo, dhammato vinayo dhammavinayo. Saṃsāradhammato hi sokādidhammato",
  "atk-s0517a:1787_5": "vā esa visuddhaṃ nibbānaṃ nayati, dhammassa vā vinayo, na titthakarānanti dhammavinayo.",
  "atk-s0517a:1787_6": "Dhammabhūto hi bhagavā, tasseva esa vinayo. Yasmā vā dhammā eva abhiññeyyā pariññeyyā",
  "atk-s0517a:1787_7": "pahātabbā bhāvetabbā sacchikātabbā ca, tasmā esa dhammesu vinayo, na sattesu na jīvesu",
  "atk-s0517a:1787_8": "cāti dhammavinayo. Sātthasabyañjanatādīhi aññesaṃ vacanato padhānaṃ vacananti pavacanaṃ,",
  "atk-s0517a:1787_9": "pavacanameva pāvacanaṃ. Sabbacariyāhi visiṭṭhacariyabhāvena brahmacariyaṃ. Devamanussānaṃ",
  "atk-s0517a:1787_10": "satthubhūtassa bhagavato sāsananti satthusāsanaṃ, satthubhūtaṃ vā sāsanantipi satthusāsanaṃ.",
  "atk-s0517a:1787_11": "“Yo vo, ānanda, mayā dhammo ca vinayo ca desito paññatto, so vo mamaccayena satthā”ti",
  "atk-s0517a:1787_12": "hi dhammavinayova satthāti vutto. Evametesaṃ padānaṃ attho veditabbo. Yasmā pana",
  "atk-s0517a:1787_13": "imasmiṃyeva sāsane sabbākāraānāpānassatisamādhinibbattako bhikkhu vijjati, na aññatra,",
  "atk-s0517a:1787_14": "tasmā tattha tattha “imissā”ti ca “imasmi”nti ca ayaṃ niyamo katoti veditabbo. Ayaṃ",
  "atk-s0517a:1787_15": "“idhā”timātikāya niddesassa attho.",
  "atk-s0517a:1788_0": "Puthujjanakalyāṇako vātiādinā ca bhikkhusaddassa vacanatthaṃ avatvā idhādhippetabhikkhuyeva",
  "atk-s0517a:1788_1": "dassito. Tattha puthujjano ca so kilesānaṃ asamucchinnattā, kalyāṇo ca sīlādipaṭipattiyuttattāti",
  "atk-s0517a:1788_2": "puthujjanakalyāṇo, puthujjanakalyāṇova puthujjanakalyāṇako. Adhisīlādīni sikkhatīti",
  "atk-s0517a:1788_3": "sekkho. Sotāpanno vā sakadāgāmī vā anāgāmī vā. Akuppo calayitumasakkuṇeyyo arahattaphaladhammo",
  "atk-s0517a:1788_4": "assāti akuppadhammo. Sopi hi imaṃ samādhiṃ bhāveti.",
  "atk-s0517a:1789_0": "Araññaniddese vinayapariyāyena tāva “ṭhapetvā gāmañca gāmūpacārañca avasesaṃ arañña”nti",
  "atk-s0517a:1789_1": "āgataṃ. Suttantapariyāyena āraññakaṃ bhikkhuṃ sandhāya “āraññakaṃ nāma senāsanaṃ",
  "atk-s0517a:1789_2": "pañcadhanusatikaṃ pacchima”nti āgataṃ. Vinayasuttantā pana ubhopi pariyāyadesanā",
  "atk-s0517a:1789_3": "nāma, abhidhammo nippariyāyadesanāti abhidhammapariyāyena araññaṃ dassetuṃ nikkhamitvā",
  "atk-s0517a:1789_4": "bahi indakhīlāti vuttaṃ, indakhīlato bahi nikkhamitvāti attho. Nikkhamitvā bahi indakhīlantipi",
  "atk-s0517a:1789_5": "pāṭho, indakhīlaṃ atikkamitvā bahīti vuttaṃ hoti. Indakhīloti cettha gāmassa vā nagarassa vā ummāro.",
  "atk-s0517a:1790_0": "Rukkhamūlaniddese rukkhamūlassa pākaṭattā taṃ avatvāva yatthātiādimāha. Tattha yatthāti",
  "atk-s0517a:1790_1": "yasmiṃ rukkhamūle. Āsanti nisīdanti etthāti āsanaṃ. Paññattanti ṭhapitaṃ. Mañco vātiādīni",
  "atk-s0517a:1790_2": "āsanassa pabhedavacanāni. Mañcopi hi nisajjāyapi okāsattā idha āsanesu vutto. So",
  "atk-s0517a:1790_3": "pana masārakabundikābaddhakuḷīrapādakaāhaccapādakānaṃ aññataro. Pīṭhaṃ tesaṃ aññatarameva.",
  "atk-s0517a:1790_4": "Bhisīti uṇṇābhisicoḷabhisivākabhisitiṇabhisipaṇṇabhisīnaṃ aññatarā. Taṭṭikāti tālapaṇṇādīhi",
  "atk-s0517a:1790_5": "cinitvā katā. Cammakhaṇḍoti nisajjāraho yo koci cammakhaṇḍo. Tiṇasantharādayo tiṇādīni",
  "atk-s0517a:1790_6": "gumbetvā katā. Tatthāti tasmiṃ rukkhamūle. Caṅkamati vātiādīhi rukkhamūlassa catuiriyāpathapavattanayogyatā",
  "atk-s0517a:1790_7": "kathitā. “Yatthā”tiādīhi sabbapadehi rukkhamūlassa sandacchāyatā janavivittatā ca",
  "atk-s0517a:1790_8": "vuttā hoti. Kenacīti kenaci samūhena. Taṃ samūhaṃ bhinditvā vitthārento gahaṭṭhehi",
  "atk-s0517a:1790_9": "vā pabbajitehi vāti āha. Anākiṇṇanti asaṃkiṇṇaṃ asambādhaṃ. Yassa senāsanassa samantā",
  "atk-s0517a:1790_10": "gāvutampi aḍḍhayojanampi pabbatagahanaṃ vanagahanaṃ nadīgahanaṃ hoti, na koci avelāya",
  "atk-s0517a:1790_11": "upasaṅkamituṃ sakkoti, idaṃ santikepi anākiṇṇaṃ nāma. Yaṃ pana aḍḍhayojanikaṃ vā",
  "atk-s0517a:1790_12": "yojanikaṃ vā hoti, idaṃ dūratāya eva anākiṇṇaṃ nāma.",
  "atk-s0517a:1791_0": "Vihāroti aḍḍhayogādimuttako avasesāvāso. Aḍḍhayogoti supaṇṇavaṅkagehaṃ. Pāsādoti",
  "atk-s0517a:1791_1": "dve kaṇṇikā gahetvā kato dīghapāsādo. Hammiyanti upariākāsatale patiṭṭhitakūṭāgārapāsādoyeva.",
  "atk-s0517a:1791_2": "Guhāti iṭṭhakāguhā silāguhā dāruguhā paṃsuguhāti evañhi khandhakaṭṭhakathāyaṃ vuttaṃ.",
  "atk-s0517a:1791_3": "Vibhaṅgaṭṭhakathāyaṃ pana vihāroti samantā parihārapathaṃ antoyeva rattiṭṭhānadivāṭṭhānāni",
  "atk-s0517a:1791_4": "ca dassetvā katasenāsanaṃ. Guhāti bhūmiguhā, yattha rattindivaṃ dīpaṃ laddhuṃ vaṭṭati.",
  "atk-s0517a:1791_5": "Pabbataguhā vā bhūmiguhā vāti idaṃ dvayaṃ visesetvā vuttaṃ. Mātikāya sabbakālasādhāraṇalakkhaṇavasena",
  "atk-s0517a:1791_6": "“nisīdatī”ti vattamānavacanaṃ kataṃ, idha pana nisinnassa bhāvanārambhasabbhāvato",
  "atk-s0517a:1791_7": "nisajjārambhapariyosānadassanatthaṃ nisinnoti niṭṭhānavacanaṃ kataṃ. Yasmā pana ujuṃ",
  "atk-s0517a:1791_8": "kāyaṃ paṇidhāya nisinnassa kāyo ujuko hoti, tasmā byañjane ādaraṃ akatvā adhippetama",
  "atk-s0517a:1791_9": "eva dassento ujukotiādimāha. Tattha ṭhito supaṇihitoti ujukaṃ paṇihitattā ujuko hutvā",
  "atk-s0517a:1791_10": "ṭhito, na sayamevāti attho. Pariggahaṭṭhoti pariggahitaṭṭho. Kiṃ pariggahitaṃ? Niyyānaṃ.",
  "atk-s0517a:1791_11": "Kiṃ niyyānaṃ? Ānāpānassatisamādhiyeva yāva arahattamaggā niyyānaṃ. Tenāhaniyyānaṭṭhoti",
  "atk-s0517a:1791_12": "mukhasaddassa jeṭṭhakatthavasena saṃsārato niyyānaṭṭho vutto. Upaṭṭhānaṭṭhoti sabhāvaṭṭhoyeva.",
  "atk-s0517a:1791_13": "Sabbehi panetehi padehi pariggahitaniyyānaṃ satiṃ katvāti attho vutto hoti. Keci",
  "atk-s0517a:1791_14": "pana “pariggahaṭṭhoti satiyā pariggahaṭṭho, niyyānaṭṭhoti assāsapassāsānaṃ pavisananikkhamanadvāraṭṭho”ti",
  "atk-s0517a:1791_15": "vaṇṇayanti. Pariggahitaassāsapassāsaniyyānaṃ satiṃ upaṭṭhapetvāti vuttaṃ hoti.",
  "atk-s0517a:1792_0": "165. Bāttiṃsāya ākārehīti tāsu tāsu avatthāsu yathākkamena labbhamānānaṃ anavasesapariyādānavasena",
  "atk-s0517a:1792_1": "vuttaṃ. Dīghaṃ assāsavasenāti mātikāya “dīgha”ntivuttaassāsavasena. Evaṃ sesesu.",
  "atk-s0517a:1792_2": "Ekaggatanti ekaggabhāvaṃ. Avikkhepanti avikkhipanaṃ. Ekaggatā eva hi nānārammaṇesu",
  "atk-s0517a:1792_3": "cittassa avikkhipanato avikkhepoti vuccati. Pajānatoti asammohavasena pajānantassa,",
  "atk-s0517a:1792_4": "vindantassāti vā attho. “Avikkhepo me paṭiladdho”ti ārammaṇakaraṇavasena pajānantassa",
  "atk-s0517a:1792_5": "vā. Tāya satiyāti tāya upaṭṭhitāya satiyā. Tena ñāṇenāti tena avikkhepajānanañāṇena.",
  "atk-s0517a:1792_6": "Sato kārī hotīti ettha yasmā ñāṇasampayuttā eva sati satīti adhippetā, yathāha –",
  "atk-s0517a:1792_7": "“satimā hoti paramena satinepakkena samannāgato”ti. Tasmā “sato”ti vacaneneva ñāṇampi gahitameva hoti.",
  "atk-s0517a:1793_0": "166. Addhānasaṅkhāteti dīghasaṅkhāte kāle. Dīgho hi maggo addhānoti vuccati. Ayampi",
  "atk-s0517a:1793_1": "kālo dīghattā addhāno viya addhānoti vutto. “Assasatī”ti ca “passasatī”ti ca assāsañca",
  "atk-s0517a:1793_2": "passāsañca visuṃ visuṃ vatvāpi bhāvanāya nirantarappavattidassanatthaṃ “assasatipi",
  "atk-s0517a:1793_3": "passasatipī”ti puna samāsetvā vuttaṃ. Chando uppajjatīti bhāvanābhivuddhiyā bhiyyobhāvāya",
  "atk-s0517a:1793_4": "chando jāyati. Sukhumataranti passambhanasabbhāvato vuttaṃ. Pāmojjaṃ uppajjatīti",
  "atk-s0517a:1793_5": "bhāvanāpāripūriyā pīti jāyati. Assāsapassāsāpi cittaṃ vivattatīti assāsapassāse nissāya",
  "atk-s0517a:1793_6": "paṭibhāganimitte uppajjante pakatiassāsapassāsato cittaṃ nivattati. Upekkhā saṇṭhātīti",
  "atk-s0517a:1793_7": "tasmiṃ paṭibhāganimitte upacārappanāsamādhipattiyā puna samādhāne byāpārābhāvato",
  "atk-s0517a:1793_8": "tatramajjhattupekkhā saṇṭhāti nāma. Navahākārehīti ettha bhāvanārambhato pabhuti",
  "atk-s0517a:1793_9": "pure chanduppādā “assasatipi passasatipī”ti vuttā tayo ākārā, chanduppādato pabhuti",
  "atk-s0517a:1793_10": "pure pāmojjuppādā tayo, pāmojjuppādato pabhuti tayoti nava ākārā. Kāyoti cuṇṇavicuṇṇāpi",
  "atk-s0517a:1793_11": "assāsapassāsā samūhaṭṭhena kāyo. Pakatiassāsapakatipassāse nissāya uppannanimittampi",
  "atk-s0517a:1793_12": "assāsapassāsāti nāmaṃ labhati. Upaṭṭhānaṃ satīti taṃ ārammaṇaṃ upecca tiṭṭhatīti",
  "atk-s0517a:1793_13": "sati upaṭṭhānaṃ nāma. Anupassanā ñāṇanti samathavasena nimittakāyānupassanā, vipassanāvasena",
  "atk-s0517a:1793_14": "nāmakāyarūpakāyānupassanā ñāṇanti attho. Kāyo upaṭṭhānanti so kāyo upecca tiṭṭhati",
  "atk-s0517a:1793_15": "ettha satīti upaṭṭhānaṃ nāma. No satīti so kāyo sati nāma na hotīti attho. Tāya satiyāti",
  "atk-s0517a:1793_16": "idāni vuttāya satiyā. Tena ñāṇenāti idāneva vuttena ñāṇena. Taṃ kāyaṃ anupassatīti",
  "atk-s0517a:1793_17": "samathavipassanāvasena yathāvuttaṃ kāyaṃ anugantvā jhānasampayuttañāṇena vā vipassanāñāṇena vā passati.",
  "atk-s0517a:1794_0": "Mātikāya kāyādīnaṃ padānaṃ abhāvepi imassa catukkassa kāyānupassanāvasena vuttattā",
  "atk-s0517a:1794_1": "idāni vattabbaṃ “kāye kāyānupassanāsatipaṭṭhānabhāvanā”ti vacanaṃ sandhāya kāyapadaniddeso",
  "atk-s0517a:1794_2": "kato. Kāye kāyānupassanāti bahuvidhe kāye tassa tassa kāyassa anupassanā. Atha vā",
  "atk-s0517a:1794_3": "kāye kāyānupassanā, na aññadhammānupassanāti vuttaṃ hoti. Aniccadukkhānattāsubhabhūte",
  "atk-s0517a:1794_4": "kāye na niccasukhattasubhānupassanā, atha kho aniccadukkhānattāsubhato kāyasseva",
  "atk-s0517a:1794_5": "anupassanā. Atha vā kāye ahanti vā mamanti vā itthīti vā purisoti vā gahetabbassa",
  "atk-s0517a:1794_6": "kassaci ananupassanato tasseva kāyamattassa anupassanāti vuttaṃ hoti. Upari vedanāsu",
  "atk-s0517a:1794_7": "vedanānupassanātiādīsu tīsupi eseva nayo. Satiyeva upaṭṭhānaṃ satipaṭṭhānaṃ, kāyānupassanāya",
  "atk-s0517a:1794_8": "sampayuttaṃ satipaṭṭhānaṃ kāyānupassanāsatipaṭṭhānaṃ, tassa bhāvanā kāyānupassanāsatipaṭṭhānabhāvanā.",
  "atk-s0517a:1795_0": "167. Taṃ kāyanti aniddiṭṭhepi nāmarūpakāye kāyasaddena tassāpi saṅgahitattā niddiṭṭhaṃ",
  "atk-s0517a:1795_1": "viya katvā vuttaṃ. Aniccānupassanādayo hi nāmarūpakāye eva labbhanti, na nimittakāye.",
  "atk-s0517a:1795_2": "Anupassanā ca bhāvanā ca vuttatthā eva. Dīghaṃ assāsapassāsavasenātiādi ānāpānassatibhāvanāya",
  "atk-s0517a:1795_3": "ānisaṃsaṃ dassetuṃ vuttaṃ. Tassā hi sativepullatāñāṇavepullatā ca ānisaṃso. Tattha",
  "atk-s0517a:1795_4": "cittassa ekaggataṃ avikkhepaṃ pajānatoti paṭiladdhajjhānassa vipassanākāle cittekaggataṃ",
  "atk-s0517a:1795_5": "sandhāya vuttaṃ. Viditā vedanāti sāmaññato udayadassanena viditā vedanā. Viditā upaṭṭhahantīti",
  "atk-s0517a:1795_6": "khayato vayato suññato viditā upaṭṭhahanti. Viditā abbhatthaṃ gacchantīti sāmaññato",
  "atk-s0517a:1795_7": "vayadassanena viditā vināsaṃ gacchanti, bhijjantīti attho. Saññāvitakkesupi eseva",
  "atk-s0517a:1795_8": "nayo. Imesu pana tīsu vuttesu sesā rūpadhammāpi vuttā honti. Kasmā pana ime tayo",
  "atk-s0517a:1795_9": "eva vuttāti ce? Duppariggahattā. Vedanāsu tāva sukhadukkhā pākaṭā, upekkhā pana sukhumā",
  "atk-s0517a:1795_10": "duppariggahā, na suṭṭhu pākaṭā. Sāpi cassa pākaṭā hoti, saññā ākāramattaggāhakattā",
  "atk-s0517a:1795_11": "na yathāsabhāvaggāhinī. Sā ca sabhāvasāmaññalakkhaṇaggāhakena vipassanāñāṇena sampayuttā",
  "atk-s0517a:1795_12": "ati viya apākaṭā. Sāpi cassa pākaṭā hoti, vitakko ñāṇapatirūpakattā ñāṇato visuṃ",
  "atk-s0517a:1795_13": "katvā duppariggaho. Ñāṇapatirūpako hi vitakko. Yathāha – “yā cāvuso visākha, sammādiṭṭhi",
  "atk-s0517a:1795_14": "yo ca sammāsaṅkappo, ime dhammā paññākkhandhe saṅgahitā”ti. Sopi cassa vitakko pākaṭo",
  "atk-s0517a:1795_15": "hotīti evaṃ duppariggahesu vuttesu sesā vuttāva hontīti. Imesaṃ pana padānaṃ niddese",
  "atk-s0517a:1795_16": "kathaṃ viditā vedanā uppajjantīti pucchitvā taṃ avissajjetvāva vedanuppādassa viditatteyeva",
  "atk-s0517a:1795_17": "vissajjite vedanāya viditattaṃ vissajjitaṃ hotīti kathaṃ vedanāya uppādo vidito hotītiādimāha.",
  "atk-s0517a:1795_18": "Sesesupi eseva nayo. Avijjāsamudayā avijjānirodhātiādayo heṭṭhā vuttatthā eva. Imināva",
  "atk-s0517a:1795_19": "nayena saññāvitakkāpi veditabbā. Vitakkavāre pana “phassasamudayā phassanirodhā”ti",
  "atk-s0517a:1795_20": "avatvā phassaṭṭhāne saññāsamudayā saññānirodhāti vuttaṃ. Taṃ kasmā iti ce? Saññāmūlakattā",
  "atk-s0517a:1795_21": "vitakkassa. “Saññānānattaṃ paṭicca uppajjati saṅkappanānatta”nti hi vuttaṃ.",
  "atk-s0517a:1796_0": "Aniccato manasikarototiādīsu ca “vedanaṃ aniccato manasikaroto”tiādinā nayena tasmiṃ",
  "atk-s0517a:1796_1": "tasmiṃ vāre so soyeva dhammo yojetabbo. Yasmā pana vipassanāsampayuttā vedanā vipassanākiccakaraṇe",
  "atk-s0517a:1796_2": "asamatthattā vipassanāya anupakārikā, tasmāyeva ca bodhipakkhiyadhammesu nāgatā.",
  "atk-s0517a:1796_3": "Vipassanāsampayuttāya pana saññāya kiccameva aparibyattaṃ, tasmā sā vipassanāya ekantamanupakārikā",
  "atk-s0517a:1796_4": "eva. Vitakkaṃ pana vinā vipassanākiccameva natthi. Vitakkasahāyā hi vipassanā sakakiccaṃ karoti. Yathāha –",
  "atk-s0517a:1797_0": "“Paññā attano dhammatāya aniccaṃ dukkhamanattāti ārammaṇaṃ nicchetuṃ na sakkoti,",
  "atk-s0517a:1797_1": "vitakke pana ākoṭetvā ākoṭetvā dente sakkoti. Kathaṃ? Yathā hi heraññiko kahāpaṇaṃ",
  "atk-s0517a:1797_2": "hatthe ṭhapetvā sabbabhāgesu oloketukāmo samānopi na cakkhutaleneva parivattetuṃ",
  "atk-s0517a:1797_3": "sakkoti, aṅgulipabbehi pana parivattetvā parivattetvā ito cito ca oloketuṃ sakkoti,",
  "atk-s0517a:1797_4": "evameva na paññā attano dhammatāya aniccādivasena ārammaṇaṃ nicchetuṃ sakkoti, abhiniropanalakkhaṇena",
  "atk-s0517a:1797_5": "pana āhananapariyāhananarasena vitakkena ākoṭentena viya parivattentena viya ca ādāyādāya",
  "atk-s0517a:1797_6": "dinnameva nicchetuṃ sakkotī”ti.",
  "atk-s0517a:1798_0": "Tasmā vedanāsaññānaṃ vipassanāya anupakārattā lakkhaṇamattavaseneva dassetuṃ “vedanāya",
  "atk-s0517a:1798_1": "saññāyā”ti tattha tattha ekavacanena niddeso kato. Yattako pana vipassanāya bhedo,",
  "atk-s0517a:1798_2": "tattako eva vitakkassāti dassetuṃ “vitakkāna”nti tattha tattha bahuvacanena niddeso",
  "atk-s0517a:1798_3": "katoti vattuṃ yujjati.",
  "atk-s0517a:1799_0": "168. Puna dīghaṃ assāsapassāsavasenātiādi ānāpānassatibhāvanāya sampattiṃ bhāvanāphalañca",
  "atk-s0517a:1799_1": "dassetuṃ vuttaṃ. Tattha samodhānetīti ārammaṇaṃ ṭhapeti, ārammaṇaṃ patiṭṭhāpetīti",
  "atk-s0517a:1799_2": "vā attho. Samodahanabyāpārābhāvepi bhāvanāpāripūriyā eva samodahati nāma. Gocaranti",
  "atk-s0517a:1799_3": "vipassanākkhaṇe saṅkhārārammaṇaṃ, maggakkhaṇe phalakkhaṇe ca nibbānārammaṇaṃ. Samatthanti",
  "atk-s0517a:1799_4": "samameva attho, samassa vā atthoti samattho. Taṃ samatthaṃ. Sesesupi eseva nayo.",
  "atk-s0517a:1799_5": "Maggaṃ samodhānetīti maggaphalakkhaṇeyeva gocaraṃ nibbānameva. Ayaṃ puggaloti ānāpānassatibhāvanaṃ",
  "atk-s0517a:1799_6": "anuyutto yogāvacarova. Imasmiṃ ārammaṇeti ettha pana “kāye”tipadena saṅgahite nāmarūpakāyasaṅkhāte",
  "atk-s0517a:1799_7": "saṅkhatārammaṇe teneva kamena magge nibbānārammaṇe ca. Yaṃ tassātiādīhi ārammaṇagocarasaddānaṃ",
  "atk-s0517a:1799_8": "ekatthatā vuttā. Tassāti tassa puggalassa. Pajānātīti puggalo pajānanā paññāti puggalo",
  "atk-s0517a:1799_9": "paññāya pajānātīti vuttaṃ hoti. Ārammaṇassa upaṭṭhānanti vipassanākkhaṇe saṅkhārārammaṇassa,",
  "atk-s0517a:1799_10": "maggaphalakkhaṇe nibbānārammaṇassa upaṭṭhānaṃ sati. Ettha ca kammatthe sāmivacanaṃ",
  "atk-s0517a:1799_11": "yathā rañño upaṭṭhānanti. Avikkhepoti samādhi. Adhiṭṭhānanti yathāvuttasaṅkhārārammaṇaṃ",
  "atk-s0517a:1799_12": "nibbānārammaṇañca. Tañhi adhiṭṭhāti ettha cittanti adhiṭṭhānaṃ. Vodānanti ñāṇaṃ.",
  "atk-s0517a:1799_13": "Tañhi vodāyati visujjhati tena cittanti vodānaṃ. Līnapakkhiko samādhi alīnabhāvappattiyā",
  "atk-s0517a:1799_14": "samabhūtattā samaṃ, uddhaccapakkhikaṃ ñāṇaṃ anuddhatabhāvappattiyā samabhūtattā samaṃ.",
  "atk-s0517a:1799_15": "Tena vipassanāmaggaphalakkhaṇesu samathavipassanānaṃ yuganaddhatā vuttā hoti. Sati",
  "atk-s0517a:1799_16": "pana sabbatthikattā tadubhayasamatāya upakārikāti samaṃ, ārammaṇaṃ samatādhiṭṭhānattā",
  "atk-s0517a:1799_17": "samaṃ. Anavajjaṭṭhoti vipassanāya anavajjasabhāvo. Niklesaṭṭhoti maggassa nikkilesasabhāvo.",
  "atk-s0517a:1799_18": "Nikkilesaṭṭhoti vā pāṭho. Vodānaṭṭhoti phalassa parisuddhasabhāvo. Paramaṭṭhoti nibbānassa",
  "atk-s0517a:1799_19": "sabbadhammuttamasabhāvo. Paṭivijjhatīti taṃ taṃ sabhāvaṃ asammohato paṭivijjhati.",
  "atk-s0517a:1799_20": "Ettha ca “ārammaṇassa upaṭṭhāna”ntiādīhi sammā paṭivedho vutto. Ettheva ca vodānaṭṭhapaṭivedhassa",
  "atk-s0517a:1799_21": "vuttattā tena ekalakkhaṇā anavajjaṭṭhanikkilesaṭṭhaparamaṭṭhā lakkhaṇahāravasena",
  "atk-s0517a:1799_22": "vuttāyeva honti. Yathāha –",
  "atk-s0517a:1800": "“Vuttamhi ekadhamme, ye dhammā ekalakkhaṇā keci;",
  "atk-s0517a:1801": "Vuttā bhavanti sabbe, so hāro lakkhaṇo nāmā”ti. ;",
  "atk-s0517a:1802_0": "Anavajjaṭṭho nikkilesaṭṭho cettha avikkhepasaṅkhātassa samassa attho payojananti",
  "atk-s0517a:1802_1": "samattho, vodānaṭṭho vipassanāmaggavodānaṃ sandhāya samameva atthoti samattho, phalavodānaṃ",
  "atk-s0517a:1802_2": "sandhāya maggavodānasaṅkhātassa samassa atthoti samattho, paramaṭṭho pana samameva",
  "atk-s0517a:1802_3": "atthoti vā nibbānapayojanattā sabbassa samassa atthoti vā samattho, taṃ vuttappakāraṃ",
  "atk-s0517a:1802_4": "samañca samatthañca ekadesasarūpekasesaṃ katvā samatthañca paṭivijjhatīti vuttaṃ.",
  "atk-s0517a:1802_5": "Indriyabalabojjhaṅgadhammā vipassanāmaggaphalakkhaṇepi labbhanti, maggo ca tisso",
  "atk-s0517a:1802_6": "ca visuddhiyo maggaphalakkhaṇeyeva, vimokkho ca vijjā ca khaye ñāṇañca maggakkhaṇeyeva,",
  "atk-s0517a:1802_7": "vimutti ca anuppāde ñāṇañca phalakkhaṇeyeva, sesā vipassanākkhaṇepīti. Dhammavāre",
  "atk-s0517a:1802_8": "ime dhamme imasmiṃ ārammaṇe samodhānetīti nibbānaṃ ṭhapetvā sesā yathāyogaṃ veditabbā.",
  "atk-s0517a:1802_9": "Idaṃ pana yebhuyyavasena vuttaṃ. Avuttatthā panettha heṭṭhā vuttā eva. Ekekacatukkavasenettha",
  "atk-s0517a:1802_10": "niyyāne dassitepi catukkantogadhassa ekekassāpi bhāgassa niyyānassa upanissayattā",
  "atk-s0517a:1802_11": "ekekabhāgavasena niyyānaṃ dassitaṃ. Na hi ekekaṃ vinā niyyānaṃ hotīti.",
  "atk-s0517a:1803": "Dīghaṃassāsapassāsaniddesavaṇṇanā niṭṭhitā.",
  "atk-s0517a:1804": "169. Rassaniddese ittarasaṅkhāteti parittasaṅkhāte kāle. Sesamettha vuttanayena veditabbaṃ.",
  "atk-s0517a:1805_0": "170. Sabbakāyapaṭisaṃvediniddese arūpadhammesu vedanāya oḷārikattā sukhaggahaṇatthaṃ",
  "atk-s0517a:1805_1": "paṭhamaṃ iṭṭhāniṭṭhārammaṇasaṃvedikā vedanā vuttā, tato yaṃ vedeti, taṃ sañjānātīti",
  "atk-s0517a:1805_2": "evaṃ vedanāvisayassa ākāraggāhikā saññā, tato saññāvasena abhisaṅkhārikā cetanā,",
  "atk-s0517a:1805_3": "tato “phuṭṭho vedeti, phuṭṭho sañjānāti, phuṭṭho cetetī”ti vacanato phasso, tato",
  "atk-s0517a:1805_4": "sabbesaṃ sādhāraṇalakkhaṇo manasikāro, cetanādīhi saṅkhārakkhandho vutto. Evaṃ tīsu",
  "atk-s0517a:1805_5": "khandhesu vuttesu taṃnissayo viññāṇakkhandho vuttova hoti. Nāmañcāti vuttappakāraṃ",
  "atk-s0517a:1805_6": "nāmañca. Nāmakāyo cāti idaṃ pana nāmena nibbānassapi saṅgahitattā lokuttarānañca",
  "atk-s0517a:1805_7": "avipassanupagattā taṃ apanetuṃ vuttaṃ. “Kāyo”ti hi vacanena nibbānaṃ apanītaṃ hoti",
  "atk-s0517a:1805_8": "nibbānassa rāsivinimuttattā. Ye ca vuccanti cittasaṅkhārāti “saññā ca vedanā ca cetasikā",
  "atk-s0517a:1805_9": "ete dhammā cittapaṭibaddhā cittasaṅkhārā”ti evaṃ vuccamānāpi cittasaṅkhārā idha nāmakāyeneva",
  "atk-s0517a:1805_10": "saṅgahitāti vuttaṃ hoti. Mahābhūtāti mahantapātubhāvato mahābhūtasāmaññato mahāparihārato",
  "atk-s0517a:1805_11": "mahāvikārato mahantabhūtattā cāti mahābhūtā. Te pana – pathavī āpo tejo vāyoti cattāro.",
  "atk-s0517a:1805_12": "Catunnañca mahābhūtānaṃ upādāyarūpanti upayogatthe sāmivacanaṃ, cattāro mahābhūte",
  "atk-s0517a:1805_13": "upādāya nissāya amuñcitvā pavattarūpanti attho. Taṃ pana – cakkhu sotaṃ ghānaṃ jivhā",
  "atk-s0517a:1805_14": "kāyo rūpaṃ saddo gandho raso itthindriyaṃ purisindriyaṃ jīvitindriyaṃ hadayavatthu",
  "atk-s0517a:1805_15": "ojā kāyaviññatti vacīviññatti ākāsadhātu rūpassa lahutā mudutā kammaññattā upacayo",
  "atk-s0517a:1805_16": "santati jaratā aniccatāti catuvīsatividhaṃ. Assāso ca passāso cāti pākatikoyeva.",
  "atk-s0517a:1805_17": "Assāsapassāse nissāya uppannaṃ paṭibhāganimittampi tadeva nāmaṃ labhati pathavīkasiṇādīni",
  "atk-s0517a:1805_18": "viya. Rūpasarikkhakattā rūpanti ca nāmaṃ labhati “bahiddhā rūpāni passatī”tiādīsu",
  "atk-s0517a:1805_19": "viya. Nimittañca upanibandhanāti satiupanibandhanāya nimittabhūtaṃ assāsapassāsānaṃ",
  "atk-s0517a:1805_20": "phusanaṭṭhānaṃ. Ye ca vuccanti kāyasaṅkhārāti “assāsapassāsā kāyikā ete dhammā kāyapaṭibaddhā",
  "atk-s0517a:1805_21": "kāyasaṅkhārā”ti evaṃ vuccamānāpi kāyasaṅkhārā idha rūpakāyeneva saṅgahitāti vuttaṃ hoti.",
  "atk-s0517a:1806_0": "Te kāyā paṭividitā hontīti jhānakkhaṇe assāsapassāsanimittakāyā vipassanākkhaṇe avasesarūpārūpakāyā",
  "atk-s0517a:1806_1": "ārammaṇato paṭividitā honti, maggakkhaṇe asammohato paṭividitā honti. Assāsapassāsavasena",
  "atk-s0517a:1806_2": "paṭiladdhajjhānassa yogissa uppannavipassanāmaggepi sandhāya dīghaṃ assāsapassāsavasenātiādi vuttaṃ.",
  "atk-s0517a:1807": "Āvajjato pajānatotiādīni sīlakathāyaṃ vuttatthāni. Te vuttappakāre kāye antokaritvā “sabbakāyapaṭisaṃvedī”ti vuttaṃ.",
  "atk-s0517a:1808_0": "Sabbakāyapaṭisaṃvedī assāsapassāsānaṃ saṃvaraṭṭhenātiādīsu “sabbakāyapaṭisaṃvedī”tivuttaassāsapassāsato",
  "atk-s0517a:1808_1": "uppannajjhānavipassanāmaggesu saṃvaroyeva saṃvaraṭṭhena sīlavisuddhi. Avikkhepoyeva",
  "atk-s0517a:1808_2": "avikkhepaṭṭhena cittavisuddhi. Paññāyeva dassanaṭṭhena diṭṭhivisuddhi. Jhānavipassanāsu",
  "atk-s0517a:1808_3": "viratiabhāvepi pāpābhāvamattameva saṃvaro nāmāti veditabbaṃ.",
  "atk-s0517a:1809_0": "171. Passambhayantiādīnaṃ niddese kāyikāti rūpakāye bhavā. Kāyapaṭibaddhāti kāyaṃ",
  "atk-s0517a:1809_1": "paṭibaddhā kāyaṃ nissitā, kāye sati honti, asati na honti, tasmāyeva te kāyena saṅkharīyantīti",
  "atk-s0517a:1809_2": "kāyasaṅkhārā. Passambhentoti nibbāpento sannisīdāpento. Passambhanavacaneneva oḷārikānaṃ",
  "atk-s0517a:1809_3": "passambhanaṃ siddhaṃ. Nirodhentoti oḷārikānaṃ anuppādanena nirodhento. Vūpasamentoti",
  "atk-s0517a:1809_4": "oḷārikeyeva ekasantatipariṇāmanayena santabhāvaṃ nayanto. Sikkhatīti adhikāravasena",
  "atk-s0517a:1809_5": "assasissāmīti sikkhatīti sambandho, tisso sikkhā sikkhatīti vā attho.",
  "atk-s0517a:1810_0": "Idāni oḷārikapassambhanaṃ dassetuṃ yathārūpehītiādimāha. Tattha yathārūpehīti yādisehi.",
  "atk-s0517a:1810_1": "Ānamanāti pacchato namanā. Vinamanāti ubhayapassato namanā. Sannamanāti sabbatopi",
  "atk-s0517a:1810_2": "namantassa suṭṭhu namanā. Paṇamanāti purato namanā. Iñjanāti kampanā. Phandanāti",
  "atk-s0517a:1810_3": "īsakaṃ calanā. Pakampanāti bhusaṃ kampanā. Yathārūpehi kāyasaṅkhārehi kāyassa ānamanā…pe…",
  "atk-s0517a:1810_4": "pakampanā, tathārūpaṃ kāyasaṅkhāraṃ passambhayanti ca, yā kāyassa ānamanā…pe… pakampanā,",
  "atk-s0517a:1810_5": "tañca passambhayanti ca sambandho kātabbo. Kāyasaṅkhāresu hi passambhitesu kāyassa",
  "atk-s0517a:1810_6": "ānamanādayo ca passambhitāyeva hontīti. Yathārūpehi kāyasaṅkhārehi kāyassa na ānamanādikā",
  "atk-s0517a:1810_7": "hoti, tathārūpaṃ santaṃ sukhumampi kāyasaṅkhāraṃ passambhayanti ca, yā kāyassa na",
  "atk-s0517a:1810_8": "ānamanādikā, tañca santaṃ sukhumaṃ passambhayanti ca sambandhato veditabbaṃ. Santaṃ",
  "atk-s0517a:1810_9": "sukhumanti ca bhāvanapuṃsakavacanametaṃ. Iti kirāti ettha iti evamatthe, kira yadiatthe.",
  "atk-s0517a:1810_10": "Yadi evaṃ sukhumakepi assāsapassāse passambhayaṃ assasissāmi passasissāmīti sikkhatīti",
  "atk-s0517a:1810_11": "codakena codanā āraddhā hoti. Atha vā kirāti codakavacanattā asaddahanatthe asahanatthe",
  "atk-s0517a:1810_12": "parokkhatthe ca yujjatiyeva, evaṃ sukhumānampi passambhanaṃ sikkhatīti na saddahāmi",
  "atk-s0517a:1810_13": "na sahāmi apaccakkhaṃ meti vuttaṃ hoti.",
  "atk-s0517a:1811_0": "Evaṃ santeti evaṃ sukhumānaṃ passambhane sante. Vātūpaladdhiyā ca pabhāvanā na hotīti",
  "atk-s0517a:1811_1": "assāsapassāsavātassa upaladdhiyā. Upaladdhīti viññāṇaṃ. Assāsapassāsavātaṃ upalabbhamānassa",
  "atk-s0517a:1811_2": "tadārammaṇassa bhāvanāviññāṇassa pabhāvanā uppādanā na hoti, tassa ārammaṇassa bhāvanā",
  "atk-s0517a:1811_3": "na hotīti attho. Assāsapassāsānañca pabhāvanā na hotīti bhāvanāya sukhumakānampi",
  "atk-s0517a:1811_4": "assāsapassāsānaṃ nirodhanato tesañca uppādanā pavattanā na hotīti attho. Ānāpānassatiyā",
  "atk-s0517a:1811_5": "ca pabhāvanā na hotīti assāsapassāsābhāvatoyeva tadārammaṇāya bhāvanāviññāṇasampayuttāya",
  "atk-s0517a:1811_6": "satiyā ca pavattanā na hoti. Tasmāyeva taṃsampayuttassa ānāpānassatisamādhissa ca",
  "atk-s0517a:1811_7": "bhāvanā na hoti. Na ca naṃ tanti ettha ca nanti nipātamattaṃ “bhikkhu ca na”ntiādīsu",
  "atk-s0517a:1811_8": "viya. Taṃ vuttavidhiṃ samāpattiṃ paṇḍitā na samāpajjantipi tato na vuṭṭhahantipīti",
  "atk-s0517a:1811_9": "sambandho. Codanāpakkhassa parihāravacane iti kirāti evameva. Ettha evakāratthe kirasaddo",
  "atk-s0517a:1811_10": "daṭṭhabbo. Evaṃ santeti evaṃ passambhane sante eva.",
  "atk-s0517a:1812_0": "Yathā kathaṃ viyāti yathā taṃ vuttavidhānaṃ hoti, tathā taṃ kathaṃ viyāti upamaṃ",
  "atk-s0517a:1812_1": "pucchati. Idāni seyyathāpīti taṃ upamaṃ dasseti. Kaṃseti kaṃsamayabhājane. Nimittanti",
  "atk-s0517a:1812_2": "tesaṃ saddānaṃ ākāraṃ. “Nimitta”nti ca sāmiatthe upayogavacanaṃ, nimittassāti attho.",
  "atk-s0517a:1812_3": "Saddanimittañca saddato anaññaṃ. Suggahitattāti suṭṭhu uggahitattā. Sugahitattātipi",
  "atk-s0517a:1812_4": "pāṭho, suṭṭhu gahitattāti attho. Sumanasikatattāti suṭṭhu āvajjitattā. Sūpadhāritattāti",
  "atk-s0517a:1812_5": "suṭṭhu citte ṭhapitattā. Sukhumasaddanimittārammaṇatāpīti tadā sukhumānampi saddānaṃ",
  "atk-s0517a:1812_6": "niruddhattā anuggahitasaddanimittassa anārammaṇampi sukhumataraṃ saddanimittaṃ ārammaṇaṃ",
  "atk-s0517a:1812_7": "katvā sukhumataraṃ saddanimittārammaṇampi cittaṃ pavattati, sukhumatarasaddanimittārammaṇabhāvatopīti",
  "atk-s0517a:1812_8": "vā attho. Imināva nayena appanāyampi attho veditabbo.",
  "atk-s0517a:1813_0": "Passambhayantiādīsu “passambhayaṃ kāyasaṅkhāra”nti vuttā assāsapassāsā kāyoti vā",
  "atk-s0517a:1813_1": "“passambhayaṃ kāyasaṅkhāra”nti ettha assāsapassāsā kāyoti vā yojanā veditabbā. Bhāvanāvisuddhiyā",
  "atk-s0517a:1813_2": "kāyasaṅkhāre passambhamānepi oḷārikaṃ kāyasaṅkhāraṃ passambhemīti yogino ābhoge sati",
  "atk-s0517a:1813_3": "tenādarena ativiya passambhati. Anupaṭṭhahantampi sukhumaṃ suānayaṃ hoti.",
  "atk-s0517a:1814_0": "Aṭṭha anupassanāñāṇānīti “dīghaṃ rassaṃ sabbakāyapaṭisaṃvedī passambhayaṃ kāyasaṅkhāra”nti",
  "atk-s0517a:1814_1": "vuttesu catūsu vatthūsu assāsavasena catasso, passāsavasena catassoti aṭṭha anupassanāñāṇāni.",
  "atk-s0517a:1814_2": "Aṭṭha ca upaṭṭhānānussatiyoti “dīghaṃ assāsavasena cittassa ekaggataṃ avikkhepaṃ",
  "atk-s0517a:1814_3": "pajānato sati upaṭṭhitā hotī”tiādinā nayena vuttesu catūsu vatthūsu assāsavasena",
  "atk-s0517a:1814_4": "catasso, passāsavasena catassoti aṭṭha ca upaṭṭhānānussatiyo. Aṭṭha cupaṭṭhānānussatiyotipi",
  "atk-s0517a:1814_5": "pāṭho. Cattāri suttantikavatthūnīti bhagavatā ānāpānassatisuttante vuttattā paṭhamacatukkavasena",
  "atk-s0517a:1814_6": "cattāri suttantikavatthūnīti.",
  "atk-s0517a:1815": "Paṭhamacatukkaniddesavaṇṇanā niṭṭhitā.",
  "atk-s0517a:1816_0": "172. Dutiyacatukkassa pītipaṭisaṃvediniddese uppajjati pīti pāmojjanti ettha pītīti",
  "atk-s0517a:1816_1": "mūlapadaṃ. Pāmojjanti tassa atthapadaṃ, pamuditabhāvoti attho. Yā pīti pāmojjantiādīsu",
  "atk-s0517a:1816_2": "yā “pītī”ti ca “pāmojja”nti ca evamādīni nāmāni labhati, sā pītīti vuttaṃ hoti. Tattha",
  "atk-s0517a:1816_3": "pītīti sabhāvapadaṃ. Pamuditassa bhāvo pāmojjaṃ. Āmodanākāro āmodanā. Pamodanākāro",
  "atk-s0517a:1816_4": "pamodanā. Yathā vā bhesajjānaṃ vā telānaṃ vā uṇhodakasītodakānaṃ vā ekatokaraṇaṃ",
  "atk-s0517a:1816_5": "modanāti vuccati, evamayampi dhammānaṃ ekatokaraṇena modanā, upasaggavasena pana",
  "atk-s0517a:1816_6": "padaṃ maṇḍetvā āmodanā pamodanāti vuttaṃ. Hāsetīti hāso, pahāsetīti pahāso, haṭṭhapahaṭṭhākārānametaṃ",
  "atk-s0517a:1816_7": "adhivacanaṃ. Vittīti vittaṃ, dhanassetaṃ nāmaṃ. Ayaṃ pana somanassapaccayattā vittisarikkhatāya",
  "atk-s0517a:1816_8": "vitti. Yathā hi dhanino dhanaṃ paṭicca somanassaṃ uppajjati, evaṃ pītimatopi pītiṃ",
  "atk-s0517a:1816_9": "paṭicca somanassaṃ uppajjati. Tasmā “vittī”ti vuttā. Tuṭṭhisabhāvasaṇṭhitāya hi pītiyā",
  "atk-s0517a:1816_10": "etaṃ nāmaṃ. Pītimā pana puggalo kāyacittānaṃ uggatattā abbhuggatattā “udaggo”ti vuccati,",
  "atk-s0517a:1816_11": "udaggassa bhāgo odagyaṃ. Attano manatā attamanatā. Anabhiraddhassa hi mano dukkhapadaṭṭhānattā",
  "atk-s0517a:1816_12": "na attano mano nāma hoti, abhiraddhassa sukhapadaṭṭhānattā attano mano nāma hoti,",
  "atk-s0517a:1816_13": "iti attano manatā attamanatā, sakamanatā sakamanassa bhāvoti attho. Sā pana yasmā",
  "atk-s0517a:1816_14": "na aññassa kassaci attano manatā, cittasseva paneso bhāvo cetasiko dhammo, tasmā",
  "atk-s0517a:1816_15": "attamanatā cittassāti vuttā. Sesamettha ca upari ca heṭṭhā vuttanayena yojetvā veditabbaṃ.",
  "atk-s0517a:1817_0": "173. Sukhapaṭisaṃvediniddese dve sukhānīti samathavipassanābhūmidassanatthaṃ vuttaṃ.",
  "atk-s0517a:1817_1": "Kāyikañhi sukhaṃ vipassanāya bhūmi, cetasikaṃ sukhaṃ samathassa ca vipassanāya ca",
  "atk-s0517a:1817_2": "bhūmi. Kāyikanti pasādakāyaṃ vinā anuppattito kāye niyuttanti kāyikaṃ. Cetasikanti",
  "atk-s0517a:1817_3": "avippayogavasena cetasi niyuttanti cetasikaṃ. Tattha kāyikapadena cetasikaṃ sukhaṃ",
  "atk-s0517a:1817_4": "paṭikkhipati, sukhapadena kāyikaṃ dukkhaṃ. Tathā cetasikapadena kāyikaṃ sukhaṃ paṭikkhipati,",
  "atk-s0517a:1817_5": "sukhapadena cetasikaṃ dukkhaṃ. Sātanti madhuraṃ sumadhuraṃ. Sukhanti sukhameva, na",
  "atk-s0517a:1817_6": "dukkhaṃ. Kāyasamphassajanti kāyasamphasse jātaṃ. Sātaṃ sukhaṃ vedayitanti sātaṃ vedayitaṃ,",
  "atk-s0517a:1817_7": "na asātaṃ vedayitaṃ. Sukhaṃ vedayitaṃ, na dukkhaṃ vedayitaṃ. Parato tīṇi padāni itthiliṅgavasena",
  "atk-s0517a:1817_8": "vuttāni. Sātā vedanā, na asātā. Sukhā vedanā, na dukkhāti ayameva panettha attho.",
  "atk-s0517a:1818_0": "Cetasikasukhaniddeso vuttapaṭipakkhanayena yojetabbo. Te sukhāti liṅgavipallāso kato,",
  "atk-s0517a:1818_1": "tāni sukhānīti vuttaṃ hoti. Sesamettha catukke heṭṭhā paṭhamacatukke vuttanayeneva",
  "atk-s0517a:1818_2": "veditabbaṃ. Cattāri suttantikavatthūni dutiyacatukkavasena veditabbānīti.",
  "atk-s0517a:1819": "Dutiyacatukkaniddesavaṇṇanā niṭṭhitā.",
  "atk-s0517a:1820_0": "176. Tatiyacatukkaniddese cittanti mūlapadaṃ. Viññāṇanti atthapadaṃ. Yaṃ cittantiādi",
  "atk-s0517a:1820_1": "pītiyaṃ vuttanayena yojetabbaṃ. Tattha cittantiādīsu cittavicittatāya cittaṃ. Ārammaṇaṃ",
  "atk-s0517a:1820_2": "minamānaṃ jānātīti mano. Mānasanti manoyeva. “Antalikkhacaro pāso, yvāyaṃ carati",
  "atk-s0517a:1820_3": "mānaso”ti hi ettha pana sampayuttakadhammo mānasoti vutto.",
  "atk-s0517a:1821": "“Kathañhi bhagavā tuyhaṃ, sāvako sāsane rato;",
  "atk-s0517a:1822": "Appattamānaso sekkho, kālaṃ kayirā jane sutā”ti. –",
  "atk-s0517a:1823": "Ettha arahattaṃ mānasanti vuttaṃ. Idha pana manova mānasaṃ. Byañjanavasena hetaṃ padaṃ vaḍḍhitaṃ.",
  "atk-s0517a:1824_0": "Hadayanti cittaṃ. “Cittaṃ vā te khipissāmi, hadayaṃ vā te phālessāmī”ti ettha uro",
  "atk-s0517a:1824_1": "hadayanti vuttaṃ. “Hadayā hadayaṃ maññe aññāya tacchatī”ti ettha cittaṃ. “Vakkaṃ",
  "atk-s0517a:1824_2": "hadaya”nti ettha hadayavatthu. Idha pana cittameva abbhantaraṭṭhena “hadaya”nti vuttaṃ.",
  "atk-s0517a:1824_3": "Tadeva parisuddhaṭṭhena paṇḍaraṃ. Bhavaṅgaṃ sandhāyetaṃ vuttaṃ. Yathāha – “pabhassaramidaṃ,",
  "atk-s0517a:1824_4": "bhikkhave, cittaṃ, tañca kho āgantukehi upakkilesehi upakkiliṭṭha”nti. Tato nikkhantattā",
  "atk-s0517a:1824_5": "pana akusalampi gaṅgāya nikkhantā nadī gaṅgā viya, godhāvarito nikkhantā godhāvarī",
  "atk-s0517a:1824_6": "viya ca “paṇḍara”ntveva vuttaṃ. Yasmā pana ārammaṇavijānanalakkhaṇaṃ cittaṃ upakkilesena",
  "atk-s0517a:1824_7": "kileso na hoti, sabhāvato parisuddhameva hoti, upakkilesayoge pana sati upakkiliṭṭhaṃ",
  "atk-s0517a:1824_8": "nāma hoti, tasmāpi “paṇḍara”nti vattuṃ yujjati.",
  "atk-s0517a:1825_0": "Mano manāyatananti idha pana manogahaṇaṃ manasseva āyatanabhāvadīpanatthaṃ. Tenetaṃ",
  "atk-s0517a:1825_1": "dīpeti – “nayidaṃ devāyatanaṃ viya manassa āyatanattā manāyatanaṃ, atha kho mano",
  "atk-s0517a:1825_2": "eva āyatanaṃ manāyatana”nti.",
  "atk-s0517a:1826_0": "Āyatanaṭṭho heṭṭhā vuttoyeva. Manate iti mano, vijānātīti attho. Aṭṭhakathācariyā",
  "atk-s0517a:1826_1": "panāhu – nāḷiyā minamāno viya mahātulāya dhārayamāno viya ca ārammaṇaṃ jānātīti mano,",
  "atk-s0517a:1826_2": "tadeva mananalakkhaṇe indaṭṭhaṃ kāretīti indriyaṃ, manova indriyaṃ manindriyaṃ.",
  "atk-s0517a:1827_0": "Vijānātīti viññāṇaṃ. Viññāṇameva khandho viññāṇakkhandho. Ruḷhito khandho vutto.",
  "atk-s0517a:1827_1": "Rāsaṭṭhena hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ",
  "atk-s0517a:1827_2": "chindanto rukkhaṃ chindatīti vuccati, evameva viññāṇakkhandhassa ekadesabhūtaṃ ekampi",
  "atk-s0517a:1827_3": "viññāṇaṃ ruḷhito “viññāṇakkhandho”ti vuttaṃ. Yasmā pana rāsaṭṭhoyeva khandhaṭṭho",
  "atk-s0517a:1827_4": "na hoti, koṭṭhāsaṭṭhopi khandhaṭṭhoyeva, tasmā koṭṭhāsaṭṭhena viññāṇakoṭṭhāsotipi",
  "atk-s0517a:1827_5": "attho. Tajjā manoviññāṇadhātūti tesaṃ phassādīnaṃ sampayuttadhammānaṃ anucchavikā",
  "atk-s0517a:1827_6": "manoviññāṇadhātu. Imasmiñhi pade ekameva cittaṃ minanaṭṭhena mano, vijānanaṭṭhena",
  "atk-s0517a:1827_7": "viññāṇaṃ, sabhāvaṭṭhena, nissattaṭṭhena vā dhātūti tīhi nāmehi vuttaṃ.",
  "atk-s0517a:1828": "177.",
  "atk-s0517a:1829": "Abhippamodoti adhikā tuṭṭhi.",
  "atk-s0517a:1830_0": "178. Samādhiniddese acalabhāvena ārammaṇe tiṭṭhatīti ṭhiti. Parato padadvayaṃ upasaggavasena",
  "atk-s0517a:1830_1": "vaḍḍhitaṃ. Apica sampayuttadhamme ārammaṇamhi sampiṇḍetvā tiṭṭhatīti saṇṭhiti. Ārammaṇaṃ",
  "atk-s0517a:1830_2": "ogāhetvā anupavisitvā tiṭṭhatīti avaṭṭhiti. Kusalapakkhasmiṃ hi cattāro dhammā ārammaṇaṃ",
  "atk-s0517a:1830_3": "ogāhanti saddhā sati samādhi paññāti. Teneva saddhā “okappanā”ti vuttā, sati “apilāpanatā”ti,",
  "atk-s0517a:1830_4": "samādhi “avaṭṭhitī”ti, paññā “pariyogāhanā”ti. Akusalapakkhe pana tayo dhammā ārammaṇaṃ",
  "atk-s0517a:1830_5": "ogāhanti taṇhā diṭṭhi avijjāti. Teneva te “oghā”ti vuttā. Uddhaccavicikicchāvasena",
  "atk-s0517a:1830_6": "pavattassa visāhārassa paṭipakkhato avisāhāro, avisāharaṇanti attho. Uddhaccavicikicchāvaseneva",
  "atk-s0517a:1830_7": "gacchantaṃ cittaṃ vikkhipati nāma, ayaṃ pana tathā na hotīti avikkhepo. Uddhaccavicikicchāvaseneva",
  "atk-s0517a:1830_8": "cittaṃ visāhaṭaṃ nāma hoti, ito cito ca harīyati, ayaṃ pana avisāhaṭassa mānasassa",
  "atk-s0517a:1830_9": "bhāvoti avisāhaṭamānasatā.",
  "atk-s0517a:1831_0": "Samathoti tividho samatho cittasamatho adhikaraṇasamatho sabbasaṅkhārasamathoti.",
  "atk-s0517a:1831_1": "Tattha aṭṭhasu samāpattīsu cittekaggatā cittasamatho nāma. Tañhi āgamma cittacalanaṃ",
  "atk-s0517a:1831_2": "cittavipphandanaṃ sammati vūpasammati, tasmā so “cittasamatho”ti vuccati. Sammukhāvinayādisattavidho",
  "atk-s0517a:1831_3": "adhikaraṇasamatho nāma. Tañhi āgamma tāni tāni adhikaraṇāni sammanti vūpasammanti,",
  "atk-s0517a:1831_4": "tasmā so “adhikaraṇasamatho”ti vuccati. Yasmā pana sabbe saṅkhārā nibbānaṃ āgamma",
  "atk-s0517a:1831_5": "sammanti vūpasammanti, tasmā taṃ sabbasaṅkhārasamathoti vuccati. Imasmiṃ atthe cittasamatho",
  "atk-s0517a:1831_6": "adhippeto. Samādhilakkhaṇe indaṭṭhaṃ kāretīti samādhindriyaṃ. Uddhacce na kampatīti",
  "atk-s0517a:1831_7": "samādhibalaṃ. Sammāsamādhīti yāthāvasamādhi niyyānikasamādhi kusalasamādhi.",
  "atk-s0517a:1832_0": "179. Rāgato vimocayaṃ cittantiādīhi dasahi kilesavatthūhi vimocanaṃ vuttaṃ. Thinaggahaṇeneva",
  "atk-s0517a:1832_1": "cettha middhaggahaṇaṃ, uddhaccaggahaṇeneva ca kukkuccaggahaṇaṃ kataṃ hotīti aññesu",
  "atk-s0517a:1832_2": "pāṭhesu sahacārittā kilesavatthuto vimocanavacaneneva paṭhamajjhānādīhi nīvaraṇādito",
  "atk-s0517a:1832_3": "vimocanaṃ, aniccānupassanādīhi niccasaññādito ca vimocanaṃ vuttameva hotīti. Kathaṃ",
  "atk-s0517a:1832_4": "taṃ cittaṃ anupassatīti ettha peyyāle ca aniccānupassanādīhi niccasaññādīnaṃ pahānaṃ",
  "atk-s0517a:1832_5": "vuttameva. Cattāri suttantikavatthūni tatiyacatukkavasena veditabbānīti.",
  "atk-s0517a:1833": "Tatiyacatukkaniddesavaṇṇanā niṭṭhitā.",
  "atk-s0517a:1834_0": "180. Catutthacatukkaniddese “aniddiṭṭhe napuṃsaka”nti vacanato asukanti aniddiṭṭhattā",
  "atk-s0517a:1834_1": "“aniccanti kiṃ anicca”nti napuṃsakavacanena pucchā katā. Uppādavayaṭṭhenāti uppādavayasaṅkhātena",
  "atk-s0517a:1834_2": "atthena, uppādavayasabhāvenāti attho. Ettha ca pañcakkhandhā sabhāvalakkhaṇaṃ, pañcannaṃ",
  "atk-s0517a:1834_3": "khandhānaṃ uppādavayā vikāralakkhaṇaṃ. Etena hutvā abhāvena aniccāti vuttaṃ hoti.",
  "atk-s0517a:1834_4": "Teneva ca aṭṭhakathāyaṃ “saṅkhatalakkhaṇavasena aniccatāti tesaṃyeva uppādavayaññathatta”nti",
  "atk-s0517a:1834_5": "ca vatvāpi “hutvā abhāvo vā”ti vuttaṃ. Etena hutvā abhāvākāro aniccalakkhaṇanti vuttaṃ",
  "atk-s0517a:1834_6": "hoti. “Pañcannaṃ khandhānaṃ udayabbayaṃ passanto imāni paññāya lakkhaṇānī”ti peyyālaṃ",
  "atk-s0517a:1834_7": "katvā vuttaṃ. Dhammāti rūpakkhandhādayo yathāvuttadhammā.",
  "atk-s0517a:1835_0": "Virāgānupassīniddese rūpe ādīnavaṃ disvāti bhaṅgānupassanato paṭṭhāya parato vuttehi",
  "atk-s0517a:1835_1": "aniccaṭṭhādīhi rūpakkhandhe ādīnavaṃ disvā. Rūpavirāgeti nibbāne. Nibbānañhi āgamma",
  "atk-s0517a:1835_2": "rūpaṃ virajjati apunaruppattidhammataṃ āpajjanena nirujjhati, tasmā nibbānaṃ “rūpavirāgo”ti",
  "atk-s0517a:1835_3": "vuccati. Chandajāto hotīti anussavavasena uppannadhammacchando hoti. Saddhādhimuttoti",
  "atk-s0517a:1835_4": "tasmiṃyeva nibbāne saddhāya ca adhimutto nicchito. Cittañcassa svādhiṭṭhitanti assa",
  "atk-s0517a:1835_5": "yogissa cittaṃ khayavirāgasaṅkhāte rūpabhaṅge ārammaṇavasena, accanta virāgasaṅkhāte",
  "atk-s0517a:1835_6": "rūpavirāge nibbāne anussavavasena suṭṭhu adhiṭṭhitaṃ suṭṭhu patiṭṭhitaṃ hotīti sambandhato",
  "atk-s0517a:1835_7": "veditabbaṃ. Rūpe virāgānupassīti rūpassa khayavirāgo rūpe virāgoti pakatibhummavacanena",
  "atk-s0517a:1835_8": "vutto. Rūpassa accantavirāgo rūpe virāgoti nimittatthe bhummavacanena vutto. Taṃ",
  "atk-s0517a:1835_9": "duvidhampi virāgaṃ ārammaṇato ajjhāsayato ca anupassanasīlo “rūpe virāgānupassī”ti",
  "atk-s0517a:1835_10": "vutto. Esa nayo vedanādīsu. Nirodhānupassīpadaniddesepi eseva nayo.",
  "atk-s0517a:1836_0": "181. Katihākārehītiādi panettha viseso – tattha avijjādīnaṃ paṭiccasamuppādaṅgānaṃ",
  "atk-s0517a:1836_1": "ādīnavanirodhadassaneneva rūpādīnampi ādīnavanirodhā dassitā honti tesampi paṭiccasamuppādaṅgānativattanato.",
  "atk-s0517a:1836_2": "Iminā eva ca visesavacanena virāgānupassanato nirodhānupassanāya visiṭṭhabhāvo vutto",
  "atk-s0517a:1836_3": "hoti. Tattha aniccaṭṭhenāti khayaṭṭhena, hutvā abhāvaṭṭhena vā. Dukkhaṭṭhenāti bhayaṭṭhena,",
  "atk-s0517a:1836_4": "paṭipīḷanaṭṭhena vā. Anattaṭṭhenāti asārakaṭṭhena, avasavattanaṭṭhena vā. Santāpaṭṭhenāti",
  "atk-s0517a:1836_5": "kilesasantāpanaṭṭhena. Vipariṇāmaṭṭhenāti jarābhaṅgavasena dvidhā pariṇāmanaṭṭhena.",
  "atk-s0517a:1836_6": "Nidānanirodhenāti mūlapaccayābhāvena. Nirujjhatīti na bhavati. Samudayanirodhenāti",
  "atk-s0517a:1836_7": "āsannapaccayābhāvena. Mūlapaccayo hi byādhissa asappāyabhojanaṃ viya nidānanti vutto,",
  "atk-s0517a:1836_8": "āsannapaccayo byādhissa vātapittasemhā viya samudayoti vutto. Nidānañhi nicchayena",
  "atk-s0517a:1836_9": "dadāti phalamiti nidānaṃ, samudayo pana suṭṭhu udeti etasmā phalamiti samudayo. Jātinirodhenāti",
  "atk-s0517a:1836_10": "mūlapaccayassa uppattiabhāvena. Pabhavanirodhenāti āsannapaccayassa uppattiabhāvena.",
  "atk-s0517a:1836_11": "Jātiyeva hi pabhavati etasmā dukkhanti pabhavoti vattuṃ yujjati. Hetunirodhenāti",
  "atk-s0517a:1836_12": "janakapaccayābhāvena. Paccayanirodhenāti upatthambhakapaccayābhāvena. Mūlapaccayopi",
  "atk-s0517a:1836_13": "hi āsannapaccayo ca janakapaccayo upatthambhakapaccayo ca hotiyeva. Etehi tikkhavipassanākkhaṇe",
  "atk-s0517a:1836_14": "tadaṅganirodho, maggakkhaṇe samucchedanirodho vutto hoti. Ñāṇuppādenāti tikkhavipassanāñāṇassa",
  "atk-s0517a:1836_15": "vā maggañāṇassa vā uppādena. Nirodhupaṭṭhānenāti vipassanākkhaṇe paccakkhato khayanirodhassa",
  "atk-s0517a:1836_16": "anussavavasena nirodhasaṅkhātassa nibbānassa upaṭṭhānena, maggakkhaṇe paccakkhato",
  "atk-s0517a:1836_17": "ca nibbānassa upaṭṭhānena. Etehi visayavisayiniyamova kato hoti, tadaṅgasamucchedanirodho ca vutto hoti.",
  "atk-s0517a:1837_0": "182. Paṭinissaggānupassīpadaniddese rūpaṃ pariccajatīti ādīnavadassanena nirapekkhatāya",
  "atk-s0517a:1837_1": "rūpakkhandhaṃ pariccajati. Pariccāgapaṭinissaggoti pariccāgaṭṭhena paṭinissaggoti",
  "atk-s0517a:1837_2": "vuttaṃ hoti. Etena paṭinissaggapadassa pariccāgaṭṭho vutto, tasmā kilesānaṃ pajahananti",
  "atk-s0517a:1837_3": "attho. Ettha ca vuṭṭhānagāminī vipassanā kilese tadaṅgavasena pariccajati, maggo",
  "atk-s0517a:1837_4": "samucchedavasena. Rūpanirodhe nibbāne cittaṃ pakkhandatīti vuṭṭhānagāminī taṃninnatāya",
  "atk-s0517a:1837_5": "pakkhandati, maggo ārammaṇakaraṇena. Pakkhandanapaṭinissaggoti pakkhandanaṭṭhena",
  "atk-s0517a:1837_6": "paṭinissaggoti vuttaṃ hoti. Etena paṭinissaggapadassa pakkhandanaṭṭho vutto, tasmā",
  "atk-s0517a:1837_7": "cittassa nibbāne vissajjananti attho. Cattāri suttantikavatthūni catutthacatukkavasena",
  "atk-s0517a:1837_8": "veditabbāni. Imasmiṃ catukke jarāmaraṇe vattabbaṃheṭṭhā vuttanayeneva veditabbaṃ.",
  "atk-s0517a:1837_9": "Satipaṭṭhānesu ca “kāye kāyānupassanā, citte cittānupassanā”ti kāyacittānaṃ ekattavohāravasena",
  "atk-s0517a:1837_10": "ekavacananiddeso kato. “Vedanāsu vedanānupassanā, dhammesu dhammānupassanā”ti vedanādhammānaṃ",
  "atk-s0517a:1837_11": "nānattavohāravasena bahuvacananiddeso katoti veditabboti.",
  "atk-s0517a:1838": "Catutthacatukkaniddesavaṇṇanā niṭṭhitā.",
  "atk-s0517a:1839": "Niṭṭhitā ca satokāriñāṇaniddesavaṇṇanā.",
  "atk-s0517a:1840": "6. Ñāṇarāsichakkaniddesavaṇṇanā",
  "atk-s0517a:1841_0": "183. Idāni chahi rāsīhi uddiṭṭhañāṇesu catuvīsatisamādhiñāṇaniddese tāva kāyānupassanādīnaṃ",
  "atk-s0517a:1841_1": "tiṇṇaṃ catukkānaṃ vasena dvādasannaṃ vatthūnaṃ ekekasmiṃ assāsavasena eko, passāsavasena",
  "atk-s0517a:1841_2": "ekoti dve dve samādhīti dvādasasu vatthūsu catuvīsati samādhayo honti. Jhānakkhaṇe",
  "atk-s0517a:1841_3": "tehi sampayuttāni catuvīsatisamādhivasena ñāṇāni.",
  "atk-s0517a:1842_0": "Dvāsattativipassanāñāṇaniddese dīghaṃ assāsāti “dīgha”ntivuttaassāsato. Kiṃ vuttaṃ",
  "atk-s0517a:1842_1": "hoti? Dīghaṃ assāsahetu jhānaṃ paṭilabhitvā samāhitena cittena vipassanākkhaṇe aniccato",
  "atk-s0517a:1842_2": "anupassanaṭṭhena vipassanāti vuttaṃ hoti. Esa nayo uttaratrāpi. Tesaṃyeva dvādasannaṃ",
  "atk-s0517a:1842_3": "vatthūnaṃ ekekasmiṃ assāsavasena tisso, passāsavasena tissoti cha cha anupassanāti",
  "atk-s0517a:1842_4": "dvādasasu vatthūsu dvāsattati anupassanā honti. Tā eva dvāsattati anupassanā dvāsattativipassanāvasena ñāṇāni.",
  "atk-s0517a:1843_0": "Nibbidāñāṇaniddese aniccānupassī assasanti aniccānupassī hutvā assasanto, aniccānupassī",
  "atk-s0517a:1843_1": "hutvā vattentoti attho. “Assasa”nti ca idaṃ vacanaṃ hetuatthe daṭṭhabbaṃ. Yathābhūtaṃ",
  "atk-s0517a:1843_2": "jānāti passatīti nibbidāñāṇanti kalāpasammasanato paṭṭhāya yāva bhaṅgānupassanā pavattavipassanāñāṇena",
  "atk-s0517a:1843_3": "saṅkhārānaṃ yathāsabhāvaṃ jānāti, cakkhunā diṭṭhamiva ca teneva ñāṇacakkhunā passati.",
  "atk-s0517a:1843_4": "Tasmā nibbidāñāṇaṃ nāmāti attho, saṅkhāresu nibbindañāṇaṃ nāmāti vuttaṃ hoti. Upari",
  "atk-s0517a:1843_5": "bhayatūpaṭṭhānādīnaṃ muñcitukamyatādīnañca ñāṇānaṃ visuṃ āgatattā idha yathāvuttāneva",
  "atk-s0517a:1843_6": "vipassanāñāṇāni nibbidāñāṇānīti veditabbāni.",
  "atk-s0517a:1844_0": "Nibbidānulomañāṇaniddese aniccānupassī assasanti aniccānupassino assasantassa. Sāmiatthe",
  "atk-s0517a:1844_1": "paccattavacanaṃ. Bhayatupaṭṭhāne paññātivacaneneva bhayatupaṭṭhānaādīnavānupassanānibbidānupassanāñāṇāni",
  "atk-s0517a:1844_2": "vuttāni honti tiṇṇaṃ ekalakkhaṇattā. Imāni tīṇi ñāṇāni anantarā vuttānaṃ nibbidāñāṇānaṃ",
  "atk-s0517a:1844_3": "anukūlabhāvena anulomato nibbidānulomañāṇānīti vuttāni.",
  "atk-s0517a:1845_0": "Nibbidāpaṭippassaddhiñāṇaniddese aniccānupassī assasanti anantarasadisameva. Paṭisaṅkhā",
  "atk-s0517a:1845_1": "santiṭṭhanā paññātivacaneneva muñcitukamyatāpaṭisaṅkhānupassanāsaṅkhārupekkhāñāṇāni",
  "atk-s0517a:1845_2": "vuttāni honti tiṇṇaṃ ekalakkhaṇattā. “Paṭisaṅkhā santiṭṭhanā”tivacaneneva anulomañāṇamaggañāṇānipi",
  "atk-s0517a:1845_3": "gahitāni honti. Saṅkhārupekkhāñāṇaanulomañāṇānipi hi nibbidāya sikhāppattattā nibbidājananabyāpārappahānena",
  "atk-s0517a:1845_4": "nibbidāpaṭippassaddhiñāṇāni nāma honti. Maggañāṇaṃ pana nibbidāpaṭippassaddhante",
  "atk-s0517a:1845_5": "uppajjanato nibbidāpaṭippassaddhiñāṇaṃ nāma hotīti ativiya yujjatīti. Nibbidānulomañāṇesu",
  "atk-s0517a:1845_6": "viya ādibhūtaṃ muñcitukamyatāñāṇaṃ aggahetvā “paṭisaṅkhā santiṭṭhanā”ti ante ñāṇadvayaggahaṇaṃ",
  "atk-s0517a:1845_7": "maggañāṇasaṅgahaṇatthaṃ. Muñcitukamyatāti hi vutte anulomañāṇaṃ saṅgayhati, na maggañāṇaṃ.",
  "atk-s0517a:1845_8": "Maggañāṇañhi muñcitukamyatā nāma na hoti, kiccasiddhiyaṃ santiṭṭhanato pana santiṭṭhanā",
  "atk-s0517a:1845_9": "nāma hoti. Aṭṭhakathāyampi ca “phusanāti appanā”ti vuttaṃ. Idañca maggañāṇaṃ nibbāne",
  "atk-s0517a:1845_10": "appanāti katvā santiṭṭhanā nāma hotīti “santiṭṭhanā”tivacanena maggañāṇampi saṅgayhati.",
  "atk-s0517a:1845_11": "Nibbidānulomañāṇānipi atthato nibbidāñāṇāneva hontīti tānipi nibbidāñāṇehi saṅgahetvā",
  "atk-s0517a:1845_12": "nibbidāpaṭippassaddhiñāṇānīti nibbidāgahaṇameva kataṃ, na nibbidānulomaggahaṇaṃ.",
  "atk-s0517a:1845_13": "Tīsupi cetesu ñāṇaṭṭhakaniddesesu catutthassa dhammānupassanācatukkassa vasena vuttānaṃ",
  "atk-s0517a:1845_14": "catunnaṃ vatthūnaṃ ekekasmiṃ assāsavasena ekaṃ, passāsavasena ekanti dve dve ñāṇānīti",
  "atk-s0517a:1845_15": "catūsu vatthūsu aṭṭha ñāṇāni honti.",
  "atk-s0517a:1846_0": "Vimuttisukhañāṇaniddese pahīnattāti pahānaṃ dassetvā tassa pahānassa samucchedappahānattaṃ",
  "atk-s0517a:1846_1": "dassento samucchinnattāti āha. Vimuttisukhe ñāṇanti phalavimuttisukhasampayuttañāṇañca",
  "atk-s0517a:1846_2": "phalavimuttisukhārammaṇapaccavekkhaṇañāṇañca. Anusayavatthussa kilesassa pahānena",
  "atk-s0517a:1846_3": "pariyuṭṭhānaduccaritavatthuppahānaṃ hotīti dassanatthaṃ puna anusayānaṃ pahānaṃ vuttaṃ.",
  "atk-s0517a:1846_4": "Ekavīsatiphalañāṇaṃ sandhāya pahīnakilesagaṇanāyapi ñāṇagaṇanā katā hoti, paccavekkhaṇañāṇañca",
  "atk-s0517a:1846_5": "sandhāya pahīnakilesapaccavekkhaṇagaṇanāya phalapaccavekkhaṇañāṇagaṇanā katā hotīti.",
  "atk-s0517a:1847": "Ñāṇarāsichakkaniddesavaṇṇanā niṭṭhitā.",
  "atk-s0517a:1848": "Saddhammappakāsiniyā paṭisambhidāmaggaṭṭhakathāya",
  "atk-s0517a:1849": "Ānāpānassatikathāvaṇṇanā niṭṭhitā.",
  "atk-s0517a:1850": "4. Indriyakathā",
  "atk-s0517a:1851": "1. Paṭhamasuttantaniddesavaṇṇanā",
  "atk-s0517a:1852_0": "184. Idāni ānāpānassatikathānantaraṃ kathitāya indriyakathāya apubbatthānuvaṇṇanā",
  "atk-s0517a:1852_1": "anuppattā. Ayañhi indriyakathā ānāpānassatibhāvanāya upakārakānaṃ indriyānaṃ abhāve",
  "atk-s0517a:1852_2": "ānāpānassatibhāvanāya abhāvato tadupakārakānaṃ indriyānaṃ visodhanādividhidassanatthaṃ",
  "atk-s0517a:1852_3": "ānāpānassatikathānantaraṃ kathitāti tañca kathetabbaṃ indriyakathaṃ attanā bhagavato",
  "atk-s0517a:1852_4": "sammukhā sutaṃ viññātādhippāyasuttantikadesanaṃ pubbaṅgamaṃ katvā tadatthappakāsanavasena",
  "atk-s0517a:1852_5": "kathetukāmo paṭhamaṃ tāva evaṃ me sutantiādimāha.",
  "atk-s0517a:1853": "Tattha evanti nipātapadaṃ. Metiādīni nāmapadāni. Viharatīti ettha vi-iti upasaggapadaṃ, haratīti ākhyātapadanti iminā tāva nayena padavibhāgo veditabbo.",
  "atk-s0517a:1854_0": "Atthato pana upamūpadesagarahapasaṃsanākāravacanaggahaṇesu evaṃ-saddo dissati nidassanatthe",
  "atk-s0517a:1854_1": "ca avadhāraṇatthe ca. Idha pana evaṃsaddo ākāratthe nidassanatthe ca viññujanena",
  "atk-s0517a:1854_2": "pavutto, tatheva avadhāraṇatthe ca.",
  "atk-s0517a:1855_0": "Tattha ākāratthena evaṃsaddena etamatthaṃ dīpeti – nānānayanipuṇamanekajjhāsayasamuṭṭhānaṃ",
  "atk-s0517a:1855_1": "atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ",
  "atk-s0517a:1855_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0517a:1855_3": "ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi",
  "atk-s0517a:1855_4": "ekenākārena sutanti.",
  "atk-s0517a:1856": "Nidassanatthena “nāhaṃ sayambhū, na mayā idaṃ sacchikata”nti attānaṃ parimocento “evaṃ me sutaṃ, mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0517a:1857_0": "Avadhāraṇatthena thero sāriputto “etadaggaṃ, bhikkhave, mama sāvakānaṃ bhikkhūnaṃ",
  "atk-s0517a:1857_1": "mahāpaññānaṃ yadidaṃ sāriputto”ti, “nāhaṃ, bhikkhave, aññaṃ ekapuggalampi samanupassāmi,",
  "atk-s0517a:1857_2": "yo evaṃ tathāgatena anuttaraṃ dhammacakkaṃ pavattitaṃ sammadeva anuppavatteti yathayidaṃ,",
  "atk-s0517a:1857_3": "bhikkhave, sāriputto. Sāriputto, bhikkhave, tathāgatena anuttaraṃ dhammacakkaṃ pavattitaṃ",
  "atk-s0517a:1857_4": "sammadeva anuppavattetī”tievamādinā nayena bhagavatā pasatthabhāvānurūpaṃ attano",
  "atk-s0517a:1857_5": "dhāraṇabalaṃ dassento sattānaṃ sotukāmataṃ janeti “evaṃ me sutaṃ, tañca kho atthato",
  "atk-s0517a:1857_6": "vā byañjanato vā anūnamanadhikaṃ, evameva, na aññathā daṭṭhabba”nti.",
  "atk-s0517a:1858": "Mesaddo karaṇasampadānasāmiatthesu dissati. Idha pana “mayā sutaṃ, mama suta”nti ca atthadvaye yujjati.",
  "atk-s0517a:1859_0": "Sutanti ayaṃsaddo saupasaggo anupasaggo ca vissutagamanakilinnaupacitaanuyogasotaviññeyyesu",
  "atk-s0517a:1859_1": "dissati viññātepi ca sotadvārānusārena. Idha panassa sotadvārānusārena upadhāritanti",
  "atk-s0517a:1859_2": "vā upadhāraṇanti vā attho. Me-saddassa hi mayātiatthe sati “evaṃ mayā sutaṃ sotadvārānusārena",
  "atk-s0517a:1859_3": "upadhārita”nti yujjati, mamātiatthe sati “evaṃ mama sutaṃ sotadvārānusārena upadhāraṇa”nti yujjati.",
  "atk-s0517a:1860_0": "Apica “evaṃ me suta”nti attanā uppāditabhāvaṃ appaṭijānanto purimasavanaṃ vivaranto",
  "atk-s0517a:1860_1": "“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0517a:1860_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0517a:1860_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0517a:1860_4": "vacanaṃ, na ettha atthe vā dhamme vā pade vā byañjane vā kaṅkhā vā vimati vā kātabbā”ti",
  "atk-s0517a:1860_5": "imasmiṃ dhamme assaddhiyaṃ vināseti, saddhāsampadaṃ uppādetīti. Tenetaṃ vuccati –",
  "atk-s0517a:1861": "“Vināsayati assaddhaṃ, saddhaṃ vaḍḍheti sāsane;",
  "atk-s0517a:1862": "Evaṃ me sutamiccevaṃ, vadaṃ gotamasāvako”ti.",
  "atk-s0517a:1863": "Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0517a:1864": "Samavāye khaṇe kāle, samūhe hetudiṭṭhisu;",
  "atk-s0517a:1865": "Paṭilābhe pahāne ca, paṭivedhe ca dissati.",
  "atk-s0517a:1866_0": "Idha panassa kālo attho. Tena saṃvaccharautumāsaddhamāsarattindivapubbaṇhamajjhanhikasāyanhapaṭhama-",
  "atk-s0517a:1866_1": "majjhimapacchimayāmamuhuttādīsu kālappabhedabhūtesu samayesu ekaṃ samayanti dīpeti.",
  "atk-s0517a:1867_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi saṃvacchare",
  "atk-s0517a:1867_1": "utumhi māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ",
  "atk-s0517a:1867_2": "suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi asukamāse",
  "atk-s0517a:1867_3": "asukapakkhe asukarattibhāge asukadivasabhāge vā”ti evaṃ vutte na sakkā sukhena dhāretuṃ",
  "atk-s0517a:1867_4": "vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ",
  "atk-s0517a:1867_5": "samodhānetvā “ekaṃ samaya”nti āha.",
  "atk-s0517a:1868_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo",
  "atk-s0517a:1868_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayotievamādayo",
  "atk-s0517a:1868_2": "bhagavato devamanussesu ativiya pakāsā anekakālappabhedā eva samayā, tesu samayesu",
  "atk-s0517a:1868_3": "desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu karuṇākiccasamayo,",
  "atk-s0517a:1868_4": "attahitaparahitapaṭipattisamayesu parahitapaṭipattisamayo, sannipatitānaṃ karaṇīyadvayasamayesu",
  "atk-s0517a:1868_5": "dhammikathāsamayo, desanāpaṭipattisamayesu desanāsamayo, tesupi samayesu aññataraṃ",
  "atk-s0517a:1868_6": "samayaṃ sandhāya “ekaṃ samaya”nti āha.",
  "atk-s0517a:1869_0": "Yasmā pana “ekaṃ samaya”nti accantasaṃyogattho sambhavati. Yañhi samayaṃ bhagavā",
  "atk-s0517a:1869_1": "imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi, tasmā",
  "atk-s0517a:1869_2": "tadatthajotanatthaṃ idha upayogavacananiddeso katoti.",
  "atk-s0517a:1870": "Tenetaṃ vuccati –",
  "atk-s0517a:1871": "“Taṃ taṃ atthamapekkhitvā, bhummena karaṇena ca;",
  "atk-s0517a:1872": "Aññatra samayo vutto, upayogena so idhā”ti.",
  "atk-s0517a:1873_0": "Porāṇā pana vaṇṇayanti – “tasmiṃ samaye”ti vā “tena samayenā”ti vā “taṃ samaya”nti",
  "atk-s0517a:1873_1": "vā abhilāpamattabhedo esa, sabbattha bhummamevatthoti. Tasmā “ekaṃ samaya”nti vuttepi",
  "atk-s0517a:1873_2": "“ekasmiṃ samaye”ti attho veditabbo.",
  "atk-s0517a:1874": "Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –",
  "atk-s0517a:1875": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0517a:1876": "Garu gāravayutto so, bhagavā tena vuccatī”ti.",
  "atk-s0517a:1877": "Apica –",
  "atk-s0517a:1878": "“Bhāgyavā bhaggavā yutto, bhagehi ca vibhattavā;",
  "atk-s0517a:1879": "Bhattavā vantagamano, bhavesu bhagavā tato”ti. –",
  "atk-s0517a:1880": "Imissāpi gāthāya vasena assa padassa vitthārato attho veditabbo. So ca visuddhimagge buddhānussatiniddese vuttoyeva.",
  "atk-s0517a:1881": "Ettāvatā cettha evanti vacanena desanāsampattiṃ niddisati, me sutanti sāvakasampattiṃ, ekaṃ samayanti kālasampattiṃ, bhagavāti desakasampattiṃ.",
  "atk-s0517a:1882_0": "Sāvatthiyanti ettha ca savatthassa isino nivāsaṭṭhānabhūtā nagarī sāvatthī, yathā",
  "atk-s0517a:1882_1": "kākandī mākandīti evaṃ tāva akkharacintakā. Aṭṭhakathācariyā pana bhaṇanti – yaṃ",
  "atk-s0517a:1882_2": "kiñci manussānaṃ upabhogaparibhogaṃ sabbamettha atthīti sāvatthī, satthasamāyoge",
  "atk-s0517a:1882_3": "ca kiṃ bhaṇḍamatthīti pucchite sabbamatthītipi vacanamupādāya sāvatthī.",
  "atk-s0517a:1883": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0517a:1884": "Tasmā sabbamupādāya, sāvatthīti pavuccatī”ti. –",
  "atk-s0517a:1885_0": "Tassaṃ sāvatthiyaṃ. Samīpatthe bhummavacanaṃ. Viharatīti avisesena iriyāpathadibbabrahmaariyavihāresu",
  "atk-s0517a:1885_1": "aññataravihārasamaṅgiparidīpanametaṃ, idha pana ṭhānagamanāsanasayanappabhedesu iriyāpathesu",
  "atk-s0517a:1885_2": "aññatarairiyāpathasamāyogaparidīpanaṃ. Tena ṭhitopi gacchantopi nisinnopi sayānopi",
  "atk-s0517a:1885_3": "bhagavā “viharati”cceva veditabbo. So hi bhagavā ekaṃ iriyāpathabādhanaṃ aññena iriyāpathena",
  "atk-s0517a:1885_4": "vicchinditvā aparipatantamattabhāvaṃ harati pavatteti, tasmā “viharatī”ti vuccati.",
  "atk-s0517a:1886_0": "Jetavaneti ettha attano paccatthikajanaṃ jinātīti jeto, rañño vā attano paccatthikajane",
  "atk-s0517a:1886_1": "jite jātoti jeto, maṅgalakamyatāya vā tassa evaṃnāmameva katanti jeto, vanayatīti",
  "atk-s0517a:1886_2": "vanaṃ, attasampadāya sattānaṃ bhattiṃ kāreti, attani sinehaṃ uppādetīti attho. Vanute",
  "atk-s0517a:1886_3": "iti vā vanaṃ, nānāvidhakusumagandhasammodamattakokilādivihaṅgābhirutehi mandamārutacalitarukkhasākhāviṭapapallavapalāsehi",
  "atk-s0517a:1886_4": "“etha maṃ paribhuñjathā”ti pāṇino yācati viyāti attho. Jetassa vanaṃ jetavanaṃ. Tañhi",
  "atk-s0517a:1886_5": "jetena rājakumārena ropitaṃ saṃvaddhitaṃ paripālitaṃ, so ca tassa sāmī ahosi, tasmā",
  "atk-s0517a:1886_6": "jetavananti vuccati. Tasmiṃ jetavane. Vanañca nāma ropimaṃ sayaṃjātanti duvidhaṃ.",
  "atk-s0517a:1886_7": "Idañca veḷuvanādīni ca ropimāni, andhavanamahāvanādīni sayaṃjātāni.",
  "atk-s0517a:1887_0": "Anāthapiṇḍikassa ārāmeti sudatto nāma so gahapati mātāpitūhi katanāmavasena. Sabbakāmasamiddhatāya",
  "atk-s0517a:1887_1": "pana vigatamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi,",
  "atk-s0517a:1887_2": "tena anāthapiṇḍikoti saṅkhaṃ gato. Āramanti ettha pāṇino, visesena vā pabbajitāti",
  "atk-s0517a:1887_3": "ārāmo, tassa pupphaphalādisobhāya nātidūranaccāsannatādipañcavidhasenāsanaṅgasampattiyā",
  "atk-s0517a:1887_4": "ca tato tato āgamma ramanti abhiramanti, anukkaṇṭhitā hutvā nivasantīti attho. Vuttappakārāya",
  "atk-s0517a:1887_5": "vā sampattiyā tattha tattha gatepi attano abbhantaraṃ ānetvā ramāpetīti ārāmo. So",
  "atk-s0517a:1887_6": "hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi",
  "atk-s0517a:1887_7": "koṭisantharena kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi",
  "atk-s0517a:1887_8": "hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena buddhappamukhassa",
  "atk-s0517a:1887_9": "bhikkhusaṅghassa niyyādito, tasmā “anāthapiṇḍikassa ārāmo”ti vuccati. Tasmiṃ anāthapiṇḍikassa ārāme.",
  "atk-s0517a:1888_0": "Ettha ca “jetavane”tivacanaṃ purimasāmiparikittanaṃ, “anāthapiṇḍikassa ārāme”ti pacchimasāmiparikittanaṃ.",
  "atk-s0517a:1888_1": "Kimetesaṃ parikittane payojananti? Puññakāmānaṃ diṭṭhānugatiāpajjanaṃ. Tattha hi",
  "atk-s0517a:1888_2": "dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā",
  "atk-s0517a:1888_3": "rukkhā ca jetassa pariccāgo, catupaññāsa hiraññakoṭiyo anāthapiṇḍikassa. Iti tesaṃ",
  "atk-s0517a:1888_4": "parikittanena evaṃ puññakāmā puññāni karontīti dassento āyasmā sāriputto aññepi puññakāme",
  "atk-s0517a:1888_5": "tesaṃ diṭṭhānugatiāpajjane niyojeti.",
  "atk-s0517a:1889_0": "Tattha siyā – yadi tāva bhagavā sāvatthiyaṃ viharati, “jetavane anāthapiṇḍikassa",
  "atk-s0517a:1889_1": "ārāme”ti na vattabbaṃ. Atha tattha viharati, “sāvatthiya”nti na vattabbaṃ. Na hi",
  "atk-s0517a:1889_2": "sakkā ubhayattha ekaṃ samayaṃ viharitunti. Na kho panetaṃ evaṃ daṭṭhabbaṃ, nanu avocumha",
  "atk-s0517a:1889_3": "“samīpatthe bhummavacana”nti. Tasmā yathā gaṅgāyamunādīnaṃ samīpe goyūthāni carantāni",
  "atk-s0517a:1889_4": "“gaṅgāya caranti, yamunāya carantī”ti vuccanti, evamidhāpi yadidaṃ sāvatthiyā samīpe",
  "atk-s0517a:1889_5": "jetavanaṃ anāthapiṇḍikassa ārāmo, tattha viharanto vuccati “sāvatthiyaṃ viharati",
  "atk-s0517a:1889_6": "jetavane anāthapiṇḍikassa ārāme”ti. Gocaragāmanidassanatthaṃ hissa sāvatthivacanaṃ,",
  "atk-s0517a:1889_7": "pabbajitānurūpanivāsaṭṭhānanidassanatthaṃ sesavacanaṃ.",
  "atk-s0517a:1890_0": "Tattha sāvatthikittanena āyasmā sāriputto bhagavato gahaṭṭhānuggahakaraṇaṃ dasseti,",
  "atk-s0517a:1890_1": "jetavanādikittanena pabbajitānuggahakaraṇaṃ. Tathā purimena paccayaggahaṇato attakilamathānuyogavivajjanaṃ,",
  "atk-s0517a:1890_2": "pacchimena vatthukāmappahānato kāmasukhallikānuyogavivajjanūpāyaṃ. Atha vā purimena",
  "atk-s0517a:1890_3": "ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,",
  "atk-s0517a:1890_4": "pacchimena paññāya apagamanaṃ. Purimena sattānaṃ hitasukhanipphādanādhimuttataṃ,",
  "atk-s0517a:1890_5": "pacchimena parahitasukhakaraṇe nirupalepataṃ. Purimena dhammikasukhāpariccāganimittaṃ",
  "atk-s0517a:1890_6": "phāsuvihāraṃ, pacchimena uttarimanussadhammānuyoganimittaṃ. Purimena manussānaṃ upakārabahulataṃ,",
  "atk-s0517a:1890_7": "pacchimena devānaṃ. Purimena loke jātassa loke saṃvaddhabhāvaṃ, pacchimena lokena",
  "atk-s0517a:1890_8": "anupalittataṃ. Purimena “ekapuggalo, bhikkhave, loke uppajjamāno uppajjati bahujanahitāya",
  "atk-s0517a:1890_9": "bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo?",
  "atk-s0517a:1890_10": "Tathāgato arahaṃ sammāsambuddho”ti vacanato yadatthaṃ bhagavā uppanno, tadatthaparidīpanaṃ,",
  "atk-s0517a:1890_11": "pacchimena yattha uppanno, tadanurūpavihāraparidīpanaṃ. Bhagavā hi paṭhamaṃ lumbinivane,",
  "atk-s0517a:1890_12": "dutiyaṃ bodhimaṇḍeti lokiyalokuttarassa uppattiyā vaneyeva uppanno, tenassa vaneyeva",
  "atk-s0517a:1890_13": "vihāraṃ dassetīti evamādinā nayenettha atthayojanā veditabbā.",
  "atk-s0517a:1891_0": "Tatrāti desakālaparidīpanaṃ. Tañhi yaṃ samayaṃ viharati, tatra samaye, yasmiñca jetavane",
  "atk-s0517a:1891_1": "viharati, tatra jetavaneti dīpeti. Bhāsitabbayutte vā desakāle dīpeti. Na hi bhagavā",
  "atk-s0517a:1891_2": "ayutte dese kāle vā dhammaṃ deseti. “Akālo kho tāva bāhiyā”tiādi cettha sādhakaṃ.",
  "atk-s0517a:1891_3": "Khoti padapūraṇamatte avadhāraṇatthe ādikālatthe vā nipāto. Bhagavāti lokagarudīpanaṃ.",
  "atk-s0517a:1891_4": "Bhikkhūti kathāsavanayuttapuggalavacanaṃ. Apicettha “bhikkhakoti bhikkhu, bhikkhācariyaṃ",
  "atk-s0517a:1891_5": "ajjhupagatoti bhikkhū”tiādinā nayena vacanattho veditabbo. Āmantesīti ālapi abhāsi",
  "atk-s0517a:1891_6": "sambodhesi, ayamettha attho. Aññatra pana ñāpanepi pakkosanepi. Bhikkhavoti āmantanākāradīpanaṃ.",
  "atk-s0517a:1891_7": "Tena tesaṃ bhikkhūnaṃ bhikkhanasīlatābhikkhanadhammatābhikkhanesādhukāritādiguṇayogasiddhena",
  "atk-s0517a:1891_8": "vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti. “Bhikkhavo”ti",
  "atk-s0517a:1891_9": "iminā ca karuṇāvipphārasommahadayanayananipātapubbaṅgamena vacanena te attano mukhābhimukhe",
  "atk-s0517a:1891_10": "karonto teneva kathetukamyatādīpakena vacanena nesaṃ sotukamyataṃ janeti. Teneva",
  "atk-s0517a:1891_11": "ca sambodhanatthena vacanena sādhukasavanamanasikārepi te niyojeti. Sādhukasavanamanasikārāyattā hi sāsanasampatti.",
  "atk-s0517a:1892_0": "Aparesu devamanussesu vijjamānesu kasmā bhikkhūyeva āmantesīti ce? Jeṭṭhaseṭṭhāsannasadāsannihitabhājanabhāvato.",
  "atk-s0517a:1892_1": "Sabbaparisasādhāraṇā hi bhagavato dhammadesanā. Parisāya ca jeṭṭhā bhikkhū paṭhamuppannattā,",
  "atk-s0517a:1892_2": "seṭṭhā anagāriyabhāvaṃ ādiṃ katvā satthu cariyānuvidhāyakattā sakalasāsanapaṭiggāhakattā",
  "atk-s0517a:1892_3": "ca, āsannā tattha nisinnesu satthusannikattā, sadāsannihitā satthusantikāvacarattā,",
  "atk-s0517a:1892_4": "dhammadesanāya ca te eva bhājanaṃ yathānusiṭṭhaṃ paṭipattisabbhāvato.",
  "atk-s0517a:1893_0": "Tattha siyā – kimatthaṃ pana bhagavā dhammaṃ desento paṭhamaṃ bhikkhū āmantesi, na",
  "atk-s0517a:1893_1": "dhammameva desesīti? Satijananatthaṃ. Parisāya hi bhikkhū aññaṃ cintentāpi vikkhittacittāpi",
  "atk-s0517a:1893_2": "dhammaṃ paccavekkhantāpi kammaṭṭhānaṃ manasikarontāpi nisinnā honti, te anāmantetvā",
  "atk-s0517a:1893_3": "dhamme desiyamāne “ayaṃ desanā kiṃnidānā kiṃpaccayā katamāya atthuppattiyā desitā”ti",
  "atk-s0517a:1893_4": "sallakkhetuṃ asakkontā vikkhepaṃ āpajjeyyuṃ, duggahitaṃ vā gaṇheyyuṃ. Tena tesaṃ",
  "atk-s0517a:1893_5": "satijananatthaṃ bhagavā paṭhamaṃ āmantetvā pacchā dhammaṃ deseti.",
  "atk-s0517a:1894_0": "Bhadanteti gāravavacanametaṃ, satthuno paṭivacanadānaṃ vā. Apicettha “bhikkhavo”ti",
  "atk-s0517a:1894_1": "vadamāno bhagavā te bhikkhū ālapati, “bhadante”ti vadamānā te bhagavantaṃ paccālapanti.",
  "atk-s0517a:1894_2": "Tathā “bhikkhavo”ti bhagavā ābhāsati, “bhadante”ti te paccābhāsanti. “Bhikkhavo”ti",
  "atk-s0517a:1894_3": "paṭivacanaṃ dāpeti, bhadanteti paṭivacanaṃ denti. Te bhikkhūti ye bhagavā āmantesi.",
  "atk-s0517a:1894_4": "Bhagavato paccassosunti bhagavato āmantanaṃ paṭiassosuṃ, abhimukhā hutvā suṇiṃsu",
  "atk-s0517a:1894_5": "sampaṭicchiṃsu paṭiggahesunti attho. Bhagavā etadavocāti bhagavā etaṃ idāni vattabbaṃ sakalasuttaṃ avoca.",
  "atk-s0517a:1895_0": "Ettāvatā ca yaṃ āyasmatā sāriputtena kamalakuvalayujjalavimalasādurasasalilāya pokkharaṇiyā",
  "atk-s0517a:1895_1": "sukhāvataraṇatthaṃ nimmalasilātalaracanavilāsasopānaṃ vippakiṇṇamuttājālasadisavālikākiṇṇapaṇḍarabhūmibhāgaṃ",
  "atk-s0517a:1895_2": "titthaṃ viya, suvibhattabhittivicitravedikāparikkhittassa nakkhattapathaṃ phusitukāmatāya",
  "atk-s0517a:1895_3": "viya, vijambhitasamussayassa pāsādavarassa sukhārohaṇatthaṃ dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṃ",
  "atk-s0517a:1895_4": "sopānaṃ viya, suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa",
  "atk-s0517a:1895_5": "uḷārissariyavibhavasobhitassa mahāgharassa sukhappavesanatthaṃ suvaṇṇarajatamaṇimuttāpavāḷādijutivisadavijjotitasuppatiṭṭhitavisāladvārakavāṭaṃ",
  "atk-s0517a:1895_6": "mahādvāraṃ viya atthabyañjanasampannassa buddhānaṃ desanāñāṇagambhīrabhāvasaṃsūcakassa",
  "atk-s0517a:1895_7": "imassa suttassa sukhāvagāhaṇatthaṃ kāladesadesakaparisāpadesapaṭimaṇḍitaṃ nidānaṃ",
  "atk-s0517a:1895_8": "bhāsitaṃ, tassa atthavaṇṇanā samattā.",
  "atk-s0517a:1896": "Suttante pañcāti gaṇanaparicchedo. Imāni indriyānīti paricchinnadhammanidassanaṃ. Indriyaṭṭho heṭṭhā vutto.",
  "atk-s0517a:1897_0": "185. Idāni imaṃ suttantaṃ dassetvā imasmiṃ suttante vuttānaṃ indriyānaṃ visuddhibhāvanāvidhānaṃ",
  "atk-s0517a:1897_1": "bhāvitattaṃ paṭippassaddhiñca dassetukāmo imāni pañcindriyānītiādimāha. Tattha visujjhantīti",
  "atk-s0517a:1897_2": "visuddhiṃ pāpuṇanti. Assaddheti tīsu ratanesu saddhāvirahite. Saddheti tīsu ratanesu",
  "atk-s0517a:1897_3": "saddhāsampanne. Sevatoti cittena sevantassa. Bhajatoti upasaṅkamantassa. Payirupāsatoti",
  "atk-s0517a:1897_4": "sakkaccaṃ upanisīdantassa. Pasādanīye suttanteti pasādajanake ratanattayaguṇapaṭisaṃyutte",
  "atk-s0517a:1897_5": "suttante. Kusīteti kucchitena ākārena sīdantīti kusīdā, kusīdā eva kusītā. Te kusīte.",
  "atk-s0517a:1897_6": "Sammappadhāneti catukiccasādhakavīriyapaṭisaṃyuttasuttante. Muṭṭhassatīti naṭṭhassatike.",
  "atk-s0517a:1897_7": "Satipaṭṭhāneti satipaṭṭhānādhikārake suttante. Jhānavimokkheti catutthajjhānaaṭṭhavimokkhatividhavimokkhādhikārake",
  "atk-s0517a:1897_8": "suttante. Duppaññeti nippaññe, paññābhāvato vā duṭṭhā paññā etesanti duppaññā. Te",
  "atk-s0517a:1897_9": "duppaññe. Gambhīrañāṇacariyanti catusaccapaṭiccasamuppādādipaṭisaṃyutte suttante,",
  "atk-s0517a:1897_10": "ñāṇakathāsadise vā. Suttantakkhandheti suttantakoṭṭhāse. Assaddhiyantiādīsu assaddhiyanti",
  "atk-s0517a:1897_11": "assaddhabhāvaṃ. Assaddhiye ādīnavadassāvī assaddhiyaṃ pajahanto saddhindriyaṃ bhāveti,",
  "atk-s0517a:1897_12": "saddhindriye ānisaṃsadassāvī saddhindriyaṃ bhāvento assaddhiyaṃ pajahati. Esa nayo",
  "atk-s0517a:1897_13": "sesesu. Kosajjanti kusītabhāvaṃ. Pamādanti sativippavāsaṃ. Uddhaccanti uddhatabhāvaṃ,",
  "atk-s0517a:1897_14": "vikkhepanti attho. Pahīnattāti appanāvasena jhānapāripūriyā pahīnattā. Suppahīnattāti",
  "atk-s0517a:1897_15": "vuṭṭhānagāminivasena vipassanāpāripūriyā suṭṭhu pahīnattā. Bhāvitaṃ hoti subhāvitanti",
  "atk-s0517a:1897_16": "vuttakkameneva yojetabbaṃ. Vipassanāya hi vipakkhavasena pahīnattā “suppahīnattā”ti",
  "atk-s0517a:1897_17": "vattuṃ yujjati. Tasmāyeva ca “subhāvita”nti, na tathā jhānena. Yasmā pana pahātabbānaṃ",
  "atk-s0517a:1897_18": "pahānena bhāvanāsiddhi, bhāvanāsiddhiyā ca pahātabbānaṃ pahānasiddhi hoti, tasmā",
  "atk-s0517a:1897_19": "yamakaṃ katvā niddiṭṭhaṃ.",
  "atk-s0517a:1898_0": "186. Paṭippassaddhivāre bhāvitāni ceva honti subhāvitāni cāti bhāvitānaṃyeva subhāvitatā.",
  "atk-s0517a:1898_1": "Paṭippassaddhāni ca suppaṭippassaddhāni cāti paṭippassaddhānaṃyeva suppaṭippassaddhatā",
  "atk-s0517a:1898_2": "vuttā. Phalakkhaṇe maggakiccanibbattivasena bhāvitatā paṭippassaddhatā ca veditabbā.",
  "atk-s0517a:1898_3": "Samucchedavisuddhiyoti maggavisuddhiyoyeva. Paṭippassaddhivisuddhiyoti phalavisuddhiyo eva.",
  "atk-s0517a:1899_0": "Idāni tathā vuttavidhānāni indriyāni kārakapuggalavasena yojetvā dassetuṃ katinaṃ",
  "atk-s0517a:1899_1": "puggalānantiādimāha. Tattha savanena buddhoti sammāsambuddhato dhammakathāsavanena",
  "atk-s0517a:1899_2": "catusaccaṃ buddhavā, ñātavāti attho. Idaṃ bhāvitindriyabhāvassa kāraṇavacanaṃ. Bhāvanābhisamayavasena",
  "atk-s0517a:1899_3": "hi maggassa buddhattā phalakkhaṇe bhāvitindriyo hoti. Aṭṭhannampi ariyānaṃ tathāgatassa",
  "atk-s0517a:1899_4": "sāvakattā visesetvā arahattaphalaṭṭhameva dassento khīṇāsavoti āha. Soyeva hi sabbakiccanipphattiyā",
  "atk-s0517a:1899_5": "bhāvitindriyoti vutto. Itarepi pana taṃtaṃmaggakiccanipphattiyā pariyāyena bhāvitindriyā",
  "atk-s0517a:1899_6": "eva. Tasmā eva ca catūsu phalakkhaṇesu “pañcindriyāni bhāvitāni ceva honti subhāvitāni",
  "atk-s0517a:1899_7": "cā”ti vuttaṃ. Yasmā pana tesaṃ uparimaggatthāya indriyabhāvanā atthiyeva, tasmā te",
  "atk-s0517a:1899_8": "na nippariyāyena bhāvitindriyā. Sayaṃ bhūtaṭṭhenāti anācariyo hutvā sayameva ariyāya",
  "atk-s0517a:1899_9": "jātiyā bhūtaṭṭhena jātaṭṭhena bhagavā. Sopi hi bhāvanāsiddhivasena phalakkhaṇe sayambhū",
  "atk-s0517a:1899_10": "nāma hoti. Evaṃ sayaṃ bhūtaṭṭhena bhāvitindriyo. Appameyyaṭṭhenāti anantaguṇayogato",
  "atk-s0517a:1899_11": "pamāṇetuṃ asakkuṇeyyaṭṭhena. Bhagavā phalakkhaṇe bhāvanāsiddhito appameyyoti. Tasmāyeva bhāvitindriyo.",
  "atk-s0517a:1900": "Paṭhamasuttantaniddesavaṇṇanā niṭṭhitā.",
  "atk-s0517a:1901": "2. Dutiyasuttantaniddesavaṇṇanā",
  "atk-s0517a:1902_0": "187. Puna aññaṃ suttantaṃ nikkhipitvā indriyavidhānaṃ niddisitukāmo pañcimāni, bhikkhavetiādikaṃ",
  "atk-s0517a:1902_1": "suttantaṃ dasseti. Tattha ye hi kecīti anavasesapariyādānaṃ, hi-kāro padapūraṇamatte",
  "atk-s0517a:1902_2": "nipāto. Samaṇā vā brāhmaṇā vāti lokavohāravasena vuttaṃ. Samudayanti paccayaṃ. Atthaṅgamanti",
  "atk-s0517a:1902_3": "uppannānaṃ abhāvagamanaṃ, anuppannānaṃ anuppādaṃ vā. Assādanti ānisaṃsaṃ. Ādīnavanti",
  "atk-s0517a:1902_4": "dosaṃ. Nissaraṇanti niggamanaṃ. Yathābhūtanti yathāsabhāvaṃ. Samaṇesūti samitapāpesu.",
  "atk-s0517a:1902_5": "Samaṇasammatāti na mayā samaṇāti sammatā. “Sammatā”ti vattamānakālavasena vuccamāne",
  "atk-s0517a:1902_6": "saddalakkhaṇavasena “me”ti ettha sāmivacanameva hoti. Brāhmaṇesūti bāhitapāpesu.",
  "atk-s0517a:1902_7": "Sāmaññatthanti samaṇabhāvassa atthaṃ. Brahmaññatthanti brāhmaṇabhāvassa atthaṃ. Dvayenāpi",
  "atk-s0517a:1902_8": "arahattaphalameva vuttaṃ. Atha vā sāmaññatthanti heṭṭhā tīṇi phalāni. Brahmaññatthanti",
  "atk-s0517a:1902_9": "arahattaphalaṃ. Sāmaññabrahmaññanti hi ariyamaggoyeva. Diṭṭheva dhammeti paccakkheyeva",
  "atk-s0517a:1902_10": "attabhāve. Sayaṃ abhiññā sacchikatvāti attanāyeva adhikena ñāṇena paccakkhaṃ katvā.",
  "atk-s0517a:1902_11": "Upasampajjāti pāpuṇitvā, nipphādetvā vā.",
  "atk-s0517a:1903_0": "188. Suttantaniddese paṭhamaṃ indriyasamudayādīnaṃ pabhedagaṇanaṃ pucchitvā puna",
  "atk-s0517a:1903_1": "pabhedagaṇanā vissajjitā. Tattha asītisatanti asītiuttaraṃ sataṃ. Paṇḍitehi “asītisata”nti",
  "atk-s0517a:1903_2": "vuttehi ākārehīti yojanā.",
  "atk-s0517a:1904_0": "Puna pabhedagaṇanāpucchāpubbaṅgame gaṇanāniddese adhimokkhatthāyāti adhimuccanatthāya",
  "atk-s0517a:1904_1": "saddahanatthāya. Āvajjanāya samudayoti manodvārāvajjanacittassa samudayo. Saddhindriyassa",
  "atk-s0517a:1904_2": "samudayoti saddhindriyassa paccayo, saddhaṃ uppādessāmīti pubbabhāgāvajjanaṃ saddhindriyassa",
  "atk-s0517a:1904_3": "upanissayapaccayo, saddhindriyajavanassa āvajjanaṃ paṭhamassa javanassa anantarapaccayo,",
  "atk-s0517a:1904_4": "dutiyajavanādīnaṃ upanissayapaccayo. Adhimokkhavasenāti chandasampayuttaadhimokkhavasena.",
  "atk-s0517a:1904_5": "Chandassa samudayoti pubbabhāgāvajjanapaccayā uppannassa adhimokkhasampayuttassa",
  "atk-s0517a:1904_6": "yevāpanakabhūtassa dhammacchandassa samudayo. So pana saddhindriyassa sahajātaaññamaññanissayasampayuttaatthiavigatavasena",
  "atk-s0517a:1904_7": "paccayo hoti, chandādhipatikāle adhipatipaccayo ca hoti, soyeva dutiyassa anantarasamanantaraanantarūpanissayāsevananatthivigatavasena",
  "atk-s0517a:1904_8": "paccayo hoti. Imināva nayena manasikārassapi yojanā kātabbā. Kevalañhettha manasikāroti",
  "atk-s0517a:1904_9": "sāraṇalakkhaṇo yevāpanakamanasikāro. Adhipatipaccayatā panassa na hoti. Sampayuttesu",
  "atk-s0517a:1904_10": "imesaṃ dvinnaṃyeva gahaṇaṃ balavapaccayattāti veditabbaṃ. Saddhindriyassa vasenāti",
  "atk-s0517a:1904_11": "bhāvanābhivuddhiyā indriyabhāvaṃ pattassa saddhindriyassa vasena. Ekattupaṭṭhānanti",
  "atk-s0517a:1904_12": "ekārammaṇe acalabhāvena bhusaṃ ṭhānaṃ uparūpari saddhindriyassa paccayo hoti. Saddhindriye",
  "atk-s0517a:1904_13": "vuttanayeneva sesindriyānipi veditabbāni. Evamekekassa indriyassa cattāro cattāro",
  "atk-s0517a:1904_14": "samudayāti pañcannaṃ indriyānaṃ vīsati samudayā honti. Puna catunnaṃ samudayānaṃ",
  "atk-s0517a:1904_15": "ekekasmiṃ samudaye pañca pañca indriyāni yojetvā vīsati samudayā vuttā. Paṭhamavīsati",
  "atk-s0517a:1904_16": "nānāmaggavasena daṭṭhabbā, dutiyavīsati ekamaggavasena daṭṭhabbāti vadanti. Evaṃ",
  "atk-s0517a:1904_17": "cattālīsa ākārā honti. Atthaṅgamavāropi imināva nayena veditabbo. So pana atthaṅgamo",
  "atk-s0517a:1904_18": "indriyabhāvanaṃ ananuyuttassa appaṭiladdhā paṭilābhatthaṅgamo, indriyabhāvanāya parihīnassa",
  "atk-s0517a:1904_19": "paṭiladdhaparihāni atthaṅgamo, phalappattassa paṭippassaddhiatthaṅgamo. Ekattaanupaṭṭhānanti",
  "atk-s0517a:1904_20": "ekatte anupaṭṭhānaṃ.",
  "atk-s0517a:1905": "Ka. assādaniddesavaṇṇanā",
  "atk-s0517a:1906_0": "189. Assādaniddese assaddhiyassa anupaṭṭhānanti assaddhe puggale parivajjayato saddhe",
  "atk-s0517a:1906_1": "puggale sevato pasādanīyasuttante paccavekkhato tattha yonisomanasikāraṃ bahulīkaroto",
  "atk-s0517a:1906_2": "ca assaddhiyassa anupaṭṭhānaṃ hoti. Assaddhiyapariḷāhassa anupaṭṭhānanti ettha assaddhassa",
  "atk-s0517a:1906_3": "saddhākathāya pavattamānāya dukkhaṃ domanassaṃ uppajjati. Ayaṃ assaddhiyapariḷāho.",
  "atk-s0517a:1906_4": "Adhimokkhacariyāya vesārajjanti saddhāvatthuvasena vā bhāvanāya vā vasippattassa",
  "atk-s0517a:1906_5": "saddhāpavattiyā visāradabhāvo hoti. Santo ca vihārādhigamoti samathassa vā vipassanāya",
  "atk-s0517a:1906_6": "vā paṭilābho. Sukhaṃ somanassanti ettha cetasikasukhabhāvadassanatthaṃ somanassavacanaṃ.",
  "atk-s0517a:1906_7": "Saddhindriyasamuṭṭhitapaṇītarūpaphuṭṭhakāyassa kāyikasukhampi labbhatiyeva. Sukhasomanassassa",
  "atk-s0517a:1906_8": "padhānassādattā “ayaṃ saddhindriyassa assādo”ti visesetvā vuttaṃ. Imināva nayena",
  "atk-s0517a:1906_9": "sesindriyassādāpi yojetvā veditabbā.",
  "atk-s0517a:1907": "Kha. ādīnavaniddesavaṇṇanā",
  "atk-s0517a:1908_0": "190. Ādīnavaniddese aniccaṭṭhenāti saddhindriyassa aniccaṭṭhena. So aniccaṭṭho saddhindriyassa",
  "atk-s0517a:1908_1": "ādīnavoti vuttaṃ hoti. Itaradvayepi eseva nayo. Ime samudayatthaṅgamassādādīnavā",
  "atk-s0517a:1908_2": "lokiyaindriyānamevāti veditabbā.",
  "atk-s0517a:1909": "Ga. nissaraṇaniddesavaṇṇanā",
  "atk-s0517a:1910_0": "191. Nissaraṇaniddese adhimokkhaṭṭhenātiādīsu ekekasmiṃ indriye pañca pañca katvā",
  "atk-s0517a:1910_1": "pañcannaṃ indriyānaṃ pañcavīsati nissaraṇāni maggaphalavasena niddiṭṭhāni. Tattha",
  "atk-s0517a:1910_2": "tato paṇītatarasaddhindriyassa paṭilābhāti tato vipassanākkhaṇe pavattasaddhindriyato",
  "atk-s0517a:1910_3": "maggakkhaṇe paṇītatarassa saddhindriyassa paṭilābhavasena. Purimatarasaddhindriyā",
  "atk-s0517a:1910_4": "nissaṭaṃ hotīti tasmiṃ maggakkhaṇe saddhindriyaṃ purimatarato vipassanākkhaṇe pavattasaddhindriyato",
  "atk-s0517a:1910_5": "nikkhantaṃ hoti. Imināva nayena phalakkhaṇe saddhindriyampi ubhayattha sesindriyānipi yojetabbāni.",
  "atk-s0517a:1911_0": "192. Pubbabhāge pañcahi indriyehīti paṭhamajjhānūpacāre pañcahi indriyehi paṭhamajjhānādiaṭṭhasamāpattivasena",
  "atk-s0517a:1911_1": "aṭṭha nissaraṇāni, aniccānupassanādiaṭṭhārasamahāvipassanāvasena aṭṭhārasa nissaraṇāni,",
  "atk-s0517a:1911_2": "sotāpattimaggādivasena aṭṭha lokuttaranissaraṇāni. Evaṃ jhānasamāpattimahāvipassanāmaggaphalavasena",
  "atk-s0517a:1911_3": "catuttiṃsa nissaraṇāni purimapurimasamatikkamato niddiṭṭhāni. Nekkhamme pañcindriyānītiādīni",
  "atk-s0517a:1911_4": "pana sattatiṃsa nissaraṇāni paṭipakkhapahānavasena paṭipakkhato niddiṭṭhāni. Tattha",
  "atk-s0517a:1911_5": "nekkhammādīsu sattasu satta nissaraṇāni upacārabhūmivasena vuttāni, phalāni pana",
  "atk-s0517a:1911_6": "paṭipakkhapahānābhāvato na vuttāni.",
  "atk-s0517a:1912_0": "193. Diṭṭhekaṭṭhehīti yāva sotāpattimaggā diṭṭhiyā saha ekasmiṃ puggale ṭhitāti diṭṭhekaṭṭhā.",
  "atk-s0517a:1912_1": "Tehi diṭṭhekaṭṭhehi. Oḷārikehīti thūlehi kāmarāgabyāpādehi. Aṇusahagatehīti sukhumabhūtehi",
  "atk-s0517a:1912_2": "kāmarāgabyāpādehiyeva. Sabbakilesehīti rūparāgādīhi. Tesu hi pahīnesu sabbakilesā",
  "atk-s0517a:1912_3": "pahīnā honti, tasmā “sabbakilesehī”ti vuttaṃ. Avuttatthāni panettha padāni heṭṭhā",
  "atk-s0517a:1912_4": "vuttatthānevāti. Sabbesaññeva khīṇāsavānaṃ tattha tattha pañcindriyānīti “adhimokkhaṭṭhenā”tiādīsu",
  "atk-s0517a:1912_5": "pubbe vuttesu ṭhānesu tasmiṃ tasmiṃ ṭhāne pañcindriyāni buddhapaccekabuddhasāvakānaṃ",
  "atk-s0517a:1912_6": "khīṇāsavānaṃ yathāyogaṃ tato tato nissaṭāni honti. Imasmiṃ vāre paṭhamaṃ vuttanayā",
  "atk-s0517a:1912_7": "eva yathāyogaṃ khīṇāsavavasena vuttā.",
  "atk-s0517a:1913_0": "Kathaṃ panetāni nissaraṇāni asītisataṃ hontīti? Vuccate – maggaphalavasena vuttāni",
  "atk-s0517a:1913_1": "pañcavīsati, samatikkamavasena vuttāni catuttiṃsa, paṭipakkhavasena vuttāni sattatiṃsāti",
  "atk-s0517a:1913_2": "paṭhamavāre sabbāni channavuti nissaraṇāni honti, etāniyeva dutiyavāre khīṇāsavānaṃ",
  "atk-s0517a:1913_3": "vasena dvādasasu apanītesu caturāsīti honti. Iti purimāni channavuti, imāni ca caturāsītīti",
  "atk-s0517a:1913_4": "asītisataṃ honti. Katamāni pana dvādasa khīṇāsavānaṃ apanetabbāni? Samatikkamato",
  "atk-s0517a:1913_5": "vuttesu maggaphalavasena vuttāni aṭṭha nissaraṇāni, paṭipakkhato vuttesu maggavasena",
  "atk-s0517a:1913_6": "vuttāni cattārīti imāni dvādasa apanetabbāni. Arahattaphalavasena vuttāni kasmā apanetabbānīti",
  "atk-s0517a:1913_7": "ce? Sabbapaṭhamaṃ vuttānaṃ pañcavīsatiyā nissaraṇānaṃ maggaphalavaseneva labbhanato.",
  "atk-s0517a:1913_8": "Arahattaphalavasena nissaraṇāni vuttāneva honti. Heṭṭhimaṃ heṭṭhimaṃ pana phalasamāpattiṃ",
  "atk-s0517a:1913_9": "uparimā uparimā na samāpajjantiyevāti heṭṭhā tīṇipi phalāni na labbhantiyeva. Jhānasamāpattivipassanānekkhammādīni",
  "atk-s0517a:1913_10": "ca kiriyāvasena labbhanti. Pañcapi cetāni indriyāni pubbameva paṭipakkhānaṃ paṭippassaddhattā",
  "atk-s0517a:1913_11": "paṭipakkhato nissaṭāneva hontīti.",
  "atk-s0517a:1914": "Dutiyasuttantaniddesavaṇṇanā niṭṭhitā.",
  "atk-s0517a:1915": "3. Tatiyasuttantaniddesavaṇṇanā",
  "atk-s0517a:1916_0": "194. Puna aññaṃ suttantaṃ nikkhipitvā indriyavidhānaṃ niddisitukāmo pañcimāni, bhikkhavetiādimāha.",
  "atk-s0517a:1916_1": "Tattha sotāpattiyaṅgesūti ettha soto ariyo aṭṭhaṅgiko maggo, sotassa āpatti bhusaṃ",
  "atk-s0517a:1916_2": "pāpuṇanaṃ sotāpatti, sotāpattiyā aṅgāni sambhārāni sotāpattiaṅgāni. Sotāpannatāya",
  "atk-s0517a:1916_3": "pubbabhāgapaṭilābhaaṅgāni. Sappurisasaṃsevo sotāpattiaṅgaṃ, saddhammassavanaṃ sotāpattiaṅgaṃ,",
  "atk-s0517a:1916_4": "yonisomanasikāro sotāpattiaṅgaṃ, dhammānudhammapaṭipatti sotāpattiaṅgaṃ, imāni cattāri",
  "atk-s0517a:1916_5": "sotāpattiaṅgāni. Sesā heṭṭhā vuttā eva. Idañca imesaṃ indriyānaṃ sakavisaye jeṭṭhakabhāvadassanatthaṃ",
  "atk-s0517a:1916_6": "vuttaṃ. Yathā hi cattāro seṭṭhiputtā rājātirājapañcamesu sahāyesu “nakkhattaṃ kīḷissāmā”ti",
  "atk-s0517a:1916_7": "vīthiṃ otiṇṇesu ekassa seṭṭhiputtassa gehaṃ gatakāle itare cattāro tuṇhī nisīdanti,",
  "atk-s0517a:1916_8": "gehasāmikova “imesaṃ khādanīyaṃ bhojanīyaṃ detha, imesaṃ gandhamālālaṅkārādīni dethā”ti",
  "atk-s0517a:1916_9": "gehe vicāreti, dutiyassa tatiyassa catutthassa gehaṃ gatakāle itare cattāro tuṇhī",
  "atk-s0517a:1916_10": "nisīdanti, gehasāmikova “imesaṃ khādanīyaṃ bhojanīyaṃ detha, imesaṃ gandhamālālaṅkārādīni",
  "atk-s0517a:1916_11": "dethā”ti gehe vicāreti, atha sabbapacchā rañño gehaṃ gatakāle kiñcāpi rājā sabbattha",
  "atk-s0517a:1916_12": "issarova, imasmiṃ pana kāle attano geheyeva “imesaṃ khādanīyaṃ bhojanīyaṃ detha,",
  "atk-s0517a:1916_13": "imesaṃ gandhamālālaṅkārādīni dethā”ti vicāreti, evameva saddhāpañcamakesu indriyesu",
  "atk-s0517a:1916_14": "tesu sahāyesu ekato vīthiṃ otarantesu viya ekārammaṇe uppajjamānesupi yathā paṭhamassa",
  "atk-s0517a:1916_15": "gehe itare cattāro tuṇhī nisīdanti, gehasāmikova vicāreti, evaṃ sotāpattiaṅgāni patvā",
  "atk-s0517a:1916_16": "adhimokkhalakkhaṇaṃ saddhindriyameva jeṭṭhakaṃ hoti pubbaṅgamaṃ, sesāni tadanvayāni",
  "atk-s0517a:1916_17": "honti. Yathā dutiyassa gehe itare cattāro tuṇhī nisīdanti, gehasāmikova vicāreti,",
  "atk-s0517a:1916_18": "evaṃ sammappadhānāni patvā paggahaṇalakkhaṇaṃ vīriyindriyameva jeṭṭhakaṃ hoti pubbaṅgamaṃ,",
  "atk-s0517a:1916_19": "sesāni tadanvayāni honti. Yathā tatiyassa gehe itare cattāro tuṇhī nisīdanti, gehasāmikova",
  "atk-s0517a:1916_20": "vicāreti, evaṃ satipaṭṭhānāni patvā upaṭṭhānalakkhaṇaṃ satindriyameva jeṭṭhakaṃ hoti",
  "atk-s0517a:1916_21": "pubbaṅgamaṃ, sesāni tadanvayāni honti. Yathā catutthassa gehe itare cattāro tuṇhī",
  "atk-s0517a:1916_22": "nisīdanti, gehasāmikova vicāreti, evaṃ jhānāni patvā avikkhepalakkhaṇaṃ samādhindriyameva",
  "atk-s0517a:1916_23": "jeṭṭhakaṃ hoti pubbaṅgamaṃ, sesāni tadanvayāni honti. Sabbapacchā rañño gehaṃ gatakāle",
  "atk-s0517a:1916_24": "pana yathā itare cattāro tuṇhī nisīdanti, rājāva vicāreti, evaṃ ariyasaccāni patvā",
  "atk-s0517a:1916_25": "pajānanalakkhaṇaṃ paññindriyameva jeṭṭhakaṃ hoti pubbaṅgamaṃ, sesāni tadanvayāni hontīti.",
  "atk-s0517a:1917": "Ka. pabhedagaṇananiddesavaṇṇanā",
  "atk-s0517a:1918_0": "195. Suttantassa pabhedagaṇanāpucchāpubbaṅgameva pabhedagaṇananiddese sappurisasaṃseveti",
  "atk-s0517a:1918_1": "sobhanānaṃ purisānaṃ sammā sevane. Adhimokkhādhipateyyaṭṭhenāti adhimokkhasaṅkhātena",
  "atk-s0517a:1918_2": "sesindriyesu adhipatibhāvaṭṭhena, sesindriyānaṃ pubbaṅgamaṭṭhenāti attho. Saddhammasavaneti",
  "atk-s0517a:1918_3": "sataṃ dhammo, sobhano vā dhammoti saddhammo. Tassa saddhammassa savane. Yonisomanasikāreti",
  "atk-s0517a:1918_4": "upāyena manasikāre. Dhammānudhammapaṭipattiyāti ettha nava lokuttaradhamme anugato",
  "atk-s0517a:1918_5": "dhammo dhammānudhammo, sīlasamādhipaññāsaṅkhātassa dhammānudhammassa paṭipatti paṭipajjanaṃ",
  "atk-s0517a:1918_6": "dhammānudhammapaṭipatti. Sammappadhānādīsupi eseva nayo.",
  "atk-s0517a:1919": "Kha. cariyāvāravaṇṇanā",
  "atk-s0517a:1920_0": "196. Cariyāvārepi imināva nayena attho veditabbo. Kevalaṃ paṭhamavāro indriyānaṃ",
  "atk-s0517a:1920_1": "uppādanakālavasena vutto, cariyāvāro uppannānaṃ āsevanakālavasena ca pāripūrikālavasena",
  "atk-s0517a:1920_2": "ca vutto. Cariyā pakati ussannatāti hi atthato ekaṃ.",
  "atk-s0517a:1921": "Cāravihāraniddesavaṇṇanā",
  "atk-s0517a:1922_0": "197. Idāni cariyāsambandheneva cāravihāraniddesavasena aparena pariyāyena indriyavidhānaṃ",
  "atk-s0517a:1922_1": "niddisitukāmo cāro ca vihāro cātiādikaṃ uddesaṃ uddisitvā tassa niddesamāha. Tattha",
  "atk-s0517a:1922_2": "uddese tāva yathā carantaṃ viharantaṃ viññū sabrahmacārī gambhīresu ṭhānesu okappeyyuṃ",
  "atk-s0517a:1922_3": "– addhā ayamāyasmā patto vā pāpuṇissati vāti, tathā indriyasampannassa cāro ca vihāro",
  "atk-s0517a:1922_4": "ca viññūhi sabrahmacārīhi anubuddho hoti paṭividdhoti uddesassa sambandho veditabbo.",
  "atk-s0517a:1922_5": "Uddesaniddese cariyā cāroyeva. Cāro cariyāti hi atthato ekaṃ. Tasmā “cāro”tipadassa",
  "atk-s0517a:1922_6": "niddese “cariyā”ti vuttaṃ. Iriyāpathacariyāti iriyāpathānaṃ cariyā, pavattananti",
  "atk-s0517a:1922_7": "attho. Sesesupi eseva nayo. Āyatanacariyā pana āyatanesu satisampajaññānaṃ cariyā.",
  "atk-s0517a:1922_8": "Pattīti phalāni. Tāni hi pāpuṇiyantīti “pattī”ti vuttā. Sattalokassa diṭṭhadhammikasamparāyikā",
  "atk-s0517a:1922_9": "atthā lokatthāti ayaṃ viseso.",
  "atk-s0517a:1923_0": "Idāni tāsaṃ cariyānaṃ bhūmiṃ dassento catūsu iriyāpathesūtiādimāha. Satipaṭṭhānesūti",
  "atk-s0517a:1923_1": "ārammaṇasatipaṭṭhānesu. Satipaṭṭhānesupi vuccamānesu satito anaññāni vohāravasena",
  "atk-s0517a:1923_2": "aññāni viya katvā vuttaṃ. Ariyasaccesūti pubbabhāgalokiyasaccañāṇena visuṃ visuṃ",
  "atk-s0517a:1923_3": "saccapariggahavasena vuttaṃ. Ariyamaggesu sāmaññaphalesūti ca vohāravaseneva vuttaṃ.",
  "atk-s0517a:1923_4": "Padeseti lokatthacariyāya ekadese. Nippadesato hi lokatthacariyaṃ buddhā eva karonti.",
  "atk-s0517a:1923_5": "Puna tā eva cariyāyo kārakapuggalavasena dassento paṇidhisampannānantiādimāha. Tattha",
  "atk-s0517a:1923_6": "paṇidhisampannā nāma iriyāpathānaṃ santattā iriyāpathaguttiyā sampannā akampitairiyāpathā",
  "atk-s0517a:1923_7": "bhikkhubhāvānurūpena santena iriyāpathena sampannā. Indriyesu guttadvārānanti cakkhādīsu",
  "atk-s0517a:1923_8": "chasu indriyesu attano attano visaye pavattaekekadvāravasena guttaṃ dvāraṃ etesanti",
  "atk-s0517a:1923_9": "guttadvārā. Tesaṃ guttadvārānaṃ. Dvāranti cettha uppattidvāravasena cakkhādayo eva.",
  "atk-s0517a:1923_10": "Appamādavihārīnanti sīlādīsu appamādavihāravataṃ. Adhicittamanuyuttānanti vipassanāya",
  "atk-s0517a:1923_11": "pādakabhāvena adhicittasaṅkhātaṃ samādhimanuyuttānaṃ. Buddhisampannānanti nāmarūpavavatthānaṃ",
  "atk-s0517a:1923_12": "ādiṃ katvā yāva gotrabhu, tāva pavattena ñāṇena sampannānaṃ. Sammāpaṭipannānanti",
  "atk-s0517a:1923_13": "catumaggakkhaṇe. Adhigataphalānanti catuphalakkhaṇe.",
  "atk-s0517a:1924_0": "Adhimuccantoti adhimokkhaṃ karonto. Saddhāya caratīti saddhāvasena pavattati. Paggaṇhantoti",
  "atk-s0517a:1924_1": "catusammappadhānavīriyena padahanto. Upaṭṭhāpentoti satiyā ārammaṇaṃ upaṭṭhāpento.",
  "atk-s0517a:1924_2": "Avikkhepaṃ karontoti samādhivasena vikkhepaṃ akaronto. Pajānantoti catusaccapajānanapaññāya",
  "atk-s0517a:1924_3": "pakārena jānanto. Vijānantoti indriyasampayuttajavanapubbaṅgamena āvajjanaviññāṇena",
  "atk-s0517a:1924_4": "ārammaṇaṃ vijānanto. Viññāṇacariyāyāti āvajjanaviññāṇacariyavasena. Evaṃ paṭipannassāti",
  "atk-s0517a:1924_5": "sahajavanāya indriyacariyāya paṭipannassa. Kusalā dhammā āyāpentīti samathavipassanāvasena",
  "atk-s0517a:1924_6": "pavattā kusalā dhammā bhusaṃ yāpenti, pavattantīti attho. Āyatanacariyāyāti kusalānaṃ",
  "atk-s0517a:1924_7": "dhammānaṃ bhusaṃ yatanacariyāya, ghaṭanacariyāya pavattanacariyāyāti vuttaṃ hoti.",
  "atk-s0517a:1924_8": "Visesamadhigacchatīti vikkhambhanatadaṅgasamucchedapaṭippassaddhivasena visesaṃ adhigacchati.",
  "atk-s0517a:1924_9": "Dassanacariyādayo vuttatthāyeva.",
  "atk-s0517a:1925_0": "Saddhāya viharatītiādīsu saddhādisamaṅgissa iriyāpathavihāro daṭṭhabbo. Anubuddhoti",
  "atk-s0517a:1925_1": "anumānabuddhiyā. Paṭividdhoti paccakkhabuddhiyā. Yasmā adhimokkhaṭṭhādīsu anubuddhesu",
  "atk-s0517a:1925_2": "paṭividdhesu ca cāro ca vihāro ca anubuddho hoti paṭividdho, tasmā anubodhapaṭivedhesu",
  "atk-s0517a:1925_3": "adhimokkhaṭṭhādayo ca niddiṭṭhā.",
  "atk-s0517a:1926_0": "Evaṃ saddhāya carantantiādīsu evanti vuttappakāraṃ niddisanto yathāsaddassa atthaṃ",
  "atk-s0517a:1926_1": "niddisati. Viññūtiādīsupi yathāsabhāvaṃ jānantīti viññū. Viññātaṃ sabhāvaṃ vibhāventi",
  "atk-s0517a:1926_2": "pākaṭaṃ karontīti vibhāvī. Asani viya siluccaye kilese medhati hiṃsatīti medhā, khippaṃ",
  "atk-s0517a:1926_3": "gahaṇadhāraṇaṭṭhena vā medhā, medhā etesaṃ atthīti medhāvī. Ñāṇagatiyā paṇḍanti gacchanti",
  "atk-s0517a:1926_4": "pavattantīti paṇḍitā. Buddhisampadāya samannāgatattā buddhisampannā. Saha brahmaṃ",
  "atk-s0517a:1926_5": "cariyaṃ uttamaṃ paṭipadaṃ carantīti sabrahmacārino. Apalokanakammādicatubbidhaṃ kammaṃ",
  "atk-s0517a:1926_6": "ekato karaṇavasena ekaṃ kammaṃ. Tathā pañcavidho pātimokkhuddeso ekuddeso. Samā sikkhā",
  "atk-s0517a:1926_7": "etesanti samasikkhā, samasikkhānaṃ bhāvo samasikkhatā. Samasikkhātātipi paṭhanti.",
  "atk-s0517a:1926_8": "Yesaṃ ekaṃ kammaṃ eko uddeso samasikkhatā, te sabrahmacārīti vuttaṃ hoti. “Jhānānī”ti",
  "atk-s0517a:1926_9": "vattabbe jhānāti liṅgavipallāso kato. Vimokkhāti tayo vā aṭṭha vā vimokkhā. Samādhīti",
  "atk-s0517a:1926_10": "savitakkasavicāraavitakkavicāramattaavitakkāvicārā tayo samādhī. Samāpattiyoti suññatānimittāppaṇihitā.",
  "atk-s0517a:1926_11": "Abhiññāyoti cha abhiññā.",
  "atk-s0517a:1927_0": "Eko aṃso bhāgo, na dutiyoti ekaṃso, ekaṃsassa atthassa vacanaṃ ekaṃsavacanaṃ. Evaṃ",
  "atk-s0517a:1927_1": "sesesupi yojanā kātabbā. Visesato pana samaṃ, samantā vā seti pavattatīti saṃsayo,",
  "atk-s0517a:1927_2": "natthettha saṃsayoti nissaṃsayo. Ekasmiṃyeva anicchayatā hutvā itarampi kaṅkhatīti",
  "atk-s0517a:1927_3": "kaṅkhā, natthettha kaṅkhāti nikkaṅkho. Dvidhā bhāvo dvejjhaṃ, natthettha dvejjhanti",
  "atk-s0517a:1927_4": "advejjho. Dvidhā elayati kampetīti dveḷhakaṃ, natthettha dveḷhakanti adveḷhako. Niyogena",
  "atk-s0517a:1927_5": "niyamena vacanaṃ niyogavacanaṃ. Niyyogavacanantipi paṭhanti. Apaṇṇakassa aviraddhassa",
  "atk-s0517a:1927_6": "niyyānikassa atthassa vacanaṃ apaṇṇakavacanaṃ. Avatthāpanavacananti nicchayavacanaṃ.",
  "atk-s0517a:1927_7": "Sabbampi hetaṃ vicikicchābhāvassa vevacanaṃ. Piyassa atthassa sabbhāvato vacanaṃ,",
  "atk-s0517a:1927_8": "piyamevāti piyavacanaṃ. Tathā garuvacanaṃ. Saha gāravena garubhāvena sagāravaṃ. Patissayanaṃ",
  "atk-s0517a:1927_9": "patissayo paraṃ garuṃ katvā nissayanaṃ apassayananti attho. Patissavanaṃ vā patissavo,",
  "atk-s0517a:1927_10": "nivātavuttitāya paravacanasavananti attho. Ubhayathāpi parajeṭṭhakabhāvassetaṃ nāmaṃ.",
  "atk-s0517a:1927_11": "Saha gāravena vattatīti sagāravaṃ. Saha patissayena, patissavena vā vattatīti sappatissayaṃ.",
  "atk-s0517a:1927_12": "“Sappatissava”nti vā vattabbe ya-kāraṃ, va-kāraṃ vā lopaṃ katvā “sappatissa”nti vuttaṃ.",
  "atk-s0517a:1927_13": "Adhikaṃ visiṭṭhaṃ vacanaṃ adhivacanaṃ, sagāravañca taṃ sappatissañcāti sagāravasappatissaṃ,",
  "atk-s0517a:1927_14": "sagāravasappatissaṃ adhivacanaṃ sagāravasappatissādhivacanaṃ. Ubhayatthāpi vevacanavikappanānattavasena",
  "atk-s0517a:1927_15": "punappunaṃ etanti vuttaṃ. Patto vā pāpuṇissati vāti jhānādīniyevāti.",
  "atk-s0517a:1928": "Tatiyasuttantaniddesavaṇṇanā niṭṭhitā.",
  "atk-s0517a:1929": "4. Catutthasuttantaniddesavaṇṇanā",
  "atk-s0517a:1930_0": "198. Puna paṭhamasuttameva nikkhipitvā aparena ākārena indriyāni niddisati. Tattha",
  "atk-s0517a:1930_1": "katihākārehi kenaṭṭhena daṭṭhabbānīti katihi ākārehi daṭṭhabbāni. Kenaṭṭhena daṭṭhabbānīti",
  "atk-s0517a:1930_2": "daṭṭhabbākāre ca daṭṭhabbaṭṭhañca pucchati. Chahākārehi tenaṭṭhena daṭṭhabbānīti",
  "atk-s0517a:1930_3": "chahi ākārehi daṭṭhabbāni, teneva chaākārasaṅkhātenaṭṭhena daṭṭhabbāni. Ādhipateyyaṭṭhenāti",
  "atk-s0517a:1930_4": "adhipatibhāvaṭṭhena. Ādivisodhanaṭṭhenāti kusalānaṃ dhammānaṃ ādibhūtassa sīlassa",
  "atk-s0517a:1930_5": "visodhanaṭṭhena. Adhimattaṭṭhenāti balavaṭṭhena. Balavañhi adhikā mattā pamāṇaṃ assāti",
  "atk-s0517a:1930_6": "adhimattanti vuccati. Adhiṭṭhānaṭṭhenāti patiṭṭhānaṭṭhena. Pariyādānaṭṭhenāti khepanaṭṭhena.",
  "atk-s0517a:1930_7": "Patiṭṭhāpakaṭṭhenāti patiṭṭhāpanaṭṭhena.",
  "atk-s0517a:1931": "Ka. ādhipateyyaṭṭhaniddesavaṇṇanā",
  "atk-s0517a:1932_0": "199. Ādhipateyyaṭṭhaniddese assaddhiyaṃ pajahatotiādi ekekasseva indriyassa paṭipakkhapajahanavacanaṃ",
  "atk-s0517a:1932_1": "ekakkhaṇepi attano attano paṭipakkhapahānakiccasādhane adhipatibhāvasādhanatthaṃ",
  "atk-s0517a:1932_2": "vuttaṃ. Sesāni cattāri indriyāni taṃsampayuttāneva vuttāni. Nānākkhaṇesu vā ekekaṃ",
  "atk-s0517a:1932_3": "indriyaṃ dhuraṃ katvā tassa tassa paṭipakkhassa taṃ taṃ indriyaṃ jeṭṭhakaṃ katvā",
  "atk-s0517a:1932_4": "sesāni tadanvayāni katvā vuttantipi veditabbaṃ. Kāmacchandaṃ pajahatotiādi pana ekakkhaṇavaseneva vuttaṃ.",
  "atk-s0517a:1933": "Kha. ādivisodhanaṭṭhaniddesavaṇṇanā",
  "atk-s0517a:1934_0": "200. Ādivisodhanaṭṭhaniddese assaddhiyasaṃvaraṭṭhena sīlavisuddhīti assaddhiyassa",
  "atk-s0517a:1934_1": "nivāraṇaṭṭhena viratiatthena sīlamalavisodhanato sīlavisuddhi nāma. Saddhindriyassa",
  "atk-s0517a:1934_2": "ādivisodhanāti saddhindriyassa upanissayavasena ādibhūtassa sīlassa visodhanā. Imināva",
  "atk-s0517a:1934_3": "nayena sesānipi kāmacchandādisaṃvaraṇamūlakāni ca indriyāni veditabbāni.",
  "atk-s0517a:1935": "Ga. adhimattaṭṭhaniddesavaṇṇanā",
  "atk-s0517a:1936_0": "201. Adhimattaṭṭhaniddese saddhindriyassa bhāvanāya chando uppajjatīti saddhassa",
  "atk-s0517a:1936_1": "puggalassa saddhāpaṭisaṃyuttaṃ dhammaṃ sutvā vā saddhindriyabhāvanāya assādaṃ disvā",
  "atk-s0517a:1936_2": "vā saddhindriye kusalo dhammacchando jāyati. Pāmojjaṃ uppajjatīti chandajātattā dubbalapīti",
  "atk-s0517a:1936_3": "uppajjati. Pīti uppajjatīti pamuditattā balavapīti uppajjati. Passaddhi uppajjatīti",
  "atk-s0517a:1936_4": "pītiyā pīṇitattā kāyacittapassaddhi uppajjati. Sukhaṃ uppajjatīti passaddhakāyacittattā",
  "atk-s0517a:1936_5": "cetasikaṃ sukhaṃ uppajjati. Obhāso uppajjatīti sukhena abhisannattā ñāṇobhāso uppajjati.",
  "atk-s0517a:1936_6": "Saṃvego uppajjatīti ñāṇobhāsena viditasaṅkhārādīnavattā saṅkhārapavattiyaṃ saṃvego",
  "atk-s0517a:1936_7": "uppajjati. Saṃvejetvā cittaṃ samādahatīti saṃvegaṃ uppādetvā teneva saṃvegena cittaṃ",
  "atk-s0517a:1936_8": "samāhitaṃ karoti. Sādhukaṃ paggaṇhātīti līnuddhatabhāvaṃ mocetvā suṭṭhu paggaṇhāti.",
  "atk-s0517a:1936_9": "Sādhukaṃ ajjhupekkhatīti vīriyassa samaṃ hutvā pavattattā puna vīriyasamatāniyojane",
  "atk-s0517a:1936_10": "byāpāraṃ akaronto tatramajjhattupekkhāvasena sādhukaṃ ajjhupekkhati nāma. Upekkhāvasenāti",
  "atk-s0517a:1936_11": "samavāhitalakkhaṇāya tatramajjhattupekkhāya vasena. Nānattakilesehīti vipassanāya",
  "atk-s0517a:1936_12": "paṭipakkhabhūtehi nānāsabhāvehi kilesehi. Vimokkhavasenāti bhaṅgānupassanato paṭṭhāya",
  "atk-s0517a:1936_13": "nānattakilesehi vimuccanavasena. Vimuttattāti nānattakilesehi vimuttattā.",
  "atk-s0517a:1937_0": "Te dhammāti chandādayo dhammā. Ekarasā hontīti vimuttirasena ekarasā honti. Bhāvanāvasenāti",
  "atk-s0517a:1937_1": "ekarasabhāvanāvasena. Tato paṇītatare vivaṭṭantīti tena kāraṇena vipassanārammaṇato",
  "atk-s0517a:1937_2": "paṇītatare nibbānārammaṇe vivaṭṭanānupassanāsaṅkhātena gotrabhuñāṇena chandādayo",
  "atk-s0517a:1937_3": "dhammā nivattanti, saṅkhārārammaṇato apagantvā nibbānārammaṇe pavattantīti attho.",
  "atk-s0517a:1937_4": "Vivaṭṭanāvasenāti evaṃ gotrabhukhaṇe saṅkhārārammaṇato vivaṭṭanavasena. Vivaṭṭitattā",
  "atk-s0517a:1937_5": "tato vosajjatīti maggasamaṅgipuggalo maggassa uppādakkhaṇeyeva dubhatovuṭṭhānavasena",
  "atk-s0517a:1937_6": "vivaṭṭitattā teneva kāraṇena kilese ca khandhe ca vosajjati. Vosajjitattā tato nirujjhantīti",
  "atk-s0517a:1937_7": "maggassa uppādakkhaṇeyeva kilese ca khandhe ca vosajjitattā teneva kāraṇena kilesā",
  "atk-s0517a:1937_8": "ca khandhā ca anuppattinirodhavasena nirujjhanti. Vosajjitattāti ca āsaṃsāyaṃ bhūtavacanaṃ",
  "atk-s0517a:1937_9": "kataṃ. Kilesanirodhe sati khandhanirodhasabbhāvato ca khandhanirodho vutto. Nirodhavasenāti",
  "atk-s0517a:1937_10": "yathāvuttanirodhavasena. Tasseva maggassa uppādakkhaṇe dve vosagge dassetukāmo nirodhavasena",
  "atk-s0517a:1937_11": "dve vosaggātiādimāha. Dvepi heṭṭhā vuttatthā eva. Assaddhiyassa pahānāya chando uppajjatītiādīsupi",
  "atk-s0517a:1937_12": "imināva nayena vitthārato attho veditabbo. Vīriyindriyādimūlakesupi vāresu eseva",
  "atk-s0517a:1937_13": "nayo. Imināva nayena adhiṭṭhānaṭṭhaniddesopi vitthārato veditabbo. Kevalañhettha",
  "atk-s0517a:1937_14": "adhiṭṭhātīti viseso, patiṭṭhātīti attho.",
  "atk-s0517a:1938": "Gha-ṅa. pariyādānaṭṭhapatiṭṭhāpakaṭṭhaniddesavaṇṇanā",
  "atk-s0517a:1939_0": "202-203. Pariyādānaṭṭhaniddese pariyādiyatīti khepeti. Patiṭṭhāpakaṭṭhaniddese saddho",
  "atk-s0517a:1939_1": "saddhindriyaṃ adhimokkhe patiṭṭhāpetīti saddhāsampanno “sabbe saṅkhārā aniccā dukkhā",
  "atk-s0517a:1939_2": "anattā”ti adhimuccanto saddhindriyaṃ adhimokkhe patiṭṭhāpeti. Iminā puggalavisesena",
  "atk-s0517a:1939_3": "indriyabhāvanāviseso niddiṭṭho. Saddhassa saddhindriyaṃ adhimokkhe patiṭṭhāpetīti",
  "atk-s0517a:1939_4": "saddhāsampannassa puggalassa saddhindriyaṃ taṃyeva saddhaṃ patiṭṭhāpeti. Tathā adhimuccantaṃ",
  "atk-s0517a:1939_5": "adhimokkhe patiṭṭhāpetīti. Iminā indriyabhāvanāvisesena puggalaviseso niddiṭṭho.",
  "atk-s0517a:1939_6": "Evaṃ cittaṃ paggaṇhanto paggahe patiṭṭhāpeti, satiṃ upaṭṭhāpento upaṭṭhāne patiṭṭhāpeti,",
  "atk-s0517a:1939_7": "cittaṃ samādahanto avikkhepe patiṭṭhāpeti, aniccaṃ dukkhaṃ anattāti passanto dassane",
  "atk-s0517a:1939_8": "patiṭṭhāpetīti sesesupi yojanā veditabbā. Yogāvacaroti samathayoge, vipassanāyoge",
  "atk-s0517a:1939_9": "vā avacaratīti yogāvacaro. Avacaratīti pavisitvā caratīti.",
  "atk-s0517a:1940": "Catutthasuttantaniddesavaṇṇanā niṭṭhitā.",
  "atk-s0517a:1941": "5. Indriyasamodhānavaṇṇanā",
  "atk-s0517a:1942_0": "204. Idāni samādhiṃ bhāvayato vipassanaṃ bhāvayato ca indriyasamodhānaṃ dassetukāmo",
  "atk-s0517a:1942_1": "paṭhamaṃ tāva upaṭṭhānakosallappabhedaṃ niddisituṃ puthujjano samādhiṃ bhāventotiādimāha.",
  "atk-s0517a:1942_2": "Tattha puthujjano samādhiṃ bhāventoti nibbedhabhāgiyaṃ samādhiṃ bhāvento. Sekkhassa",
  "atk-s0517a:1942_3": "vītarāgassa ca pana lokuttaropi samādhi labbhati. Āvajjitattāti kasiṇādinimittassa",
  "atk-s0517a:1942_4": "āvajjitattā, kasiṇādiparikammaṃ katvā tattha uppāditanimittattāti vuttaṃ hoti. Ārammaṇūpaṭṭhānakusaloti",
  "atk-s0517a:1942_5": "tassa uppāditassa nimittasseva upaṭṭhāne kusalo. Samathanimittūpaṭṭhānakusaloti accāraddhavīriyatādīhi",
  "atk-s0517a:1942_6": "uddhate citte passaddhisamādhiupekkhāsambojjhaṅgabhāvanāvasena cittopasamanimittassa",
  "atk-s0517a:1942_7": "upaṭṭhāne kusalo. Paggahanimittūpaṭṭhānakusaloti atisithilavīriyatādīhi līne citte",
  "atk-s0517a:1942_8": "dhammavicayavīriyapītisambojjhaṅgabhāvanāvasena cittapaggahanimittassa upaṭṭhāne",
  "atk-s0517a:1942_9": "kusalo. Avikkhepūpaṭṭhānakusaloti anuddhatālīnacittassa sampayuttassa samādhissa",
  "atk-s0517a:1942_10": "upaṭṭhāne kusalo. Obhāsūpaṭṭhānakusaloti paññāpayogamandatāya nirassāde citte aṭṭhasaṃvegavatthupaccavekkhaṇena",
  "atk-s0517a:1942_11": "cittaṃ saṃvejetvā ñāṇobhāsassa upaṭṭhāne kusalo. Aṭṭha saṃvegavatthūni nāma jātijarābyādhimaraṇāni",
  "atk-s0517a:1942_12": "cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ",
  "atk-s0517a:1942_13": "dukkhaṃ, paccuppanne āhārapariyeṭṭhimūlakaṃ dukkhanti. Sampahaṃsanūpaṭṭhānakusaloti",
  "atk-s0517a:1942_14": "upasamasukhānadhigamena nirassāde citte buddhadhammasaṅghaguṇānussaraṇena cittaṃ",
  "atk-s0517a:1942_15": "pasādento sampahaṃsanassa upaṭṭhāne kusalo. Upekkhūpaṭṭhānakusaloti uddhatādidosavirahite",
  "atk-s0517a:1942_16": "citte niggahapaggahādīsu byāpārābhāvakaraṇena upekkhāya upaṭṭhāne kusalo. Sekkhoti",
  "atk-s0517a:1942_17": "tisso sikkhā sikkhatīti sekkho. Ekattūpaṭṭhānakusaloti sakkāyadiṭṭhādīnaṃ pahīnattā",
  "atk-s0517a:1942_18": "nekkhammādino ekattassa upaṭṭhāne kusalo.",
  "atk-s0517a:1943_0": "Vītarāgoti sabbaso pahīnarāgattā vītarāgo khīṇāsavo. Ñāṇūpaṭṭhānakusaloti arahā dhammesu",
  "atk-s0517a:1943_1": "vigatasammohattā tattha tattha asammohañāṇassa upaṭṭhāne kusalo. Vimuttūpaṭṭhānakusaloti",
  "atk-s0517a:1943_2": "arahattaphalavimuttiyā upaṭṭhāne kusalo. Vimuttīti hi sabbakilesehi vimuttattā arahattaphalavimutti adhippetā.",
  "atk-s0517a:1944_0": "205. Vipassanābhāvanāya upaṭṭhānānupaṭṭhānesu aniccatotiādīni niccatotiādīni ca sīlakathāyaṃ",
  "atk-s0517a:1944_1": "vuttanayeneva veditabbāni. Pāṭhato pana “āyūhanānupaṭṭhānakusalo vipariṇāmūpaṭṭhānakusalo",
  "atk-s0517a:1944_2": "animittūpaṭṭhānakusalo nimittānupaṭṭhānakusalo appaṇihitūpaṭṭhānakusalo paṇidhianupaṭṭhānakusalo",
  "atk-s0517a:1944_3": "abhinivesānupaṭṭhānakusalo”ti etesu sāmivacanena samāsapadacchedo kātabbo. Sesesu",
  "atk-s0517a:1944_4": "pana nissakkavacanena pāṭho.",
  "atk-s0517a:1945_0": "206. Suññatūpaṭṭhānakusaloti panettha suññato upaṭṭhānakusaloti vā suññatāya upaṭṭhānakusaloti",
  "atk-s0517a:1945_1": "vā padacchedo kātabbo. Yasmā pana nibbidāvirāganirodhapaṭinissaggānupassanā adhipaññādhammavipassanā",
  "atk-s0517a:1945_2": "yathābhūtañāṇadassanaṃ paṭisaṅkhānupassanā vivaṭṭanānupassanāti imā aṭṭha mahāvipassanā",
  "atk-s0517a:1945_3": "attano sabhāvavisesena visesitā, na ārammaṇavisesena, tasmā imāsaṃ aṭṭhannaṃ “aniccato",
  "atk-s0517a:1945_4": "upaṭṭhānakusalo hotī”tiādīni vacanāni viya “nibbidāto upaṭṭhānakusalo hotī”tiādīni",
  "atk-s0517a:1945_5": "vacanāni na yujjanti. Tasmā eva imā aṭṭha na yojitā. Ādīnavānupassanā pana “suññatūpaṭṭhānakusalo",
  "atk-s0517a:1945_6": "hoti, abhinivesānupaṭṭhānakusalo hotī”ti iminā yugalakavacaneneva atthato “ādīnavato",
  "atk-s0517a:1945_7": "upaṭṭhānakusalo hoti, ālayābhinivesānupaṭṭhānakusalo hotī”ti yojitāva hotīti sarūpena",
  "atk-s0517a:1945_8": "na yojitā. Iti purimā ca aṭṭha, ayañca ādīnavānupassanāti aṭṭhārasasu mahāvipassanāsu",
  "atk-s0517a:1945_9": "imā nava ayojetvā itarā eva nava yojitāti veditabbā. Ñāṇūpaṭṭhānakusaloti sekkho",
  "atk-s0517a:1945_10": "vipassanūpakkilesānaṃ abhāvato vipassanābhāvanāya ñāṇassa upaṭṭhāne kusalo. Samādhibhāvanāya",
  "atk-s0517a:1945_11": "pana nikantisabbhāvato ñāṇūpaṭṭhāne kusaloti na vutto.",
  "atk-s0517a:1946_0": "Visaññogūpaṭṭhānakusaloti “kāmayogavisaññogo bhavayogavisaññogo diṭṭhiyogavisaññogo",
  "atk-s0517a:1946_1": "avijjāyogavisaññogo”ti catudhā vuttassa visaññogassa upaṭṭhāne kusalo. Saññogānupaṭṭhānakusaloti",
  "atk-s0517a:1946_2": "kāmayogabhavayogadiṭṭhiyogāvijjāyogavasena catudhā vuttassa saññogassa anupaṭṭhāne",
  "atk-s0517a:1946_3": "kusalo. Nirodhūpaṭṭhānakusaloti “puna caparaṃ, bhikkhave, khīṇāsavassa bhikkhuno",
  "atk-s0517a:1946_4": "nibbānaninnaṃ cittaṃ hoti nibbānapoṇaṃ nibbānapabbhāraṃ vivekaṭṭhaṃ nekkhammābhirataṃ",
  "atk-s0517a:1946_5": "byantībhūtaṃ sabbaso āsavaṭṭhāniyehi dhammehī”ti vuttakhīṇāsavabalavasena nibbānaninnacittattā",
  "atk-s0517a:1946_6": "khīṇāsavova nirodhasaṅkhātassa nibbānassa upaṭṭhāne kusalo.",
  "atk-s0517a:1947": "Ārammaṇūpaṭṭhānakusalavasenātiādīsu kusalanti ñāṇaṃ. Ñāṇampi hi kusalapuggalayogato kusalaṃ yathā paṇḍitapuggalayogato “paṇḍitā dhammā”ti. Tasmā kosallavasenāti attho.",
  "atk-s0517a:1948": "207. Idāni catusaṭṭhiyā ākārehītiādi ñāṇakathāyaṃ vuttampi indriyakathāsambandhena idhānetvā vuttaṃ. Taṃ heṭṭhā vuttanayeneva veditabbaṃ.",
  "atk-s0517a:1949_0": "208. Puna samantacakkhusambandhena indriyavidhānaṃ vattukāmo na tassa addiṭṭhamidhatthi",
  "atk-s0517a:1949_1": "kiñcītiādimāha. Tattha samantacakkhūti sabbaññutaññāṇaṃ. Paññindriyassa vasenātiādinā",
  "atk-s0517a:1949_2": "pañcannaṃ indriyānaṃ aviyogitaṃ dasseti. Saddahanto paggaṇhātītiādīhi ekekindriyamūlakehi",
  "atk-s0517a:1949_3": "pañcahi catukkehi pañcannaṃ indriyānaṃ ninnapayogakāle vā maggakkhaṇe vā ekarasabhāvaṃ",
  "atk-s0517a:1949_4": "aññamaññapaccayabhāvañca dasseti. Saddahitattā paggahitantiādīhi ekekindriyamūlakehi",
  "atk-s0517a:1949_5": "pañcahi catukkehi pañcannaṃ indriyānaṃ nibbattikāle vā phalakāle vā ekarasabhāvaṃ",
  "atk-s0517a:1949_6": "aññamaññapaccayabhāvañca dasseti. Puna buddhacakkhusambandhena indriyavidhānaṃ vattukāmo",
  "atk-s0517a:1949_7": "yaṃ buddhacakkhūtiādimāha. Tattha buddhacakkhūti indriyaparopariyattañāṇaṃ āsayānusayañāṇañca.",
  "atk-s0517a:1949_8": "Buddhañāṇanti ca idaṃ tadeva dvayaṃ, sesaṃ heṭṭhā vuttatthamevāti.",
  "atk-s0517a:1950": "Indriyasamodhānavaṇṇanā niṭṭhitā.",
  "atk-s0517a:1951": "Saddhammappakāsiniyā paṭisambhidāmagga-aṭṭhakathāya",
  "atk-s0517a:1952": "Indriyakathāvaṇṇanā niṭṭhitā.",
  "atk-s0517a:1953": "5. Vimokkhakathā",
  "atk-s0517a:1954": "1. Vimokkhuddesavaṇṇanā",
  "atk-s0517a:1955_0": "209. Idāni indriyakathānantaraṃ kathitāya vimokkhakathāya apubbatthānuvaṇṇanā anuppattā.",
  "atk-s0517a:1955_1": "Ayañhi vimokkhakathā indriyabhāvanānuyuttassa vimokkhasabbhāvato indriyakathānantaraṃ",
  "atk-s0517a:1955_2": "kathitā. Tañca kathento bhagavato sammukhā sutasuttantadesanāpubbaṅgamaṃ katvā kathesi.",
  "atk-s0517a:1955_3": "Tattha suttante tāva suññato vimokkhotiādīsu suññatākārena nibbānaṃ ārammaṇaṃ katvā",
  "atk-s0517a:1955_4": "pavatto ariyamaggo suññato vimokkho. So hi suññatāya dhātuyā uppannattā suññato,",
  "atk-s0517a:1955_5": "kilesehi vimuttattā vimokkho. Eteneva nayena animittākārena nibbānaṃ ārammaṇaṃ katvā",
  "atk-s0517a:1955_6": "pavatto animitto, appaṇihitākārena nibbānaṃ ārammaṇaṃ katvā pavatto appaṇihitoti veditabbo.",
  "atk-s0517a:1956_0": "Eko hi āditova aniccato saṅkhāre sammasati. Yasmā pana na aniccato sammasanamatteneva",
  "atk-s0517a:1956_1": "maggavuṭṭhānaṃ hoti, dukkhatopi anattatopi sammasitabbameva, tasmā dukkhatopi anattatopi",
  "atk-s0517a:1956_2": "sammasati. Tassa evaṃ paṭipannassa aniccato ce sammasanakāle maggavuṭṭhānaṃ hoti,",
  "atk-s0517a:1956_3": "ayaṃ aniccato abhinivisitvā aniccato vuṭṭhāti nāma. Sace panassa dukkhato anattato",
  "atk-s0517a:1956_4": "sammasanakāle maggavuṭṭhānaṃ hoti, ayaṃ aniccato abhinivisitvā dukkhato, anattato",
  "atk-s0517a:1956_5": "vuṭṭhāti nāma. Esa nayo dukkhato anattato abhinivisitvā vuṭṭhānesupi. Ettha ca yopi",
  "atk-s0517a:1956_6": "aniccato abhiniviṭṭho, yopi dukkhato, yopi anattato. Vuṭṭhānakāle ce aniccato vuṭṭhānaṃ",
  "atk-s0517a:1956_7": "hoti, tayopi janā adhimokkhabahulā honti, saddhindriyaṃ paṭilabhanti, animittavimokkhena",
  "atk-s0517a:1956_8": "vimuccanti, paṭhamamaggakkhaṇe saddhānusārino honti, sattasu ṭhānesu saddhāvimuttā.",
  "atk-s0517a:1956_9": "Sace pana dukkhato vuṭṭhānaṃ hoti, tayopi janā passaddhibahulā honti, samādhindriyaṃ",
  "atk-s0517a:1956_10": "paṭilabhanti, appaṇihitavimokkhena vimuccanti, sabbattha kāyasakkhino honti. Yassa",
  "atk-s0517a:1956_11": "panettha arūpajjhānaṃ pādakaṃ hoti, so aggaphale ubhatobhāgavimutto hoti. Atha nesaṃ",
  "atk-s0517a:1956_12": "anattato vuṭṭhānaṃ hoti, tayopi janā vedabahulā honti, paññindriyaṃ paṭilabhanti,",
  "atk-s0517a:1956_13": "suññatavimokkhena vimuccanti, paṭhamamaggakkhaṇe dhammānusārino honti, chasu ṭhānesu",
  "atk-s0517a:1956_14": "diṭṭhippattā, aggaphale paññāvimuttāti.",
  "atk-s0517a:1957_0": "Apica maggo nāma pañcahi kāraṇehi nāmaṃ labhati sarasena vā paccanīkena vā saguṇena",
  "atk-s0517a:1957_1": "vā ārammaṇena vā āgamanena vā. Sace hi saṅkhārupekkhā aniccato saṅkhāre sammasitvā",
  "atk-s0517a:1957_2": "vuṭṭhāti, animittavimokkhena vimuccati. Sace dukkhato sammasitvā vuṭṭhāti, appaṇihitavimokkhena",
  "atk-s0517a:1957_3": "vimuccati. Sace anattato sammasitvā vuṭṭhāti, suññatavimokkhena vimuccati. Idaṃ sarasato",
  "atk-s0517a:1957_4": "nāmaṃ nāma. Aniccānupassanāya pana saṅkhārānaṃ ghanavinibbhogaṃ katvā niccanimittadhuvanimittasassatanimittāni",
  "atk-s0517a:1957_5": "pahāya āgatattā animitto, dukkhānupassanāya sukhasaññaṃ pahāya paṇidhipatthanaṃ sukkhāpetvā",
  "atk-s0517a:1957_6": "āgatattā appaṇihito, anattānupassanāya attasattapuggalasaññaṃ pahāya saṅkhāre suññato",
  "atk-s0517a:1957_7": "diṭṭhattā suññatoti idaṃ paccanīkato nāmaṃ nāma. Rāgādīhi pana suññattā suññato,",
  "atk-s0517a:1957_8": "rūpanimittādīnaṃ, rāganimittādīnaṃyeva vā abhāvena animitto, rāgapaṇidhiādīnaṃ abhāvato",
  "atk-s0517a:1957_9": "appaṇihitoti idamassa saguṇato nāmaṃ nāma. Soyaṃ suññaṃ animittaṃ appaṇihitañca nibbānaṃ",
  "atk-s0517a:1957_10": "ārammaṇaṃ karotītipi suññato animitto appaṇihitoti vuccati. Idamassa ārammaṇato nāmaṃ",
  "atk-s0517a:1957_11": "nāma. Āgamanaṃ pana duvidhaṃ vipassanāgamanaṃ maggāgamanañca. Tattha magge vipassanāgamanaṃ",
  "atk-s0517a:1957_12": "labbhati, phale maggāgamanaṃ. Anattānupassanā hi suññatā nāma, suññatavipassanāya",
  "atk-s0517a:1957_13": "maggo suññato, suññatamaggassa phalaṃ suññataṃ. Aniccānupassanā animittā nāma, animittavipassanāya",
  "atk-s0517a:1957_14": "maggo animitto. Idaṃ pana nāmaṃ abhidhammapariyāye na labbhati, suttantapariyāye",
  "atk-s0517a:1957_15": "pana labbhati. Tattha hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ",
  "atk-s0517a:1957_16": "hutvā sayaṃ āgamanīyaṭṭhāne ṭhatvā maggassa nāmaṃ detīti vadanti. Tena maggo animittoti",
  "atk-s0517a:1957_17": "vutto. Maggāgamanena phalaṃ animittanti yujjatiyeva. Dukkhānupassanā saṅkhāresu paṇidhiṃ",
  "atk-s0517a:1957_18": "sukkhāpetvā āgatattā appaṇihitā nāma, appaṇihitavipassanāya maggo appaṇihito, appaṇihitamaggassa",
  "atk-s0517a:1957_19": "phalaṃ appaṇihitanti evaṃ vipassanā attano nāmaṃ maggassa deti, maggo phalassāti",
  "atk-s0517a:1957_20": "idaṃ āgamanato nāmaṃ nāma. Evaṃ saṅkhārupekkhā vimokkhavisesaṃ niyametīti.",
  "atk-s0517a:1958_0": "Evaṃ bhagavatā desite tayo mahāvatthuke vimokkhe uddisitvā taṃniddesavaseneva aparepi",
  "atk-s0517a:1958_1": "vimokkhe niddisitukāmo apica aṭṭhasaṭṭhi vimokkhātiādimāha. Tattha apicāti aparapariyāyadassanaṃ.",
  "atk-s0517a:1958_2": "Kathaṃ te aṭṭhasaṭṭhi honti, nanu te pañcasattatīti? Saccaṃ yathārutavasena pañcasattati.",
  "atk-s0517a:1958_3": "Bhagavatā pana desite tayo vimokkhe ṭhapetvā aññavimokkhe niddisanato imesaṃ tadavarodhato",
  "atk-s0517a:1958_4": "ca ime tayo na gaṇetabbā, ajjhattavimokkhādayo tayopi vimokkhā catudhā vitthāravacaneyeva",
  "atk-s0517a:1958_5": "antogadhattā na gaṇetabbā, “paṇihito vimokkho, appaṇihito vimokkho”ti ettha appaṇihito",
  "atk-s0517a:1958_6": "vimokkho paṭhamaṃ uddiṭṭhena ekanāmikattā na gaṇetabbo, evaṃ imesu sattasu apanītesu",
  "atk-s0517a:1958_7": "sesā aṭṭhasaṭṭhi vimokkhā honti. Evaṃ sante suññatavimokkhādayo tayo puna kasmā uddiṭṭhāti",
  "atk-s0517a:1958_8": "ce? Uddesena saṅgahetvā tesampi niddesakaraṇatthaṃ. Ajjhattavuṭṭhānādayo pana tayo",
  "atk-s0517a:1958_9": "pabhedaṃ vinā mūlarāsivasena uddiṭṭhā, paṇihitavimokkhapaṭipakkhavasena puna appaṇihito",
  "atk-s0517a:1958_10": "vimokkho uddiṭṭhoti veditabbo.",
  "atk-s0517a:1959_0": "Ajjhattavuṭṭhānādīsu ajjhattato vuṭṭhātīti ajjhattavuṭṭhāno. Anulomentīti anulomā.",
  "atk-s0517a:1959_1": "Ajjhattavuṭṭhānānaṃ paṭippassaddhi apagamā ajjhattavuṭṭhānapaṭippassaddhi. Rūpīti",
  "atk-s0517a:1959_2": "ajjhattaṃ kesādīsu uppāditaṃ rūpajjhānaṃ rūpaṃ, taṃ rūpamassa atthīti rūpī rūpāni",
  "atk-s0517a:1959_3": "passatīti bahiddhā nīlakasiṇādirūpāni jhānacakkhunā passati. Iminā ajjhattabahiddhāvatthukesu",
  "atk-s0517a:1959_4": "kasiṇesu jhānapaṭilābho dassito. Ajjhattaṃ arūpasaññīti ajjhattaṃ na rūpasaññī, attano",
  "atk-s0517a:1959_5": "kesādīsu anuppāditarūpāvacarajjhānoti attho. Iminā bahiddhā parikammaṃ katvā bahiddhāva",
  "atk-s0517a:1959_6": "paṭiladdhajjhānatā dassitā. Subhanteva adhimuttoti “subha”micceva ārammaṇe adhimutto.",
  "atk-s0517a:1959_7": "Tattha kiñcāpi antoappanāyaṃ “subha”nti ābhogo natthi, yo pana appaṭikūlākārena sattārammaṇaṃ",
  "atk-s0517a:1959_8": "pharanto viharati, so yasmā “subha”nteva adhimutto hoti, tasmā evaṃ uddeso katoti.",
  "atk-s0517a:1959_9": "Appitappitasamaye eva vikkhambhanavimuttisabbhāvato samayavimokkho. Soyeva sakiccakaraṇavasena",
  "atk-s0517a:1959_10": "appitasamaye eva niyuttoti sāmayiko. Sāmāyikotipi pāṭho. Kopetuṃ bhañjituṃ sakkuṇeyyatāya",
  "atk-s0517a:1959_11": "kuppo. Lokaṃ anatikkamanato loke niyuttoti lokiko. Lokiyotipi pāṭho. Lokaṃ uttarati,",
  "atk-s0517a:1959_12": "uttiṇṇoti vā lokuttaro. Ārammaṇakaraṇavasena saha āsavehīti sāsavo. Ārammaṇakaraṇavasena",
  "atk-s0517a:1959_13": "sampayogavasena ca natthettha āsavāti anāsavo. Rūpasaṅkhātena saha āmisenāti sāmiso.",
  "atk-s0517a:1959_14": "Sabbaso rūpārūpappahānā nirāmisatopi nirāmisataroti nirāmisā nirāmisataro. Paṇihitoti",
  "atk-s0517a:1959_15": "taṇhāvasena paṇihito patthito. Ārammaṇakaraṇavasena saññojanehi saṃyuttattā saññutto.",
  "atk-s0517a:1959_16": "Ekattavimokkhoti kilesehi anajjhāruḷhattā ekasabhāvo vimokkho. Saññāvimokkhoti vipassanāñāṇameva",
  "atk-s0517a:1959_17": "viparītasaññāya vimuccanato saññāvimokkho. Tadeva vipassanāñāṇaṃ sammohato vimuccanavasena",
  "atk-s0517a:1959_18": "ñāṇameva vimokkhoti ñāṇavimokkho. Sītisiyāvimokkhoti vipassanāñāṇameva sīti bhaveyyāti",
  "atk-s0517a:1959_19": "pavatto vimokkho sītisiyāvimokkho. Sītisikāvimokkhotipi pāṭho, sītibhāvikāya vimokkhoti",
  "atk-s0517a:1959_20": "tassa atthaṃ vaṇṇayanti. Jhānavimokkhoti upacārappanābhedaṃ lokiyalokuttarabhedañca",
  "atk-s0517a:1959_21": "jhānameva vimokkho. Anupādā cittassa vimokkhoti anupādiyitvā gahaṇaṃ akatvā cittassa",
  "atk-s0517a:1959_22": "vimokkho. Sesaṃ vuttanayeneva veditabbanti.",
  "atk-s0517a:1960": "Vimokkhuddesavaṇṇanā niṭṭhitā.",
  "atk-s0517a:1961": "2. Vimokkhaniddesavaṇṇanā",
  "atk-s0517a:1962_0": "210. Katamotiādike uddesassa niddese iti paṭisañcikkhatīti evaṃ upaparikkhati. Suññamidanti",
  "atk-s0517a:1962_1": "idaṃ khandhapañcakaṃ suññaṃ. Kena suññaṃ? Attena vā attaniyena vā. Tattha attena",
  "atk-s0517a:1962_2": "vāti bālajanaparikappitassa attano abhāvā tena attanā ca suññaṃ. Attaniyena vāti",
  "atk-s0517a:1962_3": "tassa parikappitassa attano santakena ca suññaṃ. Attano abhāveneva attaniyābhāvo.",
  "atk-s0517a:1962_4": "Attaniyañca nāma niccaṃ vā siyā sukhaṃ vā, tadubhayampi natthi. Tena niccapaṭikkhepena",
  "atk-s0517a:1962_5": "aniccānupassanā, sukhapaṭikkhepena dukkhānupassanā ca vuttā hoti. Suññamidaṃ attena",
  "atk-s0517a:1962_6": "vāti anattānupassanāyeva vuttā. Soti so evaṃ tīhi anupassanāhi vipassamāno bhikkhu.",
  "atk-s0517a:1962_7": "Abhinivesaṃ na karotīti anattānupassanāvasena attābhinivesaṃ na karoti.",
  "atk-s0517a:1963_0": "Nimittaṃ na karotīti aniccānupassanāvasena niccanimittaṃ na karoti. Paṇidhiṃ na karotīti",
  "atk-s0517a:1963_1": "dukkhānupassanāvasena paṇidhiṃ na karoti. Ime tayo vimokkhā pariyāyena vipassanākkhaṇe",
  "atk-s0517a:1963_2": "tadaṅgavasenāpi labbhanti, nippariyāyena pana samucchedavasena maggakkhaṇeyeva. Cattāri",
  "atk-s0517a:1963_3": "jhānāni ajjhattaṃ nīvaraṇādīhi vuṭṭhānato ajjhattavuṭṭhāno vimokkho. Catasso arūpasamāpattiyo",
  "atk-s0517a:1963_4": "ārammaṇehi vuṭṭhānato bahiddhāvuṭṭhāno vimokkho. Ārammaṇampi hi bāhirāyatanāni viya",
  "atk-s0517a:1963_5": "idha “bahiddhā”ti vuttaṃ. Ime dve vikkhambhanavimokkhā, dubhato vuṭṭhāno pana samucchedavimokkho.",
  "atk-s0517a:1964_0": "Nīvaraṇehi vuṭṭhātītiādīhi ajjhattavuṭṭhānaṃ sarūpato vuttaṃ. Rūpasaññāyātiādīhi",
  "atk-s0517a:1964_1": "kasiṇādiārammaṇasamatikkamassa pākaṭattā taṃ avatvā suttantesu vuttarūpasaññādisamatikkamo",
  "atk-s0517a:1964_2": "vutto. Sakkāyadiṭṭhivicikicchāsīlabbataparāmāsāti samāsapadaṃ, sakkāyadiṭṭhiyā vicikicchāya",
  "atk-s0517a:1964_3": "sīlabbataparāmāsāti vicchedo. Ayameva vā pāṭho.",
  "atk-s0517a:1965_0": "211. Vitakko cātiādīhi jhānānaṃ samāpattīnañca upacārabhūmiyo vuttā. Aniccānupassanātiādīhi",
  "atk-s0517a:1965_1": "catunnaṃ maggānaṃ pubbabhāgavipassanā vuttā. Paṭilābho vāti pañcavidhavasippattiyā",
  "atk-s0517a:1965_2": "byāpito patthaṭo lābhoti paṭilābho. Vasippattiyā hi sabbo jhānapayogo ca samāpattipayogo",
  "atk-s0517a:1965_3": "ca paṭippassaddho hoti, tasmā paṭilābho “paṭippassaddhivimokkho”ti vutto. Vipāko",
  "atk-s0517a:1965_4": "pana jhānassa samāpattiyā ca paṭippassaddhi hotīti ujukameva. Keci pana “upacārapayogassa",
  "atk-s0517a:1965_5": "paṭippassaddhattā jhānassa samāpattiyā ca paṭilābho hoti, tasmā jhānasamāpattipaṭilābho",
  "atk-s0517a:1965_6": "‘paṭippassaddhivimokkho’ti vuccatī”ti vadanti.",
  "atk-s0517a:1966_0": "212. Ajjhattanti attānaṃ adhikicca pavattaṃ. Paccattanti attānaṃ paṭicca pavattaṃ.",
  "atk-s0517a:1966_1": "Ubhayenāpi niyakajjhattameva dīpeti nīlanimittanti nīlameva. Nīlasaññaṃ paṭilabhatīti",
  "atk-s0517a:1966_2": "tasmiṃ nīlanimitte nīlamitisaññaṃ paṭilabhati. Suggahitaṃ karotīti parikammabhūmiyaṃ",
  "atk-s0517a:1966_3": "suṭṭhu uggahitaṃ karoti. Sūpadhāritaṃ upadhāretīti upacārabhūmiyaṃ suṭṭhu upadhāritaṃ",
  "atk-s0517a:1966_4": "katvā upadhāreti. Svāvatthitaṃ avatthāpetīti appanābhūmiyaṃ suṭṭhu nicchitaṃ nicchināti.",
  "atk-s0517a:1966_5": "Vavatthāpetītipi pāṭho. Ajjhattañhi nīlaparikammaṃ karonto kese vā pitte vā akkhitārakāyaṃ",
  "atk-s0517a:1966_6": "vā karoti. Bahiddhā nīlanimitteti nīlapupphanīlavatthanīladhātūnaṃ aññatare nīlakasiṇe.",
  "atk-s0517a:1966_7": "Cittaṃ upasaṃharatīti cittaṃ upaneti. Pītādīsupi eseva nayo. Āsevatīti tameva saññaṃ",
  "atk-s0517a:1966_8": "ādito sevati. Bhāvetīti vaḍḍheti. Bahulīkarotīti punappunaṃ karoti. Rūpanti nīlanimittaṃ",
  "atk-s0517a:1966_9": "rūpaṃ. Rūpasaññīti tasmiṃ rūpe saññā rūpasaññā, sā assa atthīti rūpasaññī. Ajjhattaṃ",
  "atk-s0517a:1966_10": "pītanimittādīsu pītaparikammaṃ karonto mede vā chaviyā vā akkhīnaṃ pītaṭṭhāne vā",
  "atk-s0517a:1966_11": "karoti. Lohitaparikammaṃ karonto maṃse vā lohite vā jivhāya vā hatthatalapādatalesu",
  "atk-s0517a:1966_12": "vā akkhīnaṃ rattaṭṭhāne vā karoti. Odātaparikammaṃ karonto aṭṭhimhi vā dante vā nakhe",
  "atk-s0517a:1966_13": "vā akkhīnaṃ setaṭṭhāne vā karoti. Ajjhattaṃ arūpanti ajjhattaṃ rūpanimittaṃ natthīti attho.",
  "atk-s0517a:1967_0": "Mettāsahagatenāti paṭhamadutiyatatiyajjhānavasena mettāya samannāgatena. Cetasāti",
  "atk-s0517a:1967_1": "cittena. Ekaṃ disanti ekaṃ ekissā disāya paṭhamapariggahitaṃ sattaṃ upādāya ekadisāpariyāpannasattapharaṇavasena",
  "atk-s0517a:1967_2": "vuttaṃ. Pharitvāti phusitvā ārammaṇaṃ katvā. Viharatīti brahmavihārādhiṭṭhitaṃ iriyāpathavihāraṃ",
  "atk-s0517a:1967_3": "pavatteti. Tathā dutiyanti yathā puratthimādīsu yaṃkiñci ekaṃ disaṃ pharitvā viharati,",
  "atk-s0517a:1967_4": "tatheva tadanantaraṃ dutiyaṃ tatiyaṃ catutthaṃ vāti attho. Iti uddhanti eteneva nayena",
  "atk-s0517a:1967_5": "uparimaṃ disanti vuttaṃ hoti. Adho tiriyanti adhodisampi tiriyaṃ disampi evameva.",
  "atk-s0517a:1967_6": "Tattha ca adhoti heṭṭhā. Tiriyanti anudisā. Evaṃ sabbadisāsu assamaṇḍalikāya assamiva",
  "atk-s0517a:1967_7": "mettāsahagataṃ cittaṃ sāretipi paccāsāretipīti. Ettāvatā ekamekaṃ disaṃ pariggahetvā",
  "atk-s0517a:1967_8": "odhiso mettāpharaṇaṃ dassitaṃ. Sabbadhītiādi pana anodhiso dassanatthaṃ vuttaṃ. Tattha",
  "atk-s0517a:1967_9": "sabbadhīti sabbattha. Sabbattatāyāti sabbesu hīnamajjhimukkaṭṭhamittasapattamajjhattādippabhedesu",
  "atk-s0517a:1967_10": "attatāya, “ayaṃ parasatto”ti vibhāgaṃ akatvā attasamatāyāti vuttaṃ hoti. Atha vā",
  "atk-s0517a:1967_11": "sabbattatāyāti sabbena cittabhāvena, īsakampi bahi avikkhipamānoti vuttaṃ hoti. Sabbāvantanti",
  "atk-s0517a:1967_12": "sabbasattavantaṃ, sabbasattayuttanti attho. Sabbavantantipi pāṭho. Lokanti sattalokaṃ.",
  "atk-s0517a:1968_0": "Vipulenāti evamādipariyāyadassanato panettha puna “mettāsahagatenā”ti vuttaṃ. Yasmā",
  "atk-s0517a:1968_1": "vā ettha odhiso pharaṇe viya puna tathāsaddo vā iti-saddo vā na vutto, tasmā puna",
  "atk-s0517a:1968_2": "“mettāsahagatena cetasā”ti vuttaṃ, nigamanavasena vā etaṃ vuttaṃ. Vipulenāti ettha",
  "atk-s0517a:1968_3": "pharaṇavasena vipulatā daṭṭhabbā. Bhūmivasena pana taṃ mahaggataṃ. Tañhi kilesavikkhambhanasamatthatāya",
  "atk-s0517a:1968_4": "vipulaphalatāya dīghasantānatāya ca mahantabhāvaṃ gataṃ, mahantehi vā uḷāracchandavīriyacittapaññehi",
  "atk-s0517a:1968_5": "gataṃ paṭipannanti mahaggataṃ. Paguṇavasena appamāṇasattārammaṇavasena ca appamāṇaṃ.",
  "atk-s0517a:1968_6": "Byāpādapaccatthikappahānena averaṃ. Domanassappahānato abyāpajjaṃ, niddukkhanti vuttaṃ",
  "atk-s0517a:1968_7": "hoti. Appaṭikūlā hontīti bhikkhuno cittassa appaṭikūlā hutvā upaṭṭhahanti. Sesesupi",
  "atk-s0517a:1968_8": "vuttanayeneva karuṇāmuditāupekkhāvasena yojetabbaṃ. Karuṇāya vihesāpaccatthikappahānena",
  "atk-s0517a:1968_9": "averaṃ, muditāya aratipaccatthikappahānena.",
  "atk-s0517a:1969_0": "Upekkhāsahagatenāti catutthajjhānavasena upekkhāya samannāgatena. Rāgapaccatthikappahānena",
  "atk-s0517a:1969_1": "averaṃ, gehasitasomanassappahānato abyāpajjaṃ. Sabbampi hi akusalaṃ kilesapariḷāhayogato",
  "atk-s0517a:1969_2": "sabyāpajjamevāti ayametesaṃ viseso.",
  "atk-s0517a:1970_0": "213. Sabbasoti sabbākārena, sabbāsaṃ vā, anavasesānanti attho. Rūpasaññānanti saññāsīsena",
  "atk-s0517a:1970_1": "vuttarūpāvacarajjhānānañceva tadārammaṇānañca. Rūpāvacarajjhānampi hi rūpanti vuccati",
  "atk-s0517a:1970_2": "“rūpī rūpāni passatī”tiādīsu, tassa ārammaṇampi bahiddhā rūpāni passati “suvaṇṇadubbaṇṇānī”tiādīsu.",
  "atk-s0517a:1970_3": "Tasmā idha rūpe saññā rūpasaññāti evaṃ saññāsīsena vuttarūpāvacarajjhānassetaṃ adhivacanaṃ.",
  "atk-s0517a:1970_4": "Rūpaṃ saññā assāti rūpasaññaṃ, rūpamassa nāmanti vuttaṃ hoti. Evaṃ pathavīkasiṇādibhedassa",
  "atk-s0517a:1970_5": "tadārammaṇassa cetaṃ adhivacananti veditabbaṃ. Samatikkamāti virāgā nirodhā ca. Kiṃ",
  "atk-s0517a:1970_6": "vuttaṃ hoti? Etāsaṃ kusalavipākakiriyāvasena pañcadasannaṃ jhānasaṅkhātānaṃ rūpasaññānaṃ,",
  "atk-s0517a:1970_7": "etesañca pathavīkasiṇādivasena navannaṃ ārammaṇasaṅkhātānaṃ rūpasaññānaṃ sabbākārena,",
  "atk-s0517a:1970_8": "anavasesānaṃ vā virāgā ca nirodhā ca virāgahetu ceva nirodhahetu ca ākāsānañcāyatanaṃ",
  "atk-s0517a:1970_9": "upasampajja viharati. Na hi sakkā sabbaso anatikkantarūpasaññena etaṃ upasampajja",
  "atk-s0517a:1970_10": "viharitunti. Yasmā pana ārammaṇasamatikkamena pattabbā etā samāpattiyo, na ekasmiṃyeva",
  "atk-s0517a:1970_11": "ārammaṇe paṭhamajjhānādīni viya. Ārammaṇe avirattassa ca saññāsamatikkamo na hoti,",
  "atk-s0517a:1970_12": "tasmā ayaṃ ārammaṇasamatikkamavasenāpi atthavaṇṇanā katāti veditabbā.",
  "atk-s0517a:1971_0": "Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena",
  "atk-s0517a:1971_1": "uppannā saññā paṭighasaññā, rūpasaññādīnaṃ etaṃ adhivacanaṃ. Tāsaṃ kusalavipākānaṃ",
  "atk-s0517a:1971_2": "pañcannaṃ, akusalavipākānaṃ pañcannanti sabbaso dasannampi paṭighasaññānaṃ atthaṅgamā",
  "atk-s0517a:1971_3": "pahānā asamuppādā, appavattiṃ katvāti vuttaṃ hoti. Kāmañcetā paṭhamajjhānādīni samāpannassapi",
  "atk-s0517a:1971_4": "na santi, na hi tasmiṃ samaye pañcadvāravasena cittaṃ pavattati, evaṃ santepi aññattha",
  "atk-s0517a:1971_5": "pahīnānaṃ sukhadukkhānaṃ catutthajjhāne viya sakkāyadiṭṭhādīnaṃ tatiyamagge viya",
  "atk-s0517a:1971_6": "ca imasmiṃ jhāne ussāhajananatthaṃ imassa jhānassa pasaṃsāvasena etāsaṃ ettha vacanaṃ",
  "atk-s0517a:1971_7": "veditabbaṃ. Atha vā kiñcāpi tā rūpāvacaraṃ samāpannassa na santi, atha kho na pahīnattā",
  "atk-s0517a:1971_8": "na santi. Na hi rūpavirāgāya rūpāvacarabhāvanā saṃvattati, rūpāyattāyeva ca etāsaṃ",
  "atk-s0517a:1971_9": "pavatti. Ayaṃ pana bhāvanā rūpavirāgāya saṃvattati, tasmā tā ettha pahīnāti vattuṃ",
  "atk-s0517a:1971_10": "vaṭṭati. Na kevalañca vattuṃ, ekaṃseneva evaṃ dhāretumpi vaṭṭati. Tāsañhi ito pubbe",
  "atk-s0517a:1971_11": "appahīnattāyeva “paṭhamajjhānaṃ samāpannassa saddo kaṇṭako”ti vutto bhagavatā. Idha",
  "atk-s0517a:1971_12": "ca pahīnattāyeva arūpasamāpattīnaṃ āneñjatā santavimokkhatā ca vuttā.",
  "atk-s0517a:1972_0": "Nānattasaññānaṃ amanasikārāti nānatte vā gocare pavattānaṃ saññānaṃ, nānattānaṃ vā",
  "atk-s0517a:1972_1": "saññānaṃ. Yasmā hetā rūpasaddādibhede nānatte nānāsabhāve gocare pavattanti, yasmā",
  "atk-s0517a:1972_2": "cetā aṭṭha kāmāvacarakusalasaññā, dvādasa akusalasaññā, ekādasa kāmāvacarakusalavipākasaññā,",
  "atk-s0517a:1972_3": "dve akusalavipākasaññā, ekādasa kāmāvacarakiriyāsaññāti evaṃ catucattālīsampi saññā",
  "atk-s0517a:1972_4": "nānattā nānāsabhāvā aññamaññavisadisā, tasmā “nānattasaññā”ti vuttā. Tāsaṃ sabbaso",
  "atk-s0517a:1972_5": "nānattasaññānaṃ amanasikārā anāvajjanā citte ca anuppādanā. Yasmā tā nāvajjati citte",
  "atk-s0517a:1972_6": "ca na uppādeti na manasikaroti na paccavekkhati, tasmāti vuttaṃ hoti. Yasmā cettha",
  "atk-s0517a:1972_7": "purimā rūpasaññā paṭighasaññā ca iminā jhānena nibbatte bhavepi na vijjanti, pageva",
  "atk-s0517a:1972_8": "tasmiṃ bhave imaṃ jhānaṃ upasampajja viharaṇakāle, tasmā tāsaṃ samatikkamā atthaṅgamāti",
  "atk-s0517a:1972_9": "dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā,",
  "atk-s0517a:1972_10": "nava kiriyāsaññā, dasākusalasaññāti imā sattavīsati saññā iminā jhānena nibbatte",
  "atk-s0517a:1972_11": "bhave vijjanti, tasmā tāsaṃ amanasikārāti vuttanti veditabbaṃ. Tatthāpi hi imaṃ jhānaṃ",
  "atk-s0517a:1972_12": "upasampajja viharanto tāsaṃ amanasikārāyeva upasampajja viharati. Tā pana manasikaronto",
  "atk-s0517a:1972_13": "asamāpanno hotīti. Saṅkhepato cettha “rūpasaññānaṃ samatikkamā”tiiminā sabbarūpāvacaradhammānaṃ",
  "atk-s0517a:1972_14": "pahānaṃ vuttaṃ. “Paṭighasaññānaṃ atthaṅgamā nānattasaññānaṃ amanasikārā”tiiminā sabbesaṃ",
  "atk-s0517a:1972_15": "kāmāvacaracittacetasikānaṃ pahānañca amanasikāro ca vuttoti veditabbo.",
  "atk-s0517a:1973_0": "Ananto ākāsoti ettha paññattimattattā nāssa uppādanto vā vayanto vā paññāyatīti ananto,",
  "atk-s0517a:1973_1": "anantapharaṇavasenāpi ananto. Na hi so yogī ekadesavasena pharati, sakalavaseneva",
  "atk-s0517a:1973_2": "pharati. Ākāsoti kasiṇugghāṭimākāso. Ākāsānañcāyatanādīni vuttatthāni. Upasampajja",
  "atk-s0517a:1973_3": "viharatīti taṃ patvā nipphādetvā tadanurūpena iriyāpathena viharati. Tadeva samāpajjitabbato samāpatti.",
  "atk-s0517a:1974_0": "Ākāsānañcāyatanaṃ samatikkammāti pubbe vuttanayena jhānampi ākāsānañcāyatanaṃ ārammaṇampi.",
  "atk-s0517a:1974_1": "Ārammaṇampi hi pubbe vuttanayeneva ākāsānañcaṃ ca taṃ paṭhamassa āruppajjhānassa",
  "atk-s0517a:1974_2": "ārammaṇattā devānaṃ devāyatanaṃ viya adhiṭṭhānaṭṭhena āyatanañcāti ākāsānañcāyatanaṃ,",
  "atk-s0517a:1974_3": "tathā ākāsānañcaṃ ca taṃ tassa jhānassa sañjātihetuttā “kambojā assānaṃ āyatana”ntiādīni",
  "atk-s0517a:1974_4": "viya sañjātidesaṭṭhena āyatanañcātipi ākāsānañcāyatanaṃ. Evametaṃ jhānañca ārammaṇañcāti",
  "atk-s0517a:1974_5": "ubhayampi appavattikaraṇena ca amanasikaraṇena ca samatikkamitvāva yasmā idaṃ viññāṇañcāyatanaṃ",
  "atk-s0517a:1974_6": "upasampajja vihātabbaṃ, tasmā ubhayampetamekajjhaṃ katvā “ākāsānañcāyatanaṃ samatikkammā”ti",
  "atk-s0517a:1974_7": "idaṃ vuttanti veditabbaṃ. Anantaṃ viññāṇanti taṃyeva “ananto ākāso”ti pharitvā pavattaṃ",
  "atk-s0517a:1974_8": "viññāṇaṃ “anantaṃ viññāṇa”nti manasikarontoti vuttaṃ hoti. Manasikāravasena vā anantaṃ.",
  "atk-s0517a:1974_9": "So hi taṃ ākāsārammaṇaṃ viññāṇaṃ anavasesato manasikaronto anantaṃ manasi karoti.",
  "atk-s0517a:1975_0": "Viññāṇañcāyatanaṃ samatikkammāti etthāpi ca pubbe vuttanayeneva jhānampi viññāṇañcāyatanaṃ",
  "atk-s0517a:1975_1": "ārammaṇampi. Ārammaṇampi hi pubbe vuttanayeneva viññāṇañcaṃ ca taṃ dutiyassa āruppajjhānassa",
  "atk-s0517a:1975_2": "ārammaṇattā adhiṭṭhānaṭṭhena āyatanañcāti viññāṇañcāyatanaṃ, tathā viññāṇañcaṃ ca",
  "atk-s0517a:1975_3": "taṃ tasseva jhānassa sañjātihetuttā sañjātidesaṭṭhena āyatanañcātipi viññāṇañcāyatanaṃ.",
  "atk-s0517a:1975_4": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca",
  "atk-s0517a:1975_5": "samatikkamitvāva yasmā idaṃ ākiñcaññāyatanaṃ upasampajja vihātabbaṃ, tasmā ubhayampetamekajjhaṃ",
  "atk-s0517a:1975_6": "katvā “viññāṇañcāyatanaṃ samatikkammā”ti idaṃ vuttanti veditabbaṃ. Natthi kiñcīti",
  "atk-s0517a:1975_7": "natthi natthi, suññaṃ suññaṃ, vivittaṃ vivittanti evaṃ manasikarontoti vuttaṃ hoti.",
  "atk-s0517a:1976_0": "Ākiñcaññāyatanaṃ samatikkammāti etthāpi pubbe vuttanayeneva jhānampi ākiñcaññāyatanaṃ",
  "atk-s0517a:1976_1": "ārammaṇampi. Ārammaṇampi hi pubbe vuttanayeneva ākiñcaññañca taṃ tatiyassa āruppajjhānassa",
  "atk-s0517a:1976_2": "ārammaṇattā adhiṭṭhānaṭṭhena āyatanañcāti ākiñcaññāyatanaṃ, tathā ākiñcaññañca taṃ",
  "atk-s0517a:1976_3": "tasseva jhānassa sañjātihetuttā sañjātidesaṭṭhena āyatanañcātipi ākiñcaññāyatanaṃ.",
  "atk-s0517a:1976_4": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca",
  "atk-s0517a:1976_5": "samatikkamitvāva yasmā idaṃ nevasaññānāsaññāyatanaṃ upasampajja vihātabbaṃ, tasmā",
  "atk-s0517a:1976_6": "ubhayampetamekajjhaṃ katvā “ākiñcaññāyatanaṃ samatikkammā”ti idaṃ vuttanti veditabbaṃ.",
  "atk-s0517a:1976_7": "Saññāvedayitanirodhakathā heṭṭhā kathitāva.",
  "atk-s0517a:1977_0": "“Rūpī rūpāni passatī”tiādikā satta vimokkhā paccanīkadhammehi suṭṭhu vimuccanaṭṭhena",
  "atk-s0517a:1977_1": "ārammaṇe abhirativasena suṭṭhu muccanaṭṭhena ca vimokkhā, nirodhasamāpatti pana cittacetasikehi",
  "atk-s0517a:1977_2": "vimuttaṭṭhena vimokkho. Samāpattisamāpannasamaye vimutto hoti, vuṭṭhitasamaye avimutto",
  "atk-s0517a:1977_3": "hotīti samayavimokkho. Samucchedavimuttivasena accantavimuttattā ariyamaggā, paṭippassaddhivimuttivasena",
  "atk-s0517a:1977_4": "accantavimuttattā sāmaññaphalāni, nissaraṇavimuttivasena accantavimuttattā nibbānaṃ",
  "atk-s0517a:1977_5": "asamayavimokkho. Tathā sāmayikāsāmayikavimokkhā.",
  "atk-s0517a:1978_0": "Pamādaṃ āgamma parihāyatīti kuppo. Tathā na parihāyatīti akuppo. Lokāya saṃvattatīti",
  "atk-s0517a:1978_1": "lokiyo. Ariyamaggā lokaṃ uttarantīti lokuttarā, sāmaññaphalāni nibbānañca lokato",
  "atk-s0517a:1978_2": "uttiṇṇāti lokuttarā. Ādittaṃ ayoguḷaṃ makkhikā viya tejussadaṃ lokuttaraṃ dhammaṃ",
  "atk-s0517a:1978_3": "āsavā nālambantīti anāsavo. Rūpappaṭisaññuttoti rūpajjhānāni. Arūpappaṭisaññuttoti",
  "atk-s0517a:1978_4": "arūpasamāpattiyo. Taṇhāya ālambito paṇihito. Anālambito appaṇihito. Maggaphalāni",
  "atk-s0517a:1978_5": "ekārammaṇattā ekaniṭṭhattā ca ekattavimokkho, nibbānaṃ adutiyattā ekattavimokkho,",
  "atk-s0517a:1978_6": "ārammaṇanānattā vipākanānattā ca nānattavimokkho.",
  "atk-s0517a:1979_0": "214. Siyāti bhaveyya, dasa hontīti ca eko hotīti ca bhaveyyāti attho. “Siyā”ti ca",
  "atk-s0517a:1979_1": "etaṃ vidhivacanaṃ, na pucchāvacanaṃ. Vatthuvasenāti niccasaññādidasavatthuvasena",
  "atk-s0517a:1979_2": "dasa honti. Pariyāyenāti vimuccanapariyāyena eko hoti. Siyāti kathañca siyāti yaṃ",
  "atk-s0517a:1979_3": "vā siyāti vihitaṃ, taṃ kathaṃ siyāti pucchati. Aniccānupassanañāṇanti samāsapadaṃ.",
  "atk-s0517a:1979_4": "Aniccānupassanāñāṇanti vā pāṭho. Tathā sesesupi. Niccato saññāyāti niccato pavattāya",
  "atk-s0517a:1979_5": "saññāya, “nicca”nti pavattāya saññāyāti attho. Esa nayo sukhato attato nimittato",
  "atk-s0517a:1979_6": "saññāyāti etthāpi. Nimittatoti ca niccanimittato. Nandiyā saññāyāti nandivasena pavattāya",
  "atk-s0517a:1979_7": "saññāya, nandisampayuttāya saññāyāti attho. Esa nayo rāgato samudayato ādānato paṇidhito",
  "atk-s0517a:1979_8": "abhinivesato saññāyāti etthāpi. Yasmā pana khayavayavipariṇāmānupassanā tisso aniccānupassanādīnaṃ",
  "atk-s0517a:1979_9": "balavabhāvāya balavapaccayabhūtā bhaṅgānupassanāvisesā. Bhaṅgadassanena hi aniccānupassanā",
  "atk-s0517a:1979_10": "balavatī hoti. Aniccānupassanāya ca balavatiyā jātāya “yadaniccaṃ taṃ dukkhaṃ, yaṃ",
  "atk-s0517a:1979_11": "dukkhaṃ tadanattā”ti dukkhānattānupassanāpi balavatiyo honti. Tasmā aniccānupassanādīsu",
  "atk-s0517a:1979_12": "vuttāsu tāpi tisso vuttāva honti. Yasmā ca suññatānupassanā “abhinivesato saññāya",
  "atk-s0517a:1979_13": "muccatī”ti vacaneneva sārādānābhinivesasammohābhinivesaālayābhinivesasaññogābhinivesato",
  "atk-s0517a:1979_14": "saññāya muccatīti vuttameva hoti, abhinivesābhāveneva appaṭisaṅkhāto saññāya muccatīti",
  "atk-s0517a:1979_15": "vuttameva hoti, tasmā adhipaññādhammavipassanādayo pañcapi anupassanā na vuttāti",
  "atk-s0517a:1979_16": "veditabbā. Evaṃ aṭṭhārasasu mahāvipassanāsu etā aṭṭha anupassanā avatvā daseva anupassanā vuttāti veditabbā.",
  "atk-s0517a:1980_0": "215. Aniccānupassanā yathābhūtaṃ ñāṇanti aniccānupassanāyeva yathābhūtañāṇaṃ. Ubhayampi",
  "atk-s0517a:1980_1": "paccattavacanaṃ. Yathābhūtañāṇanti ñāṇattho vutto. Evaṃ sesesupi. Sammohā aññāṇāti",
  "atk-s0517a:1980_2": "sammohabhūtā aññāṇā. Muccatīti vimokkhattho vutto.",
  "atk-s0517a:1981_0": "216. Aniccānupassanā anuttaraṃ sītibhāvañāṇanti ettha sāsaneyeva sabbhāvato uttamaṭṭhena",
  "atk-s0517a:1981_1": "anuttaraṃ, anuttarassa paccayattā vā anuttaraṃ, sītibhāvo eva ñāṇaṃ sītibhāvañāṇaṃ.",
  "atk-s0517a:1981_2": "Taṃ aniccānupassanāsaṅkhātaṃ anuttaraṃ sītibhāvañāṇaṃ. “Chahi, bhikkhave, dhammehi",
  "atk-s0517a:1981_3": "samannāgato bhikkhu bhabbo anuttaraṃ sītibhāvaṃ sacchikātu”nti ettha nibbānaṃ anuttaro",
  "atk-s0517a:1981_4": "sītibhāvo nāma. Idha pana vipassanā anuttaro sītibhāvo. Niccato santāpapariḷāhadarathā",
  "atk-s0517a:1981_5": "muccatīti etthāpi “nicca”nti pavattakilesā eva idha cāmutra ca santāpanaṭṭhena santāpo,",
  "atk-s0517a:1981_6": "paridahanaṭṭhena pariḷāho, uṇhaṭṭhena darathoti vuccanti.",
  "atk-s0517a:1982": "217. Nekkhammaṃ jhāyatīti jhānantiādayo heṭṭhā vuttatthā. Nekkhammādīni cettha aṭṭha samāpattiyo ca nibbedhabhāgiyāneva.",
  "atk-s0517a:1983_0": "218. Anupādā cittassa vimokkhoti idha vipassanāyeva. “Etadatthā kathā, etadatthā",
  "atk-s0517a:1983_1": "mantanā, yadidaṃ anupādā cittassa vimokkho”ti ettha pana nibbānaṃ anupādā cittassa",
  "atk-s0517a:1983_2": "vimokkho. Katihupādānehīti katihi upādānehi. Katamā ekupādānāti katamato ekupādānato.",
  "atk-s0517a:1983_3": "Idaṃ ekupādānāti ito ekato upādānato. Idanti pubbañāṇāpekkhaṃ vā. Upādānato muccanesu",
  "atk-s0517a:1983_4": "yasmā ādito saṅkhārānaṃ udayabbayaṃ passitvā passitvā aniccānupassanāya vipassati,",
  "atk-s0517a:1983_5": "pacchā saṅkhārānaṃ bhaṅgameva passitvā animittānupassanāya vipassati. Aniccānupassanāvisesoyeva",
  "atk-s0517a:1983_6": "hi animittānupassanā. Saṅkhārānaṃ udayabbayadassanena ca bhaṅgadassanena ca attābhāvo",
  "atk-s0517a:1983_7": "pākaṭo hoti. Tena diṭṭhupādānassa ca attavādupādānassa ca pahānaṃ hoti. Diṭṭhippahāneneva",
  "atk-s0517a:1983_8": "ca “sīlabbatena attā sujjhatī”ti dassanassa abhāvato sīlabbatupādānassa pahānaṃ hoti.",
  "atk-s0517a:1983_9": "Yasmā ca anattānupassanāya ujukameva attābhāvaṃ passati, anattānupassanāvisesoyeva",
  "atk-s0517a:1983_10": "ca suññatānupassanā, tasmā imāni cattāri ñāṇāni diṭṭhupādānādīhi tīhi upādānehi muccanti.",
  "atk-s0517a:1983_11": "Dukkhānupassanādīnaṃyeva pana catassannaṃ taṇhāya ujuvipaccanīkattā aniccānupassanādīnaṃ",
  "atk-s0517a:1983_12": "catassannaṃ kāmupādānato muccanaṃ na vuttaṃ. Yasmā ādito dukkhānupassanāya “saṅkhārā",
  "atk-s0517a:1983_13": "dukkhā”ti passato pacchā appaṇihitānupassanāya ca “saṅkhārā dukkhā”ti passato saṅkhārānaṃ",
  "atk-s0517a:1983_14": "patthanā pahīyati. Dukkhānupassanāvisesoyeva hi appaṇihitānupassanā. Yasmā ca saṅkhāresu",
  "atk-s0517a:1983_15": "nibbidānupassanāya nibbindantassa virāgānupassanāya virajjantassa saṅkhārānaṃ patthanā",
  "atk-s0517a:1983_16": "pahīyati, tasmā imāni cattāri ñāṇāni kāmupādānato muccanti. Yasmā nirodhānupassanāya",
  "atk-s0517a:1983_17": "kilese nirodheti, paṭinissaggānupassanāya kilese pariccajati, tasmā imāni dve ñāṇāni",
  "atk-s0517a:1983_18": "catūhi upādānehi muccantīti evaṃ sabhāvanānattena ca ākāranānattena ca aṭṭhasaṭṭhi vimokkhā niddiṭṭhā.",
  "atk-s0517a:1984_0": "219. Idāni ādito uddiṭṭhānaṃ tiṇṇaṃ vimokkhānaṃ mukhāni dassetvā vimokkhamukhapubbaṅgamaṃ",
  "atk-s0517a:1984_1": "indriyavisesaṃ puggalavisesañca dassetukāmo tīṇi kho panimānītiādimāha. Tattha vimokkhamukhānīti",
  "atk-s0517a:1984_2": "tiṇṇaṃ vimokkhānaṃ mukhāni. Lokaniyyānāya saṃvattantīti tedhātukalokato niyyānāya",
  "atk-s0517a:1984_3": "niggamanāya saṃvattanti. Sabbasaṅkhāre paricchedaparivaṭumato samanupassanatāyāti",
  "atk-s0517a:1984_4": "sabbesaṃ saṅkhārānaṃ udayabbayavasena paricchedato ceva parivaṭumato ca samanupassanatāya.",
  "atk-s0517a:1984_5": "Lokaniyyānaṃ hotīti pāṭhaseso. Aniccānupassanā hi udayato pubbe saṅkhārā natthīti",
  "atk-s0517a:1984_6": "paricchinditvā tesaṃ gatiṃ samannesamānā vayato paraṃ na gacchanti, ettheva antaradhāyantīti",
  "atk-s0517a:1984_7": "parivaṭumato pariyantato samanupassati. Sabbasaṅkhārā hi udayena pubbantaparicchinnā,",
  "atk-s0517a:1984_8": "vayena aparantaparicchinnā. Animittāya ca dhātuyā cittasampakkhandanatāyāti vipassanākkhaṇepi",
  "atk-s0517a:1984_9": "nibbānaninnatāya animittākārena upaṭṭhānato animittasaṅkhātāya nibbānadhātuyā cittapavisanatāya",
  "atk-s0517a:1984_10": "ca lokaniyyānaṃ hoti. Manosamuttejanatāyāti cittasaṃvejanatāya. Dukkhānupassanāya",
  "atk-s0517a:1984_11": "hi saṅkhāresu cittaṃ saṃvijjati. Appaṇihitāya ca dhātuyāti vipassanākkhaṇepi nibbānaninnatāya",
  "atk-s0517a:1984_12": "appaṇihitākārena upaṭṭhānato appaṇihitasaṅkhātāya nibbānadhātuyā. Sabbadhammeti nibbānassa",
  "atk-s0517a:1984_13": "avipassanupagattepi anattasabhāvasabbhāvato “sabbasaṅkhāre”ti avatvā “sabbadhamme”ti",
  "atk-s0517a:1984_14": "vuttaṃ. Parato samanupassanatāyāti paccayāyattattā avasatāya avidheyyatāya ca “nāhaṃ",
  "atk-s0517a:1984_15": "na mama”nti evaṃ anattato samanupassanatāya. Suññatāya ca dhātuyāti vipassanākkhaṇepi",
  "atk-s0517a:1984_16": "nibbānaninnatāya suññatākārena upaṭṭhānato suññatāsaṅkhātāya nibbānadhātuyā. Iti",
  "atk-s0517a:1984_17": "imāni tīṇi vacanāni aniccadukkhānattānupassanānaṃ vasena vuttāni. Teneva tadanantaraṃ",
  "atk-s0517a:1984_18": "aniccato manasikarototiādi vuttaṃ. Tattha khayatoti khīyanato. Bhayatoti sabhayato.",
  "atk-s0517a:1984_19": "Suññatoti attarahitato.",
  "atk-s0517a:1985_0": "Adhimokkhabahulanti aniccānupassanāya “khaṇabhaṅgavasena saṅkhārā bhijjantī”ti saddhāya",
  "atk-s0517a:1985_1": "paṭipannassa paccakkhato khaṇabhaṅgadassanena “saccaṃ vatāha bhagavā”ti bhagavati",
  "atk-s0517a:1985_2": "saddhāya saddhābahulaṃ cittaṃ hoti. Atha vā paccuppannānaṃ padesasaṅkhārānaṃ aniccataṃ",
  "atk-s0517a:1985_3": "passitvā “evaṃ aniccā atītānāgatapaccuppannā sabbe saṅkhārā”ti adhimuccanato adhimokkhabahulaṃ",
  "atk-s0517a:1985_4": "cittaṃ hoti. Passaddhibahulanti dukkhānupassanāya cittakkhobhakarāya paṇidhiyā pajahanato",
  "atk-s0517a:1985_5": "cittadarathābhāvena passaddhibahulaṃ cittaṃ hoti. Atha vā dukkhānupassanāya saṃvegajananato",
  "atk-s0517a:1985_6": "saṃviggassa ca yoniso padahanato vikkhepābhāvena passaddhibahulaṃ cittaṃ hoti. Vedabahulanti",
  "atk-s0517a:1985_7": "anattānupassanāya bāhirakehi adiṭṭhaṃ gambhīraṃ anattalakkhaṇaṃ passato ñāṇabahulaṃ",
  "atk-s0517a:1985_8": "cittaṃ hoti. Atha vā “sadevakena lokena adiṭṭhaṃ anattalakkhaṇaṃ diṭṭha”nti tuṭṭhassa",
  "atk-s0517a:1985_9": "tuṭṭhibahulaṃ cittaṃ hoti.",
  "atk-s0517a:1986_0": "Adhimokkhabahulo saddhindriyaṃ paṭilabhatīti pubbabhāge adhimokkho bahulaṃ pavattamāno",
  "atk-s0517a:1986_1": "bhāvanāpāripūriyā saddhindriyaṃ nāma hoti, taṃ so paṭilabhati nāma. Passaddhibahulo",
  "atk-s0517a:1986_2": "samādhindriyaṃ paṭilabhatīti pubbabhāge passaddhibahulassa “passaddhakāyo sukhaṃ",
  "atk-s0517a:1986_3": "vedeti, sukhino cittaṃ samādhiyatī”ti vacanato bhāvanāpāripūriyā passaddhipaccayā",
  "atk-s0517a:1986_4": "samādhindriyaṃ hoti, taṃ so paṭilabhati nāma. Vedabahulo paññindriyaṃ paṭilabhatīti",
  "atk-s0517a:1986_5": "pubbabhāge vedo bahulaṃ pavattamāno bhāvanāpāripūriyā paññindriyaṃ nāma hoti, taṃ",
  "atk-s0517a:1986_6": "so paṭilabhati nāma.",
  "atk-s0517a:1987_0": "Ādhipateyyaṃ hotīti chandādike adhipatibhūtepi sakiccanipphādanavasena adhipati hoti",
  "atk-s0517a:1987_1": "padhāno hoti. Bhāvanāyāti bhummavacanaṃ, uparūpari bhāvanatthāya vā. Tadanvayā hontīti",
  "atk-s0517a:1987_2": "taṃ anugāminī taṃ anuvattinī honti. Sahajātapaccayā hontīti uppajjamānā ca sahauppādanabhāvena",
  "atk-s0517a:1987_3": "upakārakā honti pakāsassa padīpo viya. Aññamaññapaccayā hontīti aññamaññaṃ uppādanupatthambhanabhāvena",
  "atk-s0517a:1987_4": "upakārakā honti aññamaññūpatthambhakaṃ tidaṇḍaṃ viya. Nissayapaccayā hontīti adhiṭṭhānākārena",
  "atk-s0517a:1987_5": "nissayākārena ca upakārakā honti tarucittakammānaṃ pathavīpaṭādi viya. Sampayuttapaccayā",
  "atk-s0517a:1987_6": "hontīti ekavatthukaekārammaṇaekuppādaekanirodhasaṅkhātena sampayuttabhāvena upakārakā honti.",
  "atk-s0517a:1988_0": "220. Paṭivedhakāleti maggakkhaṇe saccapaṭivedhakāle. Paññindriyaṃ ādhipateyyaṃ hotīti",
  "atk-s0517a:1988_1": "maggakkhaṇe nibbānaṃ ārammaṇaṃ katvā saccadassanakiccakaraṇavasena ca kilesappahānakiccakaraṇavasena",
  "atk-s0517a:1988_2": "ca paññindriyameva jeṭṭhakaṃ hoti. Paṭivedhāyāti saccapaṭivijjhanatthāya. Ekarasāti",
  "atk-s0517a:1988_3": "vimuttirasena. Dassanaṭṭhenāti saccadassanaṭṭhena. Evaṃ paṭivijjhantopi bhāveti,",
  "atk-s0517a:1988_4": "bhāventopi paṭivijjhatīti maggakkhaṇe sakiṃyeva bhāvanāya ca paṭivedhassa ca sabbhāvadassanatthaṃ",
  "atk-s0517a:1988_5": "vuttaṃ. Anattānupassanāya vipassanākkhaṇepi paññindriyasseva ādhipateyyattā “paṭivedhakālepī”ti apisaddo payutto.",
  "atk-s0517a:1989_0": "221. Aniccato manasikaroto katamindriyaṃ adhimattaṃ hotītiādi indriyavisesena puggalavisesaṃ",
  "atk-s0517a:1989_1": "dassetuṃ vuttaṃ. Tattha adhimattanti adhikaṃ. Tattha saddhindriyasamādhindriyapaññindriyānaṃ",
  "atk-s0517a:1989_2": "adhimattatā saṅkhārupekkhāya veditabbā. Saddhāvimuttoti ettha avisesetvā vuttepi",
  "atk-s0517a:1989_3": "upari visesetvā vuttattā sotāpattimaggaṃ ṭhapetvā sesesu sattasu ṭhānesu saddhāvimuttoti",
  "atk-s0517a:1989_4": "vuttaṃ hoti. Saddhāvimutto saddhindriyassa adhimattattā hoti, na saddhindriyassa",
  "atk-s0517a:1989_5": "adhimattattā sabbattha saddhāvimuttotipi vuttaṃ hoti. Sotāpattimaggakkhaṇe saddhindriyassa",
  "atk-s0517a:1989_6": "adhimattattāyeva sesesu samādhindriyapaññindriyādhimattattepi sati saddhāvimuttoyeva",
  "atk-s0517a:1989_7": "nāma hotīti vadanti. Kāyasakkhī hotīti aṭṭhasupi ṭhānesu kāyasakkhī nāma hoti. Diṭṭhippatto",
  "atk-s0517a:1989_8": "hotīti saddhāvimutte vuttanayeneva veditabbaṃ.",
  "atk-s0517a:1990_0": "Saddahanto vimuttoti saddhāvimuttoti saddhindriyassa adhimattattā sotāpattimaggakkhaṇe",
  "atk-s0517a:1990_1": "saddahanto catūsupi phalakkhaṇesu vimuttoti saddhāvimuttoti vuttaṃ hoti. Uparimaggattayakkhaṇe",
  "atk-s0517a:1990_2": "saddhāvimuttattaṃ idāni vakkhati. Sotāpattimaggakkhaṇe pana saddhānusārittaṃ pacchā",
  "atk-s0517a:1990_3": "vakkhati. Phuṭṭhattā sacchikatoti kāyasakkhīti sukkhavipassakatte sati upacārajjhānaphassassa",
  "atk-s0517a:1990_4": "rūpārūpajjhānalābhitte sati rūpārūpajjhānaphassassa phuṭṭhattā nibbānaṃ sacchikatoti",
  "atk-s0517a:1990_5": "kāyasakkhī, nāmakāyena vuttappakāre jhānaphasse ca nibbāne ca sakkhīti vuttaṃ hoti.",
  "atk-s0517a:1990_6": "Diṭṭhattā pattoti diṭṭhippattoti sotāpattimaggakkhaṇe sampayuttena paññindriyena",
  "atk-s0517a:1990_7": "paṭhamaṃ nibbānassa diṭṭhattā pacchā sotāpattiphalādivasena nibbānaṃ pattoti diṭṭhippatto,",
  "atk-s0517a:1990_8": "paññindriyasaṅkhātāya diṭṭhiyā nibbānaṃ pattoti vuttaṃ hoti. Sotāpattimaggakkhaṇe",
  "atk-s0517a:1990_9": "pana dhammānusārittaṃ pacchā vakkhati. Saddahanto vimuccatīti saddhāvimuttoti saddhindriyassa",
  "atk-s0517a:1990_10": "adhimattattā sakadāgāmianāgāmiarahattamaggakkhaṇesu saddahanto vimuccatīti saddhāvimutto.",
  "atk-s0517a:1990_11": "Ettha vimuccamānopi āsaṃsāya bhūtavacanavasena “vimutto”ti vutto. Jhānaphassanti",
  "atk-s0517a:1990_12": "tividhaṃ jhānaphassaṃ. “Jhānaphassa”ntiādīni “dukkhā saṅkhārā”tiādīni ca paṭhamaṃ",
  "atk-s0517a:1990_13": "vuttaṃ dvayameva visesetvā vuttāni. Ñātaṃ hotītiādīni heṭṭhā vuttatthāni. Ettha ca",
  "atk-s0517a:1990_14": "jhānalābhī puggalo samādhindriyassa anukūlāya dukkhānupassanāya eva vuṭṭhahitvā maggaphalāni",
  "atk-s0517a:1990_15": "pāpuṇātīti ācariyānaṃ adhippāyo.",
  "atk-s0517a:1991_0": "Siyāti siyuṃ, bhaveyyunti attho. “Siyā”ti etaṃ vidhivacanameva. Tayo puggalāti vipassanāniyamena",
  "atk-s0517a:1991_1": "indriyaniyamena ca vuttā tayo puggalā. Vatthuvasenāti tīsu anupassanāsu ekekaindriyavatthuvasena.",
  "atk-s0517a:1991_2": "Pariyāyenāti teneva pariyāyena. Iminā vārena kiṃ dassitaṃ hoti? Heṭṭhā ekekissā anupassanāya",
  "atk-s0517a:1991_3": "ekekassa indriyassa ādhipaccaṃ yebhuyyavasena vuttanti ca, kadāci tīsupi anupassanāsu",
  "atk-s0517a:1991_4": "ekekasseva indriyassa ādhipaccaṃ hotīti ca dassitaṃ hoti. Atha vā pubbabhāgavipassanākkhaṇe",
  "atk-s0517a:1991_5": "tissannampi anupassanānaṃ sabbhāvato tāsu pubbabhāgavipassanāsu tesaṃ tesaṃ indriyānaṃ",
  "atk-s0517a:1991_6": "ādhipaccaṃ apekkhitvā maggaphalakkhaṇesu saddhāvimuttādīni nāmāni hontīti. Evañhi",
  "atk-s0517a:1991_7": "vuccamāne heṭṭhā vuṭṭhānagāminivipassanāya upari ca kato indriyādhipaccapuggalaniyamo",
  "atk-s0517a:1991_8": "sukatoyeva niccaloyeva ca hoti. Anantaravāre siyāti aññoyevāti evaṃ siyāti attho.",
  "atk-s0517a:1991_9": "Ettha pubbe vuttoyeva niyamo.",
  "atk-s0517a:1992_0": "Idāni maggaphalavasena puggalavisesaṃ vibhajitvā dassetuṃ aniccato manasikaroto…pe…",
  "atk-s0517a:1992_1": "sotāpattimaggaṃ paṭilabhatītiādimāha. Tattha saddhaṃ anussarati anugacchati, saddhāya",
  "atk-s0517a:1992_2": "vā nibbānaṃ anussarati anugacchatīti saddhānusārī. Sacchikatanti paccakkhakataṃ.",
  "atk-s0517a:1992_3": "Arahattanti arahattaphalaṃ. Paññāsaṅkhātaṃ dhammaṃ anussarati, tena vā dhammena nibbānaṃ",
  "atk-s0517a:1992_4": "anussaratīti dhammānusārī.",
  "atk-s0517a:1993_0": "222. Puna aparehi pariyāyehi indriyattayavisesena puggalavisesaṃ vaṇṇetukāmo ye hi",
  "atk-s0517a:1993_1": "kecītiādimāha. Tattha bhāvitā vāti atīte bhāvayiṃsu vā. Bhāventi vāti paccuppanne.",
  "atk-s0517a:1993_2": "Bhāvissanti vāti anāgate. Adhigatā vātiādi ekekantikaṃ purimassa purimassa atthavivaraṇatthaṃ",
  "atk-s0517a:1993_3": "vuttaṃ. Phassitā vāti ñāṇaphusanāya phusiṃsu vā. Vasippattāti issarabhāvaṃ pattā.",
  "atk-s0517a:1993_4": "Pāramippattāti vosānaṃ pattā. Vesārajjappattāti visāradabhāvaṃ pattā. Sabbattha saddhāvimuttādayo",
  "atk-s0517a:1993_5": "heṭṭhā vuttakkhaṇesuyeva, satipaṭṭhānādayo maggakkhaṇeyeva. Aṭṭha vimokkheti “rūpī",
  "atk-s0517a:1993_6": "rūpāni passatī”tiādike paṭisambhidāmaggappattiyā eva pattā.",
  "atk-s0517a:1994_0": "Tisso sikkhāti adhisīlasikkhā adhicittasikkhā adhipaññāsikkhā maggappattā eva sikkhamānā.",
  "atk-s0517a:1994_1": "Dukkhaṃ parijānantītiādīni maggakkhaṇeyeva. Pariññāpaṭivedhaṃ paṭivijjhatīti pariññāpaṭivedhena",
  "atk-s0517a:1994_2": "paṭivijjhati, pariññāya paṭivijjhitabbanti vā pariññāpaṭivedhaṃ. Evaṃ sesesupi. Sabbadhammādīhi",
  "atk-s0517a:1994_3": "visesetvā abhiññāpaṭivedhādayo vuttā. Sacchikiriyāpaṭivedho pana maggakkhaṇeyeva",
  "atk-s0517a:1994_4": "nibbānapaccavekkhaṇañāṇasiddhivasena veditabboti. Evamidha pañca ariyapuggalā niddiṭṭhā",
  "atk-s0517a:1994_5": "honti, ubhatobhāgavimutto ca paññāvimutto cāti ime dve aniddiṭṭhā. Aññattha pana",
  "atk-s0517a:1994_6": "“yo pana dukkhato manasikaronto passaddhibahulo samādhindriyaṃ paṭilabhati, so sabbattha",
  "atk-s0517a:1994_7": "kāyasakkhī nāma hoti, arūpajjhānaṃ pana patvā aggaphalaṃ patto ubhatobhāgavimutto",
  "atk-s0517a:1994_8": "nāma hoti. Yo pana anattato manasikaronto vedabahulo paññindriyaṃ paṭilabhati, sotāpattimaggakkhaṇe",
  "atk-s0517a:1994_9": "dhammānusārī hoti, chasu ṭhānesu diṭṭhippatto, aggaphale paññāvimutto”ti vuttaṃ.",
  "atk-s0517a:1994_10": "Te idha kāyasakkhidiṭṭhippattehiyeva saṅgahitā. Atthato pana arūpajjhānena ceva ariyamaggena",
  "atk-s0517a:1994_11": "cāti ubhatobhāgena vimuttoti ubhatobhāgavimutto. Pajānanto vimuttoti paññāvimuttoti.",
  "atk-s0517a:1994_12": "Ettāvatā indriyapuggalavisesā niddiṭṭhā honti.",
  "atk-s0517a:1995_0": "223-226. Idāni vimokkhapubbaṅgamameva vimokkhavisesaṃ puggalavisesañca dassetukāmo",
  "atk-s0517a:1995_1": "aniccato manasikarototiādimāha. Tattha dve vimokkhāti appaṇihitasuññatavimokkhā.",
  "atk-s0517a:1995_2": "Aniccānupassanāgamanavasena hi animittavimokkhoti laddhanāmo maggo rāgadosamohapaṇidhīnaṃ",
  "atk-s0517a:1995_3": "abhāvā saguṇato ca tesaṃyeva paṇidhīnaṃ abhāvā appaṇihitanti laddhanāmaṃ nibbānaṃ",
  "atk-s0517a:1995_4": "ārammaṇaṃ karotīti ārammaṇato ca appaṇihitavimokkhoti nāmampi labhati. Tathā rāgadosamohehi",
  "atk-s0517a:1995_5": "suññattā saguṇato ca rāgādīhiyeva suññattā suññatanti laddhanāmaṃ nibbānaṃ ārammaṇaṃ",
  "atk-s0517a:1995_6": "karotīti ārammaṇato ca suññatavimokkhoti nāmampi labhati. Tasmā te dve vimokkhā animittavimokkhanvayā",
  "atk-s0517a:1995_7": "nāma honti. Animittamaggato anaññepi aṭṭhannaṃ maggaṅgānaṃ ekekassa maggaṅgassa vasena",
  "atk-s0517a:1995_8": "sahajātādipaccayā ca hontīti veditabbā. Puna dve vimokkhāti suññatānimittavimokkhā.",
  "atk-s0517a:1995_9": "Dukkhānupassanāgamanavasena hi appaṇihitavimokkhoti laddhanāmo maggo rūpanimittādīnaṃ",
  "atk-s0517a:1995_10": "rāganimittādīnaṃ niccanimittādīnañca abhāvā saguṇato ca tesaṃyeva nimittānaṃ abhāvā",
  "atk-s0517a:1995_11": "animittasaṅkhātaṃ nibbānaṃ ārammaṇaṃ karotīti ārammaṇato ca animittavimokkhoti nāmampi",
  "atk-s0517a:1995_12": "labhati. Sesaṃ vuttanayeneva yojetabbaṃ. Puna dve vimokkhāti animittaappaṇihitavimokkhā.",
  "atk-s0517a:1995_13": "Yojanā panettha vuttanayā eva.",
  "atk-s0517a:1996_0": "Paṭivedhakāleti indriyānaṃ vuttakkameneva vuttaṃ. Maggakkhaṇaṃ pana muñcitvā vipassanākkhaṇe",
  "atk-s0517a:1996_1": "vimokkho nāma natthi. Paṭhamaṃ vuttoyeva pana maggavimokkho “paṭivedhakāle”ti vacanena",
  "atk-s0517a:1996_2": "visesetvā dassito. “Yo cāyaṃ puggalo saddhāvimutto”tiādikā dve vārā ca “aniccato",
  "atk-s0517a:1996_3": "manasikaronto sotāpattimaggaṃ paṭilabhatī”tiādiko vāro ca saṅkhitto, vimokkhavasena",
  "atk-s0517a:1996_4": "pana yojetvā vitthārato veditabbo. Ye hi keci nekkhammantiādiko vāro vuttanayeneva",
  "atk-s0517a:1996_5": "veditabboti. Ettāvatā vimokkhapuggalavisesā niddiṭṭhā hontīti.",
  "atk-s0517a:1997_0": "227. Puna vimokkhamukhāni ca vimokkhe ca anekadhā niddisitukāmo aniccato manasikarontotiādimāha.",
  "atk-s0517a:1997_1": "Tattha yathābhūtanti yathāsabhāvena. Jānātīti ñāṇena jānāti. Passatīti teneva ñāṇena",
  "atk-s0517a:1997_2": "cakkhunā viya passati. Tadanvayenāti tadanugamanena, tassa paccakkhato ñāṇena diṭṭhassa",
  "atk-s0517a:1997_3": "anugamanenāti attho. Kaṅkhā pahīyatīti aniccānupassanāya niccāniccakaṅkhā, itarāhi",
  "atk-s0517a:1997_4": "itarakaṅkhā. Nimittanti santatighanavinibbhogena niccasaññāya pahīnattā ārammaṇabhūtaṃ",
  "atk-s0517a:1997_5": "saṅkhāranimittaṃ yathābhūtaṃ jānāti. Tena vuccati sammādassananti tena yathābhūtajānanena",
  "atk-s0517a:1997_6": "taṃ ñāṇaṃ “sammādassana”nti vuccati. Pavattanti dukkhappattākāre sukhasaññaṃ ugghāṭetvā",
  "atk-s0517a:1997_7": "sukhasaññāya pahānena paṇidhisaṅkhātāya taṇhāya pahīnattā sukhasammatampi vipākapavattaṃ",
  "atk-s0517a:1997_8": "yathābhūtaṃ jānāti. Nimittañca pavattañcāti nānādhātumanasikārasambhavena samūhaghanavinibbhogena",
  "atk-s0517a:1997_9": "ubhayathāpi attasaññāya pahīnattā saṅkhāranimittañca vipākapavattañca yathābhūtaṃ",
  "atk-s0517a:1997_10": "jānāti. Yañca yathābhūtaṃ ñāṇantiādittayaṃ idāni vuttameva, na aññaṃ. Bhayato upaṭṭhātīti",
  "atk-s0517a:1997_11": "niccasukhaattābhāvadassanato yathākkamaṃ taṃ taṃ bhayato upaṭṭhāti. Yā ca bhayatupaṭṭhāne",
  "atk-s0517a:1997_12": "paññātiādinā “udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ",
  "atk-s0517a:1997_13": "ādīnavānupassanāñāṇaṃ nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ",
  "atk-s0517a:1997_14": "saṅkhārupekkhāñāṇaṃ anulomañāṇa”nti vuttesu paṭipadāñāṇadassanavisuddhisaṅkhātesu",
  "atk-s0517a:1997_15": "navasu vipassanāñāṇesu bhayatupaṭṭhānasambandhena avatthābhedena bhinnāni ekaṭṭhāni",
  "atk-s0517a:1997_16": "tīṇi ñāṇāni vuttāni, na sesāni.",
  "atk-s0517a:1998_0": "Puna tīsu anupassanāsu ante ṭhitāya anantarāya anattānupassanāya sambandhena tāya",
  "atk-s0517a:1998_1": "saha suññatānupassanāya ekaṭṭhataṃ dassetuṃ yā ca anattānupassanā yā ca suññatānupassanātiādimāha.",
  "atk-s0517a:1998_2": "Imāni hi dve ñāṇāni atthato ekameva, avatthābhedena pana bhinnāni. Yathā ca imāni,",
  "atk-s0517a:1998_3": "tathā aniccānupassanā ca animittānupassanā ca atthato ekameva ñāṇaṃ, dukkhānupassanā",
  "atk-s0517a:1998_4": "ca appaṇihitānupassanā ca atthato ekameva ñāṇaṃ, kevalaṃ avatthābhedeneva bhinnāni.",
  "atk-s0517a:1998_5": "Anattānupassanāsuññatānupassanānañca ekaṭṭhatāya vuttāya tesaṃ dvinnaṃ dvinnampi",
  "atk-s0517a:1998_6": "ñāṇānaṃ ekalakkhaṇattā ekaṭṭhatā vuttāva hotīti. Nimittaṃ paṭisaṅkhā ñāṇaṃ uppajjatīti",
  "atk-s0517a:1998_7": "“saṅkhāranimittaṃ addhuvaṃ tāvakālika”nti aniccalakkhaṇavasena jānitvā ñāṇaṃ uppajjati.",
  "atk-s0517a:1998_8": "Kāmañca na paṭhamaṃ jānitvā pacchā ñāṇaṃ uppajjati, vohāravasena pana “manañca paṭicca",
  "atk-s0517a:1998_9": "dhamme ca uppajjati manoviññāṇa”ntiādīni viya evaṃ vuccati. Saddasatthavidūpi ca",
  "atk-s0517a:1998_10": "“ādiccaṃ pāpuṇitvā tamo vigacchatī”tiādīsu viya samānakālepi imaṃ padaṃ icchanti.",
  "atk-s0517a:1998_11": "Ekattanayena vā purimañca pacchimañca ekaṃ katvā evaṃ vuttanti veditabbaṃ. Iminā",
  "atk-s0517a:1998_12": "nayena itarasmimpi padadvaye attho veditabbo. Muñcitukamyatādīnaṃ tiṇṇaṃ ñāṇānaṃ",
  "atk-s0517a:1998_13": "ekaṭṭhatā heṭṭhā vuttanayā eva.",
  "atk-s0517a:1999_0": "Nimittā cittaṃ vuṭṭhātīti saṅkhāranimitte dosadassanena tattha anallīnatāya saṅkhāranimittā",
  "atk-s0517a:1999_1": "cittaṃ vuṭṭhāti nāma. Animitte cittaṃ pakkhandatīti saṅkhāranimittapaṭipakkhena animittasaṅkhāte",
  "atk-s0517a:1999_2": "nibbāne tanninnatāya cittaṃ pavisati. Sesānupassanādvayepi iminā nayena attho veditabbo.",
  "atk-s0517a:1999_3": "Nirodhe nibbānadhātuyāti idha vutteneva paṭhamānupassanādvayampi vuttameva hoti.",
  "atk-s0517a:1999_4": "Nirodhetipi pāṭho. Bahiddhāvuṭṭhānavivaṭṭane paññāti vuṭṭhānasambandhena gotrabhuñāṇaṃ",
  "atk-s0517a:1999_5": "vuttaṃ. Gotrabhū dhammāti gotrabhuñāṇameva. Itarathā hi ekaṭṭhatā na yujjati. “Asaṅkhatā",
  "atk-s0517a:1999_6": "dhammā, appaccayā dhammā”tiādīsu viya vā catumaggavasena vā bahuvacanaṃ katanti veditabbaṃ.",
  "atk-s0517a:1999_7": "Yasmā vimokkhoti maggo, maggo ca dubhatovuṭṭhāno, tasmā tena sambandhena yā ca dubhatovuṭṭhānavivaṭṭane paññātiādi vuttaṃ.",
  "atk-s0517a:2000_0": "228. Puna vimokkhānaṃ nānākkhaṇānaṃ ekakkhaṇapariyāyaṃ dassetukāmo katihākārehītiādimāha.",
  "atk-s0517a:2000_1": "Tattha ādhipateyyaṭṭhenāti jeṭṭhakaṭṭhena. Adhiṭṭhānaṭṭhenāti patiṭṭhānaṭṭhena. Abhinīhāraṭṭhenāti",
  "atk-s0517a:2000_2": "vipassanāvīthito nīharaṇaṭṭhena. Niyyānaṭṭhenāti nibbānupagamanaṭṭhena. Aniccato",
  "atk-s0517a:2000_3": "manasikarototi vuṭṭhānagāminivipassanākkhaṇeyeva. Animitto vimokkhoti maggakkhaṇeyeva.",
  "atk-s0517a:2000_4": "Esa nayo sesesu. Cittaṃ adhiṭṭhātīti cittaṃ adhikaṃ katvā ṭhāti, cittaṃ patiṭṭhāpetīti",
  "atk-s0517a:2000_5": "adhippāyo. Cittaṃ abhinīharatīti vipassanāvīthito cittaṃ nīharati. Nirodhaṃ nibbānaṃ",
  "atk-s0517a:2000_6": "niyyātīti nirodhasaṅkhātaṃ nibbānaṃ upagacchatīti evaṃ ākāranānattato catudhā nānākkhaṇatā dassitā.",
  "atk-s0517a:2001_0": "Ekakkhaṇatāya samodhānaṭṭhenāti ekajjhaṃ samosaraṇaṭṭhena. Adhigamanaṭṭhenāti vindanaṭṭhena.",
  "atk-s0517a:2001_1": "Paṭilābhaṭṭhenāti pāpuṇanaṭṭhena. Paṭivedhaṭṭhenāti ñāṇena paṭivijjhanaṭṭhena. Sacchikiriyaṭṭhenāti",
  "atk-s0517a:2001_2": "paccakkhakaraṇaṭṭhena. Phassanaṭṭhenāti ñāṇaphusanāya phusanaṭṭhena. Abhisamayaṭṭhenāti",
  "atk-s0517a:2001_3": "abhimukhaṃ samāgamanaṭṭhena. Ettha “samodhānaṭṭhenā”ti mūlapadaṃ, sesāni adhigamavevacanāni.",
  "atk-s0517a:2001_4": "Tasmāyeva hi sabbesaṃ ekato vissajjanaṃ kataṃ. Nimittā muccatīti niccanimittato muccati.",
  "atk-s0517a:2001_5": "Iminā vimokkhaṭṭho vutto. Yato muccatīti yato nimittato muccati. Tattha na paṇidahatīti",
  "atk-s0517a:2001_6": "tasmiṃ nimitte patthanaṃ na karoti. Yattha na paṇidahatīti yasmiṃ nimitte na paṇidahati.",
  "atk-s0517a:2001_7": "Tena suññoti tena nimittena suñño. Yena suññoti yena nimittena suñño. Tena nimittena",
  "atk-s0517a:2001_8": "animittoti iminā animittaṭṭho vutto.",
  "atk-s0517a:2002_0": "Paṇidhiyā muccatīti paṇidhito muccati. “Paṇidhi muccatī”ti pāṭho nissakkatthoyeva.",
  "atk-s0517a:2002_1": "Iminā vimokkhaṭṭho vutto. Yattha na paṇidahatīti yasmiṃ dukkhe na paṇidahati. Tena",
  "atk-s0517a:2002_2": "suññoti tena dukkhena suñño. Yena suññoti yena dukkhanimittena suñño. Yena nimittenāti",
  "atk-s0517a:2002_3": "yena dukkhanimittena. Tattha na paṇidahatīti iminā appaṇihitaṭṭho vutto. Abhinivesā",
  "atk-s0517a:2002_4": "muccatīti iminā vimokkhaṭṭho vutto. Yena suññoti yena abhinivesanimittena suñño.",
  "atk-s0517a:2002_5": "Yena nimittenāti yena abhinivesanimittena. Yattha na paṇidahati, tena suññoti yasmiṃ",
  "atk-s0517a:2002_6": "abhinivesanimitte na paṇidahati, tena abhinivesanimittena suñño. Iminā suññataṭṭho vutto.",
  "atk-s0517a:2003_0": "229. Puna aṭṭhavimokkhādīni niddisitukāmo atthi vimokkhotiādimāha. Tattha niccato",
  "atk-s0517a:2003_1": "abhinivesātiādīni saññāvimokkhe vuttanayena veditabbāni. Sabbābhinivesehīti vuttappakārehi",
  "atk-s0517a:2003_2": "abhinivesehi. Iti abhinivesamuccanavasena suññatavimokkhā nāma jātā, teyeva niccādinimittamuccanavasena",
  "atk-s0517a:2003_3": "animittavimokkhā, niccantiādipaṇidhīhi muccanavasena appaṇihitavimokkhā. Ettha ca",
  "atk-s0517a:2003_4": "paṇidhi muccatīti sabbattha nissakkattho veditabbo. Paṇidhiyā muccatīti vā pāṭho.",
  "atk-s0517a:2003_5": "“Sabbapaṇidhīhi muccatī”ti cettha sādhakaṃ. Evaṃ tisso anupassanā tadaṅgavimokkhattā",
  "atk-s0517a:2003_6": "ca samucchedavimokkhassa paccayattā ca pariyāyena vimokkhāti vuttā.",
  "atk-s0517a:2004_0": "230. Tattha jātāti anantare vipassanāvimokkhepi sati imissā kathāya maggavimokkhādhikārattā",
  "atk-s0517a:2004_1": "tasmiṃ maggavimokkhe jātāti vuttaṃ hoti. Anavajjakusalāti rāgādivajjavirahitā kusalā.",
  "atk-s0517a:2004_2": "Vicchedaṃ katvā vā pāṭho. Bodhipakkhiyā dhammāti “cattāro satipaṭṭhānā, cattāro sammappadhānā,",
  "atk-s0517a:2004_3": "cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko",
  "atk-s0517a:2004_4": "maggo”ti vuttā sattatiṃsa bodhipakkhiyadhammā. Idaṃ mukhanti idaṃ vuttappakāraṃ dhammajātaṃ",
  "atk-s0517a:2004_5": "ārammaṇato nibbānapavesāya mukhattā mukhaṃ nāmāti vuttaṃ hoti. Tesaṃ dhammānanti",
  "atk-s0517a:2004_6": "tesaṃ bodhipakkhiyānaṃ dhammānaṃ. Idaṃ vimokkhamukhanti nibbānaṃ vikkhambhanatadaṅgasamucchedapaṭippassaddhinissaraṇavimokkhesu",
  "atk-s0517a:2004_7": "nissaraṇavimokkhova, “yāvatā, bhikkhave, dhammā saṅkhatā vā asaṅkhatā vā, virāgo",
  "atk-s0517a:2004_8": "tesaṃ dhammānaṃ aggamakkhāyatī”ti vuttattā uttamaṭṭhena mukhañcāti vimokkhamukhaṃ.",
  "atk-s0517a:2004_9": "Vimokkhañca taṃ mukhañca vimokkhamukhanti kammadhārayasamāsavasena ayameva attho",
  "atk-s0517a:2004_10": "vutto. Vimokkhañcāti ettha liṅgavipallāso kato. Tīṇi akusalamūlānīti lobhadosamohā.",
  "atk-s0517a:2004_11": "Tīṇi duccaritānīti kāyavacīmanoduccaritāni. Sabbepi akusalā dhammāti akusalamūlehi",
  "atk-s0517a:2004_12": "sampayuttā duccaritehi sampayuttā ca asampayuttā ca sevitabbadomanassādīni ṭhapetvā",
  "atk-s0517a:2004_13": "sabbepi akusalā dhammā. Kusalamūlasucaritāni vuttapaṭipakkhena veditabbāni. Sabbepi",
  "atk-s0517a:2004_14": "kusalā dhammāti vuttanayeneva sampayuttā asampayuttā ca vimokkhassa upanissayabhūtā",
  "atk-s0517a:2004_15": "sabbepi kusalā dhammā. Vivaṭṭakathā heṭṭhā vuttā. Vimokkhavivaṭṭasambandhena panettha",
  "atk-s0517a:2004_16": "sesavivaṭṭāpi vuttā. Āsevanāti ādito sevanā. Bhāvanāti tasseva vaḍḍhanā. Bahulīkammanti",
  "atk-s0517a:2004_17": "tasseva vasippattiyā punappunaṃ karaṇaṃ. Maggassa pana ekakkhaṇeyeva kiccasādhanavasena",
  "atk-s0517a:2004_18": "āsevanādīni veditabbāni. Paṭilābho vā vipāko vātiādīni heṭṭhā vuttatthānevāti.",
  "atk-s0517a:2005": "Vimokkhaniddesavaṇṇanā niṭṭhitā.",
  "atk-s0517a:2006": "Saddhammappakāsiniyā paṭisambhidāmagga-aṭṭhakathāya",
  "atk-s0517a:2007": "Vimokkhakathāvaṇṇanā niṭṭhitā.",
  "atk-s0517a:2008": "6. Gatikathā",
  "atk-s0517a:2009": "Gatikathāvaṇṇanā",
  "atk-s0517a:2010_0": "231. Idāni tassā vimokkhuppattiyā hetubhūtaṃ hetusampattiṃ dassentena kathitāya gatikathāya",
  "atk-s0517a:2010_1": "apubbatthānuvaṇṇanā. Duhetukapaṭisandhikassāpi hi “natthi jhānaṃ apaññassā”ti vacanato",
  "atk-s0517a:2010_2": "jhānampi na uppajjati, kiṃ pana vimokkho. Tattha gatisampattiyāti nirayatiracchānayonipettivisayamanussadevasaṅkhātāsu",
  "atk-s0517a:2010_3": "pañcasu gatīsu manussadevasaṅkhātāya gatisampattiyā. Etena purimā tisso gativipattiyo",
  "atk-s0517a:2010_4": "paṭikkhipati. Gatiyā sampatti gatisampatti, sugatīti vuttaṃ hoti. Gatīti ca sahokāsā",
  "atk-s0517a:2010_5": "khandhā. Pañcasu ca gatīsu pettivisayaggahaṇeneva asurakāyopi gahito. Devāti cha",
  "atk-s0517a:2010_6": "kāmāvacaradevā brahmāno ca. Devaggahaṇena asurāpi saṅgahitā. Ñāṇasampayutteti ñāṇasampayuttapaṭisandhikkhaṇe.",
  "atk-s0517a:2010_7": "Khaṇopi hi ñāṇasampayuttayogena teneva vohārena vuttoti veditabbo. Katinaṃ hetūnanti",
  "atk-s0517a:2010_8": "alobhādosāmohahetūsu katinaṃ hetūnaṃ. Upapattīti upapajjanaṃ, nibbattīti attho.",
  "atk-s0517a:2011_0": "Yasmā pana suddakulajātāpi tihetukā honti, tasmā te sandhāya paṭhamapucchā. Yasmā",
  "atk-s0517a:2011_1": "ca yebhuyyena mahāpuññā tīsu mahāsālakulesu jāyanti, tasmā tesaṃ tiṇṇaṃ kulānaṃ vasena",
  "atk-s0517a:2011_2": "tisso pucchā. Pāṭho pana saṅkhitto. Mahatī sālā etesanti mahāsālā, mahāgharā mahāvibhavāti",
  "atk-s0517a:2011_3": "attho. Atha vā mahā sāro etesanti mahāsārāti vattabbe ra-kārassa la-kāraṃ katvā “mahāsālā”ti",
  "atk-s0517a:2011_4": "vuttaṃ. Khattiyā mahāsālā, khattiyesu vā mahāsālāti khattiyamahāsālā. Sesesupi eseva",
  "atk-s0517a:2011_5": "nayo. Tattha yassa khattiyassa gehe pacchimantena koṭisataṃ dhanaṃ nidhānagataṃ hoti,",
  "atk-s0517a:2011_6": "kahāpaṇānañca vīsati ambaṇāni divasaṃ valañje nikkhamanti, ayaṃ khattiyamahāsālo",
  "atk-s0517a:2011_7": "nāma. Yassa brāhmaṇassa gehe pacchimantena asītikoṭidhanaṃ nidhānagataṃ hoti, kahāpaṇānañca",
  "atk-s0517a:2011_8": "dasa ambaṇāni divasaṃ valañje nikkhamanti, ayaṃ brāhmaṇamahāsālo nāma. Yassa gahapatissa",
  "atk-s0517a:2011_9": "gehe pacchimantena cattālīsakoṭidhanaṃ nidhānagataṃ hoti, kahāpaṇānañca pañca ambaṇāni",
  "atk-s0517a:2011_10": "divasaṃ valañje nikkhamanti, ayaṃ gahapatimahāsālo nāma.",
  "atk-s0517a:2012_0": "Rūpāvacarānaṃ arūpāvacarānañca ekantatihetukattā “ñāṇasampayutte”ti na vuttaṃ, manussesu",
  "atk-s0517a:2012_1": "pana duhetukāhetukānañca sabbhāvato, kāmāvacaresu devesu duhetukānañca sabbhāvato",
  "atk-s0517a:2012_2": "sesesu “ñāṇasampayutte”ti vuttaṃ. Ettha ca kāmāvacaradevā pañcakāmaguṇaratiyā kīḷanti,",
  "atk-s0517a:2012_3": "sarīrajutiyā ca jotantīti devā, rūpāvacarabrahmāno jhānaratiyā kīḷanti, sarīrajutiyā",
  "atk-s0517a:2012_4": "ca jotantīti devā, arūpāvacarabrahmāno jhānaratiyā kīḷanti, ñāṇajutiyā ca jotantīti devā.",
  "atk-s0517a:2013_0": "232. Kusalakammassa javanakkhaṇeti atītajātiyā idha tihetukapaṭisandhijanakassa tihetukakāmāvacarakusalakammassa",
  "atk-s0517a:2013_1": "ca javanavīthiyaṃ punappunaṃ uppattivasena sattavāraṃ javanakkhaṇe, pavattanakāleti",
  "atk-s0517a:2013_2": "attho. Tayo hetū kusalāti alobho kusalahetu adoso kusalahetu amoho kusalahetu. Tasmiṃ",
  "atk-s0517a:2013_3": "khaṇe jātacetanāyāti tasmiṃ vuttakkhaṇeyeva jātāya kusalacetanāya. Sahajātapaccayā",
  "atk-s0517a:2013_4": "hontīti uppajjamānā ca sahauppādanabhāvena upakārakā honti. Tena vuccatīti tena sahajātapaccayabhāveneva",
  "atk-s0517a:2013_5": "vuccati. Kusalamūlapaccayāpi saṅkhārāti ekacittakkhaṇikapaccayākāranayena vuttaṃ.",
  "atk-s0517a:2013_6": "“Saṅkhārā”ti ca bahuvacanena tattha saṅkhārakkhandhasaṅgahitā sabbe cetasikā gahitāti",
  "atk-s0517a:2013_7": "veditabbaṃ. Apisaddena saṅkhārapaccayāpi kusalamūlānītipi vuttaṃ hoti.",
  "atk-s0517a:2014_0": "Nikantikkhaṇeti attano vipākaṃ dātuṃ paccupaṭṭhitakamme vā tathā paccupaṭṭhitakammena",
  "atk-s0517a:2014_1": "upaṭṭhāpite kammanimitte vā gatinimitte vā uppajjamānānaṃ nikantikkhaṇe. Nikantīti",
  "atk-s0517a:2014_2": "nikāmanā patthanā. Āsannamaraṇassa hi mohena ākulacittattā avīcijālāyapi nikanti",
  "atk-s0517a:2014_3": "uppajjati, kiṃ pana sesesu nimittesu. Dve hetūti lobho akusalahetu moho akusalahetu.",
  "atk-s0517a:2014_4": "Bhavanikanti pana paṭisandhianantaraṃ pavattabhavaṅgavīthito vuṭṭhitamattasseva attano",
  "atk-s0517a:2014_5": "khandhasantānaṃ ārabbha sabbesampi uppajjati. “Yassa vā pana yattha akusalā dhammā",
  "atk-s0517a:2014_6": "na uppajjittha, tassa tattha kusalā dhammā na uppajjitthāti āmantā”ti evamādi idameva",
  "atk-s0517a:2014_7": "sandhāya vuttaṃ. Tasmiṃ khaṇe jātacetanāyāti akusalacetanāya.",
  "atk-s0517a:2015_0": "Paṭisandhikkhaṇeti tena kammena gahitapaṭisandhikkhaṇe. Tayo hetūti alobho abyākatahetu",
  "atk-s0517a:2015_1": "adoso abyākatahetu amoho abyākatahetu. Tasmiṃ khaṇe jātacetanāyāti vipākābyākatacetanāya.",
  "atk-s0517a:2015_2": "Nāmarūpapaccayāpi viññāṇanti ettha tasmiṃ paṭisandhikkhaṇe tayo vipākahetū sesacetasikā",
  "atk-s0517a:2015_3": "ca nāmaṃ, hadayavatthu rūpaṃ. Tato nāmarūpapaccayatopi paṭisandhiviññāṇaṃ pavattati.",
  "atk-s0517a:2015_4": "Viññāṇapaccayāpi nāmarūpanti etthāpi nāmaṃ vuttappakārameva, rūpaṃ pana idha sahetukamanussapaṭisandhiyā",
  "atk-s0517a:2015_5": "adhippetattā gabbhaseyyakānaṃ vatthudasakaṃ kāyadasakaṃ bhāvadasakanti samatiṃsa",
  "atk-s0517a:2015_6": "rūpāni, saṃsedajānaṃ opapātikānañca paripuṇṇāyatanānaṃ cakkhudasakaṃ sotadasakaṃ",
  "atk-s0517a:2015_7": "ghānadasakaṃ jivhādasakañcāti samasattati rūpāni. Taṃ vuttappakāraṃ nāmarūpaṃ paṭisandhikkhaṇe",
  "atk-s0517a:2015_8": "paṭisandhiviññāṇapaccayā pavattati.",
  "atk-s0517a:2016_0": "Pañcakkhandhāti ettha paṭisandhicittena paṭisandhikkhaṇe labbhamānāni rūpāni rūpakkhandho,",
  "atk-s0517a:2016_1": "sahajātā vedanā vedanākkhandho, saññā saññākkhandho, sesacetasikā saṅkhārakkhandho,",
  "atk-s0517a:2016_2": "paṭisandhicittaṃ viññāṇakkhandho. Sahajātapaccayā hontīti cattāro arūpino khandhā",
  "atk-s0517a:2016_3": "aññamaññaṃ sahajātapaccayā honti, rūpakkhandhe cattāro mahābhūtā aññamaññaṃ sahajātapaccayā",
  "atk-s0517a:2016_4": "honti, arūpino khandhā ca hadayarūpañca aññamaññaṃ sahajātapaccayā honti, mahābhūtāpi",
  "atk-s0517a:2016_5": "upādārūpānaṃ sahajātapaccayā honti. Aññamaññapaccayā hontīti aññamaññaṃ uppādanupatthambhanabhāvena",
  "atk-s0517a:2016_6": "upakārakā honti, cattāro arūpino khandhā ca aññamaññapaccayā honti, cattāro mahābhūtā",
  "atk-s0517a:2016_7": "aññamaññapaccayā honti. Nissayapaccayā hontīti adhiṭṭhānākārena nissayākārena ca",
  "atk-s0517a:2016_8": "upakārakā honti, cattāro arūpino khandhā ca aññamaññaṃ nissayapaccayā hontīti sahajātā",
  "atk-s0517a:2016_9": "viya vitthāretabbā. Vippayuttapaccayā hontīti ekavatthukādibhāvānupagamanena vippayuttabhāvena",
  "atk-s0517a:2016_10": "upakārakā honti, arūpino khandhā paṭisandhirūpānaṃ vippayuttapaccayā honti, hadayarūpaṃ",
  "atk-s0517a:2016_11": "arūpīnaṃ khandhānaṃ vippayuttapaccayo hoti. “Pañcakkhandhā”ti hettha evaṃ yathālābhavasena vuttaṃ.",
  "atk-s0517a:2017_0": "Cattāro mahābhūtāti ettha tayo paccayā paṭhamaṃ vuttāyeva. Tayo jīvitasaṅkhārāti",
  "atk-s0517a:2017_1": "āyu ca usmā ca viññāṇañca. Āyūti rūpajīvitindriyaṃ arūpajīvitindriyañca. Usmāti tejodhātu.",
  "atk-s0517a:2017_2": "Viññāṇanti paṭisandhiviññāṇaṃ. Etāni hi uparūpari jīvitasaṅkhāraṃ saṅkharonti pavattentīti",
  "atk-s0517a:2017_3": "jīvitasaṅkhārā. Sahajātapaccayā hontīti arūpajīvitindriyaṃ paṭisandhiviññāṇañca sampayuttakānaṃ",
  "atk-s0517a:2017_4": "khandhānañca hadayarūpassa ca aññamaññasahajātapaccayā honti, tejodhātu tiṇṇaṃ mahābhūtānaṃ",
  "atk-s0517a:2017_5": "aññamaññasahajātapaccayo hoti, upādārūpānaṃ sahajātapaccayova, rūpajīvitindriyaṃ",
  "atk-s0517a:2017_6": "sahajātarūpānaṃ pariyāyena sahajātapaccayo hotīti veditabbaṃ. Aññamaññapaccayā honti,",
  "atk-s0517a:2017_7": "nissayapaccayā hontīti dvayaṃ arūpajīvitindriyaṃ paṭisandhiviññāṇañca sampayuttakhandhānaṃ",
  "atk-s0517a:2017_8": "aññamaññapaccayā honti. Aññamaññanissayapaccayā hontīti vuttanayeneva yojetvā veditabbaṃ.",
  "atk-s0517a:2017_9": "Vippayuttapaccayā hontīti arūpajīvitindriyaṃ paṭisandhiviññāṇañca paṭisandhirūpānaṃ",
  "atk-s0517a:2017_10": "vippayuttapaccayā honti. Rūpajīvitindriyaṃ pana aññamaññanissayavippayuttapaccayatte",
  "atk-s0517a:2017_11": "na yujjati. Tasmā “tayo jīvitasaṅkhārā”ti yathālābhavasena vuttaṃ. Nāmañca rūpañca",
  "atk-s0517a:2017_12": "vuttanayeneva catupaccayatte yojetabbaṃ. Cuddasa dhammāti pañcakkhandhā, cattāro",
  "atk-s0517a:2017_13": "mahābhūtā, tayo jīvitasaṅkhārā, nāmañca rūpañcāti evaṃ gaṇanāvasena cuddasa dhammā.",
  "atk-s0517a:2017_14": "Tesañca upari aññesañca sahajātādipaccayabhāvo vuttanayo eva. Sampayuttapaccayā hontīti",
  "atk-s0517a:2017_15": "puna ekavatthukaekārammaṇaekuppādaekanirodhasaṅkhātena sampayuttabhāvena upakārakā honti.",
  "atk-s0517a:2018_0": "Pañcindriyānīti saddhindriyādīni. Nāmañcāti idha vedanādayo tayo khandhā. Viññāṇañcāti",
  "atk-s0517a:2018_1": "paṭisandhiviññāṇaṃ. Puna cuddasa dhammāti cattāro khandhā, pañcindriyāni, tayo hetū,",
  "atk-s0517a:2018_2": "nāmañca viññāṇañcāti evaṃ gaṇanāvasena cuddasa dhammā. Aṭṭhavīsati dhammāti purimā",
  "atk-s0517a:2018_3": "ca cuddasa, ime ca cuddasāti aṭṭhavīsati. Idha rūpassāpi paviṭṭhattā sampayuttapaccayaṃ",
  "atk-s0517a:2018_4": "apanetvā vippayuttapaccayo vutto.",
  "atk-s0517a:2019_0": "Evaṃ paṭisandhikkhaṇe vijjamānassa tassa tassa paccayuppannassa dhammassa taṃ taṃ",
  "atk-s0517a:2019_1": "paccayabhedaṃ dassetvā paṭhamaṃ niddiṭṭhe hetū nigametvā dassento imesaṃ aṭṭhannaṃ",
  "atk-s0517a:2019_2": "hetūnaṃ paccayā upapatti hotīti āha. Kammāyūhanakkhaṇe tayo kusalahetū, nikantikkhaṇe",
  "atk-s0517a:2019_3": "dve akusalahetū, paṭisandhikkhaṇe tayo abyākatahetūti evaṃ aṭṭha hetū. Tattha tayo",
  "atk-s0517a:2019_4": "kusalahetū, dve akusalahetū ca idha paṭisandhikkhaṇe pavattiyā upanissayapaccayā",
  "atk-s0517a:2019_5": "honti. Tayo abyākatahetū yathāyogaṃ hetupaccayasahajātapaccayavasena paccayā honti.",
  "atk-s0517a:2019_6": "Sesavāresupi eseva nayo.",
  "atk-s0517a:2020_0": "Arūpāvacarānaṃ pana rūpābhāvā nāmapaccayāpi viññāṇaṃ, viññāṇapaccayāpi nāmanti vuttaṃ.",
  "atk-s0517a:2020_1": "Rūpamissakacuddasakopi ca parihīno. Tassa parihīnattā “aṭṭhavīsati dhammā”ti vāro ca na labbhati.",
  "atk-s0517a:2021_0": "233. Idāni vimokkhassa paccayabhūtaṃ tihetukapaṭisandhiṃ dassetvā teneva sambandhena",
  "atk-s0517a:2021_1": "duhetukapaṭisandhivisesañca dassetukāmo gatisampattiyā ñāṇavippayuttetiādimāha. Kusalakammassa",
  "atk-s0517a:2021_2": "javanakkhaṇeti atītajātiyā idha paṭisandhijanakassa duhetukakusalakammassa vuttanayeneva",
  "atk-s0517a:2021_3": "javanakkhaṇe. Dve hetūti ñāṇavippayuttattā alobho kusalahetu adoso kusalahetu. Dve",
  "atk-s0517a:2021_4": "abyākatahetūpi alobhādosāyeva.",
  "atk-s0517a:2022_0": "Cattāri indriyānīti paññindriyavajjāni saddhindriyādīni cattāri. Dvādasa dhammāti",
  "atk-s0517a:2022_1": "paññindriyassa amohahetussa ca parihīnattā dvādasa. Tesaṃ dvinnaṃyeva parihīnattā",
  "atk-s0517a:2022_2": "chabbīsati. Channaṃ hetūnanti dvinnaṃ kusalahetūnaṃ, dvinnaṃ akusalahetūnaṃ, dvinnaṃ",
  "atk-s0517a:2022_3": "vipākahetūnanti evaṃ channaṃ hetūnaṃ. Rūpārūpāvacarā panettha ekantatihetukattā na",
  "atk-s0517a:2022_4": "gahitā. Sesaṃ paṭhamavāre vuttanayeneva veditabbaṃ. Imasmiṃ vāre duhetukapaṭisandhiyā",
  "atk-s0517a:2022_5": "duhetukakammasseva vuttattā tihetukakammena duhetukapaṭisandhi na hotīti vuttaṃ hoti.",
  "atk-s0517a:2022_6": "Tasmā yaṃ dhammasaṅgahaṭṭhakathāyaṃ tipiṭakamahādhammarakkhitattheravāde “tihetukakammena",
  "atk-s0517a:2022_7": "paṭisandhi tihetukāva hoti, duhetukāhetukā na hoti. Duhetukakammena duhetukāhetukā",
  "atk-s0517a:2022_8": "hoti, tihetukā na hotī”ti vuttaṃ, taṃ imāya pāḷiyā sameti. Yaṃ pana tipiṭakacūḷanāgattherassa",
  "atk-s0517a:2022_9": "ca moravāpivāsimahādattattherassa ca vādesu “tihetukakammena paṭisandhi tihetukāpi",
  "atk-s0517a:2022_10": "hoti duhetukāpi, ahetukā na hoti. Duhetukakammena duhetukāpi hoti ahetukāpi, tihetukā",
  "atk-s0517a:2022_11": "na hotī”ti vuttaṃ, taṃ imāya pāḷiyā viruddhaṃ viya dissati. Imissā kathāya hetuadhikārattā",
  "atk-s0517a:2022_12": "ahetukapaṭisandhi na vuttāti.",
  "atk-s0517a:2023": "Gatikathāvaṇṇanā niṭṭhitā.",
  "atk-s0517a:2024": "7. Kammakathāvaṇṇanā",
  "atk-s0517a:2025": "Kammakathāvaṇṇanā",
  "atk-s0517a:2026_0": "234. Idāni tassā hetusampattiyā paccayabhūtaṃ kammaṃ dassentena kathitāya kammakathāya",
  "atk-s0517a:2026_1": "apubbatthānuvaṇṇanā. Tattha ahosi kammaṃ ahosi kammavipākotiādīsu atītabhavesu katassa",
  "atk-s0517a:2026_2": "kammassa atītabhavesuyeva vipakkavipākaṃ gahetvā “ahosi kammaṃ ahosi kammavipāko”ti",
  "atk-s0517a:2026_3": "vuttaṃ. Tasseva atītassa kammassa diṭṭhadhammavedanīyassa upapajjavedanīyassa ca",
  "atk-s0517a:2026_4": "paccayavekallena atītabhavesuyeva avipakkavipākañca atīteyeva parinibbutassa ca diṭṭhadhammavedanīyaupapajjavedanīyaaparapariyāyavedanīyassa",
  "atk-s0517a:2026_5": "kammassa avipakkavipākañca gahetvā ahosi kammaṃ nāhosi kammavipākoti vuttaṃ. Atītasseva",
  "atk-s0517a:2026_6": "kammassa avipakkavipākassa paccuppannabhave paccayasampattiyā vipaccamānaṃ vipākaṃ",
  "atk-s0517a:2026_7": "gahetvā ahosi kammaṃ atthi kammavipākoti vuttaṃ. Atītasseva kammassa atikkantavipākakālassa",
  "atk-s0517a:2026_8": "ca paccuppannabhave parinibbāyantassa ca avipaccamānaṃ vipākaṃ gahetvā ahosi kammaṃ",
  "atk-s0517a:2026_9": "natthi kammavipākoti vuttaṃ. Atītasseva kammassa vipākārahassa avipakkavipākassa",
  "atk-s0517a:2026_10": "anāgate bhave paccayasampattiyā vipaccitabbaṃ vipākaṃ gahetvā ahosi kammaṃ bhavissati",
  "atk-s0517a:2026_11": "kammavipākoti vuttaṃ. Atītasseva kammassa atikkantavipākakālassa ca anāgatabhave",
  "atk-s0517a:2026_12": "parinibbāyitabbassa ca avipaccitabbaṃ vipākaṃ gahetvā ahosi kammaṃ na bhavissati",
  "atk-s0517a:2026_13": "kammavipākoti vuttaṃ. Evaṃ atītakammaṃ atītapaccuppannānāgatavipākāvipākavasena chadhā dassitaṃ.",
  "atk-s0517a:2027_0": "Paccuppannabhave katassa diṭṭhadhammavedanīyassa kammassa idheva vipaccamānaṃ vipākaṃ",
  "atk-s0517a:2027_1": "gahetvā atthi kammaṃ atthi kammavipākoti vuttaṃ. Tasseva paccuppannassa kammassa",
  "atk-s0517a:2027_2": "paccayavekallena idha avipaccamānañca diṭṭheva dhamme parinibbāyantassa idha avipaccamānañca",
  "atk-s0517a:2027_3": "vipākaṃ gahetvā atthi kammaṃ natthi kammavipākoti vuttaṃ. Paccuppannasseva kammassa",
  "atk-s0517a:2027_4": "upapajjavedanīyassa ca aparapariyāyavedanīyassa ca anāgatabhave vipaccitabbaṃ vipākaṃ",
  "atk-s0517a:2027_5": "gahetvā atthi kammaṃ bhavissati kammavipākoti vuttaṃ. Paccuppannasseva kammassa upapajjavedanīyassa",
  "atk-s0517a:2027_6": "paccayavekallena anāgatabhave avipaccitabbañca anāgatabhave parinibbāyitabbassa aparapariyāyavedanīyassa",
  "atk-s0517a:2027_7": "avipaccitabbañca vipākaṃ gahetvā atthi kammaṃ na bhavissati kammavipākoti vuttaṃ.",
  "atk-s0517a:2027_8": "Evaṃ paccuppannakammaṃ paccuppannānāgatavipākāvipākavasena catudhā dassitaṃ.",
  "atk-s0517a:2028_0": "Anāgatabhave kātabbassa kammassa anāgatabhave vipaccitabbaṃ vipākaṃ gahetvā bhavissati",
  "atk-s0517a:2028_1": "kammaṃ bhavissati kammavipākoti vuttaṃ. Tasseva anāgatassa kammassa paccayavekallena",
  "atk-s0517a:2028_2": "avipaccitabbañca anāgatabhave parinibbāyitabbassa avipaccitabbañca vipākaṃ gahetvā",
  "atk-s0517a:2028_3": "bhavissati kammaṃ na bhavissati kammavipākoti vuttaṃ. Evaṃ anāgatakammaṃ anāgatavipākāvipākavasena",
  "atk-s0517a:2028_4": "dvidhā dassitaṃ. Taṃ sabbaṃ ekato katvā dvādasavidhena kammaṃ dassitaṃ hoti.",
  "atk-s0517a:2029_0": "Imasmiṃ ṭhāne ṭhatvā tīṇi kammacatukkāni āharitvā vuccanti – tesu hi vuttesu ayamattho",
  "atk-s0517a:2029_1": "pākaṭataro bhavissatīti. Catubbidhañhi kammaṃ diṭṭhadhammavedanīyaṃ upapajjavedanīyaṃ",
  "atk-s0517a:2029_2": "aparapariyāyavedanīyaṃ ahosikammanti. Tesu ekajavanavīthiyaṃ sattasu cittesu kusalā",
  "atk-s0517a:2029_3": "vā akusalā vā paṭhamajavanacetanā diṭṭhadhammavedanīyakammaṃ nāma. Taṃ imasmiṃyeva",
  "atk-s0517a:2029_4": "attabhāve vipākaṃ deti. Tathā asakkontaṃ pana “ahosi kammaṃ nāhosi kammavipāko, na",
  "atk-s0517a:2029_5": "bhavissati kammavipāko, natthi kammavipāko”ti imassa tikassa vasena ahosikammaṃ nāma",
  "atk-s0517a:2029_6": "hoti. Atthasādhikā pana sattamajavanacetanā upapajjavedanīyakammaṃ nāma. Taṃ anantare",
  "atk-s0517a:2029_7": "attabhāve vipākaṃ deti. Tathā asakkontaṃ vuttanayeneva ahosikammaṃ nāma hoti. Ubhinnaṃ",
  "atk-s0517a:2029_8": "antare pana pañcajavanacetanā aparapariyāyavedanīyakammaṃ nāma. Taṃ anāgate yadā",
  "atk-s0517a:2029_9": "okāsaṃ labhati, tadā vipākaṃ deti. Sati saṃsārappavattiyā ahosikammaṃ nāma na hoti.",
  "atk-s0517a:2030_0": "Aparampi catubbidhaṃ kammaṃ yaggarukaṃ yabbahulaṃ yadāsannaṃ kaṭattā vā pana kammanti.",
  "atk-s0517a:2030_1": "Tattha kusalaṃ vā hotu akusalaṃ vā, garukāgarukesu yaṃ garukaṃ mātughātādikammaṃ",
  "atk-s0517a:2030_2": "vā mahaggatakammaṃ vā, tadeva paṭhamaṃ vipaccati. Tathā bahulābahulesupi yaṃ bahulaṃ",
  "atk-s0517a:2030_3": "hoti susīlyaṃ vā dussīlyaṃ vā, tadeva paṭhamaṃ vipaccati. Yadāsannaṃ nāma maraṇakāle",
  "atk-s0517a:2030_4": "anussaritakammaṃ vā katakammaṃ vā. Yañhi āsannamaraṇe anussarituṃ sakkoti kātuṃ vā,",
  "atk-s0517a:2030_5": "teneva upapajjati. Etehi pana tīhi muttaṃ punappunaṃ laddhāsevanaṃ kaṭattā vā pana",
  "atk-s0517a:2030_6": "kammaṃ nāma hoti. Tesaṃ abhāve taṃ paṭisandhiṃ ākaḍḍhati.",
  "atk-s0517a:2031_0": "Aparaṃ vā catubbidhaṃ kammaṃ janakaṃ upatthambhakaṃ upapīḷakaṃ upaghātakanti. Tattha",
  "atk-s0517a:2031_1": "janakaṃ nāma kusalampi hoti akusalampi. Taṃ paṭisandhiyaṃ pavattepi rūpārūpavipākaṃ",
  "atk-s0517a:2031_2": "janeti. Upatthambhakaṃ pana janetuṃ na sakkoti, aññena kammena dinnāya paṭisandhiyā",
  "atk-s0517a:2031_3": "janite vipāke uppajjanakasukhadukkhaṃ upatthambheti, addhānaṃ pavatteti. Upapīḷakaṃ",
  "atk-s0517a:2031_4": "aññena kammena dinnāya paṭisandhiyā janite vipāke uppajjanakasukhadukkhaṃ pīḷeti",
  "atk-s0517a:2031_5": "bādhati, addhānaṃ pavattituṃ na deti. Upaghātakaṃ pana kusalampi akusalampi samānaṃ",
  "atk-s0517a:2031_6": "aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ karoti.",
  "atk-s0517a:2031_7": "Evaṃ pana kammena kate okāse taṃ vipākaṃ uppannaṃ nāma vuccati.",
  "atk-s0517a:2032_0": "Iti imesaṃ dvādasannaṃ kammānaṃ kammantarañca vipākantarañca buddhānaṃ kammavipākañāṇasseva",
  "atk-s0517a:2032_1": "yāthāvasarasato pākaṭaṃ hoti asādhāraṇaṃ sāvakehi. Vipassakena pana kammantaraṃ vipākantarañca",
  "atk-s0517a:2032_2": "ekadesato jānitabbaṃ. Tasmā ayaṃ mukhamattadassanena kammaviseso pakāsitoti.",
  "atk-s0517a:2033_0": "235. Evaṃ suddhikakammavasena paṭhamavāraṃ vatvā tadeva kammaṃ dvidhā vibhajitvā",
  "atk-s0517a:2033_1": "kusalākusalādiyugalavasena dasahi pariyāyehi apare dasa vārā vuttā. Tattha ārogyaṭṭhena",
  "atk-s0517a:2033_2": "kusalaṃ, anārogyaṭṭhena akusalaṃ, idaṃ dukaṃ jātivasena vuttaṃ. Akusalameva rāgādidosasaṃyogena",
  "atk-s0517a:2033_3": "sāvajjaṃ, kusalaṃ tadabhāvena anavajjaṃ. Akusalaṃ aparisuddhattā, kaṇhābhijātihetuttā",
  "atk-s0517a:2033_4": "vā kaṇhaṃ, kusalaṃ parisuddhattā, sukkābhijātihetuttā vā sukkaṃ. Kusalaṃ sukhavuddhimattā",
  "atk-s0517a:2033_5": "sukhudrayaṃ, akusalaṃ dukkhavuddhimattā dukkhudrayaṃ. Kusalaṃ sukhaphalavattā sukhavipākaṃ,",
  "atk-s0517a:2033_6": "akusalaṃ dukkhaphalavattā dukkhavipākanti evametesaṃ nānākāro veditabboti.",
  "atk-s0517a:2034": "Kammakathāvaṇṇanā niṭṭhitā.",
  "atk-s0517a:2035": "8. Vipallāsakathā",
  "atk-s0517a:2036": "Vipallāsakathāvaṇṇanā",
  "atk-s0517a:2037_0": "236. Idāni tassa kammassa paccayabhūte vipallāse dassentena kathitāya suttantapubbaṅgamāya",
  "atk-s0517a:2037_1": "vipallāsakathāya apubbatthānuvaṇṇanā. Suttante tāva saññāvipallāsāti saññāya vipallatthabhāvā",
  "atk-s0517a:2037_2": "viparītabhāvā, viparītasaññāti attho. Sesadvayesupi eseva nayo. Cittakiccassa dubbalaṭṭhāne",
  "atk-s0517a:2037_3": "diṭṭhivirahitāya akusalasaññāya sakakiccassa balavakāle saññāvipallāso. Diṭṭhivirahitasseva",
  "atk-s0517a:2037_4": "akusalacittassa sakakiccassa balavakāle cittavipallāso. Diṭṭhisampayutte citte diṭṭhivipallāso.",
  "atk-s0517a:2037_5": "Tasmā sabbadubbalo saññāvipallāso, tato balavataro cittavipallāso, sabbabalavataro",
  "atk-s0517a:2037_6": "diṭṭhivipallāso. Ajātabuddhidārakassa kahāpaṇadassanaṃ viya hi saññā ārammaṇassa",
  "atk-s0517a:2037_7": "upaṭṭhānākāramattaggahaṇato. Gāmikapurisassa kahāpaṇadassanaṃ viya cittaṃ lakkhaṇapaṭivedhassāpi",
  "atk-s0517a:2037_8": "sampāpanato. Kammārassa mahāsaṇḍāsena ayogahaṇaṃ viya diṭṭhi abhinivissa parāmasanato.",
  "atk-s0517a:2037_9": "Anicce niccanti saññāvipallāsoti anicce vatthusmiṃ “niccaṃ ida”nti evaṃ gahetvā uppajjanakasaññā",
  "atk-s0517a:2037_10": "saññāvipallāso. Iminā nayena sabbapadesu attho veditabbo. Na saññāvipallāso na cittavipallāso",
  "atk-s0517a:2037_11": "na diṭṭhivipallāsoti catūsu vatthūsu dvādasannaṃ vipallāsaggāhānaṃ abhāvā yāthāvaggahaṇaṃ vuttaṃ.",
  "atk-s0517a:2038_0": "Gāthāsu anattani ca attāti anattani attāti evaṃsaññinoti attho. Micchādiṭṭhihatāti",
  "atk-s0517a:2038_1": "na kevalaṃ saññinova, saññāya viya uppajjamānāya micchādiṭṭhiyāpi hatā. Khittacittāti",
  "atk-s0517a:2038_2": "saññādiṭṭhīhi viya uppajjamānena khittena vibbhantena cittena samannāgatā. Visaññinoti",
  "atk-s0517a:2038_3": "desanāmattametaṃ, viparītasaññācittadiṭṭhinoti attho. Atha vā saññāpubbaṅgamattā",
  "atk-s0517a:2038_4": "diṭṭhiyā paṭhamaṃ catūhi padehi saññāvipallāso vutto, tato micchādiṭṭhihatāti diṭṭhivipallāso,",
  "atk-s0517a:2038_5": "khittacittāti cittavipallāso. Visaññinoti tīhi vipallāsaggāhehi pakatisaññāvirahitā",
  "atk-s0517a:2038_6": "mohaṃ gatā “mucchito visavegena, visaññī samapajjathā”tiettha viya. Te yogayuttā",
  "atk-s0517a:2038_7": "mārassāti te janā sattā mārassa yoge yuttā nāma honti. Ayogakkheminoti catūhi yogehi",
  "atk-s0517a:2038_8": "ītīhi khemaṃ nibbānaṃ appattā. Sattā gacchanti saṃsāranti teyeva puggalā saṃsāraṃ",
  "atk-s0517a:2038_9": "saṃsaranti. Kasmā? Jātimaraṇagāmino hi te, tasmā saṃsarantīti attho. Buddhāti catusaccabuddhā",
  "atk-s0517a:2038_10": "sabbaññuno. Kālattayasādhāraṇavasena bahuvacanaṃ. Lokasminti okāsaloke. Pabhaṅkarāti",
  "atk-s0517a:2038_11": "lokassa paññālokaṃ karā. Imaṃ dhammaṃ pakāsentīti vipallāsappahānaṃ dhammaṃ jotenti.",
  "atk-s0517a:2038_12": "Dukkhūpasamagāminanti dukkhavūpasamaṃ nibbānaṃ gacchantaṃ. Tesaṃ sutvānāti tesaṃ",
  "atk-s0517a:2038_13": "buddhānaṃ dhammaṃ sutvāna. Sappaññāti bhabbabhūtā paññavanto. Sacittaṃ paccaladdhūti",
  "atk-s0517a:2038_14": "vipallāsavajjitaṃ sakacittaṃ paṭilabhitvā. Paṭialaddhūti padacchedo. Atha vā paṭilabhiṃsu",
  "atk-s0517a:2038_15": "paṭialaddhunti padacchedo. Aniccato dakkhunti aniccavaseneva addasaṃsu. Anattani",
  "atk-s0517a:2038_16": "anattāti anattānaṃ anattāti addakkhuṃ. Atha vā anattani vatthusmiṃ attā natthīti",
  "atk-s0517a:2038_17": "addakkhuṃ. Sammādiṭṭhisamādānāti gahitasammādassanā. Sabbaṃ dukkhaṃ upaccagunti sakalaṃ",
  "atk-s0517a:2038_18": "vaṭṭadukkhaṃ samatikkantā.",
  "atk-s0517a:2039_0": "Pahīnāpahīnapucchāya diṭṭhisampannassāti sotāpannassa. Dukkhe sukhanti saññā uppajjati.",
  "atk-s0517a:2039_1": "Cittaṃ uppajjatīti mohakālussiyassa appahīnattā saññāmattaṃ vā cittamattaṃ vā uppajjati,",
  "atk-s0517a:2039_2": "anāgāmissapi uppajjati, kiṃ pana sotāpannassa. Ime dve arahatoyeva pahīnā. Asubhe",
  "atk-s0517a:2039_3": "subhanti saññā uppajjati. Cittaṃ uppajjatīti sakadāgāmissapi uppajjati, kiṃ pana",
  "atk-s0517a:2039_4": "sotāpannassa. Ime dve anāgāmissa pahīnāti aṭṭhakathāyaṃ vuttaṃ. Tasmā idaṃ dvayaṃ",
  "atk-s0517a:2039_5": "sotāpannasakadāgāmino sandhāya vuttanti veditabbaṃ. Anāgāmino kāmarāgassa pahīnattā",
  "atk-s0517a:2039_6": "“asubhe subha”nti saññācittavipallāsānañca pahānaṃ vuttanti veditabbaṃ. Dvīsu vatthūsūtiādīhi",
  "atk-s0517a:2039_7": "padehi pahīnāpahīne nigametvā dasseti. Tattha “anicce nicca”nti, “anattani attā”ti",
  "atk-s0517a:2039_8": "imesu dvīsu vatthūsu cha vipallāsā pahīnā. “Dukkhe sukha”nti, “asubhe subha”nti imesu",
  "atk-s0517a:2039_9": "dvīsu vatthūsu dve diṭṭhivipallāsā pahīnā. Kesuci potthakesu dveti paṭhamaṃ likhitaṃ,",
  "atk-s0517a:2039_10": "pacchā chāti. Catūsu vatthūsūti cattāri ekato katvā vuttaṃ. Aṭṭhāti dvīsu cha, dvīsu",
  "atk-s0517a:2039_11": "dveti aṭṭha. Cattāroti dukkhāsubhavatthūsu ekekasmiṃ dve dve saññācittavipallāsāti",
  "atk-s0517a:2039_12": "cattāro. Kesuci potthakesu “cha dvīsū”ti vuttaṭṭhānesupi evameva likhitanti.",
  "atk-s0517a:2040": "Vipallāsakathāvaṇṇanā niṭṭhitā.",
  "atk-s0517a:2041": "9. Maggakathā",
  "atk-s0517a:2042": "Maggakathāvaṇṇanā",
  "atk-s0517a:2043_0": "237. Idāni tesaṃ tiṇṇaṃ vipallāsānaṃ pahānakaraṃ ariyamaggaṃ dassentena kathitāya",
  "atk-s0517a:2043_1": "maggakathāya apubbatthānuvaṇṇanā. Tattha maggoti kenaṭṭhena maggoti yo buddhasāsane",
  "atk-s0517a:2043_2": "maggoti vuccati, so kenaṭṭhena maggo nāma hotīti attho. Micchādiṭṭhiyā pahānāyātiādīsu",
  "atk-s0517a:2043_3": "dasasu pariyāyesu paṭhamo paṭhamo tassa tassa maggaṅgassa ujuvipaccanīkavasena vutto.",
  "atk-s0517a:2043_4": "Maggo ceva hetu cāti tassa tassa kiccassa karaṇāya paṭipadaṭṭhena maggo, sampāpakaṭṭhena",
  "atk-s0517a:2043_5": "hetu. Tena maggassa paṭipadaṭṭho sampāpakaṭṭho ca vutto hoti. “Ayaṃ maggo ayaṃ paṭipadā”tiādīsu",
  "atk-s0517a:2043_6": "hi paṭipadā maggo, “maggassa niyyānaṭṭho hetuṭṭho”tiādīsu sampāpako hetu. Evaṃ dvīhi",
  "atk-s0517a:2043_7": "dvīhi padehi “maggoti kenaṭṭhena maggo”ti pucchāya vissajjanaṃ kataṃ hoti. Sahajātānaṃ",
  "atk-s0517a:2043_8": "dhammānaṃ upatthambhanāyāti attanā sahajātānaṃ arūpadhammānaṃ sahajātaaññamaññanissayādibhāvena",
  "atk-s0517a:2043_9": "upatthambhanabhāvāya. Kilesānaṃ pariyādānāyāti taṃtaṃmaggavajjhānaṃ vuttāvasesakilesānaṃ",
  "atk-s0517a:2043_10": "khepanāya. Paṭivedhādivisodhanāyāti ettha yasmā “ko cādi kusalānaṃ dhammānaṃ, sīlañca",
  "atk-s0517a:2043_11": "suvisuddhaṃ diṭṭhi ca ujukā”ti vacanato sīlañca diṭṭhi ca saccapaṭivedhassa ādi.",
  "atk-s0517a:2043_12": "So ca ādimaggakkhaṇe visujjhati. Tasmā “paṭivedhādivisodhanāyā”ti vuttaṃ. Cittassa",
  "atk-s0517a:2043_13": "adhiṭṭhānāyāti sampayuttacittassa sakakicce patiṭṭhānāya. Cittassa vodānāyāti cittassa",
  "atk-s0517a:2043_14": "parisuddhabhāvāya. Visesādhigamāyāti lokiyato visesapaṭilābhāya. Uttari paṭivedhāyāti",
  "atk-s0517a:2043_15": "lokiyato uttari paṭivijjhanatthāya. Saccābhisamayāyāti catunnaṃ saccānaṃ ekābhisamayāya",
  "atk-s0517a:2043_16": "kiccanipphattivasena ekapaṭivedhāya. Nirodhe patiṭṭhāpanāyāti cittassa vā puggalassa",
  "atk-s0517a:2043_17": "vā nibbāne patiṭṭhāpanatthāya. Sakadāgāmimaggakkhaṇādīsu aṭṭha maggaṅgāni ekato katvā",
  "atk-s0517a:2043_18": "taṃtaṃmaggavajjhakilesappahānaṃ vuttaṃ. Evaṃ vacane kāraṇaṃ heṭṭhā vuttameva. Yasmā",
  "atk-s0517a:2043_19": "uparūparimaggenāpi suṭṭhu ādivisodhanā suṭṭhu cittavodānañca hoti, tasmā tānipi padāni vuttāni.",
  "atk-s0517a:2044_0": "Dassanamaggotiādīhi yāva pariyosānā tassa dhammassa lakkhaṇavasena maggaṭṭho vutto.",
  "atk-s0517a:2044_1": "Tāni sabbānipi padāni abhiññeyyaniddese vuttatthāneva. Evamettha yathāsambhavaṃ lokiyalokuttaro",
  "atk-s0517a:2044_2": "maggo niddiṭṭho. Hetuṭṭhena maggoti ca aṭṭhaṅgiko maggo niddiṭṭho. Nippariyāyamaggattā",
  "atk-s0517a:2044_3": "cassa puna “maggo”ti na vuttaṃ. Ādhipateyyaṭṭhena indriyāti ādīni ca indriyādīnaṃ",
  "atk-s0517a:2044_4": "atthavasena vuttāni, na maggaṭṭhavasena. Saccānīti cettha saccañāṇāni. Sabbepi te",
  "atk-s0517a:2044_5": "dhammā nibbānassa paṭipadaṭṭhena maggo. Ante vuttaṃ nibbānaṃ pana saṃsāradukkhābhibhūtehi",
  "atk-s0517a:2044_6": "dukkhanissaraṇatthikehi sappurisehi maggīyati gavesīyatīti maggoti vuttanti veditabbanti.",
  "atk-s0517a:2045": "Maggakathāvaṇṇanā niṭṭhitā.",
  "atk-s0517a:2046": "10. Maṇḍapeyyakathā",
  "atk-s0517a:2047": "Maṇḍapeyyakathāvaṇṇanā",
  "atk-s0517a:2048_0": "238. Idāni tassa maggassa maṇḍapeyyattaṃ dassentena kathitāya bhagavato vacanekadesapubbaṅgamāya",
  "atk-s0517a:2048_1": "maṇḍapeyyakathāya apubbatthānuvaṇṇanā. Tattha maṇḍapeyyanti yathā sampannaṃ nimmalaṃ",
  "atk-s0517a:2048_2": "vippasannaṃ sappi sappimaṇḍoti vuccati, evaṃ vippasannaṭṭhena maṇḍo, pātabbaṭṭhena",
  "atk-s0517a:2048_3": "peyyaṃ. Yañhi pivitvā antaravīthiyaṃ patitā visaññino attano sāṭakādīnampi assāmikā",
  "atk-s0517a:2048_4": "honti, taṃ pasannampi na pātabbaṃ. Mayhaṃ pana idaṃ sikkhattayasaṅgahitaṃ sāsanabrahmacariyaṃ",
  "atk-s0517a:2048_5": "sampannattā nimmalattā vippasannattā maṇḍañca hitasukhāvahattā peyyañcāti maṇḍapeyyanti",
  "atk-s0517a:2048_6": "dīpeti. Maṇḍo peyyo etthāti maṇḍapeyyaṃ. Kiṃ taṃ? Sāsanabrahmacariyaṃ. Kasmā sikkhattayaṃ",
  "atk-s0517a:2048_7": "brahmacariyaṃ nāma? Uttamaṭṭhena nibbānaṃ brahmaṃ nāma, sikkhattayaṃ nibbānatthāya",
  "atk-s0517a:2048_8": "pavattanato brahmatthāya cariyāti brahmacariyanti vuccati. Sāsanabrahmacariyanti",
  "atk-s0517a:2048_9": "taṃyeva. Satthā sammukhībhūtoti idamettha kāraṇavacanaṃ. Yasmā pana satthā sammukhībhūto,",
  "atk-s0517a:2048_10": "tasmā vīriyapayogaṃ katvā pivathetaṃ maṇḍaṃ. Bāhirakañhi bhesajjamaṇḍaṃ vejjassa",
  "atk-s0517a:2048_11": "asammukhā pivantānaṃ pamāṇaṃ vā uggamananiggamanaṃ vā na jānāmāti āsaṅkā hoti. Vejjassa",
  "atk-s0517a:2048_12": "sammukhā pana vejjo jānissatīti nirāsaṅkā pivanti. Evamevaṃ amhākañca dhammassāmī",
  "atk-s0517a:2048_13": "satthā sammukhībhūtoti vīriyaṃ katvā pivathāti maṇḍapāne sanniyojeti. Diṭṭhadhammikasamparāyikaparamatthehi",
  "atk-s0517a:2048_14": "yathārahaṃ anusāsatīti satthā. Apica “satthā bhagavā satthavāho”tiādinā niddesanayenapettha",
  "atk-s0517a:2048_15": "attho veditabbo. Sandissamāno mukho bhūtoti sammukhībhūto.",
  "atk-s0517a:2049_0": "Maṇḍapeyyaniddese tidhattamaṇḍoti tidhābhāvo tidhattaṃ. Tidhattena maṇḍo tidhattamaṇḍo,",
  "atk-s0517a:2049_1": "tividhena maṇḍoti attho. Satthari sammukhībhūteti idaṃ sabbākāraparipuṇṇamaṇḍattayadassanatthaṃ",
  "atk-s0517a:2049_2": "vuttaṃ. Parinibbutepi pana satthari ekadesena maṇḍattayaṃ pavattatiyeva. Teneva cassa",
  "atk-s0517a:2049_3": "niddese “satthari sammukhībhūte”ti avatvā katamo desanāmaṇḍotiādi vuttanti veditabbaṃ.",
  "atk-s0517a:2050": "Desanāmaṇḍoti dhammadesanā eva maṇḍo. Paṭiggahamaṇḍoti desanāpaṭiggāhako eva maṇḍo. Brahmacariyamaṇḍoti maggabrahmacariyameva maṇḍo.",
  "atk-s0517a:2051_0": "Ācikkhanāti desetabbānaṃ saccādīnaṃ imāni nāmānīti nāmavasena kathanā. Desanāti dassanā.",
  "atk-s0517a:2051_1": "Paññāpanāti jānāpanā, ñāṇamukhe ṭhapanā vā. Āsanaṃ ṭhapento hi “āsanaṃ paññāpetī”ti",
  "atk-s0517a:2051_2": "vuccati. Paṭṭhapanāti paññāpanā, pavattanāti attho, ñāṇamukhe ṭhapanā vā. Vivaraṇāti",
  "atk-s0517a:2051_3": "vivaṭakaraṇaṃ, vivaritvā dassanāti attho. Vibhajanāti vibhāgakiriyā, vibhāgato dassanāti",
  "atk-s0517a:2051_4": "attho. Uttānīkammanti pākaṭabhāvakaraṇaṃ. Atha vā ācikkhanāti desanādīnaṃ channaṃ",
  "atk-s0517a:2051_5": "padānaṃ mūlapadaṃ. Desanādīni cha padāni tassa atthavivaraṇatthaṃ vuttāni. Tattha",
  "atk-s0517a:2051_6": "desanāti ugghaṭitaññūnaṃ vasena saṅkhepato paṭhamaṃ uddesavasena desanā. Ugghaṭitaññū",
  "atk-s0517a:2051_7": "hi saṅkhepena vuttaṃ paṭhamaṃ vuttañca paṭivijjhanti. Paññāpanāti vipañcitaññūnaṃ",
  "atk-s0517a:2051_8": "vasena tesaṃ cittatosanena buddhinisānena ca paṭhamaṃ saṅkhittassa vitthārato niddesavasena",
  "atk-s0517a:2051_9": "paññāpanā. Paṭṭhapanāti tesaṃyeva niddiṭṭhassa niddesassa paṭiniddesavasena vitthārataravacanena",
  "atk-s0517a:2051_10": "paññāpanā. Vivaraṇāti niddiṭṭhassāpi punappunaṃ vacanena vivaraṇā. Vibhajanāti punappunaṃ",
  "atk-s0517a:2051_11": "vuttassāpi vibhāgakaraṇena vibhajanā. Uttānīkammanti vivaṭassa vitthārataravacanena,",
  "atk-s0517a:2051_12": "vibhattassa ca nidassanavacanena uttānīkaraṇaṃ. Ayaṃ desanā neyyānampi paṭivedhāya",
  "atk-s0517a:2051_13": "hoti. Yevāpanaññepi kecīti piyaṅkaramātādikā vinipātikā gahitā. Viññātāroti paṭivedhavasena",
  "atk-s0517a:2051_14": "lokuttaradhammaṃ viññātāro. Ete hi bhikkhuādayo paṭivedhavasena dhammadesanaṃ paṭiggaṇhantīti",
  "atk-s0517a:2051_15": "paṭiggahā. Ayamevātiādīni paṭhamañāṇaniddese vuttatthāni. Ariyamaggo nibbānena saṃsandanato",
  "atk-s0517a:2051_16": "brahmatthāya cariyāti brahmacariyanti vuccati.",
  "atk-s0517a:2052_0": "239. Idāni adhimokkhamaṇḍotiādīhi tasmiṃ maggakkhaṇe vijjamānāni indriyabalabojjhaṅgamaggaṅgāni",
  "atk-s0517a:2052_1": "maṇḍapeyyavidhāne yojetvā dasseti. Tattha adhimokkhamaṇḍoti adhimokkhasaṅkhāto maṇḍo.",
  "atk-s0517a:2052_2": "Kasaṭoti pasādavirahito āvilo. Chaḍḍetvāti samucchedavasena pahāya. Saddhindriyassa",
  "atk-s0517a:2052_3": "adhimokkhamaṇḍaṃ pivatīti maṇḍapeyyanti saddhindriyato adhimokkhamaṇḍassa anaññattepi",
  "atk-s0517a:2052_4": "sati aññaṃ viya katvā vohāravasena vuccati, yathā loke nisadapotako nisadapotasarīrassa",
  "atk-s0517a:2052_5": "anaññattepi sati nisadapotassa sarīranti vuccati, yathā ca pāḷiyaṃ “phusitatta”ntiādīsu",
  "atk-s0517a:2052_6": "dhammato anaññopi bhāvo añño viya vutto, yathā ca aṭṭhakathāyaṃ “phusanalakkhaṇo",
  "atk-s0517a:2052_7": "phasso”tiādīsu dhammato anaññampi lakkhaṇaṃ aññaṃ viya vuttaṃ, evamidanti veditabbaṃ.",
  "atk-s0517a:2052_8": "Pivatīti cettha taṃsamaṅgipuggaloti vuttaṃ hoti. Taṃsamaṅgipuggalo taṃ maṇḍaṃ pivatīti",
  "atk-s0517a:2052_9": "katvā tena puggalena so maṇḍo pātabbato maṇḍapeyyaṃ nāma hotīti vuttaṃ hoti. “Maṇḍapeyyo”ti",
  "atk-s0517a:2052_10": "ca vattabbe “maṇḍapeyya”nti liṅgavipallāso kato. Sesānampi iminā nayena attho veditabbo.",
  "atk-s0517a:2052_11": "Apubbesu pana pariḷāhoti pīṇanalakkhaṇāya pītiyā paṭipakkho kilesasantāpo. Duṭṭhullanti",
  "atk-s0517a:2052_12": "upasamapaṭipakkho kilesavasena oḷārikabhāvo asantabhāvo. Appaṭisaṅkhāti paṭisaṅkhānapaṭipakkho",
  "atk-s0517a:2052_13": "kilesavasena asamavāhitabhāvo.",
  "atk-s0517a:2053_0": "240. Puna aññena pariyāyena maṇḍapeyyavidhiṃ niddisitukāmo atthi maṇḍotiādimāha.",
  "atk-s0517a:2053_1": "Tattha tatthāti tasmiṃ saddhindriye. Attharasotiādīsu saddhindriyassa adhimuccanaṃ",
  "atk-s0517a:2053_2": "attho, saddhindriyaṃ dhammo, tadeva nānākilesehi vimuttattā vimutti, tassa atthassa",
  "atk-s0517a:2053_3": "sampatti attharaso. Tassa dhammassa sampatti dhammaraso. Tassā vimuttiyā sampatti",
  "atk-s0517a:2053_4": "vimuttiraso. Atha vā atthapaṭilābharati attharaso, dhammapaṭilābharati dhammaraso,",
  "atk-s0517a:2053_5": "vimuttipaṭilābharati vimuttiraso. Ratīti ca taṃsampayuttā, tadārammaṇā vā pīti. Iminā",
  "atk-s0517a:2053_6": "nayena sesapadesupi attho veditabbo. Imasmiṃ pariyāye maṇḍassa peyyaṃ maṇḍapeyyanti attho vutto hoti.",
  "atk-s0517a:2054_0": "Evaṃ indriyādibodhipakkhiyadhammapaṭipāṭiyā indriyabalabojjhaṅgamaggaṅgānaṃ vasena",
  "atk-s0517a:2054_1": "maṇḍapeyyaṃ dassetvā puna ante ṭhitaṃ brahmacariyamaṇḍaṃ dassento maggassa padhānattā",
  "atk-s0517a:2054_2": "maggaṃ pubbaṅgamaṃ katvā uppaṭipāṭivasena maggaṅgabojjhaṅgabalaindriyāni dassesi.",
  "atk-s0517a:2054_3": "Ādhipateyyaṭṭhena indriyā maṇḍotiādayo yathāyogaṃ lokiyalokuttarā maṇḍā. Taṃ heṭṭhā",
  "atk-s0517a:2054_4": "vuttanayena veditabbaṃ. Tathaṭṭhena saccā maṇḍoti ettha pana dukkhasamudayānaṃ maṇḍattābhāvā",
  "atk-s0517a:2054_5": "mahāhatthipadasutte viya saccañāṇāni saccāti vuttanti veditabbaṃ.",
  "atk-s0517a:2055": "Saddhammappakāsiniyā paṭisambhidāmagga-aṭṭhakathāya",
  "atk-s0517a:2056": "Maṇḍapeyyakathāvaṇṇanā niṭṭhitā.",
  "atk-s0517a:2057": "Niṭṭhitā ca mahāvaggavaṇṇanā.",
  "atk-s0517a:2058": "(2) Yuganaddhavaggo",
  "atk-s0517a:2059": "1. Yuganaddhakathā",
  "atk-s0517a:2060": "Yuganaddhakathāvaṇṇanā",
  "atk-s0517a:2061_0": "1. Idāni maṇḍapeyyaguṇassa ariyamaggassa yuganaddhaguṇaṃ dassentena kathitāya suttantapubbaṅgamāya",
  "atk-s0517a:2061_1": "yuganaddhakathāya apubbatthānuvaṇṇanā. Yasmā pana dhammasenāpati dhammarāje dharamāneyeva",
  "atk-s0517a:2061_2": "dhammarājassa parinibbānasaṃvacchare parinibbuto, tasmā dhammarāje dharamāneyeva",
  "atk-s0517a:2061_3": "dhammabhaṇḍāgārikena desitaṃ idaṃ suttantaṃ tasseva sammukhā sutvā evaṃ me sutantiādimāhāti",
  "atk-s0517a:2061_4": "veditabbaṃ. Tattha āyasmāti piyavacanaṃ garuvacanaṃ sagāravasappatissavacanaṃ, āyumāti",
  "atk-s0517a:2061_5": "attho. Ānandoti tassa therassa nāmaṃ. So hi jāyamānoyeva kule ānandaṃ bhusaṃ tuṭṭhiṃ",
  "atk-s0517a:2061_6": "akāsi. Tasmāssa “ānando”ti nāmaṃ katanti veditabbaṃ. Kosambiyanti evaṃnāmake nagare.",
  "atk-s0517a:2061_7": "Tassa hi nagarassa ārāmapokkharaṇīādīsu tesu tesu ṭhānesu kosambarukkhā ussannā ahesuṃ,",
  "atk-s0517a:2061_8": "tasmā taṃ kosambīti saṅkhaṃ agamāsi. “Kusambassa isino assamato avidūre māpitattā”ti eke.",
  "atk-s0517a:2062_0": "Ghositārāmeti ghositaseṭṭhinā kārite ārāme. Kosambiyañhi tayo seṭṭhino ahesuṃ ghositaseṭṭhi",
  "atk-s0517a:2062_1": "kukkuṭaseṭṭhi pāvārikaseṭṭhīti. Te tayopi “loke buddho uppanno”ti sutvā pañcahi pañcahi",
  "atk-s0517a:2062_2": "sakaṭasatehi dānūpakaraṇāni gāhāpetvā sāvatthiṃ gantvā jetavanasamīpe khandhāvāraṃ",
  "atk-s0517a:2062_3": "bandhitvā satthu santikaṃ gantvā vanditvā paṭisanthāraṃ katvā nisinnā satthu dhammadesanaṃ",
  "atk-s0517a:2062_4": "sutvā sotāpattiphale patiṭṭhahitvā satthāraṃ nimantetvā buddhappamukhassa bhikkhusaṅghassa",
  "atk-s0517a:2062_5": "aḍḍhamāsamattaṃ mahādānaṃ datvā bhagavato pādamūle nipajjitvā sakajanapadagamanatthaṃ",
  "atk-s0517a:2062_6": "bhagavantaṃ yācitvā “suññāgāre kho gahapatayo tathāgatā abhiramantī”ti bhagavatā",
  "atk-s0517a:2062_7": "vutte “dinnā no bhagavatā paṭiññā”ti ñatvā ativiya tuṭṭhā dasabalaṃ vanditvā nikkhantā",
  "atk-s0517a:2062_8": "antarāmagge yojane yojane bhagavato nivāsatthaṃ vihāraṃ kārentā anupubbena kosambiṃ",
  "atk-s0517a:2062_9": "patvā attano attano ārāme mahantaṃ dhanapariccāgaṃ katvā bhagavato vihāre kārāpayiṃsu.",
  "atk-s0517a:2062_10": "Tattha ghositaseṭṭhinā kārito ghositārāmo nāma ahosi, kukkuṭaseṭṭhinā kārito kukkuṭārāmo",
  "atk-s0517a:2062_11": "nāma, pāvārikaseṭṭhinā ambavane kārito pāvārikambavanaṃ nāma. Taṃ sandhāya vuttaṃ",
  "atk-s0517a:2062_12": "“ghositaseṭṭhinā kārite ārāme”ti.",
  "atk-s0517a:2063_0": "Āvuso bhikkhavoti ettha buddhā bhagavanto sāvake ālapantā “bhikkhavo”ti ālapanti.",
  "atk-s0517a:2063_1": "Sāvakā pana “buddhehi sadisā mā homā”ti “āvuso”ti paṭhamaṃ vatvā pacchā “bhikkhavo”ti",
  "atk-s0517a:2063_2": "vadanti. Buddhehi ca ālapite bhikkhusaṅgho “bhadante”ti paṭivacanaṃ deti, sāvakehi ālapite “āvuso”ti.",
  "atk-s0517a:2064_0": "Yo hi kocīti aniyamavacanaṃ. Etena tādisānaṃ sabbabhikkhūnaṃ pariyādānaṃ. Mama santiketi",
  "atk-s0517a:2064_1": "mama samīpe. Arahattappattanti attanā arahattassa pattaṃ. Napuṃsake bhāve siddhavacanaṃ.",
  "atk-s0517a:2064_2": "Arahattaṃ pattanti vā padacchedo, attanā pattaṃ arahattanti attho. Arahattappattaṃ",
  "atk-s0517a:2064_3": "attānanti vā pāṭhaseso. Catūhi maggehīti upari vuccamānehi catūhi paṭipadāmaggehi,",
  "atk-s0517a:2064_4": "na ariyamaggehi. “Catūhi maggehī”ti visuñca vuttattā kassaci arahato paṭhamassa ariyamaggassa",
  "atk-s0517a:2064_5": "dhammuddhaccapubbaṅgamo maggo, ekassa ariyamaggassa samathapubbaṅgamo, ekassa vipassanāpubbaṅgamo,",
  "atk-s0517a:2064_6": "ekassa yuganaddhapubbaṅgamoti evaṃ cattāropi paṭipadā maggā hontīti veditabbaṃ. Etesaṃ",
  "atk-s0517a:2064_7": "vā aññatarenāti etesaṃ catunnaṃ paṭipadānaṃ maggānaṃ ekena vā, paṭipadāmaggena arahattappattaṃ",
  "atk-s0517a:2064_8": "byākarotīti attho. Sukkhavipassakassa hi arahato dhammuddhaccapubbaṅgamaṃ sotāpattimaggaṃ",
  "atk-s0517a:2064_9": "patvā sesamaggattayampi suddhavipassanāhiyeva pattassa arahattappatti dhammuddhaccapubbaṅgamamaggā",
  "atk-s0517a:2064_10": "hoti. Dhammuddhaccaviggahaṃ patvā vā appatvā vā samathapubbaṅgamādīnaṃ tiṇṇaṃ paṭipadānaṃ",
  "atk-s0517a:2064_11": "maggānaṃ ekekassa vasena pattacatumaggassa arahato arahattappatti itaraekekamaggapubbaṅgamā",
  "atk-s0517a:2064_12": "hoti. Tasmā āha – “etesaṃ vā aññatarenā”ti.",
  "atk-s0517a:2065_0": "Samathapubbaṅgamaṃ vipassanaṃ bhāvetīti samathaṃ pubbaṅgamaṃ purecārikaṃ katvā vipassanaṃ",
  "atk-s0517a:2065_1": "bhāveti, paṭhamaṃ samādhiṃ uppādetvā pacchā vipassanaṃ bhāvetīti attho. Maggo sañjāyatīti",
  "atk-s0517a:2065_2": "paṭhamo lokuttaramaggo nibbattati. So taṃ maggantiādīsu ekacittakkhaṇikassa maggassa",
  "atk-s0517a:2065_3": "āsevanādīni nāma natthi, dutiyamaggādayo pana uppādento tameva maggaṃ “āsevati bhāveti",
  "atk-s0517a:2065_4": "bahulīkarotī”ti vuccati. Saññojanāni pahīyanti, anusayā byantīhontīti yāva arahattamaggā",
  "atk-s0517a:2065_5": "kamena sabbe saññojanā pahīyanti, anusayā byantīhonti. Anusayā byantīhontīti ca puna",
  "atk-s0517a:2065_6": "anuppattiyā vigatantā hontīti attho.",
  "atk-s0517a:2066_0": "Puna caparanti puna ca aparaṃ kāraṇaṃ. Vipassanāpubbaṅgamaṃ samathaṃ bhāvetīti vipassanaṃ",
  "atk-s0517a:2066_1": "pubbaṅgamaṃ purecārikaṃ katvā samathaṃ bhāveti, paṭhamaṃ vipassanaṃ uppādetvā pacchā",
  "atk-s0517a:2066_2": "samādhiṃ bhāvetīti attho. Yuganaddhaṃ bhāvetīti yuganaddhaṃ katvā bhāveti. Ettha",
  "atk-s0517a:2066_3": "teneva cittena samāpattiṃ samāpajjitvā teneva saṅkhāre sammasituṃ na sakkā. Ayaṃ",
  "atk-s0517a:2066_4": "pana yāvatā samāpattiyo samāpajjati, tāvatā saṅkhāre sammasati. Yāvatā saṅkhāre sammasati,",
  "atk-s0517a:2066_5": "tāvatā samāpattiyo samāpajjati. Kathaṃ? Paṭhamajjhānaṃ samāpajjati, tato vuṭṭhāya",
  "atk-s0517a:2066_6": "saṅkhāre sammasati. Saṅkhāre sammasitvā dutiyajjhānaṃ samāpajjati, tato vuṭṭhāya",
  "atk-s0517a:2066_7": "saṅkhāre sammasati. Saṅkhāre sammasitvā tatiyajjhānaṃ…pe… nevasaññānāsaññāyatanasamāpattiṃ",
  "atk-s0517a:2066_8": "samāpajjati, tato vuṭṭhāya saṅkhāre sammasati. Evaṃ samathavipassanaṃ yuganaddhaṃ bhāveti nāma.",
  "atk-s0517a:2067_0": "Dhammuddhaccaviggahitaṃ mānasaṃ hotīti ettha mandapaññānaṃ vipassakānaṃ upakkilesavatthuttā",
  "atk-s0517a:2067_1": "vipassanupakkilesasaññitesu obhāsādīsu dasasu dhammesu bhantatāvasena uddhaccasahagatacittuppattiyā",
  "atk-s0517a:2067_2": "vikkhepasaṅkhātaṃ uddhaccaṃ dhammuddhaccaṃ, tena dhammuddhaccena viggahitaṃ virūpaggahitaṃ",
  "atk-s0517a:2067_3": "virodhamāpāditaṃ mānasaṃ cittaṃ dhammuddhaccaviggahitaṃ mānasaṃ hoti, tena vā dhammuddhaccena",
  "atk-s0517a:2067_4": "kāraṇabhūtena tammūlakataṇhāmānadiṭṭhuppattiyā viggahitaṃ mānasaṃ hoti. Dhammuddhaccaviggahitamānasanti",
  "atk-s0517a:2067_5": "vā pāṭho. Hoti so āvuso samayoti iminā maggāmaggavavatthānena taṃ dhammuddhaccaṃ",
  "atk-s0517a:2067_6": "paṭibāhitvā puna vipassanāvīthiṃ paṭipannakālaṃ dasseti. Yaṃ taṃ cittanti yasmiṃ",
  "atk-s0517a:2067_7": "samaye taṃ vipassanāvīthiṃ okkamitvā pavattaṃ cittaṃ. Ajjhattameva santiṭṭhatīti",
  "atk-s0517a:2067_8": "vipassanāvīthiṃ paccotaritvā tasmiṃ samaye gocarajjhattasaṅkhāte ārammaṇe santiṭṭhati",
  "atk-s0517a:2067_9": "patiṭṭhāti. Sannisīdatīti tattheva pavattivasena sammā nisīdati. Ekodi hotīti ekaggaṃ",
  "atk-s0517a:2067_10": "hoti. Samādhiyatīti sammā ādhiyati suṭṭhu ṭhitaṃ hotīti.",
  "atk-s0517a:2068": "Ayaṃ suttantavaṇṇanā.",
  "atk-s0517a:2069": "1. Suttantaniddesavaṇṇanā",
  "atk-s0517a:2070_0": "2. Tassa suttantassa niddesakathāya tattha jāte dhammeti tasmiṃ samādhismiṃ jāte",
  "atk-s0517a:2070_1": "cittacetasike dhamme. Aniccato anupassanaṭṭhenātiādinā vipassanāya bhedaṃ dasseti.",
  "atk-s0517a:2070_2": "Sammādiṭṭhi maggoti sammādiṭṭhisaṅkhāto maggo. Aṭṭhasu maggaṅgesu ekekopi hi maggoti",
  "atk-s0517a:2070_3": "vuccati.Āsevatīti sotāpattimaggavasena. Bhāvetīti sakadāgāmimagguppādanena. Bahulīkarotīti",
  "atk-s0517a:2070_4": "anāgāmiarahattamagguppādanena. Imesaṃ tiṇṇaṃ avatthābhedepi sati āvajjanādīnaṃ sādhāraṇattā",
  "atk-s0517a:2070_5": "sadisameva vissajjanaṃ kataṃ.",
  "atk-s0517a:2071_0": "3. Ālokasaññāpaṭinissaggānupassanānaṃ antarāpeyyāle avikkhepādīni ca jhāna samāpattikasiṇānussatiasubhā",
  "atk-s0517a:2071_1": "ca dīghaṃ assāsādīni ca ānantarikasamādhiñāṇaniddese niddiṭṭhattā saṅkhittāni. Tattha",
  "atk-s0517a:2071_2": "ca avikkhepavasenāti pubbabhāgāvikkhepavasena gahetabbaṃ. Aniccānupassī assāsavasenātiādike",
  "atk-s0517a:2071_3": "suddhavipassanāvasena vuttacatukke pana taruṇavipassanākāle vipassanāsampayuttasamādhipubbaṅgamā",
  "atk-s0517a:2071_4": "balavavipassanā veditabbā.",
  "atk-s0517a:2072_0": "4. Vipassanāpubbaṅgamavāre paṭhamaṃ aniccatotiādinā ārammaṇaṃ aniyametvā vipassanā",
  "atk-s0517a:2072_1": "vuttā, pacchā rūpaṃ aniccatotiādinā ārammaṇaṃ niyametvā vuttā. Tattha jātānanti tassā",
  "atk-s0517a:2072_2": "vipassanāya jātānaṃ cittacetasikānaṃ dhammānaṃ. Vosaggārammaṇatāti ettha vosaggo",
  "atk-s0517a:2072_3": "nibbānaṃ. Nibbānañhi saṅkhatavosaggato pariccāgato “vosaggo”ti vutto. Vipassanā ca",
  "atk-s0517a:2072_4": "taṃsampayuttadhammā ca nibbānaninnatāya ajjhāsayavasena nibbāne patiṭṭhitattā nibbānapatiṭṭhā",
  "atk-s0517a:2072_5": "nibbānārammaṇā. Patiṭṭhāpi hi ālambīyatīti ārammaṇaṃ nāma hoti, nibbāne patiṭṭhaṭṭheneva",
  "atk-s0517a:2072_6": "nibbānārammaṇā. Aññattha pāḷiyampi hi patiṭṭhā “ārammaṇa”nti vuccanti. Yathāha –",
  "atk-s0517a:2072_7": "“seyyathāpi, āvuso, naḷāgāraṃ vā tiṇāgāraṃ vā sukkhaṃ koḷāpaṃ terovassikaṃ puratthimāya",
  "atk-s0517a:2072_8": "cepi disāya puriso ādittāya tiṇukkāya upasaṅkameyya, labhetha aggi otāraṃ, labhetha",
  "atk-s0517a:2072_9": "aggi ārammaṇa”ntiādi. Tasmā tattha jātānaṃ dhammānaṃ vosaggārammaṇatāya nibbānapatiṭṭhābhāvena",
  "atk-s0517a:2072_10": "hetubhūtena uppādito yo cittassa ekaggatāsaṅkhāto upacārappanābhedo avikkhepo, so",
  "atk-s0517a:2072_11": "samādhīti vipassanāto pacchā uppādito nibbedhabhāgiyo samādhi niddiṭṭho hoti. Tasmāyeva",
  "atk-s0517a:2072_12": "hi iti paṭhamaṃ vipassanā, pacchā samathoti vuttaṃ.",
  "atk-s0517a:2073_0": "5. Yuganaddhaniddese yasmā heṭṭhā suttantavaṇṇanāyaṃ vutto yuganaddhakkamo purimadvayaniddesanayeneva",
  "atk-s0517a:2073_1": "pākaṭo, maggakkhaṇe yuganaddhakkamo pana na pākaṭo, tasmā pubbabhāge anekantikaṃ",
  "atk-s0517a:2073_2": "yuganaddhabhāvanaṃ avatvā maggakkhaṇe ekantena labbhamānayuganaddhabhāvanameva dassento",
  "atk-s0517a:2073_3": "soḷasahi ākārehītiādimāha. Tattha ārammaṇaṭṭhenātiādīsu sattarasasu ākāresu ante",
  "atk-s0517a:2073_4": "uddiṭṭhaṃ yuganaddhaṃ mūlapadena ekaṭṭhattā taṃ vippahāya sesānaṃ vasena “soḷasahī”ti",
  "atk-s0517a:2073_5": "vuttaṃ. Ārammaṇaṭṭhenāti ālambanaṭṭhena, ārammaṇavasenāti attho. Evaṃ sesesupi. Gocaraṭṭhenāti",
  "atk-s0517a:2073_6": "ārammaṇaṭṭhepi sati nissayitabbaṭṭhānaṭṭhena. Pahānaṭṭhenāti pajahanaṭṭhena. Pariccāgaṭṭhenāti",
  "atk-s0517a:2073_7": "pahānepi sati puna anādiyanena pariccāgaṭṭhena. Vuṭṭhānaṭṭhenāti uggamanaṭṭhena.",
  "atk-s0517a:2073_8": "Vivaṭṭanaṭṭhenāti uggamanepi sati apunarāvaṭṭanena nivattanaṭṭhena. Santaṭṭhenāti",
  "atk-s0517a:2073_9": "nibbutaṭṭhena. Paṇītaṭṭhenāti nibbutaṭṭhepi sati uttamaṭṭhena, atappakaṭṭhena vā.",
  "atk-s0517a:2073_10": "Vimuttaṭṭhenāti bandhanāpagataṭṭhena. Anāsavaṭṭhenāti bandhanamokkhepi sati ārammaṇaṃ",
  "atk-s0517a:2073_11": "katvā pavattamānāsavavirahitaṭṭhena. Taraṇaṭṭhenāti anosīditvā pilavanaṭṭhena, atikkamanaṭṭhena",
  "atk-s0517a:2073_12": "vā. Animittaṭṭhenāti saṅkhāranimittavirahitaṭṭhena. Appaṇihitaṭṭhenāti paṇidhivirahitaṭṭhena.",
  "atk-s0517a:2073_13": "Suññataṭṭhenāti abhinivesavirahitaṭṭhena. Ekarasaṭṭhenāti ekakiccaṭṭhena. Anativattanaṭṭhenāti",
  "atk-s0517a:2073_14": "aññamaññaṃ anatikkamanaṭṭhena. Yuganaddhaṭṭhenāti yugalakaṭṭhena.",
  "atk-s0517a:2074_0": "Uddhaccaṃ pajahato, avijjaṃ pajahatoti yogino tassa tassa paṭipakkhappahānavasena",
  "atk-s0517a:2074_1": "vuttaṃ. Nirodho cettha nibbānameva. Aññamaññaṃ nātivattantīti samatho ce vipassanaṃ",
  "atk-s0517a:2074_2": "ativatteyya, līnapakkhikattā samathassa cittaṃ kosajjāya saṃvatteyya. Vipassanā ce",
  "atk-s0517a:2074_3": "samathaṃ ativatteyya, uddhaccapakkhikattā vipassanāya cittaṃ uddhaccāya saṃvatteyya.",
  "atk-s0517a:2074_4": "Tasmā samatho ca vipassanaṃ anativattamāno kosajjapātaṃ na karoti, vipassanā samathaṃ",
  "atk-s0517a:2074_5": "anativattamānā uddhaccapātaṃ na karoti. Samatho samaṃ pavattamāno vipassanaṃ uddhaccapātato",
  "atk-s0517a:2074_6": "rakkhati, vipassanā samaṃ pavattamānā samathaṃ kosajjapātato rakkhati. Evamime ubho",
  "atk-s0517a:2074_7": "aññamaññaṃ anativattanakiccena ekakiccā, samā hutvā pavattamānena aññamaññaṃ anativattamānā",
  "atk-s0517a:2074_8": "atthasiddhikarā honti. Tesaṃ maggakkhaṇe yuganaddhattaṃ vuṭṭhānagāminivipassanākkhaṇe",
  "atk-s0517a:2074_9": "yuganaddhattāyeva hoti. Pahānapariccāgavuṭṭhānavivaṭṭanakaraṇānaṃ maggakiccavasena",
  "atk-s0517a:2074_10": "vuttattā sakalassa maggakiccassa dassanatthaṃ uddhaccasahagatakilesā ca khandhā ca",
  "atk-s0517a:2074_11": "avijjāsahagatakilesā ca khandhā ca niddiṭṭhā. Sesānaṃ na tathā vuttattā paṭipakkhadhammamattadassanavasena",
  "atk-s0517a:2074_12": "uddhaccāvijjā eva niddiṭṭhā. Vivaṭṭatoti nivattantassa.",
  "atk-s0517a:2075_0": "Samādhi kāmāsavā vimutto hotīti samādhissa kāmacchandapaṭipakkhattā vuttaṃ. Rāgavirāgāti",
  "atk-s0517a:2075_1": "rāgassa virāgo samatikkamo etissā atthīti rāgavirāgā, “rāgavirāgato”ti nissakkavacanaṃ",
  "atk-s0517a:2075_2": "vā. Tathā avijjāvirāgā. Cetovimuttīti maggasampayutto samādhi. Paññāvimuttīti maggasampayuttā",
  "atk-s0517a:2075_3": "paññā. Taratoti tarantassa. Sabbapaṇidhīhīti rāgadosamohapaṇidhīhi, sabbapatthanāhi",
  "atk-s0517a:2075_4": "vā. Evaṃ cuddasa ākāre vissajjitvā ekarasaṭṭhañca anativattanaṭṭhañca avibhajitvāva",
  "atk-s0517a:2075_5": "imehi soḷasahi ākārehīti āha. Kasmā? Tesaṃ cuddasannaṃ ākārānaṃ ekekassa avasāne",
  "atk-s0517a:2075_6": "“ekarasā honti, yuganaddhā honti, aññamaññaṃ nātivattantī”ti niddiṭṭhattā te dvepi",
  "atk-s0517a:2075_7": "ākārā niddiṭṭhāva honti. Tasmā “soḷasahī”ti āha. Yuganaddhaṭṭho pana uddesepi na bhaṇitoyevāti.",
  "atk-s0517a:2076": "2. Dhammuddhaccavāraniddesavaṇṇanā",
  "atk-s0517a:2077_0": "6. Dhammuddhaccavāre aniccato manasikaroto obhāso uppajjatīti udayabbayānupassanāya",
  "atk-s0517a:2077_1": "ṭhitassa tīhi anupassanāhi punappunaṃ saṅkhāre vipassantassa vipassantassa vipassanāñāṇesu",
  "atk-s0517a:2077_2": "paripākagatesu tadaṅgavasena kilesappahānena parisuddhacittassa aniccato vā dukkhato",
  "atk-s0517a:2077_3": "vā anattato vā manasikārakkhaṇe vipassanāñāṇānubhāvena pakatiyāva obhāso uppajjatīti",
  "atk-s0517a:2077_4": "paṭhamaṃ tāva aniccato manasikaroto obhāso kathito. Akusalo vipassako tasmiṃ obhāse",
  "atk-s0517a:2077_5": "uppanne “na ca vata me ito pubbe evarūpo obhāso uppannapubbo, addhā maggaṃ pattomhi,",
  "atk-s0517a:2077_6": "phalaṃ pattomhī”ti amaggaṃyeva “maggo”ti, aphalameva “phala”nti gaṇhāti. Tassa amaggaṃ",
  "atk-s0517a:2077_7": "“maggo”ti, aphalaṃ “phala”nti gaṇhato vipassanāvīthi ukkantā hoti. So attano vipassanāvīthiṃ",
  "atk-s0517a:2077_8": "vissajjetvā vikkhepamāpanno vā obhāsameva taṇhādiṭṭhimaññanāhi maññamāno vā nisīdati.",
  "atk-s0517a:2077_9": "So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati,",
  "atk-s0517a:2077_10": "kassaci antogabbhaṃ, kassaci bahigabbhampi, kassaci sakalavihāraṃ, gāvutaṃ aḍḍhayojanaṃ",
  "atk-s0517a:2077_11": "yojanaṃ dviyojanaṃ…pe… kassaci pathavitalato yāva akaniṭṭhabrahmalokā ekālokaṃ kurumāno.",
  "atk-s0517a:2077_12": "Bhagavato pana dasasahassilokadhātuṃ obhāsento udapādi. Ayañhi obhāso caturaṅgasamannāgatepi",
  "atk-s0517a:2077_13": "andhakāre taṃ taṃ ṭhānaṃ obhāsento uppajjati.",
  "atk-s0517a:2078_0": "Obhāso dhammoti obhāsaṃ āvajjatīti ayaṃ obhāso maggadhammo phaladhammoti vā taṃ taṃ",
  "atk-s0517a:2078_1": "obhāsaṃ manasi karoti. Tato vikkhepo uddhaccanti tato obhāsato dhammoti āvajjanakaraṇato",
  "atk-s0517a:2078_2": "vā yo uppajjati vikkhepo, so uddhaccaṃ nāmāti attho. Tena uddhaccena viggahitamānasoti",
  "atk-s0517a:2078_3": "tena evaṃ uppajjamānena uddhaccena virodhitacitto, tena vā uddhaccena kāraṇabhūtena",
  "atk-s0517a:2078_4": "tammūlakakilesuppattiyā virodhitacitto vipassako vipassanāvīthiṃ okkamitvā vikkhepaṃ",
  "atk-s0517a:2078_5": "vā tammūlakakilesesu vā ṭhitattā aniccato dukkhato anattato upaṭṭhānāni yathābhūtaṃ",
  "atk-s0517a:2078_6": "nappajānāti. “Tena vuccati dhammuddhaccaviggahitamānaso”ti evaṃ iti-saddo yojetabbo.",
  "atk-s0517a:2078_7": "Hoti so samayoti evaṃ assādavasena upakkiliṭṭhacittassāpi yogino sace upaparikkhā",
  "atk-s0517a:2078_8": "uppajjati, so evaṃ pajānāti – “vipassanā nāma saṅkhārārammaṇā, maggaphalāni nibbānārammaṇāni,",
  "atk-s0517a:2078_9": "imāni ca cittāni saṅkhārārammaṇāni, tasmā nāyamobhāso maggo, udayabbayānupassanāyeva",
  "atk-s0517a:2078_10": "nibbānassa lokiko maggo”ti maggāmaggaṃ vavatthapetvā taṃ vikkhepaṃ parivajjayitvā",
  "atk-s0517a:2078_11": "udayabbayānupassanāya ṭhatvā sādhukaṃ saṅkhāre aniccato dukkhato anattato vipassati.",
  "atk-s0517a:2078_12": "Evaṃ upaparikkhantassa so samayo hoti. Evaṃ apassanto pana “maggaphalappattomhī”ti adhimāniko hoti.",
  "atk-s0517a:2079_0": "Yaṃ taṃ cittanti yaṃ taṃ vipassanācittaṃ. Ajjhattamevāti aniccānupassanāya ārammaṇe",
  "atk-s0517a:2079_1": "gocarajjhatteyeva. Ñāṇaṃ uppajjatīti tasseva yogāvacarassa rūpārūpadhamme tulayantassa",
  "atk-s0517a:2079_2": "tīrayantassa vissaṭṭhaindavajiramiva avihatavegaṃ tikhiṇaṃ sūramativisadaṃ vipassanāñāṇaṃ",
  "atk-s0517a:2079_3": "uppajjati. Pīti uppajjatīti tasseva tasmiṃ samaye khuddikā pīti, khaṇikā pīti, okkantikā",
  "atk-s0517a:2079_4": "pīti, ubbegā pīti, pharaṇā pītīti ayaṃ pañcavidhā vipassanāsampayuttā pīti sakalasarīraṃ",
  "atk-s0517a:2079_5": "pūrayamānā uppajjati. Passaddhi uppajjatīti tasseva tasmiṃ samaye kāyacittānaṃ neva",
  "atk-s0517a:2079_6": "daratho, na gāravatā, na kakkhaḷatā, na akammaññatā, na gelaññatā, na vaṅkatā hoti.",
  "atk-s0517a:2079_7": "Atha kho panassa kāyacittāni passaddhāni lahūni mudūni kammaññāni paguṇāni suvisadāni",
  "atk-s0517a:2079_8": "ujukāniyeva honti. So imehi passaddhādīhi anuggahitakāyacitto tasmiṃ samaye amānusiṃ",
  "atk-s0517a:2079_9": "nāma ratiṃ anubhavati. Yaṃ sandhāya vuttaṃ –",
  "atk-s0517a:2080": "“Suññāgāraṃ paviṭṭhassa, santacittassa bhikkhuno;",
  "atk-s0517a:2081": "Amānusī ratī hoti, sammā dhammaṃ vipassato.",
  "atk-s0517a:2082": "“Yato yato sammasati, khandhānaṃ udayabbayaṃ;",
  "atk-s0517a:2083": "Labhatī pītipāmojjaṃ, amataṃ taṃ vijānata”nti. –",
  "atk-s0517a:2084_0": "Evamassa imaṃ amānusiṃ ratiṃ sādhayamānā lahutādīhi sahitā vipassanāsampayuttā kāyacittapassaddhi",
  "atk-s0517a:2084_1": "uppajjati. Sukhaṃ uppajjatīti tasseva tasmiṃ samaye sakalasarīraṃ abhisandayamānaṃ",
  "atk-s0517a:2084_2": "vipassanāsampayuttaṃ sukhaṃ uppajjati. Adhimokkho uppajjatīti tasseva tasmiṃ samaye",
  "atk-s0517a:2084_3": "cittacetasikānaṃ atisayapasādabhūtā vipassanāsampayuttā saddhā uppajjati. Paggaho",
  "atk-s0517a:2084_4": "uppajjatīti tasseva tasmiṃ samaye asithilamanaccāraddhaṃ supaggahitaṃ vipassanāsampayuttaṃ",
  "atk-s0517a:2084_5": "vīriyaṃ uppajjati. Upaṭṭhānaṃ uppajjatīti tasseva tasmiṃ samaye sūpaṭṭhitā suppatiṭṭhitā",
  "atk-s0517a:2084_6": "nikhātā acalā pabbatarājasadisā vipassanāsampayuttā sati uppajjati. So yaṃ yaṃ ṭhānaṃ",
  "atk-s0517a:2084_7": "āvajjati samannāharati manasi karoti paccavekkhati, taṃ taṃ ṭhānamassa okkantitvā",
  "atk-s0517a:2084_8": "pakkhanditvā dibbacakkhuno paraloko viya satiyā upaṭṭhāti.",
  "atk-s0517a:2085_0": "Upekkhāti vipassanupekkhā ceva āvajjanupekkhā ca. Tasmiñhi samaye sabbasaṅkhāresu",
  "atk-s0517a:2085_1": "majjhattabhūtā vipassanupekkhāpi balavatī uppajjati, manodvāre āvajjanupekkhāpi.",
  "atk-s0517a:2085_2": "Sā hissa taṃ taṃ ṭhānaṃ āvajjantassa vissaṭṭhaindavajiramiva pattapuṭe pakkhandatattanārāco",
  "atk-s0517a:2085_3": "viya ca sūrā tikhiṇā hutvā vahati. Evañhi visuddhimagge vuttaṃ. Vipassanupekkhāti",
  "atk-s0517a:2085_4": "cettha “vipassanāsampayuttā tatramajjhattupekkhā”ti ācariyā vadanti. Vipassanāñāṇe",
  "atk-s0517a:2085_5": "hi gayhamāne “ñāṇaṃ uppajjatī”ti vipassanāñāṇassa āgatattā punaruttidoso hoti. Tatiyajjhānavaṇṇanāyañca",
  "atk-s0517a:2085_6": "“saṅkhārupekkhāvipassanupekkhānampi atthato ekībhāvo. Paññā eva hi sā, kiccavasena",
  "atk-s0517a:2085_7": "dvidhā bhinnā”ti vuttaṃ. Tasmā vipassanāsampayuttāya tatramajjhattupekkhāya vuccamānāya",
  "atk-s0517a:2085_8": "punaruttidoso ca na hoti, tatiyajjhānavaṇṇanāya ca sameti. Yasmā ca pañcasu indriyesu",
  "atk-s0517a:2085_9": "“ñāṇaṃ adhimokkho paggaho upaṭṭhāna”nti paññindriyasaddhindriyavīriyindriyasatindriyāni",
  "atk-s0517a:2085_10": "niddiṭṭhāni, samādhindriyaṃ pana aniddiṭṭhaṃ hoti, yuganaddhavasenāpi ca samādhindriyaṃ",
  "atk-s0517a:2085_11": "niddisitabbameva hoti, tasmā samappavatto samādhi puna samādhāne byāpārappahānakaraṇena",
  "atk-s0517a:2085_12": "“upekkhā”ti vuttoti veditabbaṃ.",
  "atk-s0517a:2086_0": "Nikanti uppajjatīti evaṃ obhāsādipaṭimaṇḍitāya vipassanāya ālayaṃ kurumānā sukhumā",
  "atk-s0517a:2086_1": "santākārā nikanti uppajjati, yā kilesoti pariggahetumpi na sakkā hoti. Yathā ca obhāse,",
  "atk-s0517a:2086_2": "evaṃ etesupi aññatarasmiṃ uppanne yogāvacaro “na ca vata me ito pubbe evarūpaṃ ñāṇaṃ",
  "atk-s0517a:2086_3": "uppannapubbaṃ, evarūpā pīti passaddhi sukhaṃ adhimokkho paggaho upaṭṭhānaṃ upekkhā",
  "atk-s0517a:2086_4": "nikanti uppannapubbā, addhā maggaṃ pattomhi, phalaṃ pattomhī”ti amaggameva “maggo”ti,",
  "atk-s0517a:2086_5": "aphalameva “phala”nti gaṇhāti. Tassa amaggaṃ “maggo”ti, aphalañca “phala”nti gaṇhato",
  "atk-s0517a:2086_6": "vipassanāvīthi ukkantā hoti. So attano mūlakammaṭṭhānaṃ vissajjetvā nikantimeva assādento",
  "atk-s0517a:2086_7": "nisīdati. Ettha ca obhāsādayo upakkilesavatthutāya upakkilesāti vuttā, na akusalattā.",
  "atk-s0517a:2086_8": "Nikanti pana upakkileso ceva upakkilesavatthu ca. Vatthuvaseneva cete dasa, gāhavasena",
  "atk-s0517a:2086_9": "pana samatiṃsa honti. Kathaṃ? “Mama obhāso uppanno”ti gaṇhato hi diṭṭhiggāho hoti,",
  "atk-s0517a:2086_10": "“manāpo vata obhāso uppanno”ti gaṇhato mānaggāho, obhāsaṃ assādayato taṇhāggāho.",
  "atk-s0517a:2086_11": "Iti obhāse diṭṭhimānataṇhāvasena tayo gāhā. Tathā sesesupīti evaṃ gāhavasena samatiṃsa",
  "atk-s0517a:2086_12": "upakkilesā honti. Dukkhato manasikaroto, anattato manasikarototi vāresupi imināva",
  "atk-s0517a:2086_13": "nayena attho veditabbo. Ekekaanupassanāvasena hettha ekekassa vipassanupakkilesuppatti",
  "atk-s0517a:2086_14": "veditabbā, na ekasseva.",
  "atk-s0517a:2087_0": "Tīsu anupassanāsu. Evaṃ abhedato vipassanāvasena upakkilese dassetvā puna bhedavasena",
  "atk-s0517a:2087_1": "dassento rūpaṃ aniccato manasikarototiādimāha. Tattha jarāmaraṇaṃ aniccato upaṭṭhānanti",
  "atk-s0517a:2087_2": "jarāmaraṇassa aniccato upaṭṭhānaṃ.",
  "atk-s0517a:2088_0": "7. Yasmā pubbe vuttānaṃ samatiṃsāya upakkilesānaṃ vasena akusalo abyatto yogāvacaro",
  "atk-s0517a:2088_1": "obhāsādīsu vikampati, obhāsādīsu ekekaṃ “etaṃ mama, esohamasmi, eso me attā”ti samanupassati,",
  "atk-s0517a:2088_2": "tasmā tamatthaṃ dassento obhāse ceva ñāṇe cātiādigāthādvayamāha. Tattha vikampatīti",
  "atk-s0517a:2088_3": "obhāsādike ārammaṇe nānākilesavasena vividhā kampati vedhati. Yehi cittaṃ pavedhatīti",
  "atk-s0517a:2088_4": "yehi passaddhisukhehi cittaṃ nānākilesavasena nānappakārena vedhati kampati. Tasmā",
  "atk-s0517a:2088_5": "passaddhiyā sukhe ceva yogāvacaro vikampatīti sambandho veditabbo. Upekkhāvajjanāya",
  "atk-s0517a:2088_6": "cevāti upekkhāsaṅkhātāya āvajjanāya ceva vikampati, āvajjanupekkhāya ceva vikampatīti",
  "atk-s0517a:2088_7": "attho. Visuddhimagge pana “upekkhāvajjanāyañcā”ti vuttaṃ. Upekkhāya cāti heṭṭhā vuttappakārāya",
  "atk-s0517a:2088_8": "upekkhāya ca vikampati, nikantiyā ca vikampatīti attho. Ettha ca dvinnaṃ upekkhānaṃ",
  "atk-s0517a:2088_9": "niddiṭṭhattā heṭṭhā “upekkhā uppajjatī”ti vuttaṭṭhāne ca ubhayathā attho vutto. Aniccānupassanādīsu",
  "atk-s0517a:2088_10": "ca ekekissāyeva āvajjanupekkhāya sabbhāvato ekekāyeva anupassanā aniccaṃ aniccaṃ,",
  "atk-s0517a:2088_11": "dukkhaṃ dukkhaṃ, anattā anattāti punappunaṃ bhāvīyatīti vuttaṃ hoti. Yasmā pana kusalo",
  "atk-s0517a:2088_12": "paṇḍito byatto buddhisampanno yogāvacaro obhāsādīsu uppannesu “ayaṃ kho me obhāso",
  "atk-s0517a:2088_13": "uppanno, so kho panāyaṃ anicco saṅkhato paṭiccasamuppanno khayadhammo vayadhammo",
  "atk-s0517a:2088_14": "virāgadhammo nirodhadhammo”ti iti vā naṃ paññāya paricchindati upaparikkhati. Atha",
  "atk-s0517a:2088_15": "vā panassa evaṃ hoti – sace obhāso attā bhaveyya, “attā”ti gahetuṃ vaṭṭeyya. Anattāva",
  "atk-s0517a:2088_16": "panāyaṃ “attā”ti gahito. Tasmāyaṃ avasavattanaṭṭhena anattāti passanto diṭṭhiṃ ugghāṭeti.",
  "atk-s0517a:2088_17": "Sace obhāso nicco bhaveyya, “nicco”ti gahetuṃ vaṭṭeyya. Aniccova panāyaṃ “nicco”ti",
  "atk-s0517a:2088_18": "gahito. Tasmāyaṃ hutvā abhāvaṭṭhena aniccoti passanto mānaṃ samugghāṭeti. Sace obhāso",
  "atk-s0517a:2088_19": "sukho bhaveyya, “sukho”ti gahetuṃ vaṭṭeyya. Dukkhova panāyaṃ “sukho”ti gahito. Tasmāyaṃ",
  "atk-s0517a:2088_20": "uppādavayapaṭipīḷanaṭṭhena dukkhoti passanto nikantiṃ pariyādiyati. Yathā ca obhāse, evaṃ sesesupi.",
  "atk-s0517a:2089_0": "Evaṃ upaparikkhitvā obhāsaṃ “netaṃ mama, nesohamasmi, na meso attā”ti samanupassati.",
  "atk-s0517a:2089_1": "Ñāṇaṃ…pe… nikantiṃ “netaṃ mama, nesohamasmi, na meso attā”ti samanupassati. Evaṃ",
  "atk-s0517a:2089_2": "samanupassanto obhāsādīsu na kampati na vedhati. Tasmā tamatthaṃ dassento imāni dasa",
  "atk-s0517a:2089_3": "ṭhānānīti gāthamāha. Tattha dasa ṭhānānīti obhāsādīni. Paññā yassa pariccitāti yassa",
  "atk-s0517a:2089_4": "upakkilesavimuttāya paññāya paricitāni punappunaṃ phuṭṭhāni paribhāvitāni. Dhammuddhaccakusalo",
  "atk-s0517a:2089_5": "hotīti so paññāya paricitadasaṭṭhāno yogāvacaro pubbe vuttappakārassa dhammuddhaccassa",
  "atk-s0517a:2089_6": "yathāsabhāvapaṭivedhena cheko hoti. Na ca sammoha gacchatīti dhammuddhaccakusalattāyeva",
  "atk-s0517a:2089_7": "taṇhāmānadiṭṭhugghāṭavasena sammohañca na gacchati.",
  "atk-s0517a:2090_0": "Idāni pubbe vuttameva vidhiṃ aparena pariyāyena vibhāvetvā dassento vikkhipati ceva",
  "atk-s0517a:2090_1": "kilissati cātiādigāthamāha. Tattha mandapañño yogāvacaro obhāsādīsu vikkhepañca avasesakilesuppattiñca",
  "atk-s0517a:2090_2": "pāpuṇāti. Majjhimapañño vikkhepameva pāpuṇāti, nāvasesakilesuppattiṃ, so adhimāniko",
  "atk-s0517a:2090_3": "hoti. Tikkhapañño vikkhepaṃ pāpuṇitvāpi taṃ adhimānaṃ pahāya vipassanaṃ ārabhati.",
  "atk-s0517a:2090_4": "Atitikkhapañño na vikkhepaṃ pāpuṇāti, na cāvasesakilesuppattiṃ. Vikkhippati cevāti",
  "atk-s0517a:2090_5": "tesu mandapañño dhammuddhaccasaṅkhātaṃ vikkhepañceva pāpuṇīyati. Kilissati cāti taṇhāmānadiṭṭhikilesehi",
  "atk-s0517a:2090_6": "kilesīyati ca, upatāpīyati vibādhīyatīti attho. Cavati cittabhāvanāti tassa mandapaññassa",
  "atk-s0517a:2090_7": "vipassanācittabhāvanā kilesesuyeva ṭhānato paṭipakkhāvihatattā cavati, paripatatīti",
  "atk-s0517a:2090_8": "attho. Vikkhipati na kilissatīti majjhimapañño vikkhepena vikkhipati, kilesehi na",
  "atk-s0517a:2090_9": "kilissati. Bhāvanā parihāyatīti tassa majjhimapaññassa adhimānikattā vipassanārambhābhāvena",
  "atk-s0517a:2090_10": "vipassanā parihāyati, nappavattatīti attho. Vikkhipati na kilissatīti tikkhapaññopi",
  "atk-s0517a:2090_11": "vikkhepena vikkhipati, kilesehi na kilissati. Bhāvanā na parihāyatīti tassa tikkhapaññassa",
  "atk-s0517a:2090_12": "santepi vikkhepe taṃ adhimānavikkhepaṃ pahāya vipassanārambhasabbhāvena vipassanābhāvanā",
  "atk-s0517a:2090_13": "na parihāyati, pavattatīti attho. Na ca vikkhipate cittaṃ na kilissatīti atitikkhapaññassa",
  "atk-s0517a:2090_14": "cittaṃ na vikkhepena vikkhipati, na ca kilesehi kilissati. Na cavati cittabhāvanāti",
  "atk-s0517a:2090_15": "tassa vipassanācittabhāvanā na cavati, vikkhepakilesābhāvena yathāṭhāne tiṭṭhatīti attho.",
  "atk-s0517a:2091_0": "Imehi catūhi ṭhānehītiādīsu idāni vuttehi imehi catūhi ṭhānehi hetubhūtehi, karaṇabhūtehi",
  "atk-s0517a:2091_1": "vā obhāsādike dasa ṭhāne cittassa saṅkhepena ca vikkhepena ca viggahitaṃ mānasaṃ",
  "atk-s0517a:2091_2": "vikkhepakilesuppattivirahito catuttho kusalo mahāpañño yogāvacaro mandapaññādīnaṃ",
  "atk-s0517a:2091_3": "tiṇṇaṃ yogāvacarānaṃ mānasaṃ evañca evañca hotīti nānappakārato jānātīti sambandhato",
  "atk-s0517a:2091_4": "atthavaṇṇanā veditabbā. Saṅkhepoti cettha vikkhepassa ceva kilesānañca uppattivasena",
  "atk-s0517a:2091_5": "cittassa līnabhāvo veditabbo. Vikkhepoti “vikkhipati na kilissatī”ti dvīsu ṭhānesu",
  "atk-s0517a:2091_6": "vuttavikkhepavasena cittassa uddhatabhāvo veditabboti.",
  "atk-s0517a:2092": "Yuganaddhakathāvaṇṇanā niṭṭhitā.",
  "atk-s0517a:2093": "2. Saccakathā",
  "atk-s0517a:2094": "Saccakathāvaṇṇanā",
  "atk-s0517a:2095_0": "8. Idāni yuganaddhaguṇassa ariyamaggassa vasena saccaṭṭhaṃ saccapaṭivedhavisesaṃ",
  "atk-s0517a:2095_1": "saccalakkhaṇādividhānañca dassentena kathitāya suttantapubbaṅgamāya saccakathāya",
  "atk-s0517a:2095_2": "apubbatthānuvaṇṇanā. Tattha suttante tāva tathānīti yathāsabhāvavasena tacchāni.",
  "atk-s0517a:2095_3": "Yathāsabhāvabhūtāneva hi dhammajātāni saccaṭṭhena saccāni. Saccaṭṭho paṭhamañāṇaniddesavaṇṇanāyaṃ",
  "atk-s0517a:2095_4": "vutto. Avitathānīti vuttasabhāve vipariyāyavirahitāni. Na hi saccāni asaccāni nāma",
  "atk-s0517a:2095_5": "honti. Anaññathānīti aññasabhāvavirahitāni. Na hi asaccāni saccāni nāma honti. Idaṃ",
  "atk-s0517a:2095_6": "dukkhanti, bhikkhave, tathametanti bhikkhave, idaṃ dukkhanti yaṃ vuccati, etaṃ yathāsabhāvattā",
  "atk-s0517a:2095_7": "tathaṃ. Dukkhameva hi dukkhaṃ. Vuttasabhāve vipariyāyābhāvato avitathaṃ. Na hi dukkhaṃ",
  "atk-s0517a:2095_8": "adukkhaṃ nāma hoti. Aññasabhāvavirahitattā anaññathaṃ. Na hi dukkhaṃ samudayādisabhāvaṃ",
  "atk-s0517a:2095_9": "hoti. Samudayādīsupi eseva nayo.",
  "atk-s0517a:2096": "1. Paṭhamasuttantaniddesavaṇṇanā",
  "atk-s0517a:2097": "Tathaṭṭhenāti yathāsabhāvaṭṭhena. Pīḷanaṭṭhādayo ñāṇakathāyaṃ vuttatthāyeva.",
  "atk-s0517a:2098_0": "9. Ekappaṭivedhānīti ekena maggañāṇena paṭivedho, ekato vā paṭivedho etesanti ekappaṭivedhāni.",
  "atk-s0517a:2098_1": "Anattaṭṭhenāti catunnampi saccānaṃ attavirahitattā anattaṭṭhena. Vuttañhetaṃ visuddhimagge",
  "atk-s0517a:2098_2": "– paramatthato hi sabbāneva saccāni vedakakārakanibbutagamakābhāvato suññānīti veditabbāni. Tenetaṃ vuccati –",
  "atk-s0517a:2099": "“Dukkhameva hi, na koci dukkhito, kārako na, kiriyāva vijjati;",
  "atk-s0517a:2100": "Atthi nibbuti, na nibbuto pumā, maggamatthi, gamako na vijjatī”ti. ;",
  "atk-s0517a:2101": "Atha vā –",
  "atk-s0517a:2102": "“Dhuvasubhasukhattasuññaṃ, purimadvayamattasuññamamatapadaṃ;",
  "atk-s0517a:2103": "Dhuvasukhaattavirahito, maggo iti suññatā tesū”ti. ;",
  "atk-s0517a:2104_0": "Saccaṭṭhenāti avisaṃvādakaṭṭhena. Paṭivedhaṭṭhenāti maggakkhaṇe paṭivijjhitabbaṭṭhena.",
  "atk-s0517a:2104_1": "Ekasaṅgahitānīti tathaṭṭhādinā ekekeneva atthena saṅgahitāni, ekagaṇanaṃ gatānīti",
  "atk-s0517a:2104_2": "attho. Yaṃ ekasaṅgahitaṃ, taṃ ekattanti yasmā ekena saṅgahitaṃ, tasmā ekattanti attho.",
  "atk-s0517a:2104_3": "Saccānaṃ bahuttepi ekattamapekkhitvā ekavacanaṃ kataṃ. Ekattaṃ ekena ñāṇena paṭivijjhatīti",
  "atk-s0517a:2104_4": "pubbabhāge catunnaṃ saccānaṃ nānattekattaṃ svāvatthitaṃ vavatthapetvā ṭhito maggakkhaṇe",
  "atk-s0517a:2104_5": "ekena maggañāṇena tathaṭṭhāditaṃtaṃekattaṃ paṭivijjhati. Kathaṃ? Nirodhasaccassa",
  "atk-s0517a:2104_6": "tathaṭṭhādike ekatte paṭividdhe sesasaccānampi tathaṭṭhādikaṃ ekattaṃ paṭividdhameva",
  "atk-s0517a:2104_7": "hoti. Yathā pubbabhāge pañcannaṃ khandhānaṃ nānattekattaṃ svāvatthitaṃ vavatthapetvā",
  "atk-s0517a:2104_8": "ṭhitassa maggavuṭṭhānakāle aniccato vā dukkhato vā anattato vā vuṭṭhahantassa ekasmimpi",
  "atk-s0517a:2104_9": "khandhe aniccādito diṭṭhe sesakhandhāpi aniccādito diṭṭhāva honti, evamidanti daṭṭhabbaṃ.",
  "atk-s0517a:2104_10": "Dukkhassa dukkhaṭṭho tathaṭṭhoti dukkhasaccassa pīḷanaṭṭhādiko catubbidho attho sabhāvaṭṭhena",
  "atk-s0517a:2104_11": "tathaṭṭho. Sesasaccesupi eseva nayo. Soyeva catubbidho attho attābhāvato anattaṭṭho.",
  "atk-s0517a:2104_12": "Vuttasabhāve avisaṃvādakato saccaṭṭho. Maggakkhaṇe paṭivijjhitabbato paṭivedhaṭṭho vuttoti veditabbaṃ.",
  "atk-s0517a:2105_0": "10. Yaṃ aniccantiādi sāmaññalakkhaṇapubbaṅgamaṃ katvā dassitaṃ. Tattha yaṃ aniccaṃ,",
  "atk-s0517a:2105_1": "taṃ dukkhaṃ. Yaṃ dukkhaṃ, taṃ aniccanti dukkhasamudayamaggā gahitā. Tāni hi tīṇi",
  "atk-s0517a:2105_2": "saccāni aniccāni ceva aniccattā dukkhāni ca. Yaṃ aniccañca dukkhañca, taṃ anattāti",
  "atk-s0517a:2105_3": "tāniyeva tīṇi gahitāni. Yaṃ aniccañca dukkhañca anattā cāti tehi tīhi saha nirodhasaccañca",
  "atk-s0517a:2105_4": "saṅgahitaṃ. Cattāripi hi anattāyeva. Taṃ tathanti taṃ saccacatukkaṃ sabhāvabhūtaṃ.",
  "atk-s0517a:2105_5": "Taṃ saccanti tadeva saccacatukkaṃ yathāsabhāve avisaṃvādakaṃ. Navahākārehītiādīsu",
  "atk-s0517a:2105_6": "“sabbaṃ, bhikkhave, abhiññeyya”nti vacanato abhiññaṭṭhena, dukkhassa pariññaṭṭhe,",
  "atk-s0517a:2105_7": "samudayassa pahānaṭṭhe, maggassa bhāvanaṭṭhe, nirodhassa sacchikiriyaṭṭhe āvenikepi",
  "atk-s0517a:2105_8": "idha catūsupi saccesu ñātapariññāsabbhāvato pariññaṭṭhena, catusaccadassanena pahānasabbhāvato",
  "atk-s0517a:2105_9": "pahānaṭṭhena, catusaccabhāvanāsabbhāvato bhāvanaṭṭhena, catunnaṃ saccānaṃ sacchikiriyasabbhāvato",
  "atk-s0517a:2105_10": "sacchikiriyaṭṭhenāti niddiṭṭhanti veditabbaṃ. Navahākārehi tathaṭṭhenātiādīsu paṭhamaṃ",
  "atk-s0517a:2105_11": "vuttanayeneva yojanā kātabbā.",
  "atk-s0517a:2106": "11. Dvādasahi ākārehītiādīsu tathaṭṭhādayo ñāṇakathāyaṃ vuttatthā. Etesaṃ niddesepi vuttanayeneva yojanā veditabbā.",
  "atk-s0517a:2107_0": "12. Saccānaṃ kati lakkhaṇānītiādīsu upari vattabbāni cha lakkhaṇāni saṅkhatāsaṅkhatavasena",
  "atk-s0517a:2107_1": "dvidhā bhinditvā dve lakkhaṇānīti āha. Tattha saṅkhatalakkhaṇañca asaṅkhatalakkhaṇañcāti",
  "atk-s0517a:2107_2": "“tīṇimāni, bhikkhave, saṅkhatassa saṅkhatalakkhaṇāni uppādo paññāyati, vayo paññāyati,",
  "atk-s0517a:2107_3": "ṭhitassa aññathattaṃ paññāyati. Tīṇimāni, bhikkhave, asaṅkhatassa asaṅkhatalakkhaṇāni",
  "atk-s0517a:2107_4": "na uppādo paññāyati, na vayo paññāyati, na ṭhitassa aññathattaṃ paññāyatī”ti evaṃ",
  "atk-s0517a:2107_5": "vuttaṃ saṅkhatassa saṅkhatamiti lakkhaṇañca asaṅkhatassa asaṅkhatamiti lakkhaṇañca.",
  "atk-s0517a:2107_6": "Saṅkhataṃ pana na lakkhaṇaṃ, lakkhaṇaṃ na saṅkhataṃ. Na ca saṅkhataṃ vinā lakkhaṇaṃ",
  "atk-s0517a:2107_7": "paññāpetuṃ sakkā, napi lakkhaṇaṃ vinā saṅkhataṃ. Lakkhaṇena pana saṅkhataṃ pākaṭaṃ hoti.",
  "atk-s0517a:2108_0": "Puna tadeva lakkhaṇadvayaṃ vitthārato dassento cha lakkhaṇānīti āha. Saṅkhatānaṃ",
  "atk-s0517a:2108_1": "saccānanti dukkhasamudayamaggasaccānaṃ. Tāni hi paccayehi saṅgamma katattā saṅkhatāni.",
  "atk-s0517a:2108_2": "Uppādoti jāti. Paññāyatīti jānīyati. Vayoti bhaṅgo. Ṭhitānaṃ aññathattanti ṭhitippattānaṃ",
  "atk-s0517a:2108_3": "aññathābhāvo jarā. Tiṇṇaṃ saṅkhatasaccānaṃ nipphannattā uppādavayaññathattaṃ vuttaṃ,",
  "atk-s0517a:2108_4": "tesaṃyeva pana uppādassa, jarāya bhaṅgassa ca anipphannattā uppādavayaññathattaṃ",
  "atk-s0517a:2108_5": "na vattabbaṃ. Saṅkhatanissitattā uppādavayaññathattaṃ na paññāyatīti na vattabbaṃ.",
  "atk-s0517a:2108_6": "Saṅkhatavikārattā pana saṅkhatanti vattabbaṃ. Dukkhasamudayānaṃ uppādajarābhaṅgā",
  "atk-s0517a:2108_7": "saccapariyāpannā, maggasaccassa uppādajarābhaṅgā na saccapariyāpannāti vadanti. Tattha",
  "atk-s0517a:2108_8": "“saṅkhatānaṃ uppādakkhaṇe saṅkhatāpi uppādalakkhaṇampi kālasaṅkhāto tassa khaṇopi",
  "atk-s0517a:2108_9": "paññāyati, uppāde vītivatte saṅkhatāpi jarālakkhaṇampi kālasaṅkhāto tassa khaṇopi",
  "atk-s0517a:2108_10": "paññāyati, bhaṅgakkhaṇe saṅkhatāpi jarāpi bhaṅgalakkhaṇampi kālasaṅkhāto tassa khaṇopi",
  "atk-s0517a:2108_11": "paññāyatī”ti khandhakavaggaṭṭhakathāyaṃ vuttaṃ. Asaṅkhatassa saccassāti nirodhasaccassa.",
  "atk-s0517a:2108_12": "Tañhi paccayehi samāgamma akatattā sayameva nipphannanti asaṅkhataṃ. Ṭhitassāti niccattā",
  "atk-s0517a:2108_13": "ṭhitassa, na ṭhānappattattā. Puna tadeva lakkhaṇadvayaṃ vitthārato dassento dvādasa lakkhaṇānīti āha.",
  "atk-s0517a:2109_0": "Catunnaṃ saccānaṃ kati kusalātiādīsu abyākatanti vipākābyākataṃ kiriyābyākataṃ rūpābyākataṃ",
  "atk-s0517a:2109_1": "nibbānābyākatanti catūsu abyākatesu nibbānābyākataṃ. Cattāripi hi kusalākusalalakkhaṇena",
  "atk-s0517a:2109_2": "na byākatattā abyākatāni. Siyā kusalanti kāmāvacararūpāvacarārūpāvacarakusalānaṃ",
  "atk-s0517a:2109_3": "vasena kusalampi bhaveyya. Siyā akusalanti taṇhaṃ ṭhapetvā sesākusalavasena. Siyā",
  "atk-s0517a:2109_4": "abyākatanti kāmāvacararūpāvacarārūpāvacaravipākakiriyānaṃ rūpānañca vasena. Siyā",
  "atk-s0517a:2109_5": "tīṇi saccānītiādīsu saṅgahitānīti gaṇitāni. Vatthuvasenāti akusalakusalābyākatadukkhasamudayanirodhamaggasaṅkhātavatthuvasena.",
  "atk-s0517a:2109_6": "Yaṃ dukkhasaccaṃ akusalanti ṭhapetvā taṇhaṃ avasesaṃ akusalaṃ. Akusalaṭṭhena dve",
  "atk-s0517a:2109_7": "saccāni ekasaccena saṅgahitānīti imāni dve dukkhasamudayasaccāni akusalaṭṭhena ekasaccena",
  "atk-s0517a:2109_8": "saṅgahitāni, akusalasaccaṃ nāma hotīti attho. Ekasaccaṃ dvīhi saccehi saṅgahitanti",
  "atk-s0517a:2109_9": "ekaṃ akusalasaccaṃ dvīhi dukkhasamudayasaccehi saṅgahitaṃ. Yaṃ dukkhasaccaṃ kusalanti",
  "atk-s0517a:2109_10": "tebhūmakaṃ kusalaṃ. Imāni dve dukkhamaggasaccāni kusalaṭṭhena ekasaccena saṅgahitāni,",
  "atk-s0517a:2109_11": "kusalasaccaṃ nāma hoti. Ekaṃ kusalasaccaṃ dvīhi dukkhamaggasaccehi saṅgahitaṃ. Yaṃ",
  "atk-s0517a:2109_12": "dukkhasaccaṃ abyākatanti tebhūmakavipākakiriyā rūpañca. Imāni dve dukkhanirodhasaccāni",
  "atk-s0517a:2109_13": "abyākataṭṭhena ekasaccena saṅgahitāni, ekaṃ abyākatasaccaṃ nāma hoti. Ekaṃ abyākatasaccaṃ",
  "atk-s0517a:2109_14": "dvīhi dukkhanirodhasaccehi saṅgahitaṃ. Tīṇi saccāni ekasaccena saṅgahitānīti samudayamagganirodhasaccāni",
  "atk-s0517a:2109_15": "ekena akusalakusalābyākatabhūtena dukkhasaccena saṅgahitāni. Ekaṃ saccaṃ tīhi saccehi",
  "atk-s0517a:2109_16": "saṅgahitanti ekaṃ dukkhasaccaṃ visuṃ akusalakusalaabyākatabhūtehi samudayamagganirodhasaccehi",
  "atk-s0517a:2109_17": "saṅgahitaṃ. Keci pana “dukkhasamudayasaccāni akusalaṭṭhena samudayasaccena saṅgahitāni,",
  "atk-s0517a:2109_18": "dukkhamaggasaccāni kusalaṭṭhena maggasaccena saṅgahitāni, na dassanaṭṭhena. Dukkhanirodhasaccāni",
  "atk-s0517a:2109_19": "abyākataṭṭhena nirodhasaccena saṅgahitāni, na asaṅkhataṭṭhenā”ti vaṇṇayanti.",
  "atk-s0517a:2110": "2. Dutiyasuttantapāḷivaṇṇanā",
  "atk-s0517a:2111_0": "13. Puna aññassa suttantassa atthavasena saccappaṭivedhaṃ niddisitukāmo pubbe me,",
  "atk-s0517a:2111_1": "bhikkhavetiādikaṃ suttantaṃ āharitvā dassesi. Tattha pubbe me, bhikkhave, sambodhāti",
  "atk-s0517a:2111_2": "bhikkhave, mama sambodhito sabbaññutaññāṇato pubbe. Anabhisambuddhassāti sabbadhamme",
  "atk-s0517a:2111_3": "appaṭividdhassa. Bodhisattasseva satoti bodhisattabhūtasseva. Etadahosīti bodhipallaṅke",
  "atk-s0517a:2111_4": "nisinnassa etaṃ parivitakkitaṃ ahosi. Assādoti assādīyatīti assādo. Ādīnavoti doso.",
  "atk-s0517a:2111_5": "Nissaraṇanti apagamanaṃ. Sukhanti sukhayatīti sukhaṃ, yassuppajjati, taṃ sukhitaṃ",
  "atk-s0517a:2111_6": "karotīti attho. Somanassanti pītisomanassayogato sobhanaṃ mano assāti sumano, sumanassa",
  "atk-s0517a:2111_7": "bhāvo somanassaṃ, sukhameva pītiyogato visesitaṃ. Aniccanti addhuvaṃ. Dukkhanti dukkhavatthuttā",
  "atk-s0517a:2111_8": "saṅkhāradukkhattā ca dukkhaṃ. Vipariṇāmadhammanti avasī hutvā jarābhaṅgavasena parivattanapakatikaṃ.",
  "atk-s0517a:2111_9": "Etena anattabhāvo vutto hoti. Chandarāgavinayoti chandasaṅkhātassa rāgassa saṃvaraṇaṃ,",
  "atk-s0517a:2111_10": "na vaṇṇarāgassa. Chandarāgappahānanti tasseva chandarāgassa pajahanaṃ.",
  "atk-s0517a:2112_0": "Yāvakīvañcātiādīsu yāva imesaṃ pañcannaṃ upādānakkhandhānaṃ…pe… yathābhūtaṃ nābbhaññāsiṃ",
  "atk-s0517a:2112_1": "na adhikena ñāṇena paṭivijjhiṃ, tāva anuttaraṃ sammāsambodhiṃ anuttaraṃ sabbaññubhāvaṃ",
  "atk-s0517a:2112_2": "abhisambuddho abhisametāvī arahanti nevāhaṃ paccaññāsiṃ neva paṭiññaṃ akāsinti sambandhato",
  "atk-s0517a:2112_3": "attho. Kīvañcāti nipātamattaṃ. Yatoti yasmā, yadā vā. Athāti anantaraṃ. Ñāṇañca pana",
  "atk-s0517a:2112_4": "me dassanaṃ udapādīti dassanakiccakaraṇena dassanasaṅkhātaṃ paccavekkhaṇañāṇañca",
  "atk-s0517a:2112_5": "me uppajji. Akuppāti kopetuṃ cāletuṃ asakkuṇeyyā. Vimuttīti arahattaphalavimutti.",
  "atk-s0517a:2112_6": "Etāya eva phalapaccavekkhaṇāya magganibbānapaccavekkhaṇāpi vuttāva honti. Ayamantimā",
  "atk-s0517a:2112_7": "jātīti ayaṃ pacchimā khandhappavatti. Natthidāni punabbhavoti idāni puna uppatti",
  "atk-s0517a:2112_8": "natthi. Etena pahīnakilesapaccavekkhaṇā vuttā. Arahato hi avasiṭṭhakilesapaccavekkhaṇā na hoti.",
  "atk-s0517a:2113": "3. Dutiyasuttantaniddesavaṇṇanā",
  "atk-s0517a:2114_0": "14. Saccappaṭivedhañāṇayojanakkame ca ayaṃ rūpassa assādoti pahānappaṭivedhoti pubbabhāge",
  "atk-s0517a:2114_1": "“ayaṃ taṇhāsampayutto rūpassa assādo”ti ñatvā maggakkhaṇe samudayappahānasaṅkhāto",
  "atk-s0517a:2114_2": "samudayasaccappaṭivedho. Samudayasaccanti samudayasaccappaṭivedhañāṇaṃ. Ariyasaccārammaṇañāṇampi",
  "atk-s0517a:2114_3": "hi “ye keci kusalā dhammā, sabbe te catūsu ariyasaccesu saṅgahaṃ gacchantī”tiādīsu",
  "atk-s0517a:2114_4": "viya “sacca”nti vuccati. Ayaṃ rūpassa ādīnavoti pariññāpaṭivedhoti pubbabhāge “ayaṃ",
  "atk-s0517a:2114_5": "rūpassa ādīnavo”ti ñatvā maggakkhaṇe dukkhapariññāsaṅkhāto dukkhasaccappaṭivedho.",
  "atk-s0517a:2114_6": "Dukkhasaccanti dukkhasaccappaṭivedhañāṇaṃ. Idaṃ rūpassa nissaraṇanti sacchikiriyāpaṭivedhoti",
  "atk-s0517a:2114_7": "pubbabhāge “idaṃ rūpassa nissaraṇa”nti ñatvā maggakkhaṇe nirodhasacchikiriyāsaṅkhāto",
  "atk-s0517a:2114_8": "nirodhasaccappaṭivedho. Nirodhasaccanti nirodhasaccārammaṇaṃ nirodhasaccappaṭivedhañāṇaṃ.",
  "atk-s0517a:2114_9": "Yā imesu tīsu ṭhānesūti imesu yathāvuttesu tīsu samudayadukkhanirodhesu paṭivedhavasena",
  "atk-s0517a:2114_10": "pavattā yā diṭṭhi yo saṅkappoti yojanā. Bhāvanāpaṭivedhoti ayaṃ maggabhāvanāsaṅkhāto",
  "atk-s0517a:2114_11": "maggasaccappaṭivedho. Maggasaccanti maggasaccappaṭivedhañāṇaṃ.",
  "atk-s0517a:2115_0": "15. Puna aparena pariyāyena saccāni ca saccappaṭivedhañca dassento saccanti katihākārehi",
  "atk-s0517a:2115_1": "saccantiādimāha. Tattha yasmā sabbepi sabbaññubodhisattā bodhipallaṅke nisinnā jarāmaraṇādikassa",
  "atk-s0517a:2115_2": "dukkhasaccassa jātiādikaṃ samudayasaccaṃ “kiṃ nu kho”ti esanti, tathā esantā ca jarāmaraṇādikassa",
  "atk-s0517a:2115_3": "dukkhasaccassa jātiādikaṃ samudayasaccaṃ “paccayo”ti vavatthapento pariggaṇhanti,",
  "atk-s0517a:2115_4": "tasmā sā ca esanā so ca pariggaho saccānaṃ esanattā pariggahattā ca “sacca”nti katvā",
  "atk-s0517a:2115_5": "esanaṭṭhena pariggahaṭṭhenāti vuttaṃ. Ayañca vidhi paccekabuddhānampi paccayapariggahe",
  "atk-s0517a:2115_6": "labbhatiyeva, sāvakānaṃ pana anussavavasena paccayapariggahe labbhati. Paṭivedhaṭṭhenāti",
  "atk-s0517a:2115_7": "pubbabhāge tathā esitānaṃ pariggahitānañca maggakkhaṇe ekapaṭivedhaṭṭhena.",
  "atk-s0517a:2116_0": "Kiṃnidānantiādīsu nidānādīni sabbāni kāraṇavevacanāni. Kāraṇañhi yasmā phalaṃ nideti",
  "atk-s0517a:2116_1": "“handa naṃ gaṇhathā”ti appeti viya, tasmā “nidāna”nti vuccati. Yasmā phalaṃ tato",
  "atk-s0517a:2116_2": "samudeti, jāyati, pabhavati; tasmā samudayo, jāti, pabhavoti vuccati. Ayaṃ panettha",
  "atk-s0517a:2116_3": "attho – kiṃ nidānaṃ etassāti kiṃnidānaṃ. Ko samudayo etassāti kiṃsamudayaṃ. Kā jāti",
  "atk-s0517a:2116_4": "etassāti kiṃjātikaṃ. Ko pabhavo etassāti kiṃpabhavaṃ. Yasmā pana tassa jāti yathāvuttena",
  "atk-s0517a:2116_5": "atthena nidānañceva samudayo ca jāti ca pabhavo ca, tasmā jātinidānantiādimāha. Jarāmaraṇanti",
  "atk-s0517a:2116_6": "dukkhasaccaṃ. Jarāmaraṇasamudayanti tassa paccayaṃ samudayasaccaṃ. Jarāmaraṇanirodhanti",
  "atk-s0517a:2116_7": "nirodhasaccaṃ. Jarāmaraṇanirodhagāminiṃ paṭipadanti maggasaccaṃ. Imināva nayena sabbapadesu attho veditabbo.",
  "atk-s0517a:2117_0": "16. Nirodhappajānanāti ārammaṇakaraṇena nirodhassa pajānanā. Jāti siyā dukkhasaccaṃ,",
  "atk-s0517a:2117_1": "siyā samudayasaccanti bhavapaccayā paññāyanaṭṭhena dukkhasaccaṃ, jarāmaraṇassa paccayaṭṭhena",
  "atk-s0517a:2117_2": "samudayasaccaṃ. Esa nayo sesesupi. Avijjā siyā dukkhasaccanti pana āsavasamudayā",
  "atk-s0517a:2117_3": "avijjāsamudayaṭṭhenāti.",
  "atk-s0517a:2118": "Saccakathāvaṇṇanā niṭṭhitā.",
  "atk-s0517a:2119": "3. Bojjhaṅgakathā",
  "atk-s0517a:2120": "Bojjhaṅgakathāvaṇṇanā",
  "atk-s0517a:2121_0": "17. Idāni saccappaṭivedhasiddhaṃ bojjhaṅgavisesaṃ dassentena kathitāya suttantapubbaṅgamāya",
  "atk-s0517a:2121_1": "bojjhaṅgakathāya apubbatthānuvaṇṇanā. Tattha suttante tāva bojjhaṅgāti bodhiyā, bodhissa",
  "atk-s0517a:2121_2": "vā aṅgāti bojjhaṅgā. Kiṃ vuttaṃ hoti – yā hi ayaṃ dhammasāmaggī, yāya lokuttaramaggakkhaṇe",
  "atk-s0517a:2121_3": "uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0517a:2121_4": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0517a:2121_5": "dhammasāmaggiyā ariyasāvako bujjhatīti katvā bodhīti vuccati, bujjhatīti kilesasantānaniddāya",
  "atk-s0517a:2121_6": "vuṭṭhahati, cattāri vā ariyasaccāni paṭivijjhati, nibbānameva vā sacchikarotīti vuttaṃ",
  "atk-s0517a:2121_7": "hoti. Yathāha – “satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0517a:2121_8": "Tassā dhammasāmaggīsaṅkhātāya bodhiyā aṅgāti bojjhaṅgā jhānaṅgamaggaṅgādayo viya.",
  "atk-s0517a:2121_9": "Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti",
  "atk-s0517a:2121_10": "vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā",
  "atk-s0517a:2121_11": "“bujjhanakassa puggalassa aṅgāti bojjhaṅgā”ti. Satisambojjhaṅgādīnaṃ attho abhiññeyyaniddese vutto.",
  "atk-s0517a:2122_0": "Bojjhaṅgatthaniddese bodhāya saṃvattantīti bujjhanatthāya saṃvattanti. Kassa bujjhanatthāya?",
  "atk-s0517a:2122_1": "Maggaphalehi nibbānassa paccavekkhaṇāya katakiccassa bujjhanatthāya, maggena vā kilesaniddāto",
  "atk-s0517a:2122_2": "pabujjhanatthāya phalena pabuddhabhāvatthāyāpīti vuttaṃ hoti. Balavavipassanāyapi",
  "atk-s0517a:2122_3": "bojjhaṅgā bodhāya saṃvattanti. Tasmā ayaṃ vipassanāmaggaphalabojjhaṅgānaṃ sādhāraṇattho.",
  "atk-s0517a:2122_4": "Tīsupi hi ṭhānesu bodhāya nibbānapaṭivedhāya saṃvattanti. Etena bodhiyā aṅgāti bojjhaṅgāti",
  "atk-s0517a:2122_5": "vuttaṃ hoti. Bujjhantīti bojjhaṅgātiādīhi pañcahi catukkehi vuttānaṃ bojjhaṅgānaṃ",
  "atk-s0517a:2122_6": "uppattiṭṭhānaṃ abhiññeyyaniddese vuttaṃ. Api ca bujjhantīti bojjhaṅgānaṃ sakiccakaraṇe",
  "atk-s0517a:2122_7": "samatthabhāvadassanatthaṃ kattuniddeso. Bujjhanaṭṭhenāti sakiccakaraṇasamatthattepi",
  "atk-s0517a:2122_8": "sati kattuno abhāvadassanatthaṃ bhāvaniddeso. Bodhentīti bojjhaṅgabhāvanāya bujjhantānaṃ",
  "atk-s0517a:2122_9": "yogīnaṃ payojakattā bojjhaṅgānaṃ hetukattuniddeso. Bodhanaṭṭhenāti paṭhamaṃ vuttanayeneva",
  "atk-s0517a:2122_10": "payojakahetukattunā bhāvaniddeso. Etehi bodhiyā aṅgā bojjhaṅgāti vuttaṃ hoti. Bodhipakkhiyaṭṭhenāti",
  "atk-s0517a:2122_11": "bujjhanaṭṭhena bodhīti laddhanāmassa yogissa pakkhe bhavattā. Ayametesaṃ yogino upakārakattaniddeso.",
  "atk-s0517a:2122_12": "Etehi bodhissa aṅgāti bojjhaṅgāti vuttaṃ hoti. Buddhilabhanaṭṭhenātiādike chakke",
  "atk-s0517a:2122_13": "buddhilabhanaṭṭhenāti yogāvacarena buddhiyā pāpuṇanaṭṭhena. Ropanaṭṭhenāti sattānaṃ",
  "atk-s0517a:2122_14": "patiṭṭhāpanaṭṭhena. Pāpanaṭṭhenāti patiṭṭhāpitāya niṭṭhāpanaṭṭhena. Ime vipassanābojjhaṅgā",
  "atk-s0517a:2122_15": "pati-abhi-saṃ-iti tīhi upasaggehi visesitā maggaphalabojjhaṅgāti vadanti. Sabbesampi",
  "atk-s0517a:2122_16": "dhammavohārena niddiṭṭhānaṃ bojjhaṅgānaṃ bodhiyā aṅgāti bojjhaṅgāti vuttaṃ hotīti veditabbaṃ.",
  "atk-s0517a:2123": "Mūlamūlakādidasakavaṇṇanā",
  "atk-s0517a:2124_0": "18. Mūlaṭṭhenātiādike mūlamūlake dasake mūlaṭṭhenāti vipassanādīsu purimā purimā",
  "atk-s0517a:2124_1": "bojjhaṅgā pacchimānaṃ pacchimānaṃ bojjhaṅgānañca sahajātadhammānañca aññamaññañca",
  "atk-s0517a:2124_2": "mūlaṭṭhena. Mūlacariyaṭṭhenāti mūlaṃ hutvā cariyā pavatti mūlacariyā. Tena mūlacariyaṭṭhena,",
  "atk-s0517a:2124_3": "mūlaṃ hutvā pavattanaṭṭhenāti attho. Mūlapariggahaṭṭhenāti te eva bojjhaṅgā ādito",
  "atk-s0517a:2124_4": "pabhuti uppādanatthāya parigayhamānattā pariggahā, mūlāniyeva pariggahā mūlapariggahā.",
  "atk-s0517a:2124_5": "Tena mūlapariggahaṭṭhena. Te eva aññamaññaṃ parivāravasena parivāraṭṭhena. Bhāvanāpāripūrivasena",
  "atk-s0517a:2124_6": "paripūraṇaṭṭhena. Niṭṭhaṃ pāpuṇanavasena paripākaṭṭhena. Te eva mūlāni ca chabbidhā",
  "atk-s0517a:2124_7": "pabhedabhinnattā paṭisambhidā cāti mūlapaṭisambhidā. Tena mūlapaṭisambhidaṭṭhena.",
  "atk-s0517a:2124_8": "Mūlapaṭisambhidāpāpanaṭṭhenāti bojjhaṅgabhāvanānuyuttassa yogino taṃ mūlapaṭisambhidaṃ",
  "atk-s0517a:2124_9": "pāpanaṭṭhena. Tasseva yogino tassā mūlapaṭisambhidāya vasībhāvaṭṭhena. Sesesupi īdisesu",
  "atk-s0517a:2124_10": "puggalavohāresu bodhissa aṅgāti bojjhaṅgāti vuttaṃ hotīti veditabbaṃ. Mūlapaṭisambhidāya",
  "atk-s0517a:2124_11": "vasībhāvappattānampīti īdisesupi niṭṭhāvacanesu phalabojjhaṅgāti veditabbaṃ. Vasībhāvaṃ pattānantipi pāṭho.",
  "atk-s0517a:2125": "Mūlamūlakadasakaṃ niṭṭhitaṃ.",
  "atk-s0517a:2126_0": "Sesesupi hetumūlakādīsu navasu dasakesu imināva nayena sādhāraṇavacanānaṃ attho veditabbo.",
  "atk-s0517a:2126_1": "Asādhāraṇesu pana yathāvuttā eva bojjhaṅgā yathāvuttānaṃ dhammānaṃ janakattā hetū",
  "atk-s0517a:2126_2": "nāma honti. Upatthambhakattā paccayā nāma. Te eva tadaṅgasamucchedapaṭippassaddhivisuddhibhūtattā",
  "atk-s0517a:2126_3": "visuddhi nāma. Vajjavirahitattā anavajjā nāma. “Sabbepi kusalā dhammā nekkhamma”nti",
  "atk-s0517a:2126_4": "vacanato nekkhammaṃ nāma. Kilesehi vimuttattā tadaṅgavimuttiādivasena vimutti nāma.",
  "atk-s0517a:2126_5": "Maggaphalabojjhaṅgā visayībhūtehi āsavehi virahitattā anāsavā. Tividhāpi bojjhaṅgā",
  "atk-s0517a:2126_6": "kilesehi suññattā tadaṅgavivekādivasena vivekā. Vipassanāmaggabojjhaṅgā pariccāgavosaggattā",
  "atk-s0517a:2126_7": "pakkhandanavosaggattā ca vosaggā. Phalabojjhaṅgā pakkhandanavosaggattā vosaggā.",
  "atk-s0517a:2127_0": "19. Mūlaṭṭhaṃ bujjhantītiādayo ekekapadavasena niddiṭṭhā nava dasakā vuttanayeneva",
  "atk-s0517a:2127_1": "veditabbā. Vasībhāvappattānanti padaṃ pana vattamānavacanābhāvena na yojitaṃ. Pariggahaṭṭhādayo",
  "atk-s0517a:2127_2": "abhiññeyyaniddese vuttatthā.",
  "atk-s0517a:2128_0": "20. Puna thero attanā desitaṃ suttantaṃ uddisitvā tassa niddesavasena bojjhaṅgavidhiṃ",
  "atk-s0517a:2128_1": "dassetukāmo ekaṃ samayantiādikaṃ nidānaṃ vatvā suttantaṃ tāva uddisi. Attanā desitasuttattā",
  "atk-s0517a:2128_2": "eva cettha evaṃ me sutanti na vuttaṃ. Āyasmā sāriputtoti panettha desakabyattibhāvatthaṃ",
  "atk-s0517a:2128_3": "attānaṃ paraṃ viya katvā vuttaṃ. Īdisañhi vacanaṃ loke ganthesu payujjanti. Pubbaṇhasamayanti",
  "atk-s0517a:2128_4": "sakalaṃ pubbaṇhasamayaṃ. Accantasaṃyogatthe upayogavacanaṃ. Sesadvayepi eseva nayo.",
  "atk-s0517a:2128_5": "Satisambojjhaṅgo iti ce me hotīti satisambojjhaṅgoti evañce mayhaṃ hoti. Appamāṇoti",
  "atk-s0517a:2128_6": "me hotīti appamāṇoti evaṃ me hoti. Susamāraddhoti me hotīti suṭṭhu paripuṇṇoti evaṃ",
  "atk-s0517a:2128_7": "me hoti. Tiṭṭhantanti nibbānārammaṇe pavattivasena tiṭṭhantaṃ. Cavatīti nibbānārammaṇato",
  "atk-s0517a:2128_8": "apagacchati. Sesabojjhaṅgesupi eseva nayo.",
  "atk-s0517a:2129_0": "Rājamahāmattassāti rañño mahāamaccassa, mahatiyā vā bhogamattāya bhogappamāṇena samannāgatassa.",
  "atk-s0517a:2129_1": "Nānārattānanti nānāraṅgarattānaṃ, pūraṇatthe sāmivacanaṃ, nānārattehīti attho. Dussakaraṇḍakoti",
  "atk-s0517a:2129_2": "dussapeḷā. Dussayuganti vatthayugalaṃ. Pārupitunti acchādetuṃ. Imasmiṃ suttante therassa",
  "atk-s0517a:2129_3": "phalabojjhaṅgā kathitā. Yadā hi thero satisambojjhaṅgaṃ sīsaṃ katvā phalasamāpattiṃ",
  "atk-s0517a:2129_4": "samāpajjati, tadā itare tadanvayā honti. Yadā dhammavicayādīsu aññataraṃ, tadā sesāpi",
  "atk-s0517a:2129_5": "tadanvayā hontīti evaṃ phalasamāpattiyā attano ciṇṇavasībhāvaṃ dassento thero imaṃ",
  "atk-s0517a:2129_6": "suttantaṃ kathesīti.",
  "atk-s0517a:2130": "Suttantaniddesavaṇṇanā",
  "atk-s0517a:2131_0": "21. Kathaṃ satisambojjhaṅgo iti ce hotīti bojjhaṅgoti satisambojjhaṅgaṃ sīsaṃ katvā",
  "atk-s0517a:2131_1": "phalasamāpattiṃ samāpajjantassa aññesu bojjhaṅgesu vijjamānesu evaṃ ayaṃ satisambojjhaṅgo",
  "atk-s0517a:2131_2": "hotīti iti ce pavattassa kathaṃ so satisambojjhaṅgo hotīti attho. Yāvatā nirodhūpaṭṭhātīti",
  "atk-s0517a:2131_3": "yattakena kālena nirodho upaṭṭhāti, yattake kāle ārammaṇato nibbānaṃ upaṭṭhātīti",
  "atk-s0517a:2131_4": "attho. Yāvatā accīti yattakena parimāṇena jālā. Kathaṃ appamāṇo iti ce hotīti bojjhaṅgoti",
  "atk-s0517a:2131_5": "na appamāṇepi satisambojjhaṅge vijjamāne evaṃ ayaṃ appamāṇo hotīti iti ce pavattassa",
  "atk-s0517a:2131_6": "so appamāṇo satisambojjhaṅgo kathaṃ hotīti attho. Pamāṇabaddhāti kilesā ca pariyuṭṭhānā",
  "atk-s0517a:2131_7": "ca ponobhavikasaṅkhārā ca pamāṇabaddhā nāma honti. “Rāgopamāṇakaraṇo, doso pamāṇakaraṇo,",
  "atk-s0517a:2131_8": "moho pamāṇakaraṇo”ti vacanato rāgādayo yassa uppajjanti, “ayaṃ ettako”ti tassa pamāṇakaraṇato",
  "atk-s0517a:2131_9": "pamāṇaṃ nāma. Tasmiṃ pamāṇe baddhā paṭibaddhā āyattāti kilesādayo pamāṇabaddhā nāma",
  "atk-s0517a:2131_10": "honti. Kilesāti anusayabhūtā, pariyuṭṭhānāti samudācārappattakilesā. Saṅkhārā ponobhavikāti",
  "atk-s0517a:2131_11": "punappunaṃ bhavakaraṇaṃ punabhavo, punabhavo sīlametesanti ponabhavikā, ponabhavikā",
  "atk-s0517a:2131_12": "eva ponobhavikā. Kusalākusalakammasaṅkhātā saṅkhārā. Appamāṇoti vuttappakārassa pamāṇassa",
  "atk-s0517a:2131_13": "abhāvena appamāṇo. Maggaphalānampi appamāṇattā tato visesanatthaṃ acalaṭṭhena asaṅkhataṭṭhenāti",
  "atk-s0517a:2131_14": "vuttaṃ. Bhaṅgābhāvato acalo, paccayābhāvato asaṅkhato. Yo hi acalo asaṅkhato ca,",
  "atk-s0517a:2131_15": "so ativiya pamāṇavirahito hoti.",
  "atk-s0517a:2132_0": "Kathaṃ susamāraddho iti ce hotīti bojjhaṅgoti anantaraṃ vuttanayena yojetabbaṃ. Visamāti",
  "atk-s0517a:2132_1": "sayañca visamattā, visamassa ca bhāvassa hetuttā visamā. Samadhammoti santaṭṭhena",
  "atk-s0517a:2132_2": "paṇītaṭṭhena samo dhammo. Pamāṇābhāvato santo. “Yāvatā, bhikkhave, dhammā saṅkhatā",
  "atk-s0517a:2132_3": "vā asaṅkhatā vā, virāgo tesaṃ dhammānaṃ aggamakkhāyatī”ti vacanato sabbadhammuttamaṭṭhena",
  "atk-s0517a:2132_4": "paṇīto. Tasmiṃ samadhammoti vutte susame āraddho susamāraddho. Āvajjitattāti phalasamāpattiyā",
  "atk-s0517a:2132_5": "pavattakālaṃ sandhāya vuttaṃ. Anuppādādisaṅkhāte nibbāne manodvārāvajjanassa uppannattāti",
  "atk-s0517a:2132_6": "vuttaṃ hoti. Tiṭṭhatīti pavattati. Uppādādīni heṭṭhā vuttatthāni. Sesabojjhaṅgamūlakesupi vāresu eseva nayo.",
  "atk-s0517a:2133": "Bojjhaṅgakathāvaṇṇanā niṭṭhitā.",
  "atk-s0517a:2134": "4. Mettākathā",
  "atk-s0517a:2135": "Mettākathāvaṇṇanā",
  "atk-s0517a:2136_0": "22. Idāni bojjhaṅgakathānantaraṃ kathitāya bojjhaṅgakathāgatiyā suttantapubbaṅgamāya",
  "atk-s0517a:2136_1": "mettākathāya apubbatthānuvaṇṇanā. Tattha suttante tāva āsevitāyāti ādarena sevitāya.",
  "atk-s0517a:2136_2": "Bhāvitāyāti vaḍḍhitāya. Bahulīkatāyāti punappunaṃ katāya. Yānīkatāyāti yuttayānasadisāya",
  "atk-s0517a:2136_3": "katāya. Vatthukatāyāti patiṭṭhānaṭṭhena vatthu viya katāya. Anuṭṭhitāyāti paccupaṭṭhitāya.",
  "atk-s0517a:2136_4": "Paricitāyāti samantato citāya upacitāya. Susamāraddhāyāti suṭṭhu samāraddhāya sukatāya.",
  "atk-s0517a:2136_5": "Ānisaṃsāti guṇā. Pāṭikaṅkhāti paṭikaṅkhitabbā icchitabbā. Sukhaṃ supatīti yathā sesajanā",
  "atk-s0517a:2136_6": "samparivattamānā kākacchamānā dukkhaṃ supanti, evaṃ asupitvā sukhaṃ supati. Niddaṃ",
  "atk-s0517a:2136_7": "okkantopi samāpattiṃ samāpanno viya hoti. Sukhaṃ paṭibujjhatīti yathā aññe nitthunantā",
  "atk-s0517a:2136_8": "vijambhantā samparivattantā dukkhaṃ paṭibujjhanti, evaṃ apaṭibujjhitvā vikasamānamiva",
  "atk-s0517a:2136_9": "padumaṃ sukhaṃ nibbikāraṃ paṭibujjhati. Na pāpakaṃ supinaṃ passatīti supinaṃ passantopi",
  "atk-s0517a:2136_10": "bhaddakameva supinaṃ passati. Cetiyaṃ vandanto viya pūjaṃ karonto viya dhammaṃ suṇanto",
  "atk-s0517a:2136_11": "viya ca hoti. Yathā panaññe attānaṃ corehi parivāritaṃ viya vāḷehi upaddutaṃ viya",
  "atk-s0517a:2136_12": "papāte patantaṃ viya ca passanti, na evaṃ pāpakaṃ supinaṃ passati. Manussānaṃ piyo",
  "atk-s0517a:2136_13": "hotīti ure āmuttamuttāhāro viya sīse piḷandhamālā viya ca manussānaṃ piyo hoti manāpo.",
  "atk-s0517a:2136_14": "Amanussānaṃ piyo hotīti yatheva ca manussānaṃ, evaṃ amanussānampi piyo hoti. Devatā",
  "atk-s0517a:2136_15": "rakkhantīti puttamiva mātāpitaro devatā rakkhanti. Nāssa aggi vā visaṃ vā satthaṃ",
  "atk-s0517a:2136_16": "vā kamatīti mettāvihārissa kāye aggi vā visaṃ vā satthaṃ vā na kamati na pavisati,",
  "atk-s0517a:2136_17": "nāssa kāyaṃ vikopetīti vuttaṃ hoti. Tuvaṭaṃ cittaṃ samādhiyatīti mettāvihārino khippameva",
  "atk-s0517a:2136_18": "cittaṃ samādhiyati, natthi tassa dandhāyitattaṃ. Mukhavaṇṇo vippasīdatīti bandhanā",
  "atk-s0517a:2136_19": "pamuttatālapakkaṃ viya cassa vippasannavaṇṇaṃ mukhaṃ hoti. Asammūḷho kālaṃ karotīti",
  "atk-s0517a:2136_20": "mettāvihārino sammohamaraṇaṃ nāma natthi, asammūḷho niddaṃ okkamanto viya kālaṃ karoti.",
  "atk-s0517a:2136_21": "Uttari appaṭivijjhantoti mettāsamāpattito uttariṃ arahattaṃ adhigantuṃ asakkonto",
  "atk-s0517a:2136_22": "ito cavitvā suttappabuddho viya brahmalokūpago hotīti brahmalokaṃ upapajjatīti attho.",
  "atk-s0517a:2137_0": "Mettāniddese anodhiso pharaṇāti odhi mariyādā, na odhi anodhi. Tato anodhiso, anodhitoti",
  "atk-s0517a:2137_1": "attho, nippadesato phusanāti vuttaṃ hoti. Odhisoti padesavasena. Disāpharaṇāti disāsu",
  "atk-s0517a:2137_2": "pharaṇā. Sabbeti anavasesapariyādānaṃ. Sattātipadassa attho ñāṇakathāmātikāvaṇṇanāyaṃ",
  "atk-s0517a:2137_3": "vutto, ruḷhīsaddena pana vītarāgesupi ayaṃ vohāro vattati vilīvamayepi bījanivisese",
  "atk-s0517a:2137_4": "tālavaṇṭavohāro viya. Averāti verarahitā. Abyāpajjāti byāpādarahitā. Anīghāti niddukkhā.",
  "atk-s0517a:2137_5": "Anigghātipi pāṭho. Sukhī attānaṃ pariharantūti sukhitā hutvā attabhāvaṃ vattayantu.",
  "atk-s0517a:2137_6": "“Averā”ti ca sakasantāne ca pare paṭicca, parasantāne ca itare paṭicca verābhāvo",
  "atk-s0517a:2137_7": "dassito, “abyāpajjā”tiādīsu verābhāvā tammūlakabyāpādābhāvo, “anīghā”ti byāpādābhāvā",
  "atk-s0517a:2137_8": "tammūlakadukkhābhāvo, “sukhī attānaṃ pariharantū”ti dukkhābhāvāsukhena attabhāvapariharaṇaṃ",
  "atk-s0517a:2137_9": "dassitanti evamettha vacanasambandho veditabboti. Imesu ca “averā hontū”tiādīsu catūsupi",
  "atk-s0517a:2137_10": "vacanesu yaṃ yaṃ pākaṭaṃ hoti, tassa tassa vasena mettāya pharati.",
  "atk-s0517a:2138_0": "Pāṇātiādīsu pāṇanatāya pāṇā, assāsapassāsāyattavuttitāyāti attho. Bhūtattā bhūtā,",
  "atk-s0517a:2138_1": "abhinibbattāti attho. Puṃ vuccati nirayo, taṃ puṃ galanti gacchantīti puggalā. Attabhāvo",
  "atk-s0517a:2138_2": "vuccati sarīraṃ, khandhapañcakameva vā, taṃ upādāya paññattimattasabbhāvato, tasmiṃ",
  "atk-s0517a:2138_3": "attabhāve pariyāpannā paricchinnā antogadhāti attabhāvapariyāpannā. Yathā ca sattāti",
  "atk-s0517a:2138_4": "vacanaṃ, evaṃ sesānipi ruḷhīvasena āropetvā sabbānetāni sabbasattavevacanānīti veditabbāni.",
  "atk-s0517a:2138_5": "Kāmañca aññānipi “sabbe jantū sabbe jīvā”tiādīni sabbasattavevacanāni atthi, pākaṭavasena",
  "atk-s0517a:2138_6": "pana imāneva pañca gahetvā “pañcahākārehi anodhiso pharaṇā mettācetovimuttī”ti vuccati.",
  "atk-s0517a:2138_7": "Ye pana “sattā pāṇā”tiādīnaṃ na kevalaṃ vacanamattatova, atha kho atthatopi nānattameva",
  "atk-s0517a:2138_8": "iccheyyuṃ, tesaṃ anodhiso pharaṇā virujjhati. Tasmā tathā atthaṃ aggahetvā imesu",
  "atk-s0517a:2138_9": "pañcasu ākāresu aññataravasena anodhiso mettāya pharati.",
  "atk-s0517a:2139_0": "Odhiso pharaṇe pana itthiyo purisāti liṅgavasena vuttaṃ, ariyā anariyāti ariyaputhujjanavasena,",
  "atk-s0517a:2139_1": "devāmanussā vinipātikāti upapattivasena. Disāpharaṇepi disāvibhāgaṃ akatvā sabbadisāsu",
  "atk-s0517a:2139_2": "“sabbe sattā”tiādinā nayena pharaṇato anodhiso pharaṇā hoti, sabbadisāsu “sabbā itthiyo”tiādinā",
  "atk-s0517a:2139_3": "nayena pharaṇato odhiso pharaṇā.",
  "atk-s0517a:2140_0": "Yasmā pana ayaṃ tividhāpi mettāpharaṇā appanāpattacittassa vasena vuttā, tasmā tīsu",
  "atk-s0517a:2140_1": "vāresu appanā gahetabbā. Anodhiso pharaṇe tāva “sabbe sattā averā hontū”ti ekā, “abyāpajjā",
  "atk-s0517a:2140_2": "hontū”ti ekā “anīghā hontū”ti ekā, “sukhī attānaṃ pariharantū”ti ekā. Tānipi hi cattāri",
  "atk-s0517a:2140_3": "hitopasaṃhāravaseneva vuttāni. Hitopasaṃhāralakkhaṇā hi mettā. Iti “sattā”tiādīsu",
  "atk-s0517a:2140_4": "pañcasu ākāresu catassannaṃ catassannaṃ appanānaṃ vasena vīsati appanā honti, odhiso",
  "atk-s0517a:2140_5": "pharaṇe “sabbā itthiyo”tiādīsu sattasu ākāresu catassannaṃ catassannaṃ vasena aṭṭhavīsati",
  "atk-s0517a:2140_6": "appanā. Disāpharaṇe pana “sabbe puratthimāya disāya sattā”tiādinā nayena ekamekissā",
  "atk-s0517a:2140_7": "disāya vīsati vīsati katvā dve satāni, “sabbā puratthimāya disāya itthiyo”tiādinā",
  "atk-s0517a:2140_8": "nayena ekamekissā disāya aṭṭhavīsati aṭṭhavīsati katvā asīti dve satānīti cattāri",
  "atk-s0517a:2140_9": "satāni asīti ca appanā. Iti sabbānipi idha vuttāni aṭṭhavīsādhikāni pañca appanāsatāni",
  "atk-s0517a:2140_10": "honti. Yathā ca mettāya tividhena pharaṇā vuttā, tathā karuṇāmuditāupekkhānampi vuttāva hotīti veditabbaṃ.",
  "atk-s0517a:2141": "1. Indriyavāravaṇṇanā",
  "atk-s0517a:2142_0": "23. Atha mettūpasaṃhārākāraṃ indriyādiparibhāvanañca dassetuṃ sabbesaṃ sattānaṃ pīḷanaṃ",
  "atk-s0517a:2142_1": "vajjetvātiādimāha. Tattha pīḷananti abbhantarato sarīrapīḷanaṃ. Upaghātanti bāhirato",
  "atk-s0517a:2142_2": "sarīropaghātaṃ. Santāpanti yathā tathā vā cittasantāpanaṃ. Pariyādānanti pakatiyā",
  "atk-s0517a:2142_3": "jīvitādiparikkhayaṃ. Vihesanti parato jīvitaviheṭhanaṃ. Vajjetvāti pīḷanādīsu ekekaṃ",
  "atk-s0517a:2142_4": "attano citteneva apanetvā. Imāni pīḷanādīni pañca padāni mettopasaṃhārassa paṭipakkhavivajjanavasena",
  "atk-s0517a:2142_5": "vuttāni, apīḷanāyātiādīni mettopasaṃhāravasena. Apīḷanāyāti apīḷanākārena, sabbe",
  "atk-s0517a:2142_6": "satte mettāyatīti sambandho. Evaṃ sesesupi. Mā verino mā dukkhino mā dukkhitattāti",
  "atk-s0517a:2142_7": "imānipi tīṇi mettopasaṃhārassa paṭipakkhapaṭikkhepavacanāni. Mā-vacanassa mā hontūti",
  "atk-s0517a:2142_8": "attho. Averino sukhino sukhitattāti imāni tīṇi mettopasaṃhāravacanāni. “Abyāpajjā",
  "atk-s0517a:2142_9": "anīghā”ti idaṃ dvayaṃ “sukhino”ti vacanena saṅgahitanti veditabbaṃ. Sukhitattāti",
  "atk-s0517a:2142_10": "tasseva sukhassa niccappavattidassanaṃ. “Sukhitattā”ti ca “sukhī attānaṃ pariharantū”ti",
  "atk-s0517a:2142_11": "ca atthato ekaṃ. “Apīḷanāyā”tiādīhi vā abyāpajjānīghavacanāni saṅgahitāni. Aṭṭhahākārehīti",
  "atk-s0517a:2142_12": "“apīḷanāyā”tiādayo pañca mettopasaṃhārākārā “averino hontū”tiādayo tayo mettopasaṃhārākārāti",
  "atk-s0517a:2142_13": "imehi aṭṭhahākārehi. Mettāyatīti siniyhati. Taṃ dhammaṃ cetayatīti taṃ hitopasaṃhāraṃ",
  "atk-s0517a:2142_14": "cetayati abhisandahati, pavattetīti attho. Sabbabyāpādapariyuṭṭhānehi vimuccatīti",
  "atk-s0517a:2142_15": "mettāya paṭipakkhabhūtehi sabbehi byāpādasamudācārehi vikkhambhanato vimuccati. Mettā",
  "atk-s0517a:2142_16": "ca ceto ca vimutti cāti ekāyeva mettā tidhā vaṇṇitā.",
  "atk-s0517a:2143_0": "Averino khemino sukhinoti imāni tīṇi padāni pubbe vutte ākāre saṅkhepena saṅgahetvā",
  "atk-s0517a:2143_1": "vuttāni. Saddhāya adhimuccatītiādinā nayena vuttāni pañcindriyāni mettāya sampayuttāniyeva.",
  "atk-s0517a:2143_2": "Āsevanātiādīsu chasu vāresu āsevīyati etehi mettāti āsevanā. Tathā bhāvanā bahulīkammaṃ.",
  "atk-s0517a:2143_3": "Alaṅkārāti vibhūsanā. Svālaṅkatāti suṭṭhu alaṅkatā bhūsitā. Parikkhārāti sambhārā.",
  "atk-s0517a:2143_4": "Suparikkhatāti suṭṭhu sambhatā. Parivārāti rakkhanaṭṭhena. Puna āsevanādīni aṭṭhavīsati",
  "atk-s0517a:2143_5": "padāni mettāya vaṇṇabhaṇanatthaṃ vuttāni. Tattha pāripūrīti paripuṇṇabhāvā. Sahagatāti",
  "atk-s0517a:2143_6": "mettāya sahagatā. Tathā sahajātādayo. Pakkhandanāti mettāya pavisanā, pakkhandati",
  "atk-s0517a:2143_7": "etehi mettāti vā pakkhandanā. Tathā saṃsīdanādayo. Etaṃ santanti phassanāti esā mettā",
  "atk-s0517a:2143_8": "santāti etehi phassanā hotīti etaṃ santanti phassanā “etadagga”ntiādīsu viya napuṃsakavacanaṃ.",
  "atk-s0517a:2143_9": "Svādhiṭṭhitāti suṭṭhu patiṭṭhitā. Susamuggatāti suṭṭhu samussitā. Suvimuttāti attano",
  "atk-s0517a:2143_10": "attano paccanīkehi suṭṭhu vimuttā. Nibbattentīti mettāsampayuttā hutvā mettaṃ nibbattenti.",
  "atk-s0517a:2143_11": "Jotentīti pākaṭaṃ karonti. Patāpentīti virocenti.",
  "atk-s0517a:2144": "2-4. Balādivārattayavaṇṇanā",
  "atk-s0517a:2145_0": "24-27. Indriyavāre vuttanayeneva balavāropi veditabbo. Bojjhaṅgamaggaṅgavārā pariyāyena",
  "atk-s0517a:2145_1": "vuttā, na yathālakkhaṇavasena. Maggaṅgavāre sammāvācākammantājīvā mettāya pubbabhāgavasena",
  "atk-s0517a:2145_2": "vuttā, na appanāvasena. Na hi ete mettāya saha bhavanti. Sabbesaṃ pāṇānantiādīnaṃ",
  "atk-s0517a:2145_3": "sesavārānampi sattavāre vuttanayeneva attho veditabbo. Mettābhāvanāvidhānaṃ pana",
  "atk-s0517a:2145_4": "visuddhimaggato gahetabbanti.",
  "atk-s0517a:2146": "Mettākathāvaṇṇanā niṭṭhitā.",
  "atk-s0517a:2147": "5. Virāgakathā",
  "atk-s0517a:2148": "Virāgakathāvaṇṇanā",
  "atk-s0517a:2149_0": "28. Idāni maggapayojanapariyosānāya mettākathāya anantaraṃ kathitāya virāgasaṅkhātamaggapubbaṅgamāya",
  "atk-s0517a:2149_1": "virāgakathāya apubbatthānuvaṇṇanā. Tattha paṭhamaṃ tāva “nibbindaṃ virajjati virāgā",
  "atk-s0517a:2149_2": "vimuccatī”ti (mahāva 23) vuttānaṃ dvinnaṃ suttantapadānaṃ atthaṃ niddisitukāmena",
  "atk-s0517a:2149_3": "virāgo maggo, vimutti phalanti uddeso ṭhapito. Tattha paṭhamaṃ vacanatthaṃ tāva niddisitukāmo",
  "atk-s0517a:2149_4": "kathaṃ virāgo maggotiādimāha. Tattha virajjatīti virattā hoti. Sesāni maggañāṇaniddese",
  "atk-s0517a:2149_5": "vuttatthāni. Virāgoti yasmā sammādiṭṭhi virajjati, tasmā virāgo nāmāti attho. So",
  "atk-s0517a:2149_6": "ca virāgo yasmā virāgārammaṇo…pe… virāge patiṭṭhito, tasmā ca virāgoti evaṃ “virāgārammaṇo”tiādīnaṃ",
  "atk-s0517a:2149_7": "pañcannaṃ vacanānaṃ sambandho veditabbo. Tattha virāgārammaṇoti nibbānārammaṇo. Virāgagocaroti",
  "atk-s0517a:2149_8": "nibbānavisayo. Virāge samudāgatoti nibbāne samuppanno. Virāge ṭhitoti pavattivasena",
  "atk-s0517a:2149_9": "nibbāne ṭhito. Virāge patiṭṭhitoti anivattanavasena nibbāne patiṭṭhito.",
  "atk-s0517a:2150_0": "Nibbānañca virāgoti nibbānaṃ virāgahetuttā virāgo. Nibbānārammaṇatājātāti nibbānārammaṇe",
  "atk-s0517a:2150_1": "jātā, nibbānārammaṇabhāvena vā jātā. Te maggasampayuttā sabbeva phassādayo dhammā",
  "atk-s0517a:2150_2": "virajjanaṭṭhena virāgā hontīti virāgā nāma honti. Sahajātānīti sammādiṭṭhisahajātāni",
  "atk-s0517a:2150_3": "sammāsaṅkappādīni satta maggaṅgāni. Virāgaṃ gacchantīti virāgo maggoti virāgaṃ nibbānaṃ",
  "atk-s0517a:2150_4": "ārammaṇaṃ katvā gacchantīti virāgārammaṇattā virāgo nāma, magganaṭṭhena maggo nāma",
  "atk-s0517a:2150_5": "hotīti attho. Ekekampi maggaṅgaṃ maggoti nāmaṃ labhati. Iti ekekassa aṅgassa maggatte",
  "atk-s0517a:2150_6": "vutte sammādiṭṭhiyāpi maggattaṃ vuttameva hoti. Tasmāyeva ca etena maggenāti aṭṭha",
  "atk-s0517a:2150_7": "maggaṅgāni gahetvā vuttaṃ. Buddhā cāti paccekabuddhāpi saṅgahitā. Tepi hi “dveme,",
  "atk-s0517a:2150_8": "bhikkhave, buddhā tathāgato ca arahaṃ sammāsambuddho paccekabuddho cā”ti vuttattā",
  "atk-s0517a:2150_9": "buddhāyeva. Agatanti anamatagge saṃsāre agatapubbaṃ. Disanti sakalāyapaṭipattiyā",
  "atk-s0517a:2150_10": "dissati apadissati abhisandahīyatīti disā, sabbabuddhehi vā paramaṃ sukhanti dissati",
  "atk-s0517a:2150_11": "apadissati kathīyatīti disā, sabbadukkhaṃ vā dissanti vissajjenti ujjhanti etāyāti",
  "atk-s0517a:2150_12": "disā. Taṃ disaṃ. Aṭṭhaṅgiko maggoti kiṃ vuttaṃ hoti? Yo so aṭṭhaṅgiko dhammasamūho,",
  "atk-s0517a:2150_13": "so etena nibbānaṃ gacchantīti gamanaṭṭhena maggo nāmāti vuttaṃ hoti. Puthusamaṇabrāhmaṇānaṃ",
  "atk-s0517a:2150_14": "parappavādānanti visuṃ visuṃ samaṇānaṃ brāhmaṇānañca ito aññaladdhikānaṃ. Aggoti",
  "atk-s0517a:2150_15": "tesaṃ sesamaggānaṃ visiṭṭho. Seṭṭhoti sesamaggato ativiya pasaṃsanīyo. Mokkhoti mukhe",
  "atk-s0517a:2150_16": "sādhu, sesamaggānaṃ abhimukhe ayameva sādhūti attho. Uttamoti sesamagge ativiya uttiṇṇo.",
  "atk-s0517a:2150_17": "Pavaroti sesamaggato nānappakārehi saṃbhajanīyo. Itīti kāraṇatthe nipāto. Tasmā bhagavatā",
  "atk-s0517a:2150_18": "“maggānaṃ aṭṭhaṅgiko seṭṭho”ti vuttoti adhippāyo. Vuttañhi bhagavatā –",
  "atk-s0517a:2151": "“Maggānaṭṭhaṅgiko seṭṭho, saccānaṃ caturo padā;",
  "atk-s0517a:2152": "Virāgo seṭṭho dhammānaṃ, dvipadānañca cakkhumā”ti. ;",
  "atk-s0517a:2153": "Taṃ idha vicchinditvā “maggānaṃ aṭṭhaṅgiko seṭṭho”ti vuttaṃ. Sesavāresupi iminā ca nayena heṭṭhā vuttanayena ca attho veditabbo.",
  "atk-s0517a:2154_0": "Dassanavirāgotiādīsu dassanasaṅkhāto virāgo dassanavirāgo. Indriyaṭṭhato balassa",
  "atk-s0517a:2154_1": "visiṭṭhattā idha indriyato balaṃ paṭhamaṃ vuttanti veditabbaṃ. Ādhipateyyaṭṭhena",
  "atk-s0517a:2154_2": "indriyānītiādi indriyādīnaṃ atthavibhāvanā, na virāgassa. Tathaṭṭhena saccāti saccañāṇaṃ",
  "atk-s0517a:2154_3": "veditabbaṃ. Sīlavisuddhīti sammāvācākammantājīvā. Cittavisuddhīti sammāsamādhi. Diṭṭhivisuddhīti",
  "atk-s0517a:2154_4": "sammādiṭṭhisaṅkappā. Vimuttaṭṭhenāti taṃtaṃmaggavajjhakilesehi muttaṭṭhena. Vijjāti",
  "atk-s0517a:2154_5": "sammādiṭṭhi. Vimuttīti samucchedavimutti. Amatogadhaṃ nibbānaṃ pariyosānaṭṭhena maggoti",
  "atk-s0517a:2154_6": "maggaphalapaccavekkhaṇāhi maggīyatīti maggo.",
  "atk-s0517a:2155": "Imasmiṃ virāganiddese vuttā dhammā sabbepi maggakkhaṇeyeva. Vimuttiniddese phalakkhaṇe. Tasmā chandamanasikārāpi maggaphalasampayuttā.",
  "atk-s0517a:2156_0": "29. Virāganiddese vuttanayeneva vimuttiniddesepi attho veditabbo. Phalaṃ panettha",
  "atk-s0517a:2156_1": "paṭippassaddhivimuttattā vimutti, nibbānaṃ nissaraṇavimuttattā vimutti. “Sahajātāni",
  "atk-s0517a:2156_2": "sattaṅgānī”tiādīni vacanāni idha na labbhantīti na vuttāni. Sayaṃ phalavimuttattā",
  "atk-s0517a:2156_3": "pariccāgaṭṭhena vimuttīti ettakameva vuttaṃ. Sesaṃ vuttanayamevāti.",
  "atk-s0517a:2157": "Virāgakathāvaṇṇanā niṭṭhitā.",
  "atk-s0517a:2158": "6. Paṭisambhidākathā",
  "atk-s0517a:2159": "1. Dhammacakkapavattanavāravaṇṇanā",
  "atk-s0517a:2160_0": "30. Idāni virāgasaṅkhātamaggavasena siddhaṃ paṭisambhidāpabhedaṃ dassentena kathitāya",
  "atk-s0517a:2160_1": "dhammacakkappavattanasuttantapubbaṅgamāya paṭisambhidākathāya apubbatthānuvaṇṇanā.",
  "atk-s0517a:2160_2": "Suttante tāva bārāṇasiyanti bārāṇasā nāma nadī, bārāṇasāya avidūre bhavā nagarī bārāṇasī.",
  "atk-s0517a:2160_3": "Tassaṃ bārāṇasiyaṃ. Isipatane migadāyeti isīnaṃ patanuppatanavasena evaṃladdhanāme",
  "atk-s0517a:2160_4": "migānaṃ abhayadānadinnaṭṭhānattā migadāyasaṅkhāte ārāme. Tattha hi uppannuppannā",
  "atk-s0517a:2160_5": "sabbaññuisayo patanti, dhammacakkappavattanatthaṃ nisīdantīti attho. Nandamūlakapabbhārato",
  "atk-s0517a:2160_6": "sattāhaccayena nirodhasamāpattito vuṭṭhitā anotattadahe katamukhadhovanakiccā ākāsena",
  "atk-s0517a:2160_7": "āgantvā paccekabuddhaisayopettha samosaraṇavasena patanti, uposathatthañca anuposathatthañca",
  "atk-s0517a:2160_8": "sannipatanti, gandhamādanaṃ paṭigacchantā ca tato ca uppatantītipi iminā isīnaṃ patanuppatanavasena",
  "atk-s0517a:2160_9": "taṃ “isipatana”nti vuccati. “Isipadana”ntipi pāṭho. Pañcavaggiyeti –",
  "atk-s0517a:2161": "“Koṇḍañño bhaddiyo vappo, mahānāmo ca assaji;",
  "atk-s0517a:2162": "Ete pañca mahātherā, pañcavaggāti vuccare”ti. –",
  "atk-s0517a:2163_0": "Evaṃ vuttānaṃ pañcannaṃ bhikkhūnaṃ vaggo pañcavaggo. Tasmiṃ pañcavagge bhavā taṃpariyāpannattāti",
  "atk-s0517a:2163_1": "pañcavaggiyā, te pañcavaggiye. Bhikkhū āmantesīti dīpaṅkaradasabalassa pādamūle katābhinīhārato",
  "atk-s0517a:2163_2": "paṭṭhāya pāramiyo pūrento anupubbena pacchimabhavaṃ patvā pacchimabhave ca katābhinikkhamano",
  "atk-s0517a:2163_3": "anupubbena bodhimaṇḍaṃ patvā tattha aparājitapallaṅke nisinno mārabalaṃ bhinditvā",
  "atk-s0517a:2163_4": "paṭhamayāme pubbenivāsaṃ anussaritvā majjhimayāme dibbacakkhuṃ visodhetvā pacchimayāmāvasāne",
  "atk-s0517a:2163_5": "dasasahassilokadhātuṃ unnādento sampakampento sabbaññutaṃ patvā satta sattāhāni bodhimaṇḍe",
  "atk-s0517a:2163_6": "vītināmetvā mahābrahmunā āyācitadhammadesanā buddhacakkhunā lokaṃ voloketvā lokānuggahena",
  "atk-s0517a:2163_7": "bārāṇasiṃ gantvā pañcavaggiye bhikkhū saññāpetvā dhammacakkaṃ pavattetukāmo āmantesi.",
  "atk-s0517a:2164_0": "Dveme, bhikkhave, antāti dveme, bhikkhave, koṭṭhāsā. Imassa pana vacanassa samudāhārena",
  "atk-s0517a:2164_1": "samudāhāranigghoso heṭṭhā avīciṃ upari bhavaggaṃ patvā dasasahassiṃ lokadhātuṃ pattharitvā",
  "atk-s0517a:2164_2": "aṭṭhāsi, tasmiṃyeva samaye aṭṭhārasakoṭisaṅkhā brahmāno samāgacchiṃsu. Pacchimadisāya",
  "atk-s0517a:2164_3": "sūriyo atthaṅgameti, puratthimāya disāya uttarāsāḷhanakkhattena yutto puṇṇacando",
  "atk-s0517a:2164_4": "uggacchati. Tasmiṃ samaye bhagavā dhammacakkappavattanasuttantaṃ ārabhanto “dveme,",
  "atk-s0517a:2164_5": "bhikkhave, antā”tiādimāha.",
  "atk-s0517a:2165_0": "Tattha pabbajitenāti gihisaṃyojanaṃ vatthukāmaṃ chetvā pabbajitena. Na sevitabbāti",
  "atk-s0517a:2165_1": "na valañjetabbā. Pabbajitānaṃyeva visesato paṭipattiyā bhājanabhūtattā “pabbajitena",
  "atk-s0517a:2165_2": "na sevitabbā”ti vuttaṃ. Yo cāyaṃ kāmesu kāmasukhallikānuyogoti yo ca ayaṃ vatthukāmesu",
  "atk-s0517a:2165_3": "kilesakāmasukhassa, kilesakāmasukhanissayassa vā anuyogo. Hīnoti lāmako. Gammoti",
  "atk-s0517a:2165_4": "gāmavāsīnaṃ santako. Pothujjanikoti puthujjanena andhabālajanena āciṇṇo. Anariyoti",
  "atk-s0517a:2165_5": "na ariyo. Atha vā na visuddhānaṃ uttamānaṃ ariyānaṃ santako. Anatthasaṃhitoti na",
  "atk-s0517a:2165_6": "atthasaṃhito, sukhāvahakāraṇaṃ anissitoti attho. Attakilamathānuyogoti attano kilamathassa",
  "atk-s0517a:2165_7": "anuyogo, attano dukkhakaraṇanti attho. Dukkhoti kaṇṭakāpassayaseyyādīhi attamāraṇehi",
  "atk-s0517a:2165_8": "dukkhāvaho. Tapassīhi “uttamaṃ tapo”ti gahitattā tesaṃ cittānurakkhanatthaṃ idha",
  "atk-s0517a:2165_9": "“hīno”ti na vuttaṃ, pabbajitānaṃ dhammattā “gammo”ti ca, gihīhi asādhāraṇattā “pothujjaniko”ti",
  "atk-s0517a:2165_10": "ca na vuttaṃ. Tattha pana kehici pabbajitapaṭiññehi diṭṭhadhammanibbānavādehi “yato",
  "atk-s0517a:2165_11": "kho, bho, ayaṃ attā pañcahi kāmaguṇehi samappito samaṅgibhūto paricāreti, ettāvatā",
  "atk-s0517a:2165_12": "kho, bho, ayaṃ attā diṭṭhadhammanibbānappatto hotī”ti gahitattā tesaṃ cittānurakkhanatthañca",
  "atk-s0517a:2165_13": "paccuppanne sukhattā ca tassa dhammasamādānassa “dukkho”ti na vuttaṃ. Kāmasukhallikānuyogo",
  "atk-s0517a:2165_14": "paccuppanne taṇhādiṭṭhisaṃkiliṭṭhasukhattā āyatiñca dukkhavipākattā tadanuyuttānaṃ",
  "atk-s0517a:2165_15": "taṇhādiṭṭhibandhanabaddhattā ca na sevitabbo, attakilamathānuyogo paccuppanne diṭṭhisaṃkiliṭṭhadukkhattā",
  "atk-s0517a:2165_16": "āyatiñca dukkhavipākattā tadanuyuttānaṃ diṭṭhibandhanabaddhattā ca na sevitabbo,",
  "atk-s0517a:2165_17": "ete khoti te ete. Anupagammāti na upagantvā. Majjhimāti saṃkiliṭṭhasukhadukkhānaṃ",
  "atk-s0517a:2165_18": "abhāvā majjhe bhavāti majjhimā. Sā eva nibbānaṃ paṭipajjanti etāyāti paṭipadā. Abhisambuddhāti",
  "atk-s0517a:2165_19": "paṭividdhā. Cakkhukaraṇītiādīsu paññācakkhuṃ karotīti cakkhukaraṇī. Ñāṇakaraṇīti",
  "atk-s0517a:2165_20": "tasseva vevacanaṃ. Upasamāyāti kilesūpasamāya. Abhiññāyāti catunnaṃ saccānaṃ abhijānanatthāya.",
  "atk-s0517a:2165_21": "Sambodhāyāti tesaṃyeva sambujjhanatthāya. Nibbānāyāti nibbānasacchikiriyatthāya.",
  "atk-s0517a:2165_22": "Atha vā dassanamaggañāṇaṃ karotīti cakkhukaraṇī. Bhāvanāmaggañāṇaṃ karotīti ñāṇakaraṇī.",
  "atk-s0517a:2165_23": "Sabbakilesānaṃ upasamāya. Sabbadhammānaṃ abhiññāya. Arahattaphalasambodhāya. Kilesānañca",
  "atk-s0517a:2165_24": "khandhānañca nibbānāya. Saccakathā abhiññeyyaniddese vuttā.",
  "atk-s0517a:2166_0": "Evaṃ bhagavā saccāni pakāsetvā attani katabahumānānaṃ tesaṃ attano paṭivedhakkamaṃ",
  "atk-s0517a:2166_1": "sutvā paṭipattiyā bahumānāropanena paṭipattiyaṃ ṭhatvā saccappaṭivedhaṃ passanto",
  "atk-s0517a:2166_2": "idaṃ dukkhaṃ ariyasaccanti me, bhikkhavetiādinā attano paṭivedhakkamaṃ dassesi. Tattha",
  "atk-s0517a:2166_3": "ananussutesūti na anussutesu, paraṃ anugantvā assutesūti attho. Cakkhūtiādīnaṃ attho",
  "atk-s0517a:2166_4": "parato āvi bhavissati. Idaṃ dukkhaṃ ariyasaccaṃ, idaṃ dukkhasamudayaṃ, idaṃ dukkhanirodhaṃ,",
  "atk-s0517a:2166_5": "idaṃ dukkhanirodhagāminī paṭipadā ariyasaccanti catunnaṃ saccānaṃ dassanapaṭivedho",
  "atk-s0517a:2166_6": "sekhabhūmiyaṃ. Pariññeyyaṃ pahātabbaṃ sacchikātabbaṃ bhāvetabbanti catunnaṃ saccānaṃ",
  "atk-s0517a:2166_7": "bhāvanāpaṭivedho sekhabhūmiyaṃyeva. Pariññātaṃ pahīnaṃ sacchikataṃ bhāvitanti catunnaṃ",
  "atk-s0517a:2166_8": "saccānaṃ paccavekkhaṇā asekhabhūmiyaṃ.",
  "atk-s0517a:2167_0": "Tiparivaṭṭanti saccañāṇakiccañāṇakatañāṇasaṅkhātānaṃ tiṇṇaṃ parivaṭṭānaṃ vasena tayo",
  "atk-s0517a:2167_1": "parivaṭṭā assāti tiparivaṭṭaṃ. Ettha hi “idaṃ dukkhaṃ, idaṃ dukkhasamudayaṃ, idaṃ",
  "atk-s0517a:2167_2": "dukkhanirodhaṃ, idaṃ dukkhanirodhagāminī paṭipadā ariyasacca”nti evaṃ catūsu saccesu",
  "atk-s0517a:2167_3": "yathābhūtañāṇaṃ saccañāṇaṃ nāma. Tesuyeva “pariññeyyaṃ pahātabbaṃ sacchikātabbaṃ",
  "atk-s0517a:2167_4": "bhāvetabba”nti evaṃ kattabbakiccajānanañāṇaṃ kiccañāṇaṃ nāma. “Pariññātaṃ pahīnaṃ",
  "atk-s0517a:2167_5": "sacchikataṃ bhāvita”nti evaṃ tassa kiccassa katabhāvajānanañāṇaṃ katañāṇaṃ nāma.",
  "atk-s0517a:2167_6": "Dvādasākāranti tesaṃyeva ekekasmiṃ sacce tiṇṇaṃ tiṇṇaṃ ākārānaṃ vasena dvādasa ākārā",
  "atk-s0517a:2167_7": "assāti dvādasākāraṃ. Ñāṇadassananti etesaṃ tiparivaṭṭānaṃ dvādasannaṃ ākārānaṃ vasena",
  "atk-s0517a:2167_8": "uppannaṃ ñāṇasaṅkhātaṃ dassanaṃ. Attamanāti sakamanā. Sattānañhi sukhakāmattā dukkhapaṭikūlattā",
  "atk-s0517a:2167_9": "pītisomanassayuttamano sakamano nāma, pītisomanassehi attamanā gahitamanā byāpitamanāti",
  "atk-s0517a:2167_10": "vā attho. Abhinandunti abhimukhā hutvā nandiṃsu. Veyyākaraṇeti suttante. Niggāthako",
  "atk-s0517a:2167_11": "hi suttanto kevalaṃ atthassa byākaraṇato veyyākaraṇaṃ nāma. Bhaññamāneti kathiyamāne.",
  "atk-s0517a:2167_12": "Vattamānasamīpe vattamānavacanaṃ kataṃ, bhaṇiteti attho. Virajanti vigatarāgādirajaṃ.",
  "atk-s0517a:2167_13": "Vītamalanti vigatarāgādimalaṃ. Rāgādayo hi ajjhottharaṇaṭṭhena rajo nāma, dūsanaṭṭhena",
  "atk-s0517a:2167_14": "malaṃ nāma. Dhammacakkhunti katthaci paṭhamamaggañāṇaṃ, katthaci ādīni tīṇi maggañāṇāni,",
  "atk-s0517a:2167_15": "katthaci catutthamaggañāṇampi. Idha pana paṭhamamaggañāṇameva. Yaṃ kiñci samudayadhammaṃ,",
  "atk-s0517a:2167_16": "sabbaṃ taṃ nirodhadhammanti vipassanāvasena evaṃ pavattassa dhammacakkhuṃ udapādīti attho.",
  "atk-s0517a:2168_0": "Dhammacakketi paṭivedhañāṇe ca desanāñāṇe ca. Bodhipallaṅke nisinnassa hi bhagavato",
  "atk-s0517a:2168_1": "catūsu saccesu dvādasākāraṃ paṭivedhañāṇampi isipatane nisinnassa dvādasākārameva",
  "atk-s0517a:2168_2": "saccadesanāya pavattakadesanāñāṇampi dhammacakkaṃ nāma. Ubhayampi hetaṃ dasabalassa",
  "atk-s0517a:2168_3": "pavattañāṇameva. Taṃ imāya desanāya pakāsentena bhagavatā dhammacakkaṃ pavattitaṃ",
  "atk-s0517a:2168_4": "nāma. Taṃ panetaṃ dhammacakkaṃ yāva aññātakoṇḍaññatthero aṭṭhārasahi brahmakoṭīhi",
  "atk-s0517a:2168_5": "saddhiṃ sotāpattiphale na patiṭṭhāti, tāva bhagavā pavatteti nāma, patiṭṭhite pana",
  "atk-s0517a:2168_6": "pavattitaṃ nāma. Taṃ sandhāya “pavattite ca bhagavatā dhammacakke”ti vuttaṃ.",
  "atk-s0517a:2169_0": "Bhummā devāti bhūmaṭṭhakā devā. Saddamanussāvesunti ekappahāreneva sādhukāraṃ datvā",
  "atk-s0517a:2169_1": "etaṃ bhagavatātiādīni vadantā saddaṃ anussāvayiṃsu. Appaṭivattiyanti “nayidaṃ tathā”ti",
  "atk-s0517a:2169_2": "paṭilomaṃ vattetuṃ asakkuṇeyyaṃ. Sannipatitā cettha devabrahmāno desanāpariyosāne",
  "atk-s0517a:2169_3": "ekappahāreneva sādhukāraṃ adaṃsu, sannipātaṃ anāgatā pana bhummadevādayo tesaṃ tesaṃ",
  "atk-s0517a:2169_4": "saddaṃ sutvā sādhukāramadaṃsūti veditabbaṃ. Tesu pana pabbatarukkhādīsu nibbattā",
  "atk-s0517a:2169_5": "bhummadevā. Te cātumahārājikapariyāpannā hontāpi idha visuṃ katvā vuttā. Cātumahārājikāti",
  "atk-s0517a:2169_6": "ca dhataraṭṭhavirūḷhakavirūpakkhakuverasaṅkhātā catumahārājā devatā etesanti cātumahārājikā.",
  "atk-s0517a:2169_7": "Te sineruvemajjhe honti. Tesu pabbataṭṭhakāpi atthi ākāsaṭṭhakāpi. Tesaṃ paramparā",
  "atk-s0517a:2169_8": "cakkavāḷapabbataṃ pattā. Khiḍḍāpadosikā manopadosikā sītavalāhakā uṇhavalāhakā candimā",
  "atk-s0517a:2169_9": "devaputto sūriyo devaputtoti ete sabbepi cātumahārājikadevalokaṭṭhā eva. Tettiṃsa",
  "atk-s0517a:2169_10": "janā tattha uppannāti tāvatiṃsā. Apica “tāvatiṃsā”ti tesaṃ devānaṃ nāmamevātipi vuttaṃ.",
  "atk-s0517a:2169_11": "Tepi atthi pabbataṭṭhakā atthi ākāsaṭṭhakā. Tesaṃ paramparā cakkavāḷapabbataṃ pattā,",
  "atk-s0517a:2169_12": "tathā yāmādīnaṃ. Ekadevalokepi hi devānaṃ paramparā cakkavāḷapabbataṃ appattā nāma",
  "atk-s0517a:2169_13": "natthi. Dibbaṃ sukhaṃ yātā payātā sampattāti yāmā. Tuṭṭhā pahaṭṭhāti tusitā. Pakatipaṭiyattārammaṇato",
  "atk-s0517a:2169_14": "atirekena ramitukāmakāle yathārucite bhoge nimminitvā nimminitvā ramantīti nimmānaratī.",
  "atk-s0517a:2169_15": "Cittācāraṃ ñatvā paranimmitesu bhogesu vasaṃ vattentīti paranimmitavasavattī. Brahmakāye",
  "atk-s0517a:2169_16": "brahmaghaṭāya niyuttāti brahmakāyikā. Sabbepi pañcavokārabrahmāno gahitā.",
  "atk-s0517a:2170_0": "Tena khaṇenāti vacanaṃ visesetvā tena muhuttenāti vuttaṃ. Muhuttasaṅkhātena khaṇena,",
  "atk-s0517a:2170_1": "na paramatthakhaṇenāti vuttaṃ hoti. Yāva brahmalokāti brahmalokaṃ antokatvā. Saddoti",
  "atk-s0517a:2170_2": "sādhukārasaddo. Dasasahassīti dasasahassacakkavāḷavatī. Saṅkampīti uddhaṃ uggacchantī",
  "atk-s0517a:2170_3": "suṭṭhu kampi. Sampakampīti uddhaṃ uggacchantī adho okkamantī suṭṭhu pakampi. Sampavedhīti",
  "atk-s0517a:2170_4": "catudisā gacchantī suṭṭhu pavedhi. Sambuddhabhāvāya mātukucchiṃ okkamante ca bodhisatte",
  "atk-s0517a:2170_5": "tato nikkhamante ca mahāpathavī puññatejena akampittha, abhisambodhiyaṃ paṭivedhañāṇatejena.",
  "atk-s0517a:2170_6": "Dhammacakkappavattane desanāñāṇatejena sādhukāraṃ dātukāmā viya pathavī devatānubhāvena",
  "atk-s0517a:2170_7": "akampittha, āyusaṅkhārossajjane mahāparinibbāne ca kāruññena cittasaṅkhobhaṃ asahamānā",
  "atk-s0517a:2170_8": "viya pathavī devatānubhāvena akampittha. Appamāṇoti vuddhappamāṇo. Uḷāroti ettha",
  "atk-s0517a:2170_9": "“uḷārāni uḷārāni khādanīyāni khādantī”tiādīsu madhuraṃ uḷāranti vuttaṃ. “Uḷārāya",
  "atk-s0517a:2170_10": "vatthabhogāya cittaṃ na namatī”tiādīsu paṇītaṃ uḷāranti vuttaṃ. “Uḷārāya khalu bhavaṃ",
  "atk-s0517a:2170_11": "vacchāyano samaṇaṃ gotamaṃ pasaṃsāya pasaṃsatī”tiādīsu seṭṭhaṃ uḷāranti vuttaṃ. Idha",
  "atk-s0517a:2170_12": "pana “vipulo uḷāro”ti vutto. Obhāsoti desanāñāṇānubhāvena ca devatānubhāvena ca jātaobhāso.",
  "atk-s0517a:2170_13": "Loketi cakkavāḷassa dasasahassiyaṃyeva. Atikkammeva devānaṃ devānubhāvanti devānaṃ",
  "atk-s0517a:2170_14": "ayamānubhāvo – nivatthavatthappabhā dvādasa yojanāni pharati, tathā sarīrassa alaṅkārassa",
  "atk-s0517a:2170_15": "vimānassa ca. Taṃ devānaṃ devānubhāvaṃ atikkamitvāyevāti attho. Udānanti somanassañāṇamayikaṃ",
  "atk-s0517a:2170_16": "udāhāraṃ. Udānesīti udāhari. Aññāsi vata, bho koṇḍaññoti imassapi udānassa udāharaṇaghoso",
  "atk-s0517a:2170_17": "dasasahassilokadhātuṃ pharitvā aṭṭhāsi. Aññāsikoṇḍaññoti bhusaṃ ñātakoṇḍaññoti attho.",
  "atk-s0517a:2171_0": "Cakkhuādīnaṃ niddese dassanaṭṭhenātiādīsu ekameva ñāṇaṃ yathāvuttassa neyyassa cakkhu",
  "atk-s0517a:2171_1": "viya dassanakiccakaraṇena cakkhu. Ñāṇakiccakaraṇena ñāṇaṃ. Nānappakārato jānanakiccakaraṇena",
  "atk-s0517a:2171_2": "paññā. Anavasesapaṭivedhakaraṇena vijjā. Sabbathā obhāsakiccakaraṇena āloko nāmāti",
  "atk-s0517a:2171_3": "attho. Cakkhuṃ dhammotiādīsupi ekaṃyeva ñāṇaṃ kiccanānattena pañcadhā vaṇṇitaṃ. Ārammaṇāti",
  "atk-s0517a:2171_4": "upatthambhanaṭṭhena. Gocarāti visayaṭṭhena. Dassanaṭṭhenātiādīsu ñāṇakiccaṃ pañcadhā",
  "atk-s0517a:2171_5": "vuttaṃ. Iminā nayena tīsu vāresu ekekasmiṃ pañca pañca katvā pannarasa dhammā, pannarasa",
  "atk-s0517a:2171_6": "atthā, dvīsu pannarasakesu tiṃsa niruttiyo, pannarasasu dhammesu pannarasasu atthesu",
  "atk-s0517a:2171_7": "tiṃsāya niruttīsūti saṭṭhi ñāṇāni veditabbāni. Sesaariyasaccesupi eseva nayo. Catūsu",
  "atk-s0517a:2171_8": "ariyasaccesu ekekasmiṃ ariyasacce pannarasannaṃ pannarasannaṃ dhammānaṃ atthānañca",
  "atk-s0517a:2171_9": "vasena saṭṭhi dhammā, saṭṭhi atthā, saṭṭhiyā dhammesu saṭṭhiyā atthesu ca vīsasataṃ",
  "atk-s0517a:2171_10": "niruttiyo, vīsādhikaṃ satanti attho. Saṭṭhiyā dhammesu saṭṭhiyā atthesu vīsuttarasate",
  "atk-s0517a:2171_11": "niruttīsūti evaṃ cattārīsañca dve ca ñāṇasatāni.",
  "atk-s0517a:2172": "2-3. Satipaṭṭhānavārādivaṇṇanā",
  "atk-s0517a:2173": "31-32. Satipaṭṭhānasuttantapubbaṅgame iddhipādasuttantapubbaṅgame ca paṭisambhidāniddese imināva nayena attho ca gaṇanā ca veditabbā.",
  "atk-s0517a:2174": "4-8. Sattabodhisattavārādivaṇṇanā",
  "atk-s0517a:2175_0": "33-37. Sattannaṃ bodhisattānaṃ suttantesu ekekasmiṃyeva samudaye cakkhādayo pañca,",
  "atk-s0517a:2175_1": "nirodhe pañcāti dasa dhammā, samudaye dassanaṭṭhādayo pañca, nirodhe pañcāti dasa",
  "atk-s0517a:2175_2": "atthā, tesaṃ vasena vīsati niruttiyo cattārīsaṃ ñāṇāni. Satta ekato katvā vuttagaṇanā",
  "atk-s0517a:2175_3": "suviññeyyā eva. Sabbaññutaññāṇavasena vuttapaṭisambhidāniddese ekekamūlakesu “ñāto",
  "atk-s0517a:2175_4": "diṭṭho vidito sacchikato phassito paññāyā”ti imesu pañcasu vacanesu ekekasmiṃyeva",
  "atk-s0517a:2175_5": "cakkhādayo pañca, dassanaṭṭhādayo pañcāti pañcapañcakānaṃ vasena pañcavīsati dhammā,",
  "atk-s0517a:2175_6": "pañcavīsati atthā, taddiguṇā niruttiyo, taddiguṇāni ñāṇāni ñeyyāni. Pañca ekato katvā",
  "atk-s0517a:2175_7": "vuttavārepi pañcakkhattuṃ pañca pañcavīsati katvā pañcavīsasataṃ dhammā, pañcavīsasataṃ",
  "atk-s0517a:2175_8": "atthā, taddiguṇā niruttiyo, taddiguṇāni ñāṇāni ñeyyāni. Aḍḍhateyyānīti cettha dve",
  "atk-s0517a:2175_9": "satāni ca paññāsañca. Khandhādīsupi eseva nayo. Imināva nayena saccavārapaṭisambhidāvāre",
  "atk-s0517a:2175_10": "ca dhammādigaṇanā veditabbā.",
  "atk-s0517a:2176": "9. Chabuddhadhammavāravaṇṇanā",
  "atk-s0517a:2177_0": "38. Buddhadhammavāre diyaḍḍhasatanti chakkhattuṃ pañcavīsati satañca paññāsañca honti,",
  "atk-s0517a:2177_1": "taddiguṇā niruttiyo taddiguṇāni ñāṇāni. Paṭisambhidādhikaraṇeti paṭisambhidādhikāre.",
  "atk-s0517a:2177_2": "Aḍḍhanavadhammasatānīti paṭhamaṃ vuttesu catūsu saccesu saṭṭhi, catūsu satipaṭṭhānesu",
  "atk-s0517a:2177_3": "saṭṭhi, catūsu sammappadhānesu saṭṭhi, sattabodhisattaveyyākaraṇesu sattati, abhiññaṭṭhādīsu",
  "atk-s0517a:2177_4": "pañcasu pañcavīsasataṃ, khandhaṭṭhādīsu pañcasu pañcavīsasataṃ, puna catūsu ariyasaccesu",
  "atk-s0517a:2177_5": "sataṃ, catūsu paṭisambhidāsu sataṃ, chasu buddhadhammesu diyaḍḍhasatanti evaṃ aṭṭhasatāni",
  "atk-s0517a:2177_6": "ca paññāsañca dhammā honti. Evaṃ atthāpi tattakā eva honti. Evameva saccādīsu tīsu",
  "atk-s0517a:2177_7": "ṭhānesu vīsasataṃ niruttiyo, sattasu veyyākaraṇesu cattārīsasataṃ niruttiyo, abhiññaṭṭhādīsu",
  "atk-s0517a:2177_8": "khandhaṭṭhādīsu ca aḍḍhateyyāni aḍḍhateyyāni niruttisatāni, ariyasaccesu paṭisambhidāsu",
  "atk-s0517a:2177_9": "ca dve dve niruttisatāni, buddhadhammesu tīṇi niruttisatānīti evaṃ niruttisahassañca",
  "atk-s0517a:2177_10": "sattaniruttisatāni ca honti. Evameva saccādīsu tīsu ṭhānesu cattārīsādhikāni dve",
  "atk-s0517a:2177_11": "dve ñāṇasatāni, sattasu veyyākaraṇesu asītiadhikāni dve ñāṇasatāni, abhiññaṭṭhādīsu",
  "atk-s0517a:2177_12": "khandhaṭṭhādīsu ca pañcapañcañāṇasatāni, saccesu paṭisambhidāsu ca cattāri cattāri",
  "atk-s0517a:2177_13": "ñāṇasatāni, buddhadhammesu cha ñāṇasatānīti evaṃ tīṇi ca ñāṇasahassāni cattāri ca ñāṇasatāni hontīti.",
  "atk-s0517a:2178": "Paṭisambhidākathāvaṇṇanā niṭṭhitā.",
  "atk-s0517a:2179": "7. Dhammacakkakathā",
  "atk-s0517a:2180": "1. Saccavāravaṇṇanā",
  "atk-s0517a:2181_0": "39. Puna dhammacakkappavattanasuttantameva pubbaṅgamaṃ katvā kathitāya dhammacakkakathāya",
  "atk-s0517a:2181_1": "apubbatthānuvaṇṇanā. Tattha dukkhavatthukāti ekābhisamayavasena dukkhaṃ vatthu etesanti",
  "atk-s0517a:2181_2": "dukkhavatthukā. Tadeva dukkhaṃ visesetvā saccavatthukātiādimāha. Tattha saccaṃ ārammaṇaṃ",
  "atk-s0517a:2181_3": "upatthambho etesanti saccārammaṇā. Saccaṃ gocaro visayo etesanti saccagocarā. Saccasaṅgahitāti",
  "atk-s0517a:2181_4": "maggasaccena saṅgahitā. Saccapariyāpannāti maggasaccāyattā. Sacce samudāgatāti dukkhaparijānanena",
  "atk-s0517a:2181_5": "dukkhasacce samuppannā. Tathā tattheva ṭhitā patiṭṭhitā ca.",
  "atk-s0517a:2182_0": "40. Idāni “pavattite ca bhagavatā dhammacakke”ti vuttaṃ dhammacakkaṃ niddisitukāmo",
  "atk-s0517a:2182_1": "dhammacakkantiādimāha. Tattha duvidhaṃ dhammacakkaṃ paṭivedhadhammacakkaṃ desanādhammacakkañca.",
  "atk-s0517a:2182_2": "Paṭivedhadhammacakkaṃ bodhipallaṅke, desanādhammacakkaṃ isipatane. Dhammañca pavatteti",
  "atk-s0517a:2182_3": "cakkañcāti paṭivedhadhammacakkaṃ vuttaṃ, cakkañca pavatteti dhammañcāti desanādhammacakkaṃ.",
  "atk-s0517a:2182_4": "Kathaṃ? Bhagavā hi bodhipallaṅke nisinno maggakkhaṇe indriyabalabojjhaṅgamaggaṅgādibhedaṃ",
  "atk-s0517a:2182_5": "dhammañca pavatteti, soyeva ca dhammo kilesasattughātāya pavattanato paharaṇacakkaṃ",
  "atk-s0517a:2182_6": "viyāti cakkañca. Dhammaṃ pavattentoyeva bhagavā taṃ cakkaṃ pavatteti nāma. Etena",
  "atk-s0517a:2182_7": "dhammoyeva cakkanti kammadhārayasamāsatā vuttā hoti. Isipatane nisinno bhagavā dhammadesanakkhaṇe",
  "atk-s0517a:2182_8": "veneyyasantāne kilesasattughātāya pavattanato paharaṇacakkasadisaṃ desanācakkañca",
  "atk-s0517a:2182_9": "pavatteti, veneyyasantāne indriyabalabojjhaṅgamaggaṅgādibhedaṃ dhammacakkañca pavatteti.",
  "atk-s0517a:2182_10": "Etena dhammo ca cakkañca dhammacakkanti dvandasamāsatā vuttā hoti. Yasmā pana pavattake",
  "atk-s0517a:2182_11": "sati pavattanā nāma hoti, tasmā sabbatthāpi “pavattetī”ti vuttaṃ, pavattanaṭṭhena",
  "atk-s0517a:2182_12": "pana “cakka”nti vuttaṃ hotīti veditabbaṃ. Dhammena pavattetīti dhammacakkantiādīni",
  "atk-s0517a:2182_13": "desanādhammacakkameva sandhāya vuttānīti veditabbāni.",
  "atk-s0517a:2183_0": "Tattha dhammena pavattetīti yathāsabhāvattā dhammena pavattaṃ cakkanti dhammacakkanti",
  "atk-s0517a:2183_1": "vuttaṃ hoti. Dhammacariyāya pavattetīti veneyyasantāne dhammatthāya pavattaṃ cakkanti",
  "atk-s0517a:2183_2": "dhammacakkanti vuttaṃ hoti. Dhamme ṭhitotiādīhi bhagavato dhammabhūtatā dhammassāmitā",
  "atk-s0517a:2183_3": "ca vuttā hoti. Yathāha – “so hāvuso, bhagavā jānaṃ jānāti passaṃ passati cakkhubhūto",
  "atk-s0517a:2183_4": "ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī",
  "atk-s0517a:2183_5": "tathāgato”ti. Tasmā tehi dhammassa cakkanti dhammacakkanti vuttaṃ hoti. Ṭhitoti visayībhāvena",
  "atk-s0517a:2183_6": "ṭhito. Patiṭṭhitoti acalabhāvena patiṭṭhito. Vasippattoti issarabhāvaṃ patto. Pāramippattoti",
  "atk-s0517a:2183_7": "koṭippatto. Vesārajjappattoti visāradabhāvaṃ patto. Dhamme patiṭṭhāpentotiādīhi veneyyasantānamapekkhitvā",
  "atk-s0517a:2183_8": "vuttehi pana vacanehi dhammassāmitāya ca dhammatthāya cakkanti vuttaṃ hoti. Dhammaṃ",
  "atk-s0517a:2183_9": "sakkarontotihaādīhi dhammatthāya cakkanti vuttaṃ hoti. Yo hi dhammaṃ sakkārādivasena",
  "atk-s0517a:2183_10": "pavatteti, so dhammatthaṃ pavatteti. Dhammaṃ sakkarontoti yathā kato so dhammo sukato",
  "atk-s0517a:2183_11": "hoti, evameva naṃ karonto. Dhammaṃ garuṃ karontoti tasmiṃ gāravuppattiyā taṃ garuṃ",
  "atk-s0517a:2183_12": "karonto. Dhammaṃ mānentoti dhammaṃ piyañca bhāvanīyañca katvā viharanto. Dhammaṃ",
  "atk-s0517a:2183_13": "pūjentoti taṃ apadisitvā desanāpaṭipattipūjāya pūjaṃ karonto. Dhammaṃ apacāyamānoti",
  "atk-s0517a:2183_14": "tasseva dhammassa sakkāragarukārehi nīcavuttitaṃ karonto. Dhammaddhajo dhammaketūti",
  "atk-s0517a:2183_15": "taṃ dhammaṃ dhajamiva purakkhatvā ketumiva ca ukkhipitvā pavattiyā dhammaddhajo dhammaketu",
  "atk-s0517a:2183_16": "ca hutvāti attho. Dhammādhipateyyoti dhammādhipatito āgato bhāvanādhammavaseneva",
  "atk-s0517a:2183_17": "ca sabbakiriyānaṃ karaṇena dhammādhipateyyo hutvā. Taṃ kho pana dhammacakkaṃ appaṭivattiyanti",
  "atk-s0517a:2183_18": "kenaci nivattetuṃ asakkuṇeyyatāya appaṭihatapavattitā vuttā. Tasmā so dhammo pavattanaṭṭhena",
  "atk-s0517a:2183_19": "cakkanti vuttaṃ hoti.",
  "atk-s0517a:2184_0": "Saddhindriyaṃ dhammo, taṃ dhammaṃ pavattetīti veneyyasantāne maggasampayuttasaddhindriyuppādanena",
  "atk-s0517a:2184_1": "taṃ saddhindriyaṃ dhammaṃ pavattetīti attho. Eseva nayo sesesupi. Saccāti saccañāṇāni.",
  "atk-s0517a:2184_2": "Vipassanā ca vijjā ca maggañāṇameva. Anuppāde ñāṇanti arahattaphale ñāṇaṃ. Tampi",
  "atk-s0517a:2184_3": "veneyyasantāne pavattetiyeva, nibbānañca paṭivedhaṃ karonto pavattetiyeva nāma.",
  "atk-s0517a:2185": "Samudayavārādīsu samudayavatthukā nirodhavatthukā maggavatthukāti visesapadaṃ dassetvā saṅkhittā. Etthāpi vuttasadisaṃ paṭhamaṃ vuttanayeneva veditabbaṃ.",
  "atk-s0517a:2186": "2-3. Satipaṭṭhānavārādivaṇṇanā",
  "atk-s0517a:2187": "41-42. Satipaṭṭhānaiddhipādapubbaṅgamavārāpi maggakkhaṇavasena vuttā. Tepi tattha tattha visesapadaṃ dassetvā saṅkhittāti.",
  "atk-s0517a:2188": "Dhammacakkakathāvaṇṇanā niṭṭhitā.",
  "atk-s0517a:2189": "8. Lokuttarakathā",
  "atk-s0517a:2190": "Lokuttarakathāvaṇṇanā",
  "atk-s0517a:2191_0": "43. Idāni lokuttaradhammavatiyā dhammacakkakathāya anantaraṃ kathitāya lokuttarakathāya",
  "atk-s0517a:2191_1": "apubbatthānuvaṇṇanā. Tattha lokuttarapadassa attho niddesavāre āvi bhavissati. Cattāro",
  "atk-s0517a:2191_2": "satipaṭṭhānātiādayo sattatiṃsa bodhipakkhiyadhammā yathāyogaṃ maggaphalasampayuttā.",
  "atk-s0517a:2191_3": "Te bujjhanaṭṭhena bodhīti evaṃladdhanāmassa ariyassa pakkhe bhavattā bodhipakkhiyā",
  "atk-s0517a:2191_4": "nāma. Pakkhe bhavattāti upakārabhāve ṭhitattā. Tesu ārammaṇesu okkantitvā pakkhanditvā",
  "atk-s0517a:2191_5": "upaṭṭhānato upaṭṭhānaṃ, satiyeva upaṭṭhānaṃ satipaṭṭhānaṃ. Kāyavedanācittadhammesu",
  "atk-s0517a:2191_6": "panassa asubhadukkhāniccānattākāragahaṇavasena subhasukhaniccaattasaññāpahānakiccasādhanavasena",
  "atk-s0517a:2191_7": "ca pavattito catudhā bhedo hoti. Tasmā cattāro satipaṭṭhānāti vuccati. Padahanti",
  "atk-s0517a:2191_8": "etenāti padhānaṃ, sobhanaṃ padhānaṃ sammappadhānaṃ, sammā vā padahanti etenāti sammappadhānaṃ,",
  "atk-s0517a:2191_9": "sobhanaṃ vā taṃ kilesavirūpapavattavirahitato padhānañca hitasukhanipphādakaṭṭhena",
  "atk-s0517a:2191_10": "seṭṭhabhāvāvahanato padhānabhāvakaraṇato vāti sammappadhānaṃ. Vīriyassetaṃ adhivacanaṃ.",
  "atk-s0517a:2191_11": "Tayidaṃ uppannānuppannānaṃ akusalānaṃ pahānānuppattikiccaṃ, anuppannuppannānañca",
  "atk-s0517a:2191_12": "kusalānaṃ uppattiṭṭhitikiccaṃ sādhayatīti catubbidhaṃ hoti. Tasmā cattāro sammappadhānāti",
  "atk-s0517a:2191_13": "vuccati. Nipphattipariyāyena ijjhanaṭṭhena, ijjhanti etāya sattā iddhā vuddhā ukkaṃsagatā",
  "atk-s0517a:2191_14": "hontīti iminā vā pariyāyena iddhi, tassā sampayuttāya pubbaṅgamaṭṭhena phalabhūtāya",
  "atk-s0517a:2191_15": "pubbabhāgakāraṇaṭṭhena ca iddhiyā pādoti iddhipādo. So chandavīriyacittavīmaṃsāvasena",
  "atk-s0517a:2191_16": "catubbidhova hoti. Tasmā cattāro iddhipādāti vuccati. Assaddhiyakosajjapamādavikkhepasammohānaṃ",
  "atk-s0517a:2191_17": "abhibhavanato abhibhavanasaṅkhātena adhipatiyaṭṭhena indriyaṃ. Assaddhiyādīhi anabhibhavanīyato",
  "atk-s0517a:2191_18": "akampiyaṭṭhena balaṃ. Tadubhayampi saddhāvīriyasatisamādhipaññāvasena pañcavidhaṃ",
  "atk-s0517a:2191_19": "hoti. Tasmā pañcindriyāni pañca balānīti vuccanti. Bujjhanakasattassa pana aṅgabhāvena",
  "atk-s0517a:2191_20": "satiādayo satta dhammā bojjhaṅgā, niyyānaṭṭhena ca sammādiṭṭhiādayo aṭṭha maggaṅgā",
  "atk-s0517a:2191_21": "honti. Tena vuccati satta bojjhaṅgā ariyo aṭṭhaṅgiko maggoti.",
  "atk-s0517a:2192_0": "Iti ime sattatiṃsa bodhipakkhiyā dhammā pubbabhāge lokiyavipassanāya vattamānāya",
  "atk-s0517a:2192_1": "cuddasavidhena kāyaṃ pariggaṇhato ca kāyānupassanāsatipaṭṭhānaṃ, navavidhena vedanaṃ",
  "atk-s0517a:2192_2": "pariggaṇhato ca vedanānupassanāsatipaṭṭhānaṃ, soḷasavidhena cittaṃ pariggaṇhato ca",
  "atk-s0517a:2192_3": "cittānupassanāsatipaṭṭhānaṃ, pañcavidhena dhamme pariggaṇhato ca dhammānupassanāsatipaṭṭhānaṃ.",
  "atk-s0517a:2192_4": "Iti imasmiṃ attabhāve anuppannapubbaṃ parassa uppannaṃ akusalaṃ disvā “yathā paṭipannassa",
  "atk-s0517a:2192_5": "tassa taṃ uppannaṃ, na tathā paṭipajjissāmi, evaṃ me etaṃ nuppajjissatī”ti tassa",
  "atk-s0517a:2192_6": "anuppādāya vāyamanakāle paṭhamaṃ sammappadhānaṃ, attano samudācārappattamakusalaṃ",
  "atk-s0517a:2192_7": "disvā tassa pahānāya vāyamanakāle dutiyaṃ, imasmiṃ attabhāve anuppannapubbaṃ jhānaṃ",
  "atk-s0517a:2192_8": "vā vipassanaṃ vā uppādetuṃ vāyamantassa tatiyaṃ, uppannaṃ yathā na parihāyati, evaṃ",
  "atk-s0517a:2192_9": "punappunaṃ uppādentassa catutthaṃ sammappadhānaṃ. Chandaṃ dhuraṃ katvā kusaluppādanakāle",
  "atk-s0517a:2192_10": "chandiddhipādo, vīriyaṃ, cittaṃ, vīmaṃsaṃ dhuraṃ katvā kusaluppādanakāle vīmaṃsiddhipādo.",
  "atk-s0517a:2192_11": "Micchāvācāya viramaṇakāle sammāvācā, micchākammantā, micchājīvā viramaṇakāle sammājīvoti",
  "atk-s0517a:2192_12": "evaṃ nānācittesu labbhanti. Catumaggakkhaṇe pana ekacitte labbhanti, phalakkhaṇe",
  "atk-s0517a:2192_13": "ṭhapetvā cattāro sammappadhāne avasesā tettiṃsa labbhanti. Evaṃ ekacitte labbhamānesu",
  "atk-s0517a:2192_14": "cetesu ekāva nibbānārammaṇā sati kāyādīsu subhasaññādipahānakiccasādhanavasena “cattāro",
  "atk-s0517a:2192_15": "satipaṭṭhānā”ti vuccati. Ekameva ca vīriyaṃ anuppannuppannānaṃ anuppādādikiccasādhanavasena",
  "atk-s0517a:2192_16": "“cattāro sammappadhānā”ti vuccati. Sesesu hāpanavaḍḍhanaṃ natthi.",
  "atk-s0517a:2193": "Apica tesu –",
  "atk-s0517a:2194": "Nava ekavidhā eko, dvedhātha catupañcadhā;",
  "atk-s0517a:2195": "Aṭṭhadhā navadhā ceva, iti chaddhā bhavanti te.",
  "atk-s0517a:2196_0": "Nava ekavidhāti chando cittaṃ pīti passaddhi upekkhā saṅkappo vācā kammanto ājīvoti",
  "atk-s0517a:2196_1": "ime nava chandiddhipādādivasena ekavidhāva honti, aññakoṭṭhāsaṃ na bhajanti. Eko",
  "atk-s0517a:2196_2": "dvedhāti saddhā indriyabalavasena dvedhā ṭhitā. Atha catupañcadhāti athañño eko catudhā,",
  "atk-s0517a:2196_3": "añño pañcadhā ṭhitoti attho. Tattha samādhi eko indriyabalabojjhaṅgamaggaṅgavasena",
  "atk-s0517a:2196_4": "catudhā ṭhito, paññā tesaṃ catunnaṃ iddhipādakoṭṭhāsassa ca vasena pañcadhā. Aṭṭhadhā",
  "atk-s0517a:2196_5": "navadhā cevāti aparo eko aṭṭhadhā, eko navadhā ṭhitoti attho. Catusatipaṭṭhānaindriyabalabojjhaṅgamaggaṅgavasena",
  "atk-s0517a:2196_6": "sati aṭṭhadhā ṭhitā, catusammappadhānaiddhipādaindriyabalabojjhaṅgamaggaṅgavasena",
  "atk-s0517a:2196_7": "vīriyaṃ navadhāti. Evaṃ –",
  "atk-s0517a:2197": "Cuddaseva asambhinnā, hontete bodhipakkhiyā;",
  "atk-s0517a:2198": "Koṭṭhāsato sattavidhā, sattatiṃsa pabhedato.",
  "atk-s0517a:2199": "Sakiccanipphādanato, sarūpena ca vuttito;",
  "atk-s0517a:2200": "Sabbeva ariyamaggassa, sambhave sambhavanti te.",
  "atk-s0517a:2201_0": "Evaṃ maggaphalasampayutte sattatiṃsa bodhipakkhiyadhamme dassetvā puna te maggaphalesu",
  "atk-s0517a:2201_1": "saṅkhipitvā cattāro ariyamaggā cattāri ca sāmaññaphalānīti āha. Samaṇabhāvo sāmaññaṃ,",
  "atk-s0517a:2201_2": "catunnaṃ ariyamaggānametaṃ nāmaṃ. Sāmaññānaṃ phalāni sāmaññaphalāni. Nibbānaṃ pana",
  "atk-s0517a:2201_3": "sabbehi asammissameva. Iti vitthārato sattatiṃsabodhipakkhiyacatumaggacatuphalanibbānānaṃ",
  "atk-s0517a:2201_4": "vasena chacattālīsa lokuttaradhammā, tato saṅkhepena catumaggacatuphalanibbānānaṃ",
  "atk-s0517a:2201_5": "vasena nava lokuttaradhammā, tatopi saṅkhepena maggaphalanibbānānaṃ vasena tayo lokuttaradhammāti",
  "atk-s0517a:2201_6": "veditabbaṃ. Satipaṭṭhānādīnaṃ maggaphalānañca lokuttaratte vutte taṃsampayuttānaṃ",
  "atk-s0517a:2201_7": "phassādīnampi lokuttarattaṃ vuttameva hoti. Padhānadhammavasena pana satipaṭṭhānādayova",
  "atk-s0517a:2201_8": "vuttā. Abhidhamme ca lokuttaradhammaniddese maggaphalasampayuttānaṃ phassādīnaṃ lokuttarattaṃ vuttamevāti.",
  "atk-s0517a:2202_0": "Lokaṃ tarantīti lokaṃ atikkamanti. Sabbamidha īdisaṃ vattamānakālavacanaṃ cattāro",
  "atk-s0517a:2202_1": "ariyamagge sandhāya vuttaṃ. Sotāpattimaggo hi apāyalokaṃ tarati, sakadāgāmimaggo",
  "atk-s0517a:2202_2": "kāmāvacaralokekadesaṃ tarati, anāgāmimaggo kāmāvacaralokaṃ tarati, arahattamaggo",
  "atk-s0517a:2202_3": "rūpārūpāvacaralokaṃ tarati. Lokā uttarantīti lokā uggacchanti. Lokatoti ca lokamhāti",
  "atk-s0517a:2202_4": "ca tadeva nissakkavacanaṃ visesetvā dassitaṃ. Lokaṃ samatikkamantīti paṭhamaṃ vuttatthameva.",
  "atk-s0517a:2202_5": "Tattha upasaggatthaṃ anapekkhitvā vuttaṃ, idha saha upasaggatthena vuttaṃ. Lokaṃ",
  "atk-s0517a:2202_6": "samatikkantāti yathāvuttaṃ lokaṃ sammā atikkantā. Sabbamidha īdisaṃ atītakālavacanaṃ",
  "atk-s0517a:2202_7": "phalanibbānāni sandhāya vuttaṃ, sotāpattiphalādīni hi yathāvuttaṃ lokaṃ atikkamitvā",
  "atk-s0517a:2202_8": "ṭhitāni, sadā nibbānaṃ sabbalokaṃ atikkamitvā ṭhitaṃ. Lokena atirekāti lokato adhikabhūtā.",
  "atk-s0517a:2202_9": "Idaṃ sabbepi lokuttaradhamme sandhāya vuttaṃ. Nissarantīti niggacchanti. Nissaṭāti",
  "atk-s0517a:2202_10": "niggatā. Loke na tiṭṭhantītiādīni aṭṭhārasa vacanāni sabbalokuttaresupi yujjanti.",
  "atk-s0517a:2202_11": "Na tiṭṭhantīti loke apariyāpannattā vuttaṃ. Loke na limpantīti khandhasantāne vattamānāpi",
  "atk-s0517a:2202_12": "tasmiṃ na limpantīti attho. Lokena na limpantīti akatapaṭivedhānaṃ kenaci cittena,",
  "atk-s0517a:2202_13": "katapaṭivedhānaṃ akusalena appamattenapi cittena na limpantīti attho. Asaṃlittā anupalittāti",
  "atk-s0517a:2202_14": "upasaggena visesitaṃ.",
  "atk-s0517a:2203_0": "Vippamuttāti alittattameva nānābyañjanena visesitaṃ. Ye keci hi yattha yena vā alittā,",
  "atk-s0517a:2203_1": "te tattha tena vā vippamuttā honti. Lokā vippamuttātiādīni tīṇi nissakkavasena vuttāni.",
  "atk-s0517a:2203_2": "Visaññuttāti vippamuttattavisesanaṃ. Ye keci hi yattha yena yato vippamuttā, te tattha",
  "atk-s0517a:2203_3": "tena tato visaññuttā nāma honti. Lokā sujjhantīti lokamalaṃ dhovitvā lokā sujjhanti.",
  "atk-s0517a:2203_4": "Visujjhantīti tadeva upasaggena visesitaṃ. Vuṭṭhahantīti uṭṭhitā honti. Vivaṭṭantīti",
  "atk-s0517a:2203_5": "nivaṭṭanti. Na sajjantīti na lagganti. Na gayhantīti na gaṇhīyanti. Na bajjhantīti",
  "atk-s0517a:2203_6": "na bādhīyanti. Samucchindantīti appavattiṃ karonti. Yathā ca lokaṃ samucchinnattāti,",
  "atk-s0517a:2203_7": "tatheva “lokā visuddhattā”tiādi vuttameva hoti. Paṭippassambhentīti nirodhenti. Apathātiādīni",
  "atk-s0517a:2203_8": "cattāri sabbesupi lokuttaresu yujjanti. Apathāti amaggā. Agatīti appatiṭṭhā. Avisayāti",
  "atk-s0517a:2203_9": "anāyattā. Asādhāraṇāti asamānā. Vamantīti uggilanti. Na paccāvamantīti vuttapaṭipakkhanayena",
  "atk-s0517a:2203_10": "vuttaṃ, vantaṃ puna na adantīti attho. Etena vantassa suvantabhāvo vutto hoti. Anantaradukattayepi",
  "atk-s0517a:2203_11": "eseva nayo. Visīnentīti vikiranti vimuccanti, na bandhantīti attho. Na ussīnentīti",
  "atk-s0517a:2203_12": "na vikiranti na vimuccanti. “Visinentī”ti “na ussinentī”ti rassaṃ katvā pāṭho sundaro.",
  "atk-s0517a:2203_13": "Vidhūpentīti nibbāpenti. Na saṃdhūpentīti na ujjalanti. Lokaṃ samatikkamma abhibhuyya",
  "atk-s0517a:2203_14": "tiṭṭhantīti sabbepi lokuttarā dhammā lokaṃ sammā atikkamitvā abhibhavitvā ca tiṭṭhantīti",
  "atk-s0517a:2203_15": "lokuttarā. Sabbehipi imehi yathāvuttehi pakārehi lokuttarānaṃ lokato uttarabhāvo",
  "atk-s0517a:2203_16": "adhikabhāvo ca vutto hotīti.",
  "atk-s0517a:2204": "Lokuttarakathāvaṇṇanā niṭṭhitā.",
  "atk-s0517a:2205": "9. Balakathā",
  "atk-s0517a:2206": "Balakathāvaṇṇanā",
  "atk-s0517a:2207_0": "44. Idāni lokuttarakathāya anantaraṃ kathitāya lokuttarakathāvatiyā suttantapubbaṅgamāya",
  "atk-s0517a:2207_1": "balakathāya apubbatthānuvaṇṇanā. Tattha ādito suttantavasena pañca balāni dassetvā",
  "atk-s0517a:2207_2": "tadaññānipi balāni dassetukāmo apica aṭṭhasaṭṭhi balānītiādimāha. Sabbānipi taṃtaṃpaṭipakkhehi",
  "atk-s0517a:2207_3": "akampiyaṭṭhena balāni nāma honti. Hiribalantiādīsu pāpato hirīyanti etāyāti hirī,",
  "atk-s0517a:2207_4": "lajjāyetaṃ nāmaṃ. Pāpato ottappanti etenāti ottappaṃ, pāpato ubbegassetaṃ nāmaṃ.",
  "atk-s0517a:2207_5": "Ajjhattasamuṭṭhānā hirī, bahiddhāsamuṭṭhānaṃ ottappaṃ. Attādhipati hirī, lokādhipati",
  "atk-s0517a:2207_6": "ottappaṃ. Lajjāsabhāvasaṇṭhitā hirī, bhayasabhāvasaṇṭhitaṃ ottappaṃ. Sappatissavalakkhaṇā",
  "atk-s0517a:2207_7": "hirī, vajjabhīrukabhayadassāvilakkhaṇaṃ ottappaṃ. Sā eva hirī ahirikena na kampatīti",
  "atk-s0517a:2207_8": "hiribalaṃ. Tadeva ottappaṃ anottappena na kampatīti ottappabalaṃ. Appaṭisaṅkhānena",
  "atk-s0517a:2207_9": "na kampatīti paṭisaṅkhānabalaṃ. Upaparikkhaṇapaññāyetaṃ nāmaṃ. Vīriyasīsena satta",
  "atk-s0517a:2207_10": "bojjhaṅge bhāventassa uppannabalaṃ bhāvanābalaṃ. Tathāpavattānaṃ catunnaṃ khandhānametaṃ",
  "atk-s0517a:2207_11": "nāmaṃ. Parisuddhāni sīlādīni anavajjabalaṃ. Cattāri saṅgahavatthūni saṅgahabalaṃ.",
  "atk-s0517a:2207_12": "Saṅgahe balantipi pāṭho. Dukkhamānaṃ adhivāsanaṃ khantibalaṃ. Dhammakathāya paresaṃ",
  "atk-s0517a:2207_13": "tosanaṃ paññattibalaṃ. Adhitassa atthassa adhigamāpanaṃ nijjhattibalaṃ. Kusalesu",
  "atk-s0517a:2207_14": "bahubhāvo issariyabalaṃ. Kusalesu yathāruci patiṭṭhānaṃ adhiṭṭhānabalaṃ. Hiribalādīnaṃ",
  "atk-s0517a:2207_15": "attho mātikāpadesu byañjanavasena visesato yujjamānaṃ gahetvā vutto. Samathabalaṃ",
  "atk-s0517a:2207_16": "vipassanābalanti balappattā samathavipassanā eva.",
  "atk-s0517a:2208_0": "Mātikāniddese assaddhiye na kampatīti saddhābalanti mūlabalaṭṭhaṃ vatvā tameva aparehi",
  "atk-s0517a:2208_1": "navahi pariyāyehi visesetvā dassesi. Yo hi dhammo akampiyo balappatto hoti, so sahajāte",
  "atk-s0517a:2208_2": "upatthambheti, attano paṭipakkhe kilese pariyādiyati, paṭivedhassa ādibhūtaṃ sīlaṃ",
  "atk-s0517a:2208_3": "diṭṭhiñca visodheti, cittaṃ ārammaṇe patiṭṭhāpeti, cittaṃ pabhassaraṃ karonto vodāpeti,",
  "atk-s0517a:2208_4": "vasiṃ pāpento visesaṃ adhigamāpeti, tato uttariṃ pāpento uttaripaṭivedhaṃ kāreti,",
  "atk-s0517a:2208_5": "kamena ariyamaggaṃ pāpetvā saccābhisamayaṃ kāreti, phalappattiyā nirodhe patiṭṭhāpeti.",
  "atk-s0517a:2208_6": "Tasmā navadhā balaṭṭho visesito. Esa nayo vīriyabalādīsu catūsu.",
  "atk-s0517a:2209_0": "Kāmacchandaṃ hirīyatīti nekkhammayutto yogī nekkhammena kāmacchandato hirīyati. Ottappepi",
  "atk-s0517a:2209_1": "eseva nayo. Etehi sabbākusalehipi hirīyanā ottappanā vuttāyeva honti. Byāpādantiādīnampi",
  "atk-s0517a:2209_2": "imināva nayena attho veditabbo. Paṭisaṅkhātīti asammohavasena ādīnavato upaparikkhati.",
  "atk-s0517a:2209_3": "Bhāvetīti vaḍḍheti. Vajjanti rāgādivajjaṃ. Saṅgaṇhātīti bandhati. Khamatīti tassa",
  "atk-s0517a:2209_4": "yogissa khamati ruccati. Paññāpetīti toseti. Nijjhāpetīti cintāpeti. Vasaṃ vattetīti",
  "atk-s0517a:2209_5": "citte pahu hutvā cittaṃ attano vasaṃ katvā pavatteti. Adhiṭṭhātīti vidahati. Bhāvanābalādīni",
  "atk-s0517a:2209_6": "sabbānipi nekkhammādīniyeva. Mātikāvaṇṇanāya aññathā vutto, attho pana byañjanavaseneva",
  "atk-s0517a:2209_7": "pākaṭattā idha na vuttoti veditabbaṃ. Samathabalaṃ vipassanābalañca vitthārato niddisitvā",
  "atk-s0517a:2209_8": "avasāne uddhaccasahagatakilese ca khandhe ca na kampatītiādi ca avijjāsahagatakilese",
  "atk-s0517a:2209_9": "ca khandhe ca na kampatītiādi ca samathabalavipassanābalānaṃ lakkhaṇadassanatthaṃ vuttaṃ.",
  "atk-s0517a:2210_0": "Sekhāsekhabalesu sammādiṭṭhiṃ sikkhatīti sekhabalanti sekhapuggalo sammādiṭṭhiṃ sikkhatīti",
  "atk-s0517a:2210_1": "sekho, sā sammādiṭṭhi tassa sekhassa balanti sekhabalanti attho. Tattha sikkhitattā",
  "atk-s0517a:2210_2": "asekhabalanti asekhapuggalo tattha sammādiṭṭhiyā sikkhitattā na sikkhatīti asekho,",
  "atk-s0517a:2210_3": "sāyeva sammādiṭṭhi tassa asekhassa balanti asekhabalaṃ. Eseva nayo sammāsaṅkappādīsu.",
  "atk-s0517a:2210_4": "Sammāñāṇanti paccavekkhaṇañāṇaṃ. Tampi hi lokikampi hontaṃ sekhassa pavattattā sekhabalaṃ,",
  "atk-s0517a:2210_5": "asekhassa pavattattā asekhabalanti vuttaṃ. Sammāvimuttīti aṭṭha maggaṅgāni ṭhapetvā",
  "atk-s0517a:2210_6": "sesā phalasampayuttā dhammā. Keci pana “ṭhapetvā lokuttaravimuttiṃ avasesā vimuttiyo",
  "atk-s0517a:2210_7": "sammāvimuttī”ti vadanti. Tassa sekhāsekhabalattaṃ vuttanayameva.",
  "atk-s0517a:2211_0": "Khīṇāsavabalesu sabbānipi ñāṇabalāni. Khīṇāsavassa bhikkhunoti karaṇatthe sāmivacanaṃ,",
  "atk-s0517a:2211_1": "khīṇāsavena bhikkhunāti attho. Aniccatoti hutvā abhāvākārena aniccato. Yathābhūtanti",
  "atk-s0517a:2211_2": "yathāsabhāvato. Paññāyāti sahavipassanāya maggapaññāya. Aniccato sudiṭṭhā dukkhato",
  "atk-s0517a:2211_3": "anattato sudiṭṭhā honti tammūlakattā. Yanti bhāvanapuṃsakavacanaṃ, yena kāraṇenāti",
  "atk-s0517a:2211_4": "vā attho. Āgammāti paṭicca. Paṭijānātīti sampaṭicchati paṭiññaṃ karoti. Aṅgārakāsūpamāti",
  "atk-s0517a:2211_5": "mahābhitāpaṭṭhena aṅgārakāsuyā upamitā. Kāmāti vatthukāmā ca kilesakāmā ca.",
  "atk-s0517a:2212_0": "Vivekaninnanti phalasamāpattivasena upadhivivekasaṅkhātanibbānaninnaṃ. Tayo hi vivekā",
  "atk-s0517a:2212_1": "– kāyaviveko cittaviveko upadhivivekoti. Kāyaviveko ca vivekaṭṭhakāyānaṃ nekkhammābhiratānaṃ.",
  "atk-s0517a:2212_2": "Cittaviveko ca adhicittamanuyuttānaṃ. Upadhiviveko ca nirupadhīnaṃ puggalānaṃ visaṅkhāragatānaṃ,",
  "atk-s0517a:2212_3": "nissaraṇavivekasaṅkhātanibbānaninnaṃ vā. Pañca hi vivekā – vikkhambhanaviveko tadaṅgaviveko",
  "atk-s0517a:2212_4": "samucchedaviveko paṭippassaddhiviveko nissaraṇavivekoti. Vivekaninnanti viveke ninnaṃ.",
  "atk-s0517a:2212_5": "Vivekapoṇanti viveke nataṃ. Vivekapabbhāranti vivekasīsabhāraṃ. Dvepi purimasseva",
  "atk-s0517a:2212_6": "vevacanāni. Vivekaṭṭhanti kilesehi vajjitaṃ, dūrībhūtaṃ vā. Nekkhammābhiratanti nibbāne",
  "atk-s0517a:2212_7": "abhirataṃ, pabbajjāya abhirataṃ vā. Byantībhūtanti vigatantībhūtaṃ, ekadesenāpi anallīnaṃ",
  "atk-s0517a:2212_8": "vippamuttaṃ visaṃsaṭṭhaṃ. Sabbasoti sabbathā. Āsavaṭṭhāniyehi dhammehīti saṃyogavasena",
  "atk-s0517a:2212_9": "āsavānaṃ kāraṇabhūtehi kilesadhammehīti attho. Atha vā byantībhūtanti vigatanikantibhūtaṃ,",
  "atk-s0517a:2212_10": "nittaṇhanti attho. Kuto? Sabbaso āsavaṭṭhāniyehi dhammehi sabbehi tebhūmakadhammehīti",
  "atk-s0517a:2212_11": "attho. Idha dasahi khīṇāsavabalehi khīṇāsavassa lokiyalokuttaro maggo kathito. “Aniccato",
  "atk-s0517a:2212_12": "sabbe saṅkhārā”ti dukkhapariññābalaṃ, “aṅgārakāsūpamā kāmā”ti samudayapahānabalaṃ,",
  "atk-s0517a:2212_13": "“vivekaninnaṃ cittaṃ hotī”ti nirodhasacchikiriyābalaṃ, “cattāro satipaṭṭhānā”tiādi",
  "atk-s0517a:2212_14": "sattavidhaṃ maggabhāvanābalantipi vadanti. Dasa iddhibalāni iddhikathāya āvi bhavissanti.",
  "atk-s0517a:2213_0": "Tathāgatabalaniddese tathāgatabalānīti aññehi asādhāraṇāni tathāgatasseva balāni.",
  "atk-s0517a:2213_1": "Yathā vā pubbabuddhānaṃ balāni puññussayasampattiyā āgatāni, tathā āgatabalānītipi",
  "atk-s0517a:2213_2": "attho. Tattha duvidhaṃ tathāgatabalaṃ – kāyabalaṃ ñāṇabalañca. Tesu kāyabalaṃ hatthikulānusārena",
  "atk-s0517a:2213_3": "veditabbaṃ. Vuttañhetaṃ porāṇehi –",
  "atk-s0517a:2214": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0517a:2215": "Gandhamaṅgalahemañca, uposathachaddantime dasā”ti. ;",
  "atk-s0517a:2216_0": "Imāni dasa hatthikulāni. Tattha kāḷāvakanti pakatihatthikulaṃ daṭṭhabbaṃ. Yaṃ dasannaṃ",
  "atk-s0517a:2216_1": "purisānaṃ kāyabalaṃ, taṃ ekassa kāḷāvakassa hatthino balaṃ. Yaṃ dasannaṃ kāḷāvakānaṃ",
  "atk-s0517a:2216_2": "balaṃ, taṃ ekassa gaṅgeyyassa balaṃ. Yaṃ dasannaṃ gaṅgeyyānaṃ, taṃ ekassa paṇḍarassa.",
  "atk-s0517a:2216_3": "Yaṃ dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa.",
  "atk-s0517a:2216_4": "Yaṃ dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ,",
  "atk-s0517a:2216_5": "taṃ ekassa maṅgalahatthino. Yaṃ dasannaṃ maṅgalahatthīnaṃ, taṃ ekassa hemavatassa.",
  "atk-s0517a:2216_6": "Yaṃ dasannaṃ hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa",
  "atk-s0517a:2216_7": "chaddantassa. Yaṃ dasannaṃ chaddantānaṃ, taṃ ekassa tathāgatassa balaṃ. Nārāyanasaṅghātabalantipi",
  "atk-s0517a:2216_8": "idameva vuccati. Tadetaṃ pakatihatthino gaṇanāya hatthīnaṃ koṭisahassassa, purisagaṇanāya",
  "atk-s0517a:2216_9": "dasannaṃ purisakoṭisahassānaṃ balaṃ hoti. Idaṃ tāva tathāgatassa kāyabalaṃ.",
  "atk-s0517a:2217_0": "Ñāṇabalaṃ pana idha tāva aññattha ca pāḷiyaṃ āgatameva dasabalañāṇaṃ, majjhime āgataṃ",
  "atk-s0517a:2217_1": "catuvesārajjañāṇaṃ, aṭṭhasu parisāsu akampanañāṇaṃ, catuyoniparicchedakañāṇaṃ, pañcagatiparicchedakañāṇaṃ,",
  "atk-s0517a:2217_2": "saṃyuttake āgatāni tesattati ñāṇāni, sattasattati ñāṇānīti evamaññānipi anekāni ñāṇasahassāni.",
  "atk-s0517a:2217_3": "Etaṃ ñāṇabalaṃ nāma. Idhāpi ñāṇabalameva adhippetaṃ. Ñāṇañhi akampiyaṭṭhena upatthambhanaṭṭhena ca balanti vuttaṃ.",
  "atk-s0517a:2218_0": "Ṭhānañca ṭhānatoti kāraṇañca kāraṇato. Kāraṇañhi yasmā tattha phalaṃ tiṭṭhati tadāyattavuttitāya",
  "atk-s0517a:2218_1": "uppajjati ceva pavattati ca, tasmā ṭhānanti vuccati. Taṃ bhagavā ye ye dhammā yesaṃ",
  "atk-s0517a:2218_2": "yesaṃ dhammānaṃ hetū paccayā uppādāya, taṃ taṃ ṭhānanti, ye ye dhammā yesaṃ yesaṃ",
  "atk-s0517a:2218_3": "dhammānaṃ na hetū na paccayā uppādāya, taṃ taṃ aṭṭhānanti pajānanto ṭhānañca ṭhānato",
  "atk-s0517a:2218_4": "aṭṭhānañca aṭṭhānato yathābhūtaṃ pajānāti. Yampīti yena ñāṇena. Idampīti idampi ṭhānāṭṭhānañāṇaṃ,",
  "atk-s0517a:2218_5": "tathāgatassa tathāgatabalaṃ nāma hotīti attho. Evaṃ sesapadesupi yojanā veditabbā.",
  "atk-s0517a:2219_0": "Āsabhaṃ ṭhānanti seṭṭhaṭṭhānaṃ uttamaṭṭhānaṃ, āsabhā vā pubbabuddhā, tesaṃ ṭhānanti",
  "atk-s0517a:2219_1": "attho. Apica gavasatajeṭṭhako usabho, gavasahassajeṭṭhako vasabho, vajasatajeṭṭhako",
  "atk-s0517a:2219_2": "vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko",
  "atk-s0517a:2219_3": "mahābhāravaho asanisatasaddehipi asantasanīyo nisabho, so idha usabhoti adhippeto.",
  "atk-s0517a:2219_4": "Idampi hi tassa pariyāyavacanaṃ. Usabhassa idanti āsabhaṃ. Ṭhānanti catūhi pādehi",
  "atk-s0517a:2219_5": "pathaviṃ uppīḷetvā avaṭṭhānaṃ. Idaṃ pana āsabhaṃ viyāti āsabhaṃ yatheva hi nisabhasaṅkhāto",
  "atk-s0517a:2219_6": "usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0517a:2219_7": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ",
  "atk-s0517a:2219_8": "uppīḷetvā sadevake loke kenaci paccatthikena paccāmittena akampiyo acalaṭṭhānena",
  "atk-s0517a:2219_9": "tiṭṭhati, evaṃ tiṭṭhamāno ca taṃ āsabhaṃ ṭhānaṃ paṭijānāti upagacchati na paccakkhāti,",
  "atk-s0517a:2219_10": "attani āropeti. Tena vuttaṃ – “āsabhaṃ ṭhānaṃ paṭijānātī”ti.",
  "atk-s0517a:2220_0": "Parisāsūti khattiyabrāhmaṇagahapatisamaṇacātumahārājikatāvatiṃsamārabrahmānaṃ vasena",
  "atk-s0517a:2220_1": "aṭṭhasu parisāsu. Sīhanādaṃ nadatīti seṭṭhanādaṃ achambhitanādaṃ nadati, sīhanādasadisaṃ",
  "atk-s0517a:2220_2": "vā nādaṃ nadati. Ayamattho sīhanādasuttena dīpetabbo. Yathā vā sīho sahanato hananato",
  "atk-s0517a:2220_3": "ca sīhoti vuccati, evaṃ tathāgato lokadhammānaṃ sahanato parappavādānaṃ hananato",
  "atk-s0517a:2220_4": "sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho sīhabalena",
  "atk-s0517a:2220_5": "samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi",
  "atk-s0517a:2220_6": "tathāgatabalehi samannāgato aṭṭhasu parisāsu visārado vigatalomahaṃso “iti rūpa”ntiādinā",
  "atk-s0517a:2220_7": "nayena nānāvidhadesanāvilāsasampannaṃ sīhanādaṃ nadati. Tena vuttaṃ – “parisāsu sīhanādaṃ nadatī”ti.",
  "atk-s0517a:2221": "Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo panāyaṃ –",
  "atk-s0517a:2222": "Sampattiyaṃ lakkhaṇe ca, rathaṅge iriyāpathe;",
  "atk-s0517a:2223": "Dāne ratanadhammūra, cakkādīsu ca dissati;",
  "atk-s0517a:2224": "Dhammacakke idha mato, tampi dvedhā vibhāvaye.",
  "atk-s0517a:2225_0": "“Cattārimāni, bhikkhave, cakkāni, yehi samannāgatānaṃ devamanussāna”ntiādīsu hi ayaṃ",
  "atk-s0517a:2225_1": "sampattiyaṃ dissati. “Heṭṭhā pādatalesu cakkāni jātāni hontī”ti ettha lakkhaṇe. “Cakkaṃva",
  "atk-s0517a:2225_2": "vahato pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ",
  "atk-s0517a:2225_3": "bhuñja mā ca pamādo, cakkaṃ vattaya kosalādhipā”ti ettha dāne. “Dibbaṃ cakkaratanaṃ",
  "atk-s0517a:2225_4": "pāturahosī”ti ettha ratanacakke. “Mayā pavattitaṃ cakka”nti ettha dhammacakke. “Icchāhatassa",
  "atk-s0517a:2225_5": "posassa, cakkaṃ bhamati matthake”ti ettha uracakke. “Khurapariyantena cepi cakkenā”ti",
  "atk-s0517a:2225_6": "ettha paharaṇacakke. “Asanivicakka”nti ettha asanimaṇḍale. Idha panāyaṃ dhammacakke mato.",
  "atk-s0517a:2226_0": "Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca. Tattha paññāpabhāvitaṃ",
  "atk-s0517a:2226_1": "attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ ariyaphalāvahaṃ",
  "atk-s0517a:2226_2": "desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato",
  "atk-s0517a:2226_3": "yāva arahattamaggā uppajjamānaṃ nāma, phalakkhaṇe uppannaṃ nāma. Tusitabhavanato",
  "atk-s0517a:2226_4": "vā yāva bodhipallaṅke arahattamaggā uppajjamānaṃ nāma, phalakkhaṇe uppannaṃ nāma.",
  "atk-s0517a:2226_5": "Dīpaṅkaradasabalato vā paṭṭhāya yāva arahattamaggā uppajjamānaṃ nāma, phalakkhaṇe",
  "atk-s0517a:2226_6": "uppannaṃ nāma. Desanāñāṇampi pavattamānaṃ pavattanti duvidhaṃ. Tañhi yāva aññātakoṇḍaññattherassa",
  "atk-s0517a:2226_7": "arahattamaggā pavattamānaṃ nāma, phalakkhaṇe pavattaṃ nāma. Tattha paṭivedhañāṇaṃ",
  "atk-s0517a:2226_8": "lokuttaraṃ, desanāñāṇaṃ lokiyaṃ. Ubhayampi panetaṃ aññehi asādhāraṇaṃ, buddhānaṃyeva",
  "atk-s0517a:2226_9": "orasañāṇaṃ. Tena vuttaṃ – “brahmacakkaṃ pavattetī”ti.",
  "atk-s0517a:2227_0": "Kammasamādānānanti samādiyitvā katānaṃ kusalākusalakammānaṃ, kammameva vā kammasamādānaṃ.",
  "atk-s0517a:2227_1": "Ṭhānaso hetusoti paccayato ceva hetuto ca. Tattha gatiupadhikālapayogā vipākassa",
  "atk-s0517a:2227_2": "ṭhānaṃ. Kammaṃ hetu.",
  "atk-s0517a:2228_0": "Sabbatthagāmininti sabbagatigāminiñca agatigāminiñca. Paṭipadanti maggaṃ. Yathābhūtaṃ",
  "atk-s0517a:2228_1": "pajānātīti bahūsupi manussesu ekameva pāṇaṃ ghātentesu imassa cetanā nirayagāminī",
  "atk-s0517a:2228_2": "bhavissati, imassa tiracchānayonigāminīti iminā nayena ekavatthusmimpi kusalākusalacetanāsaṅkhātānaṃ",
  "atk-s0517a:2228_3": "paṭipattīnaṃ aviparītato sabhāvaṃ jānāti.",
  "atk-s0517a:2229_0": "Anekadhātunti cakkhudhātuādīhi, kāmadhātuādīhi vā dhātūhi bahudhātuṃ. Nānādhātunti",
  "atk-s0517a:2229_1": "tāsaṃyeva dhātūnaṃ vilakkhaṇattā nānappakāradhātuṃ. Lokanti khandhāyatanadhātulokaṃ.",
  "atk-s0517a:2229_2": "Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati.",
  "atk-s0517a:2230": "Nānādhimuttikatanti hīnapaṇītādiadhimuttīhi nānādhimuttikabhāvaṃ.",
  "atk-s0517a:2231_0": "Parasattānanti padhānasattānaṃ. Parapuggalānanti tato paresaṃ hīnasattānaṃ. Ekatthameva",
  "atk-s0517a:2231_1": "vā etaṃ padadvayaṃ veneyyavasena bhagavatā dvedhā vuttaṃ. Idhāpi bhagavatā vuttanayeneva",
  "atk-s0517a:2231_2": "vuttaṃ. Indriyaparopariyattanti saddhādīnaṃ indriyānaṃ parabhāvañca aparabhāvañca,",
  "atk-s0517a:2231_3": "vuddhiñca hāniñcāti attho.",
  "atk-s0517a:2232_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ, “rūpī rūpāni passatī”tiādīnaṃ",
  "atk-s0517a:2232_1": "aṭṭhannaṃ vimokkhānaṃ, savitakkasavicārādīnaṃ tiṇṇaṃ samādhīnaṃ, paṭhamajjhānasamāpattiādīnañca",
  "atk-s0517a:2232_2": "navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.",
  "atk-s0517a:2232_3": "Vuṭṭhānanti yena kāraṇena jhānādīhi vuṭṭhahanti, taṃ kāraṇaṃ. Taṃ pana “vodānampi",
  "atk-s0517a:2232_4": "vuṭṭhānaṃ, tamhā tamhā samādhimhā vuṭṭhānampi vuṭṭhāna”nti evaṃ vuttaṃ paguṇajjhānañceva",
  "atk-s0517a:2232_5": "bhavaṅgaphalasamāpattiyo ca. Heṭṭhimaṃ heṭṭhimañhi paguṇajjhānaṃ uparimassa uparimassa",
  "atk-s0517a:2232_6": "padaṭṭhānaṃ hoti, tasmā “vodānampi vuṭṭhāna”nti vuttaṃ. Bhavaṅgena pana sabbajjhānehi",
  "atk-s0517a:2232_7": "vuṭṭhānaṃ hoti, nirodhasamāpattito phalasamāpattiyā vuṭṭhānaṃ hoti. Taṃ sandhāya",
  "atk-s0517a:2232_8": "“tamhā tamhā samādhimhā vuṭṭhānampi vuṭṭhāna”nti vuttaṃ.",
  "atk-s0517a:2233": "Pubbenivāsadibbacakkhuāsavakkhayañāṇāni heṭṭhā pakāsitāneva.",
  "atk-s0517a:2234_0": "Tattha āsavānaṃ khayāti arahattamaggena sabbakilesānaṃ khayā. Anāsavanti āsavavirahitaṃ.",
  "atk-s0517a:2234_1": "Cetovimuttiṃ paññāvimuttinti ettha cetovacanena arahattaphalasampayutto samādhi,",
  "atk-s0517a:2234_2": "paññāvacanena taṃsampayuttā ca paññā vuttā. Tattha ca samādhi rāgato vimuttattā cetovimutti,",
  "atk-s0517a:2234_3": "paññā avijjāya vimuttattā paññāvimuttīti veditabbā. Vuttañhetaṃ bhagavatā – “yo hissa,",
  "atk-s0517a:2234_4": "bhikkhave, samādhi, tadassa samādhindriyaṃ. Yā hissa, bhikkhave, paññā, tadassa paññindriyaṃ.",
  "atk-s0517a:2234_5": "Iti kho, bhikkhave, rāgavirāgā cetovimutti avijjāvirāgā paññāvimuttī”ti. Apicettha",
  "atk-s0517a:2234_6": "samathabalaṃ cetovimutti, vipassanābalaṃ paññāvimuttīti veditabbaṃ. Diṭṭheva dhammeti",
  "atk-s0517a:2234_7": "imasmiṃyeva attabhāve. Sayaṃ abhiññā sacchikatvāti adhikāya paññāya attanāyeva paccakkhaṃ",
  "atk-s0517a:2234_8": "katvā, aparappaccayena ñatvāti attho. Upasampajjāti adhigantvā, nipphādetvā vā. Imesaṃ",
  "atk-s0517a:2234_9": "pana dasannaṃ dasabalañāṇānaṃ vitthāro abhidhamme vuttanayena veditabbo.",
  "atk-s0517a:2235_0": "Tattha paravādikathā hoti – dasabalañāṇaṃ nāma pāṭiyekkaṃ ñāṇaṃ natthi, sabbaññutaññāṇassevāyaṃ",
  "atk-s0517a:2235_1": "pabhedoti. Na taṃ tathā daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ.",
  "atk-s0517a:2235_2": "Dasabalañāṇañhi sakasakakiccameva jānāti, sabbaññutaññāṇaṃ tampi, tato avasesampi",
  "atk-s0517a:2235_3": "jānāti. Dasabalañāṇesu hi paṭhamaṃ kāraṇākāraṇameva jānāti, dutiyaṃ kammantaravipākantarameva,",
  "atk-s0517a:2235_4": "tatiyaṃ kammaparicchedameva, catutthaṃ dhātunānattakāraṇameva, pañcamaṃ sattānaṃ",
  "atk-s0517a:2235_5": "ajjhāsayādhimuttimeva, chaṭṭhaṃ indriyānaṃ tikkhamudubhāvameva, sattamaṃ jhānādīhi",
  "atk-s0517a:2235_6": "saddhiṃ tesaṃ saṃkilesādimeva, aṭṭhamaṃ pubbenivutthakhandhasantatimeva, navamaṃ",
  "atk-s0517a:2235_7": "sattānaṃ cutipaṭisandhimeva, dasamaṃ saccaparicchedameva. Sabbaññutaññāṇaṃ pana etehi",
  "atk-s0517a:2235_8": "jānitabbañca, tato uttariñca pajānāti. Etesaṃ pana kiccaṃ na sabbaṃ karoti. Tañhi",
  "atk-s0517a:2235_9": "jhānaṃ hutvā appetuṃ na sakkoti, iddhi hutvā vikubbituṃ na sakkoti, maggo hutvā kilese",
  "atk-s0517a:2235_10": "khepetuṃ na sakkoti.",
  "atk-s0517a:2236_0": "Apica paravādī evaṃ pucchitabbo “dasabalañāṇaṃ nāmetaṃ savitakkasavicāraṃ avitakkavicāramattaṃ",
  "atk-s0517a:2236_1": "avitakkāvicāraṃ kāmāvacaraṃ rūpāvacaraṃ arūpāvacaraṃ lokiyaṃ lokuttara”nti. Jānanto",
  "atk-s0517a:2236_2": "“paṭipāṭiyā satta ñāṇāni savitakkasavicārānī”ti vakkhati. “Tato parāni dve avitakkaavicārānī”ti",
  "atk-s0517a:2236_3": "vakkhati. “Āsavakkhayañāṇaṃ siyā savitakkasavicāraṃ, siyā avitakkavicāramattaṃ, siyā",
  "atk-s0517a:2236_4": "avitakkaavicāra”nti vakkhati. Tathā “paṭipāṭiyā satta kāmāvacarāni, tato parāni dve",
  "atk-s0517a:2236_5": "rūpāvacarāni, tato avasāne ekaṃ lokuttara”nti vakkhati. “Sabbaññutaññāṇaṃ pana savitakkasavicārameva",
  "atk-s0517a:2236_6": "kāmāvacarameva lokiyamevā”ti vakkhati.",
  "atk-s0517a:2237_0": "Evamettha apubbatthānuvaṇṇanaṃ ñatvā idāni yasmā tathāgato paṭhamaṃyeva ṭhānāṭṭhānañāṇena",
  "atk-s0517a:2237_1": "veneyyasattānaṃ āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ",
  "atk-s0517a:2237_2": "passati lokiyasammādiṭṭhiṭṭhānadassanato niyatamicchādiṭṭhiṭṭhānābhāvadassanato ca.",
  "atk-s0517a:2237_3": "Atha nesaṃ kammavipākañāṇena vipākāvaraṇābhāvaṃ passati tihetukapaṭisandhidassanato.",
  "atk-s0517a:2237_4": "Sabbatthagāminipaṭipadāñāṇena kammāvaraṇābhāvaṃ passati ānantarikakammābhāvadassanato.",
  "atk-s0517a:2237_5": "Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyāvisesaṃ",
  "atk-s0517a:2237_6": "passati dhātuvemattadassanato. Atha nesaṃ nānādhimuttikatāñāṇena adhimuttiṃ passati",
  "atk-s0517a:2237_7": "payogaṃ anādiyitvāpi adhimuttivasena dhammadesanatthaṃ. Athevaṃ diṭṭhaadhimuttīnaṃ",
  "atk-s0517a:2237_8": "yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ",
  "atk-s0517a:2237_9": "passati saddhādīnaṃ tikkhamudubhāvadassanato. Evaṃ pariññātindriyaparopariyattāpi",
  "atk-s0517a:2237_10": "panete sace dūre honti, atha jhānādiñāṇena jhānādīsu vasībhūtattā iddhivisesena khippaṃ",
  "atk-s0517a:2237_11": "upagacchati. Upagantvā ca nesaṃ pubbenivāsānussatiñāṇena pubbajātivibhāvanaṃ dibbacakkhānubhāvato",
  "atk-s0517a:2237_12": "pattabbena cetopariyañāṇena sampati cittavisesaṃ passanto āsavakkhayañāṇānubhāvena",
  "atk-s0517a:2237_13": "āsavakkhayagāminiyā paṭipadāya vigatasammohattā āsavakkhayāya dhammaṃ deseti. Tasmā",
  "atk-s0517a:2237_14": "iminānukkamena imāni dasa balāni vuttānīti veditabbānīti.",
  "atk-s0517a:2238_0": "45. Idāni sabbabalāni lakkhaṇato niddisitukāmo kenaṭṭhena saddhābalantiādinā nayena",
  "atk-s0517a:2238_1": "pucchaṃ katvā assaddhiye akampiyaṭṭhenātiādinā nayena vissajjanaṃ akāsi. Tattha hirīyatītiādi",
  "atk-s0517a:2238_2": "puggalādhiṭṭhānā desanā. Bhāvanābalādīsu adhiṭṭhānabalapariyantesu “tatthā”ti ca,",
  "atk-s0517a:2238_3": "“tenā”ti ca, “ta”nti ca nekkhammādikameva sandhāya vuttanti veditabbaṃ. Tena cittaṃ",
  "atk-s0517a:2238_4": "ekagganti tena samādhinā cittaṃ ekaggaṃ hotīti vuttaṃ hoti. Tattha jāteti tattha",
  "atk-s0517a:2238_5": "samathe sampayogavasena jāte, tasmiṃ vā vipassanārammaṇaṃ hutvā jāte. Tattha sikkhatīti",
  "atk-s0517a:2238_6": "tattha sekhabale sekho sikkhatīti sekhabalanti attho. Tattha sikkhitattāti tattha",
  "atk-s0517a:2238_7": "asekhabale asekhassa sikkhitattā asekhabalaṃ. Tena āsavā khīṇāti tena lokiyalokuttarena",
  "atk-s0517a:2238_8": "ñāṇena āsavā khīṇāti taṃ ñāṇaṃ khīṇāsavabalaṃ. Lokiyenāpi hi ñāṇena āsavā khīṇā nāma",
  "atk-s0517a:2238_9": "vipassanāya abhāve lokuttaramaggābhāvato. Evaṃ khīṇāsavassa balanti khīṇāsavabalaṃ.",
  "atk-s0517a:2238_10": "Tassa ijjhatīti iddhibalanti tassa iddhimato ijjhatīti iddhiyeva balaṃ iddhibalaṃ.",
  "atk-s0517a:2238_11": "Appameyyaṭṭhenāti yasmā sāvakā ṭhānāṭṭhānādīni ekadesena jānanti, sabbākārena pajānanaṃyeva",
  "atk-s0517a:2238_12": "sandhāya “yathābhūtaṃ pajānātī”ti vuttaṃ. Kiñcāpi tīsu vijjāsu “yathābhūtaṃ pajānātī”ti",
  "atk-s0517a:2238_13": "na vuttaṃ, aññattha pana vuttattā tāsupi vuttameva hoti. Aññatthāti sesesu sattasu",
  "atk-s0517a:2238_14": "ñāṇabalesu ca abhidhamme ca dasasupi balesu. Indriyaparopariyattañāṇaṃ pana sabbathāpi",
  "atk-s0517a:2238_15": "sāvakehi asādhāraṇameva. Tasmā dasapi balāni sāvakehi asādhāraṇānīti. Adhimattaṭṭhena",
  "atk-s0517a:2238_16": "atuliyaṭṭhena appameyyāni, tasmāyeva ca “appameyyaṭṭhena tathāgatabala”nti vuttanti.",
  "atk-s0517a:2239": "Balakathāvaṇṇanā niṭṭhitā.",
  "atk-s0517a:2240": "10. Suññakathā",
  "atk-s0517a:2241": "Suññakathāvaṇṇanā",
  "atk-s0517a:2242_0": "46. Idāni lokuttarabalapariyosānāya balakathāya anantaraṃ kathitāya lokuttarasuññatāpariyosānāya",
  "atk-s0517a:2242_1": "suttantapubbaṅgamāya suññatākathāya apubbatthānuvaṇṇanā. Suttante tāva athāti vacanopādāne",
  "atk-s0517a:2242_2": "nipāto. Etena āyasmātiādivacanassa upādānaṃ kataṃ hoti. Khoti padapūraṇatthe nipāto.",
  "atk-s0517a:2242_3": "Yena bhagavā tenupasaṅkamīti bhummatthe karaṇavacanaṃ. Tasmā yattha bhagavā, tattha",
  "atk-s0517a:2242_4": "upasaṅkamīti evamettha attho daṭṭhabbo. Yena vā kāraṇena bhagavā devamanussehi upasaṅkamitabbo,",
  "atk-s0517a:2242_5": "teneva kāraṇena upasaṅkamīti evamettha attho daṭṭhabbo. Kena ca kāraṇena bhagavā",
  "atk-s0517a:2242_6": "upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena",
  "atk-s0517a:2242_7": "dijagaṇehi niccaphalitamahārukkho viya, tena kāraṇena upasaṅkamīti evamettha attho",
  "atk-s0517a:2242_8": "daṭṭhabbo. Upasaṅkamīti ca gatoti vuttaṃ hoti. Upasaṅkamitvāti upasaṅkamanapariyosānadīpanaṃ.",
  "atk-s0517a:2242_9": "Atha vā evañca gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0517a:2243_0": "Abhivādetvāti pañcapatiṭṭhitena vanditvā. Idāni yenaṭṭhena loke aggapuggalassa upaṭṭhānaṃ",
  "atk-s0517a:2243_1": "āgato, taṃ pucchitukāmo dasanakhasamodhānasamujjalaṃ añjaliṃ sirasi patiṭṭhapetvā",
  "atk-s0517a:2243_2": "ekamantaṃ nisīdi. Ekamantanti ca bhāvanapuṃsakaniddeso “visamaṃ candimasūriyā pariharantī”tiādīsu",
  "atk-s0517a:2243_3": "viya. Tasmā yathā nisinno ekamantaṃ nisinno hoti, tathā nisīdīti evamettha attho",
  "atk-s0517a:2243_4": "daṭṭhabbo. Bhummatthe vā etaṃ upayogavacanaṃ. Nisīdīti nisajjaṃ kappesi. Paṇḍitā",
  "atk-s0517a:2243_5": "hi devamanussā garuṭṭhānīyaṃ upasaṅkamitvā āsanakusalatāya ekamantaṃ nisīdanti, ayañca",
  "atk-s0517a:2243_6": "thero tesaṃ aññataro, tasmā ekamantaṃ nisīdi.",
  "atk-s0517a:2244_0": "Kathaṃ nisinno pana ekamantaṃ nisinno hotīti? Cha nisajjadose vajjetvā. Seyyathidaṃ",
  "atk-s0517a:2244_1": "– atidūraṃ accāsannaṃ uparivātaṃ unnatappadesaṃ atisammukhaṃ atipacchāti. Atidūre",
  "atk-s0517a:2244_2": "nisinno hi sace kathetukāmo hoti, uccāsaddena kathetabbaṃ hoti. Accāsanne nisinno",
  "atk-s0517a:2244_3": "saṅghaṭṭanaṃ karoti. Uparivāte nisinno sarīragandhena bādhati. Unnatappadese nisinno",
  "atk-s0517a:2244_4": "agāravaṃ pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca",
  "atk-s0517a:2244_5": "daṭṭhabbaṃ hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ",
  "atk-s0517a:2244_6": "hoti. Tasmā ayampi ete cha nisajjadose vajjetvā nisīdi. Tena vuttaṃ “ekamantaṃ nisīdī”ti.",
  "atk-s0517a:2244_7": "Etadavocāti etaṃ avoca.",
  "atk-s0517a:2245_0": "Suñño loko suñño lokoti, bhante, vuccatīti imasmiṃ sāsane paṭipannehi tehi tehi bhikkhūhi",
  "atk-s0517a:2245_1": "“suñño loko suñño loko”ti kathīyatīti attho. Tahiṃ tahiṃ tādisānaṃ vacanānaṃ bahukattā",
  "atk-s0517a:2245_2": "tesaṃ sabbesaṃ saṅgaṇhanatthaṃ āmeḍitavacanaṃ kataṃ. Evañhi vutte sabbāni tāni vacanāni",
  "atk-s0517a:2245_3": "saṅgahitāni honti. Kittāvatāti kittakena parimāṇena. Nu-iti saṃsayatthe nipāto. Suññaṃ",
  "atk-s0517a:2245_4": "attena vā attaniyena vāti “kārako vedako sayaṃvasī”ti evaṃ lokaparikappitena attanā",
  "atk-s0517a:2245_5": "ca attābhāvatoyeva attano santakena parikkhārena ca suññaṃ. Sabbaṃ cakkhādi lokiyaṃ",
  "atk-s0517a:2245_6": "dhammajātaṃ, taṃyeva lujjanapalujjanaṭṭhena loko nāma. Yasmā ca attā ca ettha natthi,",
  "atk-s0517a:2245_7": "attaniyañca ettha natthi, tasmā suñño lokoti vuccatīti attho. Lokuttaropi ca dhammo",
  "atk-s0517a:2245_8": "attattaniyehi suñño eva, pucchānurūpena pana lokiyova dhammo vutto. Suññoti ca dhammo",
  "atk-s0517a:2245_9": "natthīti vuttaṃ na hoti, tasmiṃ dhamme attattaniyasārassa natthibhāvo vutto hoti.",
  "atk-s0517a:2245_10": "Loke ca “suññaṃ gharaṃ, suñño ghaṭo”ti vutte gharassa ghaṭassa ca natthibhāvo vutto",
  "atk-s0517a:2245_11": "na hoti, tasmiṃ ghare ghaṭe ca aññassa natthibhāvo vutto hoti. Bhagavatā ca “iti",
  "atk-s0517a:2245_12": "yañhi kho tattha na hoti, tena taṃ suññaṃ samanupassati. Yaṃ pana tattha avasiṭṭhaṃ",
  "atk-s0517a:2245_13": "hoti, taṃ santaṃ idamatthīti pajānātī”ti ayameva attho vutto. Tathā ñāyaganthe ca",
  "atk-s0517a:2245_14": "saddaganthe ca ayameva attho. Iti imasmiṃ suttante anattalakkhaṇameva kathitaṃ.",
  "atk-s0517a:2246_0": "47. Suttantaniddese suññasuññantiādīni pañcavīsati mātikāpadāni suññasambandhena",
  "atk-s0517a:2246_1": "uddisitvā tesaṃ niddeso kato. Tattha mātikāya tāva suññasaṅkhātaṃ suññaṃ, na aññena",
  "atk-s0517a:2246_2": "upapadena visesitanti suññasuññaṃ. Asukanti aniddiṭṭhattā cettha suññattameva vā",
  "atk-s0517a:2246_3": "apekkhitvā napuṃsakavacanaṃ kataṃ. Evaṃ sesesupi. Saṅkhāroyeva sesasaṅkhārehi suññoti",
  "atk-s0517a:2246_4": "saṅkhārasuññaṃ. Jarābhaṅgavasena virūpo pariṇāmo vipariṇāmo, tena vipariṇāmena suññaṃ",
  "atk-s0517a:2246_5": "vipariṇāmasuññaṃ. Aggañca taṃ attattaniyehi, sabbasaṅkhārehi vā suññañcāti aggasuññaṃ.",
  "atk-s0517a:2246_6": "Lakkhaṇameva sesalakkhaṇehi suññanti lakkhaṇasuññaṃ. Nekkhammādinā vikkhambhanena",
  "atk-s0517a:2246_7": "suññaṃ. Vikkhambhanasuññaṃ. Tadaṅgasuññādīsupi catūsu eseva nayo. Ajjhattañca taṃ",
  "atk-s0517a:2246_8": "attattaniyādīhi suññañcāti ajjhattasuññaṃ. Bahiddhā ca taṃ attattaniyādīhi suññañcāti",
  "atk-s0517a:2246_9": "bahiddhāsuññaṃ. Tadubhayaṃ attattaniyādīhi suññanti dubhatosuññaṃ. Samāno bhāgo etassāti",
  "atk-s0517a:2246_10": "sabhāgaṃ, sabhāgañca taṃ attattaniyādīhi suññañcāti sabhāgasuññaṃ, sadisasuññanti",
  "atk-s0517a:2246_11": "attho. Vigataṃ sabhāgaṃ visabhāgaṃ, visabhāgañca taṃ attattaniyādīhi suññañcāti visabhāgasuññaṃ,",
  "atk-s0517a:2246_12": "visadisasuññanti attho. Kesuci potthakesu sabhāgasuññaṃ visabhāgasuññaṃ nissaraṇasuññānantaraṃ",
  "atk-s0517a:2246_13": "likhitaṃ. Nekkhammādiesanā kāmacchandādinā suññāti esanāsuññaṃ. Pariggahasuññādīsu",
  "atk-s0517a:2246_14": "tīsupi eseva nayo. Ekārammaṇe patiṭṭhitattā nānārammaṇavikkhepābhāvato ekattañca",
  "atk-s0517a:2246_15": "taṃ nānattena suññañcāti ekattasuññaṃ. Tabbiparītena nānattañca taṃ ekattena suññañcāti",
  "atk-s0517a:2246_16": "nānattasuññaṃ. Nekkhammādikhanti kāmacchandādinā suññāti khantisuññaṃ. Adhiṭṭhānasuññe",
  "atk-s0517a:2246_17": "pariyogāhanasuññe ca eseva nayo. Pariyogahanasuññantipi pāṭho. Sampajānassāti sampajaññena",
  "atk-s0517a:2246_18": "samannāgatassa parinibbāyantassa arahato. Pavattapariyādānanti anupādāparinibbānaṃ.",
  "atk-s0517a:2246_19": "Sabbasuññatānanti sabbasuññānaṃ. Paramatthasuññanti sabbasaṅkhārābhāvato uttamatthabhūtaṃ suññaṃ.",
  "atk-s0517a:2247_0": "48. Mātikāniddese niccena vāti bhaṅgaṃ atikkamitvā pavattamānassa kassaci niccassa",
  "atk-s0517a:2247_1": "abhāvato niccena ca suññaṃ. Dhuvena vāti vijjamānakālepi paccayāyattavuttitāya thirassa",
  "atk-s0517a:2247_2": "kassaci abhāvato dhuvena ca suññaṃ. Sassatena vāti abbocchinnassa sabbakāle vijjamānassa",
  "atk-s0517a:2247_3": "kassaci abhāvato sassatena ca suññaṃ. Avipariṇāmadhammena vāti jarābhaṅgavasena avipariṇāmapakatikassa",
  "atk-s0517a:2247_4": "kassaci abhāvato avipariṇāmadhammena ca suññaṃ. Suttante attasuññatāya eva vuttāyapi",
  "atk-s0517a:2247_5": "niccasuññatañca sukhasuññatañca dassetuṃ idha niccena vātiādīnipi vuttāni. Aniccasseva",
  "atk-s0517a:2247_6": "hi pīḷāyogena dukkhattā niccasuññatāya vuttāya sukhasuññatāpi vuttāva hoti. Rūpādayo",
  "atk-s0517a:2247_7": "panettha cha visayā, cakkhuviññāṇādīni cha viññāṇāni, cakkhusamphassādayo cha phassā,",
  "atk-s0517a:2247_8": "cakkhusamphassajā vedanādayo cha vedanā cha saṅkhittāti veditabbaṃ.",
  "atk-s0517a:2248_0": "Puññābhisaṅkhārotiādīsu punāti attano kārakaṃ, pūreti cassa ajjhāsayaṃ, pujjañca",
  "atk-s0517a:2248_1": "bhavaṃ nibbattetīti puññaṃ, abhisaṅkharoti vipākaṃ kaṭattārūpañcāti abhisaṅkhāro,",
  "atk-s0517a:2248_2": "puññaṃ abhisaṅkhāro puññābhisaṅkhāro. Puññapaṭipakkhato apuññaṃ abhisaṅkhāro apuññābhisaṅkhāro.",
  "atk-s0517a:2248_3": "Na iñjaṃ aneñjaṃ, aneñjaṃ bhavaṃ abhisaṅkharotīti āneñjābhisaṅkhāro. Puññābhisaṅkhāro",
  "atk-s0517a:2248_4": "dānasīlabhāvanāvasena pavattā aṭṭha kāmāvacarakusalacetanā, bhāvanāvaseneva pavattā",
  "atk-s0517a:2248_5": "pañca rūpāvacarakusalacetanāti terasa cetanā honti, apuññābhisaṅkhāro pāṇātipātādivasena",
  "atk-s0517a:2248_6": "pavattā dvādasa akusalacetanā, āneñjābhisaṅkhāro bhāvanāvaseneva pavattā catasso",
  "atk-s0517a:2248_7": "arūpāvacaracetanāti tayopi saṅkhārā ekūnatiṃsa cetanā honti. Kāyasaṅkhārotiādīsu",
  "atk-s0517a:2248_8": "kāyato vā pavatto, kāyassa vā saṅkhāroti kāyasaṅkhāro. Vacīsaṅkhāracittasaṅkhāresupi",
  "atk-s0517a:2248_9": "eseva nayo. Ayaṃ tiko kammāyūhanakkhaṇe puññābhisaṅkhārādīnaṃ dvārato pavattidassanatthaṃ",
  "atk-s0517a:2248_10": "vutto. Kāyaviññattiṃ samuṭṭhāpetvā hi kāyadvārato pavattā aṭṭha kāmāvacarakusalacetanā,",
  "atk-s0517a:2248_11": "dvādasa akusalacetanā, abhiññācetanā cāti ekavīsati cetanā kāyasaṅkhāro nāma, tā",
  "atk-s0517a:2248_12": "eva ca vacīviññattiṃ samuṭṭhāpetvā vacīdvārato pavattā vacīsaṅkhāro nāma, manodvāre",
  "atk-s0517a:2248_13": "pavattā pana sabbāpi ekūnatiṃsa cetanā cittasaṅkhāro nāma. Atītā saṅkhārātiādīsu",
  "atk-s0517a:2248_14": "sabbepi saṅkhatadhammā sakakkhaṇaṃ patvā niruddhā atītā saṅkhārā, sakakkhaṇaṃ appattā",
  "atk-s0517a:2248_15": "anāgatā saṅkhārā, sakakkhaṇaṃ pattā paccuppannā saṅkhārāti.",
  "atk-s0517a:2249_0": "Vipariṇāmasuññe paccuppannaṃ dassetvā tassa tassa vipariṇāmo sukhena vattuṃ sakkāti",
  "atk-s0517a:2249_1": "paṭhamaṃ paccuppannadhammā dassitā. Tattha jātaṃ rūpanti paccuppannaṃ rūpaṃ. Sabhāvena",
  "atk-s0517a:2249_2": "suññanti ettha sayaṃ bhāvo sabhāvo, sayameva uppādoti attho. Sato vā bhāvo sabhāvo,",
  "atk-s0517a:2249_3": "attatoyeva uppādoti attho. Paccayāyattavuttittā paccayaṃ vinā sayameva bhāvo, attato",
  "atk-s0517a:2249_4": "eva vā bhāvo etasmiṃ natthīti sabhāvena suññaṃ, sayameva bhāvena, attato eva vā bhāvena",
  "atk-s0517a:2249_5": "suññanti vuttaṃ hoti. Atha vā sakassa bhāvo sabhāvo. Pathavīdhātuādīsu hi anekesu",
  "atk-s0517a:2249_6": "rūpārūpadhammesu ekeko dhammo paraṃ upādāya sako nāma. Bhāvoti ca dhammapariyāyavacanametaṃ.",
  "atk-s0517a:2249_7": "Ekassa ca dhammassa añño bhāvasaṅkhāto dhammo natthi, tasmā sakassa aññena bhāvena",
  "atk-s0517a:2249_8": "suññaṃ, sako aññena bhāvena suññoti attho. Tena ekassa dhammassa ekasabhāvatā vuttā",
  "atk-s0517a:2249_9": "hoti. Atha vā sabhāvena suññanti suññasabhāveneva suññaṃ. Kiṃ vuttaṃ hoti? Suññasuññatāya",
  "atk-s0517a:2249_10": "eva suññaṃ, na aññāhi pariyāyasuññatāhi suññanti vuttaṃ hoti.",
  "atk-s0517a:2250_0": "Sace pana keci vadeyyuṃ “sako bhāvo sabhāvo, tena sabhāvena suñña”nti. Kiṃ vuttaṃ",
  "atk-s0517a:2250_1": "hoti? Bhāvoti dhammo, so paraṃ upādāya sapadena visesito sabhāvo nāma hoti. Dhammassa",
  "atk-s0517a:2250_2": "kassaci avijjamānattā “jātaṃ rūpaṃ sabhāvena suñña”nti rūpassa avijjamānatā vuttā",
  "atk-s0517a:2250_3": "hotīti. Evaṃ sati “jātaṃ rūpa”ntivacanena virujjhati. Na hi uppādarahitaṃ jātaṃ nāma",
  "atk-s0517a:2250_4": "hoti. Nibbānañhi uppādarahitaṃ, taṃ jātaṃ nāma na hoti, jātijarāmaraṇāni ca uppādarahitāni",
  "atk-s0517a:2250_5": "jātāni nāma na honti. Tenevettha “jātā jāti sabhāvena suññā, jātaṃ jarāmaraṇaṃ sabhāvena",
  "atk-s0517a:2250_6": "suñña”nti evaṃ anuddharitvā bhavameva avasānaṃ katvā niddiṭṭhaṃ. Yadi uppādarahitassāpi",
  "atk-s0517a:2250_7": "“jāta”ntivacanaṃ yujjeyya, “jātā jāti, jātaṃ jarāmaraṇa”nti vattabbaṃ bhaveyya. Yasmā",
  "atk-s0517a:2250_8": "uppādarahitesu jātijarāmaraṇesu “jāta”ntivacanaṃ na vuttaṃ, tasmā “sabhāvena suññaṃ",
  "atk-s0517a:2250_9": "avijjamāna”nti vacanaṃ avijjamānassa uppādarahitattā “jāta”ntivacanena virujjhati.",
  "atk-s0517a:2250_10": "Avijjamānassa ca “suñña”ntivacanaṃ heṭṭhā vuttena lokavacanena ca bhagavato vacanena",
  "atk-s0517a:2250_11": "ca ñāyasaddaganthavacanena ca virujjhati, anekāhi ca yuttīhi virujjhati, tasmā taṃ",
  "atk-s0517a:2250_12": "vacanaṃ kacavaramiva chaḍḍitabbaṃ. “Yaṃ, bhikkhave, atthisammataṃ loke paṇḍitānaṃ,",
  "atk-s0517a:2250_13": "ahampi taṃ atthīti vadāmi. Yaṃ, bhikkhave, natthisammataṃ loke paṇḍitānaṃ, ahampi",
  "atk-s0517a:2250_14": "taṃ natthīti vadāmi. Kiñca, bhikkhave, atthisammataṃ loke paṇḍitānaṃ, yamahaṃ atthīti",
  "atk-s0517a:2250_15": "vadāmi? Rūpaṃ, bhikkhave, aniccaṃ dukkhaṃ vipariṇāmadhammaṃ atthisammataṃ loke paṇḍitānaṃ,",
  "atk-s0517a:2250_16": "ahampi taṃ atthīti vadāmī”tiādīhi anekehi buddhavacanappamāṇehi anekāhi ca yuttīhi",
  "atk-s0517a:2250_17": "dhammā sakakkhaṇe vijjamānā evāti niṭṭhamettha gantabbaṃ.",
  "atk-s0517a:2251_0": "Vigataṃ rūpanti uppajjitvā bhaṅgaṃ patvā niruddhaṃ atītaṃ rūpaṃ. Vipariṇatañceva",
  "atk-s0517a:2251_1": "suññañcāti jarābhaṅgavasena virūpaṃ pariṇāmaṃ pattañca vattamānasseva vipariṇāmasabbhāvato",
  "atk-s0517a:2251_2": "atītassa vipariṇāmābhāvato tena vipariṇāmena suññañcāti attho. Jātā vedanātiādīsupi",
  "atk-s0517a:2251_3": "eseva nayo. Jātijarāmaraṇaṃ pana anipphannattā sakabhāvena anupalabbhanīyato idha",
  "atk-s0517a:2251_4": "na yujjati, tasmā “jātā jāti, jātaṃ jarāmaraṇa”ntiādike dve naye pahāya bhavādikameva",
  "atk-s0517a:2251_5": "nayaṃ pariyosānaṃ katvā ṭhapitaṃ.",
  "atk-s0517a:2252_0": "Agganti agge bhavaṃ. Seṭṭhanti ativiya pasaṃsanīyaṃ. Visiṭṭhanti atisayabhūtaṃ. Viseṭṭhantipi",
  "atk-s0517a:2252_1": "pāṭho. Tidhāpi pasatthaṃ nibbānaṃ sammāpaṭipadāya paṭipajjitabbato padaṃ nāma. Yadidanti",
  "atk-s0517a:2252_2": "yaṃ idaṃ. Idāni vattabbaṃ nibbānaṃ nidasseti. Yasmā nibbānaṃ āgamma sabbasaṅkhārānaṃ",
  "atk-s0517a:2252_3": "samatho hoti, khandhūpadhikilesūpadhiabhisaṅkhārūpadhikāmaguṇūpadhisaṅkhātānaṃ upadhīnaṃ",
  "atk-s0517a:2252_4": "paṭinissaggo hoti, taṇhānaṃ khayo virāgo nirodho ca hoti, tasmā sabbasaṅkhārasamatho",
  "atk-s0517a:2252_5": "sabbūpadhipaṭinissaggo taṇhakkhayo virāgo nirodhoti vuccati. Nibbānanti sabhāvalakkhaṇena nigamitaṃ.",
  "atk-s0517a:2253_0": "Lakkhaṇesu hi “tīṇimāni, bhikkhave, bālassa bālalakkhaṇāni bālanimittāni bālāpadānāni.",
  "atk-s0517a:2253_1": "Katamāni tīṇi? Idha, bhikkhave, bālo duccintitacintī ca hoti dubbhāsitabhāsī ca dukkaṭakammakārī",
  "atk-s0517a:2253_2": "ca. Imāni kho, bhikkhave, tīṇi bālassa bālalakkhaṇāni bālanimittāni bālāpadānānī”ti",
  "atk-s0517a:2253_3": "vuttaṃ. Paṇḍitehi bālassa bāloti sallakkhaṇato tividhaṃ bālalakkhaṇaṃ. “Tīṇimāni,",
  "atk-s0517a:2253_4": "bhikkhave, paṇḍitassa paṇḍitalakkhaṇāni paṇḍitanimittāni paṇḍitāpadānāni. Katamāni",
  "atk-s0517a:2253_5": "tīṇi? Idha, bhikkhave, paṇḍito sucintitacintī ca hoti subhāsitabhāsī ca sukatakammakārī",
  "atk-s0517a:2253_6": "ca. Imāni kho, bhikkhave, tīṇi paṇḍitassa paṇḍitalakkhaṇāni paṇḍitanimittāni paṇḍitāpadānānī”ti",
  "atk-s0517a:2253_7": "vuttaṃ. Paṇḍitehi paṇḍitassa paṇḍitoti sallakkhaṇato tividhaṃ paṇḍitalakkhaṇaṃ.",
  "atk-s0517a:2254_0": "“Tīṇimāni, bhikkhave, saṅkhatassa saṅkhatalakkhaṇāni. Katamāni tīṇi? Uppādo paññāyati,",
  "atk-s0517a:2254_1": "vayo paññāyati, ṭhitassa aññathattaṃ paññāyati. Imāni kho, bhikkhave, tīṇi saṅkhatassa",
  "atk-s0517a:2254_2": "saṅkhatalakkhaṇānī”ti vuttaṃ. Uppādo eva saṅkhatamiti lakkhaṇanti saṅkhatalakkhaṇaṃ.",
  "atk-s0517a:2254_3": "Evamitaradvayepi attho veditabbo. Iminā uppādakkhaṇe sesadvinnaṃ, ṭhitikkhaṇe sesadvinnaṃ,",
  "atk-s0517a:2254_4": "bhaṅgakkhaṇe ca sesadvinnaṃ abhāvo dassito. Yaṃ panettha peyyālamukhena jātiyā ca",
  "atk-s0517a:2254_5": "jarāmaraṇassa ca uppādādilakkhaṇaṃ vuttaṃ, taṃ vipariṇāmasuññatāya jātijarāmaraṇāni",
  "atk-s0517a:2254_6": "hitvā bhavapariyosānasseva nayassa vacanena ca uppādādīnaṃ uppādādiavacanasamayena",
  "atk-s0517a:2254_7": "ca virujjhati. Lakkhaṇasote patitattā pana sotapatitaṃ katvā likhitanti veditabbaṃ.",
  "atk-s0517a:2254_8": "Yathā ca abhidhamme ahetukavipākamanodhātumanoviññāṇadhātūnaṃ saṅgahavāre labbhamānampi",
  "atk-s0517a:2254_9": "jhānaṅgaṃ pañcaviññāṇasote patitvā gatanti na uddhaṭanti vuttaṃ, evamidhāpi sotapatitatā",
  "atk-s0517a:2254_10": "veditabbā. Atha vā jātijarāmaraṇavantānaṃ saṅkhārānaṃ uppādādayo “jātijarāmaraṇaṃ",
  "atk-s0517a:2254_11": "aniccato”tiādīsu viya tesaṃ viya katvā vuttanti veditabbaṃ.",
  "atk-s0517a:2255_0": "Nekkhammena kāmacchando vikkhambhito ceva suñño cāti kāmacchando nekkhammena vikkhambhito",
  "atk-s0517a:2255_1": "ceva nekkhammassa tattha abhāvato teneva vikkhambhanasaṅkhātena nekkhammena suñño",
  "atk-s0517a:2255_2": "ca. Evaṃ sesesupi yojanā kātabbā. Tadaṅgappahānasamucchedappahānesupi cettha tadaṅgavasena",
  "atk-s0517a:2255_3": "ca samucchedavasena ca pahīnaṃ dūrīkatameva hotīti iminā dūrīkaraṇaṭṭhena vikkhambhanaṃ vuttaṃ.",
  "atk-s0517a:2256_0": "Nekkhammena kāmacchando tadaṅgasuññoti nekkhammena pahīno kāmacchando tena nekkhammasaṅkhātena",
  "atk-s0517a:2256_1": "aṅgena suñño. Atha vā yo koci kāmacchando nekkhammassa tattha abhāvato nekkhammena",
  "atk-s0517a:2256_2": "tena aṅgena suñño. Evaṃ sesesupi yojanā kātabbā. Tassa tassa aṅgassa tattha tattha",
  "atk-s0517a:2256_3": "abhāvamatteneva cettha upacārappanājhānavasena ca vipassanāvasena ca tadaṅgasuññatā",
  "atk-s0517a:2256_4": "niddiṭṭhā. Pahānadīpakassa vacanassa abhāvena pana vivaṭṭanānupassanaṃyeva pariyosānaṃ",
  "atk-s0517a:2256_5": "katvā vipassanā niddiṭṭhā, cattāro maggā na niddiṭṭhā. Nekkhammena kāmacchando samucchinno",
  "atk-s0517a:2256_6": "ceva suñño cātiādīsu vikkhambhane vuttanayeneva attho veditabbo. Tadaṅgavikkhambhanavasena",
  "atk-s0517a:2256_7": "pahīnānipi cettha samudācārābhāvato samucchinnāni nāma hontīti iminā pariyāyena samucchedo",
  "atk-s0517a:2256_8": "vutto, taṃtaṃsamucchedakiccasādhanavasena vā maggasampayuttanekkhammādivasena vuttantipi",
  "atk-s0517a:2256_9": "veditabbaṃ. Paṭippassaddhinissaraṇasuññesu ca idha vuttanayeneva attho veditabbo.",
  "atk-s0517a:2256_10": "Tadaṅgavikkhambhanasamucchedapahānesu panettha paṭippassaddhimattattaṃ nissaṭamattattañca",
  "atk-s0517a:2256_11": "gahetvā vuttaṃ. Pañcasupi etesu suññesu nekkhammādīniyeva vikkhambhanatadaṅgasamucchedapaṭippassaddhinissaraṇanāmena",
  "atk-s0517a:2256_12": "vuttāni. Ajjhattanti ajjhattabhūtaṃ. Bahiddhāti bahiddhābhūtaṃ. Dubhatosuññanti ubhayasuññaṃ.",
  "atk-s0517a:2256_13": "Paccattādīsupi hi to-itivacanaṃ hotiyeva.",
  "atk-s0517a:2257_0": "Cha ajjhattikāyatanādīni chaajjhattikāyatanādīnaṃ bhāvena sabhāgāni. Parehi visabhāgāni.",
  "atk-s0517a:2257_1": "Viññāṇakāyātiādīsu cettha kāyavacanena viññāṇādīniyeva vuttāni. Nekkhammesanādīsu",
  "atk-s0517a:2257_2": "nekkhammādīniyeva tadatthikehi viññūhi esīyantīti esanā. Atha vā pubbabhāge nekkhammādīnaṃ",
  "atk-s0517a:2257_3": "esanāpi kāmacchandādīhi suññā, kiṃ pana nekkhammādīnītipi vuttaṃ hoti? Pariggahādīsu",
  "atk-s0517a:2257_4": "nekkhammādīniyeva pubbabhāge esitāni aparabhāge pariggayhantīti pariggahoti, pariggahitāni",
  "atk-s0517a:2257_5": "pattivasena paṭilabbhantīti paṭilābhoti, paṭiladdhāni ñāṇavasena paṭivijjhīyantīti",
  "atk-s0517a:2257_6": "paṭivedhoti ca vuttāni. Ekattasuññañca nānattasuññañca sakiṃyeva pucchitvā ekattasuññaṃ",
  "atk-s0517a:2257_7": "vissajjetvā nānattasuññaṃ avissajjetvāva sakiṃ nigamanaṃ kataṃ. Kasmā na vissajjitanti",
  "atk-s0517a:2257_8": "ce? Vuttapariyāyenevettha yojanā ñāyatīti na vissajjitanti veditabbaṃ. Ayaṃ panettha",
  "atk-s0517a:2257_9": "yojanā – nekkhammaṃ ekattaṃ, kāmacchando nānattaṃ, kāmacchando nānattaṃ, nekkhammekattena",
  "atk-s0517a:2257_10": "suññanti. Evaṃ sesesupi yojanā veditabbā.",
  "atk-s0517a:2258_0": "Khantiādīsu nekkhammādīniyeva khamanato ruccanato khantīti, rocitāniyeva pavisitvā",
  "atk-s0517a:2258_1": "tiṭṭhanato adhiṭṭhānanti, pavisitvā ṭhitānaṃ yathārucimeva sevanato pariyogāhananti",
  "atk-s0517a:2258_2": "ca vuttāni. Idha sampajānotiādiko paramatthasuññaniddeso parinibbānañāṇaniddese vaṇṇitoyeva.",
  "atk-s0517a:2259_0": "Imesu ca sabbesu suññesu saṅkhārasuññaṃ vipariṇāmasuññaṃ lakkhaṇasuññañca yathāvuttānaṃ",
  "atk-s0517a:2259_1": "dhammānaṃ aññamaññaasammissatādassanatthaṃ. Yattha pana akusalapakkhikānaṃ kusalapakkhikena",
  "atk-s0517a:2259_2": "suññatā vuttā, tena akusale ādīnavadassanatthaṃ. Yattha pana kusalapakkhikānaṃ akusalapakkhikena",
  "atk-s0517a:2259_3": "suññatā vuttā, tena kusale ānisaṃsadassanatthaṃ. Yattha attattaniyādīhi suññatā vuttā,",
  "atk-s0517a:2259_4": "taṃ sabbasaṅkhāresu nibbidājananatthaṃ. Aggasuññaṃ paramatthasuññañca nibbāne ussāhajananatthaṃ",
  "atk-s0517a:2259_5": "vuttanti veditabbaṃ.",
  "atk-s0517a:2260_0": "Tesu aggasuññañca paramatthasuññañcāti dve suññāni atthato ekameva nibbānaṃ aggaparamatthavasena",
  "atk-s0517a:2260_1": "saupādisesaanupādisesavasena ca dvidhā katvā vuttaṃ. Tāni dve attattaniyasuññato",
  "atk-s0517a:2260_2": "saṅkhārasuññato ca sabhāgāni. “Suññasuññaṃ ajjhattasuññaṃ bahiddhāsuññaṃ dubhatosuññaṃ",
  "atk-s0517a:2260_3": "sabhāgasuññaṃ visabhāgasuñña”nti imāni cha suññāni suññasuññameva hoti. Ajjhattādibhedato",
  "atk-s0517a:2260_4": "pana chadhā vuttāni. Tāni cha ca attattaniyādisuññato sabhāgāni. Saṅkhāravipariṇāmalakkhaṇasuññāni,",
  "atk-s0517a:2260_5": "vikkhambhanatadaṅgasamucchedapaṭippassaddhinissaraṇasuññāni, esanāpariggahapaṭilābhapaṭivedhasuññāni,",
  "atk-s0517a:2260_6": "ekattanānattasuññāni, khantiadhiṭṭhānapariyogāhanasuññāni cāti sattarasa suññāni",
  "atk-s0517a:2260_7": "attani avijjamānehi tehi tehi dhammehi suññattā avijjamānānaṃ vasena visuṃ visuṃ",
  "atk-s0517a:2260_8": "vuttāni. Saṅkhāravipariṇāmalakkhaṇasuññāni pana itarena itarena asammissavasena sabhāgāni,",
  "atk-s0517a:2260_9": "vikkhambhanādīni pañca kusalapakkhena suññattā sabhāgāni, esanādīni cattāri, khantiādīni",
  "atk-s0517a:2260_10": "ca tīṇi akusalapakkhena suññattā sabhāgāni, ekattanānattasuññāni aññamaññapaṭipakkhavasena sabhāgāni.",
  "atk-s0517a:2261": "Sabbe dhammā samāsena, tidhā dvedhā tathekadhā;",
  "atk-s0517a:2262": "Suññāti suññatthavidū, vaṇṇayantīdha sāsane.",
  "atk-s0517a:2263_0": "Kathaṃ? Sabbe tāva lokiyā dhammā dhuvasubhasukhaattavirahitattā dhuvasubhasukhaattasuññā.",
  "atk-s0517a:2263_1": "Maggaphaladhammā dhuvasukhattavirahitattā dhuvasukhattasuññā. Aniccattāyeva sukhena",
  "atk-s0517a:2263_2": "suññā. Anāsavattā na subhena suññā. Nibbānadhammo attasseva abhāvato attasuñño. Lokiyalokuttarā",
  "atk-s0517a:2263_3": "pana sabbepi saṅkhatā dhammā sattassa kassaci abhāvato sattasuññā. Asaṅkhato nibbānadhammo",
  "atk-s0517a:2263_4": "tesaṃ saṅkhārānampi abhāvato saṅkhārasuñño. Saṅkhatāsaṅkhatā pana sabbepi dhammā",
  "atk-s0517a:2263_5": "attasaṅkhātassa puggalassa abhāvato attasuññāti.",
  "atk-s0517a:2264": "Saddhammappakāsiniyā paṭisambhidāmaggaaṭṭhakathāya",
  "atk-s0517a:2265": "Suññakathāvaṇṇanā niṭṭhitā.",
  "atk-s0517a:2266": "Yuganaddhavaggavaṇṇanā niṭṭhitā.",
  "atk-s0517a:2267": "Niṭṭhitā ca majjhimavaggassa apubbatthānuvaṇṇanā.",
  "atk-s0517a:2268": "(3) Paññāvaggo",
  "atk-s0517a:2269": "1. Mahāpaññākathā",
  "atk-s0517a:2270": "Mahāpaññākathāvaṇṇanā",
  "atk-s0517a:2271_0": "1. Idāni visesato paññāpadaṭṭhānabhūtāya suññakathāya anantaraṃ kathitāya paññākathāya",
  "atk-s0517a:2271_1": "apubbatthānuvaṇṇanā. Tattha ādito tāva sattasu anupassanāsu ekekamūlakā satta paññā",
  "atk-s0517a:2271_2": "pucchāpubbaṅgamaṃ katvā niddiṭṭhā, puna sattānupassanāmūlakā ekekuttaramūlakā ca",
  "atk-s0517a:2271_3": "tisso paññā pucchaṃ akatvāva niddiṭṭhā, evamādito dasapaññāpāripūrī niddiṭṭhā. Tattha",
  "atk-s0517a:2271_4": "aniccānupassanā tāva yasmā aniccato diṭṭhesu saṅkhāresu “yadaniccaṃ, taṃ dukkha”nti",
  "atk-s0517a:2271_5": "dukkhato ca “yaṃ dukkhaṃ, tadanattā”ti anattato ca javati, tasmā sā bhāvitā bahulīkatā",
  "atk-s0517a:2271_6": "javanapaññaṃ paripūreti. Sā hi sakavisayesu javatīti javanā, javanā ca sā paññā cāti",
  "atk-s0517a:2271_7": "javanapaññā. Dukkhānupassanā samādhindriyanissitattā balavatī hutvā paṇidhiṃ nibbijjhati",
  "atk-s0517a:2271_8": "padāleti, tasmā nibbedhikapaññaṃ paripūreti. Sā hi nibbijjhatīti nibbedhikā, nibbedhikā",
  "atk-s0517a:2271_9": "ca sā paññā cāti nibbedhikapaññā. Anattānupassanā suññatādassanena vuddhippattiyā",
  "atk-s0517a:2271_10": "mahattappattattā mahāpaññaṃ paripūreti. Sā hi vuddhippattattā mahatī ca sā paññā",
  "atk-s0517a:2271_11": "cāti mahāpaññā. Nibbidānupassanā yasmā tissannaṃyeva anupassanānaṃ purimatopi āsevanāya",
  "atk-s0517a:2271_12": "balappattāvatthattā sabbasaṅkhāresu nibbindanasamatthā hutvā tikkhā hoti, tasmā tikkhapaññaṃ",
  "atk-s0517a:2271_13": "paripūreti. Virāgānupassanāpi yasmā tissannaṃyeva anupassanānaṃ purimatopi āsevanābalappattānaṃ",
  "atk-s0517a:2271_14": "vuddhatarāvatthattā sabbasaṅkhārehi virajjanasamatthā hutvā vipulā hoti, tasmā vipulapaññaṃ paripūreti.",
  "atk-s0517a:2272_0": "Nirodhānupassanāpi yasmā tissannaṃyeva anupassanānaṃ purimatopi āsevanābalappattānaṃ",
  "atk-s0517a:2272_1": "vuddhatarāvatthattā vayalakkhaṇavasena sabbasaṅkhārānaṃ nirodhadassanasamatthā hutvā",
  "atk-s0517a:2272_2": "gambhīrā hoti, tasmā gambhīrapaññaṃ paripūreti. Nirodho hi uttānapaññehi alabbhaneyyapatiṭṭhattā",
  "atk-s0517a:2272_3": "gambhīro, tasmiṃ gambhīre gādhappattā paññāpi gambhīrā. Paṭinissaggānupassanāpi yasmā",
  "atk-s0517a:2272_4": "tissannaṃyeva anupassanānaṃ purimatopi āsevanābalappattānaṃ vuddhatarāvatthattā vayalakkhaṇavasena",
  "atk-s0517a:2272_5": "sabbasaṅkhārapaṭinissajjanasamatthā hutvā asāmantā hoti, vuddhipariyantappattattā",
  "atk-s0517a:2272_6": "chahi paññāhi dūre hotīti attho. Tasmā sayaṃ asāmantattā asāmantapaññaṃ paripūreti.",
  "atk-s0517a:2272_7": "Sā hi heṭṭhimapaññāhi dūrattā asāmantā, asamīpā vā paññāti asāmantapaññā. Paṇḍiccaṃ",
  "atk-s0517a:2272_8": "paripūrentīti paṇḍitabhāvaṃ paripūrenti. Yasmā yathāvuttā satta paññā paripuṇṇā bhāvetvā",
  "atk-s0517a:2272_9": "paṇḍitalakkhaṇappatto sikhappattavuṭṭhānagāminivipassanāsaṅkhātehi saṅkhārupekkhānulomagotrabhuñāṇehi",
  "atk-s0517a:2272_10": "paṇḍito hutvā paṇḍiccena samannāgato hoti, tasmā “paṇḍiccaṃ paripūrentī”ti vuttaṃ.",
  "atk-s0517a:2273_0": "Aṭṭha paññāti paṇḍiccasaṅkhātāya paññāya saha sabbā aṭṭha paññā. Puthupaññaṃ paripūrentīti",
  "atk-s0517a:2273_1": "yasmā tena paṇḍiccena samannāgato hutvā so paṇḍito gotrabhuñāṇānantaraṃ nibbānaṃ",
  "atk-s0517a:2273_2": "ārammaṇaṃ katvā lokuttarabhāvappattiyā lokiyato puthubhūtattā visuṃbhūtattā puthupaññātisaṅkhātaṃ",
  "atk-s0517a:2273_3": "maggaphalapaññaṃ pāpuṇāti, tasmā “aṭṭha paññā puthupaññaṃ paripūrentī”ti vuttaṃ.",
  "atk-s0517a:2274_0": "Imā nava paññātiādīsu tasseva kamena adhigatamaggaphalassa ariyapuggalassa paṇītalokuttaradhammopayogena",
  "atk-s0517a:2274_1": "paṇītacittasantānattā pahaṭṭhākāreneva ca pavattamānacittasantānassa phalānantaraṃ",
  "atk-s0517a:2274_2": "otiṇṇabhavaṅgato vuṭṭhitassa maggapaccavekkhaṇā, tato ca bhavaṅgaṃ otaritvā vuṭṭhitassa",
  "atk-s0517a:2274_3": "phalapaccavekkhaṇā, imināva nayena pahīnakilesapaccavekkhaṇā, avasiṭṭhakilesapaccavekkhaṇā,",
  "atk-s0517a:2274_4": "nibbānapaccavekkhaṇāti pañca paccavekkhaṇā pavattanti. Tāsu paccavekkhaṇāsu maggapaccavekkhaṇā",
  "atk-s0517a:2274_5": "phalapaccavekkhaṇā ca paṭibhānapaṭisambhidā hoti. Kathaṃ? “Yaṃkiñci paccayasambhūtaṃ",
  "atk-s0517a:2274_6": "nibbānaṃ bhāsitattho vipāko kiriyāti ime pañca dhammā attho”ti abhidhamme pāḷiṃ anugantvā",
  "atk-s0517a:2274_7": "tadaṭṭhakathāyaṃ vuttaṃ. Nibbānassa ca atthattā tadārammaṇaṃ maggaphalañāṇaṃ “atthesu",
  "atk-s0517a:2274_8": "ñāṇaṃ atthapaṭisambhidā”ti vacanato atthapaṭisambhidā hoti. Tassa atthapaṭisambhidābhūtassa",
  "atk-s0517a:2274_9": "maggaphalañāṇassa paccavekkhaṇañāṇaṃ “ñāṇesu ñāṇaṃ paṭibhānapaṭisambhidā”ti vacanato",
  "atk-s0517a:2274_10": "paṭibhānapaṭisambhidā hoti. Sā ca paccavekkhaṇapaññā hāsākārena pavattamānacittasantānassa",
  "atk-s0517a:2274_11": "hāsapaññā nāma hoti. Tasmā nava paññā hāsapaññaṃ paripūrentīti ca hāsapaññā paṭibhānapaṭisambhidāti",
  "atk-s0517a:2274_12": "ca vuttaṃ. Sabbappakārāpi paññā tassa tassa atthassa pākaṭakaraṇasaṅkhātena paññāpanaṭṭhena",
  "atk-s0517a:2274_13": "paññā, tena tena vā pakārena dhamme jānātīti paññā.",
  "atk-s0517a:2275_0": "Tassāti tassa vuttappakārassa ariyapuggalassa. Karaṇatthe sāmivacanaṃ. Atthavavatthānatoti",
  "atk-s0517a:2275_1": "yathāvuttassa pañcavidhassa atthassa vavatthāpanavasena. Vuttampi cetaṃ samaṇakaraṇīyakathāyaṃ",
  "atk-s0517a:2275_2": "“hetuphalaṃ nibbānaṃ vacanattho atha vipākaṃ kiriyāti atthe pañca pabhede paṭhamantapabhedagataṃ",
  "atk-s0517a:2275_3": "ñāṇa”nti. Adhigatā hotīti paṭiladdhā hoti. Sāyeva paṭilābhasacchikiriyāya sacchikatā.",
  "atk-s0517a:2275_4": "Paṭilābhaphasseneva phassitā paññāya. Dhammavavatthānatoti “yo koci phalanibbattako",
  "atk-s0517a:2275_5": "hetu ariyamaggo bhāsitaṃ kusalaṃ akusalanti ime pañca dhammā dhammo”ti abhidhamme",
  "atk-s0517a:2275_6": "pāḷiyānusārena vuttānaṃ pañcannaṃ dhammānaṃ vavatthāpanavasena. Vuttampi cetaṃ samaṇakaraṇīyakathāyaṃ",
  "atk-s0517a:2275_7": "“hetu ariyamaggo vacanaṃ kusalañca akusalañcāti dhamme pañca pabhede dutiyantapabhedagataṃ",
  "atk-s0517a:2275_8": "ñāṇa”nti. Niruttivavatthānatoti tesaṃ tesaṃ atthadhammānaṃ anurūpaniruttīnaṃ vavatthāpanavasena.",
  "atk-s0517a:2275_9": "Paṭibhānavavatthānatoti paṭibhānasaṅkhātānaṃ tiṇṇaṃ paṭisambhidāñāṇānaṃ vavatthāpanavasena.",
  "atk-s0517a:2275_10": "Tassimāti nigamanavacanametaṃ.",
  "atk-s0517a:2276_0": "2. Evaṃ sabbasaṅgāhakavasena anupassanānaṃ visesaṃ dassetvā idāni vatthubhedavasena",
  "atk-s0517a:2276_1": "dassento rūpe aniccānupassanātiādimāha. Taṃ heṭṭhā vuttatthameva. Puna rūpādīsuyeva",
  "atk-s0517a:2276_2": "atītānāgatapaccuppannavasena javanapaññaṃ dassetukāmo kevalaṃ rūpādivasena ca atītānāgatapaccuppannarūpādivasena",
  "atk-s0517a:2276_3": "ca pucchaṃ katvā pucchākameneva vissajjanaṃ akāsi. Tattha suddharūpādivissajjanesu",
  "atk-s0517a:2276_4": "paṭhamaṃ niddiṭṭhā eva paññā atītānāgatapaccuppannamūlakesu sabbavissajjanesu tesu",
  "atk-s0517a:2276_5": "atītādīsu javanavasena javanapaññāti niddiṭṭhā.",
  "atk-s0517a:2277_0": "3. Puna anekasuttantapubbaṅgamaṃ paññāpabhedaṃ dassetukāmo paṭhamaṃ tāva suttante",
  "atk-s0517a:2277_1": "uddisi. Tattha sappurisasaṃsevoti heṭṭhā vuttappakārānaṃ sappurisānaṃ bhajanaṃ. Saddhammassavananti",
  "atk-s0517a:2277_2": "tesaṃ sappurisānaṃ santike sīlādipaṭipattidīpakassa saddhammavacanassa savanaṃ. Yonisomanasikāroti",
  "atk-s0517a:2277_3": "sutānaṃ dhammānaṃ atthūpaparikkhaṇavasena upāyena manasikāro. Dhammānudhammapaṭipattīti",
  "atk-s0517a:2277_4": "lokuttaradhamme anugatassa sīlādipaṭipadādhammassa paṭipajjanaṃ. Paññāpaṭilābhāya",
  "atk-s0517a:2277_5": "paññāvuddhiyā paññāvepullāya paññābāhullāyāti imāni cattāri paññāvasena bhāvavacanāni.",
  "atk-s0517a:2277_6": "Sesāni dvādasa puggalavasena bhāvavacanāni.",
  "atk-s0517a:2278": "1. Soḷasapaññāniddesavaṇṇanā",
  "atk-s0517a:2279_0": "4. Suttantaniddese channaṃ abhiññāñāṇānanti iddhividhadibbasotacetopariyapubbenivāsadibbacakkhuāsavānaṃ",
  "atk-s0517a:2279_1": "khayañāṇānaṃ. Tesattatīnaṃ ñāṇānanti ñāṇakathāya niddiṭṭhānaṃ sāvakasādhāraṇānaṃ",
  "atk-s0517a:2279_2": "ñāṇānaṃ. Sattasattatīnaṃ ñāṇānanti ettha –",
  "atk-s0517a:2280_0": "“Sattasattari vo, bhikkhave, ñāṇavatthūni desessāmi, taṃ suṇātha sādhukaṃ manasi",
  "atk-s0517a:2280_1": "karotha, bhāsissāmīti. Katamāni, bhikkhave, sattasattari ñāṇavatthūni? Jātipaccayā",
  "atk-s0517a:2280_2": "jarāmaraṇanti ñāṇaṃ, asati jātiyā natthi jarāmaraṇanti ñāṇaṃ. Atītampi addhānaṃ jātipaccayā",
  "atk-s0517a:2280_3": "jarāmaraṇanti ñāṇaṃ, asati jātiyā natthi jarāmaraṇanti ñāṇaṃ, anāgatampi addhānaṃ",
  "atk-s0517a:2280_4": "jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ. Yampissa",
  "atk-s0517a:2280_5": "taṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ nirodhadhammanti",
  "atk-s0517a:2280_6": "ñāṇaṃ. Bhavapaccayā jātīti ñāṇaṃ…pe… upādānapaccayā bhavoti ñāṇaṃ… taṇhāpaccayā upādānanti",
  "atk-s0517a:2280_7": "ñāṇaṃ… vedanāpaccayā taṇhāti ñāṇaṃ… phassapaccayā vedanāti ñāṇaṃ… saḷāyatanapaccayā",
  "atk-s0517a:2280_8": "phassoti ñāṇaṃ… nāmarūpapaccayā saḷāyatananti ñāṇaṃ… viññāṇapaccayā nāmarūpanti ñāṇaṃ…",
  "atk-s0517a:2280_9": "saṅkhārapaccayā viññāṇanti ñāṇaṃ… avijjāpaccayā saṅkhārāti ñāṇaṃ, asati avijjāya",
  "atk-s0517a:2280_10": "natthi saṅkhārāti ñāṇaṃ. Atītampi addhānaṃ avijjāpaccayā saṅkhārāti ñāṇaṃ, asati",
  "atk-s0517a:2280_11": "avijjāya natthi saṅkhārāti ñāṇaṃ, anāgatampi addhānaṃ avijjāpaccayā saṅkhārāti ñāṇaṃ,",
  "atk-s0517a:2280_12": "asati avijjāya natthi saṅkhārāti ñāṇaṃ. Yampissa taṃ dhammaṭṭhitiñāṇaṃ, tampi khayadhammaṃ",
  "atk-s0517a:2280_13": "vayadhammaṃ virāgadhammaṃ nirodhadhammanti ñāṇaṃ. Imāni vuccanti, bhikkhave, sattasattari ñāṇavatthūnī”ti –",
  "atk-s0517a:2281_0": "Evaṃ bhagavatā nidānavagge vuttāni sattasattati ñāṇāni. “Jarāmaraṇe ñāṇaṃ, jarāmaraṇasamudaye",
  "atk-s0517a:2281_1": "ñāṇaṃ, jarāmaraṇanirodhe ñāṇaṃ, jarāmaraṇanirodhagāminiyā paṭipadāya ñāṇa”nti iminā",
  "atk-s0517a:2281_2": "nayena ekādasasu aṅgesu cattāri cattāri katvā vuttāni catucattārīsa ñāṇavatthūni",
  "atk-s0517a:2281_3": "pana idha na gahitāni. Ubhayattha ca ñāṇāniyeva hitasukhassa vatthūnīti ñāṇavatthūni.",
  "atk-s0517a:2281_4": "Lābhotiādīsu lābhoyeva upasaggena visesetvā paṭilābhoti vutto. Puna tasseva atthavivaraṇavasena",
  "atk-s0517a:2281_5": "patti sampattīti vuttaṃ. Phassanāti adhigamavasena phusanā. Sacchikiriyāti paṭilābhasacchikiriyā.",
  "atk-s0517a:2281_6": "Upasampadāti nipphādanā.",
  "atk-s0517a:2282_0": "Sattannañca sekkhānanti tisso sikkhā sikkhantīti sekkhasaññitānaṃ sotāpattimaggaṭṭhādīnaṃ",
  "atk-s0517a:2282_1": "sattannaṃ. Puthujjanakalyāṇakassa cāti nibbānagāminiyā paṭipadāya yuttattā sundaraṭṭhena",
  "atk-s0517a:2282_2": "kalyāṇasaññitassa puthujjanassa. Vaḍḍhitaṃ vaḍḍhanaṃ etāyāti vaḍḍhitavaḍḍhanā. Yathāvuttānaṃ",
  "atk-s0517a:2282_3": "aṭṭhannampi paññānaṃ vasena visesato ca arahato paññāvasena paññāvuddhiyā. Tathā",
  "atk-s0517a:2282_4": "paññāvepullāya. Mahante atthe pariggaṇhātītiādīsu paṭisambhidappatto ariyasāvako",
  "atk-s0517a:2282_5": "atthādayo ārammaṇakaraṇena pariggaṇhāti. Sabbāpi mahāpaññā ariyasāvakānaṃyeva. Tassā",
  "atk-s0517a:2282_6": "ca paññāya visayā heṭṭhā vuttatthā eva.",
  "atk-s0517a:2283_0": "Puthunānākhandhesūtiādīsu nānāsaddo puthusaddassa atthavacanaṃ. Ñāṇaṃ pavattatīti",
  "atk-s0517a:2283_1": "puthupaññāti tesu tathāvuttesu khandhādīsu ñāṇaṃ pavattatīti katvā taṃ ñāṇaṃ puthupaññā",
  "atk-s0517a:2283_2": "nāmāti attho. Nānāpaṭiccasamuppādesūti paṭiccasamuppannānaṃ dhammānaṃ vasena paccayabahuttā",
  "atk-s0517a:2283_3": "vuttaṃ. Nānāsuññatamanupalabbhesūti upalabbhanaṃ upalabbho, gahaṇanti attho. Na upalabbho",
  "atk-s0517a:2283_4": "anupalabbho, anupalabbhānaṃ bahuttā bahuvacanena anupalabbhā, pañcavīsatisuññatāvasena",
  "atk-s0517a:2283_5": "vā nānāsuññatāsu attattaniyādīnaṃ anupalabbhā nānāsuññatānupalabbhā, tesu. “Nānāsuññatānupalabbhesū”ti",
  "atk-s0517a:2283_6": "vattabbe “adukkhamasukhā”tiādīsu viya ma-kāro padasandhivasena vutto. Imā pañca paññā",
  "atk-s0517a:2283_7": "kalyāṇaputhujjanehi sādhāraṇā, nānāatthādīsu paññā ariyānaṃyeva. Puthujjanasādhāraṇe",
  "atk-s0517a:2283_8": "dhammeti lokiyadhamme. Iminā avasānapariyāyena lokiyato puthubhūtanibbānārammaṇattā",
  "atk-s0517a:2283_9": "puthubhūtā visuṃbhūtā paññāti puthupaññā nāmāti vuttaṃ hoti.",
  "atk-s0517a:2284_0": "Vipulapaññā mahāpaññānayena veditabbā. Yathāvutte dhamme pariggaṇhantassa guṇamahantatāya",
  "atk-s0517a:2284_1": "tesaṃ dhammānaṃ pariggāhikāya ca paññāya mahantatā, tesaṃ dhammānaṃ sayameva mahantattā",
  "atk-s0517a:2284_2": "uḷārattā dhammānañca paññāya ca vipulatā veditabbā. Gambhīrapaññā puthupaññānayena",
  "atk-s0517a:2284_3": "veditabbā. Te ca dhammā te ca anupalabbhā sā ca paññā pakatijanena alabbhaneyyapatiṭṭhattā gambhīrā.",
  "atk-s0517a:2285_0": "Yassa puggalassāti ariyapuggalasseva. Añño kocīti puthujjano. Abhisambhavitunti sampāpuṇituṃ.",
  "atk-s0517a:2285_1": "Anabhisambhavanīyoti sampāpuṇituṃ asakkuṇeyyo. Aññehīti puthujjaneheva. Aṭṭhamakassāti",
  "atk-s0517a:2285_2": "arahattaphalaṭṭhato paṭṭhāya gaṇiyamāne aṭṭhamabhūtassa sotāpattimaggaṭṭhassa. Dūreti",
  "atk-s0517a:2285_3": "vippakaṭṭhe. Vidūreti visesena vippakaṭṭhe. Suvidūreti suṭṭhu visesena vippakaṭṭhe.",
  "atk-s0517a:2285_4": "Na santiketi na samīpe. Na sāmantāti na samīpabhāge. Imāni dve paṭisedhasahitāni",
  "atk-s0517a:2285_5": "vacanāni dūrabhāvasseva niyamanāni. Upādāyāti paṭicca. Sotāpannassāti sotāpattiphalaṭṭhassa.",
  "atk-s0517a:2285_6": "Eteneva taṃtaṃmaggapaññā taṃtaṃphalapaññāya dūreti vuttaṃ hoti. Paccekasambuddhoti",
  "atk-s0517a:2285_7": "upasaggena visesitaṃ. Itaradvayaṃ pana suddhameva āgataṃ.",
  "atk-s0517a:2286_0": "5. “Paccekabuddhassa sadevakassa ca lokassa paññā tathāgatassa paññāya dūre”tiādīni",
  "atk-s0517a:2286_1": "vatvā tameva dūraṭṭhaṃ anekappakārato dassetukāmo paññāpabhedakusalotiādimāha. Tattha",
  "atk-s0517a:2286_2": "paññāpabhedakusaloti attano anantavikappe paññāpabhede cheko. Pabhinnañāṇoti anantappabhedapattañāṇo.",
  "atk-s0517a:2286_3": "Etena paññāpabhedakusalattepi sati tāsaṃ paññānaṃ anantabhedattaṃ dasseti. Adhigatapaṭisambhidoti",
  "atk-s0517a:2286_4": "paṭiladdhaaggacatupaṭisambhidāñāṇo. Catuvesārajjappattoti cattāri visāradabhāvasaṅkhātāni",
  "atk-s0517a:2286_5": "ñāṇāni patto. Yathāha –",
  "atk-s0517a:2287_0": "“Sammāsambuddhassa te paṭijānato ‘ime dhammā anabhisambuddhā’ti, tatra vata maṃ samaṇo",
  "atk-s0517a:2287_1": "vā brāhmaṇo vā devo vā māro vā brahmā vā koci vā lokasmiṃ saha dhammena paṭicodessatīti",
  "atk-s0517a:2287_2": "nimittametaṃ, bhikkhave, na samanupassāmi, etamahaṃ, bhikkhave, nimittaṃ asamanupassanto",
  "atk-s0517a:2287_3": "khemappatto abhayappatto vesārajjappatto viharāmi. Khīṇāsavassa te paṭijānato ‘ime",
  "atk-s0517a:2287_4": "āsavā aparikkhīṇā’ti, ‘ye kho pana te antarāyikā dhammā vuttā, te paṭisevato nālaṃ",
  "atk-s0517a:2287_5": "antarāyāyā’ti, ‘yassa kho pana te atthāya dhammo desito, so na niyyāti takkarassa",
  "atk-s0517a:2287_6": "sammā dukkhakkhayāyā’ti, tatra vata maṃ samaṇo vā brāhmaṇo vā devo vā māro vā brahmā",
  "atk-s0517a:2287_7": "vā koci vā lokasmiṃ saha dhammena paṭicodessatīti nimittametaṃ, bhikkhave, na samanupassāmi,",
  "atk-s0517a:2287_8": "etamahaṃ, bhikkhave, nimittaṃ asamanupassanto khemappatto abhayappatto vesārajjappatto viharāmī”ti.",
  "atk-s0517a:2288_0": "Dasabalabaladhārīti dasa balāni etesanti dasabalā, dasabalānaṃ balāni dasabalabalāni,",
  "atk-s0517a:2288_1": "tāni dasabalabalāni dhārayatīti dasabalabaladhārī, dasabalañāṇabaladhārīti attho.",
  "atk-s0517a:2288_2": "Etehi tīhi vacanehi anantappabhedānaṃ neyyānaṃ pabhedamukhamattaṃ dassitaṃ. Soyeva",
  "atk-s0517a:2288_3": "paññāpayogavasena abhimaṅgalasammataṭṭhena purisāsabho. Asantāsaṭṭhena purisasīho.",
  "atk-s0517a:2288_4": "Mahantaṭṭhena purisanāgo. Pajānanaṭṭhena purisājañño. Lokakiccadhuravahanaṭṭhena purisadhorayho.",
  "atk-s0517a:2289_0": "Atha tejādikaṃ anantañāṇato laddhaṃ guṇavisesaṃ dassetukāmo tesaṃ tejādīnaṃ anantañāṇamūlakabhāvaṃ",
  "atk-s0517a:2289_1": "dassento anantañāṇoti vatvā anantatejotiādimāha. Tattha anantañāṇoti gaṇanavasena",
  "atk-s0517a:2289_2": "ca pabhāvavasena ca antavirahitañāṇo. Anantatejoti veneyyasantāne mohatamavidhamanena",
  "atk-s0517a:2289_3": "anantañāṇatejo. Anantayasoti paññāguṇeheva lokattayavitthatānantakittighoso. Aḍḍhoti",
  "atk-s0517a:2289_4": "paññādhanasamiddhiyā samiddho. Mahaddhanoti paññādhanavaḍḍhattepi pabhāvamahattena",
  "atk-s0517a:2289_5": "mahantaṃ paññādhanamassāti mahaddhano. Mahādhanotipi pāṭho. Dhanavāti pasaṃsitabbapaññādhanavattā",
  "atk-s0517a:2289_6": "niccayuttapaññādhanavattā atisayabhūtapaññādhanavattā dhanavā. Etesupi hi tīsu atthesu",
  "atk-s0517a:2289_7": "idaṃ vacanaṃ saddavidū icchanti.",
  "atk-s0517a:2290_0": "Evaṃ paññāguṇena bhagavato attasampattisiddhiṃ dassetvā puna paññāguṇeneva lokahitasampattisiddhiṃ",
  "atk-s0517a:2290_1": "dassento netātiādimāha. Tattha veneyye saṃsārasaṅkhātabhayaṭṭhānato nibbānasaṅkhātakhemaṭṭhānaṃ",
  "atk-s0517a:2290_2": "netā. Tattha nayanakāle eva saṃvaravinayapahānavinayavasena veneyye vinetā. Dhammadesanākāle",
  "atk-s0517a:2290_3": "eva saṃsayacchedanena anunetā. Saṃsayaṃ chinditvā paññāpetabbaṃ atthaṃ paññāpetā.",
  "atk-s0517a:2290_4": "Tathā paññāpitānaṃ nicchayakaraṇena nijjhāpetā. Tathā nijjhāyitassa atthassa paṭipattipayojanavasena",
  "atk-s0517a:2290_5": "pekkhetā. Tathāpaṭipanne paṭipattiphalena pasādetā. So hi bhagavāti ettha hi-kāro",
  "atk-s0517a:2290_6": "anantaraṃ vuttassa atthassa kāraṇopadese nipāto. Anuppannassa maggassa uppādetāti",
  "atk-s0517a:2290_7": "sakasantāne na uppannapubbassa chaasādhāraṇañāṇahetubhūtassa ariyamaggassa bodhimūle",
  "atk-s0517a:2290_8": "lokahitatthaṃ sakasantāne uppādetā. Asañjātassa maggassa sañjanetāti veneyyasantāne",
  "atk-s0517a:2290_9": "asañjātapubbassa sāvakapāramiñāṇahetubhūtassa ariyamaggassa dhammacakkappavattanato",
  "atk-s0517a:2290_10": "pabhuti yāvajjakālā veneyyasantāne sañjanetā. Sāvakaveneyyānampi hi santāne bhagavato",
  "atk-s0517a:2290_11": "vuttavacaneneva ariyamaggassa sañjananato bhagavā sañjanetā nāma hoti. Anakkhātassa",
  "atk-s0517a:2290_12": "maggassa akkhātāti aṭṭhadhammasamannāgatānaṃ buddhabhāvāya katābhinīhārānaṃ bodhisattānaṃ",
  "atk-s0517a:2290_13": "buddhabhāvāya byākaraṇaṃ datvā anakkhātapubbassa pāramitāmaggassa, “buddho bhavissatī”ti",
  "atk-s0517a:2290_14": "byākaraṇamatteneva vā bodhimūle uppajjitabbassa ariyamaggassa akkhātā. Ayaṃ nayo",
  "atk-s0517a:2290_15": "paccekabodhisattabyākaraṇepi labbhatiyeva.",
  "atk-s0517a:2291_0": "Maggaññūti paccavekkhaṇāvasena attanā uppāditaariyamaggassa ñātā. Maggavidūti veneyyasantāne",
  "atk-s0517a:2291_1": "janetabbassa ariyamaggassa kusalo. Maggakovidoti bodhisattānaṃ akkhātabbamagge vicakkhaṇo.",
  "atk-s0517a:2291_2": "Atha vā abhisambodhipaṭipattimaggaññū, paccekabodhipaṭipattimaggavidū, sāvakabodhipaṭipattimaggakovido.",
  "atk-s0517a:2291_3": "Atha vā “etena maggena ataṃsu pubbe, tarissantiyeva taranti ogha”nti vacanato yathāyogaṃ",
  "atk-s0517a:2291_4": "atītānāgatapaccuppannabuddhapaccekabuddhasāvakānaṃ maggavasena ca suññatānimittaappaṇihitamaggavasena",
  "atk-s0517a:2291_5": "ca ugghaṭitaññūvipañcitaññūneyyapuggalānaṃ maggavasena ca yathākkamenatthayojanaṃ",
  "atk-s0517a:2291_6": "karonti. Maggānugāmī ca panāti bhagavatā gatamaggānugāmino hutvā. Ettha ca-saddo",
  "atk-s0517a:2291_7": "hetuatthe nipāto. Etena ca bhagavato magguppādanādiguṇādhigamāya hetu vutto hoti.",
  "atk-s0517a:2291_8": "Pana-saddo katatthe nipāto. Tena bhagavatā katamaggakaraṇaṃ vuttaṃ hoti. Pacchā samannāgatāti",
  "atk-s0517a:2291_9": "paṭhamaṃ gatassa bhagavato pacchāgatasīlādiguṇena samannāgatā. Iti thero “anuppannassa",
  "atk-s0517a:2291_10": "maggassa uppādetā”tiādīhi yasmā sabbepi bhagavato sīlādayo guṇā arahattamaggameva",
  "atk-s0517a:2291_11": "nissāya āgatā, tasmā arahattamaggameva nissāya guṇaṃ kathesi.",
  "atk-s0517a:2292_0": "Jānaṃ jānātīti jānitabbaṃ jānāti, sabbaññutāya yaṃkiñci paññāya jānitabbaṃ nāma atthi,",
  "atk-s0517a:2292_1": "taṃ sabbaṃ pañcaneyyapathabhūtaṃ paññāya jānātīti attho. Passaṃ passatīti passitabbaṃ",
  "atk-s0517a:2292_2": "passati, sabbadassāvitāya taṃyeva neyyapathaṃ cakkhunā diṭṭhaṃ viya karonto paññācakkhunā",
  "atk-s0517a:2292_3": "passatīti attho. Yathā vā ekacco viparītaṃ gaṇhanto jānantopi na jānāti, passantopi",
  "atk-s0517a:2292_4": "na passati, na evaṃ bhagavā. Bhagavā pana yathāsabhāvaṃ gaṇhanto jānanto jānātiyeva,",
  "atk-s0517a:2292_5": "passanto passatiyeva. Svāyaṃ dassanapariṇāyakaṭṭhena cakkhubhūto. Viditatādiatthena",
  "atk-s0517a:2292_6": "ñāṇabhūto. Aviparītasabhāvaṭṭhena vā pariyattidhammapavattanato hadayena cintetvā",
  "atk-s0517a:2292_7": "vācāya nicchāritadhammamayoti vā dhammabhūto. Seṭṭhaṭṭhena brahmabhūto. Atha vā cakkhu",
  "atk-s0517a:2292_8": "viya bhūtoti cakkhubhūto. Ñāṇaṃ viya bhūtoti ñāṇabhūto. Dhammo viya bhūtoti dhammabhūto.",
  "atk-s0517a:2292_9": "Brahmā viya bhūtoti brahmabhūto. Svāyaṃ dhammassa vacanato, vattanato vā vattā. Nānappakārehi",
  "atk-s0517a:2292_10": "vacanato, vattanato vā pavattā. Atthaṃ nīharitvā nīharitvā nayanato atthassa ninnetā.",
  "atk-s0517a:2292_11": "Amatādhigamāya paṭipattidesanato, amatappakāsanāya vā dhammadesanāya amatassa adhigamāpanato",
  "atk-s0517a:2292_12": "amatassa dātā. Lokuttaradhammassa uppāditattā veneyyānurūpena yathāsukhaṃ lokuttaradhammassa",
  "atk-s0517a:2292_13": "dānena ca, dhammesu ca issaroti dhammassāmī. Tathāgatapadaṃ heṭṭhā vuttatthaṃ.",
  "atk-s0517a:2293_0": "Idāni “jānaṃ jānātī”tiādīhi vuttaṃ guṇaṃ sabbaññutāya visesetvā dassetukāmo sabbaññutaṃ",
  "atk-s0517a:2293_1": "sādhento natthītiādimāha. Evaṃbhūtassa hi tassa bhagavato pāramitāpuññabalappabhāvanipphannena",
  "atk-s0517a:2293_2": "arahattamaggañāṇena sabbadhammesu savāsanassa sammohassa vihatattā asacchikataṃ nāma",
  "atk-s0517a:2293_3": "natthi. Asammohato sabbadhammānaṃ ñātattā aññātaṃ nāma natthi. Tatheva ca sabbadhammānaṃ",
  "atk-s0517a:2293_4": "cakkhunā viya ñāṇacakkhunā diṭṭhattā adiṭṭhaṃ nāma natthi. Ñāṇena pana pattattā aviditaṃ",
  "atk-s0517a:2293_5": "nāma natthi. Asammohasacchikiriyāya sacchikatattā asacchikataṃ nāma natthi. Asammohapaññāya",
  "atk-s0517a:2293_6": "phuṭṭhattā paññāya aphassitaṃ nāma natthi. Paccuppannanti paccuppannaṃ kālaṃ vā dhammaṃ",
  "atk-s0517a:2293_7": "vā. Upādāyāti ādāya, antokatvāti attho. “Upādāyā”ti vacaneneva kālavinimuttaṃ nibbānampi",
  "atk-s0517a:2293_8": "gahitameva hoti. “Atītā”divacanāni ca “natthī”tiādivacaneneva ghaṭīyanti, “sabbe”tiādivacanena",
  "atk-s0517a:2293_9": "vā. Sabbe dhammāti sabbasaṅkhatāsaṅkhatadhammapariyādānaṃ. Sabbākārenāti sabbadhammesu",
  "atk-s0517a:2293_10": "ekekasseva dhammassa aniccākārādisabbākārapariyādānaṃ. Ñāṇamukheti ñāṇābhimukhe.",
  "atk-s0517a:2293_11": "Āpāthaṃ āgacchantīti osaraṇaṃ upenti. “Jānitabba”ntipadaṃ “neyya”ntipadassa atthavivaraṇatthaṃ vuttaṃ.",
  "atk-s0517a:2294_0": "Attattho vātiādīsu vā-saddo samuccayattho. Attatthoti attano attho. Paratthoti paresaṃ",
  "atk-s0517a:2294_1": "tiṇṇaṃ lokānaṃ attho. Ubhayatthoti attano ca paresañcāti sakiṃyeva ubhinnaṃ attho.",
  "atk-s0517a:2294_2": "Diṭṭhadhammikoti diṭṭhadhamme niyutto, diṭṭhadhammappayojano vā attho. Samparāye",
  "atk-s0517a:2294_3": "niyutto, samparāyappayojano vā samparāyiko. Uttānotiādīsu vohāravasena vattabbo sukhapatiṭṭhattā",
  "atk-s0517a:2294_4": "uttāno. Vohāraṃ atikkamitvā vattabbo suññatāpaṭisaṃyutto dukkhapatiṭṭhattā gambhīro.",
  "atk-s0517a:2294_5": "Lokuttaro accantatirokkhattā gūḷho. Aniccatādiko ghanādīhi paṭicchannattā paṭicchanno.",
  "atk-s0517a:2294_6": "Appacuravohārena vattabbo yathārutaṃ aggahetvā adhippāyassa netabbattā neyyo. Pacuravohārena",
  "atk-s0517a:2294_7": "vattabbo vacanamattena adhippāyassa nītattā nīto. Suparisuddhasīlasamādhivipassanattho",
  "atk-s0517a:2294_8": "tadaṅgavikkhambhanavasena vajjavirahitattā anavajjo. Kilesasamucchedanato ariyamaggattho",
  "atk-s0517a:2294_9": "nikkileso. Kilesapaṭippassaddhattā ariyaphalattho vodāno. Saṅkhatāsaṅkhatesu aggadhammattā",
  "atk-s0517a:2294_10": "nibbānaṃ paramattho. Parivattatīti buddhañāṇassa visayabhāvato abahibhūtattā antobuddhañāṇe",
  "atk-s0517a:2294_11": "byāpitvā vā samantā vā āliṅgitvā vā visesena vā vattati.",
  "atk-s0517a:2295_0": "Sabbaṃ kāyakammantiādīhi bhagavato ñāṇamayataṃ dasseti. Ñāṇānuparivattatīti ñāṇaṃ",
  "atk-s0517a:2295_1": "anuparivattati, ñāṇavirahitaṃ na hotīti attho. Appaṭihatanti nirāvaraṇataṃ dasseti.",
  "atk-s0517a:2295_2": "Puna sabbaññutaṃ upamāya sādhetukāmo yāvatakantiādimāha. Tattha jānitabbanti neyyaṃ,",
  "atk-s0517a:2295_3": "neyyapariyanto neyyāvasānamassa atthīti neyyapariyantikaṃ. Asabbaññūnaṃ pana neyyāvasānameva",
  "atk-s0517a:2295_4": "natthi. Ñāṇapariyantikepi eseva nayo. Purimayamake vuttatthameva iminā yamakena visesetvā",
  "atk-s0517a:2295_5": "dasseti, tatiyayamakena paṭisedhavasena niyamitvā dasseti. Ettha ca neyyaṃ ñāṇassa",
  "atk-s0517a:2295_6": "pathattā neyyapatho. Aññamaññapariyantaṭṭhāyinoti neyyañca ñāṇañca khepetvā ṭhānato",
  "atk-s0517a:2295_7": "aññamaññassa pariyante ṭhānasīlā. Āvajjanappaṭibaddhāti manodvārāvajjanāyattā, āvajjitānantarameva",
  "atk-s0517a:2295_8": "jānātīti attho. Ākaṅkhappaṭibaddhāti ruciāyattā, āvajjanānantaraṃ javanañāṇena jānātīti",
  "atk-s0517a:2295_9": "attho. Itarāni dve padāni imesaṃ dvinnaṃ padānaṃ yathākkamena atthappakāsanatthaṃ",
  "atk-s0517a:2295_10": "vuttāni. Buddho āsayaṃ jānātītiādīni ñāṇakathāyaṃ vaṇṇitāni. Mahāniddese pana “bhagavā",
  "atk-s0517a:2295_11": "āsayaṃ jānātī”ti āgataṃ. Tattha “buddhassa bhagavato”ti āgataṭṭhāne ca idha katthaci",
  "atk-s0517a:2295_12": "“buddhassā”ti āgataṃ.",
  "atk-s0517a:2296_0": "Antamasoti uparimantena. Timitimiṅgalanti ettha timi nāma ekā macchajāti, timiṃ gilituṃ",
  "atk-s0517a:2296_1": "samatthā tato mahantasarīrā timiṅgalā nāma ekā macchajāti, timiṅgalampi gilituṃ samatthā",
  "atk-s0517a:2296_2": "pañcayojanasatikasarīrā timitimiṅgalā nāma ekā macchajāti. Idha jātiggahaṇena ekavacanaṃ",
  "atk-s0517a:2296_3": "katanti veditabbaṃ. Garuḷaṃ venateyyanti ettha garuḷoti jātivasena nāmaṃ, venateyyoti",
  "atk-s0517a:2296_4": "gottavasena. Padeseti ekadese. Sāriputtasamāti sabbabuddhānaṃ dhammasenāpatitthere",
  "atk-s0517a:2296_5": "gahetvā vuttanti veditabbaṃ. Sesasāvakā hi paññāya dhammasenāpatittherena samā nāma",
  "atk-s0517a:2296_6": "natthi. Yathāha – “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ",
  "atk-s0517a:2296_7": "sāriputto”ti. Aṭṭhakathāyañca vuttaṃ –",
  "atk-s0517a:2297": "“Lokanāthaṃ ṭhapetvāna, ye caññe santi pāṇino;",
  "atk-s0517a:2298": "Paññāya sāriputtassa, kalaṃ nāgghanti soḷasi”nti. ;",
  "atk-s0517a:2299_0": "Pharitvāti buddhañāṇaṃ sabbadevamanussānampi paññaṃ pāpuṇitvā ṭhānato tesaṃ paññaṃ",
  "atk-s0517a:2299_1": "pharitvā byāpitvā tiṭṭhati. Atighaṃsitvāti buddhañāṇaṃ sabbadevamanussānampi paññaṃ",
  "atk-s0517a:2299_2": "atikkamitvā tesaṃ avisayabhūtampi sabbaṃ neyyaṃ ghaṃsitvā bhañjitvā tiṭṭhati. Mahāniddese",
  "atk-s0517a:2299_3": "pana “abhibhavitvā”ti pāṭho, madditvātipi attho. Yepi tetiādīhi evaṃ pharitvā atighaṃsitvā",
  "atk-s0517a:2299_4": "ṭhānassa paccakkhakāraṇaṃ dasseti. Tattha paṇḍitāti paṇḍiccena samannāgatā. Nipuṇāti",
  "atk-s0517a:2299_5": "saṇhasukhumabuddhino sukhume atthantare paṭivijjhanasamatthā. Kataparappavādāti ñātaparappavādā",
  "atk-s0517a:2299_6": "ceva parehi saddhiṃ katavādaparicayā ca. Vālavedhirūpāti vālavedhidhanuggahasadisā.",
  "atk-s0517a:2299_7": "Vobhindantā maññe caranti paññāgatena diṭṭhigatānīti vālavedhī viya vālaṃ sukhumānipi",
  "atk-s0517a:2299_8": "paresaṃ diṭṭhigamanāni attano paññāgamanena bhindantā viya carantīti attho. Atha",
  "atk-s0517a:2299_9": "vā “gūthagataṃ muttagata”ntiādīsu viya paññā eva paññāgatāni, diṭṭhiyo eva diṭṭhigatāni.",
  "atk-s0517a:2300_0": "Pañhaṃ abhisaṅkharitvāti dvipadampi tipadampi catuppadampi pucchaṃ racayitvā. Tesaṃ",
  "atk-s0517a:2300_1": "pañhānaṃ atibahukattā sabbasaṅgahatthaṃ dvikkhattuṃ vuttaṃ. Gūḷhāni ca paṭicchannāni",
  "atk-s0517a:2300_2": "atthajātānīti pāṭhaseso. Tesaṃ tathā vinayaṃ disvā “attanā abhisaṅkhatapañhaṃ pucchatū”ti",
  "atk-s0517a:2300_3": "evaṃ bhagavatā adhippetattā pañhaṃ pucchanti. Aññesaṃ pana pucchāya okāsameva adatvā",
  "atk-s0517a:2300_4": "bhagavā upasaṅkamantānaṃ dhammaṃ deseti. Yathāha –",
  "atk-s0517a:2301_0": "“Te pañhaṃ abhisaṅkharonti ‘imaṃ mayaṃ pañhaṃ samaṇaṃ gotamaṃ upasaṅkamitvā pucchissāma,",
  "atk-s0517a:2301_1": "sace no samaṇo gotamo evaṃ puṭṭho evaṃ byākarissati, evamassa mayaṃ vādaṃ āropessāma.",
  "atk-s0517a:2301_2": "Evaṃ cepi no puṭṭho evaṃ byākarissati, evaṃpissa mayaṃ vādaṃ āropessāmā’ti. Te yena",
  "atk-s0517a:2301_3": "samaṇo gotamo, tenupasaṅkamanti, te samaṇo gotamo dhammiyā kathāya sandasseti samādapeti",
  "atk-s0517a:2301_4": "samuttejeti sampahaṃseti. Te samaṇena gotamena dhammiyā kathāya sandassitā samādapitā",
  "atk-s0517a:2301_5": "samuttejitā sampahaṃsitā na ceva samaṇaṃ gotamaṃ pañhaṃ pucchanti, kutossa vādaṃ",
  "atk-s0517a:2301_6": "āropessanti? Aññadatthu samaṇasseva gotamassa sāvakā sampajjantī”ti.",
  "atk-s0517a:2302_0": "Kasmā pañhaṃ na pucchantīti ce? Bhagavā kira parisamajjhe dhammaṃ desento parisāya",
  "atk-s0517a:2302_1": "ajjhāsayaṃ oloketi. Tato passati “ime paṇḍitā gūḷhaṃ rahassaṃ pañhaṃ ovaṭṭikasāraṃ",
  "atk-s0517a:2302_2": "katvā āgatā”ti. So tehi apuṭṭhoyeva “pañhapucchāya ettakā dosā, vissajjane ettakā,",
  "atk-s0517a:2302_3": "atthe pade akkhare ettakāti ime pañhe pucchanto evaṃ puccheyya, vissajjento evaṃ",
  "atk-s0517a:2302_4": "vissajjeyyā”ti iti ovaṭṭikasāraṃ katvā ānīte pañhe dhammakathāya antare pakkhipitvā",
  "atk-s0517a:2302_5": "vidaṃseti. Te paṇḍitā “seyyā vata no, ye mayaṃ ime pañhe na pucchimha. Sacepi mayaṃ",
  "atk-s0517a:2302_6": "puccheyyāma, appatiṭṭhite no katvā samaṇo gotamo khipeyyā”ti attamanā bhavanti. Apica",
  "atk-s0517a:2302_7": "buddhā nāma dhammaṃ desentā parisaṃ mettāya pharanti. Mettāya ca pharaṇena dasabalesu",
  "atk-s0517a:2302_8": "mahājanassa cittaṃ pasīdati. Buddhā nāma rūpaggappattā honti dassanasampannā madhurassarā",
  "atk-s0517a:2302_9": "mudujivhā suphusitadantāvaraṇā amatena hadayaṃ siñcantā viya dhammaṃ kathenti. Tatra",
  "atk-s0517a:2302_10": "nesaṃ mettāpharaṇena pasannacittānaṃ evaṃ hoti – evarūpaṃ advejjhakathaṃ amoghakathaṃ",
  "atk-s0517a:2302_11": "niyyānikakathaṃ kathentena bhagavatā saddhiṃ na sakkhissāma paccanīkaggāhaṃ gaṇhitunti",
  "atk-s0517a:2302_12": "attano pasannabhāveneva pañhaṃ na pucchantīti.",
  "atk-s0517a:2303_0": "Kathitā visajjitā cāti evaṃ tumhe pucchathāti pucchitapañhānaṃ uccāraṇena te pañhā",
  "atk-s0517a:2303_1": "bhagavatā kathitā eva honti. Yathā ca te visajjetabbā, tathā visajjitā eva honti.",
  "atk-s0517a:2303_2": "Niddiṭṭhakāraṇāti iminā kāraṇena iminā hetunā evaṃ hotīti evaṃ sahetukaṃ katvā visajjanena",
  "atk-s0517a:2303_3": "bhagavatā niddiṭṭhakāraṇā eva honti te pañhā. Upakkhittakā ca te bhagavato sampajjantīti",
  "atk-s0517a:2303_4": "te khattiyapaṇḍitādayo bhagavato pañhavisajjaneneva bhagavato samīpe khittakā pādakhittakā",
  "atk-s0517a:2303_5": "sampajjanti, sāvakā vā sampajjanti upāsakā vāti attho, sāvakasampattiṃ vā pāpuṇanti",
  "atk-s0517a:2303_6": "upāsakasampattiṃ vāti vuttaṃ hoti. Athāti anantaratthe, tesaṃ upakkhittakasampattisamanantaramevāti",
  "atk-s0517a:2303_7": "attho. Tatthāti tasmiṃ ṭhāne, tasmiṃ adhikāre vā. Atirocatīti ativiya joteti pakāsati.",
  "atk-s0517a:2303_8": "Yadidaṃ paññāyāti yāyaṃ bhagavato paññā, tāya paññāya bhagavāva atirocatīti attho.",
  "atk-s0517a:2303_9": "Itisaddo kāraṇatthe, iminā kāraṇena aggo asāmantapaññoti attho.",
  "atk-s0517a:2304_0": "6. Rāgaṃ abhibhuyyatīti bhūripaññāti sā sā maggapaññā attanā vajjhaṃ rāgaṃ abhibhuyyati",
  "atk-s0517a:2304_1": "abhibhavati maddatīti bhūripaññā. Bhūrīti hi phuṭaṭṭho visadattho. Yā ca phuṭā, sā",
  "atk-s0517a:2304_2": "paṭipakkhaṃ abhibhavati na aphuṭā, tasmā bhūripaññāya abhibhavanattho vutto. Abhibhavitāti",
  "atk-s0517a:2304_3": "sā sā phalapaññā taṃ taṃ rāgaṃ abhibhavitavatī madditavatīti bhūripaññā. Abhibhavatāti",
  "atk-s0517a:2304_4": "vā pāṭho. Sesesupi eseva nayo. Rāgādīsu pana rajjanalakkhaṇo rāgo. Dussanalakkhaṇo",
  "atk-s0517a:2304_5": "doso. Muyhanalakkhaṇo moho. Kujjhanalakkhaṇo kodho. Upanandhanalakkhaṇo upanāho.",
  "atk-s0517a:2304_6": "Pubbakālaṃ kodho, aparakālaṃ upanāho. Paraguṇamakkhanalakkhaṇo makkho. Yugaggāhalakkhaṇo",
  "atk-s0517a:2304_7": "paḷāso. Parasampattikhīyanalakkhaṇā issā. Attano sampattinigūhaṇalakkhaṇaṃ macchariyaṃ.",
  "atk-s0517a:2304_8": "Attanā katapāpapaṭicchādanalakkhaṇā māyā. Attano avijjamānaguṇappakāsanalakkhaṇaṃ",
  "atk-s0517a:2304_9": "sāṭheyyaṃ. Cittassa uddhumātabhāvalakkhaṇo thambho. Karaṇuttariyalakkhaṇo sārambho.",
  "atk-s0517a:2304_10": "Unnatilakkhaṇo māno. Abbhunnatilakkhaṇo atimāno. Mattabhāvalakkhaṇo mado. Pañcasu",
  "atk-s0517a:2304_11": "kāmaguṇesu cittavosaggalakkhaṇo pamādo.",
  "atk-s0517a:2305_0": "Rāgo ari, taṃ ariṃ maddanipaññātiādīhi kiṃ vuttaṃ hoti? Rāgādiko kileso cittasantāne",
  "atk-s0517a:2305_1": "bhūto arīti bhū-ari, padasandhivasena a-kāra lopaṃ katvā bhūrīti vutto. Tassa bhūrissa",
  "atk-s0517a:2305_2": "maddanī paññā bhūrimaddanipaññāti vattabbe maddani sadda lopaṃ katvā “bhūripaññā”ti",
  "atk-s0517a:2305_3": "vuttanti veditabbaṃ. Taṃ ariṃ maddanīti ca tesaṃ arīnaṃ maddanīti padacchedo kātabbo.",
  "atk-s0517a:2305_4": "Pathavīsamāyāti vitthatavipulaṭṭheneva pathavīsamāya. Vitthatāyāti pajānitabbe visaye",
  "atk-s0517a:2305_5": "patthaṭāya, na ekadese vattamānāya. Vipulāyāti oḷārikabhūtāya. Mahāniddese pana “vipulāya",
  "atk-s0517a:2305_6": "vitthatāyā”ti āgataṃ. Samannāgatoti puggalo. Itisaddo kāraṇatthe, iminā kāraṇena",
  "atk-s0517a:2305_7": "puggalassa bhūripaññāya samannāgatattā tassa paññā bhūripaññā nāmāti bhūte atthe",
  "atk-s0517a:2305_8": "ramatīti attho. Bhūripaññassa paññā bhūripaññapaññāti vattabbe ekassa paññāsaddassa",
  "atk-s0517a:2305_9": "lopaṃ katvā “bhūripaññā”ti vuttaṃ. Bhūrisamā paññāti vā bhūripaññā. Apicāti aññapariyāyadassanatthaṃ",
  "atk-s0517a:2305_10": "vuttaṃ. Paññāyametanti paññāya etaṃ. Adhivacananti adhikavacanaṃ. Bhūrīti bhūte atthe",
  "atk-s0517a:2305_11": "ramatīti bhūri. Medhāti asani viya siluccaye kilese medhati hiṃsatīti medhā, khippaṃ",
  "atk-s0517a:2305_12": "gahaṇadhāraṇaṭṭhena vā medhā. Pariṇāyikāti yassuppajjati, taṃ sattaṃ hitapaṭipattiyaṃ",
  "atk-s0517a:2305_13": "sampayuttadhamme ca yāthāvalakkhaṇapaṭivedhe ca parinetīti pariṇāyikā. Imeheva aññānipi",
  "atk-s0517a:2305_14": "paññāpariyāyavacanāni vuttāni honti.",
  "atk-s0517a:2306_0": "Paññābāhullanti paññā bahulā assāti paññābahulo, tassa bhāvo paññābāhullaṃ. Tañca",
  "atk-s0517a:2306_1": "bahulaṃ pavattamānā paññā eva. Idhekaccotiādīsu puthujjanakalyāṇako vā ariyo vā.",
  "atk-s0517a:2306_2": "Paññā garukā assāti paññāgaruko. Paññā caritaṃ pavattaṃ assāti paññācarito. Paññā",
  "atk-s0517a:2306_3": "āsayo assāti paññāsayo. Paññāya adhimuttoti paññādhimutto. Paññā eva dhajabhūtā assāti",
  "atk-s0517a:2306_4": "paññādhajo. Paññā eva ketubhūtā assāti paññāketu. Paññā eva adhipati paññādhipati,",
  "atk-s0517a:2306_5": "paññādhipatito āgatattā paññādhipateyyo. Dhammasabhāvavicinanaṃ bahulamassāti vicayabahulo.",
  "atk-s0517a:2306_6": "Nānappakārena dhammasabhāvavicinanaṃ bahulamassāti pavicayabahulo. Paññāya ogāhetvā",
  "atk-s0517a:2306_7": "tassa tassa dhammassa khāyanaṃ pākaṭakaraṇaṃ okkhāyanaṃ, okkhāyanaṃ bahulamassāti",
  "atk-s0517a:2306_8": "okkhāyanabahulo. Paññāya tassa tassa dhammassa sammā pekkhaṇā sampekkhā, sampekkhāya",
  "atk-s0517a:2306_9": "ayanaṃ pavattanaṃ sampekkhāyanaṃ, sampekkhāyanaṃ dhammo pakati assāti sampekkhāyanadhammo.",
  "atk-s0517a:2306_10": "Taṃ taṃ dhammaṃ vibhūtaṃ pākaṭaṃ katvā viharatīti vibhūtavihārī, vibhūto vihāro vā",
  "atk-s0517a:2306_11": "assa atthīti vibhūtavihārī. Sā paññā caritaṃ, garukā, bahulā assāti taccarito taggaruko",
  "atk-s0517a:2306_12": "tabbahulo. Tassaṃ paññāyaṃ ninno, poṇo, pabbhāro, adhimuttoti tanninno tappoṇo tappabbhāro",
  "atk-s0517a:2306_13": "tadadhimutto. Sā paññā adhipati tadadhipati, tato āgato tadadhipateyyo. “Paññāgaruko”tiādīni",
  "atk-s0517a:2306_14": "“kāmaṃ sevantaṃyeva jānāti ayaṃ puggalo kāmagaruko”tiādīsu viya purimajātito pabhuti",
  "atk-s0517a:2306_15": "vuttāni. “Taccarito”tiādīni imissā jātiyā vuttāni.",
  "atk-s0517a:2307_0": "Sīghapaññā ca lahupaññā ca hāsapaññā ca javanapaññā ca lokiyalokuttaramissakā. Khippaṭṭhena",
  "atk-s0517a:2307_1": "sīghapaññā. Lahukaṭṭhena lahupaññā. Hāsabahulaṭṭhena hāsapaññā. Vipassanūpagasaṅkhāresu",
  "atk-s0517a:2307_2": "ca visaṅkhāre ca javanaṭṭhena javanapaññā. Sīghaṃ sīghanti bahunnaṃ sīlādīnaṃ saṅgahatthaṃ",
  "atk-s0517a:2307_3": "dvikkhattuṃ vuttaṃ. Sīlānīti cārittavārittavasena paññattāni pātimokkhasaṃvarasīlāni.",
  "atk-s0517a:2307_4": "Indriyasaṃvaranti cakkhādīnaṃ channaṃ indriyānaṃ rāgapaṭighappavesaṃ akatvā satikavāṭena",
  "atk-s0517a:2307_5": "vāraṇaṃ thakanaṃ. Bhojane mattaññutanti paccavekkhitaparibhogavasena bhojane pamāṇaññubhāvaṃ.",
  "atk-s0517a:2307_6": "Jāgariyānuyoganti divasassa tīsu koṭṭhāsesu, rattiyā paṭhamapacchimakoṭṭhāsesu ca",
  "atk-s0517a:2307_7": "jāgarati na niddāyati, samaṇadhammameva ca karotīti jāgaro, jāgarassa bhāvo, kammaṃ",
  "atk-s0517a:2307_8": "vā jāgariyaṃ, jāgariyassa anuyogo jāgariyānuyogo. Taṃ jāgariyānuyogaṃ. Sīlakkhandhanti",
  "atk-s0517a:2307_9": "sekkhaṃ asekkhaṃ vā sīlakkhandhaṃ. Evamitarepi khandhā veditabbā. Paññākkhandhanti",
  "atk-s0517a:2307_10": "maggapaññañca sekkhāsekkhānaṃ lokiyapaññañca. Vimuttikkhandhanti phalavimuttiṃ. Vimuttiñāṇadassanakkhandhanti paccavekkhaṇañāṇaṃ.",
  "atk-s0517a:2308_0": "Hāsabahuloti mūlapadaṃ. Vedabahuloti tassā eva pītiyā sampayuttasomanassavedanāvasena",
  "atk-s0517a:2308_1": "niddesapadaṃ. Tuṭṭhibahuloti nātibalavapītiyā tuṭṭhākāravasena. Pāmojjabahuloti balavapītiyā",
  "atk-s0517a:2308_2": "pamuditabhāvavasena.",
  "atk-s0517a:2309_0": "7. Yaṃ kiñci rūpantiādi sammasanañāṇaniddese vuttatthaṃ. Tulayitvāti kalāpasammasanavasena",
  "atk-s0517a:2309_1": "tuletvā. Tīrayitvāti udayabbayānupassanāvasena tīrayitvā. Vibhāvayitvāti bhaṅgānupassanādivasena",
  "atk-s0517a:2309_2": "pākaṭaṃ katvā. Vibhūtaṃ katvāti saṅkhārupekkhānulomavasena phuṭaṃ katvā. Tikkhapaññā",
  "atk-s0517a:2309_3": "lokuttarā eva. Uppannanti samathavipassanāvasena vikkhambhanatadaṅgavasena pahīnampi",
  "atk-s0517a:2309_4": "ariyamaggena asamūhatattā uppattidhammataṃ anatītatāya asamūhatuppannanti vuccati,",
  "atk-s0517a:2309_5": "taṃ idha adhippetaṃ. Nādhivāsetīti santānaṃ āropetvā na vāseti. Pajahatīti samucchedavasena",
  "atk-s0517a:2309_6": "pajahati. Vinodetīti khipati. Byantīkarotīti vigatantaṃ karoti. Anabhāvaṃ gametīti",
  "atk-s0517a:2309_7": "anu abhāvaṃ gameti, vipassanānukkamena ariyamaggaṃ patvā samucchedavaseneva abhāvaṃ",
  "atk-s0517a:2309_8": "gamayatīti attho. Ettha ca kāmapaṭisaṃyutto vitakko kāmavitakko. “Ime sattā marantū”ti",
  "atk-s0517a:2309_9": "paresaṃ maraṇapaṭisaṃyutto vitakko byāpādavitakko. “Ime sattā vihiṃsīyantū”ti paresaṃ",
  "atk-s0517a:2309_10": "vihiṃsāpaṭisaṃyutto vitakko vihiṃsāvitakko. Pāpaketi lāmake. Akusale dhammeti akosallasambhūte dhamme.",
  "atk-s0517a:2310_0": "Nibbedhikapaññāti nibbidābahulassa puggalassa uppannamaggapaññā eva. Ubbegabahuloti",
  "atk-s0517a:2310_1": "ñāṇabhayavasena bhayabahulo. Uttāsabahuloti balavabhayabahulo. Idaṃ purimasseva atthavivaraṇaṃ.",
  "atk-s0517a:2310_2": "Ukkaṇṭhanabahuloti saṅkhārato uddhaṃ visaṅkhārābhimukhatāya ukkaṇṭhanabahulo. Anabhiratibahuloti",
  "atk-s0517a:2310_3": "ukkaṇṭhanavaseneva abhiratiabhāvaṃ dīpeti. Idānipi tamatthaṃ dvīhi vacanehi vivarati.",
  "atk-s0517a:2310_4": "Tattha bahimukhoti saṅkhārato bahibhūtanibbānābhimukho. Na ramatīti nābhiramati.",
  "atk-s0517a:2310_5": "Anibbiddhapubbanti anamatagge saṃsāre antaṃ pāpetvā anibbiddhapubbaṃ. Appadālitapubbanti",
  "atk-s0517a:2310_6": "tasseva atthavacanaṃ, antakaraṇeneva apadālitapubbanti attho. Lobhakkhandhanti lobharāsiṃ,",
  "atk-s0517a:2310_7": "lobhakoṭṭhāsaṃ vā. Imāhi soḷasahi paññāhi samannāgatoti ukkaṭṭhaparicchedena arahāyeva",
  "atk-s0517a:2310_8": "vutto. Upari “eko sekkhapaṭisambhidappatto”ti vuttattā sotāpannasakadāgāmianāgāminopi labbhantiyeva.",
  "atk-s0517a:2311": "2. Puggalavisesaniddesavaṇṇanā",
  "atk-s0517a:2312_0": "8. Dve puggalātiādīhi paṭisambhidappattapuggalavisesapaṭipāṭiṃ dasseti. Tattha pubbayogoti",
  "atk-s0517a:2312_1": "atītajātīsu paṭisambhidappattihetubhūto puññapayogo. Tenāti tena pubbayogakāraṇena.",
  "atk-s0517a:2312_2": "Evaṃ sesesupi. Atireko hotīti atiritto hoti, atirekayogato vā “atireko”ti vutto.",
  "atk-s0517a:2312_3": "Adhiko hotīti aggo hoti. Viseso hotīti visiṭṭho hoti, visesayogato vā viseso. Ñāṇaṃ",
  "atk-s0517a:2312_4": "pabhijjatīti paṭisambhidāñāṇappabhedaṃ pāpuṇāti.",
  "atk-s0517a:2313_0": "Bahussutoti buddhavacanavasena. Desanābahuloti dhammadesanāvasena. Garūpanissitoti",
  "atk-s0517a:2313_1": "paññāya adhikaṃ garuṃ upanissito. Vihārabahuloti vipassanāvihārabahulo, phalasamāpattivihārabahulo",
  "atk-s0517a:2313_2": "vā. Paccavekkhaṇābahuloti vipassanāvihāre sati vipassanāpaccavekkhaṇābahulo, phalasamāpattivihāre",
  "atk-s0517a:2313_3": "sati phalasamāpattipaccavekkhaṇābahulo. Sekhapaṭisambhidappattoti sekho hutvā paṭisambhidappatto.",
  "atk-s0517a:2313_4": "Evaṃ asekhapaṭisambhidappatto. Sāvakapāramippattoti ettha mahāpaññānaṃ aggassa mahāsāvakassa",
  "atk-s0517a:2313_5": "sattasaṭṭhiyā sāvakañāṇānaṃ pāragamanaṃ pāramī, sāvakassa pāramī sāvakapāramī, taṃ",
  "atk-s0517a:2313_6": "sāvakapāramiṃ pattoti sāvakapāramippatto. Sāvakapāramitāppattoti vā pāṭho. Sattasaṭṭhiyā",
  "atk-s0517a:2313_7": "sāvakañāṇānaṃ pālako pūrako ca so mahāsāvako paramo, tassa paramassa ayaṃ sattasaṭṭhibhedā",
  "atk-s0517a:2313_8": "ñāṇakiriyā paramassa bhāvo, kammaṃ vāti pāramī, tassa sāvakassa pāramī sāvakapāramī,",
  "atk-s0517a:2313_9": "taṃ pattoti sāvakapāramippatto. Sāvakapāramippattoti mahāmoggallānattherādiko yo",
  "atk-s0517a:2313_10": "koci sāvako. Sāvakapāramippattasāvakato atirekassa aññassa sāvakassa abhāvā eko paccekasambuddhoti",
  "atk-s0517a:2313_11": "āha. Puna paññāpabhedakusalotiādīhi vuttatthameva nigametvā dassesīti. Ñāṇakathāya",
  "atk-s0517a:2313_12": "yebhuyyena anekāni ñāṇāni niddiṭṭhāni. Paññākathāya yebhuyyena ekāpi paññā nānākāravasena",
  "atk-s0517a:2313_13": "nānākatvā vuttāti ayaṃ viseso.",
  "atk-s0517a:2314": "Mahāpaññākathāvaṇṇanā niṭṭhitā.",
  "atk-s0517a:2315": "2. Iddhikathā",
  "atk-s0517a:2316": "Iddhikathāvaṇṇanā",
  "atk-s0517a:2317_0": "9. Idāni paññākathāya anantaraṃ paññānubhāvaṃ dassentena kathitāya iddhikathāya apubbatthānuvaṇṇanā.",
  "atk-s0517a:2317_1": "Tattha pucchāsu tāva kā iddhīti sabhāvapucchā. Kati iddhiyoti pabhedapucchā. Kati",
  "atk-s0517a:2317_2": "bhūmiyoti sambhārapucchā. Kati pādāti patiṭṭhapucchā. Kati padānīti āsannakāraṇapucchā.",
  "atk-s0517a:2317_3": "Kati mūlānīti ādikāraṇapucchā. Visajjanesu ijjhanaṭṭhena iddhīti nipphattiatthena",
  "atk-s0517a:2317_4": "paṭilābhaṭṭhena cāti attho. Yañhi nipphajjati paṭilabbhati ca, taṃ ijjhatīti vuccati.",
  "atk-s0517a:2317_5": "Yathāha – “kāmaṃ kāmayamānassa, tassa cetaṃ samijjhatī”ti. “Nekkhammaṃ ijjhatīti",
  "atk-s0517a:2317_6": "iddhi, paṭiharatīti pāṭihāriya”ntiādi. Aparo nayo – ijjhanaṭṭhena iddhi, upāyasampadāyetaṃ",
  "atk-s0517a:2317_7": "adhivacanaṃ. Upāyasampadā hi ijjhati adhippetaphalappasavanato. Yathāha – “ayaṃ kho,",
  "atk-s0517a:2317_8": "citto gahapati, sīlavā kalyāṇadhammo, sace paṇidahissati ‘anāgatamaddhānaṃ rājā assaṃ",
  "atk-s0517a:2317_9": "cakkavattī’ti. Ijjhissati hi sīlavato cetopaṇidhi visuddhattā”ti. Aparo nayo – etāya",
  "atk-s0517a:2317_10": "sattā ijjhantīti iddhi. Ijjhantīti iddhā vuddhā ukkaṃsagatā hontīti vuttaṃ hoti.",
  "atk-s0517a:2318_0": "10. Dasasu iddhīsu adhiṭṭhānavasena nipphannattā adhiṭṭhānā iddhi. Pakativaṇṇavijahanavikāravasena",
  "atk-s0517a:2318_1": "pavattattā vikubbanā iddhi. Sarīrabbhantare aññassa manomayassa sarīrassa nipphattivasena",
  "atk-s0517a:2318_2": "pavattattā manomayā iddhi. Ñāṇappavattito pubbe vā pacchā vā taṃkhaṇe vā ñāṇānubhāvanibbatto",
  "atk-s0517a:2318_3": "viseso ñāṇavipphārā iddhi. Samādhito pubbe vā pacchā vā taṃkhaṇe vā samathānubhāvanibbatto",
  "atk-s0517a:2318_4": "viseso samādhivipphārā iddhi. Cetovasippattānaṃ ariyānaṃyeva sambhavato ariyā iddhi.",
  "atk-s0517a:2318_5": "Kammavipākavasena jāto viseso kammavipākajā iddhi. Pubbe katapuññassa jāto viseso",
  "atk-s0517a:2318_6": "puññavato iddhi. Vijjāya jāto viseso vijjāmayā iddhi. Tena tena sammāpayogena tassa",
  "atk-s0517a:2318_7": "tassa kammassa ijjhanaṃ tattha tattha sammāpayogapaccayā ijjhanaṭṭhena iddhi.",
  "atk-s0517a:2319_0": "Iddhiyā catasso bhūmiyoti avisesetvā vuttepi yathālābhavasena adhiṭṭhānavikubbanamanomayiddhiyā",
  "atk-s0517a:2319_1": "eva bhūmiyo, na sesānaṃ. Vivekajā bhūmīti vivekato vā viveke vā jātā vivekajā bhūmi.",
  "atk-s0517a:2319_2": "Pītisukhabhūmīti pītisukhayuttā bhūmi. Upekkhāsukhabhūmīti tatramajjhattupekkhāya",
  "atk-s0517a:2319_3": "ca sukhena ca yuttā bhūmi. Adukkhamasukhābhūmīti adukkhamasukhavedanāyuttā bhūmi.",
  "atk-s0517a:2319_4": "Tesu paṭhamadutiyāni jhānāni pītipharaṇatā, tīṇi jhānāni sukhapharaṇatā, catutthajjhānaṃ",
  "atk-s0517a:2319_5": "cetopharaṇatā. Ettha ca purimāni tīṇi jhānāni yasmā pītipharaṇena ca sukhapharaṇena",
  "atk-s0517a:2319_6": "ca sukhasaññañca lahusaññañca okkamitvā lahumudukammaññakāyo hutvā iddhiṃ pāpuṇāti,",
  "atk-s0517a:2319_7": "tasmā iminā pariyāyena iddhilābhāya saṃvattanato sambhārabhūmiyoti veditabbāni. Catutthajjhānaṃ",
  "atk-s0517a:2319_8": "pana iddhilābhāya pakatibhūmiyeva. Iddhilābhāyāti attano santāne pātubhāvavasena",
  "atk-s0517a:2319_9": "iddhīnaṃ lābhāya. Iddhipaṭilābhāyāti parihīnānaṃ vā iddhīnaṃ vīriyārambhavasena puna",
  "atk-s0517a:2319_10": "lābhāya, upasaggavasena vā padaṃ vaḍḍhitaṃ. Iddhivikubbanatāyāti iddhiyā vividhakaraṇabhāvāya.",
  "atk-s0517a:2319_11": "Iddhivisavitāyāti vividhaṃ visesaṃ savati janeti pavattetīti visavī, vividhaṃ savanaṃ",
  "atk-s0517a:2319_12": "vā assa atthīti visavī, tassa bhāvo visavitā. Tassā visavitāya, iddhiyā vividhavisesapavattanabhāvāyāti",
  "atk-s0517a:2319_13": "attho. Iddhivasībhāvāyāti iddhiyā issarabhāvāya. Iddhivesārajjāyāti iddhivisāradabhāvāya.",
  "atk-s0517a:2319_14": "Iddhipādā ñāṇakathāyaṃ vuttatthā.",
  "atk-s0517a:2320_0": "Chandaṃ ce bhikkhu nissāyāti yadi bhikkhu chandaṃ nissāya chandaṃ adhipatiṃ karitvā.",
  "atk-s0517a:2320_1": "Labhati samādhinti samādhiṃ paṭilabhati nibbatteti. Sesesupi eseva nayo. Tattha chandavīriyacittavīmaṃsā",
  "atk-s0517a:2320_2": "cattāri padāni, taṃsampayuttā cattāro samādhī cattāri padānīti evaṃ aṭṭha padāni.",
  "atk-s0517a:2320_3": "Yasmā pana iddhimuppādetukāmatāchando samādhinā ekato niyuttova iddhilābhāya saṃvattati,",
  "atk-s0517a:2320_4": "tathā vīriyādayo, tasmā imāni aṭṭha padāni vuttānīti veditabbāni.",
  "atk-s0517a:2321_0": "Yaṃ taṃ bhagavatā abhiññā uppādetukāmassa yogino kattabbayogavidhiṃ dassentena “so",
  "atk-s0517a:2321_1": "evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye",
  "atk-s0517a:2321_2": "ṭhite āneñjappatte”ti cittassa āneñjaṃ vuttaṃ, taṃ thero soḷasadhā dassento soḷasamūlānītiādimāha.",
  "atk-s0517a:2321_3": "Tattha anonatanti kosajjavasena anonataṃ, asallīnanti attho. Anunnatanti uddhaccavasena",
  "atk-s0517a:2321_4": "uddhaṃ na āruḷhaṃ, anuddhatanti attho. Anabhinatanti lobhavasena na abhinataṃ, anallīnanti",
  "atk-s0517a:2321_5": "attho. Abhikāmatāya nataṃ abhinatanti, idaṃ tādisaṃ na hotīti vuttaṃ hoti. Rāgeti",
  "atk-s0517a:2321_6": "saṅkhāravatthukena lobhena. Anapanatanti dosavasena na apanataṃ, na ghaṭṭananti attho.",
  "atk-s0517a:2321_7": "“Nataṃ natī”ti atthato ekaṃ. Apagatanatanti apanataṃ, idaṃ tādisaṃ na hotīti vuttaṃ",
  "atk-s0517a:2321_8": "hoti. Anissitanti anattato diṭṭhattā diṭṭhivasena “attā”ti vā “attaniya”nti vā kiñci",
  "atk-s0517a:2321_9": "na nissitaṃ. Appaṭibaddhanti paccupakārāsāvasena nappaṭibaddhaṃ. Chandarāgeti sattavatthukena",
  "atk-s0517a:2321_10": "lobhena. Vippamuttanti vikkhambhanavimuttivasena kāmarāgato vippamuttaṃ. Atha vā",
  "atk-s0517a:2321_11": "pañcavimuttivasena kāmarāgato vippamuttaṃ. Atha vā pañcavimuttivasena tato tato paṭipakkhato",
  "atk-s0517a:2321_12": "vippamuttaṃ. Idaṃ puthujjanasekhāsekhānampi abhiññāya uppādanato nirodhasamāpattiñāṇe",
  "atk-s0517a:2321_13": "“soḷasahi ñāṇacariyāhī”ti vuttanayena ukkaṭṭhaparicchedena vuttaṃ, yathālābhavasena",
  "atk-s0517a:2321_14": "pana gahetabbaṃ. Kāmarāgeti methunarāgena. Visaññuttanti vikkhambhanato sesakilesehi",
  "atk-s0517a:2321_15": "visaṃyuttaṃ, ukkaṭṭhanayena samucchedato vā vippayuttaṃ. Kileseti sesakilesena. Vimariyādikatanti",
  "atk-s0517a:2321_16": "vikkhambhitabbamariyādavasena vigatakilesamariyādaṃ kataṃ, tena tena maggena pahātabbamariyādavasena",
  "atk-s0517a:2321_17": "vā vigatakilesamariyādaṃ kataṃ. Kilesamariyādeti tena tena pahīnena kilesamariyādena.",
  "atk-s0517a:2321_18": "Liṅgavipallāso cettha daṭṭhabbo. Ekattagatanti ekārammaṇagataṃ. Nānattakilesehīti",
  "atk-s0517a:2321_19": "nānārammaṇe pavattamānehi kilesehi. Idaṃ ārammaṇamapekkhitvā vuttaṃ, “anonata”ntiādi",
  "atk-s0517a:2321_20": "pana kilese eva apekkhitvā. Obhāsagatanti paññāya visadappavattivasena paññobhāsaṃ",
  "atk-s0517a:2321_21": "gataṃ. Avijjandhakāreti balavaavijjāya. Catasso ca bhūmiyo soḷasa ca mūlāni iddhiyā",
  "atk-s0517a:2321_22": "pubbabhāgavasena vuttāni, cattāro ca pādā aṭṭha ca padāni pubbabhāgavasena ca sampayogavasena ca vuttānīti.",
  "atk-s0517a:2322_0": "10. Evaṃ iddhiyā bhūmipādapadamūlabhūte dhamme dassetvā idāni tā iddhiyo dassento",
  "atk-s0517a:2322_1": "katamā adhiṭṭhānā iddhītiādimāha. Tattha uddesapadānaṃ attho iddhividhañāṇaniddese",
  "atk-s0517a:2322_2": "vuttoyeva. Idha bhikkhūti imasmiṃ sāsane bhikkhu. Tena sabbapakāravasena iddhividhakārakassa",
  "atk-s0517a:2322_3": "aññattha abhāvaṃ dīpeti. Imesaṃ dvinnaṃ padānaṃ niddeso heṭṭhā vuttattho. Teneva",
  "atk-s0517a:2322_4": "ca iddhiyā bhūmipādapadamūlabhūtehi dhammehi samannāgato visuddhimagge vuttehi cuddasahi",
  "atk-s0517a:2322_5": "pannarasahi vā ākārehi paridamitacittatā ca chandādiekekādhipatisamāpajjanavasena",
  "atk-s0517a:2322_6": "āvajjanādivasībhāvavasena ca mudukammaññakatacittatā ca vuttā hoti. Balavapubbayogasampanno",
  "atk-s0517a:2322_7": "pubbayogasampattiyā arahattapaṭilābheneva paṭiladdhābhiññādiguṇo bhikkhu bhūmiādīhi",
  "atk-s0517a:2322_8": "dhammehi samannāgato hotīti katvā sopi vuttova hoti.",
  "atk-s0517a:2323_0": "Bahukaṃ āvajjatīti pathavīkasiṇārammaṇaṃ abhiññāpādakaṃ catutthajjhānaṃ samāpajjitvā",
  "atk-s0517a:2323_1": "vuṭṭhāya sace sataṃ icchati, “sataṃ homi, sataṃ homī”ti parikammakaraṇavasena āvajjati.",
  "atk-s0517a:2323_2": "Āvajjitvā ñāṇena adhiṭṭhātīti evaṃ parikammaṃ katvā abhiññāñāṇena adhiṭṭhāti. Ettha",
  "atk-s0517a:2323_3": "parikammaṃ katvā puna pādakajjhānasamāpajjanaṃ na vuttaṃ. Kiñcāpi na vuttaṃ, atha",
  "atk-s0517a:2323_4": "kho aṭṭhakathāyaṃ “āvajjatīti parikammavaseneva vuttaṃ, āvajjitvā ñāṇena adhiṭṭhātīti",
  "atk-s0517a:2323_5": "abhiññāñāṇavasena vuttaṃ, tasmā bahukaṃ āvajjati, tato tesaṃ parikammacittānaṃ avasāne",
  "atk-s0517a:2323_6": "samāpajjati, samāpattito vuṭṭhahitvā puna ‘bahuko homī’ti āvajjitvā tato paraṃ pavattānaṃ",
  "atk-s0517a:2323_7": "tiṇṇaṃ catunnaṃ vā pubbabhāgacittānaṃ anantarā uppannena sanniṭṭhāpanavasena adhiṭṭhānanti",
  "atk-s0517a:2323_8": "laddhanāmena ekeneva abhiññāñāṇena adhiṭṭhātīti evamettha attho daṭṭhabbo”ti vuttattā",
  "atk-s0517a:2323_9": "evameva daṭṭhabbaṃ. Yathā “bhuñjitvā sayatī”ti vutte pānīyaṃ apivitvā hatthadhovanādīni",
  "atk-s0517a:2323_10": "akatvā bhuttānantarameva sayatīti attho na hotīti antarā santesupi aññesu kiccesu",
  "atk-s0517a:2323_11": "“bhutvā sayatī”ti vuccati, evamidhāpīti daṭṭhabbaṃ. Paṭhamaṃ pādakajjhānasamāpajjanampi",
  "atk-s0517a:2323_12": "hi pāḷiyaṃ avuttamevāti. Tena pana adhiṭṭhānañāṇena saheva sataṃ hoti. Sahassepi",
  "atk-s0517a:2323_13": "satasahassepi eseva nayo. Sace evaṃ na ijjhati, puna parikammaṃ katvā dutiyampi samāpajjitvā",
  "atk-s0517a:2323_14": "vuṭṭhāya adhiṭṭhātabbaṃ. Saṃyuttaṭṭhakathāyañhi “ekavāraṃ dvivāraṃ samāpajjituṃ vaṭṭatī”ti",
  "atk-s0517a:2323_15": "vuttaṃ. Tattha pādakajjhānacittaṃ nimittārammaṇaṃ, parikammacittāni satārammaṇāni",
  "atk-s0517a:2323_16": "vā sahassārammaṇāni vā. Tāni ca kho vaṇṇavasena, na paṇṇattivasena. Adhiṭṭhānacittampi",
  "atk-s0517a:2323_17": "tatheva satārammaṇaṃ vā sahassārammaṇaṃ vā. Taṃ pubbe vuttaappanācittamiva gotrabhuanantaraṃ",
  "atk-s0517a:2323_18": "ekameva uppajjati rūpāvacaracatutthajjhānikaṃ.",
  "atk-s0517a:2324_0": "Yathāyasmā cūḷapanthako ekopi hutvā bahudhā hotīti bahudhābhāvassa kāyasakkhidassanatthaṃ",
  "atk-s0517a:2324_1": "vuttaṃ. Vattamānavacanaṃ panettha therassa tathākaraṇapakatikattā tassa dharamānakālattā",
  "atk-s0517a:2324_2": "ca katanti veditabbaṃ. Eko hotīti vārepi eseva nayo.",
  "atk-s0517a:2325_0": "Tatridaṃ vatthu – te dve bhātaro kira therā panthe jātattā “panthakā”ti nāmaṃ labhiṃsu.",
  "atk-s0517a:2325_1": "Tesu jeṭṭho mahāpanthako pabbajitvā saha paṭisambhidāhi arahattaṃ pāpuṇi. So arahā",
  "atk-s0517a:2325_2": "hutvā cūḷapanthakaṃ pabbājetvā –",
  "atk-s0517a:2326": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0517a:2327": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0517a:2328_0": "Imaṃ gāthaṃ adāsi. So taṃ catūhi māsehi paguṇaṃ kātuṃ nāsakkhi. Atha naṃ thero “abhabbo",
  "atk-s0517a:2328_1": "tvaṃ imasmiṃ sāsane, nikkhama ito”ti āha. Tasmiñca kāle thero bhattuddesako hoti.",
  "atk-s0517a:2328_2": "Jīvako komārabhacco bahuṃ mālāgandhavilepanaṃ ādāya attano ambavanaṃ gantvā satthāraṃ",
  "atk-s0517a:2328_3": "pūjetvā dhammaṃ sutvā dasabalaṃ vanditvā theraṃ upasaṅkamitvā “sve, bhante, buddhappamukhāni",
  "atk-s0517a:2328_4": "pañca bhikkhusatāni ādāya amhākaṃ nivesane bhikkhaṃ gaṇhathā”ti āha. Theropi “ṭhapetvā",
  "atk-s0517a:2328_5": "cūḷapanthakaṃ sesānaṃ adhivāsemī”ti āha. Taṃ sutvā cūḷapanthako bhiyyoso mattāya",
  "atk-s0517a:2328_6": "domanassappatto hutvā punadivase pātova vihārā nikkhamitvā sāsane sāpekkhatāya vihāradvārakoṭṭhake rodamāno aṭṭhāsi.",
  "atk-s0517a:2329_0": "Bhagavā tassa upanissayaṃ disvā taṃ upasaṅkamitvā “kasmā rodasī”ti āha. So taṃ pavattiṃ",
  "atk-s0517a:2329_1": "ācikkhi. Bhagavā “na sajjhāyaṃ kātuṃ asakkonto mama sāsane abhabbo nāma hoti, mā",
  "atk-s0517a:2329_2": "soci, panthakā”ti cakkacittatalena pāṇinā tassa sīsaṃ parāmasitvā taṃ bāhāyaṃ gahetvā",
  "atk-s0517a:2329_3": "vihāraṃ pavisitvā gandhakuṭipamukhe nisīdāpetvā iddhiyā abhisaṅkhataṃ parisuddhaṃ",
  "atk-s0517a:2329_4": "pilotikakhaṇḍaṃ “imaṃ pilotikaṃ ‘rajoharaṇaṃ rajoharaṇa’nti hatthena parimajjanto",
  "atk-s0517a:2329_5": "nisīda, panthakā”ti vatvā tassa pilotikakhaṇḍaṃ datvā kāle ārocite bhikkhusaṅghaparivuto",
  "atk-s0517a:2329_6": "jīvakassa gehaṃ gantvā paññattāsane nisīdi. Tassa taṃ pilotikakhaṇḍaṃ tathāparimajjantassa",
  "atk-s0517a:2329_7": "kiliṭṭhaṃ hutvā kamena kāḷavaṇṇaṃ ahosi. So “idaṃ parisuddhaṃ pilotikakhaṇḍaṃ, natthettha",
  "atk-s0517a:2329_8": "doso, attabhāvaṃ nissāya panāyaṃ doso”ti saññaṃ paṭilabhitvā pañcasu khandhesu ñāṇaṃ",
  "atk-s0517a:2329_9": "otāretvā vipassanaṃ vaḍḍhesi. Athassa bhagavā obhāsaṃ vissajjetvā purato nisinno",
  "atk-s0517a:2329_10": "viya paññāyamānarūpo hutvā imā obhāsagāthā abhāsi –",
  "atk-s0517a:2330": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0517a:2331": "Etaṃ rajaṃ vippajahitva bhikkhavo, viharanti te vigatarajassa sāsane.",
  "atk-s0517a:2332": "“Doso…pe… sāsane.",
  "atk-s0517a:2333": "“Moho rajo na ca pana reṇu vuccati, mohassetaṃ adhivacanaṃ rajoti;",
  "atk-s0517a:2334": "Etaṃ rajaṃ vippajahitva bhikkhavo, viharanti te vigatarajassa sāsane. ;",
  "atk-s0517a:2335": "“Adhicetaso appamajjato, munino monapathesu sikkhato;",
  "atk-s0517a:2336": "Sokā na bhavanti tādino, upasantassa sadā satīmato”ti. ;",
  "atk-s0517a:2337_0": "Gāthāpariyosāne thero saha paṭisambhidāhi arahattaṃ pāpuṇi. So manomayajjhānalābhī",
  "atk-s0517a:2337_1": "hutvā eko hutvā bahudhā, bahudhā hutvā eko bhavituṃ samattho ahosi. Arahattamaggenevassa",
  "atk-s0517a:2337_2": "tīṇi piṭakāni cha ca abhiññā āgamiṃsu.",
  "atk-s0517a:2338_0": "Jīvakopi kho dasabalassa dakkhiṇodakaṃ upanāmesi. Satthā pattaṃ hatthena pidahitvā",
  "atk-s0517a:2338_1": "“kiṃ bhante”ti puṭṭho “vihāre eko bhikkhu atthi, jīvakā”ti āha. So purisaṃ pesesi",
  "atk-s0517a:2338_2": "“gaccha ayyaṃ gahetvā sīghaṃ ehī”ti. Cūḷapanthakatthero tassa purisassa pure āgamanāyeva",
  "atk-s0517a:2338_3": "bhātaraṃ attano pattavisesaṃ ñāpetukāmo bhikkhusahassaṃ nimminitvā ekampi ekena asadisaṃ,",
  "atk-s0517a:2338_4": "ekassāpi ca cīvaravicāraṇādisāmaṇakakammaṃ aññena asadisaṃ akāsi. Puriso gantvā vihāre",
  "atk-s0517a:2338_5": "bahū bhikkhū disvā paccāgantvā “bahū, bhante, vihāre bhikkhū, pakkositabbaṃ ayyaṃ",
  "atk-s0517a:2338_6": "na passāmī”ti jīvakassa kathesi. Jīvako satthāraṃ pucchitvā tassa nāmaṃ vatvā puna",
  "atk-s0517a:2338_7": "taṃ pesesi. So gantvā “cūḷapanthako nāma kataro bhante”ti pucchi. “Ahaṃ cūḷapanthako,",
  "atk-s0517a:2338_8": "ahaṃ cūḷapanthako”ti sakiṃyeva mukhasahassaṃ kathesi. So puna gantvā “sabbepi kira",
  "atk-s0517a:2338_9": "cūḷapanthakā, ahaṃ pakkositabbaṃ na jānāmī”ti āha. Jīvako paṭividdhasaccatāya “iddhimā",
  "atk-s0517a:2338_10": "bhikkhū”ti nayato aññāsi. Bhagavā āha – “gaccha, yaṃ paṭhamaṃ passasi, taṃ cīvarakaṇṇe",
  "atk-s0517a:2338_11": "gahetvā satthā taṃ āmantetīti vatvā ānehī”ti. So gantvā tathā akāsi. Tāvadeva sabbepi",
  "atk-s0517a:2338_12": "nimmitā antaradhāyiṃsu. Thero taṃ uyyojetvā mukhadhovanādisarīrakiccaṃ niṭṭhapetvā",
  "atk-s0517a:2338_13": "paṭhamataraṃ gantvā paññattāsane nisīdi. Tasmiṃ khaṇe satthā dakkhiṇodakaṃ gaṇhitvā",
  "atk-s0517a:2338_14": "bhattakiccaṃ katvā cūḷapanthakatthereneva bhattānumodanaṃ dhammakathaṃ kathāpesi.",
  "atk-s0517a:2338_15": "Thero dīghamajjhimāgamappamāṇaṃ dhammakathaṃ kathesīti.",
  "atk-s0517a:2339_0": "Aññe bhikkhū adhiṭṭhānena manomayaṃ kāyaṃ abhinimminitvā tayo vā cattāro vā abhinimminanti,",
  "atk-s0517a:2339_1": "bahuke ekasadiseyeva ca katvā nimminanti ekavidhameva kammaṃ kurumāne. Cūḷapanthakatthero",
  "atk-s0517a:2339_2": "pana ekāvajjaneneva bhikkhusahassaṃ māpesi. Dvepi jane na ekasadise akāsi, na ekavidhaṃ",
  "atk-s0517a:2339_3": "kammaṃ kurumāne. Tasmā manomayaṃ kāyaṃ abhinimminantānaṃ aggo nāma jāto. Aññe pana",
  "atk-s0517a:2339_4": "bahū aniyametvā nimmitā iddhimatā sadisāva honti. Ṭhānanisajjādīsu ca bhāsitatuṇhībhāvādīsu",
  "atk-s0517a:2339_5": "ca yaṃ yaṃ iddhimā karoti, taṃ tadeva karonti. Sace pana nānāvaṇṇaṃ kātukāmo hoti",
  "atk-s0517a:2339_6": "keci paṭhamavaye keci majjhimavaye keci pacchimavaye, tathā dīghakese upaḍḍhamuṇḍe",
  "atk-s0517a:2339_7": "muṇḍe missakakese upaḍḍharattacīvare paṇḍukacīvare padabhāṇadhammakathāsarabhaññapañhāpucchanapañhāvisajjanarajanapacanacīvarasibbanadhovanādīni",
  "atk-s0517a:2339_8": "karonte aparepi vā nānappakārake kātukāmo hoti, tena pādakajjhānato vuṭṭhāya “ettakā",
  "atk-s0517a:2339_9": "bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya",
  "atk-s0517a:2339_10": "adhiṭṭhātabbaṃ, adhiṭṭhānacittena saddhiṃ icchiticchitappakārāyeva hontīti. Eseva",
  "atk-s0517a:2339_11": "nayo bahudhāpi hutvā eko hotītiādīsu.",
  "atk-s0517a:2340_0": "Ayaṃ pana viseso – pakatiyā bahukoti nimmitakālabbhantare nimmitapakatiyā bahuko.",
  "atk-s0517a:2340_1": "Iminā ca bhikkhunā evaṃ bahubhāvaṃ nimminitvā puna “ekova hutvā caṅkamissāmi, sajjhāyaṃ",
  "atk-s0517a:2340_2": "karissāmi, pañhaṃ pucchissāmī”ti cintetvā vā, “ayaṃ vihāro appabhikkhuko, sace keci",
  "atk-s0517a:2340_3": "āgamissanti ‘kuto ime ettakā ekasadisā bhikkhū, addhā therassa esa ānubhāvo’ti maṃ",
  "atk-s0517a:2340_4": "jānissantī”ti appicchatāya vā antarāva “eko homī”ti icchantena pādakajjhānaṃ samāpajjitvā",
  "atk-s0517a:2340_5": "vuṭṭhāya “eko homī”ti parikammaṃ katvā puna samāpajjitvā vuṭṭhāya “eko homī”ti adhiṭṭhātabbaṃ.",
  "atk-s0517a:2340_6": "Adhiṭṭhānacittena saddhiṃyeva eko hoti. Evaṃ akaronto pana yathāparicchinnakālavasena sayameva eko hoti.",
  "atk-s0517a:2341_0": "11. Āvibhāvanti padaṃ nikkhipitvā kenaci anāvaṭaṃ hotīti vuttattā kenaci anāvaṭapadena",
  "atk-s0517a:2341_1": "āvibhāvapadassa pākaṭabhāvattho vutto. “Hotī”ti padena “karotī”ti pāṭhaseso vutto",
  "atk-s0517a:2341_2": "hoti. Pākaṭaṃ hontañhi āvibhāve kate hoti. Kenaci anāvaṭanti kuṭṭādinā yena kenaci",
  "atk-s0517a:2341_3": "anāvaṭaṃ āvaraṇavirahitaṃ. Appaṭicchannanti uparito acchāditaṃ. Tadeva anāvaṭattā",
  "atk-s0517a:2341_4": "vivaṭaṃ. Appaṭicchannattā pākaṭaṃ. Tirobhāvanti antaritabhāvaṃ karoti. Āvaṭaṃyeva",
  "atk-s0517a:2341_5": "tena āvaraṇena pihitaṃ. Paṭicchannaṃyeva tena paṭicchādanena paṭikujjitaṃ.",
  "atk-s0517a:2342_0": "Ākāsakasiṇasamāpattiyāti paricchedākāsakasiṇe uppāditāya catutthajjhānasamāpattiyā.",
  "atk-s0517a:2342_1": "Lābhīti lābho assa atthīti lābhī. Aparikkhitteti kenaci samantato aparikkhitte padese.",
  "atk-s0517a:2342_2": "Idha ākāsakasiṇasseva vuttattā tattha bhāvitameva jhānaṃ ākāsakaraṇassa paccayo hoti,",
  "atk-s0517a:2342_3": "na aññanti daṭṭhabbaṃ. Upariāpokasiṇādīsupi tadārammaṇameva jhānaṃ daṭṭhabbaṃ, na",
  "atk-s0517a:2342_4": "aññaṃ. Pathaviṃ āvajjati, udakaṃ āvajjati, ākāsaṃ āvajjatīti pakatipathavīudakaākāse",
  "atk-s0517a:2342_5": "āvajjati. Antalikkheti tassa ākāsassa pathavito dūrākāsabhāvaṃ dīpeti.",
  "atk-s0517a:2343_0": "12. Candimasūriyaparimajjane kasiṇaniyamaṃ akatvā “iddhimā cetovasippatto”ti avisesena",
  "atk-s0517a:2343_1": "vuttattā natthettha kasiṇasamāpattiniyamoti veditabbaṃ. Nisinnako vā nipannako vāti",
  "atk-s0517a:2343_2": "nisinno vā nipanno vā. Imeheva itarairiyāpathadvayampi vuttameva hoti. Hatthapāse",
  "atk-s0517a:2343_3": "hotūti hatthasamīpe hotu. Hatthapasse hotūtipi pāṭho. Idaṃ tathā kātukāmassa vasena",
  "atk-s0517a:2343_4": "vuttaṃ. Ayaṃ pana tattha gantvāpi hatthaṃ vaḍḍhetvāpi āmasati. Āmasatīti īsakaṃ phusati.",
  "atk-s0517a:2343_5": "Parāmasatīti bāḷhaṃ phusati. Parimajjatīti samantato phusati. Rūpagatanti hatthapāse ṭhitarūpameva.",
  "atk-s0517a:2344_0": "Dūrepi santike adhiṭṭhātīti pādakajjhānato vuṭṭhāya dūre devalokaṃ vā brahmalokaṃ",
  "atk-s0517a:2344_1": "vā āvajjati “santike hotū”ti. Āvajjitvā parikammaṃ katvā puna samāpajjitvā vuṭṭhāya",
  "atk-s0517a:2344_2": "ñāṇena adhiṭṭhāti “santike hotū”ti. Santike hoti. Esa nayo sesapadesupi. Brahmalokaṃ",
  "atk-s0517a:2344_3": "pana gantukāmassa dūrassa santikakaraṇaṃ vatvā brahmalokagamanassa anupakārampi imāya",
  "atk-s0517a:2344_4": "iddhiyā ijjhamānavisesaṃ dassento santikepītiādimāha. Tattha na kevalaṃ thokakaraṇabahukaraṇameva,",
  "atk-s0517a:2344_5": "“amadhuraṃ madhura”ntiādīsupi yaṃ yaṃ icchati, taṃ sabbaṃ iddhimato ijjhati. Aparo",
  "atk-s0517a:2344_6": "nayo – dūrepi santike adhiṭṭhātīti dūre brahmalokaṃ vā manussalokassa santike adhiṭṭhāti.",
  "atk-s0517a:2344_7": "Santikepi dūre adhiṭṭhātīti santike manussalokaṃ vā dūre brahmaloke adhiṭṭhāti. Bahukampi",
  "atk-s0517a:2344_8": "thokaṃ adhiṭṭhātīti sace brahmāno bahū sannipatitā honti, mahāattabhāvattā dassanūpacāraṃ",
  "atk-s0517a:2344_9": "savanūpacāraṃ pajahanti, dassanūpacāre ca savanūpacāre ca ekajjhaṃ saṅkhipitvā bahukampi",
  "atk-s0517a:2344_10": "thokanti adhiṭṭhāti. Thokampi bahukaṃ adhiṭṭhātīti sace mahāparivārena gantukāmo",
  "atk-s0517a:2344_11": "hoti, ekakattā thokaṃ attānaṃ bahukaṃ adhiṭṭhahitvā mahāparivāro gacchatīti evamettha",
  "atk-s0517a:2344_12": "attho daṭṭhabbo. Evaṃ sati catubbidhampi taṃ brahmalokagamane upakāro hoti.",
  "atk-s0517a:2345_0": "Dibbena cakkhunā tassa brahmuno rūpaṃ passatīti idha ṭhito ālokaṃ vaḍḍhetvā yassa",
  "atk-s0517a:2345_1": "brahmuno rūpaṃ daṭṭhukāmo, dibbena cakkhunā tassa brahmuno rūpaṃ passati. Idheva",
  "atk-s0517a:2345_2": "ṭhito dibbāya sotadhātuyā tassa brahmuno bhāsamānassa saddaṃ suṇāti. Cetopariyañāṇena",
  "atk-s0517a:2345_3": "tassa brahmuno cittaṃ pajānāti. Dissamānenāti cakkhunā pekkhiyamānena. Kāyavasena",
  "atk-s0517a:2345_4": "cittaṃ pariṇāmetīti rūpakāyassa vasena cittaṃ pariṇāmeti. Pādakajjhānacittaṃ gahetvā",
  "atk-s0517a:2345_5": "kāye āropeti, kāyānugatikaṃ karoti dandhagamanaṃ. Kāyagamanañhi dandhaṃ hoti. Adhiṭṭhātīti",
  "atk-s0517a:2345_6": "tasseva vevacanaṃ, sanniṭṭhāpetīti attho. Sukhasaññañca lahusaññañca okkamitvāti",
  "atk-s0517a:2345_7": "pādakajjhānārammaṇena iddhicittena sahajātaṃ sukhasaññañca lahusaññañca okkamitvā",
  "atk-s0517a:2345_8": "pavisitvā phusitvā pāpuṇitvā. Sukhasaññā ca nāma upekkhāsampayuttasaññā. Upekkhā",
  "atk-s0517a:2345_9": "hi santaṃ sukhanti vuttā, sāyeva saññā nīvaraṇehi ceva vitakkādipaccanīkehi ca vimuttattā",
  "atk-s0517a:2345_10": "lahusaññātipi veditabbā. Taṃ okkantassa panassa karajakāyopi tūlapicu viya sallahuko",
  "atk-s0517a:2345_11": "hoti. So evaṃ vātakkhittatūlapicunā viya sallahukena dissamānena kāyena brahmalokaṃ",
  "atk-s0517a:2345_12": "gacchati. Evaṃ gacchanto ca sace icchati, pathavīkasiṇavasena ākāse maggaṃ nimminitvā",
  "atk-s0517a:2345_13": "padasā gacchati. Sace icchati, ākāse pathavīkasiṇavaseneva pade pade padumaṃ nimminitvā",
  "atk-s0517a:2345_14": "padume padume padaṃ nikkhipanto padasā gacchati. Sace icchati, vāyokasiṇavasena vātaṃ",
  "atk-s0517a:2345_15": "adhiṭṭhahitvā tūlapicu viya vāyunā gacchati. Apica gantukāmatāva ettha pamāṇaṃ. Sati",
  "atk-s0517a:2345_16": "hi gantukāmatāya evaṃkatacittādhiṭṭhāno adhiṭṭhānavegakkhittova so jiyāvegakkhitto",
  "atk-s0517a:2345_17": "saro viya dissamāno gacchati.",
  "atk-s0517a:2346_0": "Cittavasena kāyaṃ pariṇāmetīti karajakāyaṃ gahetvā pādakajjhānacitte āropeti, cittānugatikaṃ",
  "atk-s0517a:2346_1": "karoti sīghagamanaṃ. Cittagamanañhi sīghaṃ hoti. Sukhasaññañca lahusaññañca okkamitvāti",
  "atk-s0517a:2346_2": "rūpakāyārammaṇena iddhicittena sahajātaṃ sukhasaññañca lahusaññañca. Sesaṃ vuttanayeneva",
  "atk-s0517a:2346_3": "veditabbaṃ. Idaṃ pana cittagamanameva hoti. Evaṃ adissamānena kāyena gacchanto panāyaṃ",
  "atk-s0517a:2346_4": "kiṃ tassādhiṭṭhānacittassa uppādakkhaṇe gacchati? Udāhu ṭhitikkhaṇe bhaṅgakkhaṇe",
  "atk-s0517a:2346_5": "vāti vutte “tīsupi khaṇesu gacchatī”ti thero āha. Kiṃ pana so sayaṃ gacchati, nimmitaṃ",
  "atk-s0517a:2346_6": "pesetīti? Yathāruci karoti. Idha panassa sayaṃ gamanameva āgataṃ.",
  "atk-s0517a:2347_0": "Manomayanti adhiṭṭhānamanena nimmitattā manomayaṃ. Sabbaṅgapaccaṅganti sabbaaṅgapaccaṅgavantaṃ.",
  "atk-s0517a:2347_1": "Ahīnindriyanti idaṃ cakkhusotādīnaṃ saṇṭhānavasena vuttaṃ, nimmitarūpe pana pasādo",
  "atk-s0517a:2347_2": "nāma natthi. Sace so iddhimā caṅkamati, nimmitopi tattha caṅkamatītiādi sabbaṃ sāvakanimmitaṃ",
  "atk-s0517a:2347_3": "sandhāya vuttaṃ. Buddhanimmitā pana yaṃ yaṃ bhagavā karoti, taṃ tampi karonti, bhagavato",
  "atk-s0517a:2347_4": "cittavasena aññampi karontīti. Dhūmāyati pajjalatīti tejokasiṇavasena. Dhammaṃ bhāsatītiādīni",
  "atk-s0517a:2347_5": "tīṇi aniyametvā vuttāni. Santiṭṭhatīti saṅgamma tiṭṭhati. Sallapatīti saṅgamma lapati.",
  "atk-s0517a:2347_6": "Sākacchaṃ samāpajjatīti aññamaññassa uttarapaccuttaradānavasena saṃkathaṃ karoti.",
  "atk-s0517a:2347_7": "Ettha ca yaṃ so iddhimā idheva ṭhito dibbena cakkhunā rūpaṃ passati, dibbāya sotadhātuyā",
  "atk-s0517a:2347_8": "saddaṃ suṇāti, cetopariyañāṇena cittaṃ pajānāti, yampi so idheva ṭhito tena brahmunā",
  "atk-s0517a:2347_9": "saddhiṃ santiṭṭhati, sallapati, sākacchaṃ samāpajjati, yampissa “dūrepi santike adhiṭṭhātī”tiādikaṃ",
  "atk-s0517a:2347_10": "adhiṭṭhānaṃ, yampi so dissamānena vā adissamānena vā kāyena brahmalokaṃ gacchati,",
  "atk-s0517a:2347_11": "ettāvatā na kāyena vasaṃ vatteti. Yañca kho “so tassa brahmuno purato rūpiṃ abhinimminātī”tiādinā",
  "atk-s0517a:2347_12": "nayena vuttavidhānaṃ āpajjati, ettāvatā kāyena vasaṃ vatteti nāma. Sesaṃ pana kāyena",
  "atk-s0517a:2347_13": "vasavattanāya pubbabhāgadassanatthaṃ vuttanti. Ayaṃ tāva adhiṭṭhānā iddhi.",
  "atk-s0517a:2348_0": "13. Vikubbaniddhiniddese sikhissa bhagavato sāvakanidassanaṃ vikubbaniddhiyā kāyasakkhipuggaladassanatthaṃ",
  "atk-s0517a:2348_1": "vuttaṃ. Tampi dassento paṭhamaṃ tāva brahmaloke ṭhito sahassilokadhātuṃ sarena viññāpesīti",
  "atk-s0517a:2348_2": "ativiya acchariyaabbhutabhūtaṃ sahassilokadhātuyā saddasavanaṃ adhiṭṭhāniddhiṃ dassesi.",
  "atk-s0517a:2348_3": "Idāni tassa vatthussa paridīpanatthamidaṃ vuccati – imasmā hi kappā ekatiṃse kappe",
  "atk-s0517a:2348_4": "sikhī bhagavā anantarajātiyā tusitapurato cavitvā aruṇavatīnagare aruṇavato rañño",
  "atk-s0517a:2348_5": "pabhāvatiyā nāma mahesiyā kucchismiṃ nibbattitvā paripakkañāṇo mahābhinikkhamanaṃ",
  "atk-s0517a:2348_6": "nikkhamitvā bodhimaṇḍe sabbaññutaññāṇaṃ paṭivijjhitvā pavattavaradhammacakko aruṇavatiṃ",
  "atk-s0517a:2348_7": "nissāya viharanto ekadivasaṃ pātova sarīrapaṭijagganaṃ katvā mahābhikkhusaṅghaparivāro",
  "atk-s0517a:2348_8": "“aruṇavatiṃ piṇḍāya pavisissāmī”ti nikkhamitvā vihāradvārakoṭṭhakasamīpe ṭhito abhibhuṃ",
  "atk-s0517a:2348_9": "nāma aggasāvakaṃ āmantesi – “atippago kho, bhikkhu, aruṇavatiṃ piṇḍāya pavisituṃ.",
  "atk-s0517a:2348_10": "Yena aññataro brahmaloko tenupasaṅkamissāmā”ti. Yathāha –",
  "atk-s0517a:2349_0": "“Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi",
  "atk-s0517a:2349_1": "– ‘āyāma, brāhmaṇa, yena aññataro brahmaloko, tenupasaṅkamissāma yāva bhattassa kālo",
  "atk-s0517a:2349_2": "bhavissatī’ti. ‘Evaṃ bhante’ti kho, bhikkhave, abhibhū bhikkhu sikhissa bhagavato",
  "atk-s0517a:2349_3": "arahato sammāsambuddhassa paccassosi. Atha kho, bhikkhave, sikhī ca bhagavā abhibhū",
  "atk-s0517a:2349_4": "ca bhikkhu yena aññataro brahmaloko, tenupasaṅkamiṃsū”ti.",
  "atk-s0517a:2350_0": "Tattha mahābrahmā sammāsambuddhaṃ disvā attamano paccuggamanaṃ katvā brahmāsanaṃ",
  "atk-s0517a:2350_1": "paññāpetvā adāsi. Therassāpi anucchavikaṃ āsanaṃ paññāpayiṃsu. Nisīdi bhagavā paññatte",
  "atk-s0517a:2350_2": "āsane, theropi attano pattāsane nisīdi. Mahābrahmāpi dasabalaṃ vanditvā ekamantaṃ",
  "atk-s0517a:2350_3": "nisīdi. Tenāha – atha kho, bhikkhave, sikhī bhagavā arahaṃ sammāsambuddho abhibhuṃ",
  "atk-s0517a:2350_4": "bhikkhuṃ āmantesi – “paṭibhātu, brāhmaṇa, taṃ brahmuno ca brahmaparisāya ca brahmapārisajjānañca",
  "atk-s0517a:2350_5": "dhammī kathā”ti. “Evaṃ, bhante”ti kho, bhikkhave, abhibhū bhikkhu sikhissa bhagavato",
  "atk-s0517a:2350_6": "arahato sammāsambuddhassa paṭissuṇitvā brahmuno ca brahmaparisāya ca brahmapārisajjānañca",
  "atk-s0517a:2350_7": "dhammakathaṃ kathesi. There dhammakathaṃ kathente brahmāno ujjhāyiṃsu “cirassañca",
  "atk-s0517a:2350_8": "mayaṃ satthu brahmalokāgamanaṃ labhimhā, ayañca bhikkhu ṭhapetvā satthāraṃ sayaṃ",
  "atk-s0517a:2350_9": "dhammakathaṃ ārabhī”ti. Satthā tesaṃ anattamanabhāvaṃ ñatvā abhibhuṃ bhikkhuṃ etadavoca",
  "atk-s0517a:2350_10": "– “ujjhāyanti kho te, brāhmaṇa, brahmā ca brahmaparisā ca brahmapārisajjā ca. Tena",
  "atk-s0517a:2350_11": "hi, tvaṃ brāhmaṇa, bhiyyoso mattāya saṃvejehī”ti. Thero satthu vacanaṃ sampaṭicchitvā",
  "atk-s0517a:2350_12": "anekavihitaṃ iddhivikubbanaṃ katvā sahassilokadhātuṃ sarena viññāpento –",
  "atk-s0517a:2351": "“Ārambhatha nikkamatha, yuñjatha buddhasāsane;",
  "atk-s0517a:2352": "Dhunātha maccuno senaṃ, naḷāgāraṃva kuñjaro.",
  "atk-s0517a:2353": "“Yo imasmiṃ dhammavinaye, appamatto vihassati;",
  "atk-s0517a:2354": "Pahāya jātisaṃsāraṃ, dukkhassantaṃ karissatī”ti. –",
  "atk-s0517a:2355": "Imaṃ gāthādvayaṃ abhāsi.",
  "atk-s0517a:2356_0": "Kiṃ pana katvā thero sahassilokadhātuṃ sarena viññāpesīti? Nīlakasiṇaṃ tāva samāpajjitvā",
  "atk-s0517a:2356_1": "vuṭṭhāya abhiññāñāṇena cakkavāḷasahasse sabbattha andhakāraṃ phari. Tato “kimidaṃ",
  "atk-s0517a:2356_2": "andhakāra”nti sattānaṃ ābhoge uppanne ālokakasiṇaṃ samāpajjitvā vuṭṭhāya ālokaṃ dassesi.",
  "atk-s0517a:2356_3": "“Kiṃ āloko aya”nti vicinantānaṃ attānaṃ dassesi. Cakkavāḷasahasse ca devamanussā",
  "atk-s0517a:2356_4": "añjaliṃ paggaṇhitvā theraṃyeva namassamānā aṭṭhaṃsu. Thero “mahājano mayhaṃ dhammaṃ",
  "atk-s0517a:2356_5": "desentassa saddaṃ suṇātū”ti imā gāthā abhāsi. Sabbe osaṭāya parisāya majjhe nisīditvā",
  "atk-s0517a:2356_6": "dhammaṃ desentassa viya saddaṃ assosuṃ. Atthopi tesaṃ pākaṭo ahosi. Taṃ viññāpanaṃ",
  "atk-s0517a:2356_7": "sandhāya “sarena viññāpesī”ti vuttaṃ. Tena kataṃ anekavihitaṃ iddhivikubbanaṃ sandhāya",
  "atk-s0517a:2356_8": "puna so dissamānenapītiādi vuttaṃ. Tattha dhammaṃ desesīti paṭhamaṃ vuttappakāraṃ",
  "atk-s0517a:2356_9": "iddhivikubbanaṃ dassento dhammaṃ desesi, tato yathāvuttakkamena dve gāthā bhāsanto",
  "atk-s0517a:2356_10": "sarena viññāpesīti veditabbaṃ. Dissamānenapi kāyenātiādīsu ca itthaṃbhūtalakkhaṇe",
  "atk-s0517a:2356_11": "karaṇavacanaṃ, evaṃbhūtakāyo hutvāti attho.",
  "atk-s0517a:2357_0": "Idāni taṃ vatthuṃ dassetvā aññassāpi iddhimato vikubbaniddhikaraṇavidhānaṃ dassento",
  "atk-s0517a:2357_1": "so pakativaṇṇaṃ vijahitvātiādimāha. Tattha soti heṭṭhā vuttavidhānena mudukammaññakatacitto",
  "atk-s0517a:2357_2": "so iddhimā bhikkhu. Sace vikubbaniddhiṃ kātukāmo hoti, attano pakativaṇṇaṃ pakatisaṇṭhānaṃ",
  "atk-s0517a:2357_3": "vijahitvā kumārakavaṇṇaṃ vā dasseti. Kathaṃ? Pathavīkasiṇārammaṇābhiññāpādakacatutthajjhānato",
  "atk-s0517a:2357_4": "vuṭṭhāya “evarūpo kumārako homī”ti nimminitabbaṃ kumārakavaṇṇaṃ āvajjitvā kataparikammāvasāne",
  "atk-s0517a:2357_5": "puna samāpajjitvā vuṭṭhāya “evarūpo nāma kumārako homī”ti abhiññāñāṇena adhiṭṭhāti,",
  "atk-s0517a:2357_6": "saha adhiṭṭhānena kumārako hotīti. Visuddhimagge kasiṇaniddese “pathavīkasiṇavasena",
  "atk-s0517a:2357_7": "ekopi hutvā bahudhā hotītiādibhāvo…pe… evamādīni ijjhantī”ti vacanena idha pathavīkasiṇārammaṇaṃ",
  "atk-s0517a:2357_8": "pādakajjhānaṃ yujjati. Tattheva pana abhiññāniddese vikubbaniddhiyā “pathavīkasiṇādīsu",
  "atk-s0517a:2357_9": "aññatarārammaṇato abhiññāpādakajjhānato vuṭṭhāyā”ti vuttaṃ, tattheva ca “attano kumārakavaṇṇo",
  "atk-s0517a:2357_10": "āvajjitabbo”ti vuttaṃ, taṃ nāgādinimmāne na yujjati viya. Nāgavaṇṇādinimmānepi eseva nayo.",
  "atk-s0517a:2358_0": "Tattha nāgavaṇṇanti sappasaṇṭhānaṃ. Supaṇṇavaṇṇanti garuḷasaṇṭhānaṃ. Indavaṇṇanti",
  "atk-s0517a:2358_1": "sakkasaṇṭhānaṃ. Devavaṇṇanti sesadevasaṇṭhānaṃ. Samuddavaṇṇaṃ pana āpokasiṇavasena",
  "atk-s0517a:2358_2": "ijjhati. Pattinti padātiṃ. Vividhampi senābyūhanti hatthiādīnaṃ vasena anekavihitaṃ",
  "atk-s0517a:2358_3": "senāsamūhaṃ. Visuddhimagge pana “hatthimpi dassetītiādi panettha bahiddhāpi hatthiādidassanavasena",
  "atk-s0517a:2358_4": "vuttaṃ. Tattha ‘hatthī homī’ti anadhiṭṭhahitvā ‘hatthī hotū’ti adhiṭṭhātabbaṃ. Assādīsupi",
  "atk-s0517a:2358_5": "eseva nayo”ti vuttaṃ, taṃ “pakativaṇṇaṃ vijahitvā”ti vuttamūlapadena ca vikubbaniddhibhāvena",
  "atk-s0517a:2358_6": "ca virujjhati. Pāḷiyaṃ vuttakkamena hi pakativaṇṇaṃ avijahitvā adhiṭṭhānavasena aññassa",
  "atk-s0517a:2358_7": "dassanaṃ adhiṭṭhāniddhi nāma, pakativaṇṇaṃ vijahitvā adhiṭṭhānavasena attano aññathādassanaṃ vikubbaniddhi nāma.",
  "atk-s0517a:2359_0": "14. Manomayiddhiñāṇaniddese imamhā kāyā aññaṃ kāyaṃ abhinimminātītiādīsu iddhimā",
  "atk-s0517a:2359_1": "bhikkhu manomayiddhiṃ kātukāmo ākāsakasiṇārammaṇapādakajjhānato vuṭṭhāya attano rūpakāyaṃ",
  "atk-s0517a:2359_2": "tāva āvajjitvā vuttanayeneva “susiro hotū”ti adhiṭṭhāti, susiro hoti. Atha tassa",
  "atk-s0517a:2359_3": "abbhantare pathavīkasiṇavasena aññaṃ kāyaṃ āvajjitvā parikammaṃ katvā vuttanayeneva",
  "atk-s0517a:2359_4": "adhiṭṭhāti, tassa abbhantare añño kāyo hoti. So taṃ mukhato abbūhitvā bahi ṭhapeti.",
  "atk-s0517a:2359_5": "Idāni tamatthaṃ upamāhi pakāsento seyyathāpītiādimāha. Tattha muñjamhāti muñjatiṇamhā.",
  "atk-s0517a:2359_6": "Īsikaṃ pavāheyyāti kaḷīraṃ luñceyya. Kosiyāti kosakato. Karaṇḍāti karaṇḍāya, purāṇatacakañcukatoti",
  "atk-s0517a:2359_7": "attho. Tattha ca uddhareyyāti cittenevassa uddharaṇaṃ veditabbaṃ. Ayañhi ahi nāma",
  "atk-s0517a:2359_8": "sajātiyaṃ ṭhito, kaṭṭhantaraṃ vā rukkhantaraṃ vā nissāya, tacato sarīraṃ nikkaḍḍhanapayogasaṅkhātena",
  "atk-s0517a:2359_9": "thāmena, sarīraṃ khādayamānaṃ viya purāṇatacaṃ jigucchanto imehi catūhi kāraṇehi",
  "atk-s0517a:2359_10": "sayameva kañcukaṃ pajahāti.",
  "atk-s0517a:2360_0": "Ettha ca yathā īsikādayo muñjādīhi sadisā honti, evamidaṃ manomayaṃ rūpaṃ iddhimatā",
  "atk-s0517a:2360_1": "sabbākārehi sadisameva hotīti dassanatthaṃ imā upamā vuttāti. “Manomayena kāyena,",
  "atk-s0517a:2360_2": "iddhiyā upasaṅkamī”ti ettha abhiññāmanena katakāyo manomayakāyo nāma. “Aññataraṃ",
  "atk-s0517a:2360_3": "manomayaṃ kāyaṃ upapajjatī”ti ettha jhānamanena nibbittitakāyo tena manena katattā",
  "atk-s0517a:2360_4": "manomayakāyo nāma. Idha pana abhiññāmanena uppāditakāyo tena manena katattā manomayakāyo",
  "atk-s0517a:2360_5": "nāma. Evaṃ sati adhiṭṭhāniddhiyā vikubbaniddhiyā ca kato manomayakāyo nāma hotīti",
  "atk-s0517a:2360_6": "ce? Hotiyeva. Idha pana tāsaṃ visuṃ visuṃ visesena visesetvā adhiṭṭhāniddhi vikubbaniddhīti",
  "atk-s0517a:2360_7": "ca vuttattā abbhantarato nimmānameva manomayiddhi nāma.",
  "atk-s0517a:2361": "15. Ñāṇavipphāriddhiniddese ñāṇassa vipphāro vego assā atthīti ñāṇavipphārā. Ettha ca sattaanupassanāvaseneva iddhiṃ dassetvā sesā yāva arahattamaggā saṅkhittāti veditabbā.",
  "atk-s0517a:2362_0": "Āyasmato bākulassa ñāṇavipphārā iddhītiādīsu bākulatthero tāva dvīsu kulesu vaḍḍhitattā",
  "atk-s0517a:2362_1": "evaṃladdhanāmo pubbabuddhesu katādhikāro puññasampadāya sampanno thero. So hi mahāsampattiṃ",
  "atk-s0517a:2362_2": "anubhavamāno devamanussesu saṃsaranto amhākaṃ dasabalassa nibbattito puretarameva",
  "atk-s0517a:2362_3": "kosambiyaṃ seṭṭhikule nibbatti. Taṃ jātakāle maṅgalatthāya mahāparivārena yamunaṃ",
  "atk-s0517a:2362_4": "netvā saparivārā dhātī nimujjanummujjanavasena kīḷāpentī nhāpeti. Eko mahāmaccho",
  "atk-s0517a:2362_5": "“bhakkho me aya”nti maññamāno mukhaṃ vivaritvā upagato. Dhātī dārakaṃ chaḍḍetvā palātā.",
  "atk-s0517a:2362_6": "Mahāmaccho taṃ gili. Puññavā satto sayanagabbhaṃ pavisitvā nipanno viya na kiñci",
  "atk-s0517a:2362_7": "dukkhaṃ pāpuṇi. Maccho dārakassa tejena tattakaṃ phālaṃ gilitvā viya dayhamāno vegena",
  "atk-s0517a:2362_8": "tiṃsayojanaṃ gantvā bārāṇasivāsino macchabandhassa jālaṃ pāvisi. So dārakassa tejena",
  "atk-s0517a:2362_9": "jālato nīhaṭamattova mato. Macchabandhā taṃ sakalameva antarakājena ādāya “sahassena",
  "atk-s0517a:2362_10": "demā”ti nagare carantā asītikoṭidhanassa aputtakassa seṭṭhissa gharadvāraṃ gantvā",
  "atk-s0517a:2362_11": "seṭṭhibhariyāya ekena kahāpaṇena adaṃsu. Sā taṃ sayameva phalake ṭhapetvā piṭṭhito",
  "atk-s0517a:2362_12": "phālentī macchakucchiyaṃ suvaṇṇavaṇṇaṃ dārakaṃ disvā “macchakucchiyaṃ me putto laddho”ti",
  "atk-s0517a:2362_13": "nādaṃ naditvā dārakaṃ ādāya sāmikaṃ upagacchi. Seṭṭhi tāvadeva bheriṃ carāpetvā dārakaṃ",
  "atk-s0517a:2362_14": "ādāya rañño santikaṃ ānetvā tamatthaṃ ārocesi. Rājā “puññavā dārako, posehi na”nti",
  "atk-s0517a:2362_15": "āha. Itarampi seṭṭhikulaṃ taṃ pavattiṃ sutvā tattha gantvā “amhākaṃ putto”ti taṃ",
  "atk-s0517a:2362_16": "dārakaṃ gaṇhituṃ vivadi. Ubhopi rājakulaṃ agamaṃsu. Rājā “dvinnampi aputtakaṃ kātuṃ",
  "atk-s0517a:2362_17": "na sakkā, dvinnampi dāyādo hotū”ti āha. Tato paṭṭhāya dvepi kulāni lābhaggayasaggappattāni",
  "atk-s0517a:2362_18": "ahesuṃ. Tassa dvīhi kulehi vaḍḍhitattā “bākulakumāro”ti nāmaṃ akaṃsu. Tassa viññutaṃ",
  "atk-s0517a:2362_19": "pattassa dvīsupi nagaresu tayo tayo pāsāde kāretvā nāṭakāni paccupaṭṭhapesuṃ. Ekekasmiṃ",
  "atk-s0517a:2362_20": "nagare cattāro cattāro māse vasi. Tahiṃ ekasmiṃ nagare cattāro māse vuṭṭhassa saṅghāṭanāvāsu",
  "atk-s0517a:2362_21": "maṇḍapaṃ kāretvā tattha naṃ nāṭakehi saddhiṃ āropetvā mahāsampattiṃ anubhavamānaṃ",
  "atk-s0517a:2362_22": "dvīhi māsehi itaraṃ nagaraṃ upaḍḍhapathaṃ nenti. Itaranagaravāsino nāṭakāpi “dvīhi",
  "atk-s0517a:2362_23": "māsehi upaḍḍhapathaṃ āgato bhavissatī”ti tatheva paccuggantvā dvīhi māsehi attano",
  "atk-s0517a:2362_24": "nagaraṃ ānenti. Itaranāṭakā majjhe nivattitvā attano nagarameva gacchanti. Tattha",
  "atk-s0517a:2362_25": "cattāro māse vasitvā teneva niyāmena puna itaranagaraṃ gacchati. Evamassa sampattiṃ",
  "atk-s0517a:2362_26": "anubhavantassa asīti vassāni paripuṇṇāni.",
  "atk-s0517a:2363_0": "Tasmiṃ samaye amhākaṃ bodhisatto sabbaññutaṃ pāpuṇitvā pavattavaradhammacakko anukkamena",
  "atk-s0517a:2363_1": "cārikaṃ caranto kosambiṃ pāpuṇi. “Bārāṇasi”nti majjhimabhāṇakā. Bākulaseṭṭhipi kho",
  "atk-s0517a:2363_2": "“dasabalo āgato”ti sutvā bahuṃ gandhamālaṃ ādāya satthu santikaṃ gantvā dhammakathaṃ",
  "atk-s0517a:2363_3": "sutvā paṭiladdhasaddho pabbaji. So sattāhameva puthujjano hutvā aṭṭhame aruṇe saha",
  "atk-s0517a:2363_4": "paṭisambhidāhi arahattaṃ pāpuṇi. Athassa dvīsu nagaresu paricitamātugāmā attano kulagharāni",
  "atk-s0517a:2363_5": "āgantvā tattheva vasamānā cīvarāni karitvā pahiṇiṃsu. Thero ekaṃ aḍḍhamāsaṃ kosambivāsīhi",
  "atk-s0517a:2363_6": "pahitaṃ cīvaraṃ paribhuñjati, ekaṃ aḍḍhamāsaṃ bārāṇasivāsīhīti eteneva niyāmena dvīsu",
  "atk-s0517a:2363_7": "nagaresu yaṃ yaṃ uttamaṃ, taṃ taṃ therasseva āharīyati. Pabbajitassāpissa sukheneva",
  "atk-s0517a:2363_8": "asīti vassāni agamaṃsu. Ubhayatthāpissa muhuttamattampi appamattakopi ābādho na uppannapubbo.",
  "atk-s0517a:2363_9": "So pacchime kāle bākulasuttaṃ kathetvā parinibbāyīti. Evaṃ macchakucchiyaṃ arogabhāvo",
  "atk-s0517a:2363_10": "āyasmato bākulassa pacchimabhavikassa tena attabhāvena paṭilabhitabbaarahattañāṇānubhāvena",
  "atk-s0517a:2363_11": "nibbattattā ñāṇavipphārā iddhi nāma. Sucaritakammaphalappattassa paṭisambhidāñāṇassa",
  "atk-s0517a:2363_12": "ānubhāvenātipi vadanti.",
  "atk-s0517a:2364_0": "Saṃkiccattheropi pubbe katapuñño dhammasenāpatittherassa upaṭṭhākassa sāvatthiyaṃ",
  "atk-s0517a:2364_1": "aḍḍhakulassa dhītu kucchismiṃ nibbatti. Sā tasmiṃ kucchigate ekena byādhinā taṃ khaṇaṃyeva",
  "atk-s0517a:2364_2": "kālamakāsi, tassā sarīre jhāpiyamāne ṭhapetvā gabbhamaṃsaṃ sesamaṃsaṃ jhāpayi. Athassā",
  "atk-s0517a:2364_3": "gabbhamaṃsaṃ citakato otāretvā dvīsu tīsu ṭhānesu sūlehi vijjhiṃsu. Sūlakoṭi dārakassa",
  "atk-s0517a:2364_4": "akkhikoṭiṃ phusi. Evaṃ gabbhamaṃsaṃ vijjhitvā aṅgārarāsimhi pakkhipitvā aṅgāreheva",
  "atk-s0517a:2364_5": "paṭicchādetvā pakkamiṃsu. Gabbhamaṃsaṃ jhāyi, aṅgāramatthake pana suvaṇṇabimbasadiso",
  "atk-s0517a:2364_6": "dārako padumagabbhe nipanno viya ahosi. Pacchimabhavikasattassa hi sinerunā otthariyamānassāpi",
  "atk-s0517a:2364_7": "arahattaṃ appatvā jīvitakkhayo nāma natthi. Punadivase “citakaṃ nibbāpessāmā”ti āgatā",
  "atk-s0517a:2364_8": "tathā nipannaṃ dārakaṃ disvā acchariyabbhutacittajātā dārakaṃ ādāya nagaraṃ gantvā",
  "atk-s0517a:2364_9": "nemittake pucchiṃsu. Nemittakā “sace ayaṃ dārako agāraṃ ajjhāvasissati, yāva sattamā",
  "atk-s0517a:2364_10": "kulaparivaṭṭā ñātakā duggatā bhavissanti. Sace pabbajissati, pañcahi samaṇasatehi",
  "atk-s0517a:2364_11": "parivuto carissatī”ti āhaṃsu. Ayyakā taṃ dārakaṃ vaḍḍhesi. Ñātakāpi vaḍḍhitakāle",
  "atk-s0517a:2364_12": "“amhākaṃ ayyassa santike pabbājessāmā”ti posayiṃsu. So sattavassikakāle “tava kucchiyā",
  "atk-s0517a:2364_13": "vasanakāle mātā te kālamakāsi, tassā sarīre jhāpiyamānepi tvaṃ na jhāyī”ti kumārakānaṃ",
  "atk-s0517a:2364_14": "kathaṃ sutvā “ahaṃ kira evarūpā bhayā mutto, kiṃ me gharāvāsena pabbajissāmī”ti ñātakānaṃ",
  "atk-s0517a:2364_15": "ārocesi. Te “sādhu, tātā”ti taṃ dhammasenāpatittherassa santikaṃ netvā “bhante, imaṃ",
  "atk-s0517a:2364_16": "pabbājethā”ti adaṃsu. Thero tacapañcakakammaṭṭhānaṃ datvā pabbājesi. So khuraggeyeva",
  "atk-s0517a:2364_17": "saha paṭisambhidāhi arahattaṃ pāpuṇi. Paripuṇṇavasso ca upasampadaṃ labhitvā dasavasso",
  "atk-s0517a:2364_18": "hutvā pañcasatabhikkhuparivāro vicarīti. Evaṃ vuttanayeneva dārucitakāya arogabhāvo",
  "atk-s0517a:2364_19": "āyasmato saṃkiccassa ñāṇavipphārā iddhi nāma.",
  "atk-s0517a:2365_0": "Bhūtapālattheropi pubbahetusampanno. Tassa pitā rājagahe daliddamanusso. So taṃ dārakaṃ",
  "atk-s0517a:2365_1": "gahetvā dārūnaṃ atthāya sakaṭena aṭaviṃ gantvā dārubhāraṃ katvā sāyaṃ nagaradvārasamīpaṃ",
  "atk-s0517a:2365_2": "patto. Athassa goṇā yugaṃ ossajitvā nagaraṃ pavisiṃsu. So sakaṭamūle puttakaṃ nisīdāpetvā",
  "atk-s0517a:2365_3": "goṇānaṃ anupadaṃ gacchanto nagarameva pāvisi. Tassa anikkhantasseva dvāraṃ pidahi.",
  "atk-s0517a:2365_4": "Dārako sakalarattiṃ sakaṭassa heṭṭhā nipajjitvā niddaṃ okkami. Rājagahaṃ pakatiyāpi",
  "atk-s0517a:2365_5": "amanussabahulaṃ, idaṃ pana susānasamīpaṭṭhānaṃ. Na ca koci yakkho tassa pacchimabhavikassa",
  "atk-s0517a:2365_6": "dārakassa upaddavaṃ kātumasakkhi. So aparena samayena pabbajitvā arahattaṃ pāpuṇitvā",
  "atk-s0517a:2365_7": "bhūtapālatthero nāma ahosīti. Evaṃ vāḷayakkhānucaritepi padese vuttanayeneva arogabhāvo",
  "atk-s0517a:2365_8": "āyasmato bhūtapālassa ñāṇavipphārā iddhi nāma.",
  "atk-s0517a:2366_0": "16. Samādhivipphāriddhiniddese āyasmato sāriputtassa samādhivipphārā iddhītiādīsu",
  "atk-s0517a:2366_1": "āyasmato sāriputtassa mahāmoggallānattherena saddhiṃ kapotakandarāyaṃ viharato juṇhāya",
  "atk-s0517a:2366_2": "rattiyā navoropitehi kesehi ajjhokāse nisinnassa eko duṭṭhayakkho sahāyakena yakkhena",
  "atk-s0517a:2366_3": "vāriyamānopi sīse pahāraṃ adāsi. Yassa meghassa viya gajjato saddo ahosi, thero tassa",
  "atk-s0517a:2366_4": "paharaṇasamaye samāpattiṃ appetvā nisinno hoti. Athassa tena pahārena na koci ābādho",
  "atk-s0517a:2366_5": "ahosi. Ayaṃ tassa āyasmato samādhivipphārā iddhi. Yathāha –",
  "atk-s0517a:2367_0": "“Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe.",
  "atk-s0517a:2367_1": "Tena kho pana samayena āyasmā ca sāriputto āyasmā ca mahāmoggallāno kapotakandarāyaṃ",
  "atk-s0517a:2367_2": "viharanti. Tena kho pana samayena āyasmā sāriputto juṇhāya rattiyā navoropitehi kesehi",
  "atk-s0517a:2367_3": "abbhokāse nisinno hoti aññataraṃ samādhiṃ samāpajjitvā.",
  "atk-s0517a:2368_0": "“Tena kho pana samayena dve yakkhā sahāyakā uttarāya disāya dakkhiṇaṃ disaṃ gacchanti",
  "atk-s0517a:2368_1": "kenacideva karaṇīyena. Addasaṃsu kho te yakkhā āyasmantaṃ sāriputtaṃ juṇhāya rattiyā",
  "atk-s0517a:2368_2": "navoropitehi kesehi abbhokāse nisinnaṃ, disvāna eko yakkho dutiyaṃ yakkhaṃ etadavoca",
  "atk-s0517a:2368_3": "– ‘paṭibhāti maṃ, samma, imassa samaṇassa sīse pahāraṃ dātu’nti. Evaṃ vutte so yakkho",
  "atk-s0517a:2368_4": "taṃ yakkhaṃ etadavoca – ‘alaṃ, samma, mā samaṇaṃ āsādesi, uḷāro so, samma, samaṇo",
  "atk-s0517a:2368_5": "mahiddhiko mahānubhāvo’ti.",
  "atk-s0517a:2369_0": "“Dutiyampi kho…pe… tatiyampi kho so yakkho taṃ yakkhaṃ etadavoca – ‘paṭibhāti maṃ,",
  "atk-s0517a:2369_1": "samma, imassa samaṇassa sīse pahāraṃ dātu’nti. Tatiyampi kho so yakkho taṃ yakkhaṃ",
  "atk-s0517a:2369_2": "etadavoca – ‘alaṃ, samma, mā samaṇaṃ āsādesi, uḷāro so, samma, samaṇo mahiddhiko mahānubhāvo’ti.",
  "atk-s0517a:2370_0": "“Atha kho so yakkho taṃ yakkhaṃ anādiyitvā āyasmato sāriputtassa sīse pahāraṃ adāsi.",
  "atk-s0517a:2370_1": "Tāva mahāpahāro ahosi, api tena pahārena sattaratanaṃ vā aḍḍhaṭṭhamaratanaṃ vā nāgaṃ",
  "atk-s0517a:2370_2": "osāreyya, mahantaṃ vā pabbatakūṭaṃ padāleyya. Atha ca pana so yakkho ‘dayhāmi dayhāmī’ti",
  "atk-s0517a:2370_3": "tattheva mahānirayaṃ apatāsi.",
  "atk-s0517a:2371_0": "“Addasā kho āyasmā mahāmoggallāno dibbena cakkhunā visuddhena atikkantamānusakena",
  "atk-s0517a:2371_1": "tena yakkhena āyasmato sāriputtassa sīse pahāraṃ dīyamānaṃ, disvā yena āyasmā sāriputto",
  "atk-s0517a:2371_2": "tenupasaṅkami, upasaṅkamitvā āyasmantaṃ sāriputtaṃ etadavoca – ‘kacci te, āvuso sāriputta,",
  "atk-s0517a:2371_3": "khamanīyaṃ, kacci yāpanīyaṃ, kacci na kiñci dukkha’nti. ‘Khamanīyaṃ me, āvuso moggallāna,",
  "atk-s0517a:2371_4": "yāpanīyaṃ me, āvuso moggallāna, api ca me sīsaṃ thokaṃ dukkha’nti.",
  "atk-s0517a:2372_0": "“Acchariyaṃ, āvuso sāriputta, abbhutaṃ, āvuso sāriputta, yāva mahiddhiko āyasmā sāriputto",
  "atk-s0517a:2372_1": "mahānubhāvo. Idha te, āvuso sāriputta, aññataro yakkho sīse pahāraṃ adāsi. Tāva mahā",
  "atk-s0517a:2372_2": "pahāro ahosi, api tena pahārena sattaratanaṃ vā aḍḍhaṭṭhamaratanaṃ vā nāgaṃ osāreyya,",
  "atk-s0517a:2372_3": "mahantaṃ vā pabbatakūṭaṃ padāleyya. Atha ca panāyasmā sāriputto evamāha – ‘khamanīyaṃ",
  "atk-s0517a:2372_4": "me, āvuso moggallāna, yāpanīyaṃ me, āvuso moggallāna, api ca me sīsaṃ thokaṃ dukkha’nti.",
  "atk-s0517a:2373_0": "“Acchariyaṃ, āvuso moggallāna, abbhutaṃ, āvuso moggallāna, yāva mahiddhiko āyasmā",
  "atk-s0517a:2373_1": "mahāmoggallāno mahānubhāvo, yatra hi nāma yakkhampi passissati, mayaṃ panetarahi",
  "atk-s0517a:2373_2": "paṃsupisācakampi na passāmāti.",
  "atk-s0517a:2374": "“Assosi kho bhagavā dibbāya sotadhātuyā visuddhāya atikkantamānusikāya tesaṃ ubhinnaṃ mahānāgānaṃ imaṃ evarūpaṃ kathāsallāpaṃ.",
  "atk-s0517a:2375": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0517a:2376": "“Yassa selūpamaṃ cittaṃ, ṭhitaṃ nānupakampati;",
  "atk-s0517a:2377": "Virattaṃ rajanīyesu, kopanīye na kuppati;",
  "atk-s0517a:2378": "Yassevaṃ bhāvitaṃ cittaṃ, kuto taṃ dukkhamessatī”ti. ;",
  "atk-s0517a:2379_0": "Ettha ca “kuto taṃ dukkhamessatī”ti bhagavatā vuttavacanena “tena pahārena na koci",
  "atk-s0517a:2379_1": "ābādho ahosī”ti aṭṭhakathāvacanaṃ ativiya sameti. Tasmā “apica me sīsaṃ thokaṃ dukkha”nti",
  "atk-s0517a:2379_2": "vacanena dukkhavedanā na hoti, sīsassa pana akammaññabhāvaṃ sandhāya “dukkha”nti",
  "atk-s0517a:2379_3": "vuttaṃ. Lokepi hi akicchena pariharituṃ sakkuṇeyyo sukhasīlo, kicchena pariharituṃ",
  "atk-s0517a:2379_4": "sakkuṇeyyo dukkhasīloti vuccati. Tampi kho akammaññataṃ samāpattito vuṭṭhitasamayattā",
  "atk-s0517a:2379_5": "ahosīti veditabbo. Samāpattiappitasamaye hi tampi na bhaveyyāti. “Etarahi paṃsupisācakampi",
  "atk-s0517a:2379_6": "na passāmā”ti daṭṭhuṃ asamatthatāya na vuttaṃ, abhiññāsu byāpārābhāvena vuttaṃ. Thero",
  "atk-s0517a:2379_7": "kira “pacchimā janatā pothujjanikāya iddhiyā sārasaññā māhesu”nti pacchimaṃ janataṃ",
  "atk-s0517a:2379_8": "anukampamāno yebhuyyena iddhiṃ na valañjesi. Theragāthāya ca –",
  "atk-s0517a:2380": "“Neva pubbenivāsāya, napi dibbassa cakkhuno;",
  "atk-s0517a:2381": "Cetopariyāya iddhiyā, cutiyā upapattiyā;",
  "atk-s0517a:2382": "Sotadhātuvisuddhiyā, paṇidhi me na vijjatī”ti. –",
  "atk-s0517a:2383": "Therena sayameva abhiññāsu patthanābhāvo vutto. Thero pana sattasaṭṭhiyā sāvakapāramīñāṇesu pāramippattoti.",
  "atk-s0517a:2384_0": "Sañjīvattheraṃ pana kakusandhassa bhagavato dutiyaaggasāvakaṃ nirodhasamāpannaṃ “kālaṅkato”ti",
  "atk-s0517a:2384_1": "sallakkhetvā gopālakādayo tiṇakaṭṭhādīni saṃkaḍḍhitvā aggiṃ adaṃsu. Therassa cīvare",
  "atk-s0517a:2384_2": "aṃsumattampi na jhāyittha. Ayamassāyasmato anupubbasamāpattivasena pavattasamathānubhāvanibbattattā",
  "atk-s0517a:2384_3": "samādhivipphārā iddhi. Yathāha –",
  "atk-s0517a:2385_0": "“Tena kho pana, pāpima, samayena kakusandho bhagavā arahaṃ sammāsambuddho loke uppanno",
  "atk-s0517a:2385_1": "hoti. Kakusandhassa kho pana, pāpima, bhagavato arahato sammāsambuddhassa vidhurasañjīvaṃ",
  "atk-s0517a:2385_2": "nāma sāvakayugaṃ ahosi aggaṃ bhaddayugaṃ. Yāvatā pana, pāpima, kakusandhassa bhagavato",
  "atk-s0517a:2385_3": "arahato sammāsambuddhassa sāvakā. Tesu na ca koci āyasmatā vidhurena samasamo hoti",
  "atk-s0517a:2385_4": "yadidaṃ dhammadesanāya. Iminā kho etaṃ, pāpima, pariyāyena āyasmato vidhurassa vidhuroteva",
  "atk-s0517a:2385_5": "samaññā udapādi. Āyasmā pana, pāpima, sañjīvo araññagatopi rukkhamūlagatopi suññāgāragatopi",
  "atk-s0517a:2385_6": "appakasireneva saññāvedayitanirodhaṃ samāpajjati.",
  "atk-s0517a:2386_0": "“Bhūtapubbaṃ, pāpima, āyasmā sañjīvo aññatarasmiṃ rukkhamūle saññāvedayitanirodhaṃ",
  "atk-s0517a:2386_1": "samāpanno nisinno hoti. Addasaṃsu kho, pāpima, gopālakā pasupālakā kassakā pathāvino",
  "atk-s0517a:2386_2": "āyasmantaṃ sañjīvaṃ aññatarasmiṃ rukkhamūle saññāvedayitanirodhaṃ samāpannaṃ, disvāna",
  "atk-s0517a:2386_3": "tesaṃ etadahosi – ‘acchariyaṃ vata bho, abbhutaṃ vata bho, ayaṃ samaṇo nisinnako",
  "atk-s0517a:2386_4": "kālaṅkato, handa naṃ dahāmā’ti.",
  "atk-s0517a:2387_0": "“Atha kho te, pāpima, gopālakā pasupālakā kassakā pathāvino tiṇañca kaṭṭhañca gomayañca",
  "atk-s0517a:2387_1": "saṃkaḍḍhitvā āyasmato sañjīvassa kāye upacinitvā aggiṃ datvā pakkamiṃsu. Atha kho,",
  "atk-s0517a:2387_2": "pāpima, āyasmā sañjīvo tassā rattiyā accayena tāya samāpattiyā vuṭṭhahitvā cīvarāni",
  "atk-s0517a:2387_3": "papphoṭetvā pubbaṇhasamayaṃ nivāsetvā pattacīvaramādāya gāmaṃ piṇḍāya pāvisi. Addasaṃsu",
  "atk-s0517a:2387_4": "kho te, pāpima, gopālakā pasupālakā kassakā pathāvino āyasmantaṃ sañjīvaṃ piṇḍāya",
  "atk-s0517a:2387_5": "carantaṃ, disvāna nesaṃ etadahosi – ‘acchariyaṃ vata bho, abbhutaṃ vata bho, ayaṃ",
  "atk-s0517a:2387_6": "samaṇo nisinnakova kālaṅkato, svāyaṃ paṭisañjīvito’ti. Iminā kho evaṃ, pāpima, pariyāyena",
  "atk-s0517a:2387_7": "āyasmato sañjīvassa sañjīvoteva samaññā udapādī”ti.",
  "atk-s0517a:2388_0": "Khāṇukoṇḍaññatthero pana pakatiyāva samāpattibahulo, so aññatarasmiṃ araññe rattiṃ",
  "atk-s0517a:2388_1": "samāpattiṃ appetvā nisīdi, pañcasatā corā bhaṇḍakaṃ thenetvā gacchantā “idāni amhākaṃ",
  "atk-s0517a:2388_2": "anupadaṃ gacchantā natthī”ti vissamitukāmā bhaṇḍakaṃ oropayamānā “khāṇuko aya”nti",
  "atk-s0517a:2388_3": "maññamānā therasseva upari sabbabhaṇḍakāni ṭhapesuṃ. Tesaṃ vissamitvā gacchantānaṃ",
  "atk-s0517a:2388_4": "paṭhamaṃ ṭhapitabhaṇḍakassa gahaṇakāle kālaparicchedavasena thero vuṭṭhāsi. Te therassa",
  "atk-s0517a:2388_5": "calanākāraṃ disvā bhītā viraviṃsu. Thero “mā bhāyatha, upāsakā, bhikkhu aha”nti āha.",
  "atk-s0517a:2388_6": "Te āgantvā vanditvā theragatena pasādena pabbajitvā saha paṭisambhidāhi arahattaṃ",
  "atk-s0517a:2388_7": "pāpuṇiṃsu. Tato pabhuti ca thero khāṇukoṇḍaññatthero nāma ahosi. Ayamettha pañcahi",
  "atk-s0517a:2388_8": "bhaṇḍakasatehi ajjhotthaṭassa tassāyasmato ābādhābhāvo samādhivipphārā iddhi.",
  "atk-s0517a:2389_0": "Uttarā pana upāsikā rājagahe mahādhanassa puṇṇassa seṭṭhino dhītā, kumārikakāleyeva",
  "atk-s0517a:2389_1": "saddhiṃ mātāpitūhi sotāpattiphalaṃ pattā, sā vayappattā rājagahaseṭṭhino mahatā nibandhena",
  "atk-s0517a:2389_2": "tassa puttassa micchādiṭṭhikassa dinnā. Sā buddhadassanāya dhammassavanāya buddhappamukhassa",
  "atk-s0517a:2389_3": "bhikkhusaṅghassa dānañca dātuṃ dhammañca sotuṃ okāsaṃ alabhamānā upaddutā hutvā tasmiṃyeva",
  "atk-s0517a:2389_4": "nagare sirimaṃ nāma gaṇikaṃ pakkosāpetvā okāsakaraṇatthameva pitu gharāva ānītāni",
  "atk-s0517a:2389_5": "pañcadasakahāpaṇasahassāni tassā datvā “ime kahāpaṇe gahetvā imaṃ aḍḍhamāsaṃ seṭṭhiputtaṃ",
  "atk-s0517a:2389_6": "paricarāhī”ti taṃ sāmikassa appetvā sayaṃ uposathaṅgāni adhiṭṭhāya “imaṃ aḍḍhamāsaṃ",
  "atk-s0517a:2389_7": "buddhadassanādīni labhissāmī”ti tuṭṭhamānasā yāva pavāraṇāya buddhappamukhaṃ bhikkhusaṅghaṃ",
  "atk-s0517a:2389_8": "nimantāpetvā aḍḍhamāsaṃ mahādānaṃ adāsi, pacchābhattaṃ mahānase khajjabhojjādīni",
  "atk-s0517a:2389_9": "saṃvidahāpeti. Tassā sāmiko “sve pavāraṇā”ti sirimāya saha vātapāne ṭhatvā bahi olokento",
  "atk-s0517a:2389_10": "taṃ tathāvicarantiṃ sedakilinnaṃ chārikāya okiṇṇaṃ aṅgāramasimakkhitaṃ disvā “attano",
  "atk-s0517a:2389_11": "sampattiṃ abhuñjitvā kusalaṃ nāma karoti bālā”ti hasi. Uttarāpi taṃ oloketvā “samparāyatthaṃ",
  "atk-s0517a:2389_12": "kusalaṃ na karoti bālo”ti hasi.",
  "atk-s0517a:2390_0": "Sirimā ubhinnampi taṃ kiriyaṃ disvā “ahaṃ gharasāminī”ti maññamānā issāpakatā uttarāya",
  "atk-s0517a:2390_1": "kujjhitvā “dukkhaṃ uppādessāmī”ti pāsādā otarati. Uttarā taṃ ñatvā pīṭhake nisīditvā",
  "atk-s0517a:2390_2": "taṃ mettena cittena phari. Sirimā pāsādā oruyha mahānasaṃ pavisitvā pūvapacanato",
  "atk-s0517a:2390_3": "uḷuṅkapūraṃ pakkuthitaṃ sappiṃ gahetvā tassā matthake okiri. Taṃ paduminipaṇṇe sītūdakaṃ",
  "atk-s0517a:2390_4": "viya vinivaṭṭetvā agamāsi. Dāsiyo sirimaṃ hatthehi pādehi pothetvā bhūmiyaṃ pātesuṃ.",
  "atk-s0517a:2390_5": "Uttarā mettājhānato vuṭṭhāya dāsiyo vāresi. Sirimā uttaraṃ khamāpesi. Uttarā “sve",
  "atk-s0517a:2390_6": "satthu purato khamāpehī”ti vatvā tāya kāyaveyyāvaṭikaṃ yācitāya byañjanasampādanaṃ",
  "atk-s0517a:2390_7": "ācikkhi. Sā taṃ sampādetvā attano parivārā pañcasatā gaṇikāyo sasaṅghaṃ satthāraṃ",
  "atk-s0517a:2390_8": "parivisitvā “khamāpanasahāyikā hothā”ti vatvā punadivase tathā tāhi gaṇikāhi saddhiṃ",
  "atk-s0517a:2390_9": "satthu bhattakiccāvasāne satthāraṃ vanditvā “ahaṃ bhagavā uttarāya aparajjhiṃ, khamatu",
  "atk-s0517a:2390_10": "me uttarā”ti āha. Satthā “khama, uttare”ti vatvā “khamāmi, bhagavā”ti vutte “akkodhena",
  "atk-s0517a:2390_11": "jine kodha”ntiādikaṃ dhammaṃ desesi. Uttarā puretarameva sāmikañca sassusasure ca",
  "atk-s0517a:2390_12": "satthu santike upanesi. Desanāvasāne te ca tayo janā, sabbā ca gaṇikāyo sotāpattiphale",
  "atk-s0517a:2390_13": "patiṭṭhahiṃsūti. Evaṃ uttarāya upāsikāya pakkuthitasappinā pīḷābhāvo samādhivipphārā iddhi.",
  "atk-s0517a:2391_0": "Sāmāvatī upāsikā nāma kosambiyaṃ udenassa rañño aggamahesī. Tassa hi rañño pañcasatapañcasataitthiparivārā",
  "atk-s0517a:2391_1": "tisso aggamahesiyo ahesuṃ. Tāsaṃ sāmāvatī bhaddiyanagare bhaddiyaseṭṭhino dhītā.",
  "atk-s0517a:2391_2": "Pitari kālaṅkate pitu sahāyakassa kosambiyaṃ ghositaseṭṭhino ghare pañcasataitthiparivāravaḍḍhitaṃ",
  "atk-s0517a:2391_3": "vayappattaṃ rājā disvā sañjātasineho saparivāramattano gharaṃ netvā abhisekaṭṭhānaṃ",
  "atk-s0517a:2391_4": "adāsi. Caṇḍapajjotassa rañño dhītā vāsuladattā nāma ekā mahesī. Māgaṇḍiyabrāhmaṇassa",
  "atk-s0517a:2391_5": "dhītā bhagavato pādaparicārikaṃ katvā pitarā diyyamānā –",
  "atk-s0517a:2392": "“Disvāna taṇhaṃ aratiṃ ragañca, nāhosi chando api methunasmiṃ;",
  "atk-s0517a:2393": "Kimevidaṃ muttakarīsapuṇṇaṃ, pādāpi naṃ samphusituṃ na icche”ti. –",
  "atk-s0517a:2394_0": "Bhagavatā bhāsitaṃ gāthaṃ sutvā bhagavati āghātaṃ bandhi. Tassā mātāpitaro māgaṇḍiyasuttadesanāvasāne",
  "atk-s0517a:2394_1": "anāgāmiphalaṃ patvā pabbajitvā arahattaṃ pāpuṇiṃsu. Tassā cūḷapitā māgaṇḍiyo taṃ",
  "atk-s0517a:2394_2": "kosambiṃ netvā rañño adāsi. Sā rañño ekā mahesī.",
  "atk-s0517a:2395_0": "Atha kho ghositaseṭṭhi kukkuṭaseṭṭhi pāvārikaseṭṭhīti tayo seṭṭhino loke tathāgatuppādaṃ",
  "atk-s0517a:2395_1": "sutvā jetavanaṃ satthu santikaṃ gantvā dhammaṃ sutvā sotāpattiphalaṃ patvā aḍḍhamāsaṃ",
  "atk-s0517a:2395_2": "buddhappamukhassa bhikkhusaṅghassa mahādānaṃ datvā satthu kosambigamanaṃ āyācitvā",
  "atk-s0517a:2395_3": "kosambiṃ gantvā ghositārāmo kukkuṭārāmo pāvārikārāmoti tayo janā tayo ārāme kārāpetvā",
  "atk-s0517a:2395_4": "anupubbena tattha āgataṃ satthāraṃ paṭipāṭiyā ekekasmiṃ divase ekekasmiṃ vihāre vasāpetvā",
  "atk-s0517a:2395_5": "ekeko sasaṅghassa bhagavato mahādānamadāsi. Athekadivasaṃ tesaṃ upaṭṭhāko sumano",
  "atk-s0517a:2395_6": "nāma mālākāro seṭṭhino āyācitvā sasaṅghaṃ satthāraṃ bhojetuṃ attano ghare nisīdāpesi.",
  "atk-s0517a:2395_7": "Tasmiṃ khaṇe sāmāvatiyā paricārikā khujjuttarā nāma dāsī aṭṭha kahāpaṇe gahetvā tassa",
  "atk-s0517a:2395_8": "gharaṃ agamāsi. So “sasaṅghassa tāva satthuno parivesanasahāyā hohī”ti āha. Sā tathā",
  "atk-s0517a:2395_9": "katvā satthu bhattakiccāvasāne dhammadesanaṃ sutvā sotāpannā hutvā aññadā cattāro",
  "atk-s0517a:2395_10": "kahāpaṇe attano ādiyantī adinnaṃ ādiyituṃ abhabbattā aṭṭhahi kahāpaṇehi pupphāni",
  "atk-s0517a:2395_11": "ādāya sāmāvatiyā upanāmesi. Tāya pupphānaṃ bahubhāvakāraṇaṃ puṭṭhā musā bhaṇituṃ",
  "atk-s0517a:2395_12": "abhabbattā yathāsabhāvaṃ āha. “Ajja kasmā na gaṇhī”ti vuttā “sammāsambuddhassa dhammaṃ",
  "atk-s0517a:2395_13": "sutvā amataṃ sacchākāsi”nti āha. “Amma uttare, taṃ dhammaṃ amhākampi kathehī”ti.",
  "atk-s0517a:2395_14": "“Tena hi maṃ nhāpetvā suddhaṃ vatthayugaṃ datvā ucce āsane nisīdāpetvā sabbā nīcāsanesu",
  "atk-s0517a:2395_15": "nisīdathā”ti āha. Tā sabbāpi tathā kariṃsu. Sā sekhapaṭisambhidappattā ariyasāvikā",
  "atk-s0517a:2395_16": "ekaṃ vatthaṃ nivāsetvā ekaṃ uttarāsaṅgaṃ katvā bījaniṃ gahetvā tāsaṃ dhammaṃ desesi.",
  "atk-s0517a:2395_17": "Sāmāvatī ca pañcasatā ca itthiyo sotāpattiphalaṃ pāpuṇiṃsu. Tā sabbāpi khujjuttaraṃ",
  "atk-s0517a:2395_18": "vanditvā “amma, ajjato paṭṭhāya veyyāvaccaṃ akatvā amhākaṃ mātuṭṭhāne ācariyaṭṭhāne",
  "atk-s0517a:2395_19": "ca ṭhatvā satthārā desitadesitaṃ dhammaṃ sutvā amhākaṃ kathehī”ti āhaṃsu. Sā tathā",
  "atk-s0517a:2395_20": "karontī aparabhāge tipiṭakadharā hutvā satthārā bahussutānaṃ upāsikānaṃ aggaṭṭhāne",
  "atk-s0517a:2395_21": "ṭhapitā aggaṭṭhānaṃ labhi. Sāmāvatimissikā buddhassa dassanaṃ pihenti, dasabale antaravīthiṃ",
  "atk-s0517a:2395_22": "paṭipanne vātapānesu appahontesu bhittiṃ bhinditvā satthāraṃ olokenti, vandanapūjanañca karonti.",
  "atk-s0517a:2396_0": "Māgaṇḍiyā tattha gatā tāni chiddāni disvā tattha kāraṇaṃ pucchantī satthu āgatabhāvaṃ",
  "atk-s0517a:2396_1": "ñatvā bhagavati āghātena tāsampi kujjhitvā “mahārāja, sāmāvatimissikānaṃ bahiddhā",
  "atk-s0517a:2396_2": "patthanā atthi, bhittiṃ bhinditvā samaṇaṃ gotamaṃ olokenti, katipāhena taṃ māressantī”ti",
  "atk-s0517a:2396_3": "rājānaṃ āha. Rājā chiddāni disvāpi tassā vacanaṃ na saddahi, uddhacchiddakavātapānāni",
  "atk-s0517a:2396_4": "kārāpesi. Puna māgaṇḍiyā rājānaṃ tāsu bhinditukāmā aṭṭha sajīvakukkuṭe āharāpetvā",
  "atk-s0517a:2396_5": "“mahārāja, tāsaṃ vīmaṃsanatthaṃ ime kukkuṭe māretvā ‘mamatthāya pacāhī’ti pesehī”ti",
  "atk-s0517a:2396_6": "āha. Rājā tathā pesesi. Tāya “pāṇātipātaṃ na karomā”ti vutte puna “tassa samaṇassa",
  "atk-s0517a:2396_7": "gotamassa pacitvā pesehī”ti āha. Raññā tathā pesite māgaṇḍiyā aṭṭha māritakukkuṭe",
  "atk-s0517a:2396_8": "tathā vatvā pesesi. Sāmāvatī pacitvā dasabalassa pāhesi. Māgaṇḍiyā tenapi rājānaṃ kopetuṃ nāsakkhi.",
  "atk-s0517a:2397_0": "Rājā pana tīsu mahesīsu ekekissā vasanaṭṭhāne satta satta divasāni vasati. Rājā attano",
  "atk-s0517a:2397_1": "gamanaṭṭhānaṃ hatthikantavīṇaṃ ādāya gacchati. Māgaṇḍiyā rañño sāmāvatiyā pāsādagamanakāle",
  "atk-s0517a:2397_2": "dāṭhā agadena dhovāpetvā veḷupabbe pakkhipāpetvā ekaṃ kaṇhasappapotakaṃ āharāpetvā",
  "atk-s0517a:2397_3": "antovīṇāya pakkhipitvā mālāguḷakena chiddaṃ pidahi. Taṃ rañño tattha gatakāle aparāparaṃ",
  "atk-s0517a:2397_4": "vicarantī viya hutvā vīṇāchiddato mālāguḷakaṃ apanesi. Sappo nikkhamitvā passasanto",
  "atk-s0517a:2397_5": "phaṇaṃ katvā sayanapiṭṭhe nipajji. Sā āha – “dhī sappo”ti mahāsaddamakāsi. Rājā sappaṃ",
  "atk-s0517a:2397_6": "disvā kujjhi. Sāmāvatī rañño kuddhabhāvaṃ ñatvā pañcannaṃ itthisatānaṃ saññamadāsi",
  "atk-s0517a:2397_7": "“ajja odhisakamettāpharaṇena rājānaṃ pharathā”ti. Sayampi tathā akāsi. Rājā sahassathāmadhanuṃ",
  "atk-s0517a:2397_8": "ādāya jiyaṃ poṭhetvā sāmāvatiṃ dhure katvā sabbā tā itthiyo paṭipāṭiyā ṭhapāpetvā",
  "atk-s0517a:2397_9": "visapītaṃ khurappaṃ sannayhitvā dhanuṃ pūretvā aṭṭhāsi. Khurappaṃ neva khipituṃ,",
  "atk-s0517a:2397_10": "na oropituṃ sakkoti, gattehi sedā muccanti, sarīraṃ vedhati, mukhato kheḷo patati,",
  "atk-s0517a:2397_11": "gaṇhitabbagahaṇaṃ na passati, atha naṃ sāmāvatī “kiṃ, mahārāja, kilamasī”ti āha.",
  "atk-s0517a:2397_12": "“Āma, devi, kilamāmi, avassayo me hohī”ti. “Sādhu, mahārāja, khurappaṃ pathavīmukhaṃ",
  "atk-s0517a:2397_13": "karohī”ti. Rājā tathā akāsi. Sā “rañño hatthato khurappaṃ muccatū”ti adhiṭṭhāsi.",
  "atk-s0517a:2397_14": "Tasmiṃ khaṇe khurappaṃ mucci. Rājā taṃkhaṇaññeva udake nimujjitvā allavattho allakeso",
  "atk-s0517a:2397_15": "sāmāvatiyā pādesu nipatitvā “khama, devi, mayhaṃ –",
  "atk-s0517a:2398": "‘Sammuyhāmi pamuyhāmi, sabbā muyhanti me disā;",
  "atk-s0517a:2399": "Sāmāvatī maṃ tāyassu, tvañca me saraṇaṃ bhavā”’ti. – āha;",
  "atk-s0517a:2400": "Sāmāvatī –",
  "atk-s0517a:2401": "“Mā maṃ tvaṃ saraṇaṃ gaccha, yamahaṃ saraṇaṃ gatā;",
  "atk-s0517a:2402": "Saraṇaṃ gaccha taṃ buddhaṃ, tvañca me saraṇaṃ bhavā”ti. –",
  "atk-s0517a:2403_0": "Āha. Rājā “tena hi taṃ saraṇaṃ gacchāmi satthārañca, varañca te dammī”ti āha. Sā",
  "atk-s0517a:2403_1": "“varo gahito hotu, mahārājā”ti āha. Rājā satthāraṃ upasaṅkamitvā saraṇaṃ gantvā nimantetvā",
  "atk-s0517a:2403_2": "buddhappamukhassa saṅghassa sattāhaṃ mahādānaṃ datvā “sāmāvatiṃ varaṃ gaṇhāhī”ti",
  "atk-s0517a:2403_3": "āha. “Sādhu, mahārāja, imaṃ me varaṃ dehi, satthā pañcahi bhikkhusatehi saddhiṃ idhāgacchatu,",
  "atk-s0517a:2403_4": "dhammaṃ sossāmī”ti āha. Rājā satthāraṃ vanditvā “bhante, pañcahi bhikkhusatehi saddhiṃ",
  "atk-s0517a:2403_5": "nibaddhaṃ idhāgacchatha, sāmāvatimissikā ‘dhammaṃ sossāmā’ti vadantī”ti āha. Satthā",
  "atk-s0517a:2403_6": "“mahārāja, buddhānaṃ nāma ekaṭṭhānaṃ nibaddhaṃ gantuṃ na vaṭṭati, mahājanopi paccāsīsatī”ti",
  "atk-s0517a:2403_7": "āha. “Tena hi, bhante, bhikkhū āṇāpethā”ti. Satthā ānandattheraṃ āṇāpesi. Thero pañca",
  "atk-s0517a:2403_8": "bhikkhusatāni ādāya nibaddhaṃ rājakulaṃ gacchati. Tāpi devīpamukhā itthiyo theraṃ",
  "atk-s0517a:2403_9": "bhojetvā dhammaṃ suṇiṃsu. Sāmāvatiñca satthā mettāvihārīnaṃ upāsikānaṃ aggaṭṭhāne",
  "atk-s0517a:2403_10": "ṭhapesīti. Evaṃ rañño khurappaṃ muñcituṃ avisahanabhāvo sāmāvatiyā upāsikāya samādhivipphārā",
  "atk-s0517a:2403_11": "iddhīti. Ettha ca aveccappasādena vā okappanapasādena vā ratanattayasaraṇagamanena",
  "atk-s0517a:2403_12": "vā ratanattayaṃ upāsatīti upāsikāti vuccatīti.",
  "atk-s0517a:2404_0": "17. Ariyiddhiniddese ariyā iddhīti cetovasippattānaṃ khīṇāsavaariyānaṃyeva sambhavato",
  "atk-s0517a:2404_1": "ariyā iddhīti vuccatīti. Idha bhikkhūti imasmiṃ sāsane khīṇāsavo bhikkhu. Aniṭṭhe",
  "atk-s0517a:2404_2": "vatthusminti ārammaṇapakatiyā amanāpe vatthusmiṃ satte vā saṅkhāre vā. Mettāya vā",
  "atk-s0517a:2404_3": "pharatīti satto ce hoti, mettābhāvanāya pharati. Dhātuto vā upasaṃharatīti saṅkhāro",
  "atk-s0517a:2404_4": "ce hoti, “dhātumatta”nti dhātumanasikāraṃ upasaṃharati. Sattepi dhātūpasaṃhāro vaṭṭati.",
  "atk-s0517a:2404_5": "Asubhāya vā pharatīti satto ce, asubhabhāvanāya pharati. Aniccato vā upasaṃharatīti",
  "atk-s0517a:2404_6": "saṅkhāro ce, “anicca”nti manasikāraṃ upasaṃharati. Tadubhayanti taṃ ubhayaṃ. Upekkhakoti",
  "atk-s0517a:2404_7": "chaḷaṅgupekkhāya upekkhako. Satoti sativepullappattattā. Sampajānoti paññāya sampajānakārittā.",
  "atk-s0517a:2404_8": "Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena",
  "atk-s0517a:2404_9": "cakkhuviññāṇena rūpaṃ disvā. Porāṇā panāhu – “cakkhu rūpaṃ na passati acittakattā,",
  "atk-s0517a:2404_10": "cittaṃ na passati acakkhukattā, dvārārammaṇasaṅghaṭṭane pana pasādavatthukena cittena",
  "atk-s0517a:2404_11": "passati. Īdisī panesā ‘dhanunā vijjhatī’tiādīsu viya sasambhārakathā nāma hoti. Tasmā",
  "atk-s0517a:2404_12": "cakkhuviññāṇena rūpaṃ disvāti ayamettha attho”ti. Atha vā cakkhunā karaṇabhūtena",
  "atk-s0517a:2404_13": "rūpaṃ disvāti attho. Neva sumano hotīti gehasitasomanassapaṭikkhepo, na kiriyabhūtāya",
  "atk-s0517a:2404_14": "somanassavedanāya. Na dummanoti sabbadomanassapaṭikkhepo. Upekkhako viharatīti iṭṭhāniṭṭhārammaṇāpāthe",
  "atk-s0517a:2404_15": "parisuddhapakatibhāvāvijahanākārabhūtāya chasu dvāresu pavattanato “chaḷaṅgupekkhā”ti",
  "atk-s0517a:2404_16": "laddhanāmāya tatramajjhattupekkhāya upekkhako viharati. Sotena saddaṃ sutvātiādīsupi eseva nayo.",
  "atk-s0517a:2405_0": "18. Kammavipākajiddhiniddese sabbesaṃ pakkhīnanti sabbesaṃ pakkhijātānaṃ jhānābhiññā",
  "atk-s0517a:2405_1": "vināyeva ākāsena gamanaṃ. Tathā sabbesaṃ devānaṃ ākāsagamanaṃ dassanādīni ca. Ekaccānaṃ",
  "atk-s0517a:2405_2": "manussānanti paṭhamakappikānaṃ manussānaṃ. Ekaccānaṃ vinipātikānanti piyaṅkaramātā",
  "atk-s0517a:2405_3": "punabbasumātā phussamittā dhammaguttātievamādīnaṃ sukhasamussayato vinipatitattā",
  "atk-s0517a:2405_4": "vinipātikānaṃ aññesañca petānaṃ nāgasupaṇṇānañca ākāsagamanādikaṃ kammavipākajā iddhi.",
  "atk-s0517a:2406_0": "Puññavato iddhiniddese rājāti dhammena paresaṃ rañjanato rājā. Ratanacakkaṃ vattetīti",
  "atk-s0517a:2406_1": "cakkavattī. Vehāsaṃ gacchatīti accantasaṃyogatthe upayogavacanaṃ. Caturaṅginiyāti",
  "atk-s0517a:2406_2": "hatthiassarathapattisaṅkhātacatuaṅgavatiyā. Senāti tesaṃ samūhamattameva. Antamasoti",
  "atk-s0517a:2406_3": "heṭṭhimantato. Assabandhā nāma assānaṃ rakkhakā. Gopurisā nāma gunnaṃ rakkhakā. Upādāyāti",
  "atk-s0517a:2406_4": "avissajjetvā. Evaṃ tesaṃ vehāsagamanañca puññavato iddhīti attho.",
  "atk-s0517a:2407_0": "Jotikassa gahapatissa puññavato iddhīti jotiko nāma pubbe paccekabuddhesu katādhikāro",
  "atk-s0517a:2407_1": "rājagahanagare seṭṭhi. Tassa kira jātadivase sakalanagare sabbāvudhāni jaliṃsu, sabbesaṃ",
  "atk-s0517a:2407_2": "kāyāruḷhāni ābharaṇānipi pajjalitāni viya obhāsaṃ muñciṃsu, nagaraṃ ekapajjotaṃ ahosi.",
  "atk-s0517a:2407_3": "Athassa nāmaggahaṇadivase sakalanagarassa ekajotibhūtattā jotikoti nāmaṃ kariṃsu.",
  "atk-s0517a:2407_4": "Athassa vayappattakāle gehakaraṇatthāya bhūmitale sodhiyamāne sakko devarājā āgantvā",
  "atk-s0517a:2407_5": "soḷasakarīsamatte ṭhāne pathaviṃ bhinditvā sattaratanamayaṃ sattabhūmikaṃ pāsādaṃ",
  "atk-s0517a:2407_6": "uṭṭhāpesi, pāsādaṃ parikkhipitvā sattaratanamaye sattadvārakoṭṭhakayutte sattapākāre",
  "atk-s0517a:2407_7": "uṭṭhāpesi, pākārapariyante catusaṭṭhi kapparukkhe uṭṭhāpesi, pāsādassa catūsu kaṇṇesu",
  "atk-s0517a:2407_8": "yojanikatigāvutikadvigāvutikaekagāvutikā catasso nidhikumbhiyo uṭṭhāpesi. Pāsādassa",
  "atk-s0517a:2407_9": "catūsu kaṇṇesu taruṇatālakkhandhappamāṇā catasso suvaṇṇamayā ucchuyaṭṭhiyo nibbattiṃsu.",
  "atk-s0517a:2407_10": "Tāsaṃ maṇimayāni pattāni suvaṇṇamayāni pabbāni ahesuṃ. Sattasu dvārakoṭṭhakesu ekekasmiṃ",
  "atk-s0517a:2407_11": "ekadviticatupañcachasattayakkhasahassaparivārā satta yakkhā ārakkhaṃ gaṇhiṃsu.",
  "atk-s0517a:2408_0": "Bimbisāramahārājā pāsādādīnaṃ uṭṭhānaṃ sutvā seṭṭhichattaṃ pahiṇi. So jotikaseṭṭhīti",
  "atk-s0517a:2408_1": "sakalajambudīpe pākaṭo hutvā uttarakuruto devatāhi ānetvā sirigabbhe nisīdāpitāya",
  "atk-s0517a:2408_2": "ekañca taṇḍulanāḷiṃ tayo ca jotipāsāṇe gahetvā āgatāya bhariyāya saddhiṃ tasmiṃ pāsāde",
  "atk-s0517a:2408_3": "mahāsampattiṃ anubhavanto vasi. Tesaṃ yāvajīvaṃ tāya ekataṇḍulanāḷiyā bhattaṃ pahosi.",
  "atk-s0517a:2408_4": "Sace kira te sakaṭasatampi taṇḍulānaṃ pūretukāmā honti, sā taṇḍulanāḷiyeva hutvā",
  "atk-s0517a:2408_5": "tiṭṭhati. Bhattapacanakāle taṇḍule ukkhaliyaṃ pakkhipitvā tesaṃ pāsāṇānaṃ upari ṭhapenti.",
  "atk-s0517a:2408_6": "Pāsāṇā tāvadeva pajjalitvā bhatte pakkamatte nibbāyanti. Teneva saññāṇena bhattassa",
  "atk-s0517a:2408_7": "pakkabhāvaṃ jānanti. Sūpeyyādipacanakālepi eseva nayo. Evaṃ tesaṃ jotipāsāṇehi āhāro",
  "atk-s0517a:2408_8": "paccati, maṇiālokena vasanti. Aggissa vā dīpassa vā obhāsameva na jāniṃsu. Jotikassa",
  "atk-s0517a:2408_9": "kira evarūpā sampattīti sakalajambudīpe pākaṭo ahosi. Mahājano yānādīhi dassanatthāya",
  "atk-s0517a:2408_10": "āgacchati. Jotikaseṭṭhi āgatāgatānaṃ uttarakurutaṇḍulānaṃ bhattaṃ dāpeti, “kapparukkhehi",
  "atk-s0517a:2408_11": "vatthābharaṇāni gaṇhantū”ti āṇāpeti, “gāvutikanidhikumbhiyā mukhaṃ vivarāpetvā yāpanamattaṃ",
  "atk-s0517a:2408_12": "gaṇhantū”ti āṇāpeti. Sakalajambudīpavāsikesu dhanaṃ gahetvā gacchantesu nidhikumbhiyā",
  "atk-s0517a:2408_13": "aṅgulamattampi ūnaṃ nāhosīti ayamassa puññavato iddhi.",
  "atk-s0517a:2409_0": "Jaṭilassa gahapatissa puññavato iddhīti jaṭilo nāma kassapassa bhagavato dhātucetiye",
  "atk-s0517a:2409_1": "katādhikāro takkasilāyaṃ seṭṭhi. Tassa kira mātā bārāṇasiyaṃ seṭṭhidhītā abhirūpā",
  "atk-s0517a:2409_2": "ahosi. Taṃ pannarasasoḷasavassuddesikakāle ārakkhanatthāya sattabhūmikassa pāsādassa",
  "atk-s0517a:2409_3": "uparitale vāsayiṃsu. Taṃ ekadivasaṃ vātapānaṃ vivaritvā bahi olokiyamānaṃ ākāsena",
  "atk-s0517a:2409_4": "gacchanto vijjādharo disvā uppannasineho vātapānena pavisitvā tāya saddhiṃ santhavamakāsi.",
  "atk-s0517a:2409_5": "Sā tena gabbhaṃ gaṇhi. Atha naṃ dāsī disvā “amma, kiṃ ida”nti vatvā “hotu, kassaci",
  "atk-s0517a:2409_6": "mā ācikkhī”ti vuttā bhayena tuṇhī ahosi. Sāpi dasame māse puttaṃ vijāyitvā navabhājanaṃ",
  "atk-s0517a:2409_7": "āharāpetvā tattha taṃ dārakaṃ nipajjāpetvā taṃ bhājanaṃ pidahitvā upari pupphadāmāni",
  "atk-s0517a:2409_8": "ṭhapetvā “imaṃ sīsena ukkhipitvā gantvā gaṅgāya vissajjehi, ‘kiṃ ida’nti ca puṭṭhā",
  "atk-s0517a:2409_9": "‘ayyāya me balikamma’nti vadeyyāsī”ti dāsiṃ āṇāpesi. Sā tathā akāsi. Heṭṭhāgaṅgāyapi",
  "atk-s0517a:2409_10": "dve itthiyo nhāyamānā taṃ bhājanaṃ udakena āhariyamānaṃ disvā ekā “mayhetaṃ bhājana”nti",
  "atk-s0517a:2409_11": "āha. Ekā “yaṃ etassa anto, taṃ mayha”nti vatvā bhājane sampatte taṃ ādāya thale ṭhapetvā",
  "atk-s0517a:2409_12": "vivaritvā dārakaṃ disvā ekā “mama bhājana”nti vuttattā “dārako mameva hotī”ti āha.",
  "atk-s0517a:2409_13": "Ekā “yaṃ bhājanassa anto, taṃ mamā”ti vuttattā “mama dārako”ti āha. Tā vivadamānā",
  "atk-s0517a:2409_14": "vinicchayaṃ gantvā amaccesu vinicchituṃ asakkontesu rañño santikaṃ agamaṃsu. Rājā",
  "atk-s0517a:2409_15": "tāsaṃ vacanaṃ sutvā “tvaṃ dārakaṃ gaṇha, tvaṃ bhājana”nti āha. Yāya pana dārako laddho,",
  "atk-s0517a:2409_16": "sā mahākaccāyanattherassa upaṭṭhāyikā hoti. Sā taṃ dārakaṃ “therassa santike pabbājessāmī”ti",
  "atk-s0517a:2409_17": "posesi. Tassa jātadivase gabbhamalassa dhovitvā anapanītattā kesā jaṭitā hutvā aṭṭhaṃsu.",
  "atk-s0517a:2409_18": "Tenassa jaṭiloteva nāmaṃ akaṃsu.",
  "atk-s0517a:2410_0": "Tassa padasā vicaraṇakāle thero taṃ gehaṃ piṇḍāya pāvisi. Upāsikā theraṃ nisīdāpetvā",
  "atk-s0517a:2410_1": "āhāramadāsi. Thero dārakaṃ disvā “upāsike, dārako te laddho”ti pucchi. “Āma, bhante,",
  "atk-s0517a:2410_2": "imāhaṃ tumhākaṃ santike pabbājessanti posesi”nti āha. Thero “sādhū”ti taṃ ādāya gacchanto",
  "atk-s0517a:2410_3": "“atthi nu kho imassa gihisampattiṃ anubhavituṃ puññakamma”nti olokento “mahāpuñño",
  "atk-s0517a:2410_4": "satto mahāsampattiṃ anubhavissati, daharo eva ca tāva, ñāṇampi tāvassa paripākaṃ",
  "atk-s0517a:2410_5": "na gacchatī”ti cintetvā taṃ ādāya takkasilāyaṃ ekassa upaṭṭhākassa gehaṃ agamāsi.",
  "atk-s0517a:2410_6": "So theraṃ vanditvā ṭhito dārakaṃ disvā “dārako, bhante, laddho”ti pucchi. “Āma, upāsaka,",
  "atk-s0517a:2410_7": "pabbajissati, daharo tāva tava santike hotū”ti. So “sādhu, bhante”ti taṃ puttaṭṭhāne",
  "atk-s0517a:2410_8": "ṭhapetvā paṭijaggi. Tassa pana gehe dvādasa vassāni bhaṇḍakaṃ ussannaṃ hoti. So gāmantaraṃ",
  "atk-s0517a:2410_9": "gacchanto sabbampi taṃ bhaṇḍakaṃ āpaṇaṃ āharitvā tassa tassa bhaṇḍakassa mūlaṃ ācikkhitvā",
  "atk-s0517a:2410_10": "“idañcidañca ettakaṃ nāma dhanaṃ gahetvā dadeyyāsī”ti vatvā pakkāmi.",
  "atk-s0517a:2411_0": "Taṃ divasaṃ nagarapariggāhikā devatā antamaso jīrakamaricamattakenāpi atthike tasseva",
  "atk-s0517a:2411_1": "āpaṇābhimukhe kariṃsu. So dvādasa vassāni ussannabhaṇḍakaṃ ekadivaseneva vikkiṇi.",
  "atk-s0517a:2411_2": "Kuṭumbiko āgantvā āpaṇe kiñci adisvā “sabbaṃ te, tāta, bhaṇḍakaṃ nāsita”nti āha.",
  "atk-s0517a:2411_3": "“Na nāsitaṃ, tāta, sabbaṃ tumhehi vuttanayena vikkiṇitaṃ, idaṃ asukassa mūlaṃ, idaṃ",
  "atk-s0517a:2411_4": "asukassa mūla”nti sabbamūlaṃ tasseva appesi. Kuṭumbiko pasīditvā “anaggho puriso",
  "atk-s0517a:2411_5": "yattha katthaci jīvituṃ samattho”ti attano vayappattaṃ dhītaraṃ tassa datvā “gehamassa",
  "atk-s0517a:2411_6": "karothā”ti purise āṇāpetvā niṭṭhite gehe “gacchatha tumhe, attano gehe vasathā”ti",
  "atk-s0517a:2411_7": "āha. Athassa gehapavisanakāle ekena pādena ummāre akkantamatte gehassa pacchimabhāge",
  "atk-s0517a:2411_8": "bhūmiṭṭhāne asītihattho suvaṇṇapabbato uṭṭhahi. Rājā kira jaṭilassa gehe bhūmiṃ bhinditvā",
  "atk-s0517a:2411_9": "suvaṇṇapabbato uṭṭhitoti sutvā tassa seṭṭhichattaṃ pesesi. So jaṭilaseṭṭhi nāma ahosīti",
  "atk-s0517a:2411_10": "ayamassa puññavato iddhi.",
  "atk-s0517a:2412_0": "Meṇḍakassa seṭṭhissa puññavato iddhīti meṇḍako nāma vipassimhi bhagavati katādhikāro",
  "atk-s0517a:2412_1": "magadharaṭṭhe bhaddiyanagare seṭṭhi. Tassa kira pacchimagehe aṭṭhakarīsamatte ṭhāne",
  "atk-s0517a:2412_2": "hatthiassausabhappamāṇā suvaṇṇameṇḍakā pathaviṃ bhinditvā piṭṭhiyā piṭṭhiṃ paharamānā",
  "atk-s0517a:2412_3": "uṭṭhahiṃsu, tesaṃ mukhesu pañcavaṇṇānaṃ suttānaṃ geṇḍukā pakkhittā honti. Sappitelamadhuphāṇitādīhi",
  "atk-s0517a:2412_4": "ca vatthacchādanahiraññasuvaṇṇādīhi ca atthe sati tesaṃ mukhato geṇḍukaṃ apanenti.",
  "atk-s0517a:2412_5": "Ekassapi meṇḍakassa mukhato sakalajambudīpavāsīnaṃ pahonakaṃ sappitelamadhuphāṇitavatthacchādanahiraññasuvaṇṇaṃ",
  "atk-s0517a:2412_6": "nikkhamati. Tato paṭṭhāyesa meṇḍakaseṭṭhīti paññāyīti ayamassa puññavato iddhi.",
  "atk-s0517a:2413_0": "Ghositassa gahapatissa puññavato iddhīti ghosito nāma paccekasambuddhe katādhikāro",
  "atk-s0517a:2413_1": "sakkaraṭṭhe kosambiyaṃ seṭṭhi. So kira devalokato cavitvā kosambiyaṃ nagarasobhiniyā",
  "atk-s0517a:2413_2": "kucchismiṃ nibbatti. Sā taṃ vijātadivase suppe sayāpetvā saṅkārakūṭe chaḍḍāpesi.",
  "atk-s0517a:2413_3": "Dārakaṃ kākasunakhā parivāretvā nisīdiṃsu. Eko puriso taṃ disvāva puttasaññaṃ paṭilabhitvā",
  "atk-s0517a:2413_4": "“putto me laddho”ti gehaṃ nesi. Tadā kosambikaseṭṭhi purohitaṃ disvā “kiṃ, ācariya,",
  "atk-s0517a:2413_5": "ajja te tithikaraṇanakkhattādayo olokitā”ti pucchitvā “āma, mahāseṭṭhī”ti vutte “janapadassa",
  "atk-s0517a:2413_6": "kiṃ bhavissatī”ti pucchi. “Imasmiṃ nagare ajja jātadārako jeṭṭhaseṭṭhi bhavissatī”ti",
  "atk-s0517a:2413_7": "āha. Tadā seṭṭhino bhariyā garugabbhā hoti, tasmā so sīghaṃ gehaṃ pesesi “gaccha,",
  "atk-s0517a:2413_8": "jānāhi naṃ vijātā vā, na vā”ti. “Na vijātā”ti sutvā gehaṃ gantvā kāḷiṃ nāma dāsiṃ",
  "atk-s0517a:2413_9": "pakkositvā sahassaṃ datvā “gaccha, imasmiṃ nagare upadhāretvā ajja jātadārakaṃ gaṇhitvā",
  "atk-s0517a:2413_10": "ehī”ti āha. Sā upadhārentī taṃ gehaṃ gantvā taṃ dārakaṃ taṃ divasaṃ jātaṃ ñatvā sahassaṃ",
  "atk-s0517a:2413_11": "datvā ānetvā seṭṭhino dassesi. Seṭṭhi “sace me dhītā jāyissati, tāya naṃ saddhiṃ",
  "atk-s0517a:2413_12": "nivāsetvā seṭṭhiṭṭhānassa sāmikaṃ karissāmi. Sace putto jāyissati, ghātessāmi na”nti",
  "atk-s0517a:2413_13": "cintetvā taṃ gehe vaḍḍhāpesi.",
  "atk-s0517a:2414_0": "Athassa bhariyā katipāhaccayena puttaṃ vijāyi. Seṭṭhi “imasmiṃ asati mama putto seṭṭhiṭṭhānaṃ",
  "atk-s0517a:2414_1": "labhissati. Idāneva naṃ māretuṃ vaṭṭatī”ti kāḷiṃ āmantetvā “gaccha je, vajato gunnaṃ",
  "atk-s0517a:2414_2": "nikkhamanavelāya vajadvāramajjhe imaṃ tiriyaṃ nipajjāpehi, gāviyo naṃ madditvā māressanti,",
  "atk-s0517a:2414_3": "madditāmadditabhāvaṃ panassa ñatvā ehī”ti āha. Sā gantvā gopālakena vajadvāre vivaṭamatteyeva",
  "atk-s0517a:2414_4": "taṃ tathā nipajjāpesi. Gogaṇajeṭṭhako usabho aññasmiṃ kāle sabbapacchā nikkhamantopi",
  "atk-s0517a:2414_5": "taṃdivasaṃ sabbapaṭhamaṃ nikkhamitvā dārakaṃ catunnaṃ pādānaṃ antare katvā aṭṭhāsi.",
  "atk-s0517a:2414_6": "Anekasatā gāvo usabhassa dve passāni ghaṃsantiyo nikkhamiṃsu. Gopālakopi “ayaṃ usabho",
  "atk-s0517a:2414_7": "pubbe sabbapacchā nikkhamati, ajja pana paṭhamaṃ nikkhamitvā dvāramajjhe niccalova",
  "atk-s0517a:2414_8": "ṭhito, kiṃ nu kho eta”nti cintetvā gantvā tassa heṭṭhā nipannaṃ dārakaṃ disvā puttasinehaṃ",
  "atk-s0517a:2414_9": "paṭilabhitvā “putto me laddho”ti gehaṃ nesi.",
  "atk-s0517a:2415_0": "Kāḷī gantvā seṭṭhinā pucchitā tamatthaṃ ārocetvā “gaccha, naṃ puna imaṃ sahassaṃ",
  "atk-s0517a:2415_1": "datvā ānehī”ti vuttā puna ānetvā adāsi. Atha naṃ seṭṭhi āha – “amma kāḷi, imasmiṃ",
  "atk-s0517a:2415_2": "nagare pañcasakaṭasatāni paccūsakāle uṭṭhāya vāṇijjāya gacchanti, tvaṃ imaṃ netvā",
  "atk-s0517a:2415_3": "cakkamagge nipajjāpehi, goṇā vā naṃ maddissanti, cakkaṃ vā chindissati, pavattiñcassa",
  "atk-s0517a:2415_4": "ñatvā āgaccheyyāsī”ti. Sā gantvā cakkamagge nipajjāpesi. Sākaṭikajeṭṭhako purato",
  "atk-s0517a:2415_5": "ahosi. Athassa goṇā taṃ ṭhānaṃ patvā dhuraṃ chaḍḍesuṃ, punappunaṃ āropetvā pājiyamānāpi",
  "atk-s0517a:2415_6": "purato na gacchiṃsu. Evaṃ tassa tehi saddhiṃ vāyamantasseva aruṇaṃ uṭṭhahi. So “kiṃ",
  "atk-s0517a:2415_7": "nāma goṇā kariṃsū”ti maggaṃ olokento dārakaṃ disvā “bhāriyaṃ vata kamma”nti cintetvā",
  "atk-s0517a:2415_8": "“putto me laddho”ti tuṭṭhamānaso taṃ gehaṃ nesi.",
  "atk-s0517a:2416_0": "Kāḷīpi gantvā seṭṭhinā pucchitā taṃ pavattiṃ ācikkhitvā “gaccha, naṃ puna sahassaṃ",
  "atk-s0517a:2416_1": "datvā ānehī”ti vuttā tathā akāsi. Atha naṃ seṭṭhi āha – “idāni naṃ āmakasusānaṃ netvā",
  "atk-s0517a:2416_2": "gacchantare nipajjāpehi, tattha sunakhādīhi khādito, amanussena vā pahaṭo marissati,",
  "atk-s0517a:2416_3": "matāmatabhāvañcassa jānitvā āgaccheyyāsī”ti. Sā taṃ netvā tattha nipajjāpetvā ekamante",
  "atk-s0517a:2416_4": "aṭṭhāsi. Taṃ sunakhādayo vā amanusso vā upasaṅkamituṃ nāsakkhiṃsu. Atheko ajapālo",
  "atk-s0517a:2416_5": "ajā gocaraṃ nento susānapassena gacchati. Ekā ajā paṇṇāni khādamānā gacchantaraṃ",
  "atk-s0517a:2416_6": "pavisitvā dārakaṃ disvā jaṇṇukehi ṭhatvā dārakassa thanaṃ adāsi. Ajapālakena “he",
  "atk-s0517a:2416_7": "he”ti sadde katepi na nikkhami. So “yaṭṭhiyā naṃ paharitvā nīharissāmī”ti gacchantaraṃ",
  "atk-s0517a:2416_8": "paviṭṭho jaṇṇukehi ṭhatvā dārakaṃ khīraṃ pāyantiṃ disvā dārake puttasinehaṃ paṭilabhitvā",
  "atk-s0517a:2416_9": "“putto me laddho”ti ādāya pakkāmi.",
  "atk-s0517a:2417_0": "Kāḷī gantvā seṭṭhinā pucchitā taṃ pavattiṃ ācikkhitvā “gaccha, naṃ puna sahassaṃ",
  "atk-s0517a:2417_1": "datvā ānehī”ti vuttā tathā akāsi. Aya naṃ seṭṭhi āha – “amma, imaṃ ādāya corapapātapabbataṃ",
  "atk-s0517a:2417_2": "abhiruhitvā papāte khipa, pabbatakucchiyaṃ paṭihaññamāno khaṇḍākhaṇḍiko hutvā bhūmiyaṃ",
  "atk-s0517a:2417_3": "patissati, matāmatabhāvañcassa ñatvā āgaccheyyāsī”ti. Sā taṃ tathā netvā pabbatamatthake",
  "atk-s0517a:2417_4": "ṭhatvā khipi. Taṃ kho pana pabbatakucchiṃ nissāya mahāveḷugumbo pabbatānusāreneva",
  "atk-s0517a:2417_5": "vaḍḍhi, tassa matthakaṃ ghanajāto jiñjukagumbo avatthari. Dārako patanto kojave viya",
  "atk-s0517a:2417_6": "tasmiṃ pati. Taṃ divasañca naḷakārajeṭṭhakassa veṇubali patto hoti. So puttena saddhiṃ",
  "atk-s0517a:2417_7": "gantvā taṃ veḷugumbaṃ chindituṃ ārabhi. Tasmiṃ calite dārako saddamakāsi. So dārakasaddo",
  "atk-s0517a:2417_8": "viyāti ekena passena abhiruhitvā taṃ disvā “putto me laddho”ti tuṭṭhacitto ādāya",
  "atk-s0517a:2417_9": "gato. Kāḷī gantvā seṭṭhinā pucchitā taṃ pavattiṃ ācikkhitvā “gaccha, naṃ puna sahassaṃ",
  "atk-s0517a:2417_10": "datvā ānehī”ti vuttā tathā akāsi.",
  "atk-s0517a:2418_0": "Seṭṭhino idañcidañca karontasseva dārako vaḍḍhito. Mahāghosavacanattā cassa ghositoteva",
  "atk-s0517a:2418_1": "nāmaṃ ahosi. So seṭṭhino akkhimhi kaṇṭako viya khāyi, ujukaṃ oloketumpi na visahi.",
  "atk-s0517a:2418_2": "Athassa maraṇūpāyaṃ cintento attano kumbhakārassa santikaṃ gantvā tassa “kadā āvāpaṃ",
  "atk-s0517a:2418_3": "ālimpessasī”ti pucchitvā “sve”ti vutte “tena hi idaṃ sahassaṃ gaṇhitvā mamekaṃ kammaṃ",
  "atk-s0517a:2418_4": "karohī”ti āha. “Kiṃ sāmī”ti? “Eko me avajātaputto atthi, taṃ tava santikaṃ pesissāmi,",
  "atk-s0517a:2418_5": "atha naṃ gabbhaṃ pavesetvā tiṇhāya vāsiyā khaṇḍākhaṇḍikaṃ chinditvā cāṭiyaṃ pakkhipitvā",
  "atk-s0517a:2418_6": "āvāpe paveseyyāsīti. Idaṃ te sahassaṃ saccakārasadisaṃ, uttariṃ pana te kattabbayuttakaṃ",
  "atk-s0517a:2418_7": "pacchā karissāmī”ti. Kumbhakāro “sādhū”ti sampaṭicchi.",
  "atk-s0517a:2419_0": "Seṭṭhi punadivase ghositaṃ pakkositvā “hiyyo mayā kumbhakāro ekaṃ kammaṃ āṇatto,",
  "atk-s0517a:2419_1": "ehi, tvaṃ tāta, tassa santikaṃ gantvā evaṃ vadehi ‘hiyyo kira me pitarā āṇattaṃ kammaṃ",
  "atk-s0517a:2419_2": "nipphādehī”’ti pahiṇi. So “sādhū”ti agamāsi. Taṃ tattha gacchantaṃ itaro seṭṭhino",
  "atk-s0517a:2419_3": "putto dārakehi saddhiṃ guḷakakīḷaṃ kīḷanto disvā pakkositvā “kuhiṃ gacchasī”ti pucchitvā",
  "atk-s0517a:2419_4": "pitu sāsanaṃ gahetvā “kumbhakārassa santika”nti vutte “ahaṃ tattha gamissāmi, ime",
  "atk-s0517a:2419_5": "maṃ dārakā bahulakkhaṃ jiniṃsu, taṃ me paṭijinitvā dehī”ti āha. “Ahaṃ pitu bhāyāmī”ti.",
  "atk-s0517a:2419_6": "“Mā bhāyi, bhātika, ahaṃ taṃ sāsanaṃ harissāmī”ti. “Bahūhi jito yāvāhaṃ āgacchāmi,",
  "atk-s0517a:2419_7": "tāva me lakkhaṃ paṭijināhī”ti. Ghosito kira guḷakakīḷāyaṃ cheko, tena naṃ evaṃ nibandhi.",
  "atk-s0517a:2419_8": "Sopi taṃ “tena hi gantvā kumbhakāraṃ vadehi ‘pitarā kira me hiyyo ekaṃ kammaṃ āṇattaṃ,",
  "atk-s0517a:2419_9": "taṃ nipphādehī”’ti uyyojesi. So tassa santikaṃ gantvā tathā avaca. Atha naṃ kumbhakāro",
  "atk-s0517a:2419_10": "seṭṭhinā vuttaniyāmena māretvā āvāpe khipi. Ghositopi divasabhāgaṃ kīḷitvā sāyanhasamayeva",
  "atk-s0517a:2419_11": "gehaṃ gantvā “kiṃ, tāta, na gatosī”ti vutte attano agatakāraṇañca kaniṭṭhassa gatakāraṇañca",
  "atk-s0517a:2419_12": "ārocesi. Seṭṭhi “dhī dhī”ti mahāviravaṃ viravitvā sakalasarīre pakkuthitalohito viya",
  "atk-s0517a:2419_13": "hutvā “ambho kumbhakāra, mā nāsayi, mā nāsayī”ti bāhā paggayha kandanto tassa santikaṃ",
  "atk-s0517a:2419_14": "agamāsi. Kumbhakāro taṃ tathā āgacchantaṃ disvā “sāmi, mā saddaṃ kari, kammaṃ nipphanna”nti",
  "atk-s0517a:2419_15": "āha. So pabbatena viya mahantena sokena avatthaṭo hutvā anappakaṃ domanassaṃ paṭisaṃvedesi.",
  "atk-s0517a:2420_0": "Evaṃ santepi pana seṭṭhi taṃ ujukaṃ oloketuṃ na sakkoti. “Kinti naṃ māreyya”nti cintento",
  "atk-s0517a:2420_1": "“mama gāmasate āyuttakassa santikaṃ pesetvā mārāpessāmī”ti upāyaṃ disvā “ayaṃ me",
  "atk-s0517a:2420_2": "avajātaputto, imaṃ māretvā vaccakūpe khipatu, evañca kate ahaṃ mātulassa kattabbayuttakaṃ",
  "atk-s0517a:2420_3": "jānissāmī”ti tassa paṇṇaṃ likhitvā “tāta ghosita, amhākaṃ gāmasate āyuttako atthi,",
  "atk-s0517a:2420_4": "imaṃ paṇṇaṃ haritvā tassa dehī”ti vatvā paṇṇaṃ tassa dussante bandhi. So pana akkharasamayaṃ",
  "atk-s0517a:2420_5": "na jānāti. Daharakālato paṭṭhāya hi taṃ mārāpentova seṭṭhi māretuṃ nāsakkhi, kiṃ",
  "atk-s0517a:2420_6": "akkharasamayaṃ sikkhāpessati. So attano maraṇapaṇṇameva dussante bandhitvā nikkhamanto",
  "atk-s0517a:2420_7": "āha – “pātheyyaṃ me, tāta, natthī”ti. “Pātheyyena kammaṃ natthi, antarāmagge asukagāme",
  "atk-s0517a:2420_8": "nāma mama sahāyako seṭṭhi atthi, tassa ghare pātarāsaṃ katvā purato gacchā”ti. So",
  "atk-s0517a:2420_9": "“sādhū”ti pitaraṃ vanditvā nikkhanto taṃ gāmaṃ patvā seṭṭhigharaṃ pucchitvā gantvā",
  "atk-s0517a:2420_10": "seṭṭhijāyaṃ passi. “Kuto āgatosī”ti ca vutte “antonagarato”ti āha. “Kassa puttosī”ti?",
  "atk-s0517a:2420_11": "“Tumhākaṃ sahāyaseṭṭhino, ammā”ti. “Tvaṃsi ghosito nāmā”ti? “Āma, ammā”ti. Tassā",
  "atk-s0517a:2420_12": "saha dassaneneva tasmiṃ puttasineho uppajji. Seṭṭhino panekā dhītā atthi pannarasasoḷasavassuddesikā",
  "atk-s0517a:2420_13": "abhirūpā pāsādikā, taṃ rakkhituṃ ekameva pesanakārikaṃ dāsiṃ datvā sattabhūmikassa",
  "atk-s0517a:2420_14": "pāsādassa uparimatale sirigabbhe vasāpenti. Seṭṭhidhītā tasmiṃ khaṇe taṃ dāsiṃ antarāpaṇaṃ",
  "atk-s0517a:2420_15": "pesesi. Atha naṃ seṭṭhijāyā disvā “kuhiṃ gacchasī”ti pucchitvā “ayyadhītāya pesanenā”ti",
  "atk-s0517a:2420_16": "vutte “ito tāva ehi, tiṭṭhatu pesanaṃ, puttassa me pīṭhakaṃ attharitvā udakaṃ āharitvā",
  "atk-s0517a:2420_17": "pāde dhovitvā telaṃ makkhitvā sayanaṃ attharitvā dehi, pacchā pesanaṃ karissasī”ti",
  "atk-s0517a:2420_18": "āha. Sā tathā akāsi.",
  "atk-s0517a:2421_0": "Atha naṃ cirenāgataṃ seṭṭhidhītā santajjesi. Atha naṃ sā āha – “mā me kujjhi, seṭṭhiputto",
  "atk-s0517a:2421_1": "ghosito āgato, tassa idañcidañca katvā tattha gantvā āgatāmhī”ti. Seṭṭhidhītāya “seṭṭhiputto",
  "atk-s0517a:2421_2": "ghosito”ti nāmaṃ sutvāva pubbasannivāsavasena pemaṃ chaviādīni chinditvā aṭṭhimiñjaṃ",
  "atk-s0517a:2421_3": "āhacca ṭhitaṃ. Atha naṃ pucchi “kuhiṃ so ammā”ti? “Sayane nipanno niddāyatī”ti. “Atthi",
  "atk-s0517a:2421_4": "panassa hatthe kiñcī”ti? “Dussante paṇṇaṃ atthī”ti. Sā “kiṃ paṇṇaṃ nu kho eta”nti",
  "atk-s0517a:2421_5": "tasmiṃ niddāyante mātāpitūnaṃ aññavihitatāya apassantānaṃ otaritvā tassa santikaṃ",
  "atk-s0517a:2421_6": "gantvā taṃ paṇṇaṃ mocetvā ādāya attano gabbhaṃ pavisitvā dvāraṃ pidhāya vātapānaṃ",
  "atk-s0517a:2421_7": "vivaritvā akkharasamaye kusalatāya taṃ paṇṇaṃ vācetvā “aho vata bālo attano maraṇapaṇṇaṃ",
  "atk-s0517a:2421_8": "dussante bandhitvā vicarati, sace mayā na diṭṭhaṃ assa, natthi tassa jīvita”nti.",
  "atk-s0517a:2421_9": "Taṃ paṇṇaṃ phāletvā nāsetvā seṭṭhissa vacanena aparaṃ paṇṇaṃ likhi – “ayaṃ mama putto",
  "atk-s0517a:2421_10": "ghosito nāma, gāmasatato paṇṇākāraṃ āharāpetvā imassa janapadaseṭṭhino dhītarā saddhiṃ",
  "atk-s0517a:2421_11": "maṅgalaṃ katvā attano vasanagāmassa majjhe dvibhūmikaṃ gehaṃ kāretvā pākāraparikkhepena",
  "atk-s0517a:2421_12": "ceva purisaguttīhi ca susaṃvihitārakkhaṃ karotu, mayhaṃ idañcidañca mayā katanti",
  "atk-s0517a:2421_13": "sāsanaṃ pesetu. Evaṃ kate ahaṃ mātulassa kattabbayuttakaṃ jānissāmī”ti likhitvā ca",
  "atk-s0517a:2421_14": "paṇṇaṃ saṅgharitvā dussanteyevassa bandhi.",
  "atk-s0517a:2422_0": "So divasabhāgaṃ niddāyitvā uṭṭhāya bhuñjitvā pakkāmi, punadivase pātova taṃ gāmaṃ",
  "atk-s0517a:2422_1": "gantvā āyuttakaṃ gāmakiccaṃ karontameva passi. So taṃ disvā “kiṃ tātā”ti pucchitvā",
  "atk-s0517a:2422_2": "“pitarā me tumhākaṃ paṇṇaṃ pesita”nti vutte paṇṇaṃ gahetvā vācetvā tuṭṭhamānaso “passatha,",
  "atk-s0517a:2422_3": "bho, mama sāmino mayi sinehaṃ katvā jeṭṭhaputtassa maṅgalaṃ karotū”ti mama santikaṃ",
  "atk-s0517a:2422_4": "pahiṇi. “Sīghaṃ dāruādīni āharathā”ti gahapatike āṇāpetvā gāmamajjhe vuttappakāraṃ",
  "atk-s0517a:2422_5": "gehaṃ kārāpetvā gāmasatato paṇṇākāraṃ āharāpetvā janapadaseṭṭhino dhītaraṃ ānetvā",
  "atk-s0517a:2422_6": "maṅgalaṃ katvā seṭṭhissa sāsanaṃ pahiṇi “idañcidañca mayā kata”nti.",
  "atk-s0517a:2423_0": "Taṃ sutvā seṭṭhino “yaṃ kāremi, taṃ na hoti. Yaṃ na kāremi, taṃ hotī”ti mahantaṃ",
  "atk-s0517a:2423_1": "domanassaṃ uppajji. Puttasokena saddhiṃ so soko ekato hutvā kucchidāhaṃ uppādetvā",
  "atk-s0517a:2423_2": "atisāraṃ janesi. Seṭṭhidhītāpi “sace koci seṭṭhino santikā āgacchati, mama akathetvā",
  "atk-s0517a:2423_3": "seṭṭhiputtassa paṭhamataraṃ mā kathethā”ti āṇāpesi. Seṭṭhipi kho “na dāni duṭṭhaputtaṃ",
  "atk-s0517a:2423_4": "mama sāpateyyassa sāmikaṃ karissāmī”ti cintetvā ekaṃ āyuttakaṃ āha – “mātula, puttaṃ",
  "atk-s0517a:2423_5": "me daṭṭhukāmomhi, ekaṃ pādamūlikaṃ pesetvā ekaṃ paṇṇaṃ likhitvā pesetvā mama puttaṃ",
  "atk-s0517a:2423_6": "pakkosāpehī”ti. So “sādhū”ti paṇṇaṃ datvā ekaṃ purisaṃ pesesi. Seṭṭhidhītā seṭṭhissa",
  "atk-s0517a:2423_7": "balavagilānakāle ghositakumāraṃ ādāya agamāsi. Seṭṭhi kālamakāsi. Rājā pitari kālaṅkate",
  "atk-s0517a:2423_8": "pitarā bhuttabhogaṃ datvā sabbasatena seṭṭhiṭṭhānaṃ adāsi. Ghositaseṭṭhi nāma hutvā",
  "atk-s0517a:2423_9": "mahāsampattiyaṃ ṭhito seṭṭhidhītāya kāḷiyā vacanena ādito paṭṭhāya sattasu ṭhānesu",
  "atk-s0517a:2423_10": "attano maraṇamuttabhāvaṃ ñatvā devasikaṃ satasahassaṃ vissajjetvā dānaṃ paṭṭhapesīti.",
  "atk-s0517a:2423_11": "Evamassa sattasu ṭhānesu arogabhāvo puññavato iddhi. Tattha gahanti gehaṃ vuccati,",
  "atk-s0517a:2423_12": "gahe pati gahapati. Mahāsālakule adhipatissetaṃ nāmaṃ. Kesuci potthakesu ghositānantaraṃ meṇḍako likhito.",
  "atk-s0517a:2424_0": "Pañcannaṃ mahāpuññānaṃ puññavato iddhīti ettha puññiddhi pañcannaṃ mahāpuññānaṃ daṭṭhabbāti",
  "atk-s0517a:2424_1": "attho. Pañca mahāpuññā nāma meṇḍakaseṭṭhi, tassa bhariyā candapadumā, putto dhanañcayaseṭṭhi,",
  "atk-s0517a:2424_2": "suṇisā sumanadevī, doso puṇṇo nāmāti ime pañca janā paccekasambuddhe katādhikārā.",
  "atk-s0517a:2424_3": "Tesu meṇḍakaseṭṭhi aḍḍhaterasāni koṭṭhasatāni sodhāpetvā sīsaṃ nhāto dvāre nisīditvā",
  "atk-s0517a:2424_4": "uddhaṃ ulloketi, ākāsato rattasālidhārā opatitvā sabbakoṭṭhe pūreti. Tassa bhariyā",
  "atk-s0517a:2424_5": "taṇḍulaṃ ekanāḷimattaṃ gahetvā bhattaṃ pacāpetvā ekasmiṃ sūpabyañjanake sūpaṃ kāretvā",
  "atk-s0517a:2424_6": "sabbālaṅkārapaṭimaṇḍitā dvārakoṭṭhake paññattāsane nisīditvā “sabbe bhattena atthikā",
  "atk-s0517a:2424_7": "āgacchantū”ti ghosāpetvā pakkosāpetvā suvaṇṇakaṭacchuṃ ādāya āgatāgatānaṃ upanītabhājanāni",
  "atk-s0517a:2424_8": "pūretvā deti, sakaladivasampi dentiyā kaṭacchunā sakiṃ gahitaṭṭhānamattameva paññāyati.",
  "atk-s0517a:2424_9": "Tassa putto sīsaṃ nhāto sahassatthavikaṃ ādāya “kahāpaṇehi atthikā āgacchantū”ti",
  "atk-s0517a:2424_10": "ghosāpetvā āgatāgatānaṃ gahitabhājanāni pūretvā deti. Thavikāya kahāpaṇasahassameva",
  "atk-s0517a:2424_11": "hoti. Tassa suṇisā sabbālaṅkārapaṭimaṇḍitā catudoṇikaṃ vīhipiṭakaṃ ādāya āsane nisinnā",
  "atk-s0517a:2424_12": "“bījabhattena atthikā āgacchantū”ti ghosāpetvā āgatāgatānaṃ gahitabhājanāni pūretvā",
  "atk-s0517a:2424_13": "deti, piṭakaṃ yathāpūritameva hoti. Tassa dāso sabbālaṅkārapaṭimaṇḍito suvaṇṇayuge",
  "atk-s0517a:2424_14": "suvaṇṇayottehi goṇe yojetvā suvaṇṇapatodayaṭṭhiṃ ādāya goṇānaṃ gandhapañcaṅgulikāni",
  "atk-s0517a:2424_15": "datvā visāṇesu suvaṇṇakosake paṭimuñcitvā khettaṃ gantvā pājeti, ito tisso, ito tisso,",
  "atk-s0517a:2424_16": "majjhe ekāti satta sītāyo bhijjitvā gacchanti. Jambudīpavāsino bhattabījahiraññasuvaṇṇādīsu",
  "atk-s0517a:2424_17": "yathārucitaṃ seṭṭhigehatoyeva gaṇhiṃsu. Anukkamena pana bhaddiyanagaraṃ anuppatte",
  "atk-s0517a:2424_18": "bhagavati bhagavato dhammadesanāya pañca mahāpuññā ca dhanañcayaseṭṭhissa dhītā visākhā",
  "atk-s0517a:2424_19": "ca sotāpattiphalaṃ pāpuṇiṃsu. Ayaṃ pana nesaṃ pañcannaṃ mahāpuññānaṃ puññavato iddhi.",
  "atk-s0517a:2424_20": "Saṅkhepena pana paripākagate puññasambhāre ijjhanakaviseso puññavato iddhi.",
  "atk-s0517a:2425_0": "Vijjāmayiddhiniddese ijjhanākāraṃ gandhārivijjaṃ vā upacārasiddhaṃ patthitasiddhaṃ",
  "atk-s0517a:2425_1": "aññaṃ vā vijjaṃ dhārentīti vijjādharā. Vijjaṃ parijappetvāti yathopacāraṃ vijjaṃ",
  "atk-s0517a:2425_2": "mukhena parivattetvā. Sesaṃ vuttatthamevāti.",
  "atk-s0517a:2426_0": "Sammāpayogiddhiniddese ijjhanākāramattaṃ pucchitvā aññassa visesassa abhāvato “katamā”ti",
  "atk-s0517a:2426_1": "apucchitvā pakāramattameva pucchantena “katha”nti pucchā katā, tatheva “eva”nti nigamanaṃ",
  "atk-s0517a:2426_2": "kataṃ. Ettha ca paṭipattisaṅkhātasseva sammāpayogassa dīpanavasena purimapāḷisadisāva",
  "atk-s0517a:2426_3": "pāḷi āgatā. Aṭṭhakathāyaṃ pana sakaṭabyūhādikaraṇavasena yaṃkiñci saṃvidahanaṃ yaṃkiñci",
  "atk-s0517a:2426_4": "sippakammaṃ yaṃkiñci vejjakammaṃ tiṇṇaṃ vedānaṃ uggahaṇaṃ tiṇṇaṃ piṭakānaṃ uggahaṇaṃ,",
  "atk-s0517a:2426_5": "antamaso kasanavapanādīni upādāya taṃ taṃ kammaṃ katvā nibbattaviseso tattha tattha",
  "atk-s0517a:2426_6": "sammāpayogapaccayā ijjhanaṭṭhena iddhīti āgatāti.",
  "atk-s0517a:2427": "Iddhikathāvaṇṇanā niṭṭhitā.",
  "atk-s0517a:2428": "3. Abhisamayakathā",
  "atk-s0517a:2429": "Abhisamayakathāvaṇṇanā",
  "atk-s0517a:2430": "19.",
  "atk-s0517a:2431_0": "Idāni iddhikathānantaraṃ paramiddhibhūtaṃ abhisamayaṃ dassentena kathitāya abhisamayakathāya",
  "atk-s0517a:2431_1": "apubbatthānuvaṇṇanā. Tattha abhisamayoti saccānaṃ abhimukhena samāgamo, paṭivedhoti",
  "atk-s0517a:2431_2": "attho. Kena abhisametīti kiṃ vuttaṃ hoti? “Evaṃ mahatthiyo kho, bhikkhave, dhammābhisamayo”tiādīsu",
  "atk-s0517a:2431_3": "suttapadesu yo so abhisamayoti vutto, tasmiṃ abhisamaye vattamāne abhisametā puggalo",
  "atk-s0517a:2431_4": "kena dhammena saccāni abhisameti, abhimukho hutvā samāgacchati, paṭivijjhatīti vuttaṃ",
  "atk-s0517a:2431_5": "hotīti. Ayaṃ tāva codakassa pucchā. Cittena abhisametīti cittaṃ vinā abhisamayābhāvato",
  "atk-s0517a:2431_6": "tathā vissajjanaṃ. Hañcītiādi puna codanā. Hañci yadīti attho. “Cittenā”ti vuttattā",
  "atk-s0517a:2431_7": "tena hi aññāṇī abhisametīti āha. Na aññāṇī abhisametīti cittamatteneva abhisamayābhāvato",
  "atk-s0517a:2431_8": "paṭikkhepo. Ñāṇena abhisametīti paṭiññā. Puna hañcītiādi “ñāṇenā”ti vuttattā aññāṇī",
  "atk-s0517a:2431_9": "acittakoti codanā. Na acittako abhisametīti acittakassa abhisamayābhāvato paṭikkhepo.",
  "atk-s0517a:2431_10": "Cittena cātiādi paṭiññā. Puna hañcītiādi sabbacittañāṇasādhāraṇavasena codanā. Sesacodanāvissajjanesupi eseva nayo.",
  "atk-s0517a:2432_0": "Parato pana kammassakatacittena ca ñāṇena cāti kammassakā sattāti evaṃ kammassakatāya",
  "atk-s0517a:2432_1": "pavattacittena ca ñāṇena ca. Saccānulomikacittena ca ñāṇena cāti saccapaṭivedhassa",
  "atk-s0517a:2432_2": "anukūlattā saccānulomikasaṅkhātena vipassanāsampayuttacittena ca vipassanāñāṇena",
  "atk-s0517a:2432_3": "ca. Kathanti yathā abhisamayo hoti, tathā kathetukamyatā pucchā. Uppādādhipateyyanti",
  "atk-s0517a:2432_4": "yasmā cittassa uppāde asati cetasikānaṃ uppādo natthi. Ārammaṇaggahaṇañhi cittaṃ",
  "atk-s0517a:2432_5": "tena saha uppajjamānā cetasikā kathaṃ ārammaṇe aggahite uppajjissanti. Abhidhammepi",
  "atk-s0517a:2432_6": "cittuppādeneva cetasikā vibhattā, tasmā maggañāṇassa uppāde adhipatibhūtaṃ cittanti",
  "atk-s0517a:2432_7": "attho. Ñāṇassāti maggañāṇassa. Hetu paccayo cāti janako ca upatthambhako ca. Taṃsampayuttanti",
  "atk-s0517a:2432_8": "tena ñāṇena sampayuttaṃ. Nirodhagocaranti nibbānārammaṇaṃ. Dassanādhipateyyanti sesānaṃ",
  "atk-s0517a:2432_9": "dassanakiccābhāvā nibbānadassane adhipatibhūtaṃ. Cittassāti maggasampayuttacittassa.",
  "atk-s0517a:2432_10": "Taṃsampayuttanti tena cittena sampayuttaṃ.",
  "atk-s0517a:2433": "20.",
  "atk-s0517a:2434_0": "Yasmā etampi pariyāyaṃ, na kevalaṃ cittañāṇehiyeva abhisamayo, atha kho sabbepi maggasampayuttacittacetasikā",
  "atk-s0517a:2434_1": "dhammā saccābhisamayakiccasādhanavasena abhisamayo nāma honti, tasmā tampi pariyāyaṃ",
  "atk-s0517a:2434_2": "dassetukāmo kiṃ nu ettakoyeva abhisamayoti pucchitvā na hīti taṃ vacanaṃ paṭikkhipitvā",
  "atk-s0517a:2434_3": "lokuttaramaggakkhaṇetiādimāha. Dassanābhisamayoti dassanabhūto abhisamayo. Esa nayo",
  "atk-s0517a:2434_4": "sesesupi. Saccāti saccañāṇāni. Maggañāṇameva nibbānānupassanaṭṭhena vipassanā. Vimokkhoti",
  "atk-s0517a:2434_5": "maggavimokkho. Vijjāti maggañāṇameva. Vimuttīti samucchedavimutti. Nibbānaṃ abhisamīyatīti",
  "atk-s0517a:2434_6": "abhisamayo, sesā abhisamenti etehīti abhisamayā.",
  "atk-s0517a:2435": "21.",
  "atk-s0517a:2436_0": "Puna maggaphalavasena abhisamayaṃ bhinditvā dassetuṃ kiṃ nūtiādimāha. Phalakkhaṇe",
  "atk-s0517a:2436_1": "panettha yasmā samucchedanaṭṭhena khaye ñāṇaṃ na labbhati, tasmā paṭippassaddhaṭṭhena",
  "atk-s0517a:2436_2": "anuppāde ñāṇanti vuttaṃ. Sesaṃ pana yathānurūpaṃ veditabbanti. Idāni yasmā kilesappahāne",
  "atk-s0517a:2436_3": "sati abhisamayo hoti, abhisamaye ca sati kilesappahānaṃ hoti, tasmā codanāpubbaṅgamaṃ",
  "atk-s0517a:2436_4": "kilesappahānaṃ dassetukāmo yvāyantiādimāha. Tattha yvāyanti yo ayaṃ maggaṭṭho ariyapuggalo.",
  "atk-s0517a:2436_5": "Evamādikāni panettha cattāri vacanāni codakassa pucchā. Puna atīte kilese pajahatīti",
  "atk-s0517a:2436_6": "idaṃ codanāya okāsadānatthaṃ vissajjanaṃ. Khīṇanti bhaṅgavasena khīṇaṃ. Niruddhanti",
  "atk-s0517a:2436_7": "santānavasena punappunaṃ anuppattiyā niruddhaṃ. Vigatanti vattamānakkhaṇato apagataṃ.",
  "atk-s0517a:2436_8": "Vigametīti apagamayati. Atthaṅgatanti abhāvaṃ gataṃ. Atthaṅgametīti abhāvaṃ gamayati.",
  "atk-s0517a:2436_9": "Tattha dosaṃ dassetvā na atīte kilese pajahatīti paṭikkhittaṃ. Anāgatacodanāya ajātanti",
  "atk-s0517a:2436_10": "jātiṃ appattaṃ. Anibbattanti sabhāvaṃ appattaṃ. Anuppannanti uppādato pabhuti uddhaṃ",
  "atk-s0517a:2436_11": "na paṭipannaṃ. Apātubhūtanti paccuppannabhāvena cittassa apātubhūtaṃ. Atītānāgate",
  "atk-s0517a:2436_12": "pajahato pahātabbānaṃ natthitāya aphalo vāyāmo āpajjatīti tadubhayampi paṭikkhittaṃ.",
  "atk-s0517a:2436_13": "Ratto rāgaṃ pajahatīti vattamānena rāgena ratto tameva rāgaṃ pajahati. Vattamānakilesesupi",
  "atk-s0517a:2436_14": "eseva nayo. Thāmagatoti thirasabhāvaṃ gato. Kaṇhasukkāti akusalā ca kusalā ca dhammā",
  "atk-s0517a:2436_15": "yuganaddhā samameva vattantīti āpajjatīti attho. Saṃkilesikāti evaṃ saṃkilesānaṃ",
  "atk-s0517a:2436_16": "sampayuttabhāve sati saṃkilese niyuttā maggabhāvanā hotīti āpajjatīti attho. Evaṃ",
  "atk-s0517a:2436_17": "paccuppanne pajahato vāyāmena saddhiṃ pahātabbānaṃ atthitāya saṃkilesikā ca maggabhāvanā",
  "atk-s0517a:2436_18": "hoti, vāyāmo ca aphalo hoti. Na hi paccuppannānaṃ kilesānaṃ cittavippayuttatā nāma atthīti.",
  "atk-s0517a:2437_0": "Na hīti catudhā vuttassa vacanassa paṭikkhepo. Atthīti paṭijānanaṃ. Yathā kathaṃ",
  "atk-s0517a:2437_1": "viyāti atthibhāvassa udāharaṇadassanatthaṃ pucchā. Yathā atthi, taṃ kena pakārena",
  "atk-s0517a:2437_2": "viya atthi, kiṃ viya atthīti attho. Seyyathāpīti yathā nāma. Taruṇarukkhoti phaladāyakabhāvadīpanatthaṃ",
  "atk-s0517a:2437_3": "taruṇaggahaṇaṃ. Ajātaphaloti phaladāyakattepi sati phalaggahaṇato purekālaggahaṇaṃ.",
  "atk-s0517a:2437_4": "Tamenanti taṃ rukkhaṃ. Enanti nipātamattaṃ, taṃ etanti vā attho. Mūlaṃ chindeyyāti",
  "atk-s0517a:2437_5": "mūlato chindeyya. Ajātaphalāti ajātāni phalāni. Evamevanti evaṃ evaṃ. Uppādo pavattaṃ",
  "atk-s0517a:2437_6": "nimittaṃ āyūhanāti catūhipi paccuppannakhandhasantānameva vuttaṃ. Yasmiñhi khandhasantāne",
  "atk-s0517a:2437_7": "yaṃ yaṃ maggañāṇaṃ uppajjati, tena tena maggañāṇena pahātabbānaṃ kilesānaṃ taṃ khandhasantānaṃ",
  "atk-s0517a:2437_8": "abījaṃ hoti, tassa abījabhūtattā tappaccayā te te kilesā anuppannā eva na uppajjanti.",
  "atk-s0517a:2437_9": "Ādīnavaṃ disvāti aniccādito ādīnavaṃ disvā. Anuppādotiādīhi catūhi nibbānameva vuttaṃ.",
  "atk-s0517a:2437_10": "Cittaṃ pakkhandatīti maggasampayuttaṃ cittaṃ pakkhandati. Hetunirodhā dukkhanirodhoti",
  "atk-s0517a:2437_11": "kilesānaṃ bījabhūtassa santānassa anuppādanirodhā anāgatakkhandhabhūtassa dukkhassa",
  "atk-s0517a:2437_12": "hetubhūtānaṃ kilesānaṃ anuppādanirodho hoti. Evaṃ dukkhassa hetubhūtakilesānaṃ anuppādanirodhā",
  "atk-s0517a:2437_13": "dukkhassa anuppādanirodho hoti. Evaṃ kilesappahānayuttisabbhāvato eva atthi maggabhāvanātiādimāha.",
  "atk-s0517a:2437_14": "Aṭṭhakathāyaṃ pana “etena kiṃ dīpitaṃ hoti? Bhūmiladdhānaṃ kilesānaṃ pahānaṃ dīpitaṃ",
  "atk-s0517a:2437_15": "hoti. Bhūmiladdhā pana kiṃ atītā anāgatā, udāhu paccuppannāti? Bhūmiladdhuppannāyeva",
  "atk-s0517a:2437_16": "nāmā”ti vatvā kathitakilesappahānassa vitthārakathā sutamayañāṇakathāya maggasaccaniddesavaṇṇanāyaṃ",
  "atk-s0517a:2437_17": "vuttanayeneva veditabbā, idha pana maggañāṇena pahātabbā kilesāyeva adhippetāti.",
  "atk-s0517a:2438": "Abhisamayakathāvaṇṇanā niṭṭhitā.",
  "atk-s0517a:2439": "4. Vivekakathā",
  "atk-s0517a:2440": "Vivekakathāvaṇṇanā",
  "atk-s0517a:2441_0": "22. Idāni pahānāvasānāya abhisamayakathāya anantaraṃ pahānākāraṃ dassentena kathitāya",
  "atk-s0517a:2441_1": "suttantapubbaṅgamāya vivekakathāya apubbatthānuvaṇṇanā. Tattha suttante tāva ye kecīti",
  "atk-s0517a:2441_2": "anavasesapariyādānaṃ. Balakaraṇīyāti ūrubalena bāhubalena kattabbā. Kammantāti dhāvanalaṅghanakasanavapanādīni",
  "atk-s0517a:2441_3": "kammāni. Karīyantīti balavantehi karīyanti. Sīlaṃ nissāyāti catupārisuddhisīlaṃ nissayaṃ",
  "atk-s0517a:2441_4": "katvā. Bhāvetīti bhinnasīlassa bhāvanābhāvato idha pana lokiyalokuttarā maggabhāvanā",
  "atk-s0517a:2441_5": "adhippetāti. Vivekanissitanti tadaṅgavivekaṃ samucchedavivekaṃ nissaraṇavivekaṃ nissitaṃ.",
  "atk-s0517a:2441_6": "Vivekoti vivittatā. Ayañhi ariyamaggabhāvanānuyutto yogī vipassanākkhaṇe kiccato",
  "atk-s0517a:2441_7": "tadaṅgavivekanissitaṃ, ajjhāsayato nissaraṇavivekanissitaṃ, maggakkhaṇe kiccato samucchedavivekanissitaṃ,",
  "atk-s0517a:2441_8": "ārammaṇato nissaraṇavivekanissitaṃ bhāveti. Esa nayo virāganissitādīsu. Vivekoyeva",
  "atk-s0517a:2441_9": "hi virajjanaṭṭhena virāgo, nirodhaṭṭhena nirodho, vosajjanaṭṭhena vosaggo. Atha vā",
  "atk-s0517a:2441_10": "kilesehi vivittattā viveko, kilesehi virattattā virāgo, kilesānaṃ niruddhattā nirodho,",
  "atk-s0517a:2441_11": "kilesānañca pariccattattā vissaṭṭhattā, nibbānecattassa ca vissaṭṭhattā vosaggo.",
  "atk-s0517a:2441_12": "Vosaggo pana duvidho pariccāgavosaggo ca pakkhandanavosaggo ca. Tattha pariccāgavosaggoti",
  "atk-s0517a:2441_13": "vipassanākkhaṇe tadaṅgavasena, maggakkhaṇe samucchedavasena kilesappahānaṃ. Pakkhandanavosaggoti",
  "atk-s0517a:2441_14": "vipassanākkhaṇe tanninnabhāvena, maggakkhaṇe ārammaṇakaraṇena nibbānapakkhandanaṃ.",
  "atk-s0517a:2441_15": "Tadubhayampi imasmiṃ lokiyalokuttaramissake atthavaṇṇanānaye vaṭṭati. Tathā hi ayaṃ",
  "atk-s0517a:2441_16": "sammādiṭṭhiādīsu ekeko dhammo yathāvuttena pakārena kilese ca pariccajati, nibbānañca",
  "atk-s0517a:2441_17": "pakkhandati. Vosaggapariṇāminti iminā pana sakalena vacanena vosaggatthaṃ pariṇāmitaṃ",
  "atk-s0517a:2441_18": "pariṇataṃ, paripaccitaṃ paripakkañcāti vuttaṃ hoti. Ayampi ariyamaggabhāvanānuyutto",
  "atk-s0517a:2441_19": "bhikkhu yathā sammādiṭṭhiādīsu ekeko dhammo kilesapariccāgavosaggatthañca nibbānapakkhandanavosaggatthañca",
  "atk-s0517a:2441_20": "paripaccati, yathā ca paripakko hoti, tathā naṃ bhāveti.",
  "atk-s0517a:2442_0": "23. Bījagāmabhūtagāmāti ettha mūlabījaṃ khandhabījaṃ aggabījaṃ phaḷubījaṃ bījabījanti",
  "atk-s0517a:2442_1": "pañcavidhaṃ bījaṃ, bījagāmo nāma bījasamūhoti attho. Tadeva pana sampannanīlaṅkurapātubhāvato",
  "atk-s0517a:2442_2": "paṭṭhāya bhūtagāmo nāma, bhūtānaṃ jātānaṃ nibbattamūlanīlaṅkurānaṃ samūhoti attho.",
  "atk-s0517a:2442_3": "Devatāpariggahe sati nīlaṅkurakālato pabhuti hotīti tesaṃ devatāsaṅkhātānaṃ bhūtānaṃ",
  "atk-s0517a:2442_4": "gāmotipi bhūtagāmoti vadanti. Vuddhinti aṅkurādivasena. Viruḷhinti khandhādivasena.",
  "atk-s0517a:2442_5": "Vepullanti pupphādivasena. Dhammesu pana vuddhinti apubbadhammappavattivasena. Viruḷinti",
  "atk-s0517a:2442_6": "sakiccakaraṇasādhanavasena. Vepullanti kiccanipphattivasena vipulabhāvanti attho.",
  "atk-s0517a:2442_7": "Vipulattantipi pāṭho. Atha vā etāni tīṇi padāni sīlasamādhipaññāhipi yojenti.",
  "atk-s0517a:2443": "Maggaṅganiddesavaṇṇanā",
  "atk-s0517a:2444_0": "24. Suttantaniddese sammādiṭṭhiyāti sāmivacanaṃ. Jhānavipassanāmaggaphalanibbānesu",
  "atk-s0517a:2444_1": "lokiyaviratisampayuttacitte ca yathāyogaṃ sampayogato ca ārammaṇato ca vattamānāya",
  "atk-s0517a:2444_2": "sammādiṭṭhiyā sāmaññalakkhaṇato ekībhūtāya sammādiṭṭhiyā. Vikkhambhanavivekoti vikkhambhanavasena",
  "atk-s0517a:2444_3": "dūrīkaraṇavasena viveko. Kesaṃ? Nīvaraṇānaṃ. Tassa paṭhamaṃ jhānaṃ bhāvayatotiādi",
  "atk-s0517a:2444_4": "vikkhambhanavasena paṭhamajjhānameva vuttaṃ. Tasmiṃ vutte sesajjhānānipi vuttāneva",
  "atk-s0517a:2444_5": "honti. Jhānesupi sammādiṭṭhiyā vijjamānattā sammādiṭṭhiyā viveko nāma hoti. Tadaṅgavivekoti",
  "atk-s0517a:2444_6": "tena tena vipassanāñāṇaṅgena viveko. Diṭṭhigatānanti diṭṭhivivekassa dukkarattā padhānattā",
  "atk-s0517a:2444_7": "ca diṭṭhivivekova vutto. Tasmiṃ vutte niccasaññādivivekopi vuttova hoti. Nibbedhabhāgiyaṃ",
  "atk-s0517a:2444_8": "samādhinti vipassanāsampayuttasamādhiṃ. Samucchedavivekoti kilesānaṃ samucchedena",
  "atk-s0517a:2444_9": "viveko. Lokuttaraṃ khayagāmimagganti khayasaṅkhātanibbānagāmilokuttaramaggaṃ. Paṭippassaddhivivekoti",
  "atk-s0517a:2444_10": "kilesānaṃ paṭippassaddhiyā viveko. Nissaraṇavivekoti sabbasaṅkhatanissaraṇabhūto",
  "atk-s0517a:2444_11": "saṅkhāraviveko. Chandajāto hotīti pubbabhāge jātadhammachando hoti. Saddhādhimuttoti",
  "atk-s0517a:2444_12": "pubbabhāgeyeva saddhāya adhimutto hoti. Cittañcassa svādhiṭṭhitanti pubbabhāgeyeva",
  "atk-s0517a:2444_13": "cittañca assa yogissa suadhiṭṭhitaṃ suṭṭhu patiṭṭhitaṃ hoti. Iti chando saddhā cittanti",
  "atk-s0517a:2444_14": "ime tayo dhammā pubbabhāge uppannavivekānaṃ upanissayattā nissayā nāma. Keci pana",
  "atk-s0517a:2444_15": "“cittañcassa svādhiṭṭhitanti samādhi vutto”ti vadanti. Virāgādīsupi eseva nayo.",
  "atk-s0517a:2445_0": "Nirodhavāre pana nirodhasaddato aññaṃ pariyāyavacanaṃ dassentena amatā dhātūti vuttaṃ,",
  "atk-s0517a:2445_1": "sesesu nirodho nibbānanti ubhayatthāpi nibbānameva. Dvādasa nissayāti chandasaddhācittāniyeva",
  "atk-s0517a:2445_2": "vivekādīsu catūsu ekekasmiṃ tayo tayo katvā dvādasa nissayā honti.",
  "atk-s0517a:2446_0": "25. Sammāsaṅkappavāyāmasatisamādhīnampi imināva nayena atthayojanā veditabbā. Sammāvācākammantā",
  "atk-s0517a:2446_1": "jīvānaṃ pana jhānakkhaṇe vipassanākkhaṇe ca abhāvā jhānavipassanānaṃ pubbabhāgaparabhāgavasena",
  "atk-s0517a:2446_2": "vattamānā viratiyo jhānavipassanā sannissitā katvā vuttāti veditabbaṃ. Nīvaraṇānaṃ",
  "atk-s0517a:2446_3": "diṭṭhigatānañca vivekavirāganirodhapaṭinissaggā tathā pavattamānānaṃ viratīnaṃ vivekādayo",
  "atk-s0517a:2446_4": "nāmāti veditabbaṃ. Yathā aṭṭhakanipāte “tato, tvaṃ bhikkhu, imaṃ samādhiṃ savitakkaṃ",
  "atk-s0517a:2446_5": "savicārampi bhāveyyāsi, avitakkavicāramattampi bhāveyyāsi, avitakkaṃ avicārampi bhāveyyāsi,",
  "atk-s0517a:2446_6": "sappītikampi bhāveyyāsi, nippītikampi bhāveyyāsi, sātasahagatampi bhāveyyāsi, upekkhāsahagatampi",
  "atk-s0517a:2446_7": "bhāveyyāsī”ti mettādayo kāyānupassanādayo ca niyakajjhattamūlasamādhivasena catukkapañcakajjhānikā",
  "atk-s0517a:2446_8": "viya vuttā, evamidhāpi pubbabhāgaparabhāgavasena viratiyo vuttāti veditabbaṃ. Byañjanacchāyamattaṃ",
  "atk-s0517a:2446_9": "gahetvā na bhagavā abbhācikkhitabbo. Gambhīrañhi buddhavacanaṃ, ācariye payirupāsitvā",
  "atk-s0517a:2446_10": "adhippāyato gahetabbaṃ.",
  "atk-s0517a:2447": "26-27. Bojjhaṅgabalaindriyavāresupi imināva nayena attho veditabboti.",
  "atk-s0517a:2448": "Vivekakathāvaṇṇanā niṭṭhitā.",
  "atk-s0517a:2449": "5. Cariyākathā",
  "atk-s0517a:2450": "Cariyākathāvaṇṇanā",
  "atk-s0517a:2451_0": "28-29. Idāni vivekakathānantaraṃ paramavivekabhūtassa nissaraṇavivekasaṅkhātassa",
  "atk-s0517a:2451_1": "nibbānassa sacchikaraṇīyassa sacchikiriyopāyadassanatthaṃ, tathā sacchikatanirodhassa",
  "atk-s0517a:2451_2": "lokahitasukhakiriyākaraṇadassanatthañca indriyakathāya niddiṭṭhāpi cariyākathā puna",
  "atk-s0517a:2451_3": "kathitā. Tassā atthavaṇṇanā indriyakathāya kathitāyevāti.",
  "atk-s0517a:2452": "Cariyākathāvaṇṇanā niṭṭhitā.",
  "atk-s0517a:2453": "6. Pāṭihāriyakathā",
  "atk-s0517a:2454": "Pāṭihāriyakathāvaṇṇanā",
  "atk-s0517a:2455_0": "30. Idāni lokatthacariyāpariyosānāya cariyākathāya anantaraṃ lokatthānusāsanapariyosānaṃ",
  "atk-s0517a:2455_1": "pāṭihāriyaṃ dassentena kathitāya suttantapubbaṅgamāya pāṭihāriyakathāya apubbatthānuvaṇṇanā.",
  "atk-s0517a:2455_2": "Tattha suttante tāva pāṭihāriyānīti paccanīkapaṭiharaṇavasena pāṭihāriyāni. Iddhipāṭihāriyanti",
  "atk-s0517a:2455_3": "ijjhanavasena iddhi, paṭiharaṇavasena pāṭihāriyaṃ, iddhiyeva pāṭihāriyaṃ iddhipāṭihāriyaṃ.",
  "atk-s0517a:2455_4": "Itaresu pana ādissanavasena ādesanaṃ, anusāsanavasena anusāsanī. Sesaṃ vuttanayameva.",
  "atk-s0517a:2456_0": "Idhāti imasmiṃ loke. Ekaccoti eko poso. Iddhipāṭihāriyaniddeso heṭṭhā vuttatthoyeva.",
  "atk-s0517a:2456_1": "Nimittena ādisatīti āgatanimittena vā gatanimittena vā ṭhitanimittena vā katheti.",
  "atk-s0517a:2456_2": "Evampi te manoti evampi tava mano somanassito vā domanassito vā kāmavitakkādisampayutto",
  "atk-s0517a:2456_3": "vā. Api-saddo sampiṇḍanattho. Itthampi te manoti somanassitādito ekekavidhepi citte",
  "atk-s0517a:2456_4": "nānappakāraparidīpanaṃ. Itipi te cittanti itipi tava cittaṃ, imañca imañca atthaṃ",
  "atk-s0517a:2456_5": "cintayamānaṃ pavattatīti attho. Bahuṃ cepi ādisatīti cittato aññaṃ vā idañca idañca",
  "atk-s0517a:2456_6": "nāma ahosi bhavati bhavissatīti bahukampi katheti. Tatheva taṃ hoti, no aññathāti",
  "atk-s0517a:2456_7": "taṃ sabbampi yathā yathā kathitaṃ, tatheva hoti, aññathā na hoti.",
  "atk-s0517a:2457_0": "Na heva kho nimittena ādisatīti nimittaṃ jānantopi kevalaṃ nimitteneva na katheti.",
  "atk-s0517a:2457_1": "Apicāti aparapariyāyadassanaṃ. Manussānanti cittaṃ jānanakamanussānaṃ. Amanussānanti",
  "atk-s0517a:2457_2": "sāvitānaṃ vā assāvitānaṃ vā yakkhapisācādīnaṃ. Devatānanti cātumahārājikādīnaṃ. Saddaṃ",
  "atk-s0517a:2457_3": "sutvāti aññassa cittaṃ ñatvā kathentānaṃ saddaṃ suṇitvā. Panāti nipāto puna ārambhe.",
  "atk-s0517a:2457_4": "Vitakkayatoti yaṃ vā taṃ vā vitakkena vitakkentassa. Vicārayatoti vitakkasampayutteneva",
  "atk-s0517a:2457_5": "vicārena vicārentassa. Vitakkavipphārasaddaṃ sutvāti vitakkavegavasena uppannaṃ vippalapantānaṃ",
  "atk-s0517a:2457_6": "suttappamattādīnaṃ kūjanasaddaṃ sutvā. Yaṃ vitakkayato so saddo uppanno, tassa vasena",
  "atk-s0517a:2457_7": "“evampi te mano”tiādīni ādisati.",
  "atk-s0517a:2458_0": "Avitakkaṃ avicāraṃ samādhinti vitakkavicārakkhobhavirahitasantacittassāpi jānanasamatthataṃ",
  "atk-s0517a:2458_1": "dassentena vuttaṃ, sesacittajānane pana vattabbameva natthi. Cetasā ceto paricca",
  "atk-s0517a:2458_2": "pajānātīti cetopariyañāṇalābhī. Bhototi bhavantassa. Manosaṅkhārā paṇihitāti cittasaṅkhārā",
  "atk-s0517a:2458_3": "ṭhapitā. Amukaṃ nāma vitakkaṃ vitakkayissatīti kusalādivitakkaṃ vitakkayissati pavattayissatīti",
  "atk-s0517a:2458_4": "pajānāti. Pajānanto ca āgamanena jānāti, pubbabhāgena jānāti, antosamāpattiyaṃ cittaṃ",
  "atk-s0517a:2458_5": "oloketvā jānāti. Āgamanena jānāti nāma kasiṇaparikammakāleyeva “yenākārenesa kasiṇabhāvanaṃ",
  "atk-s0517a:2458_6": "āraddho paṭhamajjhānaṃ vā dutiyādijjhānaṃ vā aṭṭha samāpattiyo vā uppādessatī”ti",
  "atk-s0517a:2458_7": "jānāti. Pubbabhāgena jānāti nāma paṭhamavipassanāya āraddhāya evaṃ jānāti, “yenākārenesa",
  "atk-s0517a:2458_8": "vipassanaṃ āraddho sotāpattimaggaṃ vā uppādessati…pe… arahattamaggaṃ vā uppādessatī”ti",
  "atk-s0517a:2458_9": "jānāti. Antosamāpattiyaṃ cittaṃ oloketvā jānāti nāma “yenākārena imassa manosaṅkhārā",
  "atk-s0517a:2458_10": "ṭhapitā, imassa nāma cittassa anantarā imaṃ nāma vitakkaṃ vitakkessati, ito vuṭṭhitassa",
  "atk-s0517a:2458_11": "etassa hānabhāgiyo vā samādhi bhavissati, ṭhitibhāgiyo vā visesabhāgiyo vā nibbedhabhāgiyo",
  "atk-s0517a:2458_12": "vā, abhiññāyo vā uppādessatī”ti jānāti. Bahuṃ cepi ādisatīti cetopariyañāṇassa cittacetasikānaṃyeva",
  "atk-s0517a:2458_13": "ārammaṇakaraṇato sarāgādisoḷasapabhedavaseneva bahuṃ cepi katheti, na aññavasenāti",
  "atk-s0517a:2458_14": "veditabbaṃ. Tatheva taṃ hotīti idaṃ ekaṃsena tatheva hoti. Cetopariyañāṇavasena ñātañhi",
  "atk-s0517a:2458_15": "aññathābhāvī nāma natthi.",
  "atk-s0517a:2459_0": "Evaṃ vitakkethāti evaṃ nekkhammavitakkādayo pavattentā vitakketha. Mā evaṃ vitakkayitthāti",
  "atk-s0517a:2459_1": "evaṃ kāmavitakkādayo pavattentā mā vitakkayittha. Evaṃ manasi karothāti evaṃ aniccasaññameva,",
  "atk-s0517a:2459_2": "dukkhasaññādīsu vā aññataraṃ manasi karotha. Mā evaṃ manasākatthāti evaṃ niccantiādinā",
  "atk-s0517a:2459_3": "nayena mā manasi akattha. Idaṃ pajahathāti idaṃ pañcakāmaguṇarāgādiṃ pajahatha. Idaṃ",
  "atk-s0517a:2459_4": "upasampajja viharathāti idaṃ catumaggaphalappabhedaṃ lokuttaradhammameva pāpuṇitvā",
  "atk-s0517a:2459_5": "nipphādetvā viharatha.",
  "atk-s0517a:2460_0": "31. Idāni iddhipāṭihāriye aparaṃ pariyāyaṃ visesena dassento nekkhammaṃ ijjhatīti",
  "atk-s0517a:2460_1": "iddhītiādimāha. Tattha kāmacchandaṃ paṭiharatīti attano paṭipakkhabhūtaṃ kāmacchandaṃ",
  "atk-s0517a:2460_2": "paṭibalaṃ hutvā harati pajahatīti tadeva nekkhammaṃ pāṭihāriyaṃ nāmāti attho. Ye",
  "atk-s0517a:2460_3": "tena nekkhammena samannāgatāti evaṃ kāmacchandapaṭihārakena tena nekkhammena ye puggalā",
  "atk-s0517a:2460_4": "paṭilābhavasena samannāgatā. Visuddhacittāti kāmacchandābhāvato visuddhacittā. Anāvilasaṅkappāti",
  "atk-s0517a:2460_5": "kāmasaṅkappena anālulitanekkhammasaṅkappā. Iti ādesanāpāṭihāriyanti paracittakusalena",
  "atk-s0517a:2460_6": "vā aññena vā sammāsambuddhena vā buddhasāvakehi vā evaṃ ādesanā pāṭihāriyanti attho.",
  "atk-s0517a:2460_7": "Atha vā iti evaṃ ādisanaṃ ādesanāpāṭihāriyanti ādesanasaddo pāṭhasesaṃ katvā payujjitabbo.",
  "atk-s0517a:2460_8": "Evaṃ āsevitabbanti iminā ca pakārena iminā ca pakārena ādito sevitabbaṃ. Sesattayepi",
  "atk-s0517a:2460_9": "eseva nayo. Tadanudhammatā sati upaṭṭhapetabbāti tassa nekkhammassa anukūlabhūtā",
  "atk-s0517a:2460_10": "sati bhusaṃ ṭhapetabbā. Iti anusāsanīpāṭihāriyanti ettha ādesanāpāṭihāriyayojanāya",
  "atk-s0517a:2460_11": "viya yojanā kātabbā. Abyāpādādīsupi eseva nayo. Pāṭho pana jhānādīni saṅkhipitvā",
  "atk-s0517a:2460_12": "ante arahattamaggameva dassetvā likhito. Tattha catūsupi maggesu “evaṃ āsevitabbo”tiādi",
  "atk-s0517a:2460_13": "ekacittakkhaṇikattā maggassa pubbabhāgavasena vuttanti veditabbaṃ. Maggassa hi pubbabhāgabhūtāya",
  "atk-s0517a:2460_14": "lokiyamaggasaṅkhātāya vuṭṭhānagāminiyā vipassanāya magguppādanatthaṃ āsevanādīsu",
  "atk-s0517a:2460_15": "katesu tāya uppanno maggopi āsevito bhāvito bahulīkato nāma hotīti veditabbaṃ. Sabbatthikavādācariyā",
  "atk-s0517a:2460_16": "pana “ekekamaggo soḷasakkhaṇiko”ti vadanti. Tadanudhammatāsatiupaṭṭhāpanaṃ pana pubbabhāge yujjatiyevāti.",
  "atk-s0517a:2461_0": "32. Puna nekkhammaṃ ijjhatīti iddhītiādīni “iddhipāṭihāriya”ntipadassa kammadhārayasamāsattadīpanatthaṃ",
  "atk-s0517a:2461_1": "vuttāni. Suttante vuttesu tīsu iddhipāṭihāriyasseva samāsatte vutte sesānaṃ dvinnampi",
  "atk-s0517a:2461_2": "vuttova hotīti imasmiṃ pariyāye mūlabhūtassa iddhipāṭihāriyasseva samāsattho vuttoti veditabbanti.",
  "atk-s0517a:2462": "Pāṭihāriyakathāvaṇṇanā niṭṭhitā.",
  "atk-s0517a:2463": "7. Samasīsakathā",
  "atk-s0517a:2464": "Samasīsakathāvaṇṇanā",
  "atk-s0517a:2465_0": "33. Idāni pāṭihāriyakathānantaraṃ ādipāṭihāriyabhūtassa iddhipāṭihāriyasaṅgahitassa",
  "atk-s0517a:2465_1": "samasīsibhāvassa iddhipāṭihāriyabhāvadīpanatthaṃ ñāṇakathāya niddiṭṭhāpi samasīsakathā",
  "atk-s0517a:2465_2": "iddhipāṭihāriyasambandhena puna kathitā. Tassā atthavaṇṇanā tattha kathitāyevāti.",
  "atk-s0517a:2466": "Samasīsakathāvaṇṇanā niṭṭhitā.",
  "atk-s0517a:2467": "8. Satipaṭṭhānakathā",
  "atk-s0517a:2468": "Satipaṭṭhānakathāvaṇṇanā",
  "atk-s0517a:2469_0": "34. Idāni samasīsakathānantaraṃ attanā vuttassa iddhipāṭihāriyassa sādhake satta",
  "atk-s0517a:2469_1": "anupassanāvisese dassentena kathitāya suttantapubbaṅgamāya satipaṭṭhānakathāya apubbatthānuvaṇṇanā.",
  "atk-s0517a:2469_2": "Tattha suttante tāva cattāroti gaṇanaparicchedo, tena na tato heṭṭhā, na uddhanti",
  "atk-s0517a:2469_3": "satipaṭṭhānaparicchedaṃ dīpeti. Imeti niddisitabbanidassanaṃ. Bhikkhaveti dhammapaṭiggāhakapuggalālapanaṃ.",
  "atk-s0517a:2469_4": "Satipaṭṭhānāti tayo satipaṭṭhānā satigocaropi, tidhā paṭipannesu sāvakesu satthuno",
  "atk-s0517a:2469_5": "paṭighānunayavītivattatāpi, satipi. “Catunnaṃ, bhikkhave, satipaṭṭhānānaṃ samudayañca",
  "atk-s0517a:2469_6": "atthaṅgamañca desessāmī”tiādīsu hi satigocaro “satipaṭṭhāna”nti vutto. Tassattho",
  "atk-s0517a:2469_7": "– patiṭṭhāti tasminti paṭṭhānaṃ. Kā patiṭṭhāti? Sati. Satiyā paṭṭhānaṃ satipaṭṭhānanti.",
  "atk-s0517a:2470_0": "“Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī”ti",
  "atk-s0517a:2470_1": "ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti",
  "atk-s0517a:2470_2": "vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabbatoti?",
  "atk-s0517a:2470_3": "Satiyā. Satiyā paṭṭhānaṃ satipaṭṭhānanti. “Cattāro satipaṭṭhānā bhāvitā bahulīkatā",
  "atk-s0517a:2470_4": "satta bojjhaṅge paripūrentī”tiādīsu pana satiyeva “satipaṭṭhāna”nti vuttā. Tassattho",
  "atk-s0517a:2470_5": "– patiṭṭhātīti paṭṭhānaṃ, upaṭṭhāti okkanditvā pakkhanditvā vattatīti attho. Satiyeva",
  "atk-s0517a:2470_6": "paṭṭhānaṃ satipaṭṭhānaṃ. Atha vā saraṇaṭṭhena sati, upaṭṭhānaṭṭhena upaṭṭhānaṃ. Iti",
  "atk-s0517a:2470_7": "sati ca sā upaṭṭhānañcātipi satipaṭṭhānaṃ. Idamidha adhippetaṃ. Yadi evaṃ kasmā satipaṭṭhānāti",
  "atk-s0517a:2470_8": "bahuvacanaṃ katanti? Satibahuttā. Ārammaṇabhedena hi bahukā tā satiyoti.",
  "atk-s0517a:2471_0": "Katame cattāroti kathetukamyatāpucchā. Idhāti imasmiṃ sāsane. Bhikkhūti saṃsāre bhayaṃ",
  "atk-s0517a:2471_1": "ikkhatīti bhikkhu. Sesapadānaṃ atthavaṇṇanā panettha sutamayañāṇakathāya maggasaccaniddesavaṇṇanāyaṃ vuttāyevāti.",
  "atk-s0517a:2472_0": "Kasmā pana bhagavatā cattārova satipaṭṭhānā vuttā anūnā anadhikāti? Veneyyahitattā.",
  "atk-s0517a:2472_1": "Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā",
  "atk-s0517a:2472_2": "dvedhā pavattesu mandassa taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "atk-s0517a:2472_3": "tikkhassa sukhumaṃ vedanānupassanāsatipaṭṭhānaṃ. Diṭṭhicaritassāpi mandassa nātippabhedagataṃ",
  "atk-s0517a:2472_4": "cittānupassanāsatipaṭṭhānaṃ visuddhimaggo, tikkhassa atippabhedagataṃ dhammānupassanāsatipaṭṭhānaṃ.",
  "atk-s0517a:2472_5": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ",
  "atk-s0517a:2472_6": "visuddhimaggo, tikkhassa oḷārikārammaṇe asaṇṭhahanato dutiyaṃ. Vipassanāyānikassapi",
  "atk-s0517a:2472_7": "mandassa nātippabhedagatārammaṇaṃ tatiyaṃ, tikkhassa atippabhedagatārammaṇaṃ catutthaṃ.",
  "atk-s0517a:2472_8": "Iti cattārova vuttā anūnā anadhikāti.",
  "atk-s0517a:2473_0": "Subhasukhaniccaattavipallāsappahānatthaṃ vā. Kāyo hi asubho, tattha ca subhavipallāsavipallatthā",
  "atk-s0517a:2473_1": "sattā. Tesaṃ tattha asubhabhāvadassanena tassa vipallāsassa pahānatthaṃ paṭhamaṃ",
  "atk-s0517a:2473_2": "satipaṭṭhānaṃ vuttaṃ. Sukhaṃ niccaṃ attāti gahitesupi ca vedanādīsu vedanā dukkhā,",
  "atk-s0517a:2473_3": "cittaṃ aniccaṃ, dhammā anattā, tesu ca sukhaniccaattavipallāsavipallatthā sattā.",
  "atk-s0517a:2473_4": "Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti",
  "atk-s0517a:2473_5": "evaṃ subhasukhaniccaattavipallāsappahānatthaṃ vā cattārova vuttā. Na kevalañca vipallāsappahānatthameva,",
  "atk-s0517a:2473_6": "caturoghayogāsavaganthaupādānaagatippahānatthampi catubbidhāhārapariññatthampi cattārova vuttāti veditabbaṃ.",
  "atk-s0517a:2474_0": "35. (Ka) suttantaniddese pathavīkāyanti imasmiṃ rūpakāye pathavīdhātu. Sakalasarīre",
  "atk-s0517a:2474_1": "pana pathavīdhātūnaṃ bahukattā sabbapathavīdhātusaṅgahatthaṃ samūhatthena kāyaggahaṇaṃ",
  "atk-s0517a:2474_2": "kataṃ. Āpokāyādīsupi eseva nayo. Kesakāyādīnampi bahukattā kesakāyādigahaṇaṃ kataṃ.",
  "atk-s0517a:2474_3": "Vakkādīni pana paricchinnattā kāyaggahaṇaṃ nārahantīti tesaṃ gahaṇaṃ na katanti veditabbaṃ.",
  "atk-s0517a:2475_0": "(Kha) sukhaṃ vedanantiādīsu sukhaṃ vedananti kāyikaṃ vā cetasikaṃ vā sukhaṃ vedanaṃ.",
  "atk-s0517a:2475_1": "Tathā dukkhaṃ vedanaṃ. Adukkhamasukhaṃ vedananti pana cetasikameva upekkhāvedanaṃ.",
  "atk-s0517a:2475_2": "Sāmisaṃ sukhaṃ vedananti cha gehasitasomanassavedanā. Nirāmisaṃ sukhaṃ vedananti",
  "atk-s0517a:2475_3": "cha nekkhammasitasomanassavedanā. Sāmisaṃ dukkhaṃ vedananti cha gehasitadomanassavedanā.",
  "atk-s0517a:2475_4": "Nirāmisaṃ dukkhaṃ vedananti cha nekkhammasitadomanassavedanā. Sāmisaṃ adukkhamasukhaṃ",
  "atk-s0517a:2475_5": "vedananti cha gehasitaupekkhāvedanā. Nirāmisaṃ adukkhamasukhaṃ vedananti cha nekkhammasitaupekkhāvedanā.",
  "atk-s0517a:2476": "(Ga) sarāgaṃ cittantiādīni ñāṇakathāyaṃ vuttatthāni.",
  "atk-s0517a:2477_0": "(Gha) tadavasese dhammeti tehi kāyavedanācittehi avasese tebhūmakadhamme. Sabbattha",
  "atk-s0517a:2477_1": "tena ñāṇenāti tena sattavidhena anupassanāñāṇena. Yāni panettha antarantarā avuttatthāni,",
  "atk-s0517a:2477_2": "tāni heṭṭhā tattha tattha vuttatthānevāti.",
  "atk-s0517a:2478": "Satipaṭṭhānakathāvaṇṇanā niṭṭhitā.",
  "atk-s0517a:2479": "9. Vipassanākathā",
  "atk-s0517a:2480": "Vipassanākathāvaṇṇanā",
  "atk-s0517a:2481_0": "36. Idāni vipassanāpaṭisaṃyuttāya satipaṭṭhānakathāya anantaraṃ vipassanāpabhedaṃ",
  "atk-s0517a:2481_1": "dassentena kathitāya suttantapubbaṅgamāya vipassanākathāya apubbatthānuvaṇṇanā. Tattha",
  "atk-s0517a:2481_2": "suttante tāva soiti sabbanāmattā yo vā so vā sabbopi saṅgahito hoti. Vatāti ekaṃsatthe",
  "atk-s0517a:2481_3": "nipāto. Kañci saṅkhāranti appamattakampi saṅkhāraṃ. Anulomikāya khantiyāti ettha",
  "atk-s0517a:2481_4": "vipassanāñāṇameva lokuttaramaggaṃ anulometīti anulomikaṃ, tadeva khantimapekkhitvā",
  "atk-s0517a:2481_5": "anulomikā. Sabbasaṅkhārā tassa aniccato dukkhato anattato khamanti ruccantīti khanti.",
  "atk-s0517a:2481_6": "Sā mudukā majjhimā tikkhāti tividhā. Kalāpasammasanādikā udayabbayañāṇapariyosānā",
  "atk-s0517a:2481_7": "mudukānulomikā khanti. Bhaṅgānupassanādikā saṅkhārupekkhāñāṇapariyosānā majjhimānulomikā",
  "atk-s0517a:2481_8": "khanti. Anulomañāṇaṃ tikkhānulomikā khanti. Samannāgatoti upeto. Netaṃ ṭhānaṃ vijjatīti",
  "atk-s0517a:2481_9": "yathāvuttaṃ etaṃ ṭhānaṃ etaṃ kāraṇaṃ na vijjati. Sammattaniyāmanti ettha “hitasukhāvaho",
  "atk-s0517a:2481_10": "me bhavissatī”ti evaṃ āsīsato tatheva sambhavato asubhādīsu ca asubhantiādiaviparītappavattisabbhāvato",
  "atk-s0517a:2481_11": "ca sammā sabhāvoti sammatto, anantaraphaladānāya arahattuppattiyā ca niyāmabhūtattā",
  "atk-s0517a:2481_12": "niyāmo, nicchayoti attho. Sammatto ca so niyāmo cāti sammattaniyāmo. Ko so? Lokuttaramaggo,",
  "atk-s0517a:2481_13": "visesato pana sotāpattimaggo. Tena hi magganiyāmena niyatattā “niyato sambodhiparāyaṇo”ti",
  "atk-s0517a:2481_14": "vuttaṃ. Taṃ sammattaniyāmaṃ okkamissati pavisissatīti etaṃ aṭṭhānanti attho. Gotrabhuno",
  "atk-s0517a:2481_15": "pana maggassa āvajjanaṭṭhāniyattā taṃ anādiyitvā anulomikakhantiyā anantaraṃ sammattaniyāmokkamanaṃ",
  "atk-s0517a:2481_16": "vuttanti veditabbaṃ. Atha vā aṭṭhārasasu mahāvipassanāsu gotrabhu vivaṭṭanānupassanā",
  "atk-s0517a:2481_17": "hotīti anulomikakhantiyā eva saṅgahitā hoti. Catūsupi suttantesu imināva nayena attho",
  "atk-s0517a:2481_18": "veditabbo. Etehi anulomikakhantisammattaniyāmacatuariyaphalavasena ca cha dhammāti",
  "atk-s0517a:2481_19": "chakkanipāte cattāro suttantā vuttā. Kaṇhapakkhasukkapakkhadvayavasena hi cattāro suttantāva hontīti.",
  "atk-s0517a:2482_0": "37. Katihākārehītiādike pucchāpubbaṅgame suttantaniddese pañcakkhandhe aniccatotiādīsu",
  "atk-s0517a:2482_1": "nāmarūpañca nāmarūpassa paccaye ca pariggahetvā kalāpasammasanavasena āraddhavipassako",
  "atk-s0517a:2482_2": "yogāvacaro pañcasu khandhesu ekekaṃ khandhaṃ aniccantikatāya ādiantavatāya ca aniccato",
  "atk-s0517a:2482_3": "passati. Uppādavayapaṭipīḷanatāya dukkhavatthutāya ca dukkhato. Paccayayāpanīyatāya",
  "atk-s0517a:2482_4": "rogamūlatāya ca rogato. Dukkhatāsūlayogitāya kilesāsucipaggharaṇatāya uppādajarābhaṅgehi",
  "atk-s0517a:2482_5": "uddhumātaparipakkapabhinnatāya ca gaṇḍato. Pīḷājanakatāya antotudanatāya dunnīharaṇīyatāya",
  "atk-s0517a:2482_6": "ca sallato. Vigarahaṇīyatāya avaḍḍhiāvahanatāya aghavatthutāya ca aghato. Aseribhāvajanakatāya",
  "atk-s0517a:2482_7": "ābādhapadaṭṭhānatāya ca ābādhato. Avasatāya avidheyyatāya ca parato. Byādhijarāmaraṇehi",
  "atk-s0517a:2482_8": "lujjanapalujjanatāya palokato. Anekabyasanāvahanatāya ītito. Aviditānaṃyeva vipulānaṃ",
  "atk-s0517a:2482_9": "anatthānaṃ āvahanato sabbūpaddavavatthutāya ca upaddavato. Sabbabhayānaṃ ākaratāya",
  "atk-s0517a:2482_10": "ca dukkhavūpasamasaṅkhātassa paramassāsassa paṭipakkhabhūtatāya ca bhayato. Anekehi",
  "atk-s0517a:2482_11": "anatthehi anubaddhatāya dosūpasaṭṭhatāya upasaggo viya anadhivāsanārahatāya ca upasaggato.",
  "atk-s0517a:2482_12": "Byādhijarāmaraṇehi ceva lobhādīhi ca lokadhammehi pacalitatāya calato. Upakkamena",
  "atk-s0517a:2482_13": "ceva sarasena ca pabhaṅgupagamanasīlatāya pabhaṅguto. Sabbāvatthanipātitāya thirabhāvassa",
  "atk-s0517a:2482_14": "ca abhāvatāya addhuvato. Atāyanatāya ceva alabbhaneyyakhematāya ca atāṇato. Allīyituṃ",
  "atk-s0517a:2482_15": "anarahatāya allīnānampi ca leṇakiccākāritāya aleṇato. Nissitānaṃ bhayasārakattābhāvena",
  "atk-s0517a:2482_16": "asaraṇato. Yathāparikappitehi dhuvasubhasukhattabhāvehi rittatāya rittato. Rittatāyeva",
  "atk-s0517a:2482_17": "tucchato, appakattā vā. Appakampi hi loke tucchanti vuccati. Sāminivāsivedakakārakādhiṭṭhāyakavirahitatāya",
  "atk-s0517a:2482_18": "suññato. Sayañca asāmikabhāvāditāya anattato. Pavattidukkhatāya dukkhassa ca ādīnavatāya",
  "atk-s0517a:2482_19": "ādīnavato. Atha vā ādīnaṃ vāti gacchati pavattatīti ādīnavo. Kapaṇamanussassetaṃ",
  "atk-s0517a:2482_20": "adhivacanaṃ, khandhāpi ca kapaṇāyevāti ādīnavasadisatāya ādīnavato. Jarāya ceva maraṇena",
  "atk-s0517a:2482_21": "cāti dvedhā pariṇāmapakatitāya vipariṇāmadhammato. Dubbalatāya pheggu viya sukhabhañjanīyatāya",
  "atk-s0517a:2482_22": "ca asārakato. Aghahetutāya aghamūlato. Mittamukhasapatto viya vissāsaghātitāya vadhakato.",
  "atk-s0517a:2482_23": "Vigatabhavatāya vibhavasambhūtatāya ca vibhavato. Āsavapadaṭṭhānatāya sāsavato. Hetupaccayehi",
  "atk-s0517a:2482_24": "abhisaṅkhatatāya saṅkhatato. Maccumārakilesamārānaṃ āmisabhūtatāya mārāmisato. Jātijarābyādhimaraṇapakatitāya",
  "atk-s0517a:2482_25": "jātijarābyādhimaraṇadhammato. Sokaparidevaupāyāsahetutāya sokaparidevaupāyāsadhammato.",
  "atk-s0517a:2482_26": "Taṇhādiṭṭhiduccaritasaṃkilesānaṃ visayadhammatāya saṃkilesikadhammato passati. Sabbesu",
  "atk-s0517a:2482_27": "ca imesu “passatī”ti pāṭhaseso daṭṭhabbo.",
  "atk-s0517a:2483_0": "38. Pañcakkhandheti samūhato vuttepi ekekakhandhavasena atthavaṇṇanā kalāpasammasanañāṇaniddese",
  "atk-s0517a:2483_1": "visuṃ visuṃ āgatattā pariyosāne ca visuṃ visuṃ khandhānaṃ vasena anupassanānaṃ gaṇitattā",
  "atk-s0517a:2483_2": "samūhe pavattavacanānaṃ avayavepi pavattisambhavato ca katāti veditabbā, visuṃ visuṃ",
  "atk-s0517a:2483_3": "pavattasammasanānaṃ ekato saṅkhipitvā vacanavasena vā “pañcakkhandhe”ti vuttanti",
  "atk-s0517a:2483_4": "veditabbaṃ. “Ekappahārena pañcahi khandhehi vuṭṭhātī”ti aṭṭhakathāvacanasabbhāvato",
  "atk-s0517a:2483_5": "vā pañcannaṃ khandhānaṃ ekato sammasanaṃ vā yujjatiyevāti. Pañcannaṃ khandhānaṃ nirodho",
  "atk-s0517a:2483_6": "niccaṃ nibbānanti passantotiādīnavañāṇaniddese vuttanayena vipassanākāle santipadañāṇavasena",
  "atk-s0517a:2483_7": "niccaṃ nibbānanti passanto. Sammattaniyāmaṃ okkamatīti maggakkhaṇe okkamati, phalakkhaṇe",
  "atk-s0517a:2483_8": "pana okkanto nāma hoti. Eseva nayo sabbesupi niyāmokkamanapariyāyesu. Ārogyanti ārogyabhūtaṃ.",
  "atk-s0517a:2483_9": "Visallanti sallavirahitaṃ. Eseva nayo īdisesu. Anābādhanti ābādhavirahitaṃ, ābādhapaṭipakkhabhūtaṃ",
  "atk-s0517a:2483_10": "vā. Esa nayo īdisesu. Aparappaccayanti aññapaccayavirahitaṃ. Upassaggatoti ca anupassagganti",
  "atk-s0517a:2483_11": "ca keci saṃyogaṃ katvā paṭhanti. Paramasuññanti sabbasaṅkhārasuññattā uttamattā ca",
  "atk-s0517a:2483_12": "paramasuññaṃ. Paramatthanti saṅkhatāsaṅkhatānaṃ aggabhūtattā uttamatthaṃ. Liṅgavipallāsavasena",
  "atk-s0517a:2483_13": "napuṃsakavacanaṃ. Nibbānassa ca suññattā anattattā ca imasmiṃ dvaye paṭilomapariyāyo",
  "atk-s0517a:2483_14": "na vutto. Anāsavanti āsavavirahitaṃ. Nirāmisanti āmisavirahitaṃ. Ajātanti jātivirahitattā",
  "atk-s0517a:2483_15": "anuppannaṃ. Amatanti bhaṅgābhāvato maraṇavirahitaṃ. Maraṇampi hi napuṃsakabhāvavacanavasena “mata”nti vuccati.",
  "atk-s0517a:2484_0": "39. Evamimāya paṭipāṭiyā vuttāsu ākārabhedabhinnāsu cattālīsāya anupassanāsu sabhāvasaṅgahavasena",
  "atk-s0517a:2484_1": "tīsuyeva anupassanāsu ekasaṅgahaṃ karonto aniccatoti aniccānupassanātiādimāha. Tāsu",
  "atk-s0517a:2484_2": "yathānurūpaṃ aniccadukkhānattatte yojanā kātabbā. Avasāne panetā visuṃ visuṃ gaṇanavasena",
  "atk-s0517a:2484_3": "dassitā. Gaṇanāsu ca gaṇanapaṭipāṭivasena paṭhamaṃ anattānupassanā gaṇitā. Tattha",
  "atk-s0517a:2484_4": "pañcavīsatīti “parato rittato tucchato suññato anattato”ti ekekasmiṃ khandhe pañca",
  "atk-s0517a:2484_5": "pañca katvā pañcasu khandhesu pañcavīsati anattānupassanā. Paññāsāti “aniccato palokato",
  "atk-s0517a:2484_6": "calato pabhaṅguto addhuvato vipariṇāmadhammato asārakato vibhavato saṅkhatato maraṇadhammato”ti",
  "atk-s0517a:2484_7": "ekekasmiṃ khandhe dasa dasa katvā pañcasu khandhesu paññāsaṃ aniccānupassanā. Sataṃ",
  "atk-s0517a:2484_8": "pañcavīsati cevāti sesā “dukkhato rogato”tiādayo ekekasmiṃ khandhe pañcavīsati pañcavīsati",
  "atk-s0517a:2484_9": "katvā pañcasu khandhesu pañcavīsatisataṃ dukkhānupassanā. Yāni dukkhe pavuccareti",
  "atk-s0517a:2484_10": "yā anupassanā dukkhe khandhapañcake gaṇanavasena pavuccanti, tā sataṃ pañcavīsati",
  "atk-s0517a:2484_11": "cevāti sambandho veditabbo. “Yānī”ti cettha liṅgavipallāso daṭṭhabboti.",
  "atk-s0517a:2485": "Vipassanākathāvaṇṇanā niṭṭhitā.",
  "atk-s0517a:2486": "10. Mātikākathā",
  "atk-s0517a:2487": "Mātikākathāvaṇṇanā",
  "atk-s0517a:2488_0": "40. Idāni mahāthero vipassanākathānantaraṃ sakale paṭisambhidāmagge niddiṭṭhe samathavipassanāmagganibbānadhamme",
  "atk-s0517a:2488_1": "ākāranānattavasena nānāpariyāyehi thometukāmo nicchātotiādīni ekūnavīsati mātikāpadāni",
  "atk-s0517a:2488_2": "uddisitvā tesaṃ niddesavasena mātikākathaṃ nāma kathesi. Tassā ayaṃ apubbatthānuvaṇṇanā.",
  "atk-s0517a:2488_3": "Mātikāya tāva nicchātoti amilāto. Sabbepi hi kilesā pīḷāyogato milātā, rāgopi tāva",
  "atk-s0517a:2488_4": "nirantarappavatto sarīraṃ dahati, kiṃ panaññe kilesā. “Tayome, bhikkhave, aggī rāgaggi",
  "atk-s0517a:2488_5": "dosaggi mohaggī”ti pana kilesanāyakā tayo eva kilesā vuttā, taṃsampayuttāpi pana",
  "atk-s0517a:2488_6": "dahantiyeva. Evaṃ chātakilesābhāvato nicchāto. Ko so? Vimokkhasambandhena vimokkhoti",
  "atk-s0517a:2488_7": "daṭṭhabbo. Muccatīti mokkho. Vimuccatīti vimokkhoti attho. Idamekaṃ mātikāpadaṃ.",
  "atk-s0517a:2488_8": "Vijjāvimuttīti vijjāyeva vimutti. Idamekaṃ mātikāpadaṃ. Jhānavimokkhoti jhānameva",
  "atk-s0517a:2488_9": "vimokkho. Idamekaṃ mātikāpadaṃ. Sesāni ekekānevāti evaṃ ekūnavīsati mātikāpadāni.",
  "atk-s0517a:2489_0": "41. Nekkhammena kāmacchandato nicchātoti nekkhammena kāmacchandato apetattā kāmacchandato",
  "atk-s0517a:2489_1": "nikkileso yogī. Tena paṭiladdhaṃ nekkhammampi nicchāto nikkileso vimokkho. Evaṃ sesesupi.",
  "atk-s0517a:2489_2": "Nekkhammena kāmacchandato muccatīti vimokkhoti nekkhammena kāmacchandato yogī muccatīti",
  "atk-s0517a:2489_3": "taṃ nekkhammaṃ vimokkhoti attho. Evaṃ sesesupi. Vijjatīti vijjāti sabhāvato vijjati",
  "atk-s0517a:2489_4": "atthi upalabbhatīti vijjā nāmāti attho. Atha vā sabhāvajānanatthaṃ paṭipannehi yogīhi",
  "atk-s0517a:2489_5": "sabhāvaṃ vedīyati jānīyatīti vijjā nāmāti attho. Atha vā visesalābhatthaṃ paṭipannehi",
  "atk-s0517a:2489_6": "yogīhi vedīyati paṭilābhīyatīti vijjā nāmāti attho. Atha vā attanā vinditabbaṃ bhūmiṃ",
  "atk-s0517a:2489_7": "vindati labhatīti vijjā nāmāti attho. Atha vā sabhāvadassanahetuttā sabhāvaṃ viditaṃ",
  "atk-s0517a:2489_8": "karotīti vijjā nāmāti attho. Vijjanto muccati, muccanto vijjatīti yathāvutto dhammo",
  "atk-s0517a:2489_9": "yathāvuttenatthena vijjamāno yathāvuttato muccati, yathāvuttato muccamāno yathāvuttenatthena",
  "atk-s0517a:2489_10": "vijjatīti vijjāvimutti nāmāti attho.",
  "atk-s0517a:2490_0": "Kāmacchandaṃ saṃvaraṭṭhenāti kāmacchandanivāraṇaṭṭhena taṃ nekkhammaṃ sīlavisuddhi",
  "atk-s0517a:2490_1": "nāmāti attho. Taṃyeva avikkhepahetuttā avikkhepaṭṭhena cittavisuddhi. Dassanahetuttā",
  "atk-s0517a:2490_2": "dassanaṭṭhena diṭṭhivisuddhi. Sesesupi eseva nayo. Paṭippassambhetīti nekkhammādinā",
  "atk-s0517a:2490_3": "kāmacchandādikaṃ yogāvacaro paṭippassambhetīti nekkhammādiko dhammo passaddhi nāmāti",
  "atk-s0517a:2490_4": "attho. Pahīnattāti tena tena pahānena pahīnattā. Ñātaṭṭhena ñāṇanti jhānapaccavekkhaṇāvasena",
  "atk-s0517a:2490_5": "vipassanāvasena maggapaccavekkhaṇāvasena ñātaṭṭhena nekkhammādikaṃ ñāṇaṃ nāmāti attho.",
  "atk-s0517a:2490_6": "Diṭṭhattā dassananti etthāpi eseva nayo. Visujjhatīti yogī, nekkhammādikā visuddhi.",
  "atk-s0517a:2491_0": "Nekkhammaniddese nekkhammaṃ alobhattā kāmarāgato nissaṭanti nissaraṇaṃ. Tato nikkhantanti",
  "atk-s0517a:2491_1": "nekkhammaṃ. “Rūpānametaṃ nissaraṇaṃ yadidaṃ nekkhamma”nti vuccamāne āruppavisesassa",
  "atk-s0517a:2491_2": "adissanato visesassa dassanatthaṃ aññattha vuttapāṭhakkameneva yadidaṃ āruppanti",
  "atk-s0517a:2491_3": "vuttaṃ. Tañca āruppaṃ rūpato nikkhantattā nekkhammaṃ nāmāti adhikāravaseneva vuttaṃ",
  "atk-s0517a:2491_4": "hoti. Bhūtanti uppādasamāyogadīpanaṃ. Saṅkhatanti paccayabalavisesadassanaṃ. Paṭiccasamuppannanti",
  "atk-s0517a:2491_5": "paccayasamāyogepi paccayānaṃ abyāpārabhāvadassanaṃ. Nirodho tassa nekkhammanti nibbānaṃ",
  "atk-s0517a:2491_6": "tato saṅkhatato nikkhantattā tassa saṅkhatassa nekkhammaṃ nāma. Āruppassa ca nirodhassa",
  "atk-s0517a:2491_7": "ca gahaṇaṃ aññattha pāṭhe vuttakkameneva kataṃ. “Kāmacchandassa nekkhammaṃ nekkhamma”nti",
  "atk-s0517a:2491_8": "vuccamāne punaruttaṃ hoti. Nekkhammavacaneneva ca tassa nekkhammasiddhīti taṃ avatvā",
  "atk-s0517a:2491_9": "sesanekkhammameva vuttaṃ. Taṃ ujukameva. Nissaraṇaniddesepi imināva nayena attho",
  "atk-s0517a:2491_10": "veditabbo. Nissaraṇīyā dhātuyo panettha ujukameva nekkhammanti vuttaṃ. Pavivekoti",
  "atk-s0517a:2491_11": "pavivittabhāvo nekkhammādikoyeva. Vosajjatīti yogī, nekkhammādayo vosaggo. Nekkhammaṃ",
  "atk-s0517a:2491_12": "pavattento yogī nekkhammena caratīti vuccati. Taṃ pana nekkhammaṃ cariyā. Esa nayo",
  "atk-s0517a:2491_13": "sesesupi. Jhānavimokkhaniddese vattabbaṃ vimokkhakathāyaṃ vuttaṃ. Kevalaṃ tattha",
  "atk-s0517a:2491_14": "“jānātīti jhānavimokkho”ti vuttaṃ, idha pana “jānātīti, jhāyatī”ti puggalādhiṭṭhānāva",
  "atk-s0517a:2491_15": "desanā katāti ayaṃ viseso.",
  "atk-s0517a:2492_0": "42. Bhāvanādhiṭṭhānajīvitaniddese ca puggalādhiṭṭhānā desanā katā. Dhammato pana",
  "atk-s0517a:2492_1": "bhāvanā nāma nekkhammādayova. Adhiṭṭhānaṃ nāma nekkhammādivasena patiṭṭhāpitacittameva.",
  "atk-s0517a:2492_2": "Jīvitaṃ nāma nekkhammādivasena patiṭṭhāpitacittassa sammāājīvo nāma. Ko so sammāājīvo",
  "atk-s0517a:2492_3": "nāma? Micchājīvā virati, dhammena samena paccayapariyesanavāyāmo ca. Tattha samaṃ",
  "atk-s0517a:2492_4": "jīvatīti samaṃ jīvitaṃ jīvati, bhāvanapuṃsakavacanaṃ vā, samena jīvatīti vuttaṃ hoti.",
  "atk-s0517a:2492_5": "No visamanti “samaṃ jīvatī”ti vuttasseva atthassa paṭisedhavasena avadhāraṇaṃ kataṃ.",
  "atk-s0517a:2492_6": "Sammā jīvatīti ākāranidassanaṃ. No micchāti tasseva niyamanaṃ. Visuddhaṃ jīvatīti",
  "atk-s0517a:2492_7": "sabhāvavisuddhiyā visuddhaṃ jīvitaṃ jīvati. No kiliṭṭhanti tasseva niyamanaṃ. Yaññadevātiādīhi",
  "atk-s0517a:2492_8": "yathāvuttānaṃ tissannaṃ sampadānaṃ ānisaṃsaṃ dasseti. Tattha yaññadevāti yaṃ yaṃ",
  "atk-s0517a:2492_9": "eva. Khattiyaparisanti khattiyānaṃ sannipātaṃ. So hi samantato sīdanti ettha akatabuddhinoti",
  "atk-s0517a:2492_10": "parisāti vuccati. Eseva nayo itarattaye. Khattiyādīnaṃyeva āgamanasampattiyā ñāṇasampattiyā",
  "atk-s0517a:2492_11": "ca samannāgatattā tāsaṃyeva catassannaṃ gahaṇaṃ, na suddaparisāya. Visāradoti tīhi",
  "atk-s0517a:2492_12": "sampadāhi sampanno vigatasārajjo, nibbhayoti attho. Amaṅkubhūtoti asaṅkucito na nittejabhūto.",
  "atk-s0517a:2492_13": "Taṃ kissa hetūti taṃ visāradattaṃ kena hetunā kena kāraṇena hotīti ceti attho. Idāni",
  "atk-s0517a:2492_14": "tathā hīti tassa kāraṇavacanaṃ. Yasmā evaṃ tisampadāsampanno, tasmā “visārado hotī”ti",
  "atk-s0517a:2492_15": "visāradabhāvassa kāraṇaṃ dassetvā niṭṭhapesīti.",
  "atk-s0517a:2493": "Saddhammappakāsiniyā paṭisambhidāmagga-aṭṭhakathāya",
  "atk-s0517a:2494": "Mātikākathāvaṇṇanā niṭṭhitā.",
  "atk-s0517a:2495": "Paññāvaggavaṇṇanā niṭṭhitā.",
  "atk-s0517a:2496": "Niṭṭhitā cūḷavaggassa apubbatthānuvaṇṇanā.",
  "atk-s0517a:2497": "Ettāvatā ca tivaggasaṅgahitassa",
  "atk-s0517a:2498": "Samatiṃsakathāpaṭimaṇḍitassa paṭisambhidāmaggassa atthavaṇṇanā niṭṭhitā hotīti.",
  "atk-s0517a:2499": "Nigamanakathā",
  "atk-s0517a:2500": "Mahāvaggo majjhimo ca, cūḷavaggo ca nāmato;",
  "atk-s0517a:2501": "Tayo vaggā idha vuttā, pamāṇapaṭipāṭiyā.",
  "atk-s0517a:2502": "Vagge vagge dasa dasa, kathā yā tā udīritā;",
  "atk-s0517a:2503": "Uddānagāthā sabbāsaṃ, imā tāsaṃ yathākkamaṃ.",
  "atk-s0517a:2504": "Ñāṇaṃ diṭṭhi ānāpānaṃ, indriyaṃ vimokkhapañcamaṃ;",
  "atk-s0517a:2505": "Gati kammaṃ vipallāso, maggo maṇḍoti tā dasa.",
  "atk-s0517a:2506": "Yuganaddhasaccabojjhaṅgā, mettā virāgapañcamā;",
  "atk-s0517a:2507": "Paṭisambhidā dhammacakkaṃ, lokuttarabalasuññatā.",
  "atk-s0517a:2508": "Paññā iddhi abhisamayo, viveko cariyapañcamo;",
  "atk-s0517a:2509": "Pāṭihīraṃ samasīsa-sati vipassanamātikā.",
  "atk-s0517a:2510": "Yo so sugatasutānaṃ, adhipatibhūtena bhūtahitaratinā;",
  "atk-s0517a:2511": "Therena thiraguṇavatā, vutto paṭisambhidāmaggo.",
  "atk-s0517a:2512": "Tassatthavaṇṇanā yā, pubbaṭṭhakathānayaṃ tathā yuttiṃ;",
  "atk-s0517a:2513": "Nissāya mayāraddhā, niṭṭhānamupāgatā esā.",
  "atk-s0517a:2514": "Yaṃ taṃ uttaramantī, mantiguṇayuto yuto ca saddhāya;",
  "atk-s0517a:2515": "Kārayi mahāvihāre, pariveṇamanekasādhuguṇaṃ.",
  "atk-s0517a:2516": "Therenettha nivasatā, samāpitāyaṃ mahābhidhānena;",
  "atk-s0517a:2517": "Tatiye vasse cutito, moggallānassa bhūpatino.",
  "atk-s0517a:2518": "Samayaṃ anulomentī, therānaṃ theravādadīpānaṃ;",
  "atk-s0517a:2519": "Niṭṭhaṃ gatā yathāyaṃ, aṭṭhakathā lokahitajananī.",
  "atk-s0517a:2520": "Dhammaṃ anulomentā, attahitaṃ parahitañca sādhentā;",
  "atk-s0517a:2521": "Niṭṭhaṃ gacchantu tathā, manorathā sabbasattānaṃ.",
  "atk-s0517a:2522": "Saddhammapakāsiniyā, aṭṭhakathāyettha gaṇitakusalehi;",
  "atk-s0517a:2523": "Gaṇitā tu bhāṇavārā, viññeyyā aṭṭhapaññāsa.",
  "atk-s0517a:2524": "Ānuṭṭhubhena assā, chandobandhena gaṇiyamānā tu;",
  "atk-s0517a:2525": "Cuddasasahassasaṅkhā, gāthāyo pañca ca satāni.",
  "atk-s0517a:2526": "Sāsanaciraṭṭhitatthaṃ, lokahitatthañca sādarena mayā;",
  "atk-s0517a:2527": "Puññaṃ imaṃ racayatā, yaṃ pattamanappakaṃ vipulaṃ.",
  "atk-s0517a:2528": "Puññena tena loko, saddhammarasāyanaṃ dasabalassa;",
  "atk-s0517a:2529": "Upabhuñjitvā vimalaṃ, pappotu sukhaṃ sukhenevāti.",
  "atk-s0517a:2530": "Saddhammappakāsinī nāma",
  "atk-s0517a:2531": "Paṭisambhidāmaggappakaraṇassa aṭṭhakathā niṭṭhitā."
}