{
  "tika-vin08t28:0": "28. Catupaccayabhājanīyavinicchayakathā",
  "tika-vin08t28:1": "Cīvarabhājanakathāvaṇṇanā",
  "tika-vin08t28:2_0": "194. Evaṁ upajjhāyādivattasaṅkhātāni cuddasa khandhakavattāni kathetvā idāni catunnaṁ",
  "tika-vin08t28:2_1": "paccayānaṁ bhājanaṁ kathento “catupaccayabhājana”ntiādimāha. Tattha catūti saṅkhyāsabbanāmapadaṁ.",
  "tika-vin08t28:2_2": "Paṭicca eti sītapaṭighātādikaṁ phalaṁ etasmāti paccayo, cīvarādi, paccayo ca paccayo",
  "tika-vin08t28:2_3": "ca paccayā, cattāro paccayā catupaccayaṁ, bhājīyate vibhājīyate bhājanaṁ. Catupaccayassa",
  "tika-vin08t28:2_4": "bhājanaṁ catupaccayabhājanaṁ. Tenāha “cīvarādīnaṁ catunnaṁ paccayānaṁ bhājana”nti.",
  "tika-vin08t28:2_5": "Tattha tasmiṁ catupaccayabhājane samabhiniviṭṭhe cīvarabhājane tāva paṭhamaṁ cīvarapaṭiggāhako…pe…",
  "tika-vin08t28:2_6": "veditabbo. Kasmā? Saṅghikacīvarassa dukkarabhājanattāti sambandho. Tattha āgatāgataṁ",
  "tika-vin08t28:2_7": "cīvaraṁ paṭiggaṇhāti, paṭiggahaṇamattamevassa bhāroti cīvarapaṭiggāhako. Cīvarapaṭiggāhakena",
  "tika-vin08t28:2_8": "paṭiggahitaṁ cīvaraṁ nidahati, nidahanamattamevassa bhāroti cīvaranidahako. Bhaṇḍāgāre",
  "tika-vin08t28:2_9": "niyutto bhaṇḍāgāriko. Cīvarādikassa bhaṇḍassa ṭhapanaṭṭhānabhūtaṁ agāraṁ bhaṇḍāgāraṁ.",
  "tika-vin08t28:2_10": "Cīvaraṁ bhājeti bhāgaṁ karotīti cīvarabhājako. Cīvarassa bhājanaṁ vibhāgakaraṇaṁ",
  "tika-vin08t28:2_11": "cīvarabhājanaṁ, vibhajanakiriyā.",
  "tika-vin08t28:3_0": "Tattha “cīvarapaṭiggāhako veditabbo”ti vutto, so kuto labbhateti āha “pañcahaṅgehi…pe…",
  "tika-vin08t28:3_1": "sammannitabbo”ti. Kathaṁ viññāyatīti āha “anujānāmi…pe… vacanato”ti. Chandanaṁ chando,",
  "tika-vin08t28:3_2": "icchanaṁ pihananti attho. Gamanaṁ karaṇaṁ gati, kiriyā. Gāreyhā gati agati, chandena",
  "tika-vin08t28:3_3": "agati chandāgati. Sesesupi eseva nayo. Kathaṁ chandāgatiṁ gacchatīti āha “tattha",
  "tika-vin08t28:3_4": "pacchā āgatānampī”tiādi. Evamitaresupi. Pañcamaṅgaṁ pana satisampajaññayuttābhāvaṁ",
  "tika-vin08t28:3_5": "dasseti. Sukkapakkhepi ito paṭipakkhavasena veditabbo. Tenāha “tasmā”tiādi.",
  "tika-vin08t28:4_0": "Imāya kammavācāya vā apalokanena vāti idaṁ imassa sammutikammassa lahukakammattā",
  "tika-vin08t28:4_1": "vuttaṁ. Tathā hi vuttaṁ parivāraṭṭhakathāyaṁ “avasesā terasa sammutiyo senāsanaggāhamatakacīvaradānādisammutiyo",
  "tika-vin08t28:4_2": "cāti etāni lahukakammāni apaloketvāpi kātuṁ vaṭṭantī”ti. Antovihāre sabbasaṅghamajjhepi",
  "tika-vin08t28:4_3": "khaṇḍasīmāyampi sammannituṁ vaṭṭatīti ettha antovihāreti baddhasīmavihāraṁ sandhāya",
  "tika-vin08t28:4_4": "vuttaṁ. Na hi abaddhasīmavihāre apalokanādicatubbidhakammaṁ kātuṁ vaṭṭati dubbisodhanattā.",
  "tika-vin08t28:4_5": "Dhuravihāraṭṭhāneti vihāradvārassa sammukhaṭṭhāne.",
  "tika-vin08t28:5_0": "197. Bhaṇḍāgārasammutiyaṁ vihāramajjheyevāti avippavāsasīmāsaṅkhātamahāsīmā vihārassa",
  "tika-vin08t28:5_1": "majjheyeva sammannitabbā. Imasmiṁ pana ṭhāne imaṁ pana bhaṇḍāgāraṁ khaṇḍasīmaṁ gantvā",
  "tika-vin08t28:5_2": "khaṇḍasīmāyaṁ nisinnehi sammannituṁ na vaṭṭati, vihāramajjheyeva “suṇātu me, bhante,",
  "tika-vin08t28:5_3": "saṅgho, yadi saṅghassa pattakallaṁ, saṅgho itthannāmaṁ vihāraṁ bhaṇḍāgāraṁ sammanneyyā”tiādinā",
  "tika-vin08t28:5_4": "nayena “kammavācāya vā apalokanena vā sammannitabba”nti vacanaṁ nissāya ñattidutiyakammaṁ",
  "tika-vin08t28:5_5": "upacārasīmāyaṁ kātuṁ vaṭṭatīti gahetvā kathinadānakammampi abaddhasīmābhūte vihāre",
  "tika-vin08t28:5_6": "upacārasīmāyaṁ karonti, ekacce ñattikammampi tatheva gahetvā abaddhasīmavihāre upacārasīmāmatteyeva",
  "tika-vin08t28:5_7": "uposathapavāraṇaṁ karonti, tadayuttaṁ, kāraṇaṁ panettha kathinavinicchayakathāyaṁ āvi bhavissati.",
  "tika-vin08t28:6_0": "198.Tulābhūtoti tulāsadiso. Idanti sāmaṇerānaṁ upaḍḍhapaṭivīsadānaṁ. Imaṁ kira pāṭhaṁ",
  "tika-vin08t28:6_1": "amanasikarontā idāni kālacīvarampi sāmaṇerānaṁ upaḍḍhapaṭivīsaṁ denti. Phātikammanti",
  "tika-vin08t28:6_2": "pahonakakammaṁ, yattakena vinayāgatena sammuñjanībandhanādihatthakammena vihārassa",
  "tika-vin08t28:6_3": "ūnatā na hoti, tattakaṁ katvāti attho. Sabbesanti tatruppādavassāvāsikaṁ gaṇhantānaṁ",
  "tika-vin08t28:6_4": "sabbesaṁ bhikkhūnaṁ sāmaṇerānañca. Bhaṇḍāgāracīvarepīti akālacīvaraṁ sandhāya vuttaṁ.",
  "tika-vin08t28:6_5": "Ukkuṭṭhiṁ karontīti mahāsaddaṁ karonti. Etanti ukkuṭṭhiyā katāya samabhāgadānaṁ.",
  "tika-vin08t28:6_6": "Virajjhitvā karontīti kattabbakālesu akatvā yathārucitakkhaṇe karonti. Samapaṭivīso",
  "tika-vin08t28:6_7": "dātabboti karissāmāti yācantānaṁ paṭiññāmattenapi samako koṭṭhāso dātabbo.",
  "tika-vin08t28:7_0": "Atirekabhāgenāti dasa bhikkhū honti, sāṭakāpi daseva, tesu eko dvādasa agghati, sesā",
  "tika-vin08t28:7_1": "dasagghanakā. Sabbesu dasagghanakavasena kuse pātite yassa bhikkhuno dvādasagghanako",
  "tika-vin08t28:7_2": "kuso pātito, so “ettakena mama cīvaraṁ pahotī”ti tena atirekabhāgena gantukāmo hoti.",
  "tika-vin08t28:7_3": "Ettha ca ettakena mama cīvaraṁ pahotīti dvādasagghanakena mama cīvaraṁ paripuṇṇaṁ",
  "tika-vin08t28:7_4": "hoti, na tato ūnenāti sabbaṁ gahetukāmoti attho. Bhikkhū “atirekaṁ āvuso saṅghassa",
  "tika-vin08t28:7_5": "santaka”nti vadanti, taṁ sutvā bhagavā “saṅghike ca gaṇasantake ca appakaṁ nāma natthi,",
  "tika-vin08t28:7_6": "sabbattha saṁyamo kātabbo, gaṇhantenapi kukkuccāyitabba”nti dassetuṁ “anujānāmi,",
  "tika-vin08t28:7_7": "bhikkhave, anukkhepe dinne”ti āha. Tattha anukkhepo nāma yaṁ kiñci anukkhipitabbaṁ",
  "tika-vin08t28:7_8": "anuppadātabbaṁ kappiyabhaṇḍaṁ, yattakaṁ tassa paṭivīse adhikaṁ, tattake agghanake",
  "tika-vin08t28:7_9": "yasmiṁ kismiñci kappiyabhaṇḍe dinneti atthoti imamatthaṁ saṅkhepena dassetuṁ “sace",
  "tika-vin08t28:7_10": "dasa bhikkhū honti”tyādi vuttaṁ.",
  "tika-vin08t28:8_0": "Vikalake tosetvāti ettha cīvaravikalakaṁ puggalavikalakanti dve vikalakā. Tattha",
  "tika-vin08t28:8_1": "cīvaravikalakaṁ nāma sabbesaṁ pañca pañca vatthāni pattāni, sesānipi atthi, ekekaṁ",
  "tika-vin08t28:8_2": "pana na pāpuṇāti, chinditvā dātabbāni. Chindantehi ca aḍḍhamaṇḍalādīnaṁ vā upāhanathavikādīnaṁ",
  "tika-vin08t28:8_3": "vā pahonakāni khaṇḍāni katvā dātabbāni, heṭṭhimaparicchedena caturaṅgulavitthārampi",
  "tika-vin08t28:8_4": "anuvātappahonakāyāmaṁ khaṇḍaṁ katvā dātuṁ vaṭṭati. Aparibhogaṁ pana na kātabbanti",
  "tika-vin08t28:8_5": "evamettha cīvarassa appahonakabhāvo cīvaravikalakaṁ. Chinditvā dinne panetaṁ tositaṁ",
  "tika-vin08t28:8_6": "hoti. Atha kusapāto kātabbo, sacepi ekassa bhikkhuno koṭṭhāse ekaṁ vā dve vā vatthāni",
  "tika-vin08t28:8_7": "nappahonti, tattha aññaṁ sāmaṇakaṁ parikkhāraṁ ṭhapetvā yo tena tussati, tassa taṁ",
  "tika-vin08t28:8_8": "bhāgaṁ datvā pacchā kusapāto kātabbo. Idampi cīvaravikalakanti andhaṭṭhakathāyaṁ vuttaṁ.",
  "tika-vin08t28:9_0": "Puggalavikalakaṁ nāma dasa dasa bhikkhū gaṇetvā vaggaṁ karontānaṁ eko vaggo na pūrati,",
  "tika-vin08t28:9_1": "aṭṭha vā nava vā honti, tesaṁ aṭṭha vā nava vā koṭṭhāsā “tumhe ime gahetvā visuṁ",
  "tika-vin08t28:9_2": "bhājethā”ti dātabbā. Evamayaṁ puggalānaṁ appahonakabhāvo puggalavikalakaṁ nāma. Visuṁ",
  "tika-vin08t28:9_3": "dinne pana taṁ tositaṁ hoti, evaṁ tosetvā kusapāto kātabboti. Atha vā vikalake tosetvāti",
  "tika-vin08t28:9_4": "yo cīvaravibhāgo ūnako, taṁ aññena parikkhārena samaṁ katvā kusapāto kātabboti imamatthaṁ",
  "tika-vin08t28:9_5": "dasseti “sace sabbesaṁ pañca pañca vatthānī”tiādinā.",
  "tika-vin08t28:10_0": "199. Ito paraṁ tesu tesu vatthūsu āgatavasena aṭṭhakathāyaṁ vuttesu vinicchayesu",
  "tika-vin08t28:10_1": "santesupi tesaṁ vinicchayānaṁ aṭṭhamātikāvinicchayato avimuttattā aṭṭhamātikāvinicchayesveva",
  "tika-vin08t28:10_2": "pakkhipitvā dassetuṁ “idāni aṭṭhimā, bhikkhave”tiādimāha. Yā tā aṭṭha mātikā bhagavatā",
  "tika-vin08t28:10_3": "vuttā, tāsaṁ aṭṭhannaṁ mātikānaṁ vasena vinicchayo idāni veditabboti yojanā. Parikkhepārahaṭṭhānena",
  "tika-vin08t28:10_4": "paricchinnāti iminā aparikkhittassa vihārassa dhuvasannipātaṭṭhānādito paṭhamaleḍḍupātassa",
  "tika-vin08t28:10_5": "anto upacārasīmāti dasseti. Idāni dutiyaleḍḍupātassa antopi upacārasīmāyevāti dassetuṁ",
  "tika-vin08t28:10_6": "“apicā”tiādi āraddhaṁ. Dhuvasannipātaṭṭhānampi pariyantagatameva gahetabbaṁ. “Evaṁ",
  "tika-vin08t28:10_7": "sante tiyojane ṭhitā lābhaṁ gaṇhissantī”tiādinā ime lābhaggahaṇādayo upacārasīmāvaseneva",
  "tika-vin08t28:10_8": "hoti, na avippavāsasīmāvasenāti dasseti, tena ca imāni lābhaggahaṇādīniyeva upacārasīmāyaṁ",
  "tika-vin08t28:10_9": "kattabbāni, na apalokanakammādīni cattāri kammāni, tāni pana avippavāsasīmādīsuyeva",
  "tika-vin08t28:10_10": "kattabbānīti pakāseti. Tathā hi vuttaṁ sāratthadīpaniyaṁ “bhikkhunīnaṁ ārāmappavesanasenāsanapucchanādi",
  "tika-vin08t28:10_11": "parivāsamānattārocanavassacchedanissayasenāsanaggāhādi vidhānanti idaṁ sabbaṁ imissāyeva",
  "tika-vin08t28:10_12": "upacārasīmāya vasena veditabba”nti.",
  "tika-vin08t28:11_0": "Lābhatthāya ṭhapitā sīmā lābhasīmā. Loke gāmasīmādayo viya lābhasīmā nāma visuṁ pasiddhā",
  "tika-vin08t28:11_1": "natthi, kenāyaṁ anuññātāti āha “neva sammāsambuddhenā”tiādi. Etena nāyaṁ sāsanavohārasiddhā,",
  "tika-vin08t28:11_2": "lokavohārasiddhā evāti dasseti. Janapadaparicchedoti idaṁ lokapasiddhasīmāsaddatthavasena",
  "tika-vin08t28:11_3": "vuttaṁ, paricchedabbhantarampi sabbaṁ janapadasīmāti gahetabbaṁ. Janapado eva janapadasīmā,",
  "tika-vin08t28:11_4": "evaṁ raṭṭhasīmādīsupi. Tenāha “āṇāpavattiṭṭhāna”ntiādi. Pathavīvemajjhagatassāti",
  "tika-vin08t28:11_5": "yāva udakapariyantā khaṇḍasīmattā vuttaṁ. Upacārasīmādīsu pana abaddhasīmāsu heṭṭhāpathaviyaṁ",
  "tika-vin08t28:11_6": "sabbattha ṭhitānaṁ na pāpuṇāti, kūpādipavesārahaṭṭhāne ṭhitānaññeva pāpuṇātīti heṭṭhā",
  "tika-vin08t28:11_7": "sīmakathāyaṁ vuttanayeneva taṁtaṁsīmaṭṭhabhāvo veditabbo. Cakkavāḷasīmāya dinnaṁ",
  "tika-vin08t28:11_8": "pathavīsandhārakaudakaṭṭhānepi ṭhitānaṁ pāpuṇāti sabbattha cakkavāḷavohārattāti.",
  "tika-vin08t28:11_9": "Samānasaṁvāsaavippavāsasīmāsu dinnassa idaṁ nānattaṁ – “avippavāsasīmāya dammī”ti",
  "tika-vin08t28:11_10": "dinnaṁ gāmaṭṭhānaṁ na pāpuṇāti. Kasmā? “Ṭhapetvā gāmañca gāmūpacārañcā”ti vuttattā.",
  "tika-vin08t28:11_11": "“Samānasaṁvāsakasīmāyadammī”ti dinnaṁ pana gāme ṭhitānampi pāpuṇātīti.",
  "tika-vin08t28:12_0": "200-1.Buddhādhivutthoti buddhena bhagavatā adhivuttho. Ekasminti ekasmiṁ vihāre.",
  "tika-vin08t28:12_1": "Pākavattanti nibaddhadānaṁ. Vattatīti pavattati. Tehi vattabbanti yesaṁ sammukhe",
  "tika-vin08t28:12_2": "esa deti, tehi bhikkhūhi vattabbaṁ.",
  "tika-vin08t28:13_0": "202.Dutiyabhāge pana therāsanaṁ āruḷheti yāva saṅghanavakaṁ ekavāraṁ sabbesaṁ bhāgaṁ",
  "tika-vin08t28:13_1": "datvā cīvare aparikkhīṇe puna sabbesaṁ dātuṁ dutiyabhāge therassa dinneti attho.",
  "tika-vin08t28:13_2": "Pubbe vuttanayenāti “tuyheva bhikkhu tāni cīvarānī”ti bhagavatā vuttanayena. Paṁsukūlikānampi",
  "tika-vin08t28:13_3": "vaṭṭatīti “tuyhaṁ demā”ti avatvā, ‘bhikkhūnaṁ dema, therānaṁ demā”ti vuttattā “paṁsukūlikānampi",
  "tika-vin08t28:13_4": "vaṭṭatī”ti sāratthadīpaniyaṁ vuttaṁ. Vimativinodaniyaṁ pana paṁsukūlikānampi vaṭṭatīti",
  "tika-vin08t28:13_5": "ettha “tuyhaṁ demā”ti avuttattāti kāraṇaṁ vadanti. Yadi evaṁ “saṅghassa demā”ti vuttepi",
  "tika-vin08t28:13_6": "vaṭṭeyya, “bhikkhūnaṁ dema, therānaṁ dema, saṅghassa demā”ti vacanato bhedo na dissati,",
  "tika-vin08t28:13_7": "vīmaṁsitabbamettha kāraṇanti. Pārupituṁ vaṭṭatīti paṁsukūlikānaṁ vaṭṭati. Sāmikehi",
  "tika-vin08t28:13_8": "vicāritamevāti upāhanatthavikādīnamatthāya vicāritameva.",
  "tika-vin08t28:14_0": "203.Upaḍḍhaṁ dātabbanti yaṁ ubhatosaṅghassa dinnaṁ, tato upaḍḍhaṁ bhikkhūnaṁ upaḍḍhaṁ",
  "tika-vin08t28:14_1": "bhikkhunīnaṁ dātabbaṁ. Sacepi eko bhikkhu hoti, ekā vā bhikkhunī, antamaso anupasampannassapi",
  "tika-vin08t28:14_2": "upaḍḍhameva dātabbaṁ. “Bhikkhusaṅghassa ca bhikkhunīnañca dammī”ti vutte pana na",
  "tika-vin08t28:14_3": "majjhe bhinditvā dātabbanti ettha yasmā bhikkhunipakkhe saṅghassa paccekaṁ aparāmaṭṭhattā",
  "tika-vin08t28:14_4": "bhikkhunīnaṁ gaṇanāya bhāgo dātabboti dāyakassa adhippāyoti sijjhati, tathā dānañca",
  "tika-vin08t28:14_5": "bhikkhūpi gaṇetvā dinne eva yujjati. Itarathā hi “kittakaṁ bhikkhūnaṁ dātabbaṁ, kittakaṁ",
  "tika-vin08t28:14_6": "bhikkhunīna”nti na viññāyati, tasmā “bhikkhusaṅghassā”ti vuttavacanampi “bhikkhūna”nti",
  "tika-vin08t28:14_7": "vuttavacanasadisamevāti āha “bhikkhū ca bhikkhuniyo ca gaṇetvā dātabba”nti. Tenāha",
  "tika-vin08t28:14_8": "“puggalo…pe… bhikkhusaṅghaggahaṇena gahitattā”ti. “Bhikkhusaṅghassa ca bhikkhunīnañca",
  "tika-vin08t28:14_9": "tuyhañcā”ti vutte pana puggalo visuṁ na labhatīti idaṁ aṭṭhakathāpamāṇeneva gahetabbaṁ,",
  "tika-vin08t28:14_10": "na hettha visesakāraṇaṁ upalabbhati. Tathā hi “ubhatosaṅghassa ca tuyhañca dammī”ti",
  "tika-vin08t28:14_11": "vutte sāmaññavisesavacanehi saṅgahitattā yathā puggalo visuṁ labhati, evamidhāpi",
  "tika-vin08t28:14_12": "“bhikkhusaṅghassa ca tuyhañcā”ti sāmaññavisesavacanasabbhāvato bhavitabbameva visuṁ",
  "tika-vin08t28:14_13": "puggalapaṭivīsenāti viññāyati, tasmā aṭṭhakathāvacanamevettha pamāṇaṁ. Pāpuṇanaṭṭhānato",
  "tika-vin08t28:14_14": "ekameva labhatīti attano vassaggena pattaṭṭhānato ekameva koṭṭhāsaṁ labhati. Tattha",
  "tika-vin08t28:14_15": "kāraṇamāha “kasmā? Bhikkhusaṅghaggahaṇena gahitattā”ti, bhikkhusaṅghaggahaṇeneva",
  "tika-vin08t28:14_16": "puggalassapi gahitattāti adhippāyoti sāratthadīpaniyaṁ vuttaṁ.",
  "tika-vin08t28:15_0": "Vimativinodaniyaṁ pana bhikkhusaṅghasaddena bhikkhūnaññeva gahitattā, puggalassa",
  "tika-vin08t28:15_1": "pana “tuyhañcā”ti visuṁ gahitattā ca tatthassa aggahitattā daṭṭhabbā, “bhikkhūnañca",
  "tika-vin08t28:15_2": "bhikkhunīnañca tuyhañcā”ti vuttaṭṭhānasadisattāti adhippāyo. Puggalappadhāno hettha",
  "tika-vin08t28:15_3": "saṅgha-saddo daṭṭhabbo. Keci pana “bhikkhusaṅghaggahaṇena gahitattā”ti pāṭhaṁ likhanti,",
  "tika-vin08t28:15_4": "taṁ na sundaraṁ tassa visuṁ lābhaggahaṇe kāraṇavacanattā. Tathā hi “visuṁ saṅghaggahaṇena",
  "tika-vin08t28:15_5": "gahitattā”ti visuṁ puggalassapi bhāgaggahaṇe kāraṇaṁ vuttaṁ. Yathā cettha puggalassa",
  "tika-vin08t28:15_6": "aggahaṇaṁ, evaṁ upari “bhikkhusaṅghassa ca tuyhañcā”tiādīsupi visuṁ saṅghādisaddehi",
  "tika-vin08t28:15_7": "puggalassa aggahaṇaṁ daṭṭhabbaṁ. Yadi hi gahaṇaṁ siyā, saṅghatopi visumpīti bhāgadvayaṁ",
  "tika-vin08t28:15_8": "labheyya ubhayattha gahitattāti vuttaṁ. Pūjetabbantiādi gihikammaṁ na hotīti dassanatthaṁ",
  "tika-vin08t28:15_9": "vuttaṁ. Bhikkhusaṅghassa harāti idaṁ piṇḍapātaharaṇaṁ sandhāya vuttaṁ. Tenāha “bhuñjituṁ",
  "tika-vin08t28:15_10": "vaṭṭatī”ti. “Bhikkhusaṅghassa harā”ti vuttepi haritabbanti īdisaṁ gihiveyyāvaccaṁ",
  "tika-vin08t28:15_11": "na hotīti katvā vuttaṁ.",
  "tika-vin08t28:16_0": "204.Antohemanteti iminā anatthate kathine vassānaṁ pacchime māse dinnaṁ purimavassaṁvutthānaññeva",
  "tika-vin08t28:16_1": "pāpuṇāti, tato paraṁ hemante dinnaṁ pacchimavassaṁvutthānampi vutthavassattā pāpuṇāti,",
  "tika-vin08t28:16_2": "hemantato pana paraṁ piṭṭhisamaye “vassaṁvutthasaṅghassā”ti evaṁ paricchinditvā dinnaṁ",
  "tika-vin08t28:16_3": "anantare vasse vā tato paresu vā yattha katthaci tasmiṁ bhikkhubhāve vutthavassānaṁ",
  "tika-vin08t28:16_4": "sabbesaṁ pāpuṇāti. Ye pana sabbathā avutthavassā, tesaṁ na pāpuṇātīti dasseti. Lakkhaṇaññū",
  "tika-vin08t28:16_5": "vadantīti vinayalakkhaṇaññuno ācariyā vadanti. Lakkhaṇaññū vadantīti idaṁ sanniṭṭhānavacanaṁ,",
  "tika-vin08t28:16_6": "aṭṭhakathāsu anāgatattā pana evaṁ vuttaṁ. Bahiupacārasīmāyaṁ…pe… sabbesaṁ pāpuṇātīti",
  "tika-vin08t28:16_7": "yattha katthaci vutthavassānaṁ sabbesaṁ pāpuṇātīti adhippāyo. Teneva mātikāṭṭhakathāyampi",
  "tika-vin08t28:16_8": "“sace pana bahiupacārasīmāyaṁ ṭhito ‘vassaṁvutthasaṅghassa dammī’ti vadati, yattha",
  "tika-vin08t28:16_9": "katthaci vutthavassānaṁ sabbesaṁ sampattānaṁ pāpuṇātī”ti vuttaṁ. Gaṇṭhipadesu pana",
  "tika-vin08t28:16_10": "“vassāvāsassa ananurūpe padese ṭhatvā vuttattā vassaṁvutthānañca avutthānañca sabbesaṁ",
  "tika-vin08t28:16_11": "pāpuṇātī”ti vuttaṁ, taṁ na gahetabbaṁ. Na hi “vassaṁvutthasaṅghassa dammī”ti vutte",
  "tika-vin08t28:16_12": "avutthavassānaṁ pāpuṇāti. Sabbesampīti tasmiṁ bhikkhubhāve vutthavassānaṁ sabbesampīti",
  "tika-vin08t28:16_13": "attho daṭṭhabbo “vassaṁvutthasaṅghassā”ti vuttattā. Sammukhībhūtānaṁ sabbesampīti",
  "tika-vin08t28:16_14": "etthāpi eseva nayo. Evaṁ vadatīti vassaṁvutthasaṅghassa dammīti vadati. Atītavassanti anantarātītavassaṁ.",
  "tika-vin08t28:17_0": "205. Idāni “ādissa detī”ti padaṁ vibhajanto “ādissa detīti etthā”tiādimāha. Tattha",
  "tika-vin08t28:17_1": "yāguyā vā…pe… bhesajje vā ādisitvā paricchinditvā dento dāyako ādissa deti nāmāti",
  "tika-vin08t28:17_2": "yojanā. Sesaṁ pākaṭameva.",
  "tika-vin08t28:18_0": "206. Idāni “puggalassa detī”ti padaṁ vibhajanto āha “puggalassa deti etthā”tiādi.",
  "tika-vin08t28:18_1": "Saṅghato ca gaṇato ca vinimuttassa attano kulūpakādipuggalassa dento dāyako puggalassa",
  "tika-vin08t28:18_2": "deti nāma. Taṁ pana puggalikadānaṁ parammukhā vā hoti sammukhā vā. Tattha parammukhā",
  "tika-vin08t28:18_3": "dento “idaṁ cīvaraṁ itthannāmassa dammī”ti nāmaṁ uddharitvā deti, sammukhā dento",
  "tika-vin08t28:18_4": "ca bhikkhuno pādamūle cīvaraṁ ṭhapetvā “idaṁ, bhante, tumhākaṁ dammī”ti vatvā deti,",
  "tika-vin08t28:18_5": "tadubhayathāpi dento puggalassa deti nāmāti attho. Na kevalaṁ ekasseva dento puggalassa",
  "tika-vin08t28:18_6": "deti nāma, atha kho antevāsikādīhi saddhiṁ dentopi puggalassa deti nāmāti dassetuṁ",
  "tika-vin08t28:18_7": "“sace panā”tiādimāha. Tattha uddesaṁ gahetuṁ āgatoti tassa santike uddesaṁ aggahitapubbassapi",
  "tika-vin08t28:18_8": "uddesaṁ gaṇhissāmīti āgatakālato paṭṭhāya antevāsikabhāvūpagamanato vuttaṁ. Gahetvā",
  "tika-vin08t28:18_9": "gacchantoti pariniṭṭhitauddeso hutvā gacchanto. Vattaṁ katvā uddesaparipucchādīni",
  "tika-vin08t28:18_10": "gahetvā vicarantānanti idaṁ “uddesantevāsikāna”nti imasseva visesanaṁ. Tena uddesakāle",
  "tika-vin08t28:18_11": "āgantvā uddesaṁ gahetvā gantvā aññattha nivasante anibaddhacārike nivatteti.",
  "tika-vin08t28:19_0": "Evaṁ cīvarakkhandhake āgataaṭṭhamātikāvasena cīvaravibhajanaṁ dassetvā idāni tasmiṁyeva",
  "tika-vin08t28:19_1": "cīvarakkhandhake majjhe āgatesu vatthūsu āgatanayaṁ nivattetvā dassento “sace koci",
  "tika-vin08t28:19_2": "bhikkhū”tiādimāha. Tattha kiṁ kātabbanti pucchāya tasseva tāni cīvarānīti vissajjanā,",
  "tika-vin08t28:19_3": "sesāni ñāpakādivasena vuttāni. Pañca māseti accantasaṁyoge upayogavacanaṁ. Vaḍḍhiṁ",
  "tika-vin08t28:19_4": "payojetvā ṭhapitaupanikkhepatoti vassāvāsikatthāya veyyāvaccakarehi vaḍḍhiṁ payojetvā",
  "tika-vin08t28:19_5": "ṭhapitaupanikkhepato. Tatruppādatoti nāḷikerārāmāditatruppādato. Aṭṭhakathāyaṁ pana",
  "tika-vin08t28:19_6": "“idaṁ idha vassaṁvutthasaṅghassa demāti vā vassāvāsikaṁ demāti vā vatvā dinnaṁ taṁ",
  "tika-vin08t28:19_7": "anatthatakathinassapi pañca māse pāpuṇātī”ti vuttaṁ, taṁ vassāvāsikalābhavasena uppanne",
  "tika-vin08t28:19_8": "labbhamānavisesaṁ dassetuṁ vuttaṁ. Tattha idhāti abhilāpamattamevetaṁ, idha-saddaṁ",
  "tika-vin08t28:19_9": "vinā “vassaṁvutthasaṅghassa demā”ti vuttepi so eva nayo. Anatthatakathinassapi pañca",
  "tika-vin08t28:19_10": "māse pāpuṇātīti vassāvāsikalābhavasena uppannattā anatthatakathinassapi vutthavassassa",
  "tika-vin08t28:19_11": "pañca māse pāpuṇāti, tato paraṁ pana uppannavassāvāsikaṁ pucchitabbaṁ “kiṁ atītavasse",
  "tika-vin08t28:19_12": "idaṁ vassāvāsikaṁ, udāhu anāgatavasse”ti. Tattha tato paranti pañcamāsato paraṁ,",
  "tika-vin08t28:19_13": "gimhānassa paṭhamadivasato paṭṭhāyāti attho.",
  "tika-vin08t28:20_0": "Ṭhitikā pana na tiṭṭhatīti ettha aṭṭhitāya ṭhitikāya puna aññasmiṁ cīvare uppanne",
  "tika-vin08t28:20_1": "sace eko bhikkhu āgacchati, majjhe chinditvā dvīhipi gahetabbaṁ. Ṭhitāya pana ṭhitikāya",
  "tika-vin08t28:20_2": "puna aññasmiṁ cīvare uppanne sace navakataro āgacchati, ṭhitikā heṭṭhā gacchati.",
  "tika-vin08t28:20_3": "Sace vuḍḍhataro āgacchati, ṭhitikā uddhaṁ ārohati. Atha añño natthi, puna attano",
  "tika-vin08t28:20_4": "pāpetvā gahetabbaṁ. Duggahitānīti aggahitāni, saṅghikāneva hontīti attho. “Pātite",
  "tika-vin08t28:20_5": "kuse”ti ekakoṭṭhāse kusadaṇḍake pātitamatte sacepi bhikkhusahassaṁ hoti, gahitameva",
  "tika-vin08t28:20_6": "nāma cīvaraṁ. “Nākāmā bhāgo dātabbo”ti aṭṭhakathāvacanaṁ, tattha gahitameva nāmāti",
  "tika-vin08t28:20_7": "“imassa idaṁ patta”nti kiñcāpi na viditaṁ, te pana bhāgā atthato tesaṁ pattāyevāti adhippāyo.",
  "tika-vin08t28:21_0": "Sattāhavārena aruṇameva uṭṭhāpetīti idaṁ nānāsīmavihāresu kattabbanayena ekasmimpi",
  "tika-vin08t28:21_1": "vihāre dvīsu senāsanesu nivutthabhāvadassanatthaṁ vuttaṁ, aruṇuṭṭhāpaneneva tattha",
  "tika-vin08t28:21_2": "vuttho hoti, na pana vassacchedaparihārāya. Antoupacārasīmāya hi yattha katthaci",
  "tika-vin08t28:21_3": "aruṇaṁ uṭṭhāpento attanā gahitasenāsanaṁ appaviṭṭhopi vutthavasso eva hoti. Gahitasenāsane",
  "tika-vin08t28:21_4": "pana nivuttho nāma na hoti, tattha aruṇuṭṭhāpane sati hoti. Tenāha “purimasmiṁ bahutaraṁ",
  "tika-vin08t28:21_5": "nivasati nāmā”ti. Etena ca itarasmiṁ sattāhavārenapi aruṇuṭṭhāpane sati eva appataraṁ",
  "tika-vin08t28:21_6": "nivasati nāma hoti, nāsatīti dīpitaṁ hoti. Idanti ekādhippāyadānaṁ. Nānālābhehītiādīsu",
  "tika-vin08t28:21_7": "nānā visuṁ visuṁ lābho etesūti nānālābhā, dve vihārā, tehi nānālābhehi. Nānā visuṁ",
  "tika-vin08t28:21_8": "visuṁ pākārādīhi paricchinno upacāro etesanti nānūpacārā, tehi nānūpacārehi. Ekasīmavihārehīti",
  "tika-vin08t28:21_9": "ekasīmāyaṁ dvīhi vihārehīti sāratthadīpaniyaṁ vuttaṁ. Nānālābhehīti visuṁ visuṁ nibaddhavassāvāsikalābhehi.",
  "tika-vin08t28:21_10": "Nānūpacārehīti nānāparikkhepanānādvārehi. Ekasīmavihārehīti dvinnaṁ vihārānaṁ ekena",
  "tika-vin08t28:21_11": "pākārena parikkhittattā ekāya upacārasīmāya antogatehi dvīhi vihārehīti vimativinodaniyaṁ.",
  "tika-vin08t28:21_12": "Senāsanaggāho paṭippassambhatīti paṭhamaṁ gahito paṭippassambhati. Tatthāti yattha",
  "tika-vin08t28:21_13": "senāsanaggāho paṭippassambhati, tattha.",
  "tika-vin08t28:22_0": "207.Bhikkhussakālakateti ettha kālakata-saddo bhāvasādhanoti āha “kālakiriyāyā”ti.",
  "tika-vin08t28:22_1": "Pāḷiyaṁ gilānupaṭṭhākānaṁ cīvaradāne sāmaṇerānaṁ ticīvarādhiṭṭhānābhāvā “cīvarañca",
  "tika-vin08t28:22_2": "pattañcā”tiādi sabbattha vuttaṁ.",
  "tika-vin08t28:23_0": "208. Sacepi sahassaṁ agghati, gilānupaṭṭhākānaññeva dātabbanti sambandho. Aññanti",
  "tika-vin08t28:23_1": "ticīvarapattato aññaṁ. Appagghanti atijiṇṇādibhāvena nihīnaṁ. Tatoti avasesaparikkhārato.",
  "tika-vin08t28:23_2": "Sabbanti pattaṁ cīvarañca. Tattha tattha saṅghassevāti tasmiṁ tasmiṁ vihāre saṅghasseva.",
  "tika-vin08t28:23_3": "Bhikkhuno kālakataṭṭhānaṁ sandhāya “idhā”ti vattabbe “tatthā”ti vuttattā vicchāvacanattā",
  "tika-vin08t28:23_4": "ca parikkhārassa ṭhapitaṭṭhānaṁ vuttanti viññāyati. Pāḷiyaṁ avissajjikaṁ avebhaṅgikanti",
  "tika-vin08t28:23_5": "āgatānāgatassa cātuddisassa saṅghasseva santakaṁ hutvā kassaci avissajjikaṁ avebhaṅgikañca",
  "tika-vin08t28:23_6": "bhavituṁ anujānāmīti attho. “Sante patirūpe gāhake”ti vuttattā gāhake asati adatvā",
  "tika-vin08t28:23_7": "bhājitepi subhājitamevāti daṭṭhabbaṁ. Dakkhiṇodakaṁ pamāṇanti ettha sāratthadīpaniyaṁ",
  "tika-vin08t28:23_8": "tāva “yattha pana dakkhiṇodakaṁ pamāṇanti bhikkhū yasmiṁ raṭṭhe dakkhiṇodakapaṭiggahaṇamattenapi",
  "tika-vin08t28:23_9": "deyyadhammassa sāmino hontīti adhippāyo”ti vuttaṁ. Vimativinodaniyaṁ pana “dakkhiṇodakaṁ",
  "tika-vin08t28:23_10": "pamāṇanti ettakāni cīvarāni dassāmīti paṭhamaṁ udakaṁ pātetvā pacchā denti, taṁ yehi",
  "tika-vin08t28:23_11": "gahitaṁ, te bhāginova hontīti adhippāyo”ti vuttaṁ. Parasamuddeti jambudīpe. Tambapaṇṇidīpañhi",
  "tika-vin08t28:23_12": "upādāyesa evaṁ vutto.",
  "tika-vin08t28:24_0": "“Matakacīvaraṁ adhiṭṭhātī”ti ettha maggaṁ gacchanto tassa kālakiriyaṁ sutvā avihāraṭṭhāne",
  "tika-vin08t28:24_1": "ce dvādasahatthabbhantare aññesaṁ bhikkhūnaṁ abhāvaṁ ñatvā “idaṁ cīvaraṁ mayhaṁ pāpuṇātī”ti",
  "tika-vin08t28:24_2": "adhiṭṭhāti, svādhiṭṭhitaṁ. Tena kho pana samayena aññataro bhikkhu bahubhaṇḍo bahuparikkhāro",
  "tika-vin08t28:24_3": "kālakato hoti. Bhagavato etamatthaṁ ārocesuṁ, “bhikkhussa, bhikkhave, kālakate saṅgho",
  "tika-vin08t28:24_4": "sāmī pattacīvare. Apica gilānupaṭṭhākā bahupakārā, anujānāmi, bhikkhave, ticīvarañca",
  "tika-vin08t28:24_5": "pattañca gilānupaṭṭhākānaṁ dātuṁ. Yaṁ tattha lahubhaṇḍaṁ lahuparikkhāraṁ, taṁ sammukhībhūtena",
  "tika-vin08t28:24_6": "saṅghena bhājetuṁ. Yaṁ tattha garubhaṇḍaṁ garuparikkhāraṁ, taṁ āgatānāgatassa cātuddisassa",
  "tika-vin08t28:24_7": "saṅghassa avissajjikaṁ avebhaṅgika”nti iminā pāṭhena bhagavā sabbaññū bhikkhūnaṁ",
  "tika-vin08t28:24_8": "āmisadāyajjaṁ vicāresi.",
  "tika-vin08t28:25_0": "Tattha ticīvarapattaavasesalahubhaṇḍagarubhaṇḍavasena āmisadāyajjaṁ tividhaṁ hoti.",
  "tika-vin08t28:25_1": "Tesu ticīvarapattaṁ gilānupaṭṭhākassa bhāgo hoti, avasesalahubhaṇḍaṁ sammukhībhūtasaṅghassa,",
  "tika-vin08t28:25_2": "pañcavīsatividha garubhaṇḍaṁ cātuddisasaṅghassa. Iminā ito tividhabhaṇḍato aññaṁ",
  "tika-vin08t28:25_3": "bhikkhubhaṇḍaṁ nāma natthi, imehi tividhehi puggalehi añño dāyādo nāma natthīti dasseti.",
  "tika-vin08t28:25_4": "Idāni pana vinayadharā “bhikkhūnaṁ akappiyabhaṇḍaṁ gihibhūtā ñātakā labhantī”ti vadanti,",
  "tika-vin08t28:25_5": "taṁ kasmāti ce? “Ye tassa dhane issarā gahaṭṭhā vā pabbajitā vā, tesaṁ dātabba”nti",
  "tika-vin08t28:25_6": "aṭṭhakathāyaṁ āgatattāti. Saccaṁ āgato, so pana pāṭho vissāsaggāhavisaye āgato, na",
  "tika-vin08t28:25_7": "dāyajjagahaṇaṭṭhāne. “Gahaṭṭhā vā pabbajitā vā”icceva āgato, na “ñātakā aññātakā",
  "tika-vin08t28:25_8": "vā”ti, tasmā ñātakā vā hontu aññātakā vā, ye taṁ gilānaṁ upaṭṭhahanti, te gilānupaṭṭhākabhāgabhūtassa",
  "tika-vin08t28:25_9": "dhanassa issarā gahaṭṭhapabbajitā, antamaso mātugāmāpi. Te sandhāya “tesaṁ dātabba”nti",
  "tika-vin08t28:25_10": "vuttaṁ, na pana ye gilānaṁ nupaṭṭhahanti, te sandhāya. Vuttañhi aṭṭhakathāyaṁ “gilānupaṭṭhāko",
  "tika-vin08t28:25_11": "nāma gihī vā hotu pabbajito vā, antamaso mātugāmopi, sabbe bhāgaṁ labhantī”ti.",
  "tika-vin08t28:26_0": "Atha vā yo bhikkhu attano jīvamānakāleyeva sabbaṁ attano parikkhāraṁ nissajjitvā",
  "tika-vin08t28:26_1": "kassaci ñātakassa vā aññātakassa vā gahaṭṭhassa vā pabbajitassa vā adāsi, koci ca",
  "tika-vin08t28:26_2": "ñātako vā aññātako vā gahaṭṭho vā pabbajito vā vissāsaṁ aggahesi, tādise sandhāya",
  "tika-vin08t28:26_3": "“ye tassa dhanassa issarā gahaṭṭhā vā pabbajitā vā, tesaṁ dātabba”nti vuttaṁ, na",
  "tika-vin08t28:26_4": "pana atādise ñātake. Vuttañhi aṭṭhakathāyaṁ “sace pana so jīvamānoyeva sabbaṁ attano",
  "tika-vin08t28:26_5": "parikkhāraṁ nissajjitvā kassaci adāsi, koci vā vissāsaṁ aggahesi, yassa dinnaṁ, yena",
  "tika-vin08t28:26_6": "ca gahitaṁ, tasseva hoti, tassa ruciyā eva gilānupaṭṭhākā labhantī”ti. Evaṁ hotu,",
  "tika-vin08t28:26_7": "kappiyabhaṇḍe pana kathanti? Tampi “gihiñātakānaṁ dātabba”nti pāḷiyaṁ vā aṭṭhakathāyaṁ",
  "tika-vin08t28:26_8": "vā ṭīkāsu vā natthi, tasmā vicāretabbametaṁ.",
  "tika-vin08t28:27": "Cīvarabhājanakathāvaṇṇanā niṭṭhitā.",
  "tika-vin08t28:28": "Piṇḍapātabhājanakathāvaṇṇanā",
  "tika-vin08t28:29_0": "209. Idāni piṇḍapātabhājanavinicchayaṁ kathetuṁ “piṇḍapātabhājane panā”tiādimāha.",
  "tika-vin08t28:29_1": "Tattha senāsanakkhandhake senāsanabhājaneyeva paṭhamaṁ āgatepi catupaccayabhājanavinicchayattā",
  "tika-vin08t28:29_2": "paccayānukkamena piṇḍapātabhājanaṁ paṭhamaṁ dasseti. Piṇḍapātabhājane pana saṅghabhattādīsu",
  "tika-vin08t28:29_3": "ayaṁ vinicchayoti sambandho. Kathaṁ etāni saṅghabhattādīni bhagavatā anuññātānīti",
  "tika-vin08t28:29_4": "āha “anujānāmi…pe… anuññātesū”ti. Saṅghassa atthāya ābhataṁ bhattaṁ saṅghabhattaṁ",
  "tika-vin08t28:29_5": "yathā “āgantukassa ābhataṁ bhattaṁ āgantukabhatta”nti. Saṅghato uddissa uddisitvā",
  "tika-vin08t28:29_6": "dātabbaṁ bhattaṁ uddesabhattaṁ. Nimantetvā dātabbaṁ bhattaṁ nimantanabhattaṁ. Salākaṁ",
  "tika-vin08t28:29_7": "pātetvā gāhetabbaṁ bhattaṁ salākabhattaṁ. Pakkhe pakkhadivase dātabbaṁ bhattaṁ pakkhabhattaṁ.",
  "tika-vin08t28:29_8": "Uposathe uposathadivase dātabbaṁ bhattaṁ uposathabhattaṁ. Pāṭipade uposathadivasato",
  "tika-vin08t28:29_9": "dutiyadivase dātabbaṁ bhattaṁ pāṭipadabhattanti viggaho. Ṭhitikā nāma natthīti saṅghattherato",
  "tika-vin08t28:29_10": "paṭṭhāya vassaggena gāhaṇaṁ ṭhitikā nāma.",
  "tika-vin08t28:30_0": "Attanovihāradvāreti vihārassa dvārakoṭṭhakasamīpaṁ sandhāya vuttaṁ. Bhojanasālāyāti",
  "tika-vin08t28:30_1": "bhattuddesaṭṭhānabhūtāya bhojanasālāyaṁ. Vassaggenāti vassakoṭṭhāsena. Dinnaṁ panāti",
  "tika-vin08t28:30_2": "vatvā yathā so dāyako vadati, taṁ vidhiṁ dassetuṁ “saṅghato bhante”tiādimāha. Antaraghareti",
  "tika-vin08t28:30_3": "antogehe. Antoupacāragatānanti ettha gāmadvāravīthicatukkesu dvādasahatthabbhantaraṁ upacāro nāma.",
  "tika-vin08t28:31_0": "Antaragharassa upacāre pana labbhamānavisesaṁ dassetuṁ “gharūpacāro cetthā”tiādimāha.",
  "tika-vin08t28:31_1": "Ekavaḷañjanti ekena dvārena vaḷañjitabbaṁ. Nānānivesanesūti nānākulassa nānūpacāresu",
  "tika-vin08t28:31_2": "nivesanesu. Lajjī pesalo agatigamanaṁ vajjetvā medhāvī ca upaparikkhitvā uddisatīti",
  "tika-vin08t28:31_3": "āha “pesalo lajjī medhāvī icchitabbo”ti. Nisinnassapi niddāyantassapīti anādare sāmivacanaṁ,",
  "tika-vin08t28:31_4": "vuḍḍhatare niddāyante navakassa gāhitaṁ suggāhitanti attho. Ticīvaraparivāraṁ vāti",
  "tika-vin08t28:31_5": "ettha “udakamattalābhī viya aññopi uddesabhattaṁ alabhitvā vatthādianekappakārakaṁ",
  "tika-vin08t28:31_6": "labhati ce, tasseva ta”nti gaṇṭhipadesu vuttaṁ. Attano rucivasena yaṁ kiñci vatvā",
  "tika-vin08t28:31_7": "āharituṁ vissajjitattā vissaṭṭhadūto nāma. Yaṁ icchatīti “uddesabhattaṁ dethā”tiādīni",
  "tika-vin08t28:31_8": "vadanto yaṁ icchati. Pucchāsabhāgenāti pucchāsadisena.",
  "tika-vin08t28:32_0": "“Ekākūṭaṭṭhitikā nāma hotī”ti vatvā tameva ṭhitikaṁ vibhāvento “rañño vā hī”tiādimāha.",
  "tika-vin08t28:32_1": "Aññehi uddesabhattādīhi amissetvā visuṁyeva ṭhitikāya gahetabbattā “ekacārikabhattānī”ti",
  "tika-vin08t28:32_2": "vuttaṁ. Theyyāya harantīti pattahārakā haranti. Gīvā hotīti āṇāpakassa gīvā hoti.",
  "tika-vin08t28:32_3": "Sabbaṁ pattassāmikassa hotīti cīvarādikampi sabbaṁ pattassāmikasseva hoti, “mayā",
  "tika-vin08t28:32_4": "bhattameva sandhāya vuttaṁ, na cīvarādi”nti vatvā gahetuṁ vaṭṭatīti attho. Manussānaṁ",
  "tika-vin08t28:32_5": "vacanaṁ kātuṁ vaṭṭatīti vuttā gacchantīti manussānaṁ vacanaṁ kātuṁ vaṭṭatīti tena",
  "tika-vin08t28:32_6": "bhikkhunā vuttā gacchanti. Akatabhāgo nāmāti āgantukabhāgo nāma, adinnapubbabhāgoti",
  "tika-vin08t28:32_7": "attho. Sabbo saṅgho paribhūñjatūti vutteti ettha “paṭhamameva ‘sabbasaṅghikabhattaṁ",
  "tika-vin08t28:32_8": "dethā’ti vatvā pacchā ‘sabbo saṅgho paribhuñjatū’ti avuttepi bhājetvā paribhuñjitabba”nti",
  "tika-vin08t28:32_9": "gaṇṭhipadesu vuttaṁ. Kiṁ āharīyatīti avatvāti “katarabhattaṁ tayā āharīyatī”ti dāyakaṁ",
  "tika-vin08t28:32_10": "apucchitvā. Pakatiṭhitikāyāti uddesabhattaṭhitikāya.",
  "tika-vin08t28:33": "Piṇḍapātabhājanakathāvaṇṇanā niṭṭhitā.",
  "tika-vin08t28:34": "Nimantanabhattakathāvaṇṇanā",
  "tika-vin08t28:35_0": "210. “Ettake bhikkhū saṅghato uddisitvā dethā”tiādīni avatvā “ettakānaṁ bhikkhūnaṁ",
  "tika-vin08t28:35_1": "bhattaṁ dethā”ti vatvā dinnaṁ saṅghikaṁ nimantanaṁ nāma. Piṇḍapātikānampi vaṭṭatīti",
  "tika-vin08t28:35_2": "bhikkhāpariyāyena vuttattā vaṭṭati. Paṭipāṭiyāti laddhapaṭipāṭiyā. Vicchinditvāti",
  "tika-vin08t28:35_3": "“bhattaṁ gaṇhathā”ti padaṁ avatvā. Tenevāha “bhattanti avadantenā”ti. Ālopasaṅkhepenāti",
  "tika-vin08t28:35_4": "ekekapiṇḍavasena. Ayañca nayo nimantaneyeva, na uddesabhatte. Tassa hi ekassa pahonakappamāṇaṁyeva",
  "tika-vin08t28:35_5": "bhājetabbaṁ, tasmā uddesabhatte ālopaṭṭhitikā nāma natthi.",
  "tika-vin08t28:36_0": "Āruḷhāyeva mātikaṁ. Saṅghato aṭṭha bhikkhūti ettha ye mātikaṁ āruḷhā, te aṭṭha bhikkhūti",
  "tika-vin08t28:36_1": "yojetabbaṁ. Uddesabhattanimantanabhattādisaṅghikabhattamātikāsu nimantanabhattamātikāya",
  "tika-vin08t28:36_2": "ṭhitikāvasena āruḷhe bhattuddesakena vā sayaṁ vā saṅghato uddisāpetvā gahetvā gantabbaṁ,",
  "tika-vin08t28:36_3": "na attanā rucite gahetvāti adhippāyo. Mātikaṁ āropetvāti “saṅghato gaṇhāmī”tiādinā",
  "tika-vin08t28:36_4": "vuttamātikābhedaṁ dāyakassa viññāpetvāti attho. “Ekavāranti yāva tasmiṁ āvāse vasanti",
  "tika-vin08t28:36_5": "bhikkhū, sabbe labhantī”ti gaṇṭhipadesu vuttaṁ. Ayaṁ panettha adhippāyo – ekavāranti",
  "tika-vin08t28:36_6": "na ekadivasaṁ sandhāya vuttaṁ, yattakā pana bhikkhū tasmiṁ āvāse vasanti, te sabbe.",
  "tika-vin08t28:36_7": "Ekasmiṁ divase gahitabhikkhū aññadā aggahetvā yāva ekavāraṁ sabbe bhikkhū bhojitā",
  "tika-vin08t28:36_8": "hontīti jānāti ce, ye jānanti, te gahetvā gantabbanti. Paṭibaddhakālato paṭṭhāyāti",
  "tika-vin08t28:36_9": "tattheva vāsassa nibaddhakālato paṭṭhāya.",
  "tika-vin08t28:37": "Nimantanabhattakathāvaṇṇanā niṭṭhitā.",
  "tika-vin08t28:38": "Salākabhattakathāvaṇṇanā",
  "tika-vin08t28:39_0": "211.Upanibandhitvāti likhitvā. Gāmavasenapīti yebhuyyena samalābhagāmavasenapi. Bahūni",
  "tika-vin08t28:39_1": "salākabhattānīti tiṁsaṁ vā cattārīsaṁ vā bhattāni. Sace hontīti ajjhāharitvā yojetabbaṁ.",
  "tika-vin08t28:39_2": "Sallakkhetvāti tāni bhattāni pamāṇavasena sallakkhetvā. Niggahena datvāti dūraṁ gantuṁ",
  "tika-vin08t28:39_3": "anicchantassa niggahena sampaṭicchāpetvā. Puna vihāraṁ āgantvāti ettha vihāraṁ anāgantvā",
  "tika-vin08t28:39_4": "bhattaṁ gahetvā pacchā vihāre attano pāpetvā bhuñjitumpi vaṭṭati. Ekagehavasenāti",
  "tika-vin08t28:39_5": "vīthiyampi ekapasse gharapāḷiyā vasena. Uddisitvāpīti “asukakule salākabhattāni tuyhaṁ pāpuṇantī”ti vatvā.",
  "tika-vin08t28:40_0": "212.Vāragāmeti atidūrattā vārena gantabbagāme. Saṭṭhito vā paṇṇāsato vāti daṇḍakammatthāya",
  "tika-vin08t28:40_1": "udakaghaṭaṁ sandhāya vuttaṁ. Vihāravāroti sabbabhikkhūsu bhikkhāya gatesu vihārarakkhaṇavāro.",
  "tika-vin08t28:40_2": "Nesanti vihāravārikānaṁ. Phātikammamevāti vihārarakkhaṇakiccassa pahonakapaṭipādanameva.",
  "tika-vin08t28:40_3": "Dūrattā niggahetvāpi vārena gahetabbo gāmo vāragāmo. Vihāravāre niyuttā vihāravārikā,",
  "tika-vin08t28:40_4": "vārena vihārarakkhaṇakā. Aññathattanti pasādaññathattaṁ. Phātikammameva bhavantīti",
  "tika-vin08t28:40_5": "vihārarakkhaṇatthāya saṅghena dātabbā atirekalābhā honti. Ekasseva pāpuṇantīti divase",
  "tika-vin08t28:40_6": "divase ekekasseva pāpitānīti attho. Saṅghanavakena laddhakāleti divase divase ekekassa",
  "tika-vin08t28:40_7": "pāpitāni dve tīṇi ekacārikabhattāni teneva niyāmena attano pāpuṇanaṭṭhāne saṅghanavakena laddhakāle.",
  "tika-vin08t28:41_0": "Yassakassaci sammukhībhūtassa pāpetvāti ettha “yebhuyyena ce bhikkhū bahisīmagatā",
  "tika-vin08t28:41_1": "honti, sammukhībhūtassa yassa kassaci pāpetabbaṁ sabhāgattā ekena laddhaṁ sabbesaṁ",
  "tika-vin08t28:41_2": "hoti, tasmimpi asati attano pāpetvā dātabba”nti gaṇṭhipadesu vuttaṁ. Rasasalākanti",
  "tika-vin08t28:41_3": "ucchurasasalākaṁ. Salākavasena pana gāhitattā na sāditabbāti idaṁ asāruppavasena",
  "tika-vin08t28:41_4": "vuttaṁ, na dhutaṅgabhedavasena. “Saṅghato nirāmisasalākā…pe… vaṭṭatiyevā”ti hi visuddhimagge",
  "tika-vin08t28:41_5": "vuttaṁ. Sāratthadīpaniyampi – saṅghato nirāmisasalākāpi vihāre pakkabhattampi vaṭṭatiyevāti",
  "tika-vin08t28:41_6": "sādhāraṇaṁ katvā visuddhimagge vuttattā, “evaṁ gāhite sāditabbaṁ, evaṁ na sāditabba”nti",
  "tika-vin08t28:41_7": "visesetvā avuttattā ca “bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin08t28:41_8": "salākavasena pana gāhitattā na sāditabbā”ti ettha adhippāyo vīmaṁsitabbo. Yadi hi",
  "tika-vin08t28:41_9": "bhesajjādisalākā salākavasena gāhitā na sāditabbā siyā, “saṅghato nirāmisasalākā",
  "tika-vin08t28:41_10": "vaṭṭatiyevā”ti na vadeyya, “atirekalābho saṅghabhattaṁ uddesabhatta”ntiādivacanato",
  "tika-vin08t28:41_11": "ca “atirekalābhaṁ paṭikkhipāmī”ti salākavasena gāhetabbaṁ bhattameva paṭikkhittaṁ,",
  "tika-vin08t28:41_12": "na bhesajjaṁ. Saṅghabhattādīni hi cuddasa bhattāniyeva tena na sāditabbānīti vuttāni.",
  "tika-vin08t28:41_13": "Khandhakabhāṇakānaṁ vā matena idha evaṁ vuttanti gahetabbanti vuttaṁ. Aggato dātabbā",
  "tika-vin08t28:41_14": "bhikkhā aggabhikkhā. Aggabhikkhāmattanti ekakaṭacchubhikkhāmattaṁ. Laddhā vā aladdhā",
  "tika-vin08t28:41_15": "vā svepi gaṇheyyāsīti laddhepi appamattatāya vuttaṁ. Tenāha “yāvadatthaṁ labhati…pe…",
  "tika-vin08t28:41_16": "alabhitvā sve gaṇheyyāsīti vattabbo”ti. Aggabhikkhamattanti hi ettha matta-saddo",
  "tika-vin08t28:41_17": "bahubhāvaṁ nivatteti.",
  "tika-vin08t28:42_0": "Salākabhattaṁ nāma vihāreyeva uddisīyati vihārameva sandhāya dīyamānattāti āha “vihāre",
  "tika-vin08t28:42_1": "apāpitaṁ panā”tiādi. Tatra āsanasālāyāti tasmiṁ gāme āsanasālāya. Vihāraṁ ānetvā",
  "tika-vin08t28:42_2": "gāhetabbanti tathā vatvā tasmiṁ divase dinnabhattaṁ vihārameva ānetvā ṭhitikāya gāhetabbaṁ.",
  "tika-vin08t28:42_3": "Tatthāti tasmiṁ disābhāge. Taṁ gahetvāti taṁ vāragāmasalākaṁ attanā gahetvā. Tenāti",
  "tika-vin08t28:42_4": "yo attano pattavāragāme salākaṁ disāgamikassa adāsi, tena. Anatikkamanteyeva tasmiṁ",
  "tika-vin08t28:42_5": "tassa salākā gāhetabbāti yasmā upacārasīmaṭṭhasseva salākā pāpuṇāti, tasmā tasmiṁ",
  "tika-vin08t28:42_6": "disaṁgamike upacārasīmaṁ anatikkanteyeva tassa disaṁgamikassa pattasalākā attano pāpetvā gāhetabbā.",
  "tika-vin08t28:43_0": "Devasikaṁpāpetabbāti upacārasīmāyaṁ ṭhitassa yassa kassaci vassaggena pāpetabbā.",
  "tika-vin08t28:43_1": "Evaṁ etesu anāgatesu āsannavihāre bhikkhūnaṁ bhuñjituṁ vaṭṭati, itarathā saṅghikaṁ",
  "tika-vin08t28:43_2": "hoti. Anāgatadivaseti ettha kathaṁ tesaṁ bhikkhūnaṁ āgatānāgatabhāvo viññāyatīti",
  "tika-vin08t28:43_3": "ce? Yasmā tato tato āgatā bhikkhū tasmiṁ gāme āsanasālāya sannipatanti, tasmā tesaṁ",
  "tika-vin08t28:43_4": "āgatānāgatabhāvo sakkā viññātuṁ. Amhākaṁ gocaragāmeti salākabhattadāyakānaṁ gāme.",
  "tika-vin08t28:43_5": "Bhuñjituṁ āgacchantīti “mahāthero ekakova vihāre ohīno avassaṁ sabbasalākā attano",
  "tika-vin08t28:43_6": "pāpetvā ṭhito”ti maññamānā āgacchanti.",
  "tika-vin08t28:44": "Salākabhattakathāvaṇṇanā niṭṭhitā.",
  "tika-vin08t28:45": "Pakkhikabhattādikathāvaṇṇanā",
  "tika-vin08t28:46_0": "213. Abhilakkhitesu catūsu pakkhadivasesu dātabbaṁ bhattaṁ pakkhikaṁ. Abhilakkhitesūti",
  "tika-vin08t28:46_1": "ettha abhīti upasāramattaṁ, lakkhaṇiyesuiccevattho, uposathasamādānadhammassavanapūjāsakkārādikaraṇatthaṁ",
  "tika-vin08t28:46_2": "lakkhitabbesu sallakkhetabbesu upalakkhetabbesūti vuttaṁ hoti. Sve pakkhoti ajjapakkhikaṁ",
  "tika-vin08t28:46_3": "na gāhetabbanti aṭṭhamiyā bhuñjitabbaṁ, sattamiyā bhuñjanatthāya na gāhetabbaṁ, dāyakehi",
  "tika-vin08t28:46_4": "niyamitadivaseneva gāhetabbanti attho. Tenāha “sace panā”tiādi. Sve lūkhanti ajja",
  "tika-vin08t28:46_5": "āvāhamaṅgalādikaraṇato atipaṇītaṁ bhojanaṁ karīyati, sve tathā na bhavissati, ajjeva",
  "tika-vin08t28:46_6": "bhikkhū bhojessāmāti adhippāyo. Sāratthadīpaniyaṁ pana aññathā vuttaṁ. Pakkhikabhattato",
  "tika-vin08t28:46_7": "uposathikabhattassa bhedaṁ dassento āha “uposathaṅgāni samādiyitvā”tiādi. Uposathe",
  "tika-vin08t28:46_8": "dātabbaṁ bhattaṁ uposathikaṁ.",
  "tika-vin08t28:47": "Pakkhikabhattādikathāvaṇṇanā niṭṭhitā.",
  "tika-vin08t28:48": "Āgantukabhattādikathāvaṇṇanā",
  "tika-vin08t28:49_0": "214.Nibandhāpitanti “asukavihāre āgantukā bhuñjantū”ti niyamitaṁ. Gamiko āgantukabhattampīti",
  "tika-vin08t28:49_1": "gāmantarato āgantvā avūpasantena gamikacittena vasitvā puna aññattha gacchantaṁ sandhāya",
  "tika-vin08t28:49_2": "vuttaṁ, āvāsikassa pana gantukāmassa gamikabhattameva labbhati. “Lesaṁ oḍḍetvā”ti",
  "tika-vin08t28:49_3": "vuttattā lesābhāvena yāva gamanaparibandho vigacchati, tāva bhuñjituṁ vaṭṭatīti ñāpitanti daṭṭhabbaṁ.",
  "tika-vin08t28:50": "Dhurabhattādikathāvaṇṇanā",
  "tika-vin08t28:51": "215.Taṇḍulādīni pesenti…pe… vaṭṭatīti abhihaṭabhikkhattā vaṭṭati.",
  "tika-vin08t28:52": "216.Tathā paṭiggahitattāti bhikkhānāmena paṭiggahitattā. Pattaṁ pūretvā thaketvā dinnanti “guḷakabhattaṁ demā”ti dinnaṁ. Sesaṁ suviññeyyameva.",
  "tika-vin08t28:53": "Piṇḍapātabhājanakathāvaṇṇanā niṭṭhitā.",
  "tika-vin08t28:54": "Gilānapaccayabhājanakathāvaṇṇanā",
  "tika-vin08t28:55_0": "217. Ito paraṁ paccayānukkamena senāsanabhājanakathāya vattabbāyapi tassā mahāvisayattā,",
  "tika-vin08t28:55_1": "gilānapaccayabhājanīyakathāya pana appavisayattā, piṇḍapātabhājanīyakathāya anulomattā",
  "tika-vin08t28:55_2": "ca tadanantaraṁ taṁ dassetumāha “gilānapaccayabhājanīyaṁ panā”tiādi. Tattha rājarājamahāmattāti",
  "tika-vin08t28:55_3": "upalakkhaṇamattamevetaṁ. Brāhmaṇamahāsālagahapatimahāsālādayopi evaṁ karontiyeva.",
  "tika-vin08t28:55_4": "Ghaṇṭiṁ paharitvātiādi heṭṭhā vuttanayattā ca pākaṭattā ca suviññeyyameva. Upacārasīmaṁ…pe…",
  "tika-vin08t28:55_5": "bhājetabbanti idaṁ saṅghaṁ uddissa dinnattā vuttaṁ. Kumbhaṁ pana āvajjetvāti kumbhaṁ",
  "tika-vin08t28:55_6": "disāmukhaṁ katvā. Sace thinaṁ sappi hotīti kakkhaḷaṁ sappi hoti. Thokaṁ thokampi",
  "tika-vin08t28:55_7": "pāpetuṁ vaṭṭatīti evaṁ kate ṭhitikāpi tiṭṭhati. Siṅgiveramaricādibhesajjampi avasesapattathālakādisamaṇaparikkhāropīti",
  "tika-vin08t28:55_8": "iminā na kevalaṁ bhesajjameva gilānapaccayo hoti, atha kho avasesaparikkhāropi gilānapaccaye",
  "tika-vin08t28:55_9": "antogadhoyevāti dasseti.",
  "tika-vin08t28:56": "Gilānapaccayabhājanakathāvaṇṇanā niṭṭhitā.",
  "tika-vin08t28:57": "Senāsanaggāhakathāvaṇṇanā",
  "tika-vin08t28:58_0": "218. Senāsanabhājanakathāyaṁ senāsanaggāhe vinicchayoti senāsanabhājanamevāha. Tattha",
  "tika-vin08t28:58_1": "utukāle senāsanaggāho ca vassāvāse senāsanaggāho cāti kālavasena senāsanaggāho nāma",
  "tika-vin08t28:58_2": "duvidho hotīti yojanā. Tattha utukāleti hemantagimhānautukāle. Vassāvāseti vassānakāle.",
  "tika-vin08t28:58_3": "Bhikkhuṁ uṭṭhāpetvā senāsanaṁ dātabbaṁ, akālo nāma natthi dāyakehi “āgatānāgatassa",
  "tika-vin08t28:58_4": "cātuddisassa saṅghassa dammī”ti dinnasaṅghikasenāsanattā. Ekekaṁ pariveṇanti ekekassa",
  "tika-vin08t28:58_5": "bhikkhussa ekekaṁ pariveṇaṁ. Tatthāti tasmiṁ laddhapariveṇe. Dīghasālāti caṅkamanasālā.",
  "tika-vin08t28:58_6": "Maṇḍalamāḷoti upaṭṭhānasālā. Anudahatīti pīḷeti. Adātuṁ na labhatīti iminā sañcicca",
  "tika-vin08t28:58_7": "adentassa paṭibāhane pavisanato dukkaṭanti dīpeti. Jambudīpe panāti ariyadese bhikkhū",
  "tika-vin08t28:58_8": "sandhāya vuttaṁ. Te kira tathā paññāpenti.",
  "tika-vin08t28:59_0": "219.Nagocaragāmo ghaṭṭetabboti vuttamevatthaṁ vibhāveti “na tattha manussā vattabbā”tiādinā.",
  "tika-vin08t28:59_1": "Vitakkaṁ chinditvāti “iminā nīhārena gacchantaṁ disvā nivāretvā paccaye dassantī”ti",
  "tika-vin08t28:59_2": "evarūpaṁ vitakkaṁ anuppādetvā. Tesu ce ekoti tesu manussesu eko paṇḍitapuriso. Bhaṇḍapaṭicchādananti",
  "tika-vin08t28:59_3": "paṭicchādanabhaṇḍaṁ, sarīrapaṭicchādanaṁ cīvaranti attho. Suddhacittattāva anavajjanti",
  "tika-vin08t28:59_4": "idaṁ pucchitakkhaṇe kāraṇācikkhaṇaṁ sandhāya vuttaṁ na hoti asuddhacittassapi pucchitapañhavissajjane",
  "tika-vin08t28:59_5": "dosābhāvā. Evaṁ pana gate maṁ pucchissantīti saññāya agamanaṁ sandhāya vuttanti daṭṭhabbaṁ.",
  "tika-vin08t28:60_0": "Paṭijaggitabbānīti khaṇḍaphullābhisaṅkharaṇasammajjanādīhi paṭijaggitabbāni. Muṇḍavedikāyāti",
  "tika-vin08t28:60_1": "cetiyassa hammiyavedikāya ghaṭākārassa upari caturassavedikāya. Kattha pucchitabbanti",
  "tika-vin08t28:60_2": "pucchāya yato pakatiyā labbhati, tattha pucchitabbanti vissajjanā. Kasmā pucchitabbantiādi",
  "tika-vin08t28:60_3": "yato pakatiyā labbhati, tatthāpi pucchanassa kāraṇasandassanatthaṁ vuttaṁ. Paṭikkammāti",
  "tika-vin08t28:60_4": "vihārato apasakkitvā. Tamatthaṁ dassento “yojanadviyojanantare hotī”ti āha. Upanikkhepanti",
  "tika-vin08t28:60_5": "khettaṁ vā nāḷikerādiārāmaṁ vā kahāpaṇādīni vā ārāmikānaṁ niyyātetvā “ito uppannā",
  "tika-vin08t28:60_6": "vaḍḍhi vassāvāsikatthāya hotū”ti dinnaṁ. Vattaṁ katvāti tasmiṁ senāsane kattabbavattaṁ",
  "tika-vin08t28:60_7": "katvā. Iti saddhādeyyeti evaṁ heṭṭhā vuttanayena saddhāya dātabbe vassāvāsikalābhavisayeti attho.",
  "tika-vin08t28:61_0": "Vatthu panāti tatruppāde uppannarūpiyaṁ, tañca “tato catupaccayaṁ paribhuñjathā”ti",
  "tika-vin08t28:61_1": "dinnakhettādito uppannattā kappiyakārakānaṁ hatthe “kappiyabhaṇḍaṁ paribhuñjathā”ti",
  "tika-vin08t28:61_2": "dāyakehi dinnavatthusadisaṁ hotīti āha “kappiyakārakānañhī”tiādi. Saṅghasuṭṭhutāyāti",
  "tika-vin08t28:61_3": "saṅghassa hitāya. Puggalavaseneva kātabbanti parato vakkhamānanayena bhikkhū cīvarena",
  "tika-vin08t28:61_4": "kilamanti, ettakaṁ nāma taṇḍulabhāgaṁ bhikkhūnaṁ cīvaraṁ kātuṁ ruccatītiādinā puggalaparāmāsavaseneva",
  "tika-vin08t28:61_5": "kātabbaṁ, “saṅgho cīvarena kilamatī”tiādinā pana saṅghaparāmāsavasena na kātabbaṁ.",
  "tika-vin08t28:61_6": "Kappiyabhaṇḍavasenāti sāmaññato vuttamevatthaṁ vibhāvetuṁ “cīvarataṇḍulādivaseneva",
  "tika-vin08t28:61_7": "cā”ti vuttaṁ. Ca-kāro cettha panasaddatthe vattati, na samuccayattheti daṭṭhabbaṁ.",
  "tika-vin08t28:61_8": "Puggalavaseneva kappiyabhaṇḍavasena ca apalokanappakāraṁ dassetuṁ “taṁ pana evaṁ",
  "tika-vin08t28:61_9": "kattabba”ntiādi vuttaṁ.",
  "tika-vin08t28:62_0": "Cīvarapaccayaṁ sallakkhetvāti saddhādeyyatatruppādavasena tasmiṁ vassāvāse labbhamānacīvarasaṅkhātaṁ",
  "tika-vin08t28:62_1": "paccayaṁ “ettaka”nti paricchinditvā. Senāsanassāti senāsanaggāhāpaṇassa. Vuttanti",
  "tika-vin08t28:62_2": "mahāaṭṭhakathāyaṁ vuttaṁ. Kasmā evaṁ vuttanti āha “evañhī”tiādi, senāsanaggāhāpakassa",
  "tika-vin08t28:62_3": "attanāva attano gahaṇaṁ asāruppaṁ, tasmā ubho aññamaññaṁ gāhessantīti adhippāyo.",
  "tika-vin08t28:62_4": "Sammatasenāsanaggāhāpakassa āṇattiyā aññena gahitopi gāho ruhatiyevāti veditabbaṁ.",
  "tika-vin08t28:62_5": "Aṭṭhapi soḷasapi jane sammannituṁ vaṭṭatīti visuṁ visuṁ sammannituṁ vaṭṭati, udāhu",
  "tika-vin08t28:62_6": "ekatoti? Ekatopi vaṭṭati. Ekakammavācāya sabbepi ekato sammannituṁ vaṭṭati. Niggahakammameva",
  "tika-vin08t28:62_7": "hi saṅgho saṅghassa na karoti. Sammutidānaṁ pana bahūnampi ekato kātuṁ vaṭṭati. Teneva",
  "tika-vin08t28:62_8": "sattasatikakkhandhake ubbāhikasammutiyaṁ aṭṭhapi janā ekato sammatāti. Āsanagharanti",
  "tika-vin08t28:62_9": "paṭimāgharaṁ. Maggoti upacārasīmabbhantaragate gāmābhimukhamagge katasālā vuccati,",
  "tika-vin08t28:62_10": "evaṁ pokkharaṇirukkhamūlādīsupi. Rukkhamūlādayo channā kavāṭabaddhāva senāsanaṁ.",
  "tika-vin08t28:62_11": "Ito parāni suviññeyyāni.",
  "tika-vin08t28:63_0": "220. Mahālābhapariveṇakathāyaṁ labhantīti tatra vāsino bhikkhū labhanti. Vijaṭetvāti",
  "tika-vin08t28:63_1": "ekekassa pahonakappamāṇena viyojetvā. Āvāsesūti senāsanesu. Pakkhipitvāti ettha pakkhipanaṁ",
  "tika-vin08t28:63_2": "nāma tesu vasantānaṁ ito uppannavassāvāsikadānaṁ. Pavisitabbanti aññehi bhikkhūhi",
  "tika-vin08t28:63_3": "tasmiṁ mahālābhe pariveṇe vasitvā cetiye vattaṁ katvāva lābho gahetabboti adhippāyo.",
  "tika-vin08t28:64_0": "221.Paccayaṁ vissajjetīti cīvarapaccayaṁ nādhivāseti. Ayampīti tena vissajjitapaccayopi.",
  "tika-vin08t28:64_1": "Pādamūle ṭhapetvā sāṭakaṁ dentīti paccayadāyakā denti. Etena gahaṭṭhehi pādamūle",
  "tika-vin08t28:64_2": "ṭhapetvā dinnampi paṁsukūlikānampi vaṭṭatīti dasseti. Atha vassāvāsikaṁ demāti vadantīti",
  "tika-vin08t28:64_3": "ettha “paṁsukūlikānaṁ na vaṭṭatī”ti ajjhāharitvā yojetabbaṁ. Vassaṁ vutthabhikkhūnanti",
  "tika-vin08t28:64_4": "paṁsukūlikato aññesaṁ bhikkhūnaṁ. Upanibandhitvā gāhetabbanti “imasmiṁ rukkhe vā",
  "tika-vin08t28:64_5": "maṇḍape vā vasitvā cetiye vattaṁ katvā gaṇhathā”ti evaṁ upanibandhitvā gāhetabbaṁ.",
  "tika-vin08t28:65_0": "Pāṭipadaaruṇatotiādi vassūpanāyikadivasaṁ sandhāya vuttaṁ. Antarāmuttakaṁ pana pāṭipadaṁ",
  "tika-vin08t28:65_1": "atikkamitvāpi gāhetuṁ vaṭṭati. “Kattha nu kho vasissāmi, kattha vasantassa phāsu",
  "tika-vin08t28:65_2": "bhavissati, kattha vā paccaye labhissāmī”ti evaṁ uppannena vitakkena caratīti vitakkacāriko.",
  "tika-vin08t28:65_3": "Idāni yaṁ dāyakā pacchimavassaṁvutthānaṁ vassāvāsikaṁ deti, tattha paṭipajjanavidhiṁ",
  "tika-vin08t28:65_4": "dassetuṁ “pacchimavassūpanāyikadivase panā”tiādi āraddhaṁ. Āgantuko ce bhikkhūti",
  "tika-vin08t28:65_5": "cīvare gāhite pacchā āgato āgantuko bhikkhu. Pattaṭṭhāneti vassaggena āgantukabhikkhuno",
  "tika-vin08t28:65_6": "pattaṭṭhāne. Paṭhamavassūpagatāti āgantukassa āgamanato puretarameva pacchimikāya",
  "tika-vin08t28:65_7": "vassūpanāyikāya vassūpagatā. Laddhaṁ laddhanti punappunaṁ dāyakānaṁ santikā āgatāgatasāṭakaṁ.",
  "tika-vin08t28:66_0": "Sādiyantāpi hi teneva vassāvāsikassa sāminoti chinnavassattā vuttaṁ. Paṭhamameva",
  "tika-vin08t28:66_1": "katikāya katattā “neva adātuṁ labhantī”ti vuttaṁ, dātabbaṁ vārentānaṁ gīvā hotīti",
  "tika-vin08t28:66_2": "adhippāyo. Tesameva dātabbanti vassūpagatesu aladdhavassāvāsikānaṁ ekaccānameva dātabbaṁ.",
  "tika-vin08t28:66_3": "Bhatiniviṭṭhanti bhatiṁ katvā viya niviṭṭhaṁ pariyiṭṭhaṁ. Bhatiniviṭṭhanti vā pānīyupaṭṭhānādibhatiṁ",
  "tika-vin08t28:66_4": "katvā laddhaṁ. Saṅghikaṁ panātiādi kesañci vādadassanaṁ. Tattha saṅghikaṁ pana apalokanakammaṁ",
  "tika-vin08t28:66_5": "katvā gāhitanti tatruppādaṁ sandhāya vuttaṁ. Tattha apalokanakammaṁ katvā gāhitanti",
  "tika-vin08t28:66_6": "“chinnavassāvāsikañca idāni uppajjanakavassāvāsikañca imesaṁ dātuṁ ruccatī”ti anantare",
  "tika-vin08t28:66_7": "vuttanayena apalokanaṁ katvā gāhitaṁ saṅghena dinnattā vibbhantopi labhateva, pageva",
  "tika-vin08t28:66_8": "chinnavasso. Paccayavasena gāhitaṁ pana temāsaṁ vasitvā gahetuṁ attanā dāyakehi ca",
  "tika-vin08t28:66_9": "anumatattā bhatiniviṭṭhampi chinnavassopi vibbhantopi na labhatīti keci ācariyā vadanti.",
  "tika-vin08t28:66_10": "Idañca pacchā vuttattā pamāṇaṁ, teneva vassūpanāyikadivase evaṁ dāyakehi dinnaṁ vassāvāsikaṁ",
  "tika-vin08t28:66_11": "gahitabhikkhuno vassacchedaṁ akatvā vāsova heṭṭhā vihito, na pānīyupaṭṭhānādibhatikaraṇamattaṁ.",
  "tika-vin08t28:66_12": "Yadi hi taṁ bhatiniviṭṭhameva siyā, bhatikaraṇameva vidhātabbaṁ, tasmā vassaggena",
  "tika-vin08t28:66_13": "gāhitaṁ chinnavassādayo na labhantīti veditabbaṁ.",
  "tika-vin08t28:67_0": "“Idha, bhikkhave, vassaṁvuttho bhikkhu vibbhamati, saṅghasseva ta”nti vacanato “vataṭṭhāne…pe…",
  "tika-vin08t28:67_1": "saṅghikaṁ hotī”ti vuttaṁ. Saṅghikaṁ hotīti etena vutthavassānampi vassāvāsikabhāgo",
  "tika-vin08t28:67_2": "saṅghikato amocito tesaṁ vibbhamena saṅghiko hotīti dasseti. Manusseti dāyakamanusse.",
  "tika-vin08t28:67_3": "Labhatīti “mama pattabhāvaṁ etassa dethā”ti dāyake sampaṭicchāpenteneva saṅghikato",
  "tika-vin08t28:67_4": "viyojitaṁ hotīti vuttaṁ. Varabhāgaṁ sāmaṇerassāti tassa paṭhamagāhattā, therena pubbe",
  "tika-vin08t28:67_5": "paṭhamabhāgassa gahitattā, idāni gayhamānassa dutiyabhāgattā ca vuttaṁ.",
  "tika-vin08t28:68_0": "222. Idāni antarāmuttasenāsanaggāhaṁ dassetuṁ “ayamaparopī”tyādimāha. Tattha aparopīti",
  "tika-vin08t28:68_1": "pubbe vuttasenāsanaggāhadvayato aññopīti attho. Nanu ca “ayaṁ senāsanaggāho nāma",
  "tika-vin08t28:68_2": "duvidho hoti utukāle ca vassāvāse cā”ti vutto, atha kasmā “ayamaparopī”tyādi vuttoti",
  "tika-vin08t28:68_3": "codanaṁ sandhāyāha “divasavasena hī”tiādi. Aparajjugatāya āsāḷhiyāti paṭhamavassūpanāyikadivasabhūtaṁ",
  "tika-vin08t28:68_4": "āsāḷhipuṇṇamiyā pāṭipadaṁ sandhāya vuttaṁ, māsagatāya āsāḷhiyāti dutiyavassūpanāyikadivasabhūtasāvaṇapuṇṇamiyā",
  "tika-vin08t28:68_5": "pāṭipadaṁ. Aparajjugatāya pavāraṇāti assayujapuṇṇamiyā pāṭipadaṁ.",
  "tika-vin08t28:69_0": "223.Utukāle paṭibāhituṁ na labhatīti hemantagimhesu aññe sampattabhikkhū paṭibāhituṁ",
  "tika-vin08t28:69_1": "na labhati. Navakammanti navakammasammuti. Akatanti aparisaṅkhataṁ. Vippakatanti",
  "tika-vin08t28:69_2": "aniṭṭhitaṁ. Ekaṁ mañcaṭṭhānaṁ datvāti ekaṁ mañcaṭṭhānaṁ puggalikaṁ datvā. Tibhāganti",
  "tika-vin08t28:69_3": "tatiyabhāgaṁ. Evaṁ vissajjanampi thāvarena thāvaraṁ parivattanaṭṭhāneyeva pavisati,",
  "tika-vin08t28:69_4": "na itarathā sabbasenāsanavissajjanato. Sace saddhivihārikādīnaṁ dātukāmo hotīti sace",
  "tika-vin08t28:69_5": "so saṅghassa bhaṇḍaṭhapanaṭṭhānaṁ vā aññesaṁ bhikkhūnaṁ vasanaṭṭhānaṁ vā dātuṁ na",
  "tika-vin08t28:69_6": "icchati, attano saddhivihārikādīnaññeva dātukāmo hoti, tādisassa “tuyhaṁ puggalikameva",
  "tika-vin08t28:69_7": "katvā jaggāhī”ti na sabbaṁ dātabbanti adhippāyo. Tatthassa kattabbavidhiṁ dassento",
  "tika-vin08t28:69_8": "āha “kamma”ntiādi. Evañhītiādimhi cayānurūpaṁ tatiyabhāge vā upaḍḍhabhāge vā gahite",
  "tika-vin08t28:69_9": "taṁ bhāgaṁ dātuṁ labhatīti attho. Yenāti tesu dvīsu tīsu bhikkhūsu yena. So sāmīti",
  "tika-vin08t28:69_10": "tassā bhūmiyā vihārakaraṇe sova sāmī, taṁ paṭibāhitvā itarena na kātabbanti adhippāyo.",
  "tika-vin08t28:70_0": "224.Akataṭṭhāneti senāsanato bahi cayādīnaṁ akataṭṭhāne. Cayaṁ vā pamukhaṁ vāti saṅghikasenāsanaṁ",
  "tika-vin08t28:70_1": "nissāya tato bahi bandhitvā ekaṁ senāsanaṁ vā. Bahikuṭṭeti kuṭṭato bahi, attano kataṭṭhāneti",
  "tika-vin08t28:70_2": "attho. Sesaṁ suviññeyyameva.",
  "tika-vin08t28:71": "Senāsanaggāhakathāvaṇṇanā niṭṭhitā.",
  "tika-vin08t28:72": "Catupaccayasādhāraṇakathāvaṇṇanā",
  "tika-vin08t28:73_0": "225. Catupaccayasādhāraṇakathāyaṁ sammatena appamattakavissajjakenāti ñattidutiyakammavācāya",
  "tika-vin08t28:73_1": "vā apalokanakammena vā sammatena appamattakavissajjakasammutiladdhena. Avibhattaṁ",
  "tika-vin08t28:73_2": "saṅghikabhaṇḍanti pucchitabbakiccaṁ natthīti ettha avibhattaṁ saṅghikabhaṇḍanti kukkuccuppattiākāradassanaṁ,",
  "tika-vin08t28:73_3": "evaṁ kukkuccaṁ katvā pucchitabbakiccaṁ natthi, apucchitvāva dātabbanti adhippāyo.",
  "tika-vin08t28:73_4": "Kasmāti ce? Ettakassa saṅghikabhaṇḍassa vissajjanatthāyeva samaggassa saṅghassa anumatiyā",
  "tika-vin08t28:73_5": "katasammutikammattā. Guḷapiṇḍe…pe… dātabboti ettha guḷapiṇḍaṁ tālapakkappamāṇanti",
  "tika-vin08t28:73_6": "veditabbaṁ. Piṇḍāya paviṭṭhassapīti idaṁ upalakkhaṇamattaṁ. Aññena kāraṇena bahisīmagatassapi",
  "tika-vin08t28:73_7": "eseva nayo. Odanapaṭivīsoti saṅghabhattādisaṅghikaodanapaṭivīso. Antoupacārasīmāyaṁ",
  "tika-vin08t28:73_8": "ṭhitassāti anādare sāmivacanaṁ, antoupacārasīmāyaṁ ṭhitasseva gāhetuṁ vaṭṭati, na",
  "tika-vin08t28:73_9": "bahiupacārasīmaṁ pattassāti attho. Vuttañhetaṁ aṭṭhakathāyaṁ “bahiupacārasīmāya ṭhitānaṁ",
  "tika-vin08t28:73_10": "gāhethāti vadanti, na gāhetabba”nti. Antogāmaṭṭhānampīti ettha pi-saddo avuttasampiṇḍanattho,",
  "tika-vin08t28:73_11": "antogāmaṭṭhānampi bahigāmaṭṭhānampi gāhetuṁ vaṭṭatīti attho. Sambhāvanattho vā, tena",
  "tika-vin08t28:73_12": "antogāmaṭṭhānampi gāhetuṁ vaṭṭati, pageva bahigāmaṭṭhānanti.",
  "tika-vin08t28:74": "Catupaccayasādhāraṇakathāvaṇṇanā niṭṭhitā.",
  "tika-vin08t28:75": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t28:76": "Catupaccayabhājanīyavinicchayakathālaṅkāro nāma",
  "tika-vin08t28:77": "Aṭṭhavīsatimo paricchedo.",
  "tika-vin08t28:78": "Vihāravinicchayakathāvaṇṇanā",
  "tika-vin08t28:79": "Idāni catupaccayantogadhattā vihārassa catupaccayabhājanakathānantaraṁ vihāravinicchayakathā ārabhīyate. Tatridaṁ vuccati –",
  "tika-vin08t28:80": "“Ko vihāro kenaṭṭhena;",
  "tika-vin08t28:81": "Vihāro so katividho;",
  "tika-vin08t28:82": "Kena so kassa dātabbo;",
  "tika-vin08t28:83": "Kathaṁ ko tassa issaro.",
  "tika-vin08t28:84": "“Kena so gāhito kassa;",
  "tika-vin08t28:85": "Anuṭṭhāpaniyā kati;",
  "tika-vin08t28:86": "Katihaṅgehi yuttassa;",
  "tika-vin08t28:87": "Dhuvavāsāya dīyate”ti.",
  "tika-vin08t28:88_0": "Tattha ko vihāroti catūsu paccayesu senāsanasaṅkhāto catūsu senāsanesu vihārasenāsanasaṅkhāto",
  "tika-vin08t28:88_1": "bhikkhūnaṁ nivāsabhūto patissayaviseso. Kenaṭṭhena vihāroti viharanti etthāti vihāro,",
  "tika-vin08t28:88_2": "iriyāpathadibbabrahmaariyasaṅkhātehi catūhi vihārehi ariyā ettha viharantītyattho.",
  "tika-vin08t28:88_3": "So katividhoti saṅghikavihāragaṇasantakavihārapuggalikavihāravasena tibbidho. Vuttañhetaṁ",
  "tika-vin08t28:88_4": "samantapāsādikāyaṁ “cātuddisaṁ saṅghaṁ uddissa bhikkhūnaṁ dinnaṁ vihāraṁ vā pariveṇaṁ",
  "tika-vin08t28:88_5": "vā āvāsaṁ vā mahantampi khuddakampi abhiyuñjato abhiyogo na ruhati, acchinditvā gaṇhitumpi",
  "tika-vin08t28:88_6": "na sakkoti. Kasmā? Sabbesaṁ dhuranikkhepābhāvato. Na hettha sabbe cātuddisā bhikkhū",
  "tika-vin08t28:88_7": "dhuranikkhepaṁ karontīti. Dīghabhāṇakādibhedassa pana gaṇassa, ekapuggalassa vā santakaṁ",
  "tika-vin08t28:88_8": "abhiyuñjitvā gaṇhanto sakkoti te dhuraṁ nikkhipāpetuṁ, tasmā tattha ārāme vuttanayeneva",
  "tika-vin08t28:88_9": "vinicchayo veditabbo”ti. Iminā dāyakasantako vihāro nāma natthīti dīpeti.",
  "tika-vin08t28:89_0": "Kena so dātabboti khattiyena vā brāhmaṇena vā yena kenaci so vihāro dātabbo. Kassa",
  "tika-vin08t28:89_1": "dātabboti saṅghassa vā gaṇassa vā puggalassa vā dātabbo. Kathaṁ dātabboti yadi saṅghassa",
  "tika-vin08t28:89_2": "deti, “imaṁ vihāraṁ āgatānāgatassa cātuddisassa saṅghassa dammī”ti, yadi gaṇassa,",
  "tika-vin08t28:89_3": "“imaṁ vihāraṁ āyasmantānaṁ dammī”ti, yadi puggalassa, “imaṁ vihāraṁ āyasmato dammī”ti",
  "tika-vin08t28:89_4": "dātabbo. Ko tassa issaroti yadi saṅghassa deti, saṅgho tassa vihārassa issaro. Yadi",
  "tika-vin08t28:89_5": "gaṇassa deti, gaṇo tassa issaro. Yadi puggalassa deti, puggalo tassa issaroti. Tathā",
  "tika-vin08t28:89_6": "hi vuttaṁ aṭṭhakathāyaṁ “dīghabhāṇakādikassa pana gaṇassa ekapuggalassa vā santaka”nti.",
  "tika-vin08t28:90_0": "Kena so gāhitoti senāsanaggāhāpakena so vihāro gāhito. Vuttañhetaṁ bhagavatā “anujānāmi,",
  "tika-vin08t28:90_1": "bhikkhave, pañcahaṅgehi samannāgataṁ senāsanaggāhāpakaṁ sammannituṁ, yo na chandāgatiṁ",
  "tika-vin08t28:90_2": "gaccheyya, na dosāgatiṁ gaccheyya, na mohāgatiṁ gaccheyya, evañca, bhikkhave, sammannitabbo,",
  "tika-vin08t28:90_3": "paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin08t28:91": "“Suṇātu me, bhante, saṅgho, yadi saṅghassa pattakallaṁ, saṅgho itthannāmaṁ bhikkhuṁ senāsanaggāhāpakaṁ sammanneyya, esā ñatti.",
  "tika-vin08t28:92_0": "“Suṇātu me, bhante, saṅgho, saṅgho itthannāmaṁ bhikkhuṁ senāsanaggāhāpakaṁ sammannati.",
  "tika-vin08t28:92_1": "Yassāyasmato khamati itthannāmassa bhikkhuno senāsanaggāhāpakassa sammuti, so tuṇhassa.",
  "tika-vin08t28:92_2": "Yassa nakkhamati, so bhāseyya.",
  "tika-vin08t28:93": "“Sammato saṅghena itthannāmo bhikkhu senāsanaggāhāpako, khamati saṅghassa, tasmā tuṇhī, evametaṁ dhārayāmī”ti.",
  "tika-vin08t28:94_0": "Kassa so gāhitoti bhikkhūnaṁ so vihāro gāhito. Vuttañhetaṁ bhagavatā “anujānāmi,",
  "tika-vin08t28:94_1": "bhikkhave, paṭhamaṁ bhikkhū gaṇetuṁ, bhikkhū gaṇetvā seyyā gaṇetuṁ, seyyā gaṇetvā",
  "tika-vin08t28:94_2": "seyyaggena gāhetu”nti. Anuṭṭhāpaniyā katīti cattāro anuṭṭhāpanīyā vuḍḍhataro gilāno",
  "tika-vin08t28:94_3": "bhaṇḍāgāriko saṅghato laddhasenāsanoti. Vuttañhetaṁ kaṅkhāvitaraṇiyaṁ “vuḍḍho hi",
  "tika-vin08t28:94_4": "attano vuḍḍhatāya anuṭṭhāpanīyo, gilāno gilānatāya, saṅgho pana bhaṇḍāgārikassa vā",
  "tika-vin08t28:94_5": "dhammakathikavinayadharagaṇavācakācariyānaṁ vā bahūpakārataṁ guṇavisiṭṭhatañca sallakkhetvā",
  "tika-vin08t28:94_6": "dhuvavāsatthāya vihāraṁ sallakkhetvā sammannitvā deti, tasmā yassa saṅghena dinno,",
  "tika-vin08t28:94_7": "sopi anuṭṭhāpanīyo”ti.",
  "tika-vin08t28:95_0": "Katihaṅgehi yuttassa dhuvavāsāya dīyateti ukkaṭṭhaparicchedena dvīhi aṅgehi yuttassa",
  "tika-vin08t28:95_1": "dhuvavāsatthāya vihāro dīyate. Katamehi dvīhi? Bahūpakāratāya guṇavisiṭṭhatāya ceti.",
  "tika-vin08t28:95_2": "Kathaṁ viññāyatīti ce? “Bahūpakāratanti bhaṇḍāgārikatādibahuupakārabhāvaṁ, na kevalaṁ",
  "tika-vin08t28:95_3": "idamevāti āha ‘guṇavisiṭṭhatañcā’ti. Tena bahūpakārattepi guṇavisiṭṭhattābhāve guṇavisiṭṭhattepi",
  "tika-vin08t28:95_4": "bahūpakārattābhāve dātuṁ vaṭṭatīti dassetī”ti vinayatthamañjūsāyaṁ vacanato. Omakaparicchedena",
  "tika-vin08t28:95_5": "ekena aṅgena yuttassapi. Katamena ekena aṅgena? Bahūpakāratāya vā guṇavisiṭṭhatāya",
  "tika-vin08t28:95_6": "vā. Kathaṁ viññāyatīti ce? “Bahūpakārataṁ guṇavisiṭṭhatañca sallakkhentoti bhaṇḍāgārikassa",
  "tika-vin08t28:95_7": "bahūpakārataṁ, dhammakathikādīnaṁ guṇavisiṭṭhatañca sallakkhento”ti sāratthadīpaniyaṁ vacanato.",
  "tika-vin08t28:96_0": "Senāsanaggāho pana duvidho utukāle ca vassāvāse cāti kālavasena. Atha vā tayo senāsanaggāhā",
  "tika-vin08t28:96_1": "purimako pacchimako antarāmuttakoti. Tesaṁ viseso heṭṭhā vuttova. “Utukāle senāsanaggāho",
  "tika-vin08t28:96_2": "antarāmuttako ca taṅkhaṇapaṭisallāno cāti dubbidho. Vassāvāse senāsanaggāho purimako",
  "tika-vin08t28:96_3": "ca pacchimako cāti dubbidhoti cattāro senāsanaggāhā”ti ācariyā vadanti, taṁ vacanaṁ",
  "tika-vin08t28:96_4": "pāḷiyampi aṭṭhakathāyampi na āgataṁ. Pāḷiyaṁ pana “tayome, bhikkhave, senāsanaggāhā",
  "tika-vin08t28:96_5": "purimako pacchimako antarāmuttako”icceva āgato, aṭṭhakathāyampi “tīsu senāsanaggāhesu",
  "tika-vin08t28:96_6": "purimako ca pacchimako cāti ime dve gāhā thāvarā, antarāmuttake ayaṁ vinicchayo”ti āgato.",
  "tika-vin08t28:97_0": "Idāni pana ekacce ācariyā “imasmiṁ kāle sabbe vihārā saṅghikāva, puggalikavihāro",
  "tika-vin08t28:97_1": "nāma natthi. Kasmā? Vihāradāyakānaṁ vihāradānakāle kulūpakā ‘imaṁ vihāraṁ āgatānāgatassa",
  "tika-vin08t28:97_2": "cātuddisassa saṅghassa demā’ti vacībhedaṁ kārāpenti, tasmā navavihārāpi saṅghikā",
  "tika-vin08t28:97_3": "eva. Ekaccesu vihāresu evaṁ avatvā dentesupi ‘tasmiṁ jīvante puggaliko hoti, mate",
  "tika-vin08t28:97_4": "saṅghikoyevā’ti vuttattā porāṇakavihārāpi saṅghikāva hontī”ti vadanti. Tatrevaṁ vicāretabbo",
  "tika-vin08t28:97_5": "– vacībhedaṁ kārāpetvā dinnavihāresupi dāyakā saṅghaṁ uddissa karontā nāma appakā,",
  "tika-vin08t28:97_6": "“imaṁ nāma bhikkhuṁ imaṁ nāma theraṁ vasāpessāmī”ti cintetvā puttadāramittāmaccādīhi",
  "tika-vin08t28:97_7": "sammantetvā patiṭṭhāpenti, patiṭṭhānakāle avadantāpi dānakāle yebhuyyena vadanti.",
  "tika-vin08t28:97_8": "Atha pana kulūpakā dānakāle sikkhāpetvā vadāpenti, evaṁ vadantāpi dāyakā appakā saṅghaṁ",
  "tika-vin08t28:97_9": "uddissa denti, bahutarā attano kulūpakameva uddissa denti. Evaṁ sante kulūpakānaṁ",
  "tika-vin08t28:97_10": "vacanaṁ navasu adhammikadānesu “puggalassa pariṇataṁ saṅghassa pariṇāmetī”ti vuttaṁ",
  "tika-vin08t28:97_11": "ekaṁ adhammikadānaṁ āpajjati. “Tasmiṁ jīvante puggaliko, mate saṅghiko”ti ayaṁ pāṭho",
  "tika-vin08t28:97_12": "mūlapuggalikavisaye na āgato, mūlasaṅghikavihāraṁ jaggāpetuṁ puggalikakārāpanaṭṭhāne",
  "tika-vin08t28:97_13": "āgato, tasmā navavihārāpi puggalaṁ uddissa dinnā santiyeva. Porāṇakavihārāpi mūle",
  "tika-vin08t28:97_14": "puggalikavasena dinnā saddhivihārikādīnaṁ puggalikavaseneva dīyamānāpi tasmiṁ jīvanteyeva",
  "tika-vin08t28:97_15": "vissāsavasena gayhamānāpi puggalikā hontiyeva, tasmā sabbaso puggalikavihārassa abhāvavādo vicāretabbova.",
  "tika-vin08t28:98_0": "Aññe pana ācariyā “imasmiṁ kāle saṅghikavihārā nāma na santi, sabbe puggalikāva.",
  "tika-vin08t28:98_1": "Kasmā? Navavihārāpi patiṭṭhāpanakāle dānakāle ca kulūpakabhikkhuṁyeva uddissa katattā",
  "tika-vin08t28:98_2": "puggalikāva, porāṇakavihārāpi sissānusissehi vā aññehi vā puggalehi eva pariggahitattā,",
  "tika-vin08t28:98_3": "na kadāci saṅghena pariggahitattā puggalikāva honti, na saṅghikā”ti vadanti. Tatrāpyevaṁ",
  "tika-vin08t28:98_4": "vicāretabbaṁ – navavihārepi patiṭṭhānakālepi dānakālepi ekacce saṅghaṁ uddissa karonti,",
  "tika-vin08t28:98_5": "ekacce puggalaṁ. Pubbeva puggalaṁ uddissa katepi atthakāmānaṁ paṇḍitānaṁ vacanaṁ",
  "tika-vin08t28:98_6": "sutvā puggalikadānato saṅghikadānameva mahapphalataranti saddahitvā saṅghike karontāpi",
  "tika-vin08t28:98_7": "dāyakā santi, puggalikavasena paṭiggahite porāṇakavihārepi keci bhikkhū maraṇakāle",
  "tika-vin08t28:98_8": "saṅghassa niyyātenti. Keci kassaci adatvā maranti, tadā so vihāro saṅghiko hoti.",
  "tika-vin08t28:98_9": "Savatthukamahāvihāre pana karontā rājarājamahāmattādayo “pañcavassasahassaparimāṇaṁ",
  "tika-vin08t28:98_10": "sāsanaṁ yāva tiṭṭhati, tāva mama vihāre vasitvā saṅgho cattāro paccaye paribhuñjatū”ti",
  "tika-vin08t28:98_11": "paṇidhāya cirakālaṁ saṅghassa paccayuppādakaraṁ gāmakhettādikaṁ “amhākaṁ vihārassa",
  "tika-vin08t28:98_12": "demā”ti denti, vihārassāti ca vihāre vasanakasaṅghassa uddissa denti, na kulūpakabhūtassa",
  "tika-vin08t28:98_13": "ekapuggalassa eva, tasmā yebhuyyena saṅghikā dissanti, pāsāṇesu akkharaṁ likhitvāpi",
  "tika-vin08t28:98_14": "ṭhapenti, tasmā sabbaso saṅghikavihārābhāvavādopi vicāretabbova.",
  "tika-vin08t28:99_0": "Apare pana ācariyā “imasmiṁ kāle vihāradāyakasantakāva, tasmā dāyakāyeva vicāretuṁ",
  "tika-vin08t28:99_1": "issarā, na saṅgho, na puggalo. Vihāradāyake asantepi tassa puttadhītunattapanattādayo",
  "tika-vin08t28:99_2": "yāva kulaparamparā tassa vihārassa issarāva honti. Kasmāti ce? ‘Yena vihāro kārito,",
  "tika-vin08t28:99_3": "so vihārasāmiko’ti āgatattā ca ‘tassa vā kule yo koci āpucchitabbo’ti ca vacanato",
  "tika-vin08t28:99_4": "vihārassāmibhūto dāyako vā tassa vaṁse uppanno vā vicāretuṁ issaro. ‘Pacchinne kulavaṁse",
  "tika-vin08t28:99_5": "yo tassa janapadassa sāmiko, so acchinditvā puna deti cittalapabbate bhikkhunā nīhaṭaṁ",
  "tika-vin08t28:99_6": "udakavāhakaṁ aḷanāgarājamahesī viya, evampi vaṭṭatī’ti aṭṭhakathāyaṁ vacanato vihāradāyakassa",
  "tika-vin08t28:99_7": "kulavaṁse pacchinnepi tassa janapadassa issaro rājā vā rājamahāmatto vā yo koci issaro",
  "tika-vin08t28:99_8": "vā vihāraṁ vicāretuṁ yathājjhāsayaṁ dātuṁ vaṭṭatī”ti vadanti, tampi aññe paṇḍitā nānujānanti.",
  "tika-vin08t28:100_0": "Kathaṁ? “Yena vihāro kārito, so vihārasāmiko”ti vacanaṁ pubbavohāravasena vuttaṁ,",
  "tika-vin08t28:100_1": "na idāni issaravasena yathā jetavanaṁ, pattassāmikotyādi. Yathā hi jetassa rājakumārassa",
  "tika-vin08t28:100_2": "vanaṁ uyyānaṁ jetavananti viggahe kate yadipi anāthapiṇḍikena kiṇitvā vihārapatiṭṭhāpanakālato",
  "tika-vin08t28:100_3": "paṭṭhāya rājakumāro tassa uyyānassa issaro na hoti, tathāpi anāthapiṇḍikena kiṇitakālato",
  "tika-vin08t28:100_4": "pubbe issarabhūtapubbattā pubbavohāravasena sabbadāpi jetavanantveva voharīyati.",
  "tika-vin08t28:100_5": "Yathā ca pattassa sāmiko pattassāmikoti viggahe kate yadipi dāyakehi kiṇitvā bhikkhussa",
  "tika-vin08t28:100_6": "dinnakālato paṭṭhāya kammāro pattassa issaro na hoti, tathāpi dāyakena kiṇitakālato",
  "tika-vin08t28:100_7": "pubbe issarabhūtapubbattā pubbavohāravasena pattassāmikotveva voharīyati, evaṁ yadipi",
  "tika-vin08t28:100_8": "bhikkhussa dinnakālato paṭṭhāya dāyako vihārassa issaro na hoti vatthupariccāgalakkhaṇattā",
  "tika-vin08t28:100_9": "dānassa, tathāpi dānakālato pubbe issarabhūtapubbattā pubbavohāravasena vihārassāmikotveva",
  "tika-vin08t28:100_10": "voharīyati, na mukhyato issarabhāvatoti viññāyati, tasmā saṅghassa vā gaṇassa vā",
  "tika-vin08t28:100_11": "puggalassa vā dinnakālato paṭṭhāya saṅghādayo paṭiggāhakā eva vicāretuṁ issarā, na dāyako.",
  "tika-vin08t28:101_0": "Kathaṁ viññāyatīti ce? Santesupi anāthapiṇḍikādīsu vihāradāyakesu “anujānāmi, bhikkhave,",
  "tika-vin08t28:101_1": "pañcahaṅgehi samannāgataṁ bhikkhuṁ senāsanaggāhāpakaṁ sammannitu”ntiādinā saṅghena",
  "tika-vin08t28:101_2": "sammataṁ senāsanaggāhāpakaṁ anujānitvā, “anujānāmi, bhikkhave…pe… seyyaggena gāhetu”ntiādinā",
  "tika-vin08t28:101_3": "senāsanaggāhāpakasseva vicāretuṁ issarabhāvassa vacanato ca “dve bhikkhū saṅghikaṁ",
  "tika-vin08t28:101_4": "bhūmiṁ gahetvā sodhetvā saṅghikaṁ senāsanaṁ karonti, yena sā bhūmi paṭhamaṁ gahitā,",
  "tika-vin08t28:101_5": "so sāmī”ti ca “ubhopi puggalikaṁ karonti, soyeva sāmī”ti ca “yo pana saṅghikaṁ vallimattampi",
  "tika-vin08t28:101_6": "aggahetvā āharimena upakaraṇena saṅghikāya bhūmiyā puggalikavihāraṁ kāreti, upaḍḍhaṁ",
  "tika-vin08t28:101_7": "saṅghikaṁ upaḍḍhaṁ puggalika”nti ca saṅghapuggalānaṁyeva sāmibhāvassa aṭṭhakathāyaṁ",
  "tika-vin08t28:101_8": "vuttattā ca viññāyati.",
  "tika-vin08t28:102_0": "“Tassa vā kule yo koci āpucchitabbo”ti aṭṭhakathāvacanampi tesaṁ vihārassa issarabhāvadīpakaṁ",
  "tika-vin08t28:102_1": "na hoti, atha kho gamiko bhikkhu disaṁ gantukāmo vihāre āpucchitabbabhikkhusāmaṇeraārāmikesu",
  "tika-vin08t28:102_2": "asantesu te āpucchitvā gantabbabhāvameva dīpeti. Vuttañhetaṁ aṭṭhakathāyaṁ “imaṁ",
  "tika-vin08t28:102_3": "pana dasavidhampi seyyaṁ saṅghike vihāre santharitvā vā santharāpetvā vā pakkamantena",
  "tika-vin08t28:102_4": "āpucchitvā pakkamitabbaṁ, āpucchantena ca bhikkhumhi sati bhikkhu āpucchitabbo…pe…",
  "tika-vin08t28:102_5": "tasmiṁ asati ārāmiko, tasmimpi asati yena vihāro kārito, so vihārassāmiko, tassa",
  "tika-vin08t28:102_6": "vā kule yo koci āpucchitabbo”ti. Evaṁ ārāmikassapi āpucchitabbato olokanatthāya vattasīseneva",
  "tika-vin08t28:102_7": "āpucchitabbo, na tesaṁ saṅghikasenāsanassa issarabhāvatoti daṭṭhabbaṁ.",
  "tika-vin08t28:103_0": "“Pacchinne kulavaṁse”tyādivacanañca akappiyavasena katānaṁ akappiyavohārena paṭiggahitānaṁ",
  "tika-vin08t28:103_1": "khettavatthutaḷākādīnaṁ akappiyattā bhikkhūhi pariccattānaṁ kappiyakaraṇatthāya rājādīhi",
  "tika-vin08t28:103_2": "gahetvā puna tesaṁyeva bhikkhūnaṁ dānameva dīpeti, na tesaṁ rājādīnaṁ tehi bhikkhūhi",
  "tika-vin08t28:103_3": "aññesaṁ saṅghagaṇapuggalacetiyānaṁ dānaṁ. Yadi dadeyyuṁ, adhammikadānaadhammikapaaggahaadhammikaparibhogā",
  "tika-vin08t28:103_4": "siyuṁ. Vuttañhetaṁ parivāre “nava adhammikāni dānāni saṅghassa pariṇataṁ aññasaṅghassa",
  "tika-vin08t28:103_5": "vā cetiyassa vā puggalassa vā pariṇāmeti, cetiyassa pariṇataṁ aññacetiyassa vā saṅghassa",
  "tika-vin08t28:103_6": "vā puggalassa vā pariṇāmeti, puggalassa pariṇataṁ aññapuggalassa vā saṅghassa vā",
  "tika-vin08t28:103_7": "cetiyassa vā pariṇāmetī”ti. Aṭṭhakathāyañca “nava adhammikāni dānānīti…pe… evaṁ vuttāni.",
  "tika-vin08t28:103_8": "Nava paṭiggahaparibhogāti etesaṁyeva dānānaṁ paṭiggahā ca paribhogā cā”ti vuttaṁ.",
  "tika-vin08t28:103_9": "Tasmā yadi rājādayo issarāti gahetvā aññassa deyyuṁ, tampi dānaṁ adhammikadānaṁ hoti,",
  "tika-vin08t28:103_10": "taṁ dānaṁ paṭiggahā ca adhammikapaṭiggahā honti, taṁ dānaṁ paribhuñjantā ca adhammikaparibhogā hontīti daṭṭhabbaṁ.",
  "tika-vin08t28:104_0": "Athāpi evaṁ vadeyyuṁ “vihāradānaṁ saṅghassa, aggaṁ buddhena vaṇṇitantiādīsu ‘saṅghassā’ti",
  "tika-vin08t28:104_1": "ayaṁ saddo ‘dāna’nti ettha sāmisambandho na hoti, atha kho sampadānameva, ‘dāyakassā’ti",
  "tika-vin08t28:104_2": "pana sāmisambandho ajjhāharitabbo, tasmā sāmibhūto dāyakova issaro, na sampadānabhūto",
  "tika-vin08t28:104_3": "saṅgho”ti. Te evaṁ vattabbā – “vihāradānaṁ saṅghassā”ti idaṁ dānasamaye pavattavasena",
  "tika-vin08t28:104_4": "vuttaṁ, na dinnasamaye pavattavasena. Dānakāle hi dāyako attano vatthubhūtaṁ vihāraṁ",
  "tika-vin08t28:104_5": "saṅghassa pariccajitvā deti, tasmā tasmiṁ samaye dāyako sāmī hoti, saṅgho sampadānaṁ,",
  "tika-vin08t28:104_6": "dinnakāle pana saṅghova sāmī hoti vihārassa paṭiggahitattā, na dāyako pariccattattā,",
  "tika-vin08t28:104_7": "tasmā saṅgho vicāretuṁ issaro. Tenāha bhagavā “pariccattaṁ taṁ, bhikkhave, dāyakehī”ti.",
  "tika-vin08t28:104_8": "Idaṁ pana saddalakkhaṇagarukā saddahissantīti vuttaṁ, atthato pana cīvarādīnaṁ catunnaṁ",
  "tika-vin08t28:104_9": "paccayānaṁ dānakāleyeva dāyakasantakabhāvo dinnakālato paṭṭhāya paṭiggāhakasantakabhāvo",
  "tika-vin08t28:104_10": "sabbesaṁ pākaṭo, tasmā idampi vacanaṁ dāyakasantakabhāvasādhakaṁ na hotīti daṭṭhabbaṁ.",
  "tika-vin08t28:105_0": "Evaṁ hotu, tathāpi “sace bhikkhūhi pariccattabhāvaṁ ñatvā sāmiko vā tassa puttadhītaro",
  "tika-vin08t28:105_1": "vā añño vā koci vaṁse uppanno puna kappiyavohārena deti, vaṭṭatī”ti aṭṭhakathāyaṁ",
  "tika-vin08t28:105_2": "vuttattā vihārassāmikabhūtadāyakassa vā tassa puttadhītādīnaṁ vaṁse uppannānaṁ vā",
  "tika-vin08t28:105_3": "dātuṁ issarabhāvo siddhoyevāti. Na siddho. Kasmāti ce? Nanu vuttaṁ “bhikkhūhi pariccattabhāvaṁ",
  "tika-vin08t28:105_4": "ñatvā”ti, tasmā akappiyattā bhikkhūhi pariccattameva kappiyakaraṇatthāya dāyakādīhi",
  "tika-vin08t28:105_5": "puna kappiyavohārena deti, vaṭṭati. Yathā appaṭiggahitattā bhikkhūhi aparibhuttameva",
  "tika-vin08t28:105_6": "khādanīyabhojanīyaṁ bhikkhusantakaṁyeva āpattimocanatthaṁ dāyakādayo paṭiggahāpeti,",
  "tika-vin08t28:105_7": "na paribhuttaṁ, yathā ca bījagāmapariyāpannaṁyeva bhikkhusantakaṁ bījagāmabhūtagāmabhāvato",
  "tika-vin08t28:105_8": "parimocanatthaṁ kappiyakārakādayo kappiyaṁ karonti, na apariyāpannaṁ, evaṁ akappiyaṁ",
  "tika-vin08t28:105_9": "bhikkhūhi pariccattaṁyeva taḷākādikaṁ kappiyakaraṇatthaṁ dāyakādayo puna denti, na",
  "tika-vin08t28:105_10": "apariccattaṁ, tasmā idampi vacanaṁ kappiyakaraṇattaṁyeva sādheti, na issarattanti viññāyati.",
  "tika-vin08t28:106_0": "Tathāpi evaṁ vadeyyuṁ “jātibhūmiyaṁ jātibhūmikā upāsakā āyasmantaṁ dhammikattheraṁ",
  "tika-vin08t28:106_1": "sattahi jātibhūmikavihārehi pabbājayiṁsūti vacanato dāyako vihārassa issaroti viññāyati.",
  "tika-vin08t28:106_2": "Issarattāyeva hi te theraṁ pabbājetuṁ sakkā, no anissarā”ti, na kho panevaṁ daṭṭhabbaṁ.",
  "tika-vin08t28:106_3": "Kasmā? “Jātibhūmikā upāsakā”icceva hi vuttaṁ, na “vihāradāyakā”ti, tasmā tasmiṁ dese",
  "tika-vin08t28:106_4": "vasantā bahavo upāsakā āyasmantaṁ dhammikattheraṁ ayuttacārittā sakalasattavihārato",
  "tika-vin08t28:106_5": "pabbājayiṁsu, na attano vihāradāyakabhāvena issarattā, tasmā idampi udāharaṇaṁ na",
  "tika-vin08t28:106_6": "issarabhāvadīpakaṁ, atha kho aparādhānurūpakaraṇabhāvadīpakanti daṭṭhabbaṁ. Evaṁ",
  "tika-vin08t28:106_7": "yadā dāyako vihāraṁ patiṭṭhāpetvā deti, tassa muñcacetanaṁ patvā dinnakālato paṭṭhāya",
  "tika-vin08t28:106_8": "so vā tassa vaṁse uppanno vā janapadassāmikarājādayo vā issarā bhavituṁ vā vicāretuṁ",
  "tika-vin08t28:106_9": "vā na labhanti, paṭiggāhakabhūto saṅgho vā gaṇo vā puggalo vā soyeva issaro bhavituṁ",
  "tika-vin08t28:106_10": "vā vicāretuṁ vā labhatīti daṭṭhabbaṁ.",
  "tika-vin08t28:107_0": "Tattha dāyakādīnaṁ issaro bhavituṁ alabhanabhāvo kathaṁ viññāyatīti ce? “Vatthupariccāgalakkhaṇattā",
  "tika-vin08t28:107_1": "dānassa, pathavādivatthupariccāgena ca puna gahaṇassa ayuttattā”ti vimativinodaniyaṁ",
  "tika-vin08t28:107_2": "vacanato “anujānāmi, bhikkhave, yaṁ dīyamānaṁ patati, taṁ sāmaṁ gahetvā paribhuñjituṁ,",
  "tika-vin08t28:107_3": "pariccattaṁ taṁ, bhikkhave, dāyakehī”ti bhagavatā vuttattā ca “pariccattaṁ taṁ, bhikkhave,",
  "tika-vin08t28:107_4": "dāyakehīti vacanena panettha parasantakābhāvo dīpito”ti aṭṭhakathāyaṁ vuttattā ca",
  "tika-vin08t28:107_5": "viññāyati. Saṅghādīnaṁ issaro bhavituṁ labhanabhāvo kathaṁ ñātabboti ce? Saṅghiko",
  "tika-vin08t28:107_6": "nāma vihāro saṅghassa dinno hoti pariccatto, “puggalike puggalikasaññī aññassa puggalike",
  "tika-vin08t28:107_7": "āpatti dukkaṭassa, attano puggalike anāpattī”ti pācittiyapāḷiyaṁ āgamanato ca “antamaso",
  "tika-vin08t28:107_8": "caturaṅgulapādakaṁ gāmadārakehi paṁsvāgārakesu kīḷantehi katampi saṅghassa dinnato",
  "tika-vin08t28:107_9": "paṭṭhāya garubhaṇḍaṁ hotī”ti samantapāsādikāyaṁ vacanato ca “abhiyogepi cettha cātuddisaṁ",
  "tika-vin08t28:107_10": "saṅghaṁ uddissa bhikkhūnaṁ dinnaṁ vihāraṁ vā pariveṇaṁ vā āvāsaṁ vā mahantampi khuddakampi",
  "tika-vin08t28:107_11": "abhiyuñjato abhiyogo na ruhati, acchinditvā gaṇhitumpi na sakkoti. Kasmā? Sabbesaṁ",
  "tika-vin08t28:107_12": "dhuranikkhepābhāvato. Na hettha sabbe cātuddisā bhikkhū dhuranikkhepaṁ karontīti.",
  "tika-vin08t28:107_13": "Dīghabhāṇakādibhedassa pana gaṇassa ekapuggalassa vā santakaṁ abhiyuñjitvā gaṇhanto",
  "tika-vin08t28:107_14": "sakkoti te dhuraṁ nikkhipāpetu”nti dutiyapārājikavaṇṇanāyaṁ vacanato ca viññāyati.",
  "tika-vin08t28:108_0": "Kathaṁ dāyakādīnaṁ vicāretuṁ alabhanabhāvo viññāyatīti ce? Santesupi veḷuvanavihārādidāyakesu",
  "tika-vin08t28:108_1": "tesaṁ vicāraṇaṁ ananujānitvā “anujānāmi, bhikkhave, pañcahaṅgehi samannāgataṁ bhikkhuṁ",
  "tika-vin08t28:108_2": "senāsanaggāhāpakaṁ sammannitu”nti bhikkhusseva senāsanaggāhāpakasammutianujānato",
  "tika-vin08t28:108_3": "ca bhaṇḍanakārakesu kosambakabhikkhūsu sāvatthiṁ āgatesu anāthapiṇḍikena ca visākhāya",
  "tika-vin08t28:108_4": "mahāupāsikāya ca “kathāhaṁ, bhante, tesu bhikkhūsu paṭipajjāmī”ti evaṁ jetavanavihāradāyakapubbārāmavihāradāyakabhūtesu",
  "tika-vin08t28:108_5": "ārocitesupi tesaṁ senāsanavicāraṇaṁ avatvā āyasmatā sāriputtattherena “kathaṁ nu",
  "tika-vin08t28:108_6": "kho, bhante, tesu bhikkhūsu senāsane paṭipajjitabba”nti ārocite “tena hi, sāriputta,",
  "tika-vin08t28:108_7": "vivittaṁ senāsanaṁ dātabba”nti vatvā “sace pana, bhante, vivittaṁ na hoti, kathaṁ",
  "tika-vin08t28:108_8": "paṭipajjitabba”nti vutte “tena hi vivittaṁ katvāpi dātabbaṁ, na tvevāhaṁ, sāriputta,",
  "tika-vin08t28:108_9": "kenaci pariyāyena vuḍḍhatarassa bhikkhuno senāsanaṁ paṭibāhitabbanti vadāmi, yo paṭibāheyya,",
  "tika-vin08t28:108_10": "āpatti dukkaṭassā”ti therasseva senāsanassa vicāraṇassa anuññātattā ca viññāyati.",
  "tika-vin08t28:109_0": "Kathaṁ pana saṅghādīnaṁ senāsanaṁ vicāretuṁ labhanabhāvo viññāyatīti? “Evañca, bhikkhave,",
  "tika-vin08t28:109_1": "sammannitabbo – paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin08t28:110": "Suṇātu me, bhante, saṅgho…pe… sammato saṅghena itthannāmo bhikkhu senāsanaggāhāpako, khamati saṅghassa, tasmā tuṇhī, evametaṁ dhārayāmīti.",
  "tika-vin08t28:111_0": "Evaṁ saṅghena senāsanaggāhāpakaṁ sammannāpetvā puna tena saṅghasammatena senāsanaggāhāpakena",
  "tika-vin08t28:111_1": "senāsanaggāhakavidhānaṁ anujānituṁ anujānāmi, bhikkhave, paṭhamaṁ bhikkhū gaṇetuṁ,",
  "tika-vin08t28:111_2": "bhikkhū gaṇetvā seyyā gaṇetuṁ, seyyā gaṇetvā seyyaggena gāhetu”nti vacanato saṅghikasenāsanassa",
  "tika-vin08t28:111_3": "saṅghena vicāretuṁ labhanabhāvo viññāyati.",
  "tika-vin08t28:112_0": "“Dīghabhāṇakādibhedassa pana gaṇassa ekapuggalassa vā dinnavihārādiṁ acchinditvā",
  "tika-vin08t28:112_1": "gaṇhante dhuranikkhepasambhavā pārājika”nti aṭṭhakathāyaṁ āgamanato ca “attano puggalike",
  "tika-vin08t28:112_2": "anāpattī”ti pāḷiyaṁ āgamanato ca “yasmiṁ pana vissāso ruhati, tassa santakaṁ attano",
  "tika-vin08t28:112_3": "puggalikamiva hotīti mahāpaccariādīsu vutta”nti aṭṭhakathāyaṁ vacanato ca gaṇassa",
  "tika-vin08t28:112_4": "dinno gaṇasantakavihāro gaṇeneva vicārīyate, no dāyakādīhi. Puggalassa dinno puggalikavihāropi",
  "tika-vin08t28:112_5": "paṭiggāhakapuggaleneva vicārīyate, no dāyakādīhīti viññāyati. Evaṁ vinayapāḷiyaṁ",
  "tika-vin08t28:112_6": "aṭṭhakathāṭīkāsu ca vihārassa saṅghikagaṇasantakapuggalikavasena tividhasseva vacanato",
  "tika-vin08t28:112_7": "ca tesaṁyeva saṅghagaṇapuggalānaṁ vihāravicāraṇassa anuññātattā ca dāyakasantakassa",
  "tika-vin08t28:112_8": "vihārassa visuṁ avuttattā ca dāyakānaṁ vihāravicāraṇassa ananuññātattā ca saṅghādayo",
  "tika-vin08t28:112_9": "eva vihārassa issarā honti, teyeva ca vicāretuṁ labhantīti daṭṭhabbaṁ.",
  "tika-vin08t28:113_0": "Evaṁ hotu, tesu paṭiggāhakabhūtesu saṅghagaṇapuggalesu so vihāro kassa santako hoti,",
  "tika-vin08t28:113_1": "kena ca vicāretabboti? Vuccate – saṅghikavihāre tāva “āgatānāgatassa cātuddisassa",
  "tika-vin08t28:113_2": "saṅghassa dammī”ti dinnattā paṭiggāhakesu kālakatesupi tadañño cātuddisasaṅgho ca",
  "tika-vin08t28:113_3": "anāgatasaṅgho ca issaro, tassa santako, tena vicāretabbo. Gaṇasantake pana tasmiṁ",
  "tika-vin08t28:113_4": "gaṇe yāva ekopi atthi, tāva gaṇasantakova, tena avasiṭṭhena bhikkhunā vicāretabbo.",
  "tika-vin08t28:113_5": "Sabbesu kālakatesu yadi sakalagaṇo vā taṁgaṇapariyāpannaavasiṭṭhapuggalo vā jīvamānakāleyeva",
  "tika-vin08t28:113_6": "yassa kassaci dinno, yena ca vissāsaggāhavasena gahito, so issaro. Sacepi sakalagaṇo",
  "tika-vin08t28:113_7": "jīvamānakāleyeva aññagaṇassa vā saṅghassa vā puggalassa vā deti, te aññagaṇasaṅghapuggalā",
  "tika-vin08t28:113_8": "issarā honti. Puggalikavihāre pana so vihārassāmiko attano jīvamānakāleyeva saṅghassa",
  "tika-vin08t28:113_9": "vā gaṇassa vā puggalassa vā deti, te issarā honti. Yo vā pana tassa jīvamānasseva",
  "tika-vin08t28:113_10": "vissāsaggāhavasena gaṇhāti, sova issaro hotīti daṭṭhabbo.",
  "tika-vin08t28:114_0": "Kathaṁ viññāyatīti ce? Saṅghike vihārassa garubhaṇḍattā avissajjiyaṁ avebhaṅgikaṁ",
  "tika-vin08t28:114_1": "hoti, na kassaci dātabbaṁ. Gaṇasantakapuggalikesu pana tesaṁ sāmikattā dānavissāsaggāhā",
  "tika-vin08t28:114_2": "ruhanti, “tasmā so jīvamānoyeva sabbaṁ attano parikkhāraṁ nissajjitvā kassaci adāsi,",
  "tika-vin08t28:114_3": "koci vā vissāsaṁ aggahesi. Yassa dinnaṁ, yena ca gahitaṁ, tasseva hotī”ti ca “dvinnaṁ",
  "tika-vin08t28:114_4": "santakaṁ hoti avibhattaṁ, ekasmiṁ kālakate itaro sāmī, bahūnampi santake eseva nayo”ti",
  "tika-vin08t28:114_5": "ca aṭṭhakathāyaṁ vuttattā viññāyati.",
  "tika-vin08t28:115_0": "Evaṁ pana vissajjetvā adinnaṁ “mamaccayena asukassa hotū”ti dānaṁ accayadānattā na",
  "tika-vin08t28:115_1": "ruhati. Vuttañhetaṁ aṭṭhakathāyaṁ “sace hi pañcasu sahadhammikesu yo koci kālaṁ karonto",
  "tika-vin08t28:115_2": "‘mamaccayena mayhaṁ parikkhāro upajjhāyassa hotu, ācariyassa hotu, saddhivihārikassa",
  "tika-vin08t28:115_3": "hotu, antevāsikassa hotu, mātu hotu, pitu hotu, aññassa vā kassaci hotū’ti vadati,",
  "tika-vin08t28:115_4": "tesaṁ na hoti, saṅghasseva hoti. Na hi pañcannaṁ sahadhammikānaṁ accayadānaṁ ruhati,",
  "tika-vin08t28:115_5": "gihīnaṁ pana ruhatī”ti. Ettha ca ekacce pana vinayadharā “gihīnanti padaṁ sampadānanti",
  "tika-vin08t28:115_6": "gahetvā bhikkhūnaṁ santakaṁ accayadānavasena gihīnaṁ dadante ruhati, pañcannaṁ pana",
  "tika-vin08t28:115_7": "sahadhammikānaṁ dento na ruhatī”ti vadanti. Evaṁ sante mātāpitūnaṁ dadantopi ruheyya",
  "tika-vin08t28:115_8": "tesaṁ gihibhūtattā. “Atha ca pana ‘mātu hotu, pitu hotu, aññassa vā kassaci hotū’ti",
  "tika-vin08t28:115_9": "vadati, tesaṁ na hotī”ti vacanato na ruhatīti viññāyati, tasmā “gihīnaṁ panā”ti idaṁ",
  "tika-vin08t28:115_10": "na sampadānavacanaṁ, atha kho sāmivacanamevāti daṭṭhabbaṁ. Tena gihīnaṁ pana santakaṁ",
  "tika-vin08t28:115_11": "accayadānaṁ ruhatīti sambandho kātabbo.",
  "tika-vin08t28:116_0": "Kiñca bhiyyo – “sace hi pañcasu sahadhammikesu yo koci kālaṁ karonto mamaccayena",
  "tika-vin08t28:116_1": "mayhaṁ parikkhāro”ti ārabhitvā “na hi pañcannaṁ sahadhammikānaṁ accayadānaṁ ruhati,",
  "tika-vin08t28:116_2": "gihīnaṁ pana ruhatī”ti vuttattā sāmyatthe chaṭṭhībahuvacanaṁ samatthitaṁ bhavati.",
  "tika-vin08t28:116_3": "Yadi evaṁ “gihīna”nti padassa asampadānatte sati katamaṁ sampadānaṁ hotīti? “Yassa",
  "tika-vin08t28:116_4": "kassacī”ti padaṁ. Vuttañhi aṭṭhakathāyaṁ “mātu hotu, pitu hotu, aññassa vā kassaci",
  "tika-vin08t28:116_5": "hotū”ti. Ayamattho ajjukavatthunā dīpetabbo. Evaṁ jīvamānakāleyeva datvā matesu vinicchayo",
  "tika-vin08t28:116_6": "amhehi ñāto, kassaci adatvā matesu vinicchayo kathaṁ ñātabboti? Tatthāpi saṅghike",
  "tika-vin08t28:116_7": "tāva heṭṭhā vuttanayena saṅghova issaro, gaṇasantake pana ekaccesu avasesā issarā,",
  "tika-vin08t28:116_8": "sabbesu matesu saṅghova issaro. Vuttañhi aṭṭhakathāyaṁ “sabbesu matesu saṅghikaṁ",
  "tika-vin08t28:116_9": "hotī”ti. Puggalike pana vihārassa garubhaṇḍattā avissajjiyaṁ avebhaṅgikaṁ saṅghikameva hoti.",
  "tika-vin08t28:117_0": "Kathaṁ viññāyatīti ce? “Bhikkhussa, bhikkhave, kālakate saṅgho sāmī pattacīvare,",
  "tika-vin08t28:117_1": "apica gilānupaṭṭhākā bahūpakārā, anujānāmi, bhikkhave, saṅghena ticīvarañca pattañca",
  "tika-vin08t28:117_2": "gilānupaṭṭhākānaṁ dātuṁ. Yaṁ tattha lahubhaṇḍaṁ lahuparikkhāraṁ, taṁ sammukhībhūtena",
  "tika-vin08t28:117_3": "saṅghena bhājetuṁ. Yaṁ tattha garubhaṇḍaṁ garuparikkhāraṁ, taṁ āgatānāgatassa cātuddisassa",
  "tika-vin08t28:117_4": "saṅghassa avissajjiyaṁ avebhaṅgika”nti tena bhagavatā jānatā passatā arahatā sammāsambuddhena",
  "tika-vin08t28:117_5": "vuttattā viññāyati. Evampi “garubhaṇḍaṁ garuparikkhāraṁ”icceva bhagavatā vuttaṁ,",
  "tika-vin08t28:117_6": "na “vihāra”nti, tasmā kathaṁ vihārassa garubhaṇḍabhāvoti viññāyatīti? “Vihāro vihāravatthu,",
  "tika-vin08t28:117_7": "idaṁ dutiyaṁ avebhaṅgika”nti pāḷiyaṁ,",
  "tika-vin08t28:118": "“Dvisaṅgahāni dve honti, tatiyaṁ catusaṅgahaṁ;",
  "tika-vin08t28:119": "Catutthaṁ navakoṭṭhāsaṁ, pañcamaṁ aṭṭhabhedanaṁ.",
  "tika-vin08t28:120": "“Iti pañcahi rāsīhi, pañcanimmalalocano;",
  "tika-vin08t28:121": "Pañcavīsavidhaṁ nātho, garubhaṇḍaṁ pakāsayī”ti. –",
  "tika-vin08t28:122": "Aṭṭhakathāyañca vuttattā viññāyati.",
  "tika-vin08t28:123_0": "Iti dāyako vihāraṁ katvā kulūpakabhikkhussa deti, tassa muñcacetanuppattito pubbakāle",
  "tika-vin08t28:123_1": "dāyako vihārassāmiko hoti, dātuṁ vā vicāretuṁ vā issaro, muñcacetanuppattito paṭṭhāya",
  "tika-vin08t28:123_2": "paṭiggāhakabhikkhu sāmiko hoti, paribhuñjituṁ vā aññesaṁ dātuṁ vā issaro. So puggalo",
  "tika-vin08t28:123_3": "attano jīvamānakkhaṇeyeva saddhivihārikādīnaṁ nissajjitvā deti, tadā te saddhivihārikādayo",
  "tika-vin08t28:123_4": "sāmikā honti, paribhuñjituṁ vā aññassa vā dātuṁ issarā. Yadi pana kassaci adatvāva",
  "tika-vin08t28:123_5": "kālaṁ karoti, tadā saṅghova tassa vihārassa sāmiko hoti, na dāyako vā puggalo vā,",
  "tika-vin08t28:123_6": "saṅghānumatiyā eva puggalo paribhuñjituṁ labhati, na attano issaravatāyāti daṭṭhabbo.",
  "tika-vin08t28:124_0": "Evaṁ mūlatoyeva saṅghassa dinnattā saṅghikabhūtavihāro vā mūle gaṇapuggalānaṁ dinnattā",
  "tika-vin08t28:124_1": "gaṇasantakapuggalikabhūtopi tesaṁ gaṇapuggalānaṁ aññassa nissajjanavasena adatvā",
  "tika-vin08t28:124_2": "kālakatattā pacchā saṅghikabhāvaṁ pattavihāro vā saṅghena vicāretabbo hoti. Saṅghenapi",
  "tika-vin08t28:124_3": "bhagavato anumatiyā senāsanaggāhāpakaṁ sammannitvā gāhāpetabbo. Vuttañhetaṁ senāsanakkhandhake",
  "tika-vin08t28:124_4": "“atha kho bhikkhūnaṁ etadahosi ‘kena nu kho senāsanaṁ gāhetabba’nti. Bhagavato etamatthaṁ",
  "tika-vin08t28:124_5": "ārocesuṁ – ‘anujānāmi, bhikkhave, pañcahaṅgehi samannāgataṁ bhikkhuṁ senāsanaggāhāpakaṁ sammannitu’nti”ādi.",
  "tika-vin08t28:125_0": "Imasmiṁ ṭhāne “senāsanaggāho nāma vassakālavasena senāsanaggāho, utukālavasena senāsanaggāho,",
  "tika-vin08t28:125_1": "dhuvavāsavasena senāsanaggāhoti tividho hoti. Tesu vassakālavasena senāsanaggāho",
  "tika-vin08t28:125_2": "purimavassavasena senāsanaggāho, pacchimavassavasena senāsanaggāhoti duvidho. Utukālavasena",
  "tika-vin08t28:125_3": "senāsanaggāhopi antarāmuttakavasena senāsanaggāho, taṅkhaṇapaṭisallānavasena senāsanaggāhoti",
  "tika-vin08t28:125_4": "duvidho”ti ācariyā vadanti, etaṁ pāḷiyā ca aṭṭhakathāya ca asamentaṁ viya dissati.",
  "tika-vin08t28:125_5": "Pāḷiyañhi “atha kho bhikkhūnaṁ etadahosi ‘kati nu kho senāsanaggāho’ti. Bhagavato",
  "tika-vin08t28:125_6": "etamatthaṁ ārocesuṁ – tayome, bhikkhave, senāsanaggāhā purimako pacchimako antarāmuttako.",
  "tika-vin08t28:125_7": "Aparajjugatāya āsāḷhiyā purimako gāhetabbo, māsagatāya āsāḷhiyā pacchimako gāhetabbo,",
  "tika-vin08t28:125_8": "aparajjugatāya pavāraṇāya āyatiṁ vassāvāsatthāya antarāmuttako gāhetabbo. Ime kho,",
  "tika-vin08t28:125_9": "bhikkhave, tayo senāsanaggāhā”ti evaṁ āgato, aṭṭhakathāyampi “tīsu senāsanaggāhesu",
  "tika-vin08t28:125_10": "purimako ca pacchimako cāti ime dve gāhā thāvarā. Antarāmuttake ayaṁ vinicchayo…pe…",
  "tika-vin08t28:125_11": "ayaṁ tāva antovasse vassūpanāyikādivasena pāḷiyaṁ āgatasenāsanaggāhakathā, ayaṁ pana",
  "tika-vin08t28:125_12": "senāsanaggāho nāma duvidho hoti utukāle ca vassāvāse cā”ti evaṁ āgato, tasmā saṅghena",
  "tika-vin08t28:125_13": "sammatasenāsanaggāhāpakena vicāretabbā.",
  "tika-vin08t28:126_0": "Senāsanaggāho nāma utukāle senāsanaggāho, vassāvāse senāsanaggāhoti duvidho. Tattha",
  "tika-vin08t28:126_1": "utukālo nāma hemantautugimhautuvasena aṭṭha māsā, tasmiṁ kāle bhikkhū aniyatāvāsā",
  "tika-vin08t28:126_2": "honti, tasmā ye yadā āgacchanti, tesaṁ tadā bhikkhū uṭṭhāpetvā senāsanaṁ dātabbaṁ,",
  "tika-vin08t28:126_3": "akālo nāma natthi. Ayaṁ utukāle senāsanaggāho nāma. Vassāvāse senāsanaggāho pana",
  "tika-vin08t28:126_4": "“purimako pacchimako antarāmuttako”ti pāḷiyaṁ āgatanayena tividho hoti. Antarāmuttakopi",
  "tika-vin08t28:126_5": "hi āyatiṁ vassāvāsatthāya gāhitattā vassāvāse senāsanaggāhameva pavisati, na utukāle",
  "tika-vin08t28:126_6": "senāsanaggāho. Vuttañhi bhagavatā “aparajjugatāya pavāraṇāya āyatiṁ vassāvāsatthāya",
  "tika-vin08t28:126_7": "antarāmuttako gāhetabbo”ti. Taṅkhaṇapaṭisallānavasena senāsanaggāhoti ca neva pāḷiyaṁ",
  "tika-vin08t28:126_8": "na aṭṭhakathāyaṁ visuṁ āgato, utukāle senāsanaggāhoyeva tadaṅgasenāsanaggāhotipi",
  "tika-vin08t28:126_9": "taṅkhaṇapaṭisallānavasena senāsanaggāhotipi vadanti, tasmā utukālavasena senāsanaggāhopi",
  "tika-vin08t28:126_10": "“antarāmuttakavasena senāsanaggāho taṅkhaṇapaṭisallānavasena senāsanaggāhoti dubbidho”ti na vattabbo.",
  "tika-vin08t28:127_0": "Athāpi vadanti “yathāvuttesu pañcasu senāsanaggāhesu cattāro senāsanaggāhā pañcaṅgasamannāgatena",
  "tika-vin08t28:127_1": "senāsanaggāhāpakasammutiladdhena bhikkhunā antoupacārasīmaṭṭhena hutvā antosīmaṭṭhānaṁ",
  "tika-vin08t28:127_2": "bhikkhūnaṁ yathāvinayaṁ vicāretabbā honti, te pana vicāraṇā yāvajjakālā thāvarā hutvā",
  "tika-vin08t28:127_3": "na tiṭṭhanti, dhuvavāsavasena vicāraṇameva yāvajjakālā thāvaraṁ hutvā tiṭṭhatī”ti,",
  "tika-vin08t28:127_4": "tampi tathā na sakkā vattuṁ. Kasmā? Senāsanaggāhāpakabhede “dhuvavāsavasena senāsanaggāho”ti",
  "tika-vin08t28:127_5": "pāḷiyaṁ aṭṭhakathāyañca natthi. Dhuvavāsavasena vicāraṇañca sammutiladdhena senāsanaggāhāpakena",
  "tika-vin08t28:127_6": "vicāretabbaṁ na hoti, atha kho samaggena saṅghena apalokanakammavasena duvaṅgasamannāgatassa",
  "tika-vin08t28:127_7": "bhikkhussa anuṭṭhāpanīyaṁ katvā dānameva, tasmā samaggo saṅgho bahūpakāratāguṇavisiṭṭhatāsaṅkhātehi",
  "tika-vin08t28:127_8": "dvīhi aṅgehi samannāgataṁ bhikkhuṁ apalokanakammavasena sammannitvā tassa phāsukaṁ",
  "tika-vin08t28:127_9": "āvāsaṁ dhuvavāsavasena anuṭṭhāpanīyaṁ katvā deti, taṁ yāvajjakālā thāvaraṁ hutvā",
  "tika-vin08t28:127_10": "tiṭṭhatīti vattabbaṁ.",
  "tika-vin08t28:128_0": "Samaggo saṅghova dhuvavāsavasena deti, na senāsanaggāhāpakoti ayamattho kathaṁ ñātabboti",
  "tika-vin08t28:128_1": "ce? “Saṅgho pana bhaṇḍāgārikassa vā dhammakathikavinayadharādīnaṁ vā gaṇavācakaācariyassa",
  "tika-vin08t28:128_2": "vā bahūpakārataṁ guṇavisiṭṭhatañca sallakkhento dhuvavāsatthāya vihāraṁ sammannitvā",
  "tika-vin08t28:128_3": "detī”ti “saṅgho pana bahussutassa uddesaparipucchādīhi bahūpakārassa bhāranitthārakassa",
  "tika-vin08t28:128_4": "phāsukaṁ āvāsaṁ anuṭṭhāpanīyaṁ katvā detī”ti ca “saṅgho pana bhaṇḍāgārikassa vā dhammakathikavinayadharagaṇavācakācariyānaṁ",
  "tika-vin08t28:128_5": "vā bahūpakārataṁ guṇavisiṭṭhatañca sallakkhetvā dhuvavāsatthāya vihāraṁ sallakkhetvā",
  "tika-vin08t28:128_6": "sammannitvā detī”ti ca “bahussutassa saṅghabhāranitthārakassa bhikkhuno anuṭṭhāpanīyasenāsanampī”ti",
  "tika-vin08t28:128_7": "ca “apalokanakammaṁ nāma sīmaṭṭhakaṁ saṅghaṁ sodhetvā chandārahānaṁ chandaṁ āharitvā",
  "tika-vin08t28:128_8": "samaggassa saṅghassa anumatiyā tikkhattuṁ sāvetvā kattabbaṁ kamma”nti ca aṭṭhakathāsu",
  "tika-vin08t28:128_9": "vacanato sādhukaṁ nissaṁsayena ñātabboti.",
  "tika-vin08t28:129_0": "Kathaṁ pana apalokanakammena dātabbabhāvo viññāyatīti? “Bahussutassa saṅghabhāranitthārakassa",
  "tika-vin08t28:129_1": "bhikkhuno anuṭṭhāpanīyasenāsanampi saṅghakiccaṁ karontānaṁ kappiyakārakādīnaṁ bhattavetanampi",
  "tika-vin08t28:129_2": "apalokanakammena dātuṁ vaṭṭatī”ti parivāraṭṭhakathāyaṁ kammavagge āgatattā viññāyati.",
  "tika-vin08t28:129_3": "Kathaṁ pana duvaṅgasamannāgatassa bhikkhunoyeva dātabbabhāvo viññāyatīti? “Bahūpakāratanti",
  "tika-vin08t28:129_4": "bhaṇḍāgārikatādibahauupakārabhāvaṁ. Na kevalaṁ idamevāti āha ‘guṇavisiṭṭhatañcā’tiādi.",
  "tika-vin08t28:129_5": "Tena bahūpakārattepi guṇavisiṭṭhattābhāve, guṇavisiṭṭhattepi bahūpakārattābhāve dātuṁ",
  "tika-vin08t28:129_6": "na vaṭṭatīti dassetī”ti vinayatthamañjūsāyaṁ vuttattā viññāyati.",
  "tika-vin08t28:130_0": "Kasmā pana senāsanaggāhāpakena vicāretabbo senāsanaggāho yāvajjakālā na tiṭṭhatīti?",
  "tika-vin08t28:130_1": "Pañcaṅgasamannāgatassa senāsanaggāhāpakassa bhikkhuno dullabhattā, nānādesavāsīnaṁ",
  "tika-vin08t28:130_2": "nānācariyakulasambhavānaṁ bhikkhūnaṁ ekasambhogaparibhogassa dukkarattā ca imehi",
  "tika-vin08t28:130_3": "dvīhi kāraṇehi na tiṭṭhati. Vuttañhetaṁ bhagavatā “anujānāmi, bhikkhave, pañcahaṅgehi",
  "tika-vin08t28:130_4": "samannāgataṁ bhikkhuṁ senāsanaggāhāpakaṁ sammannituṁ, yo na chandāgatiṁ gaccheyya,",
  "tika-vin08t28:130_5": "na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, gahitāgahitañca",
  "tika-vin08t28:130_6": "jāneyyā”ti. Aṭṭhakathāyampi “evarūpena hi sabhāgapuggalena ekavihāre vā ekapariveṇe",
  "tika-vin08t28:130_7": "vā vasantena attho natthī”ti vuttaṁ. Kasmā pana dhuvavāsatthāya dānavicāro yāvajjakālā",
  "tika-vin08t28:130_8": "tiṭṭhatīti? Pañcaṅgasamannāgatābhāvepi sīmaṭṭhakassa samaggassa saṅghassa anumatiyā",
  "tika-vin08t28:130_9": "kattabbattā. Vuttañhi “apalokanakammaṁ nāma sīmaṭṭhakaṁ saṅghaṁ sodhetvā chandārahānaṁ",
  "tika-vin08t28:130_10": "chandaṁ āharitvā samaggassa saṅghassa anumatiyā tikkhattuṁ sāvetvā kattabbaṁ kamma”nti.",
  "tika-vin08t28:131_0": "Utukāle saṅghikasenāsane vasantena āgato bhikkhu na paṭibāhetabbo aññatra anuṭṭhāpanīyā.",
  "tika-vin08t28:131_1": "Vuttañhi bhagavatā “anujānāmi, bhikkhave, vassānaṁ temāsaṁ paṭibāhituṁ, utukālaṁ",
  "tika-vin08t28:131_2": "pana na paṭibāhitu”nti. “Aññatra anuṭṭhāpanīyā”ti vuttaṁ, katame anuṭṭhāpanīyāti?",
  "tika-vin08t28:131_3": "Cattāro anuṭṭhāpanīyā vuḍḍhataro, bhaṇḍāgāriko, gilāno, saṅghato laddhasenāsano ca.",
  "tika-vin08t28:131_4": "Tattha vuḍḍhataro bhikkhu tasmiṁ vihāre antosīmaṭṭhakabhikkhūsu attanā vuḍḍhatarassa",
  "tika-vin08t28:131_5": "aññassa abhāvā yathāvuḍḍhaṁ kenaci anuṭṭhāpanīyo. Bhaṇḍāgāriko saṅghena sammannitvā",
  "tika-vin08t28:131_6": "bhaṇḍāgārassa dinnatāya saṅghassa bhaṇḍaṁ rakkhanto gopento vasati, tasmā so bhaṇḍāgāriko",
  "tika-vin08t28:131_7": "kenaci anuṭṭhāpanīyo. Gilāno gelaññābhibhūto attano laddhasenāsane vasanto kenaci",
  "tika-vin08t28:131_8": "anuṭṭhāpanīyo. Saṅghato laddhasenāsano samaggena saṅghena dinnasenāsanattā kenaci",
  "tika-vin08t28:131_9": "anuṭṭhāpanīyo. Vuttañhi aṭṭhakathāyaṁ “cattāro hi na vuṭṭhāpetabbā vuḍḍhataro, bhaṇḍāgāriko,",
  "tika-vin08t28:131_10": "gilāno, saṅghato laddhasenāsanoti. Tattha vuḍḍhataro attano vuḍḍhatāya navakatarena",
  "tika-vin08t28:131_11": "na vuṭṭhāpetabbo, bhaṇḍāgāriko saṅghena sammannitvā bhaṇḍāgārassa dinnatāya, gilāno",
  "tika-vin08t28:131_12": "attano gilānatāya, saṅgho pana bahussutassa uddesaparipucchādīhi bahūpakārassa bhāranitthārakassa",
  "tika-vin08t28:131_13": "phāsukaṁ āvāsaṁ anuṭṭhāpanīyaṁ katvā deti, tasmā so upakārakatāya ca saṅghato laddhatāya",
  "tika-vin08t28:131_14": "ca na vuṭṭhāpetabbo”ti. Ṭhapetvā ime cattāro avasesā vuṭṭhāpanīyāva honti.",
  "tika-vin08t28:132_0": "Aparasmiṁ bhikkhumhi āgate vuṭṭhāpetvā senāsanaṁ dāpetabbaṁ. Vuttañhi aṭṭhakathāyaṁ",
  "tika-vin08t28:132_1": "“utukāle tāva keci āgantukā bhikkhū purebhattaṁ āgacchanti, keci pacchābhattaṁ paṭhamayāmaṁ",
  "tika-vin08t28:132_2": "vā majjhimayāmaṁ vā pacchimayāmaṁ vā, ye yadā āgacchanti, tesaṁ tadāva bhikkhū uṭṭhāpetvā",
  "tika-vin08t28:132_3": "senāsanaṁ dātabbaṁ, akālo nāma natthī”ti. Etarahi pana saddhā pasannā manussā vihāraṁ",
  "tika-vin08t28:132_4": "katvā appekacce paṇḍitānaṁ vacanaṁ sutvā “saṅghe dinnaṁ mahapphala”nti ñatvā cātuddisaṁ",
  "tika-vin08t28:132_5": "saṅghaṁ ārabbha “imaṁ vihāraṁ āgatānāgatassa cātuddisassa saṅghassa demā”ti vatvā",
  "tika-vin08t28:132_6": "denti, appekacce attanā pasannaṁ bhikkhuṁ ārabbha vihāraṁ katvāpi dānakāle tena uyyojitā",
  "tika-vin08t28:132_7": "hutvā cātuddisaṁ saṅghaṁ ārabbha vuttanayena denti, appekacce karaṇakālepi dānakālepi",
  "tika-vin08t28:132_8": "attano kulūpakabhikkhumeva ārabbha pariccajanti, tathāpi dakkhiṇodakapātanakāle tena",
  "tika-vin08t28:132_9": "sikkhāpitā yathāvuttapāṭhaṁ vacībhedaṁ karonti, cittena pana kulūpakasseva denti,",
  "tika-vin08t28:132_10": "na sabbasaṅghasādhāraṇatthaṁ icchanti.",
  "tika-vin08t28:133_0": "Imesu tīsu dānesu paṭhamaṁ pubbakālepi dānakālepi saṅghaṁ uddissa pavattattā sabbasaṅghikaṁ",
  "tika-vin08t28:133_1": "hoti. Dutiyaṁ pubbakāle puggalaṁ uddissa pavattamānampi dānakāle saṅghaṁ uddissa",
  "tika-vin08t28:133_2": "pavattattā saṅghikameva. Tatiyaṁ pana pubbakālepi dānakālepi kulūpakapuggalameva",
  "tika-vin08t28:133_3": "uddissa pavattati, na saṅghaṁ, kevalaṁ bhikkhunā vuttānusāreneva vacībhedaṁ karonti.",
  "tika-vin08t28:133_4": "Evaṁ sante “kiṁ ayaṁ vihāro cittavasena puggaliko hoti, vacībhedavasena saṅghiko”ti",
  "tika-vin08t28:133_5": "cintāyaṁ ekacce evaṁ vadeyyuṁ –",
  "tika-vin08t28:134": "“Manopubbaṅgamā dhammā, manoseṭṭhā manomayā;",
  "tika-vin08t28:135": "Manasā ce pasannena, bhāsati vā karoti vā;",
  "tika-vin08t28:136": "Tato naṁ sukhamanveti, chāyāva anapāyinīti. –",
  "tika-vin08t28:137": "Vacanato cittavasena puggaliko hotī”ti. Aññe “yathā dāyakā vadanti, tathā paṭipajjitabbanti vacanato vacībhedavasena saṅghiko hotī”ti.",
  "tika-vin08t28:138_0": "Tatrāyaṁ vicāraṇā – idaṁ dānaṁ pubbe puggalassa pariṇataṁ pacchā saṅghassa pariṇāmitaṁ,",
  "tika-vin08t28:138_1": "tasmā “saṅghiko”ti vutte navasu adhammikadānesu “puggalassa pariṇataṁ saṅghassa pariṇāmetī”ti",
  "tika-vin08t28:138_2": "vuttaṁ aṭṭhamaṁ adhammikadānaṁ hoti, tassa dānassa paṭiggahāpi paribhogāpi adhammikapaṭiggahā",
  "tika-vin08t28:138_3": "adhammikaparibhogā honti. “Puggaliko”ti vutte tīsu dhammikadānesu “puggalassa dinnaṁ",
  "tika-vin08t28:138_4": "puggalasseva detī”ti vuttaṁ tatiyadhammikadānaṁ hoti, tassa paṭiggahāpi paribhogāpi",
  "tika-vin08t28:138_5": "dhammikapaṭiggahā dhammikaparibhogā honti, tasmā puggalikapakkhaṁ bhajati. Appekacce",
  "tika-vin08t28:138_6": "suttantikādigaṇe pasīditvā vihāraṁ kāretvā gaṇassa denti “imaṁ vihāraṁ āyasmantānaṁ",
  "tika-vin08t28:138_7": "dammī”ti. Appekacce puggale pasīditvā vihāraṁ katvā puggalassa denti “imaṁ vihāraṁ",
  "tika-vin08t28:138_8": "āyasmato dammī”ti. Ete pana gaṇasantakapuggalikā vihārā dānakālato paṭṭhāya paṭiggāhakasantakāva",
  "tika-vin08t28:138_9": "honti, na dāyakasantakā. Tesu gaṇasantako tāva ekaccesu matesu avasesānaṁ santako,",
  "tika-vin08t28:138_10": "tesu dharamānesuyeva kassaci denti, tassa santako. Kassaci adatvā sabbesu matesu",
  "tika-vin08t28:138_11": "saṅghiko hoti. Vuttañhi aṭṭhakathāyaṁ “dvinnaṁ santakaṁ hoti avibhattaṁ, ekasmiṁ",
  "tika-vin08t28:138_12": "kālakate itaro sāmī, bahūnaṁ santakepi eseva nayo. Sabbesu matesu saṅghikaṁva hotī”ti.",
  "tika-vin08t28:139_0": "Puggalikavihāropi yadi so paṭiggāhakapuggalo attano jīvamānakāleyeva saddhivihārikādīnaṁ",
  "tika-vin08t28:139_1": "deti, koci vā tassa vissāsena taṁ vihāraṁ aggahesi, tassa santako hoti. Kassaci adatvā",
  "tika-vin08t28:139_2": "kālakate saṅghiko hoti. Vuttañhi aṭṭhakathāyaṁ “so jīvamānoyeva sabbaṁ attano parikkhāraṁ",
  "tika-vin08t28:139_3": "nissajjitvā kassaci adāsi, koci vā vissāsaṁ aggahesi. Yassa dinno, yena ca gahito,",
  "tika-vin08t28:139_4": "tasseva hotī”ti. Pāḷiyañca “bhikkhussa, bhikkhave, kālakate saṅgho sāmī pattacīvare,",
  "tika-vin08t28:139_5": "apica gilānupaṭṭhākā bahūpakārā. Anujānāmi, bhikkhave, saṅghena ticīvarañca pattañca",
  "tika-vin08t28:139_6": "gilānupaṭṭhākānaṁ dātuṁ, yaṁ tattha lahubhaṇḍaṁ lahuparikkhāraṁ, taṁ sammukhībhūtena",
  "tika-vin08t28:139_7": "saṅghena bhājetuṁ, yaṁ tattha garubhaṇḍaṁ garuparikkhāraṁ, taṁ āgatānāgatassa cātuddisassa",
  "tika-vin08t28:139_8": "saṅghassa avissajjiyaṁ avebhaṅgika”nti vuttaṁ, tasmā iminā nayena vinicchayo kātabbo.",
  "tika-vin08t28:140_0": "Saṅghike pana pāḷiyaṁ āgatānaṁ “purimako pacchimako antarāmuttako cā”ti vuttānaṁ",
  "tika-vin08t28:140_1": "tiṇṇaṁ senāsanaggāhānañca aṭṭhakathāyaṁ āgatānaṁ “utukāle ca vassāvāse cā”ti vuttānaṁ",
  "tika-vin08t28:140_2": "dvinnaṁ senāsanaggāhānañca etarahi asampajjanato anuṭṭhāpanīyapāḷiyaṁ āgatassa attano",
  "tika-vin08t28:140_3": "sabhāvena anuṭṭhāpanīyassa dhuvavāsatthāya saṅghena dinnatāya anuṭṭhāpanīyassa vaseneva",
  "tika-vin08t28:140_4": "vinicchayo hoti. Vuḍḍhataragilānā hi attano sabhāvena anuṭṭhāpanīyā honti. Vuttañhetaṁ",
  "tika-vin08t28:140_5": "aṭṭhakathāyaṁ “vuḍḍhataro attano vuḍḍhatāya navakatarena na vuṭṭhāpetabbo, gilāno",
  "tika-vin08t28:140_6": "attano gilānatāyā”ti. Bhaṇḍāgārikadhammakathikādayo dhuvavāsatthāya saṅghena dinnatāya",
  "tika-vin08t28:140_7": "anuṭṭhāpanīyā honti. Vuttañhi “saṅgho pana bhaṇḍāgārikassa vā dhammakathikavinayadharādīnaṁ",
  "tika-vin08t28:140_8": "vā…pe… dhuvavāsatthāya vihāraṁ sammannitvā deti, tasmā yassa saṅghena dinno, sopi",
  "tika-vin08t28:140_9": "anuṭṭhāpanīyo”ti. So evaṁ veditabbo – etarahi saṅghikavihāresu saṅghattheresu yathākammaṅgatesu",
  "tika-vin08t28:140_10": "tasmiṁ vihāre yo bhikkhu vuḍḍhataro, sopi “ayaṁ vihāro mayā vasitabbo”ti vadati.",
  "tika-vin08t28:140_11": "Yo tattha byatto paṭibalo, sopi tatheva vadati. Yena so vihāro kārito, sopi “mayā",
  "tika-vin08t28:140_12": "pasīditapuggalo āropetabbo”ti vadati. Saṅghopi “mayameva issarā, tasmā amhehi icchitapuggalo",
  "tika-vin08t28:140_13": "āropetabbo”ti vadati. Evaṁdvidhā vā tidhā vā catudhā vā bhinnesu mahantaṁ adhikaraṇaṁ hoti.",
  "tika-vin08t28:141_0": "Tesu vuḍḍhataro “na tvevāhaṁ, bhikkhave, kenaci pariyāyena vuḍḍhatarassa āsanaṁ paṭibāhitabbanti",
  "tika-vin08t28:141_1": "vadāmi, yo paṭibāheyya, āpatti dukkaṭassā”ti pāḷipāṭhañca, “vuḍḍhataro attano vuḍḍhatāya",
  "tika-vin08t28:141_2": "navakatarena na vuṭṭhāpetabbo”ti aṭṭhakathāvacanañca gahetvā “ahameva ettha vuḍḍhataro,",
  "tika-vin08t28:141_3": "mayā vuḍḍhataro añño natthi, tasmā ahameva imasmiṁ vihāre vasitumanucchaviko”ti saññī",
  "tika-vin08t28:141_4": "hoti. Byattopi “bahussutassa saṅghabhāranitthārakassa bhikkhuno anuṭṭhāpanīyasenāsanampī”ti",
  "tika-vin08t28:141_5": "parivāraṭṭhakathāvacanañca, “anujānāmi, bhikkhave, byattena bhikkhunā paṭibalena",
  "tika-vin08t28:141_6": "dasavassena vā atirekadasavassena vā upasampādetuṁ, nissayaṁ dātu”ntiādipāḷivacanañca",
  "tika-vin08t28:141_7": "gahetvā “ahameva ettha byatto paṭibalo, na mayā añño byattataro atthi, tasmā ahameva",
  "tika-vin08t28:141_8": "imassa vihārassa anucchaviko”ti saññī. Vihārakārakopi “yena vihāro kārito, so vihārasāmikoti",
  "tika-vin08t28:141_9": "vinayapāṭho atthi, mayā ca bahuṁ dhanaṁ cajitvā ayaṁ vihāro kārito, tasmā mayā pasannapuggalo",
  "tika-vin08t28:141_10": "āropetabbo, na añño”ti saññī. Saṅghopi “saṅghiko nāma vihāro saṅghassa dinno hoti",
  "tika-vin08t28:141_11": "pariccatto”tiādipāḷivacanañca, antamaso caturaṅgulapādakaṁ gāmadārakehi paṁsvāgārakesu",
  "tika-vin08t28:141_12": "kīḷantehi katampi saṅghassa dinnakālato paṭṭhāya garubhaṇḍaṁ hotī”tiādiaṭṭhakathāvacanañca",
  "tika-vin08t28:141_13": "gahetvā “ayaṁ vihāro saṅghiko saṅghasantako, tasmā amhehi abhirucitapuggalova āropetabbo, na añño”ti saññī.",
  "tika-vin08t28:142_0": "Tattha vuḍḍhatarassa vacanepi “na tvevāhaṁ, bhikkhave”tyādivacanaṁ tesu tesu āsanasālādīsu",
  "tika-vin08t28:142_1": "aggāsanassa vuḍḍhatarārahattā bhattaṁ bhuñjitvā nisinnopi bhikkhu vuḍḍhatare āgate",
  "tika-vin08t28:142_2": "vuṭṭhāya āsanaṁ dātabbaṁ sandhāya bhagavatā vuttaṁ, na dhuvavāsaṁ sandhāya. “Vuḍḍhataro",
  "tika-vin08t28:142_3": "attano vuḍḍhatāya”tyādivacanañca yathāvuḍḍhaṁ senāsane dīyamāne vuḍḍhatare āgate",
  "tika-vin08t28:142_4": "navakataro vuṭṭhāpetabbo, vuṭṭhāpetvā vuḍḍhatarassa senāsanaṁ dātabbaṁ, vuḍḍhataro",
  "tika-vin08t28:142_5": "pana navakatarena na vuṭṭhāpetabbo. Kasmā? “Attano vuḍḍhataratāyā”ti utukāle yathāvuḍḍhaṁ",
  "tika-vin08t28:142_6": "senāsanadānaṁ sandhāya vuttaṁ, na dhuvavāsatthāya dānaṁ sandhāya, tasmā idampi vacanaṁ",
  "tika-vin08t28:142_7": "upaparikkhitabbaṁ, na sīghaṁ anujānitabbaṁ.",
  "tika-vin08t28:143_0": "Byattavacanepi “bahussutassa saṅghabhāranitthārakassa”tyādivacanañca na bahussutamattena",
  "tika-vin08t28:143_1": "saṅghikavihārassa issarabhāvaṁ sandhāya vuttaṁ, atha kho tassa bhikkhussa bahūpakārataṁ",
  "tika-vin08t28:143_2": "guṇavisiṭṭhatañca sallakkhetvā saṅghena phāsukaṁ āvāsaṁ anuṭṭhāpanīyaṁ katvā dinne",
  "tika-vin08t28:143_3": "so bhikkhu kenaci tamhā vihārā anuṭṭhāpanīyo hoti, imamatthaṁ sandhāya vuttaṁ. “Anujānāmi,",
  "tika-vin08t28:143_4": "bhikkhave”tyādivacanañca nissayācariyānaṁ lakkhaṇaṁ pakāsetuṁ bhagavatā vuttaṁ, na",
  "tika-vin08t28:143_5": "saṅghikavihārassa issarattaṁ, tasmā idampi vacanaṁ upaparikkhitabbaṁ, na sīghaṁ anujānitabbaṁ.",
  "tika-vin08t28:144_0": "Dāyakavacanaṁ pana nānujānitabbaṁ paṭibāhitabbaṁ. Kasmā? “Yena vihāro kārito”tyādipāṭhassa",
  "tika-vin08t28:144_1": "amukhyavohārattā. Yathā hi puthujjanakāle rūpādīsu sañjanassa bhūtapubbattā bhūtapubbagatiyā",
  "tika-vin08t28:144_2": "arahāpi “satto”ti, evaṁ dānakālato pubbe tassa vihārassa sāmibhūtapubbattā dāyako",
  "tika-vin08t28:144_3": "“vihārasāmiko”ti vuccati, na issarattā. Na hi sakale vinayapiṭake aṭṭhakathāṭīkāsu",
  "tika-vin08t28:144_4": "ca “vissajjetvā dinnassa vihārassa dāyako issaro”ti vā “dāyakena vicāretabbo”ti vā",
  "tika-vin08t28:144_5": "“dāyakasantakavihāro”ti vā pāṭho atthi, “saṅghiko, gaṇasantako, puggaliko”icceva",
  "tika-vin08t28:144_6": "atthi, tasmā tassa vacanaṁ nānujānitabbaṁ.",
  "tika-vin08t28:145_0": "Saṅghassa vacanepi “saṅghiko nāma vihāro”tyādivacanaṁ saṅghasantakabhāvaṁ saṅghena",
  "tika-vin08t28:145_1": "vicāretabbabhāvaṁ dīpeti, saṅgho pana vicārento pañcaṅgasamannāgataṁ bhikkhuṁ senāsanaggāhāpakaṁ",
  "tika-vin08t28:145_2": "sammannitvā tena yathāvuḍḍhaṁ vicāretabbo vā hoti, samaggena saṅghena duvaṅgasamannāgatassa",
  "tika-vin08t28:145_3": "bhikkhuno apalokanakammena dhuvavāsatthāya dātabbo vā. Tesu pañcaṅgasamannāgatassa",
  "tika-vin08t28:145_4": "bhikkhuno dullabhattā senāsanaggāhāpakasammutiyā abhāve sati duvaṅgasamannāgato bhikkhu",
  "tika-vin08t28:145_5": "pariyesitabbo. Evaṁ pana apariyesitvā bhaṇḍāgārikatādibahaūpakāratāyuttassa bahussutatādiguṇavisiṭṭhatāvirahassa",
  "tika-vin08t28:145_6": "bhikkhuno āmisagarukatādivasena saṅghena vihāro dātabbo na hoti, tasmā saṅghavacanampi",
  "tika-vin08t28:145_7": "upaparikkhitabbaṁ, na tāva anujānitabbaṁ.",
  "tika-vin08t28:146_0": "Atha tīṇipi vacanāni saṁsandetabbāni. Tattha saṅghassa issarattā saṅgho pucchitabbo",
  "tika-vin08t28:146_1": "“ko puggalo tumhehi abhirucito”ti, pucchitvā “eso”ti vutte “kasmā abhirucito”ti pucchitvā",
  "tika-vin08t28:146_2": "“eso puggalo amhe cīvarādipaccayehi anuggahetā, amhākaṁ ñātisālohito, upajjhāyo,",
  "tika-vin08t28:146_3": "ācariyo, saddhivihāriko, antevāsiko, samānupajjhāyako, samānācariyako, piyasahāyo,",
  "tika-vin08t28:146_4": "lābhī, yasassī, tasmā amhehi abhirucito”ti vutte “na ettāvatā dhuvavāsatthāya vihāro",
  "tika-vin08t28:146_5": "dātabbo”ti paṭikkhipitabbo. Atha “eso puggalo sabbehi amhehi vuḍḍhataro aggāsanaṁ",
  "tika-vin08t28:146_6": "aggodakaṁ aggapiṇḍaṁ arahati, dhuvavāsatthāya vihāro pana tassa dātabboti aṭṭhakathācariyehi",
  "tika-vin08t28:146_7": "na vutto”ti vatvā paṭikkhipitabbo. Atha “dhammakathiko, vinayadharo, gaṇavācakaācariyo”ti",
  "tika-vin08t28:146_8": "vutte “eso dhuvavāsatthāya dinnavihārassa anucchaviko, etassa dātabbo”ti anumoditabbo.",
  "tika-vin08t28:146_9": "Kathaṁ viññāyatīti ce? “Saṅgho pana bhaṇḍāgārikassa vā dhammakathikavinayadharādīnaṁ",
  "tika-vin08t28:146_10": "vā gaṇavācakaācariyassa vā bahūpakārataṁ guṇavisiṭṭhatañca sallakkhento dhuvavāsatthāya",
  "tika-vin08t28:146_11": "vihāraṁ sammannitvā detī”ti vacanato viññāyati.",
  "tika-vin08t28:147_0": "Idha pana sādhakapāṭhe “bhaṇḍāgārikassa vā”ti vijjamāne kasmā sādhyavacane bhaṇḍāgāriko",
  "tika-vin08t28:147_1": "na vuttoti? Etarahi bhaṇḍāgārassa abhāvā. Yadi kesuci vihāresu bhaṇḍāgāraṁ sammanneyya,",
  "tika-vin08t28:147_2": "so bhaṇḍāgāravihāre nisinno saṅghassa pattacīvararakkhaṇādikaṁ upakāraṁ kareyya,",
  "tika-vin08t28:147_3": "tassa bahūpakārataṁ sallakkhento saṅgho bhaṇḍāgārikassa phāsukaṁ āvāsaṁ etarahipi",
  "tika-vin08t28:147_4": "dhuvavāsatthāya dadeyya, so tassa visuṁ dhuvavāsavihāroti. Ettha sādhakapāṭhe “dhammakathikavinayadharādīnaṁ",
  "tika-vin08t28:147_5": "vā”tiādisaddena bahussuto āgatāgamo dhammadharo vinayadharo mātikādharo paṇḍito byatto",
  "tika-vin08t28:147_6": "medhāvī lajjī kukkuccako sikkhākāmoti vuttaguṇavante saṅgaṇhāti. Athāpi “eso puggalo",
  "tika-vin08t28:147_7": "bahussuto uddesaparipucchādīhi bhikkhūnaṁ bahūpakāro saṅghabhāranitthārako”ti vadati,",
  "tika-vin08t28:147_8": "“sādhu esopi phāsukāvāsassa araho, anuṭṭhāpanīyaṁ katvā dhuvavāsatthāya vihāro etassapi",
  "tika-vin08t28:147_9": "dātabbo”ti vatvā anumoditabbo. Kathaṁ viññāyatīti ce? “Saṅgho pana bahussutassa uddesaparipucchādīhi",
  "tika-vin08t28:147_10": "bahūpakārassa bhāranitthārakassa phāsukaṁ āvāsaṁ anuṭṭhāpanīyaṁ katvā detī”ti vacanato viññāyati.",
  "tika-vin08t28:148_0": "Athāpi “ayaṁ puggalo dhammakathiko vinayadharo gaṇavācakācariyo saṅghassa bahūpakāro",
  "tika-vin08t28:148_1": "visiṭṭhaguṇayutto”ti vadati, “sādhu etassapi puggalassa dhuvavāsatthāya vihāraṁ sallakkhetvā",
  "tika-vin08t28:148_2": "sammannitvāva dātabbo”ti vatvā anumoditabbo. Kathaṁ viññāyatīti ce? “Saṅgho pana",
  "tika-vin08t28:148_3": "bhaṇḍāgārikassa vā dhammakathikavinayadharādīnaṁ vā gaṇavācakācariyassa vā bahūpakārataṁ",
  "tika-vin08t28:148_4": "guṇavisiṭṭhatañca sallakkhetvā dhuvavāsatthāya vihāraṁ sammannitvā detī”ti vacanato viññāyati.",
  "tika-vin08t28:149_0": "Athāpi “eso puggalo bahussuto saṅghabhāranitthārako”ti vadati, “sādhu etassapi anuṭṭhāpanīyaṁ",
  "tika-vin08t28:149_1": "katvā dātabbo”ti vatvā anumoditabbo. Kathaṁ viññāyatīti ce? “Bahussutassa saṅghabhāranitthārakassa",
  "tika-vin08t28:149_2": "bhikkhuno anuṭṭhāpanīyasenāsanampī”ti parivāraṭṭhakathāyaṁ vuttattā viññāyati. Tato",
  "tika-vin08t28:149_3": "“evaṁ duvaṅgasampanno puggalo antosīmaṭṭho vā bahisīmaṭṭho vā”ti pucchitvā “antosīmaṭṭho”ti",
  "tika-vin08t28:149_4": "vutte “sādhu suṭṭhu tassa dātabbo”ti sampaṭicchitabbaṁ. “Bahisīmaṭṭho”ti vutte “na",
  "tika-vin08t28:149_5": "dātabbo”ti paṭikkhipitabbaṁ. Kasmāti ce? “Na, bhikkhave, nissīme ṭhitassa senāsanaṁ",
  "tika-vin08t28:149_6": "gāhetabbaṁ, yo gāheyya, āpatti dukkaṭassā”ti vacanatoti.",
  "tika-vin08t28:150_0": "Atha “duvaṅgasamannāgate antosīmaṭṭhe asati ekaṅgasamannāgato antosīmaṭṭho atthī”ti",
  "tika-vin08t28:150_1": "pucchitvā “atthī”ti vutte “sādhu suṭṭhu etassa dātabbo”ti sampaṭicchitabbaṁ. Kathaṁ",
  "tika-vin08t28:150_2": "viññāyatīti ce? “Bahūpakārataṁ guṇavisiṭṭhatañca sallakkhentoti bhaṇḍāgārikassa bahūpakārataṁ",
  "tika-vin08t28:150_3": "dhammakathikādīnaṁ guṇavisiṭṭhatañca sallakkhento”ti sāratthadīpaniyaṁ ekekaṅgavasena",
  "tika-vin08t28:150_4": "āgatattā viññāyati. “Antosīmaṭṭho ekaṅgasamannāgatopi natthi, bahisīmaṭṭhova atthī”ti",
  "tika-vin08t28:150_5": "vutte “āgantvā antosīme ṭhitassa dātabbo”ti vattabbo. Kasmāti ce? “Asampattānampi",
  "tika-vin08t28:150_6": "upacārasīmaṁ paviṭṭhānaṁ antevāsikādīsu gaṇhantesu dātabbamevā”ti aṭṭhakathāyaṁ vacanato viññāyati.",
  "tika-vin08t28:151_0": "Sace pana ekaṅgayuttabhāvena vā duvaṅgayuttabhāvena vā samānā dve tayo bhikkhū antosīmāyaṁ",
  "tika-vin08t28:151_1": "vijjamānā bhaveyyuṁ, kassa dātabboti? Vaḍḍhatarassāti. Kathaṁ viññāyatīti ce? “Na",
  "tika-vin08t28:151_2": "ca, bhikkhave, saṅghikaṁ yathāvuḍḍhaṁ paṭibāhitabbaṁ, yo paṭibāheyya, āpatti dukkaṭassā”ti",
  "tika-vin08t28:151_3": "vacanatoti. Sace pana antosīmāyaṁ ekaṅgayutto vā duvaṅgayutto vā bhikkhu natthi,",
  "tika-vin08t28:151_4": "sabbeva āvāsikā bālā abyattā, evaṁ sati kassa dātabboti? Yo taṁ vihāraṁ āgacchati",
  "tika-vin08t28:151_5": "āgantuko bhikkhu, so ce lajjī hoti pesalo bahussuto sikkhākāmo, so tehi āvāsikehi",
  "tika-vin08t28:151_6": "bhikkhūhi aññattha agamanatthaṁ saṅgahaṁ katvā so āvāso dātabbo.",
  "tika-vin08t28:152_0": "Ayamattho kathaṁ jānitabboti ce? “Idha pana, bhikkhave, aññatarasmiṁ āvāse sambahulā",
  "tika-vin08t28:152_1": "bhikkhū viharanti bālā abyattā, te na jānanti uposathaṁ vā uposathakammaṁ vā pātimokkhaṁ",
  "tika-vin08t28:152_2": "vā pātimokkhuddesaṁ vā. Tattha añño bhikkhu āgacchati bahussuto āgatāgamo dhammadharo",
  "tika-vin08t28:152_3": "vinayadharo mātikādharo paṇḍito byatto medhāvī lajjī kukkuccako sikkhākāmo, tehi,",
  "tika-vin08t28:152_4": "bhikkhave, bhikkhūhi so bhikkhu saṅgahetabbo anuggahetabbo upalāpetabbo upaṭṭhāpetabbo",
  "tika-vin08t28:152_5": "cuṇṇena mattikāya dantakaṭṭhena mukhodakena. No ce saṅgaṇheyyuṁ anuggaṇheyyuṁ upalāpeyyuṁ",
  "tika-vin08t28:152_6": "upaṭṭhāpeyyuṁ cuṇṇena mattikāya dantakaṭṭhena mukhodakena, āpatti dukkaṭassā”ti sammāsambuddhena",
  "tika-vin08t28:152_7": "paññattattā, aṭṭhakathāyañca “saṅgahetabboti ‘sādhu, bhante, āgatattha, idha bhikkhā",
  "tika-vin08t28:152_8": "sulabhā sūpabyañjanaṁ atthi, vasatha anukkaṇṭhamānā’ti evaṁ piyavacanena saṅgahetabbo,",
  "tika-vin08t28:152_9": "punappunaṁ tathākaraṇavasena anuggahetabbo, ‘āma vasissāmī’ti paṭivacanadāpanena",
  "tika-vin08t28:152_10": "upalāpetabbo. Atha vā catūhi paccayehi saṅgahetabbo ceva anuggahetabbo ca, piyavacanena",
  "tika-vin08t28:152_11": "upalāpetabbo, kaṇṇasukhaṁ ālapitabboti attho, cuṇṇādīhi upaṭṭhāpetabbo. Āpatti dukkaṭassāti",
  "tika-vin08t28:152_12": "sace sakalopi saṅgho na karoti, sabbesaṁ dukkaṭaṁ. Idha neva therā, na daharā muccanti,",
  "tika-vin08t28:152_13": "sabbehi vārena upaṭṭhātabbo, attano vāre anupaṭṭhahantassa āpatti. Tena pana mahātherānaṁ",
  "tika-vin08t28:152_14": "pariveṇasammajjanadantakaṭṭhadānādīni na sāditabbāni. Evampi sati mahātherehi sāyaṁpātaṁ",
  "tika-vin08t28:152_15": "upaṭṭhānaṁ āgantabbaṁ. Tena pana tesaṁ āgamanaṁ ñatvā paṭhamataraṁ mahātherānaṁ upaṭṭhānaṁ",
  "tika-vin08t28:152_16": "gantabbaṁ. Sacassa saddhiṁcarā bhikkhū upaṭṭhākā atthi, ‘mayhaṁ upaṭṭhākā atthi,",
  "tika-vin08t28:152_17": "tumhe appossukkā viharathā’ti vattabbaṁ. Athāpissa saddhiṁ carā natthi, tasmiṁyeva",
  "tika-vin08t28:152_18": "pana vihāre eko vā dve vā vattasampannā vadanti ‘mayhaṁ therassa kattabbaṁ karissāma,",
  "tika-vin08t28:152_19": "avasesā phāsu viharantū’ti, sabbesaṁ anāpattī”ti vuttattā. Evaṁ tādisaṁ bahisīmato",
  "tika-vin08t28:152_20": "antosīmamāgataṁ lajjīpesalabahussutasikkhākāmabhūtaṁ bhikkhuṁ antosīmāya dhuvanivāsatthāya",
  "tika-vin08t28:152_21": "phāsukaṁ āvāsaṁ anuṭṭhāpanīyaṁ katvā dātabboti viññāyati.",
  "tika-vin08t28:153_0": "Nanu ca “na, bhikkhave, nissīme ṭhitassa senāsanaṁ gāhetabbaṁ, yo gāheyya, āpatti",
  "tika-vin08t28:153_1": "dukkaṭassā”ti bhagavatā vuttaṁ, atha kasmā nissīmato āgatassa dhuvavāsatthāya vihāro",
  "tika-vin08t28:153_2": "dātabboti? Vuccate – “nissīme ṭhitassā”ti idaṁ anādare sāmivacanaṁ, tasmā nissīme",
  "tika-vin08t28:153_3": "ṭhitaṁyeva senāsanaṁ na gāhetabbanti attho daṭṭhabbo, na nissīme ṭhitassa tassa bhikkhussa",
  "tika-vin08t28:153_4": "antosīmaṁ paviṭṭhassapi senāsanaṁ na gāhetabbanti attho, tasmā pubbe bahisīmāyaṁ",
  "tika-vin08t28:153_5": "ṭhitepi idāni antosīmaṁ paviṭṭhakālato paṭṭhāya catupaccayabhāgo labbhati. Vuttañhi",
  "tika-vin08t28:153_6": "aṭṭhakathāyaṁ “asukavihāre kira bahuṁ cīvaraṁ uppannanti sutvā yojanantarikavihāratopi",
  "tika-vin08t28:153_7": "bhikkhū āgacchanti, sampattasampattānaṁ ṭhitaṭṭhānato paṭṭhāya dātabba”nti. Antosīmaṭṭhesu",
  "tika-vin08t28:153_8": "pātimokkhaṁ uddisituṁ asakkontesu yattha pātimokkhuddesako atthi, so āvāso gantabbo",
  "tika-vin08t28:153_9": "hoti. Antovassepi pātimokkhuddesakena vinā vassaṁ vasituṁ na labhati. Yattha pātimokkhuddesako",
  "tika-vin08t28:153_10": "atthi, tattha gantvā vassaṁ vasitabbaṁ, tasmā bahisīmato āgatopi lajjīpesalabahussutasikkhākāmabhikkhu",
  "tika-vin08t28:153_11": "saṅgahetabbo hoti. Vuttañhetaṁ bhagavatā –",
  "tika-vin08t28:154_0": "“Idha pana, bhikkhave, aññatarasmiṁ āvāse tadahuposathe sambahulā bhikkhū viharanti",
  "tika-vin08t28:154_1": "bālā abyattā, te na jānanti uposathaṁ vā uposathakammaṁ vā pātimokkhaṁ vā pātimokkhuddesaṁ",
  "tika-vin08t28:154_2": "vā. Tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo ‘gacchāvuso",
  "tika-vin08t28:154_3": "saṁkhittena vā vitthārena vā pātimokkhaṁ pariyāpuṇitvā āgacchā’ti. Evañcetaṁ labhetha,",
  "tika-vin08t28:154_4": "iccetaṁ kusalaṁ. No ce labhetha, tehi, bhikkhave, bhikkhūhi sabbeheva yattha jānanti",
  "tika-vin08t28:154_5": "uposathaṁ vā uposathakammaṁ vā pātimokkhaṁ vā pātimokkhuddesaṁ vā, so āvāso gantabbo.",
  "tika-vin08t28:154_6": "No ce gaccheyyuṁ, āpatti dukkaṭassa. Idha pana, bhikkhave, aññatarasmiṁ āvāse sambahulā",
  "tika-vin08t28:154_7": "bhikkhū vassaṁ vasanti bālā abyattā, te na jānanti uposathaṁ vā uposathakammaṁ vā",
  "tika-vin08t28:154_8": "pātimokkhaṁ vā pātimokkhuddesaṁ vā. Tehi, bhikkhave, bhikkhūhi eko bhikkhu sāmantā",
  "tika-vin08t28:154_9": "āvāsā sajjukaṁ pāhetabbo ‘gacchāvuso saṁkhittena vā vitthārena vā pātimokkhaṁ pariyāpuṇitvā",
  "tika-vin08t28:154_10": "āgacchā’ti. Evañcetaṁ labhetha, iccetaṁ kusalaṁ. No ce labhetha, eko bhikkhu sattāhakālikaṁ",
  "tika-vin08t28:154_11": "pāhetabbo ‘gacchāvuso saṁkhittena vā vitthārena vā pātimokkhaṁ pariyāpuṇitvā āgacchā’ti.",
  "tika-vin08t28:154_12": "Evañcetaṁ labhetha, iccetaṁ kusalaṁ. No ce labhetha, na, bhikkhave, tehi bhikkhūhi",
  "tika-vin08t28:154_13": "tasmiṁ āvāse vassaṁ vasitabbaṁ, vaseyyuṁ ce, āpatti dukkaṭassāti”.",
  "tika-vin08t28:155_0": "Evaṁ bahisīmato āgatassapi saṅghassa upakāraṁ kātuṁ sakkontassa visiṭṭhaguṇayuttassa",
  "tika-vin08t28:155_1": "dātabbabhāvo viññāyati, tasmā “amhākaṁ gaṇo na hoti, amhākaṁ vaṁso paveṇī na hoti,",
  "tika-vin08t28:155_2": "amhākaṁ sandiṭṭhasambhatto na hotī”tiādīni vatvā na paṭikkhipitabbo. Gaṇādibhāvo",
  "tika-vin08t28:155_3": "hi appamāṇaṁ, yathāvuttabahūpakāratādibhāvoyeva pamāṇaṁ. Sāmaggikaraṇato paṭṭhāya",
  "tika-vin08t28:155_4": "hi samānagaṇo hoti. Tathā hi ukkhittānuvattakānaṁ laddhinānāsaṁvāsakānampi laddhivissajjanena",
  "tika-vin08t28:155_5": "tividhaukkhepanīyakammakatānaṁ kammanānāsaṁvāsakānampi osāraṇaṁ katvā sāmaggikaraṇena",
  "tika-vin08t28:155_6": "saṁvāso bhagavatā anuññāto. Alajjiṁ pana bahussutampi saṅgahaṁ kātuṁ na vaṭṭati.",
  "tika-vin08t28:155_7": "So hi alajjīparisaṁ vaḍḍhāpeti, lajjīparisaṁ hāpeti. Bhaṇḍanakārakaṁ pana vihāratopi",
  "tika-vin08t28:155_8": "nikkaḍḍhitabbaṁ. Tathā hi “bhaṇḍanakārakakalahakārakameva sakalasaṅghārāmato nikkaḍḍhituṁ",
  "tika-vin08t28:155_9": "labhati. So hi pakkhaṁ labhitvā saṅghampi bhindeyya. Alajjīādayo pana attano vasanaṭṭhānatoyeva",
  "tika-vin08t28:155_10": "nikkaḍḍhitabbā, sakalasaṅghārāmato nikkaḍḍhituṁ na vaṭṭatī”ti aṭṭhakathāyaṁ vuttaṁ.",
  "tika-vin08t28:156_0": "Vuḍḍhāpacāyanādisāmaggirasarahitaṁ visabhāgapuggalampi saṅgahaṁ kātuṁ na labhati.",
  "tika-vin08t28:156_1": "Vuttañhi “evarūpena hi visabhāgapuggalena ekavihāre vā ekapariveṇe vā vasantena attho",
  "tika-vin08t28:156_2": "natthi, tasmā sabbatthevassa nivāso vārito”ti, tasmā āvāsiko vā hotu āgantuko vā,",
  "tika-vin08t28:156_3": "sagaṇo vā hotu aññagaṇo vā, bahussutasīlavantabhūto bhikkhu saṅgahetabbo. Vuttañhi bhagavatā –",
  "tika-vin08t28:157": "“Bahussutaṁ dhammadharaṁ, sappaññaṁ buddhasāvakaṁ;",
  "tika-vin08t28:158": "Nekkhaṁ jambonadasseva, ko taṁ nanditumarahati;",
  "tika-vin08t28:159": "Devāpi naṁ pasaṁsanti, brahmunāpi pasaṁsito”ti. –",
  "tika-vin08t28:160": "Ayaṁ antosīmaṭṭhena saṅghena bahūpakāratāguṇavisiṭṭhatāsaṅkhātehi guṇehi yuttassa saṅghabhāranitthārakassa bhikkhuno phāsukaṁ āvāsaṁ anuṭṭhāpanīyaṁ katvā dāne vinicchayo.",
  "tika-vin08t28:161_0": "Yadā pana saṅghatthero jarādubbalatāya vā rogapīḷitatāya vā vivekajjhāsayatāya vā",
  "tika-vin08t28:161_1": "gaṇaṁ apariharitukāmo aññassa dātukāmo, attano accayena vā kalahavivādābhāvamicchanto",
  "tika-vin08t28:161_2": "saddhivihārikādīnaṁ niyyātetukāmo hoti, tadā na attano issaravatāya dātabbaṁ, ayaṁ",
  "tika-vin08t28:161_3": "vihāro saṅghiko, tasmā saṅghaṁ sannipātāpetvā taṁ kāraṇaṁ ācikkhitvā bahūpakāratāguṇavisiṭṭhatāyuttapuggalo",
  "tika-vin08t28:161_4": "vicināpetabbo. Tato saṅgho cattāri agatigamanāni anupagantvā bhagavato ajjhāsayānurūpaṁ",
  "tika-vin08t28:161_5": "lajjīpesalabahussutasikkhākāmabhūtaṁ puggalaṁ vicinitvā “ayaṁ bhikkhu imassa vihārassa",
  "tika-vin08t28:161_6": "anucchaviko”ti āroceti. Mahātherassapi tameva ruccati, iccetaṁ kusalaṁ. No ce ruccati,",
  "tika-vin08t28:161_7": "attano bhārabhūtaṁ vuttappakāraaṅgaviyuttaṁ puggalaṁ dātukāmo hoti. Evaṁ sante saṅgho",
  "tika-vin08t28:161_8": "chandādiagatiṁ na gacchati, puggalova gacchati, tasmā saṅghasseva anumatiyā vihāro dātabbo.",
  "tika-vin08t28:162_0": "Sace pana saṅgho yaṁ kañci āmisaṁ labhitvā yathāvuttaguṇaviyuttassa bhikkhuno dātukāmo",
  "tika-vin08t28:162_1": "hoti, puggalo pana bhagavato ajjhāsayānurūpaṁ vuttappakāraaṅgayuttabhūtasseva bhikkhussa",
  "tika-vin08t28:162_2": "dātukāmo, tadā puggalopi saṅghapariyāpannoyevāti katvā dhammakammakārakassa puggalasseva",
  "tika-vin08t28:162_3": "anumatiyā vihāro dātabbo, na saṅghānumatiyā. Vuttañhetaṁ aṭṭhakathāyaṁ “sace saṅgho",
  "tika-vin08t28:162_4": "kiñci labhitvā āmisagarukatāya na nivāreti, eko bhikkhu nivāreti, sova bhikkhu issaro.",
  "tika-vin08t28:162_5": "Saṅghikesu hi kammesu yo dhammakammaṁ karoti, sova issaro”ti. Vuttañhi –",
  "tika-vin08t28:163": "“Chandā dosā bhayā mohā;",
  "tika-vin08t28:164": "Yo dhammaṁ ativattati;",
  "tika-vin08t28:165": "Nihīyati tassa yaso;",
  "tika-vin08t28:166": "Kāḷapakkheva candimā.",
  "tika-vin08t28:167": "“Chandā dosā bhayā mohā;",
  "tika-vin08t28:168": "Yo dhammaṁ nātivattati;",
  "tika-vin08t28:169": "Āpūrati tassa yaso;",
  "tika-vin08t28:170": "Sukkapakkheva candimā”ti. ;",
  "tika-vin08t28:171_0": "Yadā pana theropi kiñci avatvā yathākammaṅgato, saṅghopi na kassaci vicāreti, evaṁ",
  "tika-vin08t28:171_1": "saṅghikavihāre abhikkhuke suññe vattamāne tasmiṁ dese yena kenaci sāsanassa vuddhimicchantena",
  "tika-vin08t28:171_2": "ācariyena antosīmaṭṭhakā bhikkhū evaṁ samussāhetabbā “mā tumhe āyasmanto evaṁ akattha,",
  "tika-vin08t28:171_3": "antosīmaṭṭhakesu bhikkhūsu bahūpakāratādiyuttaṁ puggalaṁ vicinatha, vicinitvā labhantā",
  "tika-vin08t28:171_4": "tassa puggalassa samaggena saṅghena dhuvavāsatthāya vihāraṁ anuṭṭhāpanīyaṁ katvā",
  "tika-vin08t28:171_5": "detha, no ce antosīmaṭṭhakesu bhikkhūsu alattha, atha bahisīmaṭṭhakesu bhikkhūsu",
  "tika-vin08t28:171_6": "vicinatha. Bahisīmaṭṭhakesu bhikkhūsu vicinitvā yathāvuttaaṅgayuttapuggale labbhamāne",
  "tika-vin08t28:171_7": "taṁ puggalaṁ antosīmaṁ pavesetvā antosīmaṭṭhakassa saṅghassa anumatiyā dhuvavāsatthāya",
  "tika-vin08t28:171_8": "vihāraṁ sammannitvā anuṭṭhāpanīyaṁ katvā detha. Evaṁ karontā hi tumhe āyasmanto",
  "tika-vin08t28:171_9": "appicchakathā-santosakathā-sallekhakathā-pavivittakathāvīriyārambhakathā-sīlakathā-samādhikathā-paññākathā-vimuttikathā-vimuttiñāṇadassanakathāsaṅkhātadasakathāvatthusampannaṁ",
  "tika-vin08t28:171_10": "puggalaṁ upanissāya assutapubbaṁ dhammaṁ suṇissatha, sutapubbaṁ dhammaṁ pariyodāpissatha,",
  "tika-vin08t28:171_11": "kaṅkhaṁ vinodissatha, diṭṭhiṁ ujuṁ karissatha, cittaṁ pasādessatha. Yassa lajjino",
  "tika-vin08t28:171_12": "pesalassa bahussutassa sikkhākāmassa bhikkhuno bhikkhaṁ anusikkhamānā saddhāya vaḍḍhissanti,",
  "tika-vin08t28:171_13": "sīlena vaḍḍhissanti, sutena vaḍḍhissanti, cāgena vaḍḍhissanti, paññāya vaḍḍhissantī”ti.",
  "tika-vin08t28:171_14": "Vuttañhetaṁ visuddhimagge “katamo upanissayagocaro dasakathāvatthuguṇasamannāgato",
  "tika-vin08t28:171_15": "kalyāṇamitto, yaṁ nissāya assutaṁ suṇāti, sutaṁ pariyodapeti, kaṅkhaṁ vitarati, diṭṭhiṁ",
  "tika-vin08t28:171_16": "ujuṁ karoti, cittaṁ pasādeti. Yassa vā anusikkhamāno saddhāya vaḍḍhati, sīlena vaḍḍhati,",
  "tika-vin08t28:171_17": "sutena vaḍḍhati, cāgena vaḍḍhati, paññāya vaḍḍhati, ayaṁ vuccati upanissayagocaro”ti.",
  "tika-vin08t28:171_18": "Evaṁ samussāhetvā dhammakathaṁ katvā antosīmaṭṭhakasaṅgheneva dhuvavāsavihāro dāpetabboti.",
  "tika-vin08t28:172": "Evaṁ jinasāsanassa, vaḍḍhikāmo supesalo;",
  "tika-vin08t28:173": "Akāsi paññavā bhikkhu, suṭṭhu āvāsanicchayanti.",
  "tika-vin08t28:174": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t28:175": "Vihāravinicchayakathālaṅkāro."
}