{
  "tika-s0201t3:0": "3. Opammavaggo",
  "tika-s0201t3:1": "1. Kakacūpamasuttavaṇṇanā",
  "tika-s0201t3:2_0": "222.Moḷinti kesaracanaṁ. Vehāyasanti ākāse. Ratanacaṅkoṭavarenāti ratanasilāmayavaracaṅkoṭakena",
  "tika-s0201t3:2_1": "sahassanetto sirasā paṭiggahi. ‘‘Suvaṇṇacaṅkoṭakavarenā’’tipi (bu. vaṁ. aṭṭha. 23",
  "tika-s0201t3:2_2": "dūrenidānakathā; jā. aṭṭha. 1.2 avidūrenidānakathā) pāṭho.",
  "tika-s0201t3:3_0": "Sāti moḷi. Moḷi etassa atthīti moḷiko, moḷiko eva moḷiyo. Phaggunoti pana nāmaṁ.",
  "tika-s0201t3:3_1": "Saṅkhāti samaññā. Velīyati khaṇamuhuttādivasena upadisīyatīti velā, kāloti āha ‘‘tāyaṁ",
  "tika-s0201t3:3_2": "velāyaṁ…pe… ayaṁ kālavelā nāmā’’ti. Velayati paricchedavasena tiṭṭhatīti velā, sīmā.",
  "tika-s0201t3:3_3": "Velayati saṁkilesapakkhaṁ cālayatīti velā, sīlaṁ. Anatikkamanaṭṭhopi cassa saṁkilesadhammanimittaṁ",
  "tika-s0201t3:3_4": "acalanameva. Viññupurisābhāve chapañcavācāmattaṁ ovāde pamāṇaṁ nāma.Davasahagataṁ",
  "tika-s0201t3:3_5": "katvāti kīḷāsahitaṁ katvā.",
  "tika-s0201t3:4_0": "Missībhūtoti ananulomikasaṁsaggavasena missībhūto. ‘‘Avaṇṇaṁ bhāsatī’’ti saṅkhepato",
  "tika-s0201t3:4_1": "vuttaṁ vivarituṁ ‘‘tāpanapacanakoṭṭanādīnī’’tiādi vuttaṁ. Adhikaraṇampi karotīti",
  "tika-s0201t3:4_2": "ettha yathā so adhikaraṇāya parisakkati, taṁdassanaṁ ‘‘imesaṁ bhikkhūna’’ntiādi.",
  "tika-s0201t3:4_3": "Adhikaraṇaṁ ākaḍḍhatīti adhikaraṇaṁ uddissa te bhikkhū ākaḍḍhati, adhikaraṇaṁ vā",
  "tika-s0201t3:4_4": "tesu uppādento ākaḍḍhati. Uddesapadaṁ vāti padaso uddesamattaṁ vā. Neva piyakamyatāyāti",
  "tika-s0201t3:4_5": "neva attani satthuno piyabhāvakāmatāya. Na bhedādhippāyenāti na satthuno tena bhikkhunā",
  "tika-s0201t3:4_6": "bhedādhippāyena. Atthakāmatāyāti moḷiyaphaggunassa hitakāmatāya.",
  "tika-s0201t3:5_0": "224.Avaṇṇabhāsaneti bhikkhunīnaṁ aguṇakathane. Chandādīnaṁ vatthubhāvato kāmaguṇā",
  "tika-s0201t3:5_1": "gehaṁ viya gehaṁ, te ca te sitā nissitāti gehassitāti vuttā. Taṇhāchandāpi tāsaṁ",
  "tika-s0201t3:5_2": "kattukāmatāpīti ubhayepi taṇhāchandā, paṭighachandā pana tesaṁ kattukāmatā eva. Phalikamaṇi",
  "tika-s0201t3:5_3": "viya pakatipabhassarassa cittasantānassa upasaṅgo viya vipariṇāmakāraṇaṁ rāgādayoti",
  "tika-s0201t3:5_4": "āha ‘‘rattampi cittaṁ vipariṇata’’ntiādi. Hitānukampīti karuṇāya paccupaṭṭhāpanamāha.",
  "tika-s0201t3:5_5": "‘‘Yassantarato na santi kopā’’tiādīsu (udā. 20) viya antara-saddo cittapariyāyoti",
  "tika-s0201t3:5_6": "āha ‘‘dosantaroti dosacitto’’ti.",
  "tika-s0201t3:6_0": "225. Dubbacatāya ovādaṁ asampaṭicchanto citteneva paṭiviruddho aṭṭhāsi. Gaṇhiṁsu",
  "tika-s0201t3:6_1": "cittaṁ, hadayagāhiniṁ paṭipajjiṁsūti attho. Pūrayiṁsu ajjhāsayanti attho. Ekasmiṁ",
  "tika-s0201t3:6_2": "samaye paṭhamabodhiyaṁ. Ekāsanaṁ bhojanassa ekāsanabhojanaṁ, ekavelāyameva bhojanaṁ.",
  "tika-s0201t3:6_3": "Tañca kho pubbaṇhe evāti āha ‘‘ekaṁ purebhattabhojana’’ntiādi. Sattakkhattuṁ bhuttabhojanampi",
  "tika-s0201t3:6_4": "imasmiṁ sutte ekāsanabhojananteva adhippetaṁ, na ekāsanikatāya ekāya eva nisajjāya",
  "tika-s0201t3:6_5": "bhojanaṁ. ‘‘Appaḍaṁsa…pe… samphassa’’ntiādīsu viya appa-saddo abhāvatthoti āha ‘‘nirābādhataṁ,",
  "tika-s0201t3:6_6": "niddukkhata’’nti. Padhānādivasena sallahukaṁ akicchaṁ uṭṭhānaṁ sallahukauṭṭhānaṁ.",
  "tika-s0201t3:6_7": "Na ekappahārenāti na ekavārena, na ekasmiṁyeva kāleti adhippāyo. Dve bhojanānīti",
  "tika-s0201t3:6_8": "‘‘aparaṇhe rattiya’’nti kālavasena dve bhojanāni. Pañca guṇeti appābādhādike pañca",
  "tika-s0201t3:6_9": "ānisaṁse. Satuppādakaraṇīyamattamevāti satuppādamattakaraṇīyameva, nivāretabbassa",
  "tika-s0201t3:6_10": "punappunaṁ samādapanañca nāhosi.",
  "tika-s0201t3:7_0": "Maṇḍabhūmīti ojavantabhūmi, yattha parisiñcanena vinā sassāni kiṭṭhāni sampajjanti.",
  "tika-s0201t3:7_1": "Yuge yojetabbāni yoggāni, tesaṁ ācariyo yoggācariyo, tesaṁ sikkhāpanako. Gāmaṇihatthiādayopi",
  "tika-s0201t3:7_2": "‘‘yoggā’’ti vuccantīti āha pāḷiyaṁ ‘‘assadammasārathī’’ti. Catūsu maggesu yena yena",
  "tika-s0201t3:7_3": "maggena icchati. Javasamagādibhedāsu gatīsu yaṁ yaṁ gatiṁ. Taṁ taṁ maggaṁ āruḷhāva",
  "tika-s0201t3:7_4": "otiṇṇāyeva. Neva vāretabbā rasmiviniggaṇhanena. Na vijjhitabbā patodalaṭṭhiyā. Gamanamevāti",
  "tika-s0201t3:7_5": "ime yuttā mama icchānurūpaṁ mandaṁ gacchanti, samaṁ gacchanti, sīghaṁ gacchantīti",
  "tika-s0201t3:7_6": "khuresu nimittaggahaṇaṁ paṭṭhapetvā sārathinā tesaṁ gamanameva passitabbaṁ hoti,",
  "tika-s0201t3:7_7": "na tattha niyojanaṁ . Tehipi bhikkhūhi. Pajahiṁsu pajahitabbaṁ. Sāladūsanāti sālarukkhavisanāsakā.",
  "tika-s0201t3:7_8": "Aññā ca valliyo sālarukkhe vinandhitvā ṭhitā. Bahi nīharaṇenāti sālavanato bahi chaḍḍanena.",
  "tika-s0201t3:7_9": "Susaṇṭhitāti saṇṭhānasampannā, mariyādaṁbandhitvāti ālavālasampādanavasena mariyādaṁ",
  "tika-s0201t3:7_10": "bandhitvā. Kipillapuṭakaṁ tambakipillakapuṭakaṁ. Sukkhadaṇḍakaharaṇaṁ ālavālabbhantarā.",
  "tika-s0201t3:8_0": "226. Videharaṭṭhe jātasaṁvaḍḍhatāya vedehikā. Paṇḍā vuccati paññā, tāya itā gatā",
  "tika-s0201t3:8_1": "pavattāti paṇḍitā. Gahapatānīti gehasāminī. Soraccenāti saṁyamena. Nivātavuttīti",
  "tika-s0201t3:8_2": "paṇipātakārī. Nibbutāti nibbutaduccaritapariḷāhā. Uṭṭhāhikāti uṭṭhānavīriyavatī. Kibbisāti kurūrā.",
  "tika-s0201t3:9_0": "227.Evaṁ akkhantiyā dosaṁ dassetvāti ‘‘guṇavanto’’ti loke patthaṭakittisaddānampi",
  "tika-s0201t3:9_1": "akkhantinimittaṁ ayasuppattiguṇaparihāniādiṁ akkhamatāyaādīnavaṁ pakāsetvā. Vacanapatheti",
  "tika-s0201t3:9_2": "vacanamagge yuttakālādike. Saṇhābhāvopi hi vacanassa pavattiākāroti katvā ‘‘vacanapatho’’",
  "tika-s0201t3:9_3": "tveva vutto. Tesaṁyeva kālādīnaṁ. Mettā etassa atthīti mettaṁ, uppannaṁ mettacittaṁ",
  "tika-s0201t3:9_4": "etesanti uppannamettacittā. Puna ‘‘kālena vā, bhikkhave’’tiādi (pari. 362, 363) pāḷi",
  "tika-s0201t3:9_5": "dhammasabhāvadassanavasena pavattā ‘‘paraṁ codanāvasena vadantā nāma imehi ākārehi",
  "tika-s0201t3:9_6": "vadantī’’ti. Adhimuñcitvāti abhirativasena tasmiṁ puggale bhāvanācittaṁ muñcitvā",
  "tika-s0201t3:9_7": "vissajjetvā. So puggalo ārammaṇaṁ etassāti tadārammaṇaṁ, mettacittaṁ. Yadi evaṁ padesavisayaṁ",
  "tika-s0201t3:9_8": "taṁ kathaṁ nippadesavisayaṁ viya hotīti codento ‘‘kathaṁ tadārammaṇaṁ sabbāvantaṁ",
  "tika-s0201t3:9_9": "lokaṁ karotī’’ti āha, itaro ‘‘pañca vacanapathe’’tiādinā pariharati. Idha tadārammaṇañcāti",
  "tika-s0201t3:9_10": "tasseva mettacittassa ārammaṇaṁ katvāti pāḷiyaṁ vacanaseso daṭṭhabbo. Tenāha ‘‘puna",
  "tika-s0201t3:9_11": "tassevā’’tiādi. Sabbā sattakāyasaṅkhātā pajā etassa atthīti sabbāvantoti imamatthaṁ",
  "tika-s0201t3:9_12": "dassento ‘‘sabbāvanta’’nti āha. Vipulenāti mahājanārammaṇena. Mahantapariyāyo hi",
  "tika-s0201t3:9_13": "vipula-saddo, mahattañcettha bahukabhāvo. Tenāha ‘‘anekasattārammaṇenā’’ti. Tañca",
  "tika-s0201t3:9_14": "puggalanti pañca vacanapathe gahetvā āgatapuggalaṁ. Cittassāti mettāsahagatacittassa.",
  "tika-s0201t3:9_15": "Ettha ca mettāsahagatena cetasā viharissāmāti sambandho. Tattha kathanti āha ‘‘tañca",
  "tika-s0201t3:9_16": "puggalaṁ sabbañca lokaṁ tassa cittassa ārammaṇaṁ katvā adhimuccitvā’’ti.",
  "tika-s0201t3:10_0": "228.Tadatthadīpikanti yā mettaṁ cetovimuttiṁ sammadeva bhāvetvā ṭhitassa nibbikārato",
  "tika-s0201t3:10_1": "kenaci vikāraṁ na āpādetabbatā, tadatthajotikaṁ. Apathavinti pathavī na hotīti apathavī.",
  "tika-s0201t3:10_2": "Nippathavinti sabbena sabbaṁ pathavībhāvābhāvaṁ. Tiriyaṁ pana aparicchinnāti kasmā",
  "tika-s0201t3:10_3": "vuttaṁ, nanu cakkavāḷapabbatehi taṁ taṁ cakkavāḷaṁ paricchindati? Na, tadaññacakkavāḷapathaviyā",
  "tika-s0201t3:10_4": "ekābaddhabhāvato. Tiṇṇañhi cakkānaṁ antarasadise tiṇṇaṁ tiṇṇaṁ lokadhātūnaṁ antareyeva",
  "tika-s0201t3:10_5": "pathavī natthi lokantaranirayabhāvato. Cakkavāḷapabbatantarehi sambaddhaṭṭhāne pathavī",
  "tika-s0201t3:10_6": "ekābaddhāva. Vivaṭṭakāle hi saṇṭhahamānāpi pathavī yathāsaṇṭhitapathaviyā ekābaddhāva",
  "tika-s0201t3:10_7": "saṇṭhahati. Tenāha ‘‘tiriyaṁ pana aparicchinnā’’ti. Imināva gambhīrabhāvena vuttaparimāṇato",
  "tika-s0201t3:10_8": "paraṁ natthīti dīpitaṁ hoti.",
  "tika-s0201t3:11_0": "229.Haliddīti haliddivaṇṇaṁ adhippetanti āha ‘‘yaṁ kiñci pītakavaṇṇa’’nti. Vaṇṇasaṅkhātaṁ",
  "tika-s0201t3:11_1": "rūpaṁ assa atthīti rūpī, na rūpīti arūpīti āha ‘‘arūpo’’ti. Tenevāha ‘‘sanidassanabhāvapaṭikkhepato’’ti.",
  "tika-s0201t3:12_0": "230.Pañca yojanasatānīti himavantato samuddaṁ paviṭṭhaṭṭhānavasena vuttaṁ, na anotattadahamukhato.",
  "tika-s0201t3:12_1": "Aññā nadiyo upādāya labbhamānaṁ gambhīrataṁ appameyyaudakatañca gahetvā ‘‘gambhīrā",
  "tika-s0201t3:12_2": "appameyyā’’ti vuttaṁ. Aṭṭhakathāyaṁ pana tiṇukkāya tāpetabbattābhāvadassanaparametanti",
  "tika-s0201t3:12_3": "vuttaṁ ‘‘etena payogenā’’tiādi.",
  "tika-s0201t3:13_0": "231. Tūlinī viya tūlinīti āha ‘‘simbalitūlalatātūlasamānā’’ti. Sassaranti evaṁpavatto",
  "tika-s0201t3:13_1": "saddo sassarasaddo. Anuravadassanañhetaṁ. Tathā bhabbharasaddo. Sabbametaṁ mettāvihārino",
  "tika-s0201t3:13_2": "cittassa dūsetuṁ asakkuṇeyyabhāvadassanaparaṁ. Ayañhettha saṅkhepattho – yathā mahāpathavī",
  "tika-s0201t3:13_3": "kenaci purisena apathaviṁ kātuṁ na sakkā, yathā ākāse kiñci rūpaṁ paṭṭhapetuṁ na",
  "tika-s0201t3:13_4": "sakkā, yathā gaṅgāya udakaṁ tiṇukkāya tāpetuṁ na sakkā, yathā ca biḷārabhastaṁ thaddhaṁ",
  "tika-s0201t3:13_5": "pharusañca samphassaṁ kātuṁ na sakkā, evamevaṁ mettāya cetovimuttiyā āsevitāya bhāvitāya",
  "tika-s0201t3:13_6": "bahulīkatāya pañca vacanapathe gahetvā āgatapurisena kenaci pariyāyena cittassa aññathattaṁ kātuṁ na sakkāti.",
  "tika-s0201t3:14_0": "232.Ocarakāti parūpaghātavasena hīnakammakārino. Tenāha ‘‘nīcakammakārakā’’ti. Anadhivāsanenāti",
  "tika-s0201t3:14_1": "akkhamanena. Mayhaṁ ovādakaro na hotīti paramhi anatthakārimhi cittapadosanena āghātuppādanena",
  "tika-s0201t3:14_2": "mama sāsane sammāpaṭipajjamāno nāma na hoti.",
  "tika-s0201t3:15_0": "233.Aṇunti appakaṁ tanu parittakaṁ. Thūlanti mahantaṁ oḷārikaṁ. Vacanapathassa pana",
  "tika-s0201t3:15_1": "adhippetattā taṁ sāvajjavibhāgena gahetabbanti āha ‘‘appasāvajjaṁ vā mahāsāvajjaṁ",
  "tika-s0201t3:15_2": "vā’’ti. Khantiyā idaṁ bhāriyaṁ na hotīti avocuṁ ‘‘anadhi…pe… passāmā’’ti. Dīgharattanti",
  "tika-s0201t3:15_3": "cirakālaṁ, accantamevāti attho. Accantañca hitasukhaṁ nāma aññādhigamenevāti āha",
  "tika-s0201t3:15_4": "‘‘arahattena kūṭaṁ gaṇhanto’’ti.",
  "tika-s0201t3:16": "Kakacūpamasuttavaṇṇanāya līnatthappakāsanā samattā.",
  "tika-s0201t3:17": "2. Alagaddūpamasuttavaṇṇanā",
  "tika-s0201t3:18_0": "234.Bādhayiṁsūti (sārattha. ṭī. pācittiya 3.417) haniṁsu. Taṁtaṁsampattiyā vibandhanavasena",
  "tika-s0201t3:18_1": "sattasantānassa antare vemajjhe eti āgacchatīti antarāyo, diṭṭhadhammikādianattho,",
  "tika-s0201t3:18_2": "anatikkamanaṭṭhena tasmiṁ antarāye niyuttā, antarāyaṁ vā phalaṁ arahanti, antarāyassa",
  "tika-s0201t3:18_3": "vā karaṇasīlāti antarāyikā. Tenāha ‘‘antarāyaṁ karontīti antarāyikā’’ti. Ānantariyadhammāti",
  "tika-s0201t3:18_4": "ānantariyasabhāvacetanādhammā. Tatrāyaṁ vacanattho – cutianantaraphalaṁ anantaraṁ",
  "tika-s0201t3:18_5": "nāma, tasmiṁ anantare niyuttā, tannibbattanena anantarakaraṇasīlā, anantarapayojanāti",
  "tika-s0201t3:18_6": "vā ānantarikā, te eva ānantariyāti vuttā. Kammāni eva antarāyikāti kammantarāyikā.",
  "tika-s0201t3:18_7": "Mokkhasseva antarāyaṁ karoti, na saggassa micchācāralakkhaṇābhāvato. Na hi bhikkhuniyā",
  "tika-s0201t3:18_8": "dhammarakkhitabhāvo atthi. Pākatikabhikkhunīvasena cetaṁ vuttaṁ, ariyāya pana pavattaṁ",
  "tika-s0201t3:18_9": "apāyasaṁvattaniyameva. Nandamāṇavako cettha nidassanaṁ. Ubhinnaṁ samānacchandatāvasena",
  "tika-s0201t3:18_10": "vā asaggantarāyikatā, mokkhantarāyikatā pana mokkhatthapaṭipattiyā vidūsanato, abhibhavitvā",
  "tika-s0201t3:18_11": "pana pavattiyaṁ saggantarāyikatāpi na sakkā nivāretunti. Ahetukadiṭṭhiakiriyadiṭṭhinatthikadiṭṭhiyova",
  "tika-s0201t3:18_12": "niyatabhāvaṁ pattā niyatamicchādiṭṭhidhammā. Paṭisandhidhammāti paṭisandhicittuppādamāha.",
  "tika-s0201t3:18_13": "Paṇḍakādiggahaṇañcettha nidassanamattaṁ sabbāyapi ahetukapaṭisandhiyā vipākantarāyikabhāvato.",
  "tika-s0201t3:18_14": "Yā hi ariye upavadati, sā cetanā ariyūpavādadhammā. Tato paranti khamāpanato upari.",
  "tika-s0201t3:18_15": "Yaṁ panettha vattabbaṁ, taṁ mahāsīhanādassa līnatthapakāsane vuttameva. Yāva bhikkhubhāvaṁ",
  "tika-s0201t3:18_16": "paṭijānāti pārājikaṁ āpanno. Na vuṭṭhāti sesaṁ garukāpattiṁ. Na deseti lahukāpattiṁ.",
  "tika-s0201t3:19_0": "Ayaṁ bhikkhu ariṭṭho. Rasena rasaṁ saṁsanditvāti anavajjena paccayaparibhuñjanarasena",
  "tika-s0201t3:19_1": "sāvajjaṁ kāmaguṇaparibhogarasaṁ samānetvā. Upanento viyāti bandhanaṁ upanento viya.",
  "tika-s0201t3:19_2": "‘‘Ghaṭento viyā’’tipi pāṭho. Upasaṁharanto viyāti sadisataṁ upasaṁharanto viya ekantasāvajje",
  "tika-s0201t3:19_3": "anavajjabhāvapakkhepena. Pāpakanti lāmakaṭṭhena duggatisampāpanaṭṭhena ca pāpakaṁ.",
  "tika-s0201t3:19_4": "Setukaraṇavasena mahāsamuddaṁ bandhantena viya. Sabbaññutaññāṇena ‘‘sāvajja’’nti",
  "tika-s0201t3:19_5": "diṭṭhaṁ ‘‘anavajja’’nti gahaṇena tena paṭivirujjhanto. Ekantato anantarāyikanti gahaṇena",
  "tika-s0201t3:19_6": "vesārajjañāṇaṁ paṭibāhanto. Kāmakaṇṭakehi ariyamaggasammāpaṭipatti na upakkilissatīti",
  "tika-s0201t3:19_7": "vadanto ‘‘ariyamagge khāṇukaṇṭakādīnipakkhipanto’’ti vutto. Paṭhamapārājikasikkhāpadasaṅkhāte,",
  "tika-s0201t3:19_8": "‘‘abrahmacariyaṁ pahāyā’’ti (dī. ni. 1.8, 194) ādidesanāsaṅkhāte ca āṇācakke.",
  "tika-s0201t3:20_0": "Pucchamānā samanuyuñjanti nāma. Pucchā hi anuyogoti. Tenādhigatāya laddhiyā anuvajjanatthaṁ",
  "tika-s0201t3:20_1": "paccanubhāsanena puna paṭijānāpanaṁ patiṭṭhāpanaṁ, taṁ panassa ādāya samādāpanaṁ",
  "tika-s0201t3:20_2": "viya hotīti āha ‘‘samanugāhanti nāmā’’ti. Tassā pana laddhiyā anuyuñjitāya vuccamānampi",
  "tika-s0201t3:20_3": "kāraṇaṁ kāraṇapatirūpakamevāti tassa pucchanaṁ samanubhāsanaṁ. Anudahanaṭṭhena anupāyapaṭipattiyā",
  "tika-s0201t3:20_4": "sampati āyatiñca anudahanaṭṭhena. Mahābhitāpanaṭṭhena anavaṭṭhitasabhāvatāya. Ittarapaccupaṭṭhānaṭṭhena",
  "tika-s0201t3:20_5": "muhuttaramaṇīyatāya. Tāvakālikaṭṭhena parehi abhibhavanīyatāya. Sabbaṅgapaccaṅgapalibhañjanaṭṭhena",
  "tika-s0201t3:20_6": "chedanabhedanādiadhikaraṇabhāvena. Ugghāṭasadisatāya adhikuṭṭanaṭṭhena. Avaṇe vaṇaṁ",
  "tika-s0201t3:20_7": "uppādetvā anto anupavisanasabhāvatāya vinivijjhanaṭṭhena. Diṭṭhadhammikasamparāyikaanatthanimittatāya",
  "tika-s0201t3:20_8": "sāsaṅkasappaṭibhayaṭṭhena.Diṭṭhithāmenāti tassā diṭṭhiyā thāmagatabhāvena. Diṭṭhiparāmāsenāti",
  "tika-s0201t3:20_9": "diṭṭhisaṅkhātaparāmasanena. Diṭṭhiyeva hi dhammasabhāvaṁ atikkamitvā parato āmasanena",
  "tika-s0201t3:20_10": "parāmāso. Abhinivissāti taṇhābhinivesapubbaṅgamena diṭṭhābhinivesena ‘‘idamevettha",
  "tika-s0201t3:20_11": "tatha’’nti abhinivisitvā. Yasmā hi abhinivesanaṁ tattha abhiniviṭṭhaṁ nāma hoti.Tasmā",
  "tika-s0201t3:20_12": "āha ‘‘adhiṭṭhahitvā’’ti.",
  "tika-s0201t3:21_0": "235.Natthīti vattukāmopīti attano laddhiṁ niguhetukāmatāya avajānitukāmopi. Sampaṭicchati",
  "tika-s0201t3:21_1": "paṭijānāti. Dve kathāti visaṁvādanakathaṁ sandhāya vadati. Abhūtakathā hi pubbe pavattā",
  "tika-s0201t3:21_2": "bhūtakathāya vasena dve kathāti vuccati.",
  "tika-s0201t3:22": "236.Kassa kho nāmāti iminā satthā ‘‘na mama tuyhaṁ tādisassa atthāya dhammadesanā nāma bhūtapubbā’’ti dasseti. Tenāha ‘‘khattiyassa vā’’tiādi.",
  "tika-s0201t3:23_0": "Ñāṇamayā usmā etassa atthīti usmī, tathārūpehi paccayehi anusmīkato tasmiṁ attabhāve",
  "tika-s0201t3:23_1": "paṭivedhagabbhoapi usmīkatoti vikatabhāvato paññābījamassa imasmiṁ dhammavinaye api",
  "tika-s0201t3:23_2": "nu atthīti bhagavā bhikkhū pucchati. Te paṭikkhipantā vadanti ṭhānagatena duccaritena",
  "tika-s0201t3:23_3": "ñāṇupahatabhāvaṁ sampassantā. Nittejabhūtoti nittejaṁ bhūto tejohānippatto. Tato",
  "tika-s0201t3:23_4": "eva bhikkhūnampi sammukhā oloketuṁ asamatthatāya pattakkhandho adhomukho. Sahadhammikaṁ",
  "tika-s0201t3:23_5": "kiñci vattuṁ avisahanato appaṭibhāno. Sampattūpaganti sampattiāvahaṁ. Paṭippassambhentoti paṭisedhento.",
  "tika-s0201t3:24_0": "237. Antarāyakaraladdhiyā sabhāvavibhāvanena parisaṁ sodheti. Nissāreti nīharati",
  "tika-s0201t3:24_1": "avisuddhadiṭṭhitāya. Kassaci buddhānubhāvaṁ ajānantassa. Tassa hi evaṁ bhaveyya ‘‘sahasā",
  "tika-s0201t3:24_2": "kathita’’nti. Na hi kadāci buddhānaṁ sahasā kiriyā nāma atthi. Assāti ‘‘kassacī’’ti",
  "tika-s0201t3:24_3": "vuttabhikkhussa. Sutvāpituṇhībhāvaṁ āpajjeyyāti athāpi siyāti sambandho. Taṁ sabbanti",
  "tika-s0201t3:24_4": "‘‘sace hī’’tiādinā vuttaṁ sabbaṁ parikappanaṁ. Na karissantīti parisāya laddhiṁ sodhetīti",
  "tika-s0201t3:24_5": "sambandho. Laddhiṁ pakāsentoti mahāsāvajjatāvasena pakāsento. Saññāvitakkehīti subhanimittānubyañjanaggāhādivasena",
  "tika-s0201t3:24_6": "pavattehi saññāvitakkehi. Tenāha ‘‘kilesakāmasampayuttehī’’ti. Methunasamācāranti",
  "tika-s0201t3:24_7": "idaṁ adhikāravasena vuttaṁ. Tadaññampi pana – ‘‘apica kho mātugāmassa ucchādanaṁ",
  "tika-s0201t3:24_8": "parimaddanaṁ nahāpanaṁ sambāhanaṁ sādiyatī’’tiādinā (a. ni. 7.50) āgataṁ visabhāgavatthuvisayaṁ",
  "tika-s0201t3:24_9": "āmisaparibhogaṁ. ‘‘Aññatreva kāmehi aññatra kāmasaññāhi aññatra kāmavitakkehi samācarissatī’’ti",
  "tika-s0201t3:24_10": "netaṁ ṭhānaṁ vijjati.",
  "tika-s0201t3:25_0": "238. Yoniso paccavekkhaṇena natthi ettha chandarāgoti nicchandarāgo, taṁ nicchandarāgaṁ.",
  "tika-s0201t3:25_1": "Kadāci uposathikabhāvena samādinnasīlāpi honti kadāci noti anibaddhasīlānaṁ gahaṭṭhānaṁ.",
  "tika-s0201t3:25_2": "Sīlasamādānabhāvato antarāyakaraṁ. Vatthukāmānaṁ sacchandarāgaparibhogañca. Apaccavekkhaṇena",
  "tika-s0201t3:25_3": "bhikkhūnaṁ āvaraṇakaraṁ. Paccayānaṁ sacchandarāgaparibhogañca. Ayaṁ ariṭṭho duggahitāya",
  "tika-s0201t3:25_4": "pariyattiyā vasena amhe ceva abbhācikkhati, attānañca khanati, bahuñca apuññaṁ pasavatīti",
  "tika-s0201t3:25_5": "evaṁ saññā mā hontūti duggahitāya pariyattiyā dosaṁ dassento āha. Uggaṇhantīti sajjhāyanti",
  "tika-s0201t3:25_6": "ceva vācuggataṁ karontā dhārenti cāti attho.",
  "tika-s0201t3:26_0": "Suttantiādinā navappabhedampi pariyattidhammaṁ pariyādiyati. Kathaṁ suttaṁ navappabhedaṁ?",
  "tika-s0201t3:26_1": "Sagāthakañhi suttaṁ geyyaṁ, niggāthakaṁ suttaṁ veyyākaraṇaṁ, tadubhayavinimuttañca",
  "tika-s0201t3:26_2": "suttaṁ udānādivisesasaññāvirahitaṁ natthi, yaṁ suttaṅgaṁ siyā, maṅgalasuttādīnañca",
  "tika-s0201t3:26_3": "suttaṅgasaṅgaho na siyā gāthābhāvato dhammapadādīnaṁ viya, geyyaṅgasaṅgaho vā siyā",
  "tika-s0201t3:26_4": "sagāthakattā sagāthāvaggassa viya, tathā ubhatovibhaṅgādīsu sagāthakappadesānanti? Vuccate –",
  "tika-s0201t3:27": "Suttanti sāmaññavidhi, visesavidhayo pare;",
  "tika-s0201t3:28": "Sanimittā nirūḷhattā, sahatāññena naññato. (dī. ni. ṭī. 1.nidānakathāvaṇṇanā; a. ni. ṭī. 2.4.6; sārattha. ṭī. 1.bāhiranidānakathā);",
  "tika-s0201t3:29_0": "Sabbassapi hi buddhavacanassa suttanti ayaṁ sāmaññavidhi. Tenevāha āyasmā mahākaccāno",
  "tika-s0201t3:29_1": "nettiyaṁ (netti. 1.saṅgahavāra) ‘‘navavidhasuttantapariyeṭṭhī’’ti. ‘‘Ettakaṁ tassa",
  "tika-s0201t3:29_2": "bhagavato suttāgataṁ suttapariyāpannaṁ (pāci. 655, 1242), sakavāde pañca suttasatānī’’ti",
  "tika-s0201t3:29_3": "(dha. sa. aṭṭha. nidānakathā; kathā. aṭṭha. nidānakathā) evamādi ca etassa atthassa",
  "tika-s0201t3:29_4": "sādhakaṁ. Tadekadesesu pana geyyādayo visesavidhayo tena tena nimittena patiṭṭhitā.",
  "tika-s0201t3:29_5": "Tathā hi geyyassa sagāthakattaṁ tabbhāvanimittaṁ. Lokepi hi sasilokaṁ sagāthakaṁ",
  "tika-s0201t3:29_6": "vā cuṇṇiyaganthaṁ ‘‘geyya’’nti vadanti. Gāthāvirahe pana sati pucchaṁ katvā vissajjanabhāvo",
  "tika-s0201t3:29_7": "veyyākaraṇassa tabbhāvanimittaṁ. Pucchāvissajjanañhi ‘‘byākaraṇa’’nti vuccati, byākaraṇameva veyyākaraṇaṁ.",
  "tika-s0201t3:30_0": "Evaṁ sante sagāthakādīnampi pucchaṁ katvā vissajjanavasena pavattānaṁ veyyākaraṇabhāvo",
  "tika-s0201t3:30_1": "āpajjatīti? Nāpajjati geyyādisaññānaṁ anokāsabhāvato, ‘‘gāthāvirahe satī’’ti visesitattā",
  "tika-s0201t3:30_2": "ca. Tathā hi dhammapadādīsu kevalaṁ gāthābandhesu, sagāthakattepi somanassañāṇamayikagāthāyuttesu,",
  "tika-s0201t3:30_3": "‘‘vuttañheta’’nti (itivu. 1) ādivacanasambandhesu, abbhutadhammapaṭisaṁyuttesu ca",
  "tika-s0201t3:30_4": "suttavisesesu yathākkamaṁ gāthā-udāna-itivuttaka-abbhutadhamma-saññā patiṭṭhitā,",
  "tika-s0201t3:30_5": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā,",
  "tika-s0201t3:30_6": "satipi pañhavissajjanabhāve sagāthakatte ca kesuci suttantesu vedassa labhāpanato",
  "tika-s0201t3:30_7": "vedallasaññā patiṭṭhitāti evaṁ tena tena sagāthakattādinā nimittena tesu tesu suttavisesesu",
  "tika-s0201t3:30_8": "geyyādisaññā patiṭṭhitāti visesavidhayo suttaṅgato pare geyyādayo. Yaṁ panettha geyyaṅgādinimittarahitaṁ,",
  "tika-s0201t3:30_9": "taṁ suttaṅgaṁ visesasaññāparihārena sāmaññasaññāya pavattanatoti. Nanu ca sagāthakaṁ",
  "tika-s0201t3:30_10": "suttaṁ geyyaṁ, niggāthakaṁ suttaṁ veyyākaraṇanti suttaṅgaṁ na sambhavatīti codanā",
  "tika-s0201t3:30_11": "tadavatthā evāti? Na tadavatthā sodhitattā. Sodhitañhi pubbe ‘‘gāthāvirahe sati pucchāvissajjanabhāvo",
  "tika-s0201t3:30_12": "veyyākaraṇassa tabbhāvanimitta’’nti.",
  "tika-s0201t3:31_0": "Yañca vuttaṁ ‘‘gāthābhāvato maṅgalasuttādīnaṁ suttaṅgasaṅgaho na siyā’’ti (khu. pā.",
  "tika-s0201t3:31_1": "5.1; su. ni. 261), taṁ na, niruḷhattā. Niruḷho hi maṅgalasuttādīnaṁ suttabhāvo. Na",
  "tika-s0201t3:31_2": "hi tāni dhammapadabuddhavaṁsādayo viya gāthābhāvena paññātāni, kintu suttabhāveneva.",
  "tika-s0201t3:31_3": "Teneva hi aṭṭhakathāyaṁ ‘‘suttanāmaka’’nti nāmaggahaṇaṁ kataṁ. Yaṁ pana vuttaṁ ‘‘sagāthakattā",
  "tika-s0201t3:31_4": "geyyaṅgasaṅgaho siyā’’ti , tadapi natthi, yasmā sahatāññena. Saha gāthāhīti hi sagāthakaṁ,",
  "tika-s0201t3:31_5": "sahabhāvo ca nāma atthato aññena hoti, na ca maṅgalasuttādīsu gāthāvinimutto koci",
  "tika-s0201t3:31_6": "suttapadeso atthi, yo ‘‘saha gāthāhī’’ti vucceyya, na ca samudāyo nāma koci atthi.",
  "tika-s0201t3:31_7": "Yadapi vuttaṁ ‘‘ubhatovibhaṅgādīsu sagāthakappadesānaṁ geyyaṅgasaṅgaho siyā’’ti,",
  "tika-s0201t3:31_8": "tadapi na aññato. Aññā eva hi tā gāthā jātakādipariyāpannattā, ato na tāhi ubhatovibhaṅgādīnaṁ",
  "tika-s0201t3:31_9": "geyyaṅgabhāvoti. Evaṁ suttādīnaṁ aṅgānaṁ aññamaññasaṅkarābhāvo veditabbo.",
  "tika-s0201t3:32_0": "Atthatthanti atthabhūtaṁ yathābhūtaṁ atthaṁ. Anatthampi keci vipallāsavasena ‘‘attho’’ti",
  "tika-s0201t3:32_1": "gaṇhantīti ‘‘atthattha’’nti visesetvā vuttaṁ. Kāraṇatthanti kāraṇabhūtaṁ atthaṁ,",
  "tika-s0201t3:32_2": "sīlaṁ samādhissa kāraṇaṁ, samādhi vipassanāyāti evaṁ tassa tassa kāraṇabhūtaṁ atthaṁ.",
  "tika-s0201t3:32_3": "Tenāha ‘‘imasmiṁ ṭhāne sīla’’ntiādi. Tenetaṁ dasseti – imasmiṁ ṭhāne sīlaṁ kathitaṁ,",
  "tika-s0201t3:32_4": "tañca yāvadeva samādhatthaṁ, samādhi vipassanattho, vipassanā maggatthā, maggo phalattho,",
  "tika-s0201t3:32_5": "vaṭṭaṁ kathitaṁ yāvadeva vivaṭṭādhigamatthanti jānituṁ na sakkontīti. Evaṁ pāḷiyaṁ",
  "tika-s0201t3:32_6": "‘‘attha’’nti iminā bhāsitatthapayojanatthānaṁ gahitatā veditabbā. Na pariggaṇhantīti",
  "tika-s0201t3:32_7": "na vicārenti, nijjhānapaññākkhamā na honti, nijjhāyitvā paññāya rocetvā gahetabbā",
  "tika-s0201t3:32_8": "na hontīti adhippāyo. Iti evaṁ etāya pariyattiyā vādappamokkhānisaṁsā attano upari",
  "tika-s0201t3:32_9": "parehi āropitavādassa niggahassa mokkhapayojanā hutvā dhammaṁ pariyāpuṇanti. Vādappamokkho",
  "tika-s0201t3:32_10": "vā nindāpamokkho. Yassa cāti yassa ca sīlādipūraṇena pattabbassa, maggassa vā tadadhigamena",
  "tika-s0201t3:32_11": "pattabbassa, phalassa vā tadadhigamena pattabbassa, anupādāvimokkhassa vā atthāya.",
  "tika-s0201t3:32_12": "Dhammaṁ pariyāpuṇanti, ñāyena pariyāpuṇantīti adhippāyo. Nānubhonti na vindanti.",
  "tika-s0201t3:32_13": "Tesaṁ te dhammā duggahitā upārambhamānadappamakkhapaḷāsādihetubhāvena dīgharattaṁ",
  "tika-s0201t3:32_14": "ahitāya dukkhāya saṁvattanti.",
  "tika-s0201t3:33_0": "239. Alaṁ pariyatto gado assāti alagaddo anunāsikalopaṁ da-kārāgamañca katvā. Vaṭṭadukkhakantārato",
  "tika-s0201t3:33_1": "nittharaṇatthāya pariyatti nittharaṇapariyatti. Bhaṇḍāgāre niyutto bhaṇḍāgāriko,",
  "tika-s0201t3:33_2": "bhaṇḍāgāriko viya bhaṇḍāgāriko, dhammaratanānupālako. Aññaṁ atthaṁ anapekkhitvā bhaṇḍāgārikasseva",
  "tika-s0201t3:33_3": "sato pariyatti bhaṇḍāgārikapariyatti. ‘‘Vaṁsānurakkhakovā’’ti avadhāraṇaṁ sīhāvalokanañāyena",
  "tika-s0201t3:33_4": "tantidhārakova paveṇipālakovāti purimapadadvayepi yojetabbaṁ.",
  "tika-s0201t3:34_0": "Yadi tantidhāraṇādiatthaṁ buddhavacanassa pariyāpuṇanaṁ bhaṇḍāgārikapariyatti, kasmā",
  "tika-s0201t3:34_1": "‘‘khīṇāsavassā’’ti visesetvā vuttaṁ, nanu ekaccassa puthujjanassapi ayaṁ nayo labbhatīti",
  "tika-s0201t3:34_2": "anuyogaṁ sandhāyāha ‘‘yo panā’’tiādi. Attano ṭhāneti nittharaṇaṭṭhāne. Kāmaṁ puthujjano",
  "tika-s0201t3:34_3": "‘‘paveṇiṁ pālessāmī’’ti ajjhāsayena pariyāpuṇāti. Attano pana bhavakantārato anittiṇṇattā",
  "tika-s0201t3:34_4": "tassa sā pariyatti nittharaṇapariyatti eva nāma hotīti adhippāyo. Tenāha ‘‘puthujjanassā’’tiādi.",
  "tika-s0201t3:35_0": "Nijjhānaṁ khamantīti nijjhānapaññaṁ khamanti. Tattha tattha āgate sīlādidhamme nijjhāyitvā",
  "tika-s0201t3:35_1": "paññāya rocetvā yāthāvato gahetabbā honti. Tenāha ‘‘idha sīla’’ntiādi. Na kevalaṁ",
  "tika-s0201t3:35_2": "suggahitaṁ pariyattiṁ nissāya maggabhāvanāphalasacchikiriyā, paravādaniggahasakavādapatiṭṭhāpanādīnipi",
  "tika-s0201t3:35_3": "ijjhantīti dassetuṁ ‘‘paravāde’’tiādi vuttaṁ. Tenāha ‘‘uppannaṁ parappavādaṁ sahadhammena",
  "tika-s0201t3:35_4": "suniggahaṁ niggahitvā’’tiādi (dī. ni. 2.268). Icchiticchitaṭṭhānanti diṭṭhiviniveṭhanādivasena",
  "tika-s0201t3:35_5": "icchitaṁ icchitaṁ pāḷipadesaṁ. Mocetunti apanetuṁ. Ahitāya dukkhāya asaṁvattanampi",
  "tika-s0201t3:35_6": "tadabhāve uppajjanakahitasukhassa kāraṇameva tasmiṁ sati bhāvatoti. Suggahitaalagaddassapi",
  "tika-s0201t3:35_7": "hitāya sukhāya saṁvattanatā daṭṭhabbā.",
  "tika-s0201t3:36_0": "240. Uttaranti etenāti uttaro, sinanti bandhantīti setu, uttaro ca so setu cāti uttarasetu.",
  "tika-s0201t3:36_1": "Kūlaṁ paratīraṁ vahati pāpetīti kullaṁ. Kalāpaṁ katvā baddhoti veḷunaḷādīhi kalāpavasena",
  "tika-s0201t3:36_2": "baddho. Aṇunti idaṁ aṭṭhasamāpattiārammaṇaṁ saññojanaṁ sandhāya vadati. Thūlanti",
  "tika-s0201t3:36_3": "itaraṁ. Diṭṭhinti yathābhūtadassanaṁ, vipassananti attho. Evaṁ parisuddhaṁ evaṁ pariyodātanti",
  "tika-s0201t3:36_4": "tebhūmakesu dhammesu ñātaṁ ‘‘netaṁ mama, nesohamasmi, na meso attā’’ti, evaṁ taṇhādiṭṭhisaṁkilesābhāvena",
  "tika-s0201t3:36_5": "sabbaso visuddhaṁ, parisuddhattā eva pariyodātaṁ. Na allīyethāti nikantivasena na",
  "tika-s0201t3:36_6": "nissayetha. Na kelāyethāti na mamāyetha. Na dhanāyethāti dhanaṁ drabyaṁ na kayirātha.",
  "tika-s0201t3:36_7": "Ubhayatthāti samathe vipassanāya ca.",
  "tika-s0201t3:37_0": "Asaddhammetiādīsu asataṁ hīnajjhāsayānaṁ dhammoti asaddhammo. Gāmavāsīnaṁ dhammoti",
  "tika-s0201t3:37_1": "gāmadhammo. Kilesānaṁ vassanasabhāvatāya vasaladhammo. Kilesehi dūsitattā thūlattā",
  "tika-s0201t3:37_2": "ca duṭṭhullo. Udakasuddhipariyosānatāya odakantiko. ‘‘Dhammāpi vo pahātabbā’’ti imināpi",
  "tika-s0201t3:37_3": "ovādena bhikkhū uddissa kathentopi ariṭṭhaṁyeva niggaṇhāti.",
  "tika-s0201t3:38_0": "241.Tividhaggāhavasenāti taṇhāmānadiṭṭhiggāhavasena. Yadi evaṁ ‘‘ahaṁ mamāti gaṇhātī’’ti",
  "tika-s0201t3:38_1": "gāhadvayameva kasmā vuttanti? Nayidamevaṁ tatthāpi gāhattayasseva vuttattā. ‘‘Aha’’nti",
  "tika-s0201t3:38_2": "hi iminā mānadiṭṭhiggāhā vuttā ‘‘ahamasmī’’ti gāhasāmaññato. Diṭṭhipi diṭṭhiṭṭhānaṁ",
  "tika-s0201t3:38_3": "purimuppannāya diṭṭhiyā uttaradiṭṭhiyā sakkāyadiṭṭhiyā sassatadiṭṭhiyā ca kāraṇabhāvato.",
  "tika-s0201t3:38_4": "Ārammaṇaṁ pañca khandhā, rūpārammaṇādīni ca. Diṭṭhiyā paccayo avijjā-phassa-saññā-vitakka-ayonisomanasikāra-pāpamittaparatoghosādiko",
  "tika-s0201t3:38_5": "diṭṭhiyā upanissayādipaccayo. Vuttañhetaṁ paṭisambhidāyaṁ (paṭi. ma. 1.124)‘‘katamāni",
  "tika-s0201t3:38_6": "aṭṭha diṭṭhiṭṭhānāni avijjāpi phassopi saññāpi vitakkopi ayonisomanasikāropi pāpamittopi",
  "tika-s0201t3:38_7": "paratoghosopi diṭṭhiṭṭhāna’’ntiādi. Rūpārammaṇāti ruppanasabhāvadhammārammaṇā. Rūpaṁ",
  "tika-s0201t3:38_8": "pana attāti na vattabbaṁ idha ‘‘rūpaṁ attato samanupassatī’’ti (saṁ. ni. 3.81, 345)",
  "tika-s0201t3:38_9": "imassa gāhassa anadhippetattā. So hi ‘‘yampi taṁ diṭṭhiṭṭhāna’’ntiādinā parato vuccati.",
  "tika-s0201t3:38_10": "Idha pana ‘‘rūpavantaṁ attānaṁ samanupassati, attani rūpaṁ, rūpasmiṁ attāna’’nti",
  "tika-s0201t3:38_11": "ime tayo gāhā adhippetāti keci, tadayuttaṁ. Yasmā rūpaṁ attā na hoti, attaggāhassa",
  "tika-s0201t3:38_12": "pana ālambanaṁ hoti, attasabhāveyeva vā rūpādidhamme ārabbha attadiṭṭhi uppajjati,",
  "tika-s0201t3:38_13": "na attānaṁ tassa paramatthato anupalabbhanato, tasmā rūpādiārammaṇāva attadiṭṭhīti",
  "tika-s0201t3:38_14": "katvā vuttaṁ, rūpaṁ pana ‘‘attā’’ti na vattabbanti ayamettha attho. ‘‘Yampi taṁ diṭṭhiṭṭhāna’’ntiādinā",
  "tika-s0201t3:38_15": "pana vipassanāpaṭivipassanā viya diṭṭhianupassanā nāma dassitā.",
  "tika-s0201t3:39_0": "Gandharasaphoṭṭhabbāyatanānaṁ sampattagāhindriyavisayatāya patvā gahetabbatā. Tañhi",
  "tika-s0201t3:39_1": "tassa attano visayaṁ paribhutvā sambandhaṁ hutvā gaṇhāti. Avasesāni sattāyatanāni",
  "tika-s0201t3:39_2": "viññātaṁ nāma manasā viññātabbato. Aññathā itaresampi viññātatā siyā. Pattanti adhigataṁ.",
  "tika-s0201t3:39_3": "Pariyesitanti gavesitaṁ. Anuvicaritanti cintitaṁ. Tenāha ‘‘manasā’’ti. Ettha ca pattapariyesanānaṁ",
  "tika-s0201t3:39_4": "apaṭikkhepassa, visuṁ, ekajjhaṁ paṭikkhepassa ca vasena catukkoṭikaṁ dassetvā pattapariyesitehi",
  "tika-s0201t3:39_5": "anuvicaritassa bhedaṁ dassetuṁ ‘‘lokasmiñhī’’tiādi vuttaṁ. Pariyesitvā pattaṁ paṭhamaṁ",
  "tika-s0201t3:39_6": "cetasā pacchā kāyena pattattā pattaṁ nāma. Pariyesitvā nopattaṁ pariyesitaṁ nāma",
  "tika-s0201t3:39_7": "kevalaṁ pariyesitabhāvato. Apariyesitvā pattañca nopattañca manasā anuvicaritabbato",
  "tika-s0201t3:39_8": "manasānuvicaritaṁ nāma.",
  "tika-s0201t3:40_0": "Ayañca vikappo ākulo viyāti ‘‘atha vā’’tiādi vuttaṁ. Pattaṭṭhenāti pattabhāvena pattatāsāmaññena.",
  "tika-s0201t3:40_1": "Apariyesitvā nopattaṁ manasānuvicaritaṁ nāma pattiyā pariyesanāya ca abhāvato. Sabbaṁ",
  "tika-s0201t3:40_2": "vā etanti ‘‘pariyesitvā pattampī’’tiādinā vuttaṁ catubbidhampi. Imināti ‘‘yampi taṁ",
  "tika-s0201t3:40_3": "diṭṭhiṭṭhānaṁ’’tiādivacanena. Viññāṇārammaṇā taṇhāmānadiṭṭhiyo kathitā pārisesañāyena",
  "tika-s0201t3:40_4": ". Evaṁ pārisesañāyapariggahe kiṁ payojananti āha ‘‘desanāvilāsenā’’tiādi. Yesaṁ vineyyānaṁ",
  "tika-s0201t3:40_5": "desetabbadhammassa sarūpaṁ anāmasitvā ārammaṇakicca-sampayuttadhamma-phalavisesādi-pakārantaravibhāvanena",
  "tika-s0201t3:40_6": "paṭivedho hoti, tesaṁ tappakārabhedehi dhammehi, yesaṁ pana yena ekeneva pakārena",
  "tika-s0201t3:40_7": "sarūpeneva vā vibhāvane kate paṭivedho hoti, tesaṁ taṁ vatvā dhammissarattā tadaññaṁ",
  "tika-s0201t3:40_8": "niravasesākāravibhāvanañca desanāvilāso. Tenāha ‘‘diṭṭhādiārammaṇavasena viññāṇaṁ dassita’’nti.",
  "tika-s0201t3:41_0": "Diṭṭhiṭṭhānanti diṭṭhi eva diṭṭhiṭṭhānaṁ, taṁ heṭṭhā vuttanayameva. Yaṁ rūpaṁ esā",
  "tika-s0201t3:41_1": "diṭṭhi ‘‘loko ca attā cā’’ti gaṇhāti. Taṁ rūpaṁ sandhāya ‘‘so loko so attā’’ti vacanaṁ",
  "tika-s0201t3:41_2": "vuttanti yojanā. So peccabhavissāmīti uddhamāghātanikavādavasenāyaṁ diṭṭhīti āha",
  "tika-s0201t3:41_3": "‘‘so ahaṁ paralokaṁ gantvā nicco bhavissāmī’’tiādi. Dhuvoti thiro. Sassatoti sabbadābhāvī.",
  "tika-s0201t3:41_4": "Avipariṇāmadhammoti jarāya maraṇena ca avipariṇāmetabbasabhāvo, nibbikāroti attho.",
  "tika-s0201t3:41_5": "Tampi dassananti tampi tathāvuttaṁ diṭṭhidassanaṁ attānaṁ viya taṇhādiṭṭhiggāhavisesena",
  "tika-s0201t3:41_6": "gaṇhāti. Tenāha ‘‘etaṁ mamā’’tiādi. Diṭṭhārammaṇāti diṭṭhivisayā. Kathaṁ pana diṭṭhi",
  "tika-s0201t3:41_7": "diṭṭhivisayā hotīti āha ‘‘vipassanāyā’’tiādi. Paṭivipassanākāleti yamakato sammasanādikālaṁ",
  "tika-s0201t3:41_8": "sandhāyāha. Tattha akkharacintakānaṁ sadde viya, vedajjhāyīnaṁ vedasatthe viya ca",
  "tika-s0201t3:41_9": "diṭṭhiyaṁ diṭṭhigatikānaṁ diṭṭhiggāhappavatti daṭṭhabbā.",
  "tika-s0201t3:42_0": "Samanupassatīti padassa ca tasso samanupassanā atthoti yojanā. Tena samanupassanā",
  "tika-s0201t3:42_1": "nāma catubbidhāti dasseti. Tattha ñāṇaṁ tāva samavisamaṁ sammā yāthāvato anupassatīti",
  "tika-s0201t3:42_2": "samanupassanā. Itarā pana saṁkilesavasena anu anu passantīti samanupassanā. Yadi",
  "tika-s0201t3:42_3": "evaṁ hotu tāva diṭṭhisamanupassanā micchādassanabhāvato, kathaṁ taṇhāmānāti? Taṇhāyapi",
  "tika-s0201t3:42_4": "sattānaṁ pāpakaraṇe upāyadassanavasena paññāpatirūpikā pavatti labbhateva, yāya vañcananikatisāciyogā",
  "tika-s0201t3:42_5": "sambhavanti. Mānopi seyyādinā dassanavaseneva tathā attānaṁ ūhatīti taṇhāmānānaṁ",
  "tika-s0201t3:42_6": "samanupassanāpatirūpikā pavatti labbhatīti daṭṭhabbaṁ. Avijjamāneti ‘‘etaṁ mamā’’ti",
  "tika-s0201t3:42_7": "evaṁ gahetabbe taṇhāvatthusmiṁ ajjhattakhandhapañcake anupalabbhamāne vinaṭṭhe. Na",
  "tika-s0201t3:42_8": "paritassati bhayaparittāsataṇhāparittāsānaṁ maggena samugghātitattā.",
  "tika-s0201t3:43_0": "242.Catūhi kāraṇehīti ‘‘asati na paritassatī’’ti vuttampi itarehi tīhi saha gahetvā",
  "tika-s0201t3:43_1": "vuttaṁ. Catūhi kāraṇehīti catukkoṭikasuññatākathanassa kāraṇehi. Bahiddhā asatīti",
  "tika-s0201t3:43_2": "bāhire vatthusmiṁ avijjamāne. Sā panassa avijjamānatā laddhavināsena vā aladdhālābhena",
  "tika-s0201t3:43_3": "vāti pāḷiyaṁ – ‘‘ahu vata me, taṁ vata me natthi, siyā vata me, taṁ vatāhaṁ na labhāmī’’ti",
  "tika-s0201t3:43_4": "vuttanti tadubhayaṁ parikkhāravasena vibhajitvā tattha paritassanaṁ dassetuṁ ‘‘bahiddhā",
  "tika-s0201t3:43_5": "parikkhāravināse’’tiādi vuttaṁ. Tattha yānaṁ ‘‘ratho vayha’’nti evamādi. Vāhanaṁ hatthiassādi.",
  "tika-s0201t3:44_0": "Yehikilesehīti yehi asantapatthanādīhi kilesehi. Evaṁ bhaveyyāti evaṁ ‘‘ahu vata",
  "tika-s0201t3:44_1": "me’’tiādinā codanādi bhaveyya. Diṭṭhiṭṭhānādhiṭṭhānapariyuṭṭhānābhinivesānusayānanti",
  "tika-s0201t3:44_2": "ettha aparāparaṁ pavattāsu diṭṭhīsu yā parato uppannā diṭṭhiyo, tāsaṁ purimuppannā",
  "tika-s0201t3:44_3": "diṭṭhiyo kāraṇaṭṭhena diṭṭhiṭṭhānāni. Adhikaraṇaṭṭhena diṭṭhādhiṭṭhānāni, pariyuṭṭhānappattiyā",
  "tika-s0201t3:44_4": "sabbāpi diṭṭhipariyuṭṭhānāni. ‘‘Idameva saccaṁ moghamañña’’nti (ma. ni. 2.202, 427;",
  "tika-s0201t3:44_5": "3.27-29; udā. 55; mahāni. 20; netti. 59) pavattiyā abhinivesā. Appahīnabhāvena santāne",
  "tika-s0201t3:44_6": "sayantīti anusayāti evaṁ diṭṭhiṭṭhānādīnaṁ padānaṁ vibhāgo veditabbo. Taṇhādīhi kampaniyatāya",
  "tika-s0201t3:44_7": "sabbasaṅkhārāva iñjitānīti sabbasaṅkhāraiñjitāni. Sesapadadvayepi eseva nayo. Upadhīyati",
  "tika-s0201t3:44_8": "ettha dukkhanti upadhi, khandhāva upadhi khandhūpadhi. Esa nayo sesesupi. Tadeva",
  "tika-s0201t3:44_9": "ca āgamma taṇhā khīyati virajjati nirujjhatīti yojanā. Ucchijjissāmi nāmassūtiādīsu",
  "tika-s0201t3:44_10": "nipātamattaṁ, saṁsaye vā. Tāsoti attaniyābhāvaṁ paṭicca taṇhāparittāso ceva bhayaparittāso",
  "tika-s0201t3:44_11": "ca. Tenāha ‘‘tāso heso’’tiādi. No cassaṁ,no ca me siyāti ‘‘aha’’nti kira koci no",
  "tika-s0201t3:44_12": "cassaṁ, ‘‘me’’ti ca kiñci no siyāti. Tāsappatīkāradassanañhetaṁ.",
  "tika-s0201t3:45_0": "243.Ettāvatāti ‘‘evaṁ vutte’’tiādinā, pucchānusandhivasena pavattāya ‘‘chayimāni,",
  "tika-s0201t3:45_1": "bhikkhave, diṭṭhiṭṭhānānī’’tiādinā (ma. ni. 1.241) vā. Sāpi hi ajjhattakhandhavināse",
  "tika-s0201t3:45_2": "paritassanakaṁ dassetvā aparitassanakaṁ dassentī pavattāti tassanakassa suññatādassanaṁ",
  "tika-s0201t3:45_3": "akiccasādhakampi suññatādassanamevāti imesaṁ vasena ‘‘catukkoṭikā suññatā kathitā’’ti",
  "tika-s0201t3:45_4": "vuttaṁ. Bahiddhā parikkhāranti bāhiraṁ saviññāṇakaṁ aviññāṇakañca sattopakaraṇaṁ.",
  "tika-s0201t3:45_5": "Tañhi jīvitavuttiyā parikkhārakaṭṭhena ‘‘parikkhāro’’ti vuttaṁ. Pariggahaṁ nāma katvāti",
  "tika-s0201t3:45_6": "‘‘mama ida’’nti pariggahetabbatāya pariggahitaṁ nāma katvā. Sabbopi diṭṭhiggāho ‘‘attā",
  "tika-s0201t3:45_7": "nicco dhuvo sassato, attā ucchijjati vinassatī’’tiādinā attadiṭṭhisannissayoyevāti",
  "tika-s0201t3:45_8": "vuttaṁ ‘‘sakkāyadiṭṭhipamukhā dvāsaṭṭhidiṭṭhiyo’’ti. Ayāthāvaggāhinā abhinivesanapaññāpanānaṁ",
  "tika-s0201t3:45_9": "upatthambhabhāvato diṭṭhi eva nissayoti diṭṭhinissayo. Pariggaṇheyyāti niccādivisesayuttaṁ",
  "tika-s0201t3:45_10": "katvā pariggaṇheyya. Kimevaṁ pariggahetuṁ sakkuṇeyya ? Sabbatthāti ‘‘taṁ, bhikkhave,",
  "tika-s0201t3:45_11": "attavādupādānaṁ upādiyetha, taṁ, bhikkhave, diṭṭhinissayaṁ nissayethā’’ti etesupi.",
  "tika-s0201t3:46_0": "244.Attani vā satīti yassa attano santakabhāvena kiñci attaniyanti vucceyya, tasmiṁ",
  "tika-s0201t3:46_1": "attani sati, so eva pana attā paramatthato natthīti adhippāyo. Sakkā hi vattuṁ bāhirakaparikappito",
  "tika-s0201t3:46_2": "attā ‘‘paramattho’’ti? Siyā khandhapañcakaṁ ñeyyasabhāvattā yathā taṁ ghaṭo, yadi",
  "tika-s0201t3:46_3": "pana tadaññaṁ nāma kiñci abhavissa, na taṁ niyamato viparītaṁ siyāti? Na ca so paramatthato",
  "tika-s0201t3:46_4": "atthi pamāṇehi anupalabbhamānattā turaṅgamavisāṇaṁ viyāti. Attaniye vā parikkhāre",
  "tika-s0201t3:46_5": "satīti ‘‘idaṁ nāma attano santaka’’nti tassa kiñcanabhāvena nicchite kismiñci vatthusmiṁ",
  "tika-s0201t3:46_6": "sati. Attano idanti hi attaniyanti. Ahanti satīti ‘‘ahaṁ nāmāya’’nti ahaṁkāravatthubhūte",
  "tika-s0201t3:46_7": "paramatthato niddhāritasarūpe kismiñci sati tassa santakabhāvena mamāti kiñci gahetuṁ",
  "tika-s0201t3:46_8": "yuttaṁ bhaveyya. Mamāti sati ‘‘aha’’nti etthāpi eseva nayo. Iti paramatthato attano",
  "tika-s0201t3:46_9": "anupalabbhamānattā attaniyaṁ kiñci paramatthato natthevāti sabbasaṅkhārānaṁ anattatāya",
  "tika-s0201t3:46_10": "anattaniyataṁ, anattaniyatāya ca anattakataṁ dasseti. Bhūtatoti bhūtatthato. Tathatoti",
  "tika-s0201t3:46_11": "tathasabhāvato. Thiratoti ṭhitasabhāvato nibbikārato.",
  "tika-s0201t3:47_0": "Yasmā hutvā na hotīti yasmā pubbe asantaṁ paccayasamavāyena hutvā uppajjitvā puna",
  "tika-s0201t3:47_1": "bhaṅgupagamena na hoti, tasmā na niccanti aniccaṁ, adhuvanti attho. Tato eva uppādavayavattitoti",
  "tika-s0201t3:47_2": "uppajjanavasena nirujjhanavasena ca pavattanato. Sabhāvavigamo idha vipariṇāmo, khaṇikatā",
  "tika-s0201t3:47_3": "tāvakālikatā, niccasabhāvābhāvo eva niccapaṭikkhepo. Aniccadhammā hi teneva attano",
  "tika-s0201t3:47_4": "aniccabhāvena atthato niccataṁ paṭikkhipanti nāma. Tathā hi vuttaṁ ‘‘na niccanti",
  "tika-s0201t3:47_5": "anicca’’nti. Uppādajarābhaṅgavasena rūpassa nirantarabādhatāti paṭipīḷanākārenassa",
  "tika-s0201t3:47_6": "dukkhatā. Santāpo dukkhadukkhatādivasena santāpanaṁ paridahanaṁ, tato evassa dussahatāya",
  "tika-s0201t3:47_7": "dukkhamatā. Tissannaṁ dukkhatānaṁ saṁsāradukkhassa ca adhiṭṭhānatāya dukkhavatthukatā.",
  "tika-s0201t3:47_8": "Sukhasabhāvābhāvo eva sukhapaṭikkhepo. Vipariṇāmadhammanti jarāya maraṇena ca vipariṇamanasabhāvaṁ.",
  "tika-s0201t3:47_9": "Yasmā idaṁ rūpaṁ paccayasamavāyena uppādaṁ, uppādānantaraṁ jaraṁ patvā avassameva",
  "tika-s0201t3:47_10": "bhijjati, bhinnañca bhinnameva, nāssa kassaci saṅkamoti bhavantarānupagamanasaṅkhātena",
  "tika-s0201t3:47_11": "saṅkamābhāvena vipariṇāmadhammataṁ pākaṭaṁ kātuṁ ‘‘bhavasaṅkanti upagamanasabhāva’’nti",
  "tika-s0201t3:47_12": "vuttaṁ. Pakatibhāvavijahanaṁ sabhāvavigamo nirujjhanameva. Nti aniccaṁ dukkhaṁ vipariṇāmadhammaṁ",
  "tika-s0201t3:47_13": "rūpaṁ. Imināti ‘‘no hetaṁ, bhante’’ti rūpassa taṇhādiggāhānaṁ vatthubhāvapaṭikkhepena.",
  "tika-s0201t3:47_14": "Rūpañhi uppannaṁ ṭhitiṁ mā pāpuṇātu, ṭhitippattaṁ mā jīratu, jarappattaṁ mā bhijjatu,",
  "tika-s0201t3:47_15": "udayabbayehi mā kilamiyatūti na ettha kassaci vasībhāvo atthi, svāyamassa avasavattanaṭṭho",
  "tika-s0201t3:47_16": "anattatāsallakkhaṇassa kāraṇaṁ hotīti āha ‘‘avasavattanākārena rūpaṁ, bhante, anattāti",
  "tika-s0201t3:47_17": "paṭijānantī’’ti. Nivāsikārakavedakaadhiṭṭhāyakavirahena tato suññatā suññaṭṭho, sāmibhūtassa",
  "tika-s0201t3:47_18": "kassaci abhāvo assāmikaṭṭho, yathāvuttavasavattibhāvābhāvo anissaraṭṭho, paraparikappitaattasabhāvābhāvo",
  "tika-s0201t3:47_19": "eva attapaṭikkhepaṭṭho.",
  "tika-s0201t3:48_0": "Yasmā aniccalakkhaṇena viya dukkhalakkhaṇaṁ, tadubhayena anattalakkhaṇaṁ suviññāpayaṁ,",
  "tika-s0201t3:48_1": "na kevalaṁ, tasmā tadubhayenettha anattalakkhaṇavibhāvanaṁ katanti dassento ‘‘bhagavā",
  "tika-s0201t3:48_2": "hī’’tiādimāha. Tattha aniccavasenāti aniccatāvasena. Dukkhavasenāti dukkhatāvasena.",
  "tika-s0201t3:48_3": "Na upapajjatīti na yujjati. Tameva ayujjamānataṁ dassetuṁ ‘‘cakkhussa uppādopī’’tiādi",
  "tika-s0201t3:48_4": "vuttaṁ. Yasmā attavādī attānaṁ niccaṁ paññapeti, cakkhuṁ pana aniccaṁ, tasmā cakkhu",
  "tika-s0201t3:48_5": "viya attāpi anicco āpanno. Tenāha ‘‘yassa kho panā’’tiādi. Tattha vetīti vigacchati",
  "tika-s0201t3:48_6": "nirujjhati. Iti cakkhu anattāti cakkhussa udayabbayavantatāya aniccatā, attano ca",
  "tika-s0201t3:48_7": "attavādinā aniccatāya anicchitattā cakkhu anattā.",
  "tika-s0201t3:49_0": "Kāmaṁ anattalakkhaṇasutte (saṁ. ni. 3.59; mahāva. 20) – ‘‘yasmā ca kho, bhikkhave,",
  "tika-s0201t3:49_1": "rūpaṁ anattā, tasmā rūpaṁ ābādhāya saṁvattatī’’ti rūpassa anattatāya dukkhatā vibhāvitā",
  "tika-s0201t3:49_2": "viya dissati, tathāpi ‘‘yasmā rūpaṁ ābādhāya saṁvattati, tasmā anattā’’ti pākaṭatāya",
  "tika-s0201t3:49_3": "sābādhatāya rūpassa attasārābhāvo vibhāvito, tato eva ca ‘‘na labbhati rūpe evaṁ",
  "tika-s0201t3:49_4": "me rūpaṁ hotu, evaṁ me rūpaṁ mā ahosī’’ti rūpe kassaci anissaratā, tassa ca avasavattanākāro",
  "tika-s0201t3:49_5": "dassitoti āha ‘‘dukkhavasena anattataṁdassetī’’ti. Yadaniccaṁ taṁ dukkhanti yaṁ vatthu",
  "tika-s0201t3:49_6": "aniccaṁ, taṁ dukkhaṁ udayabbayapaṭipīḷitattā, yaṁ pana niccaṁ tadabhāvato, taṁ sukhaṁ",
  "tika-s0201t3:49_7": "yathā taṁ nibbānanti adhippāyo. Yaṁ tanti kāraṇaniddesovāyaṁ, yasmā rūpaṁ aniccaṁ,",
  "tika-s0201t3:49_8": "taṁ tasmāti attho. Yaṁ dukkhaṁ tadanattāti ettha vuttanayeneva attho veditabbo. Aniccanti",
  "tika-s0201t3:49_9": "iminā ghaṭādi viya paccayuppannattā rūpaṁ aniccanti imamatthaṁ dasseti. Imināva nayena",
  "tika-s0201t3:49_10": "‘‘anattā’’ti vattuṁ labbhamānepi ‘‘anattā’’ti vattā nāma natthi. Evaṁ dukkhanti vadantīti",
  "tika-s0201t3:49_11": "etthāpi yathārahaṁ vattabbaṁ ‘‘akkhisūlādivikārappattakāle viya paccayuppannattā",
  "tika-s0201t3:49_12": "dukkhaṁ rūpa’’ntiādinā. Duddasaṁ duppaññāpanaṁ. Tathā hi sarabhaṅgādayopi satthāro",
  "tika-s0201t3:49_13": "nāddasaṁsu, kuto paññāpanā. Tayidaṁ anattalakkhaṇaṁ.",
  "tika-s0201t3:50_0": "Tasmātihātiādinā tiyaddhagatarūpaṁ lakkhaṇattayaṁ āropetvā vuttanti āha ‘‘etarahi",
  "tika-s0201t3:50_1": "aññadāpī’’ti. Taṁ pana yādisaṁ tādisampi tathā vuttanti ajjhattādivisesopi vattabbo.",
  "tika-s0201t3:50_2": "Pi-saddena vā tassāpi saṅgaho daṭṭhabbo.",
  "tika-s0201t3:51_0": "245.Ukkaṇṭhatīti nābhiramati. Aññattha ‘‘nibbidā’’ti balavavipassanā vuccati, sānulomā",
  "tika-s0201t3:51_1": "pana saṅkhārupekkhā ‘‘vuṭṭhānagāminī’’ti, sā idha kathaṁ nibbidā nāma jātāti āha",
  "tika-s0201t3:51_2": "‘‘vuṭṭhānagāminivipassanāya hī’’tiādi. Iminā sikhāpattanibbedatāya vuṭṭhānagāminī",
  "tika-s0201t3:51_3": "idha nibbidānāmena vuttāti dasseti.",
  "tika-s0201t3:52_0": "‘‘So anupubbena saññaggaṁ phusatī’’ti (dī. ni. 1.414, 415) vatvā ‘‘saññā kho poṭṭhapāda",
  "tika-s0201t3:52_1": "paṭhamaṁ uppajjati, pacchā ñāṇa’’nti (dī. ni. 1.416) vuttattā saññagganti vuttā lokiyāsu",
  "tika-s0201t3:52_2": "pahānasaññāsu sikhāpattabhāvato. Dhammaṭṭhitiñāṇanti vuttā idappaccayatādassanassa",
  "tika-s0201t3:52_3": "matthakappattīti katvā. Tato parañhi asaṅkhatārammaṇaṁ ñāṇaṁ hoti. Tenāha – ‘‘pubbe",
  "tika-s0201t3:52_4": "kho susima dhammaṭṭhitiñāṇaṁ, pacchā nibbāne ñāṇa’’nti (saṁ. ni. 2.70). Pārisuddhipadhāniyaṅganti",
  "tika-s0201t3:52_5": "vuttā maggādhigamassa paripanthabhūtasabbasaṁkilesavisuddhi padhānikassa yogino,",
  "tika-s0201t3:52_6": "padhānabhāvanāya vā jātaṁ aṅganti katvā. Paṭipadāñāṇadassanavisuddhīti vuttā paramukkaṁsagatapaṭipadāñāṇadassanavisuddhibhāvato.",
  "tika-s0201t3:52_7": "Atammayatanti ettha tammayatā nāma taṇhā, kāmataṇhādīsu tāya tāya nibbattattā tammayaṁ",
  "tika-s0201t3:52_8": "nāma tebhūmikappavattaṁ, tassa bhāvoti katvā. Tassā taṇhāya pariyādānato vuṭṭhānagāminivipassanā",
  "tika-s0201t3:52_9": "atammayatāti vuccati. Nissāyāti taṁ atammayataṁ paccayaṁ katvā. Āgammāti tasseva",
  "tika-s0201t3:52_10": "vevacanaṁ. Nānattāti nānāsabhāvā bahū anekappakārā. Nānattasitāti nānārammaṇanissitā",
  "tika-s0201t3:52_11": "rūpādivisayā. Ekattāti ekasabhāvā. Ekattasitāti ekaṁyeva ārammaṇaṁ nissitā. Taṁ nissāyāti",
  "tika-s0201t3:52_12": "taṁ ekattasitaṁ upekkhaṁ paccayaṁ katvā. Etissāti etissā upekkhāya. Pahānaṁ hotīti",
  "tika-s0201t3:52_13": "aññāṇupekkhato pabhuti sabbaṁ upekkhaṁ pajahitvā ṭhitassa ‘‘atammayatā’’ti vuttāya",
  "tika-s0201t3:52_14": "vuṭṭhānagāminivipassanāya arūpāvacarasamāpattiupekkhāya vipassanupekkhāya ca pahānaṁ",
  "tika-s0201t3:52_15": "hotīti pariyādānanti vuttāti. Sabbasaṅkhāragatassa muñcitukamyatāpaṭisaṅkhānassa",
  "tika-s0201t3:52_16": "sikhāpattabhāvato vuṭṭhānagāminī muñcitukamyatā paṭisaṅkhānanti ca vuttā. Mudumajjhādivasena",
  "tika-s0201t3:52_17": "pavattiākāramattaṁ, atthato ekatthā muñcitukamyatādayo, byañjanameva nānaṁ. Dvīhi",
  "tika-s0201t3:52_18": "nāmehīti gotrabhu, vodānanti imehi dvīhi nāmehi.",
  "tika-s0201t3:53": "Virāgoti maggo, accantameva virajjati etenāti virāgo, tena. Maggena hetubhūtena. Vimuccatīti paṭippassaddhivimuttivasena vimuccati. Tenāha ‘‘phalaṁ kathita’’nti.",
  "tika-s0201t3:54_0": "Mahākhīṇāsavoti pasaṁsāvacanaṁ yathā ‘‘mahārājā’’ti. Tathā hi taṁ pasaṁsanto satthā",
  "tika-s0201t3:54_1": "‘‘ayaṁ vuccati, bhikkhave, bhikkhu ukkhittapaligho itipī’’tiādimāhāti. Tadatthaṁ",
  "tika-s0201t3:54_2": "vivarituṁ ‘‘idāni tassā’’tiādi vuttaṁ. Yathābhūtehīti yāthāvato bhūtehi. Durukkhipanaṭṭhenāti",
  "tika-s0201t3:54_3": "pacurajanehi ukkhipituṁ asakkuṇeyyabhāvena. Nibbānanagarappavese vibandhanena paligho",
  "tika-s0201t3:54_4": "viyāti palighoti vuccati. Matthakacchinno tālo pattaphalādīnaṁ anaṅgato tālāvatthu",
  "tika-s0201t3:54_5": "asive ‘‘sivā’’ti samaññā viya. Tenāha ‘‘sīsacchinnatālo viya katā’’ti. Punabbhavassa",
  "tika-s0201t3:54_6": "karaṇasīlo, punabbhavaṁ vā phalaṁ arahatīti ponobhaviko. Evaṁbhūto pana punabbhavaṁ",
  "tika-s0201t3:54_7": "deti nāmāti āha ‘‘punabbhavadāyako’’ti. Punabbhavakhandhānaṁ paccayoti iminā jātisaṁsāroti",
  "tika-s0201t3:54_8": "phalūpacārena kāraṇaṁ vuttanti dasseti. Parikkhāti vuccati santānassa parikkhipanato.",
  "tika-s0201t3:54_9": "Saṁkiṇṇattāti sabbaso kiṇṇattā vināsitattā. Gabbhīrānugataṭṭhenāti gambhīraṁ anupaviṭṭhaṭṭhena.",
  "tika-s0201t3:54_10": "Luñcitvāti uddharitvā. Etānīti kāmarāgasaññojanādīni. Aggaḷāti vuccanti avadhāraṇaṭṭhena.",
  "tika-s0201t3:54_11": "Aggamaggena patito mānaddhajo etassāti patitamānaddhajo. Itarabhāroropanassa purimapadehi",
  "tika-s0201t3:54_12": "pakāsitattā ‘‘mānabhārasseva oropitattā pannabhāroti adhippeto’’ti vuttaṁ. Mānasaṁyogeneva",
  "tika-s0201t3:54_13": "visaṁyuttattāti etthāpi eseva nayo. Pañcapi khandhe avisesato asmīti gahetvā pavattamāno",
  "tika-s0201t3:54_14": "‘‘asmimāno’’ti adhippetoti vuttaṁ ‘‘rūpe asmīti māno’’tiādi.",
  "tika-s0201t3:55_0": "Nagaradvārassa parissayapaṭibāhanatthañceva sobhanatthañca ubhosu passesu esikatthambhe",
  "tika-s0201t3:55_1": "nikhaṇitvā ṭhapentīti āha ‘‘nagaradvāre ussāpite esikatthambhe’’ti. Pākāraviddhaṁsaneneva",
  "tika-s0201t3:55_2": "parikkhāya bhūmisamakaraṇaṁ hotīti āha ‘‘pākāraṁ bhindanto parikkhaṁ saṁkiritvā’’ti.",
  "tika-s0201t3:55_3": "Evantiādi upamāsaṁsandanaṁ. Santo saṁvijjamāno kāyo dhammasamūhoti sakkāyo, upādānakkhandhapañcakaṁ.",
  "tika-s0201t3:55_4": "Dvattiṁsa kammakāraṇā dukkhakkhandhe āgatā. Akkhirogasīsarogādayo aṭṭhanavuti rogā.",
  "tika-s0201t3:55_5": "Rājabhayādīni pañcavīsati mahābhayāni.",
  "tika-s0201t3:56_0": "246.Anadhigamanīyaviññāṇatanti ‘‘idaṁ nāma nissāya iminā nāma ākārena pavattatī’’ti",
  "tika-s0201t3:56_1": "evaṁ duviññeyyacittataṁ. Anvesanti paccatte ekavacananti āha ‘‘anvesanto’’ti. Sattopi",
  "tika-s0201t3:56_2": "tathāgatoti vuccati ‘‘tathāgato paraṁ maraṇā’’tiādīsu (dī. ni. 1.65) viya. Satto",
  "tika-s0201t3:56_3": "hi yatheko kammakilesehi itthattaṁ āgato, tathā aparopi āgatoti ‘‘tathāgato’’ti vuccati.",
  "tika-s0201t3:56_4": "Uttamapuggaloti bhagavantaṁ sandhāya vadati. Khīṇāsavopīti yo koci khīṇāsavopi ‘‘tathāgato’’ti",
  "tika-s0201t3:56_5": "adhippeto. Sopi hi yatheko catūsu satipaṭṭhānesu sūpaṭṭhitacitto satta bojjhaṅge",
  "tika-s0201t3:56_6": "yathābhūtaṁ bhāvetvā anuttaraṁ arahattaṁ āgato adhigato, tathā aparopi āgatoti ‘‘tathāgato’’ti",
  "tika-s0201t3:56_7": "vuccati. Asaṁvijjamānoti paramatthato anupalabbhanīyo. Avindeyyoti na vinditabbo, duviññeyyoti attho.",
  "tika-s0201t3:57_0": "Tathāgato satto puggaloti na paññapemi paramatthato sattasseva abhāvatoti adhippāyo.",
  "tika-s0201t3:57_1": "Kiṁ paññapessāmi paññattiupādānassapi dharamānakassa abhāvato. ‘‘Anuppādo khemaṁ,",
  "tika-s0201t3:57_2": "anuppatti khema’’ntiādinā asaṅkhatāya dhātuyā pakkhandhanavasena pavattaṁ aggaphalasamāpattiatthaṁ vipassanācittaṁ vā.",
  "tika-s0201t3:58_0": "Tucchāti karaṇe nissakkavacananti āha ‘‘tucchakenā’’ti. Vinayatīti vinayo, so eva",
  "tika-s0201t3:58_1": "venayiko. Tathā manti tathābhūtaṁ maṁ. Paramatthato vijjamānassa hi sattassa abhāvaṁ",
  "tika-s0201t3:58_2": "vadanto sattavināsapaññāpako ca nāma siyā, ahaṁ pana paramatthato avijjamānaṁ taṁ",
  "tika-s0201t3:58_3": "‘‘natthī’’ti vadāmi. Yathā ca loko voharati, tatheva taṁ voharāmi, tathābhūtaṁ maṁ",
  "tika-s0201t3:58_4": "ye samaṇabrāhmaṇā ‘‘venayiko samaṇo gotamo’’ti vadantā asatā tucchā musā abhūtena",
  "tika-s0201t3:58_5": "abbhācikkhantīti yojanā. Appaṭisandhikassa khīṇāsavassa carimacittaṁ nirupādānato",
  "tika-s0201t3:58_6": "anupādāno viya jātavedo parinibbutaṁ idaṁ nāma nissitanti na paññāyatīti vadanto",
  "tika-s0201t3:58_7": "kimettāvatā ucchedavādī bhaveyya, nāhaṁ kadācipi atthi, nāpi koci atthīti vadāmi.",
  "tika-s0201t3:58_8": "Evaṁ sante kiṁ nissāya te moghapurisā sato sattassa nāma ucchedaṁ vināsaṁ vibhavaṁ",
  "tika-s0201t3:58_9": "paññapetīti vadantā asatā…pe… abbhācikkhantīti ayamettha adhippāyo.",
  "tika-s0201t3:59_0": "Mahābodhimaṇḍamhīti bodhimaṇḍaggahaṇena sattasattāhamāha. Tena dhammacakkapavattanato",
  "tika-s0201t3:59_1": "(saṁ. ni. 5.1081; mahāva. 13; paṭi. ma. 2.30) pubbe vuttaṁ tantidesanaṁ vadati .",
  "tika-s0201t3:59_2": "Catusaccameva paññapemīti etena saccavimuttā satthudesanā natthīti dasseti. Ettha",
  "tika-s0201t3:59_3": "ca – ‘‘pubbe ceva etarahi ca dukkhañceva paññapemi dukkhassa ca nirodha’’nti vadanto",
  "tika-s0201t3:59_4": "bhagavā nāhaṁ kadācipi ‘‘attā ucchijjati, vinassatī’’ti vā, ‘‘attā nāma koci atthī’’ti",
  "tika-s0201t3:59_5": "vā vadāmi. Evaṁ sante kiṁ nissāya te moghapurisā ‘‘sato sattassa ucchedaṁ vināsaṁ",
  "tika-s0201t3:59_6": "vibhavaṁ paññapetī’’ti asatā tucchena abbhācikkhantīti dasseti. Pareti amāmakā, mama",
  "tika-s0201t3:59_7": "ovādassa abhājanabhūtāti atthoti āha ‘‘saccāni…pe… asamatthapuggalā’’ti. Adhippāyenāti",
  "tika-s0201t3:59_8": "iminā tesaṁ adhippāyamattaṁ, rosanavihesanāni pana tathāgatassa ākāsassa vilikhanaṁ",
  "tika-s0201t3:59_9": "viya na sambhavantiyevāti dasseti. Āhanati cittanti āghāto. Appatītā honti etenāti",
  "tika-s0201t3:59_10": "appaccayo. Cittaṁ na abhirādhayatīti anabhiraddhi. Atuṭṭhīti tuṭṭhipaṭipakkho tathāpavatto",
  "tika-s0201t3:59_11": "cittuppādo, kodho eva vā.",
  "tika-s0201t3:60_0": "Pareti aññe ekacce. Ānandanti pamodanti etenāti ānando, pītiyā evetaṁ adhivacanaṁ.",
  "tika-s0201t3:60_1": "Sobhanamanatā somanassaṁ, cetasikasukhassetaṁ adhivacanaṁ. Uppilati purimāvatthāya",
  "tika-s0201t3:60_2": "bhijjati visesaṁ āpajjatīti uppilaṁ, tadeva uppilāvitaṁ, tassa bhāvo uppilāvitattaṁ.",
  "tika-s0201t3:60_3": "Yāya uppannāya kāyacittaṁ vātapūritabhattā viya uddhumāyanākārappattaṁ hoti, tassā",
  "tika-s0201t3:60_4": "gehassitāya odaggiyapītiyā etaṁ adhivacanaṁ. Saccāni paṭivijjhituṁ asamatthāti dukkhameva",
  "tika-s0201t3:60_5": "uppajjati nirujjhati ca, na añño satto nāma atthīti evaṁ jānituṁ asamatthā ‘‘attā",
  "tika-s0201t3:60_6": "nāma atthī’’ti evaṁdiṭṭhino appahīnavipallāsā. Uttamaṁ pasādanīyaṭṭhānaṁ tathāgatampi",
  "tika-s0201t3:60_7": "akkosanti, kimaṅgaṁ pana bhikkhūti adhippāyo.",
  "tika-s0201t3:61_0": "247. Anattaniyepi khandhapañcake micchāgāhavasena attaniyasaññāya pavattassa chandarāgassa",
  "tika-s0201t3:61_1": "pahānaṁ. Amhākaṁ neva attāti yasmā rūpavedanādiyeva attaggāhavatthu tabbinimuttassa",
  "tika-s0201t3:61_2": "lobhaneyyassa abhāvato. Etaṁ tiṇakaṭṭhasākhāpalāsaṁ na amhākaṁ rūpaṁ, na viññāṇaṁ,",
  "tika-s0201t3:61_3": "tasmā amhākaṁ neva attāti yojanā. Ajjhattikassa vatthuno neva attāti paṭikkhittattā",
  "tika-s0201t3:61_4": "bāhiravatthu attaniyabhāvena paṭikkhittaṁ hotīti āha ‘‘amhākaṁ cīvarādiparikkhāropi",
  "tika-s0201t3:61_5": "na hotī’’ti. Khandhapañcakaṁyevāti bāhiravatthuṁ nidassanaṁ katvā khandhapañcakaṁyeva",
  "tika-s0201t3:61_6": "na tumhākanti pajahāpeti. Na uppāṭetvā kandaṁ viya. Na luñcitvā vā kese viyāti. Iminā",
  "tika-s0201t3:61_7": "rūpādīnaṁ nāmamukhena pahānaṁ icchanti. Ulliṅgitamatthaṁ chandarāgavinayena pajahāpetīti sarūpato dasseti.",
  "tika-s0201t3:62_0": "248. ‘‘Taṁ kiṁ maññatha, bhikkhave, rūpaṁ niccaṁ vā’’tiādi desanā tiparivaṭṭaṁ. Yāva",
  "tika-s0201t3:62_1": "imaṁ ṭhānanti ‘‘evaṁ svākkhāto’’ti yāvāyaṁ pāḷipadeso. Suviññeyyabhāvena akkhātattāpi",
  "tika-s0201t3:62_2": "svākkhātoti āha ‘‘sukathitattā eva uttāno vivaṭo pakāsito’’ti. Tiriyaṁ vidāraṇena",
  "tika-s0201t3:62_3": "chinnaṁ, dīghaso phālanena bhinnaṁ, tato eva tattha tattha sibbitagaṇṭhikatajiṇṇavatthaṁ",
  "tika-s0201t3:62_4": "pilotikā, tadabhāvato chinnapilotiko, pilotikarahitoti attho. Iriyāpatha-saṇṭhapanaavijjamānajhāna-vipassanāni",
  "tika-s0201t3:62_5": "chinnāya avijjamānāya paṭipattiyā sibbanagaṇṭhikaraṇasadisāni, tādisaṁ idha natthīti",
  "tika-s0201t3:62_6": "āha ‘‘na hettha…pe… atthī’’ti. Patiṭṭhātuṁ na labhatīti pesalehi saddhiṁ saṁvāsavasenapi",
  "tika-s0201t3:62_7": "patiṭṭhātuṁ na labhati, visesādhigamavasena pana vattabbameva natthi.",
  "tika-s0201t3:63_0": "Kāraṇḍavaṁ niddhamathāti vipannasīlatāya kacavarabhūtaṁ puggalaṁ kacavaramiva nirapekkhā",
  "tika-s0201t3:63_1": "apanetha. Kasambuñcāpakassathāti kasaṭabhūtañca naṁ khattiyādīnaṁ majjhagataṁ sambhinnaṁ",
  "tika-s0201t3:63_2": "paggharitakuṭṭhaṁ caṇḍālaṁ viya apakassatha nikkaḍḍhatha. Kiṁ kāraṇaṁ? Saṅghārāmo",
  "tika-s0201t3:63_3": "nāma sīlavantānaṁ kato, na dussīlānaṁ, yato etadeva. Tato palāpe vāhetha, assamaṇe",
  "tika-s0201t3:63_4": "samaṇamānineti yathā palāpā antosārarahitā ataṇḍulā bahi thusena vīhi viya dissanti,",
  "tika-s0201t3:63_5": "evaṁ pāpabhikkhū antosīlarahitāpi bahi kāsāvādiparikkhārena bhikkhū viya dissanti,",
  "tika-s0201t3:63_6": "tasmā ‘‘palāpā’’ti vuccanti, te palāpe vāhetha odhunātha vidhamatha. Paramatthato",
  "tika-s0201t3:63_7": "assamaṇe vesamattena samaṇamānine evaṁ niddhamitvāna…pe…patissatāti. Tattha kappayavhoti",
  "tika-s0201t3:63_8": "kappetha, karothāti vuttaṁ hoti. Patissatāti pati pati satā sampajānantā suṭṭhu pajānantā.",
  "tika-s0201t3:63_9": "Patissatā vā sappatissā aññamaññaṁ sagāravā. Athevaṁ suddhā suddhehi saṁvāsaṁ kappentā",
  "tika-s0201t3:63_10": "diṭṭhisīlasāmaññena samaggā. Anukkamena paripākagatapaññatāya nipakā. Sabbassevimassa",
  "tika-s0201t3:63_11": "dukkhavaṭṭassa antaṁ karissatha, parinibbānaṁ pāpuṇissathāti attho.",
  "tika-s0201t3:64": "Vaṭṭaṁ tesaṁ natthi paññāpanāya sabbaso samucchinnavaṭṭamūlakattā.",
  "tika-s0201t3:65_0": "Dhammaṁ anussaranti, dhammassa vā anussaraṇasīlāti dhammānusārino. Evaṁ saddhānusārinopi",
  "tika-s0201t3:65_1": "veditabbā. Paṭipannassāti paṭipajjamānassa, sotāpattimaggaṭṭhopi adhippeto. Adhimattanti",
  "tika-s0201t3:65_2": "balavaṁ. Paññāvāhīti paññaṁ vāheti, paññā vā imaṁ puggalaṁ vahatīti paññāvāhītipi",
  "tika-s0201t3:65_3": "vadanti. Paññāpubbaṅgamanti paññaṁ purecārikaṁ katvā. Ayaṁ vuccatīti ayaṁ evarūpo",
  "tika-s0201t3:65_4": "puggalo paññāsaṅkhātena dhammena sarati anussaratīti dhammānusārī. Saddhāvāhīti saddhaṁ",
  "tika-s0201t3:65_5": "vāheti, saddhā vā imaṁ puggalaṁ vahatīti saddhāvāhītipi vadanti. Saddhāpubbaṅgamanti",
  "tika-s0201t3:65_6": "saddhaṁ purecārikaṁ katvā. Ayaṁ vuccatīti ayaṁ evarūpo puggalo saddhāya sarati anussaratīti",
  "tika-s0201t3:65_7": "saddhānusārī. Saddhāmattanti ‘‘itipi so bhagavā’’tiādinā buddhasubuddhatāya saddahanamattaṁ.",
  "tika-s0201t3:65_8": "Matta-saddena aveccappasādaṁ nivatteti. Pemamattanti yathāvuttasaddhānusārena uppannaṁ",
  "tika-s0201t3:65_9": "tuṭṭhimattaṁ. Sinehoti keci. Evaṁ vipassanaṁ paṭṭhapetvā nisinnānanti kalāpasammasanādivasena",
  "tika-s0201t3:65_10": "āraddhavipassanānaṁ. Ekā saddhāti vipassanānusārena svākkhātadhammatā siddhā, tato",
  "tika-s0201t3:65_11": "eva ekā seṭṭhā uḷārā saddhā uppajjati. Ekaṁ pemanti etthāpi eseva nayo. Sagge ṭhapitā",
  "tika-s0201t3:65_12": "viya hontīti tesaṁ saddhāpemānaṁ saggasaṁvattaniyatāya abyabhicārībhāvamāha. Cūḷasotāpannoti",
  "tika-s0201t3:65_13": "vadanti ekadesena saccānubodhe ṭhitattā. Sesaṁ suviññeyyameva.",
  "tika-s0201t3:66": "Alagaddūpamasuttavaṇṇanāya līnatthappakāsanā samattā.",
  "tika-s0201t3:67": "3. Vammikasuttavaṇṇanā",
  "tika-s0201t3:68_0": "249.Piyavacananti piyasamudācāro. Viññujātikā hi paraṁ piyena samudācarantā ‘‘bhava’’nti",
  "tika-s0201t3:68_1": "vā, ‘‘devānaṁ piyo’’ti vā, ‘‘āyasmā’’ti vā samudācaranti, tasmā sammukhā sambodhanavasena",
  "tika-s0201t3:68_2": "‘‘āvuso’’ti, tirokkhaṁ ‘‘āyasmā’’ti ayampi samudācāro. Mahākassapauruvelakassapādayo",
  "tika-s0201t3:68_3": "aññepi kassapanāmakā atthīti ‘‘katarassa kassapassā’’ti pucchanti. Raññāti kosalaraññā.",
  "tika-s0201t3:68_4": "‘‘Sañjāniṁsū’’ti saṅkhepato vuttamatthaṁ vivarituṁ ‘‘ayaṁ panā’’tiādi āraddhaṁ. Assāti",
  "tika-s0201t3:68_5": "kumārakassapassa, ‘‘sañjāniṁsū’’ti vuttasañjānanassa vā. Puññāni karontoti kappasatasahassaṁ",
  "tika-s0201t3:68_6": "devesu ca manussesu ca nibbattitvā dānādīni puññāni bhāvento. Osakkanteti parihāyamāne.",
  "tika-s0201t3:68_7": "Paṭhamanti kumārikākāle. Satthā upālittheraṁ paṭicchāpesi taṁ adhikaraṇaṁ vinayakammenevassā",
  "tika-s0201t3:68_8": "bhikkhuniyā pabbajjāya arogabhāvaṁ.",
  "tika-s0201t3:69_0": "Paññattivibhāvanāti ‘‘andhavana’’ntveva paññāyamānassa vibhāvanā. Olīyatīti saṅkucati",
  "tika-s0201t3:69_1": "saṇikaṁ vattati. Bhāṇakoti sarabhāṇako. Yaṁ atthi, taṁ gahetvāti idāni pariyesitabbaṭṭhānaṁ",
  "tika-s0201t3:69_2": "natthi, yathāgataṁ pana yaṁ atthi, taṁ gahetvā. Balavaguṇeti adhimattaguṇe. Kassapabhagavato",
  "tika-s0201t3:69_3": "kāle niruḷhasamaññāvasena vacanasantatiyā avicchedena ca imasmimpi buddhuppāde taṁ",
  "tika-s0201t3:69_4": "‘‘andhavana’’ntveva paññāyittha, uparūparivaḍḍhamānāya pathaviyā upari rukkhagacchādīsu",
  "tika-s0201t3:69_5": "sañjāyantesupīti. Sekkhapaṭipadanti sekkhabhāvāvahaṁ visuddhipaṭipattiṁ.",
  "tika-s0201t3:70_0": "Aññatara-saddo apākaṭe viya pākaṭepi vattati eka-saddena samānatthattāti dassetuṁ",
  "tika-s0201t3:70_1": "‘‘abhijānātī’’tiādi vuttaṁ. Bhayabheravadassitampi abhikkanta-saddassa atthuddhāraṁ",
  "tika-s0201t3:70_2": "idha dassento evaṁ heṭṭhā tattha tattha katā atthasaṁvaṇṇanā parato tasmiṁ tasmiṁ",
  "tika-s0201t3:70_3": "suttapadese yathārahaṁ vattabbāti nayadassanaṁ karoti. Kañcanasannibhattacatā suvaṇṇavaṇṇaggahaṇena",
  "tika-s0201t3:70_4": "gahitāti adhippāyenāha ‘‘chaviya’’nti. Chavigatā pana vaṇṇadhātu eva ‘‘suvaṇṇavaṇṇo’’ti",
  "tika-s0201t3:70_5": "ettha vaṇṇaggahaṇena gahitāti apare. Vaṇṇīyati kittīyati ugghosananti vaṇṇo, thuti.",
  "tika-s0201t3:70_6": "Vaṇṇīyati asaṅkarato vavatthapīyatīti vaṇṇo, kulavaggo. Vaṇṇīyati phalaṁ etena yathāsabhāvato",
  "tika-s0201t3:70_7": "vibhāvīyatīti vaṇṇo, kāraṇaṁ. Vaṇṇanaṁ dīgharassādivasena saṇṭhahananti vaṇṇo, saṇṭhānaṁ.",
  "tika-s0201t3:70_8": "Vaṇṇīyati aṇumahantādivasena pamīyatīti vaṇṇo, pamāṇaṁ. Vaṇṇeti vikāramāpajjamānaṁ",
  "tika-s0201t3:70_9": "hadayaṅgatabhāvaṁ pakāsetīti vaṇṇo, rūpāyatanaṁ. Evaṁ tena tena pavattinimittena",
  "tika-s0201t3:70_10": "vaṇṇa-saddassa tasmiṁ tasmiṁ atthe pavatti veditabbā.",
  "tika-s0201t3:71_0": "Anavasesattaṁ sakalatā kevalatā. Kevalakappāti ettha keci īsaṁ asamattā kevalā kevalakappāti",
  "tika-s0201t3:71_1": "vadanti, evaṁ sati anavasesattho eva kevala-saddo siyā. Anatthantarena pana kappa-saddena",
  "tika-s0201t3:71_2": "padavaḍḍhanaṁ katvā kevalā eva kevalakappā. Tathā vā kappanīyattā paññapetabbattā",
  "tika-s0201t3:71_3": "kevalakappā. Yebhuyyatā bahulabhāvo. Abyāmissatā vijātiyena asaṅkaro suddhatā. Anatirekatā",
  "tika-s0201t3:71_4": "taṁmattatā visesābhāvo. Kevalakappanti kevalaṁ daḷhaṁ katvāti attho. Kevalaṁ vuccati",
  "tika-s0201t3:71_5": "nibbānaṁ sabbasaṅkhatavivittattā. Tenāha ‘‘visaṁyogādianekattho’’ti. Kevalaṁ etassa",
  "tika-s0201t3:71_6": "adhigataṁ atthīti kevalī, sacchikatanirodho khīṇāsavo.",
  "tika-s0201t3:72_0": "Kappa-saddo panāyaṁ saupasaggo anupasaggo cāti adhippāyena okappanīyapade labbhamānaṁ",
  "tika-s0201t3:72_1": "okappasaddamattaṁ nidasseti, aññathā kappa-saddassa atthuddhāre okappanīyapadaṁ anidassanameva",
  "tika-s0201t3:72_2": "siyā. Samaṇakappehīti vinayasiddhehi samaṇavohārehi. Niccakappanti niccakālaṁ. Paññattīti",
  "tika-s0201t3:72_3": "nāmaṁ. Nāmañhetaṁ tassa āyasmato, yadidaṁ kappoti. Kappitakesamassūti kattarikāya",
  "tika-s0201t3:72_4": "cheditakesamassu. Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0201t3:72_5": "Lesoti apadeso. Anavasesaṁ pharituṁ samatthassapi obhāsassa kenaci kāraṇena ekadesapharaṇampi",
  "tika-s0201t3:72_6": "siyā, ayaṁ pana sabbasova pharīti dassetuṁ samantattho kappa-saddo gahitoti āha ‘‘anavasesaṁ samantato’’ti.",
  "tika-s0201t3:73_0": "Samaṇasaññāsamudācārenāti ‘‘ahaṁ samaṇo’’ti evaṁ uppannasaññāsamuṭṭhitena samudācārena,",
  "tika-s0201t3:73_1": "tannimittena vā tabbohārena. Pubbayogeti pubbayogakathāyaṁ. Papañco esāti eso tumhesu",
  "tika-s0201t3:73_2": "āgatesu yathāpavatto paṭisanthāro kathāsamudācāro ca amhākaṁ papañco. Ettakampi akatvā",
  "tika-s0201t3:73_3": "samaṇadhammameva karomāti adhippāyo.",
  "tika-s0201t3:74_0": "Ariyabhūmiṁ pattoti anāgāmiphalaṁ adhigato. Pakkusātikulaputtaṁ sandhāya vadati.",
  "tika-s0201t3:74_1": "Vibhajitvāti vibhāgaṁ katvā. Turitālapanavasenāti turitaṁ ālapanavasena. Tena dullabho",
  "tika-s0201t3:74_2": "ayaṁ samaṇo, tasmā sīghamassa pañho kathetabbo, iminā ca sīghaṁ gantvā satthā pucchitabboti",
  "tika-s0201t3:74_3": "turitaṁ ālapīti dasseti. ‘‘Yathā vā’’tiādinā pana vacanālaṅkāravasena dvikkhattuṁ",
  "tika-s0201t3:74_4": "ālapati. Evamāhāti ‘‘bhikkhu bhikkhū’’ti evaṁ dvikkhattuṁ avoca.",
  "tika-s0201t3:75_0": "Vammikapariyāyena karajakāyaṁ paccakkhaṁ katvā dassentī devatā ‘‘ayaṁ vammiko’’ti",
  "tika-s0201t3:75_1": "āha. Tāya pana bhāvatthassa abhāsitattā saddatthameva dassento ‘‘purato ṭhitaṁ…pe…",
  "tika-s0201t3:75_2": "ayanti āhā’’ti avoca. Sesesupi eseva nayo. Maṇḍūkanti thalamaṇḍūkaṁ. So hi uddhumāyikāti",
  "tika-s0201t3:75_3": "vuccati, na udakamaṇḍūko. Tassa nivāsato vāto mā kho bādhayitthāti ‘‘uparivātato",
  "tika-s0201t3:75_4": "apagammā’’ti vuttaṁ. Kathaṁ panāyaṁ devatā iminā nīhārena ime pañhe therassa ācikkhīti?",
  "tika-s0201t3:75_5": "Keci tāva āhu – yathāsutamatthaṁ upamābhāvena gahetvā attano paṭibhānena upameyyatthaṁ",
  "tika-s0201t3:75_6": "manasā cintetvā taṁ bhagavāva imassa ācikkhissati. Sā ca desanā atthāya hitāya sukhāya",
  "tika-s0201t3:75_7": "hotīti ‘‘ayaṁ vammiko’’tiādinā upamāvaseneva pannarasa pañhe therassa ācikkhi. Kassapasammāsambuddhakāle",
  "tika-s0201t3:75_8": "kira bārāṇasiyaṁ eko seṭṭhi aḍḍho mahaddhano mahantaṁ nidhānaṁ nidahitvā palighādiākārāni",
  "tika-s0201t3:75_9": "kānicipi laṅgāni tattha ṭhapesi. So maraṇakāle attano sahāyassa brāhmaṇassa ārocesi",
  "tika-s0201t3:75_10": "– ‘‘imasmiṁ ṭhāne mayā nidhānaṁ nidahitaṁ, taṁ mama puttassa viññutaṁ pattassa dassetī’’ti",
  "tika-s0201t3:75_11": "vatvā kālamakāsi. Brāhmaṇo sahāyakaputtassa viññutaṁ pattakāle taṁ ṭhānaṁ dassesi.",
  "tika-s0201t3:75_12": "So nikhanitvā sabbapacchā nāgaṁ passi, nāgo attano puttaṁ disvā ‘‘sukheneva dhanaṁ",
  "tika-s0201t3:75_13": "gaṇhatū’’ti apagacchi. Svāyamattho tadā loke pākaṭo jāto. Ayaṁ pana devatā tadā bārāṇasiyaṁ",
  "tika-s0201t3:75_14": "gahapatikule nibbattitvā viññutaṁ patto satthari parinibbute uraṁ datvā sāsane pabbajito",
  "tika-s0201t3:75_15": "pañcahi sahāyakabhikkhūhi saddhiṁ samaṇadhammamakāsi. Ye sandhāya vuttaṁ ‘‘pañca",
  "tika-s0201t3:75_16": "bhikkhū nisseṇiṁ bandhitvā’’tiādi. Tena vuttaṁ ‘‘yathāsutamatthaṁ upamābhāvena gahetvā’’tiādi.",
  "tika-s0201t3:75_17": "Apare pana ‘‘devatā attano paṭibhānena ime pañhe evaṁ abhisaṅkharitvā therassa ācikkhī’’ti",
  "tika-s0201t3:75_18": "vadanti. Devaputte nissakkaṁ devaputtapañhattā tassa atthassa.",
  "tika-s0201t3:76_0": "251. Catūhi mahābhūtehi nibbattoti cātumahābhūtiko. Tenāha ‘‘catumahābhūtamayassā’’ti.",
  "tika-s0201t3:76_1": "Vamati uggiranto viya hotīti attho. Vantakoti ucchaḍḍako. Vantussayoti upacikāhi",
  "tika-s0201t3:76_2": "vantassa mattikāpiṇḍassa ussayabhūto. Vantasinehasambaddhoti vantena kheḷasinehena",
  "tika-s0201t3:76_3": "sampiṇḍito. Asucikalimalaṁ vamatīti ettha mukhādīhi pāṇakānaṁ niggamanato pāṇake",
  "tika-s0201t3:76_4": "vamatīti ayampi attho labbhateva. Ariyehi vantakoti kāyabhāvasāmaññena vuttaṁ. Dukkhasaccapariññāya",
  "tika-s0201t3:76_5": "vā sabbassapi tebhūmakadhammajātassa pariññātattā sabbopi kāyo ariyehi chandarāgappahānena",
  "tika-s0201t3:76_6": "vanto eva. Taṁ sabbanti yehi tīhi aṭṭhisatehi ussito, yehi nhārūhi sambaddho, yehi",
  "tika-s0201t3:76_7": "maṁsehi avalitto, yena allacammena pariyonaddho, yāya chaviyā rañjito, taṁ aṭṭhiādisabbaṁ",
  "tika-s0201t3:76_8": "accantameva jigucchitvā virattatāyavantameva. ‘‘Yathā cā’’tiādinā vattabbopamatopi",
  "tika-s0201t3:76_9": "vammiko viya vammikoti imamatthaṁ dasseti.",
  "tika-s0201t3:77_0": "Sambhavati etasmāti sambhavo, mātāpettiko sambhavo etassāti mātāpettikasambhavo.",
  "tika-s0201t3:77_1": "Tassa. Upaciyati etenāti upacayo’ odanakummāsaṁ upacayo etassāti odanakummāsūpacayo.",
  "tika-s0201t3:77_2": "Tassa. Adhuvasabhāvatāya aniccadhammassa, sedagūtha-pitta-semhādi-dhātukkhobha-garubhāvaduggandhānaṁ",
  "tika-s0201t3:77_3": "vinodanāya ucchādetabbadhammassa, parito sambāhanena parimadditabbadhammassa, khaṇe",
  "tika-s0201t3:77_4": "khaṇe bhijjanasabhāvatāya bhedanadhammassa, tato eva vikiraṇasabhāvatāya viddhaṁsanadhammassāti",
  "tika-s0201t3:77_5": "dhamma-saddo paccekaṁ yojetabbo. Tanuvilepanenāti kāyāvalepanena ucchādanavilepanena.",
  "tika-s0201t3:77_6": "Aṅgapaccaṅgābādhavinodanatthāyāti tādisasamuṭṭhāna-sarīravikāravigamāya. Yasmā sukkasoṇitaṁ",
  "tika-s0201t3:77_7": "āhāro, ucchādanaṁ parimaddanañca yathārahaṁ uppādassa, vuḍḍhiyā ca paccayo, tasmā",
  "tika-s0201t3:77_8": "āha ‘‘mātāpettika…pe… kathito’’ti. Uccāvacabhāvoti yathārahaṁ yojetabbo – odanakummāsūpacaya-ucchādanaparimaddanaggahaṇehi",
  "tika-s0201t3:77_9": "uccabhāvo, vaḍḍhī. Mātāpettikasambhavaggahaṇena samudayo. Itarehi avacabhāvo, parihāni,",
  "tika-s0201t3:77_10": "atthaṅgamo pakāsito. Aṅgapaccaṅgānaṁ saṇṭhapanampi hi vaṭṭapaccayattā vaṭṭanti.",
  "tika-s0201t3:78_0": "Kodho dhūmoti ettha dhūmapariyāyena kodhassa vuttattā dhūma-saddo kodhe vattatīti",
  "tika-s0201t3:78_1": "vuttaṁ ‘‘dhūmo viya dhūmo’’ti. Bhasmanīti bhasmaṁ. Mosavajjanti musāvādo. Dhūmo eva",
  "tika-s0201t3:78_2": "dhūmāyitaṁ. Icchā dhūmāyitaṁ etissāti icchādhūmāyitā, pajā. Icchādhūmāyitasaddassa",
  "tika-s0201t3:78_3": "taṇhāya vutti vuttanayo eva. Dhūmāyantoti vitakkasantāpena saṁtappento, vitakkentoti",
  "tika-s0201t3:78_4": "attho. Palipoti dukkaramahākaddamaṁ. Timūlanti tīhi mūlehi patiṭṭhitaṁ viya acalaṁ",
  "tika-s0201t3:78_5": "pavattanti vuttaṁ. Rajo ca dhūmo ca mayā pakāsitāti rajasabhāvakaraṇaṭṭhena ‘‘rajo’’ti",
  "tika-s0201t3:78_6": "ca dhūmasabhāvakaraṇaṭṭhena ‘‘dhūmo’’ti ca mayā pakāsitā. Pakatidhūmo viya aggissa",
  "tika-s0201t3:78_7": "kilesaggijālassa paññāṇabhāvato. Dhammadesanādhūmo ñāṇaggisandhīpanassa pubbaṅgamabhāvato.",
  "tika-s0201t3:78_8": "Ayaṁ rattiṁ dhūmāyanāti yā divā kattabbakammante uddissa rattiyaṁ anuvitakkanā, ayaṁ rattiṁ dhūmāyanā.",
  "tika-s0201t3:79_0": "Sattannaṁ dhammānanti idaṁ sutte (cūḷani. mettagūmāṇavapucchāniddesa 28) āgatanayena",
  "tika-s0201t3:79_1": "vuttaṁ. Suttañca tathā ārādhanaveneyyajjhāsayavasena. Tadekaṭṭhatāya vā tadaññakilesānaṁ.",
  "tika-s0201t3:79_2": "Sundarapaññoti ñātatīraṇapahānapariññāya paññāya sundarapañño.",
  "tika-s0201t3:80_0": "Etanti ‘‘sattha’’nti etaṁ adhivacanaṁ saṁkilesadhammānaṁ sasanato samucchindanato.",
  "tika-s0201t3:80_1": "Nti vīriyaṁ. Paññāgatikameva paññāya hitasseva adhippetattā. Lokiyāya paññāya ārambhakāle",
  "tika-s0201t3:80_2": "lokiyavīriyaṁ gahetabbaṁ, lokuttarāya paññāya pavattikkhaṇe lokuttaravīriyaṁ gahetabbanti",
  "tika-s0201t3:80_3": "yojanā. Atthadīpanāti upameyyatthadīpanī upamā.",
  "tika-s0201t3:81_0": "Gāmatoti attano vasanagāmato. Manteti āthabbanamante. Te hi brāhmaṇā araññe eva vācenti",
  "tika-s0201t3:81_1": "‘‘mā aññe assosu’’nti. Tathā akāsīti cattāro koṭṭhāse akāsi. Evamettha vammikapañhasseva",
  "tika-s0201t3:81_2": "vasena upamā āgatā, sesānaṁ vasena heṭṭhā vuttanayena veditabbā.",
  "tika-s0201t3:82_0": "Laṅganaṭṭhena nivāraṇaṭṭhena laṅgī, paligho. Ñāṇamukheti vipassanāñāṇavīthiyaṁ. Patatīti",
  "tika-s0201t3:82_1": "pavattati. Kammaṭṭhānauggahaparipucchāvasenāti catusaccakammaṭṭhānassa uggaṇhanena",
  "tika-s0201t3:82_2": "tassa atthaparipucchāvasena ceva vipassanāsaṅkhāta-atthavinicchaya-paripucchāvasena",
  "tika-s0201t3:82_3": "ca. Sabbaso ñātuṁ icchā hi paripucchā. Vipassanā ca aniccādito sabbatebhūmakadhammānaṁ",
  "tika-s0201t3:82_4": "ñātuṁ icchati. Evaṁ vipassanāvasena avijjāpahānamāha, uparikattabbasabbhāvato na tāva maggavasena.",
  "tika-s0201t3:83_0": "Valliantare vāti vā-saddo paṁsuantare vā mattikantare vāti avuttavikappattho. Cittāvilamattakovāti",
  "tika-s0201t3:83_1": "cittakkhobhamattakova. Aniggahitoti paṭisaṅkhānabalena anivārito. Mukhavikulanaṁ",
  "tika-s0201t3:83_2": "mukhasaṅkoco. Hanusañcopanaṁ pāpeti antojappanāvatthāyaṁ. Disā vilokanaṁ pāpeti yattha",
  "tika-s0201t3:83_3": "bādhetabbo ṭhito, taṁdassanatthaṁ nivārakaparivāraṇatthaṁ. Daṇḍasatthābhinipātanti",
  "tika-s0201t3:83_4": "daṇḍasatthānaṁ parassa upari nipātanāvatthaṁ. Yena kodhena aniggahitena mātādikaṁ",
  "tika-s0201t3:83_5": "aghātetabbaṁ ugghātetvā ‘‘ayuttaṁ vata mayā kata’’nti attānampi hanati, taṁ sandhāyetaṁ",
  "tika-s0201t3:83_6": "vuttaṁ ‘‘paraghātanampi attaghātanampi pāpetī’’ti. Yena vā parassa haññamānassa vasena",
  "tika-s0201t3:83_7": "ghātakopi ghātanaṁ pāpuṇāti, tādisassa vasenāyamattho veditabbo. Kodhasāmaññena hetaṁ",
  "tika-s0201t3:83_8": "vuttaṁ ‘‘paraṁ ghātetvā attānaṁ ghātetī’’ti. Paramussadagatoti paramukkaṁsagato.",
  "tika-s0201t3:83_9": "Daḷhaṁ parissayamāvahatāya kodhova kodhūpāyāso. Tenāha ‘‘balavappatto’’tiādi.",
  "tika-s0201t3:84": "Dvedhāpathasamāhoti appaṭipattihetubhāvato.",
  "tika-s0201t3:85_0": "Kusaladhammo na tiṭṭhati nīvaraṇehi nivāritaparamattā. Samathapubbaṅgamaṁ vipassanaṁ",
  "tika-s0201t3:85_1": "bhāvayato paṭhamaṁ samathena nīvaraṇavikkhambhanaṁ hoti, vipassanā pana tadaṅgavaseneva",
  "tika-s0201t3:85_2": "tāni nīharatīti vuttaṁ ‘‘vikkhambhanatadaṅgavasenā’’ti.",
  "tika-s0201t3:86_0": "‘‘Kummova aṅgāni sake kapāle’’tiādīsu (saṁ. ni. 1.17) kummassa aṅgabhāvena visesato",
  "tika-s0201t3:86_1": "pādasīsāni eva vuccantīti āha ‘‘pañceva aṅgāni hontī’’ti. Vipassanācārassa vuccamānattā",
  "tika-s0201t3:86_2": "adhikārato sammasanīyānameva dhammānaṁ idha gahaṇanti ‘‘sabbepi saṅkhatā dhammā’’ti",
  "tika-s0201t3:86_3": "visesaṁ katvāva vuttaṁ. Tenāha bhagavā ‘‘pañcannetaṁ upādānakkhandhānaṁ adhivacana’’nti.",
  "tika-s0201t3:87_0": "Sunanti koṭṭanti etthāti sūnā, adhikuṭṭananti āha ‘‘sūnāya uparī’’ti. Asināti maṁsakantanena.",
  "tika-s0201t3:87_1": "Ghātiyamānāti haññamānā vibādhiyamānā. Vatthukāmānaṁ upari katvāti vatthukāmesu ṭhapetvā",
  "tika-s0201t3:87_2": "te accādhānaṁ katvā. Kantitāti chinditā. Koṭṭitāti bilaso vibhajitā. Chandarāgappahānanti",
  "tika-s0201t3:87_3": "chandarāgassa vikkhambhanappahānaṁ.",
  "tika-s0201t3:88_0": "Sammattāti mucchitā sammūḷhā. Nandīrāgaṁ upagamma vaṭṭaṁ vaḍḍhentīti sammūḷhattā",
  "tika-s0201t3:88_1": "evaādīnavaṁ apassantā nandīrāgassa ārammaṇaṁ upagantvā taṁ paribrūhenti. Nandīrāgabaddhāti",
  "tika-s0201t3:88_2": "nandīrāge laggattā tena baddhā. Vaṭṭe laggantīti tebhūmake vaṭṭe sajjanti. Tattha",
  "tika-s0201t3:88_3": "sajjattā eva dukkhaṁ patvāpi na ukkaṇṭhanti na nibbindanti. Idha anavasesappahānaṁ",
  "tika-s0201t3:88_4": "adhippetanti āha ‘‘catutthamaggena nandīrāgappahānaṁ kathita’’nti.",
  "tika-s0201t3:89_0": "Anaṅgaṇasutte (ma. ni. aṭṭha. 1.63) pakāsito eva ‘‘chandādīhi na gacchantī’’tiādinā.",
  "tika-s0201t3:89_1": "‘‘Buddho so bhagavā’’tiādi ‘‘namo karohī’’ti (ma. ni. 1.249, 251) vuttanamakkārassa",
  "tika-s0201t3:89_2": "karaṇākāradassanaṁ. Bodhāyāti catusaccasambodhāya. Tathā damathasamathataraṇaparinibbānāni",
  "tika-s0201t3:89_3": "ariyamaggavasena veditabbāni. Samathaparinibbānāni pana anupādisesavasenapi yojetabbāni.",
  "tika-s0201t3:89_4": "Kammaṭṭhānaṁ ahosīti vipassanākammaṭṭhānaṁ ahosi. Etassa pañhassāti etassa pannarasamassa",
  "tika-s0201t3:89_5": "pañhassa attho. Evaṁ itaresupi vattabbaṁ vipassanākammaṭṭhānaṁ khīṇāsavaguṇehi matthakaṁ",
  "tika-s0201t3:89_6": "pāpento yathānusandhināva desanaṁ niṭṭhapesi, na pucchitānusandhināti adhippāyo.",
  "tika-s0201t3:89_7": "Nanu ca pucchāvasenāyaṁ desanā āraddhāti? Saccaṁ āraddhā, evaṁ pana ‘‘pucchāvasiko",
  "tika-s0201t3:89_8": "nikkhepo’’ti vattabbaṁ, na ‘‘pucchānusandhivasena niṭṭhapitā’’ti. Antarapucchāvasena",
  "tika-s0201t3:89_9": "desanāya aparivattitattā ārambhānurūpameva pana desanā niṭṭhapitā.",
  "tika-s0201t3:90": "Vammikasuttavaṇṇanāya līnatthappakāsanā samattā.",
  "tika-s0201t3:91": "4. Rathavinītasuttavaṇṇanā",
  "tika-s0201t3:92_0": "252. Mahāgovindena pariggahitatākittanaṁ tadā magadharājena pariggahitūpalakkhaṇaṁ.",
  "tika-s0201t3:92_1": "Tassa hi so purohito. Mahāgovindoti purātano eko magadharājāti keci. Gayhatīti gaho,",
  "tika-s0201t3:92_2": "rājūnaṁ gaho rājagahaṁ. Nagara-saddāpekkhāya napuṁsakaniddeso. Aññepettha pakāreti",
  "tika-s0201t3:92_3": "rājūhi disvā sammā patiṭṭhāpitattā tesaṁ gahaṁ gehabhūtantipi rājagahaṁ. Ārakkhasampattiādinā",
  "tika-s0201t3:92_4": "anatthuppattihetutāya upagatānaṁ paṭirājūnaṁ gahaṁ gahabhūtantipi rājagahaṁ, ārāmarāmaṇīyakādīhi",
  "tika-s0201t3:92_5": "rājate, nivāsasukhatādinā sattehi mamattavasena gayhati, pariggayhatīti vā rājagahanti",
  "tika-s0201t3:92_6": "evamādike pakāre. Buddhakāle ca cakkavattikāle cāti idaṁ yebhuyyavasena vuttaṁ. Veḷūhi",
  "tika-s0201t3:92_7": "parikkhittaṁ ahosi, na pana kevalaṁ kaṭṭhakapavanameva. Rañño uyyānakāle patiṭṭhāpitaaṭṭālakavasena aṭṭālakayuttaṁ.",
  "tika-s0201t3:93_0": "Jananaṁ jāti, jātiyā bhūmi jātibhūmaṁ, jāyi vā mahābodhisatto etthābhi jāti, sā eva",
  "tika-s0201t3:93_1": "bhūmīti jātibhūmaṁ, sā imesaṁ nivāsoti jātibhūmakāti āha ‘‘jātibhūmakāti jātibhūmivāsino’’ti.",
  "tika-s0201t3:93_2": "Kassa panāyaṁ jātibhūmīti āha ‘‘taṁ kho panā’’tiādi. Tena anaññasādhāraṇāya jātiyā",
  "tika-s0201t3:93_3": "adhippetattā sadevake loke supākaṭabhāvato visesanena vināpi visiṭṭhavisayova idha",
  "tika-s0201t3:93_4": "jāti-saddo viññāyatīti dasseti. Tenāha ‘‘sabbaññubodhisattassa jātaṭṭhānasākiyajanapado’’ti.",
  "tika-s0201t3:93_5": "Tatthapi kapilavatthusannissayo padesoti āha ‘‘kapilavatthāhāro’’ti.",
  "tika-s0201t3:94": "Garudhammabhāvavaṇṇanā",
  "tika-s0201t3:95_0": "Sākiyamaṇḍalassāti sākiyarājasamūhassa. Dasannaṁ appicchakathādīnaṁ vatthu dasakathāvatthu,",
  "tika-s0201t3:95_1": "appicchatādi. Tattha suppatiṭṭhitatāya tassa lābhī dasakathāvatthulābhī. Tatthāti",
  "tika-s0201t3:95_2": "dasakathāvatthusmiṁ.",
  "tika-s0201t3:96_0": "Garukaraṇīyatāya dhammo garu etassāti dhammagaru, tassa bhāvo dhammagarutā, tāya.",
  "tika-s0201t3:96_1": "‘‘Ajjhāsayena veditabbo’’ti vatvā na kevalaṁ ajjhāsayeneva, atha kho kāyavacīpayogehipi",
  "tika-s0201t3:96_2": "veditabboti dassento ‘‘dhammagarutāyeva hī’’tiādimāha. Tiyāmarattiṁ dhammakathaṁ",
  "tika-s0201t3:96_3": "katvāti ettha ‘‘kumbhakārassa nivesane tiyāmarattiṁ vasanto dhammakathaṁ katvā’’ti",
  "tika-s0201t3:96_4": "evaṁ vacanasesavasena attho veditabbo. Aññathā yathālābhavasena atthe gayhamāne tiyāmarattiṁ",
  "tika-s0201t3:96_5": "dhammakathā katāti āpajjati, na ca taṁ atthi. Vakkhati hi ‘‘bahudeva rattinti diyaḍḍhayāmamatta’’nti.",
  "tika-s0201t3:96_6": "Dasabalādiguṇavisesā viya dhammagāravahetukā parahitapaṭipattipi sabbabuddhānaṁ majjhe",
  "tika-s0201t3:96_7": "bhinnasuvaṇṇaṁ viya sadisā evāti imassa bhagavato dhammagāravakittane ‘‘kassapopi",
  "tika-s0201t3:96_8": "bhagavā’’tiādinā kassapabhagavato dhammagāravaṁ dasseti.",
  "tika-s0201t3:97_0": "Cārikaṁ nikkhamīti janapadacārikaṁ carituṁ nikkhami. Janapadacārikāya akāle nikkhantattā",
  "tika-s0201t3:97_1": "kosalarājādayo vāretuṁ ārabhiṁsu. Pavāretvā hi caraṇaṁ buddhāciṇṇaṁ. Puṇṇāya sammāpaṭipattiṁ",
  "tika-s0201t3:97_2": "paccāsīsanto bhagavā ‘‘kiṁ me karissasī’’ti āha.",
  "tika-s0201t3:98_0": "Anahātovāti dhammasavanussukkena sāyanhe buddhāciṇṇaṁ nhānaṁ akatvāva. Attahitaparahitapaṭipattīsu",
  "tika-s0201t3:98_1": "ekissā dvinnañca atthitāsiddhā catubbidhatā paṭipattikatā eva nāma hotīti vuttaṁ",
  "tika-s0201t3:98_2": "‘‘paṭipannako ca nāma…pe… catubbidho hotī’’ti. Paṭikkhepapubbakopi hi paṭipanno atthato",
  "tika-s0201t3:98_3": "paṭipannattho evāti. Kāmaṁ attahitāya paṭipanno tāya sammāpaṭipattiyā sāsanaṁ sobhati,",
  "tika-s0201t3:98_4": "na pana sāsanaṁ vaḍḍheti appossukkabhāvato, na ca kāruṇikassa bhagavato sabbathā",
  "tika-s0201t3:98_5": "manorathaṁ pūreti. Tathā hi bhagavā paṭhamabodhiyaṁ ekasaṭṭhiyā ca arahantesu jātesu",
  "tika-s0201t3:98_6": "– ‘‘caratha, bhikkhave, bahujanahitāyā’’tiādinā (dī. ni. 2.86-88; mahāva. 32) bhikkhū",
  "tika-s0201t3:98_7": "parahitapaṭipattiyaṁ niyojesi. Tena vuttaṁ ‘‘evarūpaṁ bhikkhuṁ bhagavā na pucchati,",
  "tika-s0201t3:98_8": "kasmā? Na mayhaṁ sāsanassa vuḍḍhipakkhe ṭhito’’ti.",
  "tika-s0201t3:99_0": "Samudāyo appakena ūnopi anūno viya hotīti bākulattheraṁ catuttharāsito bahi katvāpi",
  "tika-s0201t3:99_1": "‘‘asītimahātherā viyā’’ti vuttaṁ. Asītimahātherasamaññā vā avayavepi aṭṭhasamāpattisāmaññā",
  "tika-s0201t3:99_2": "viya daṭṭhabbā. Īdise ṭhāne bahūnaṁ ekato kathanaṁ mahatā kaṇṭhena ca kathanaṁ satthu",
  "tika-s0201t3:99_3": "cittārādhanamevāti tehi bhikkhūhi tathā paṭipannanti dassento ‘‘te bhikkhū meghasaddaṁ",
  "tika-s0201t3:99_4": "sutvā’’tiādimāha. Guṇasambhāvanāyāti vakkhamānaguṇahetukāya sambhāvanāya sambhāvito,",
  "tika-s0201t3:99_5": "na yena kenaci kiccasamatthatādinā.",
  "tika-s0201t3:100": "Garudhammabhāvavaṇṇanā niṭṭhitā.",
  "tika-s0201t3:101": "Appicchatādivaṇṇanā",
  "tika-s0201t3:102_0": "Appa-saddassa parittapariyāyataṁ manasi katvā āha ‘‘byañjanaṁ sāvasesaṁ viyā’’ti.",
  "tika-s0201t3:102_1": "Tenāha ‘‘na hi tassā’’tiādi. Appa-saddo panettha abhāvatthoti sakkā viññātuṁ ‘‘appābādhatañca",
  "tika-s0201t3:102_2": "sañjānāmī’’tiādīsu (ma. ni. 1.225; 2.134) viya.",
  "tika-s0201t3:103_0": "Atricchatā nāma (a. ni. ṭī. 1.1.63) atra atra icchāti katvā. Asantaguṇasambhāvanatāti",
  "tika-s0201t3:103_1": "attani avijjamānaṁ guṇānaṁ vijjamānānaṁ viya paresaṁ pakāsanā. Saddhoti maṁ jano",
  "tika-s0201t3:103_2": "jānātūti vattapaṭipattikārakavisesalābhīti jānātu ‘‘vattapaṭipattiāpāthakajjhāyitā’’ti",
  "tika-s0201t3:103_3": "evamādinā. Santaguṇasambhāvanāti icchācāre ṭhatvā attani vijjamānasīladhutadhammādiguṇavibhāvanā.",
  "tika-s0201t3:103_4": "Tādisassa hi paṭiggahaṇe amattaññutāpi hoti.",
  "tika-s0201t3:104": "Gaṇhantoyeva ummujji aññesaṁ ajānantānaṁyevāti adhippāyo.",
  "tika-s0201t3:105_0": "Appicchatāpadhānaṁ puggalādhiṭṭhānena catubbidhaṁ icchāpabhedaṁ dassetvā punapi puggalādhiṭṭhānena",
  "tika-s0201t3:105_1": "catubbidhaṁ icchāpabhedaṁ dassento ‘‘aparopi catubbidhoappiccho’’tiādimāha. Dāyakassa",
  "tika-s0201t3:105_2": "vasanti dāyakassa cittavasaṁ. Deyyadhammassa vasanti deyyadhammassa appabahubhāvaṁ.",
  "tika-s0201t3:105_3": "Attano thāmanti attano yāpanamattakathāmaṁ.",
  "tika-s0201t3:106_0": "Ekabhikkhupi na aññāsi sosānikavatte sammadeva vuttittā. Abbokiṇṇanti avicchedaṁ.",
  "tika-s0201t3:106_1": "Dutiyo maṁ na jāneyyāti dutiyo sahāyabhūtopi yathā maṁ jānituṁ na sakkuṇeyya, tathā",
  "tika-s0201t3:106_2": "saṭṭhi vassāni nirantaraṁ susāne vasāmi, tasmā ahaṁ aho sosānikuttamo.",
  "tika-s0201t3:107_0": "Dhammakathāya janataṁ khobhetvāti lomahaṁsanasādhukāradānacelukkhepādivasena sannipatitaṁ",
  "tika-s0201t3:107_1": "itarañca ‘‘kathaṁ nu kho ayyassa santikeva dhammaṁ sossāmā’’ti kolāhalavasena mahājanaṁ",
  "tika-s0201t3:107_2": "khobhetvā. Gatoti ‘‘ayaṁ so, tena rattiyaṁ dhammakathā katā’’ti jānanabhayena pariyattiappicchatāya pariveṇaṁ gato.",
  "tika-s0201t3:108": "Tayokulaputtā viyāti pācīnavaṁsadāye samaggavāsaṁ vutthā tayo kulaputtā viya. Pahāyāti pubbabhāge tadaṅgādivasena pacchā aggamaggeneva pajahitvā.",
  "tika-s0201t3:109": "Appicchatādivaṇṇanā niṭṭhitā.",
  "tika-s0201t3:110": "Dvādasavidhasantosavaṇṇanā",
  "tika-s0201t3:111_0": "Pakatidubbalādīnaṁ garucīvarādīni naphāsubhāvāvahāni sarīrakhedāvahāni ca hontīti",
  "tika-s0201t3:111_1": "payojanavasena naatricchatādivasena tāni parivattetvā lahukacīvaraparibhogo na santosavirodhīti",
  "tika-s0201t3:111_2": "āha ‘‘lahukena yāpentopi santuṭṭhova hotī’’ti. Mahagghacīvaraṁ, bahūni vā cīvarāni",
  "tika-s0201t3:111_3": "labhitvāpi tāni vissajjetvā tadaññassa gahaṇaṁ yathāsāruppanaye ṭhitattā na santosavirodhīti",
  "tika-s0201t3:111_4": "āha ‘‘tesaṁ…pe… dhārentopi santuṭṭhova hotī’’ti. Evaṁ sesapaccayesupi yathābalayathāsāruppasantosaniddesesu",
  "tika-s0201t3:111_5": "apisaddaggahaṇe adhippāyo veditabbo. Yathāsāruppasantosoyeva aggo alobhajjhāsayassa ukkaṁsanato.",
  "tika-s0201t3:112": "Dvādasavidhasantosavaṇṇanā niṭṭhitā.",
  "tika-s0201t3:113": "Tividhapavivekavaṇṇanā",
  "tika-s0201t3:114_0": "Ekoti ekākī. Gacchatīti cuṇṇikairiyāpathavasena vuttaṁ. Caratīti vihārato bahi sañcāravasena,",
  "tika-s0201t3:114_1": "viharatīti divāvihārādivasena. Kāyavivekoti ca nekkhammādhimuttassa bhāvanānuyogavasena",
  "tika-s0201t3:114_2": "vivekaṭṭhakāyatā, na jhānavivekamattaṁ. Tenāha ‘‘nekkhammābhiratāna’’nti. Parisuddhacittānanti",
  "tika-s0201t3:114_3": "nīvaraṇādisaṁkilesato visuddhacittānaṁ. Paramavodānappattānanti vitakkāditaṁtaṁjhānapaṭipakkhavigamena",
  "tika-s0201t3:114_4": "paramaṁ uttamaṁ vodānaṁ pattānaṁ. Nirupadhīnanti kilesupadhiādīnaṁ vigamena nirupadhīnaṁ.",
  "tika-s0201t3:115": "Tividhapavivekavaṇṇanā niṭṭhitā.",
  "tika-s0201t3:116": "Pañcavidhasaṁsaggavaṇṇanā",
  "tika-s0201t3:117_0": "Saṁsīdati etenāti saṁsaggo, rāgo. Savanahetuko, savanavasena vā pavatto saṁsaggo",
  "tika-s0201t3:117_1": "savanasaṁsaggo. Esa nayo sesesupi. Kāyasaṁsaggo pana kāyaparāmāso. Itthī vāti vadhū,",
  "tika-s0201t3:117_2": "yuvatī vā. Sandhānetunti pubbenāparaṁ ghaṭetuṁ. Sotaviññāṇavīthivasenāti idaṁ mūlabhūtaṁ",
  "tika-s0201t3:117_3": "savanaṁ sandhāya vuttaṁ, tassa piṭṭhivattakamanodvārikajavanavīthīsu uppannopi rāgo",
  "tika-s0201t3:117_4": "savanasaṁsaggoyeva. Dassanasaṁsaggepi eseva nayo. Anitthigandhabodhisatto parehi",
  "tika-s0201t3:117_5": "kathiyamānavasena pavattasavanasaṁsaggassa nidassanaṁ. Tissadaharo attanā suyyamānavasena.",
  "tika-s0201t3:117_6": "Tattha paṭhamaṁ jātake veditabbanti itaraṁ dassento ‘‘daharo kirā’’tiādimāha. Kāmarāgena",
  "tika-s0201t3:117_7": "viddhoti rāgasallena hadaye appito anto anuviddho.",
  "tika-s0201t3:118_0": "Soti dassanasaṁsaggo. Evaṁ veditabboti vatthuvasena pākaṭaṁ karoti. Tasmiṁ kira gāme",
  "tika-s0201t3:118_1": "yebhuyyena itthiyo abhirūpā dassanīyā pāsādikā, tasmā thero ‘‘sace antogāme na carissasī’’ti",
  "tika-s0201t3:118_2": "āha. Kālasseva paviṭṭhattā yāguṁ adāsi, tasmā yāgumeva gahetvā gacchantaṁ ‘‘nivattatha,",
  "tika-s0201t3:118_3": "bhante, bhikkhaṁ gaṇhāhī’’ti āhaṁsu. Yācitvāti ‘‘na mayaṁ, bhante, bhikkhaṁ dātukāmā",
  "tika-s0201t3:118_4": "nivattema, apica idaṁ bhante kāraṇa’’nti yācitvā.",
  "tika-s0201t3:119": "Ādito lapanaṁ ālāpo, vacanapaṭivacanavasena pavatto lāpo sallāpo. Bhikkhuniyāti idaṁ nidassanamattaṁ. Yāya kāyacipi itthiyā santakaparibhogavasena uppannarāgopi sambhogasaṁsaggova.",
  "tika-s0201t3:120": "Pañcavidhasaṁsaggavaṇṇanā niṭṭhitā.",
  "tika-s0201t3:121": "Gāhagāhakādivaṇṇanā",
  "tika-s0201t3:122_0": "Bhikkhuno bhikkhūhi kāyaparāmāso kāyasambāhanādivasena. Kāyasaṁsagganti kāyaparāmāsasaṁsaggaṁ.",
  "tika-s0201t3:122_1": "Gāhagāhakoti gaṇhanakānaṁ gaṇhanakoti attho. Gāhamuttakoti ayoniso āmisehi saṅgaṇhanakehi",
  "tika-s0201t3:122_2": "sayaṁ muccanako. Muttagāhakoti yathāvuttasaṅgahato muttānaṁ saṅgaṇhanako. Muttamuttakoti",
  "tika-s0201t3:122_3": "muccanakehi sayampi muccanako. Gahaṇavasena saṅgaṇhanavasena. Upasaṅkamanti tato",
  "tika-s0201t3:122_4": "kiñci lokāmisaṁ paccāsīsantā, na dakkhiṇeyyavasena. Bhikkhupakkhe gahaṇavasenāti",
  "tika-s0201t3:122_5": "paccayalābhāya saṅgaṇhanavasenāti yojetabbaṁ. Vuttanayenāti ‘‘āmisenā’’tiādinā vuttanayena.",
  "tika-s0201t3:123_0": "Ṭhānanti attano ṭhānāvatthaṁ. Pāpuṇituṁ na deti uppannameva taṁ paṭisaṅkhānabalena",
  "tika-s0201t3:123_1": "nīharanto vikkhambheti. Tenāha ‘‘mantenā’’tiādi. Yathā jīvitukāmo puriso kaṇhasappena,",
  "tika-s0201t3:123_2": "amittena vā saha na saṁvasati, evaṁ khaṇamattampi kilesehi saha na saṁvasatīti attho.",
  "tika-s0201t3:124_0": "Catupārisuddhisīlaṁ lokiyaṁ lokuttarañca. Tathā samādhipi. Vipassanāya pādakā vipassanāpādakāti",
  "tika-s0201t3:124_1": "aṭṭhasamāpattiggahaṇena yathā lokiyasamādhi gahito, evaṁ vipassanāpādakā etesanti",
  "tika-s0201t3:124_2": "vipassanāpādakāti aṭṭhasamāpattiggahaṇeneva lokuttaro samādhi gahito. Yathā hi cattāri",
  "tika-s0201t3:124_3": "rūpajjhānāni adhiṭṭhānaṁ katvā pavatto maggasamādhi vipassanāpādako, evaṁ cattāri",
  "tika-s0201t3:124_4": "arūpajjhānāni adhiṭṭhānaṁ katvā pavattopi. Samāpattipariyāyo pana pubbavohārena veditabbo.",
  "tika-s0201t3:124_5": "Paṭipakkhasamucchedanena sammā āpajjanato vā yathā ‘‘sotāpattimaggo’’ti. Evamettha",
  "tika-s0201t3:124_6": "sīlasamādhīnampi missakabhāvo veditabbo, na paññāya eva. Vimuttīti ariyaphalanti",
  "tika-s0201t3:124_7": "vuttaṁ ‘‘vimuttisampanno’’ti vuttattā. Tañhi nipphādanaṭṭhena sampādetabbaṁ, na nibbānanti.",
  "tika-s0201t3:125_0": "Ettha ca appicchatāya laddhapaccayena paritussati, santuṭṭhatāya laddhā te agadhito",
  "tika-s0201t3:125_1": "amucchitoādīnavadassī nissaraṇapañño paribhuñjati, evaṁbhūto ca katthaci alaggamānasatāya",
  "tika-s0201t3:125_2": "pavivekaṁ paribrūhento kenaci asaṁsaṭṭho viharati gahaṭṭhena vā pabbajitena vā. So",
  "tika-s0201t3:125_3": "evaṁ ajjhāsayasampanno vīriyaṁ ārabhati appattassa pattiyā, anadhigamassa adhigamāya.",
  "tika-s0201t3:125_4": "Ārabhanto ca yathāsamādinnaṁ attano sīlaṁ paccavekkhati, tassa sīlassa suparisuddhataṁ",
  "tika-s0201t3:125_5": "nissāya uppajjati avippaṭisāro, ayamassa sīlasampadā. Tassa avippaṭisāramūlakehi",
  "tika-s0201t3:125_6": "pāmojjapītipassaddhisukhehi sammā brūhitaṁ cittaṁ sammadeva samādhiyati, ayamassa",
  "tika-s0201t3:125_7": "samādhisampadā. Tato yathābhūtaṁ jānaṁ passaṁ nibbindati, nibbindaṁ virajjati, virāgā",
  "tika-s0201t3:125_8": "vimuccati, ayamassa paññāsampadā. Vimuttacittatā panassa vimuttisampadā, tato vimuttito",
  "tika-s0201t3:125_9": "ñāṇadassananti etesaṁ dasannaṁ kathāvatthūnaṁ anupubbī veditabbā. Tassa yo dasahi",
  "tika-s0201t3:125_10": "kathāvatthūhi samannāgamo, ayaṁ attahitāya paṭipatti. Yā nesaṁ paresaṁ saṁkittanaṁ,",
  "tika-s0201t3:125_11": "ayaṁ parahitāya paṭipatti. Tāsu purimā ñāṇapubbaṅgamā ñāṇasampayuttā ca, itarā karuṇāpubbaṅgamā",
  "tika-s0201t3:125_12": "karuṇāsampayuttā cāti sabbaṁ ñāṇakaruṇākaṇḍaṁ vattabbaṁ.",
  "tika-s0201t3:126_0": "Dasahikathāvatthūhi karaṇabhūtehi bhikkhūnaṁ ovādaṁ deti, ‘‘bhikkhunā nāma atricchatādike",
  "tika-s0201t3:126_1": "dūrato vajjetvā sammadeva appicchena bhavitabba’’ntiādinā taṁ taṁ kathāvatthuṁ bhikkhūnaṁ",
  "tika-s0201t3:126_2": "upadisatīti attho. Upadisanto hi tāni ‘‘tehi bhikkhū ovadatī’’ti vutto. Ovadatiyeva",
  "tika-s0201t3:126_3": "sarūpadassanamattena. Sukhumaṁ atthaṁ parivattetvāti evampi appicchatā hoti evampīti",
  "tika-s0201t3:126_4": "appicchatādivasena aparāparaṁ appicchatāvuttiṁ dassetvā tattha sukhumanipuṇaṁ appicchatāsaṅkhātaṁ",
  "tika-s0201t3:126_5": "atthaṁ jānāpetuṁ na sakkoti. Viññāpetīti yathāvuttehi visesehi viññāpeti. Kāraṇanti",
  "tika-s0201t3:126_6": "yena kāraṇena appicchatā ijjhati, taṁ pana ‘‘mahicchatādīsu ete dosā, appicchatāya",
  "tika-s0201t3:126_7": "ayamānisaṁso’’tiādīnavānisaṁsadassanaṁ daṭṭhabbaṁ. Sammā hetunā appicchataṁ dassetīti",
  "tika-s0201t3:126_8": "sandassako. Gāhetunti yathā gaṇhati, tathā kātuṁ, tattha paṭṭhapetunti attho. Ussāhajananavasenāti",
  "tika-s0201t3:126_9": "yathā taṁ samādānaṁ niccalaṁ hoti, evaṁ ussoḷhiyā uppādanavasena sammadeva uttejetīti",
  "tika-s0201t3:126_10": "samuttejako. Ussāhajāteti appicchatāya jātussāhe. Vaṇṇaṁ vatvā tattha sampattiṁ āyatiñca",
  "tika-s0201t3:126_11": "labbhamānaguṇaṁ kittetvā sampahaṁseti sammadeva pakārehi tosetīti sampahaṁsako. Evaṁ",
  "tika-s0201t3:126_12": "santuṭṭhiādīsu yathārahaṁ yojanā kātabbā.",
  "tika-s0201t3:127": "Gāhagāhakādivaṇṇanā niṭṭhitā.",
  "tika-s0201t3:128": "Pañcalābhavaṇṇanā",
  "tika-s0201t3:129_0": "253.Satthu sammukhā evaṁ vaṇṇo abbhuggatoti. Iminā tassa vaṇṇassa yathābhūtaguṇasamuṭṭhitataṁ",
  "tika-s0201t3:129_1": "dasseti. Mandamando viyāti ati viya acheko viya. Abalabalo viyāti ati viya abalo",
  "tika-s0201t3:129_2": "viya. Bhākuṭikabhākuṭiko viyāti ati viya dummukho viya. Anumassāti anumasitvā, dasa",
  "tika-s0201t3:129_3": "kathāvatthūni sarūpato visesato ca anupariggahetvāti attho. Pariggaṇhanaṁ pana nesaṁ",
  "tika-s0201t3:129_4": "anupavisanaṁ viya hotīti vuttaṁ ‘‘anupavisitvā’’ti. Sabrahmacārīhi vaṇṇabhāsanaṁ",
  "tika-s0201t3:129_5": "eko lābhoti yojanā. Evaṁ sesesupi. Patthayamāno evamāha dhammagarutāyāti adhippāyo.",
  "tika-s0201t3:130": "Pañcalābhavaṇṇanā niṭṭhitā.",
  "tika-s0201t3:131": "Cārikādivaṇṇanā",
  "tika-s0201t3:132_0": "254. Abhiramanaṁ abhirataṁ, tadeva anunāsikalopaṁ akatvā vuttaṁ ‘‘abhiranta’’nti.",
  "tika-s0201t3:132_1": "Bhāvanapuṁsakañcetaṁ. Anabhirati nāma natthi, abhiramitvā ciravihāropi natthi sammadeva",
  "tika-s0201t3:132_2": "pariññātavatthukattā. Sabbasahā hi buddhā bhagavanto asayhalābhino.",
  "tika-s0201t3:133_0": "Pubbe dhammagarutākittanapasaṅgena gahitaṁ aggahitañca mahākassapapaccuggamanādiṁ",
  "tika-s0201t3:133_1": "ekadesena dassetvā vanavāsitissasāmaṇerassa vatthuṁ vitthāretvā janapadacārikaṁ kathetuṁ",
  "tika-s0201t3:133_2": "‘‘bhagavā hī’’tiādi āraddhaṁ. Ākāsagāmīhi saddhiṁ gantukāmo ‘‘chaḷabhiññānaṁ ārocehī’’ti",
  "tika-s0201t3:133_3": "āha. Saṅghakammena sijjhamānāpi upasampadā satthu āṇāvaseneva sijjhanato ‘‘buddhadāyajjaṁ",
  "tika-s0201t3:133_4": "te dassāmī’’ti vuttanti vadanti. Apare ‘‘aparipuṇṇavīsativassasseva tassa upasampadaṁ",
  "tika-s0201t3:133_5": "anujānanto satthā ‘buddhadāyajjaṁ tedassāmī’ti avocā’’ti vadanti. Upasampādetvāti",
  "tika-s0201t3:133_6": "dhammasenāpatinā upajjhāyena upasampādetvā.",
  "tika-s0201t3:134_0": "Navayojanasatikaṁ majjhimadesapariyāpannameva, tato paraṁ nādhippetaṁ dandhatāvasena",
  "tika-s0201t3:134_1": "gamanato. Samantāti gatagataṭṭhānassa catūsu passesu. Aññenapi kāraṇenāti bhikkhūnaṁ",
  "tika-s0201t3:134_2": "samathavipassanātaruṇabhāvato aññenapi majjhimamaṇḍale veneyyānaṁ ñāṇaparipākādikāraṇena",
  "tika-s0201t3:134_3": "nikkhamati, antomaṇḍalaṁ otarati. Sattahi vātiādi ‘‘ekaṁ māsaṁ vā’’tiādinā vuttānukkamena yojetabbaṁ.",
  "tika-s0201t3:135_0": "Sarīraphāsukatthāyāti ekasmiṁyeva ṭhāne nibaddhavāsena ussannadhātukassa sarīrassa",
  "tika-s0201t3:135_1": "virecanena phāsubhāvatthāya. Aṭṭhuppattikālābhikaṅkhanatthāyāti aggikkhandhūpamasutta",
  "tika-s0201t3:135_2": "(a. ni. 7.72) maghadevajātakādidesanānaṁ (jā. 1.1.9) viya dhammadesanāya aṭṭhuppattikālassa",
  "tika-s0201t3:135_3": "ākaṅkhanena. Surāpānasikkhāpadapaññāpane (pāci. 326) viya sikkhāpadapaññāpanatthāya.",
  "tika-s0201t3:135_4": "Bodhaneyyasatte aṅgulimālādike bodhanatthāya. Nibaddhavāsañca puggalaṁ uddissa cārikā nibaddhacārikā.",
  "tika-s0201t3:136_0": "255. Apariggahabhāvaṁ katthaci alaggabhāvaṁ dassetuṁ ‘‘yūthaṁ pahāya…pe… mattahatthī",
  "tika-s0201t3:136_1": "viyā’’ti vuttaṁ. Asahāyakiccoti sahāyakiccarahito sīho viya. Tenassa ekavihāritaṁ",
  "tika-s0201t3:136_2": "tejavantatañca dasseti. Tadā pana kāyaviveko na sakkā laddhunti idamettha kāraṇaṁ",
  "tika-s0201t3:136_3": "daṭṭhabbaṁ. Bahūhītiādi pana sabhāvadassanavasena vuttaṁ. Therassa parisā suvinītā",
  "tika-s0201t3:136_4": "ciṇṇagaruvāsā garuno icchānurūpameva vattati.",
  "tika-s0201t3:137_0": "Vuttakāraṇayutte addhānagamane cārikānaṁ vohāro sāsane niruḷhoti āha ‘‘kiñcāpī’’tiādi.",
  "tika-s0201t3:137_1": "Kenacideva nimittena kismiñci atthe pavattāya saññāya tannimittarahitepi aññasmiṁ",
  "tika-s0201t3:137_2": "pavatti ruḷhī nāma. Vijitamārattā saṅgāmavijayamahāyodho viya. Aññaṁ sevitvāti ‘‘mama",
  "tika-s0201t3:137_3": "āgatabhāvaṁ satthu ārocehī’’ti ārocanatthaṁ aññaṁ bhikkhuṁ sevitvā.",
  "tika-s0201t3:138_0": "Bhagavā dhammaṁ desento taṁtaṁpuggalajjhāsayānurūpaṁ tadanucchavikameva dhammiṁ kathaṁ",
  "tika-s0201t3:138_1": "karotīti dassento ‘‘cūḷagosiṅgasutte’’tiādimāha. Tattha sāmaggirasānisaṁsanti ‘‘kacci",
  "tika-s0201t3:138_2": "pana vo, anuruddhā, samaggā sammodamānā’’tiādinā (ma. ni. 1.326) sāmaggirasānisaṁsaṁ",
  "tika-s0201t3:138_3": "kathesi. Āvasathānisaṁsanti ‘‘sītaṁ uṇhaṁ paṭihanatī’’tiādinā (cūḷava. 295, 315)",
  "tika-s0201t3:138_4": "āvasathapaṭisaṁyuttaṁ ānisaṁsaṁ. Satipaṭilābhikanti jotipālatthere lāmakaṁ ṭhānaṁ",
  "tika-s0201t3:138_5": "otiṇṇamatte mahābodhipallaṅke pana sabbaññutaṁ paṭivijjhituṁ patthanaṁ katvā pāramiyo",
  "tika-s0201t3:138_6": "pūrento āgato. Tādisassa nāma pamādavihāro na yuttoti yathā kassapo bhagavā bodhisattassa",
  "tika-s0201t3:138_7": "satiṁ paṭilabhituṁ dhammiṁ kathaṁ kathesi, tathā ayaṁ bhagavā tameva pubbenivāsapaṭisaṁyuttakathaṁ",
  "tika-s0201t3:138_8": "bhikkhūnaṁ ghaṭikārasuttaṁ (ma. ni. 2.282) kathesi. Cattāro dhammuddeseti – ‘‘upanīyati",
  "tika-s0201t3:138_9": "loko addhuvo, atāṇo loko anabhissaro, assako loko sabbaṁ pahāya gamanīyaṁ, ūno loko",
  "tika-s0201t3:138_10": "atitto taṇhādāso cā’’ti (ma. ni. 2.305) ime cattāro dhammuddese kathesi. Kāmañcete",
  "tika-s0201t3:138_11": "dhammuddesā raṭṭhapālasutte (ma. ni. 2.304) āyasmatā raṭṭhapālattherena rañño korabyassa",
  "tika-s0201t3:138_12": "kathitā, te pana bhagavato eva āharitvā therena tattha kathitāti vuttaṁ ‘‘raṭṭhapālasutte’’tiādi.",
  "tika-s0201t3:138_13": "Tathā hi vuttaṁ sutte – ‘‘atthi kho, mahārāja, tena bhagavatā jānatā passatā arahatā",
  "tika-s0201t3:138_14": "sammāsambuddhena cattāro dhammuddesā uddiṭṭhā’’tiādi (ma. ni. 2.305) pānakānisaṁsakathanti",
  "tika-s0201t3:138_15": "‘‘aggihuttaṁ mukhaṁ yaññā’’tiādinā (ma. ni. 2.400; su. ni. 573) anumodanaṁ vatvā",
  "tika-s0201t3:138_16": "puna pakiṇṇakakathāvasena pānakapaṭisaṁyuttaṁ ānisaṁsakathaṁ kathesi. Ekībhāve ānisaṁsaṁ",
  "tika-s0201t3:138_17": "kathesi, yaṁ sandhāya vuttaṁ ‘‘atha kho bhagavā āyasmantaṁ bhaguṁ dhammiyā kathāya",
  "tika-s0201t3:138_18": "sandassesī’’tiādi (ma. ni. 3.238). Anantanayanti aparimāṇadesanānayaṁ appicchatādipaṭisaṁyuttaṁ",
  "tika-s0201t3:138_19": "dhammiṁ kathaṁ. Tenāha ‘‘puṇṇa, ayampi appicchakathāyevā’’tiādi bahūhi pariyāyehi",
  "tika-s0201t3:138_20": "nānānayaṁ deseti. Kathaṁ tathā desitaṁ thero aññāsīti āha ‘‘paṭisambhidāpattassa…pe… ahosī’’ti.",
  "tika-s0201t3:139": "Cārikādivaṇṇanā niṭṭhitā.",
  "tika-s0201t3:140": "Sattavisuddhipañhavaṇṇanā",
  "tika-s0201t3:141_0": "256.Tatopaṭṭhāyāti. Yadā jātibhūmakā bhikkhū satthu sammukhā therassa vaṇṇaṁ bhāsiṁsu,",
  "tika-s0201t3:141_1": "tato paṭṭhāya. Sīsānulokī hutvā piṭṭhito piṭṭhito anubandhanaṁ therena samāgame ādaravasena",
  "tika-s0201t3:141_2": "katanti daṭṭhabbaṁ. Tathā hi vuttaṁ pāṭhe ‘‘appeva nāmā’’tiādi, ‘‘taramānarūpo’’ti",
  "tika-s0201t3:141_3": "ca. Yaṁ pana vuttaṁ aṭṭhakathāyaṁ ‘‘ekasmiṁ ṭhāne nilīna’’ntiādi, taṁ akāraṇaṁ. Na",
  "tika-s0201t3:141_4": "hi dhammasenāpati tassa therassa nisinnaṭṭhānaṁ abhiññāñāṇena jānituṁ na sakkoti.",
  "tika-s0201t3:141_5": "‘‘Kacci nu kho maṁ adisvāva gamissatī’’ti ayampi cintā ādaravasenevāti yuttaṁ. Na",
  "tika-s0201t3:141_6": "hi satthāraṁ daṭṭhuṁ āgato sāvako api āyasmā aññātakoṇḍañño satthukappaṁ dhammasenāpatiṁ",
  "tika-s0201t3:141_7": "tattha vasantaṁ adisvāva gacchanako nāma atthi. Divāvihāranti sampadāne upayogavacananti",
  "tika-s0201t3:141_8": "āha ‘‘divāvihāratthāyā’’ti.",
  "tika-s0201t3:142_0": "257.Purimakathāyāti paṭhamālāpe. Appatiṭṭhitāyāti nappavattitāya. Pacchimakathā na",
  "tika-s0201t3:142_1": "jāyatīti pacchā vattabbakathāya avasaro na hoti. Satta visuddhiyo pucchi diṭṭhasaṁsandanavasena.",
  "tika-s0201t3:142_2": "Ñāṇadassanavisuddhi nāma ariyamaggo. Yasmā tato uttarimpi pattabbaṁ attheva, tasmā",
  "tika-s0201t3:142_3": "‘‘catupārisuddhisīlādīsu ṭhitassapi brahmacariyavāso matthakaṁ na pāpuṇātī’’ti vuttaṁ.",
  "tika-s0201t3:142_4": "Tasmāti brahmacariyavāsassa matthakaṁ appattattā. Sabbaṁ paṭikkhipīti sattamampi",
  "tika-s0201t3:142_5": "pañhaṁ paṭikkhipi, itaresu vattabbameva natthi.",
  "tika-s0201t3:143_0": "Appaccayaparinibbānanti anupādisesanibbānamāha. Idāni pakārantarenapi anupādāparinibbānaṁ",
  "tika-s0201t3:143_1": "dassetuṁ ‘‘dvedhā’’tiādi vuttaṁ. Tattha gahaṇūpādānanti daḷhaggahaṇabhūtaṁ upādānaṁ",
  "tika-s0201t3:143_2": ". Tenāha ‘‘kāmupādānādika’’nti. Paccayūpādānanti yaṁ kiñci paccayamāha. So hi attano",
  "tika-s0201t3:143_3": "phalaṁ upādiyati upādānavasena gaṇhatīti upādānanti vuccati. Tenāha ‘‘paccayūpādānaṁ",
  "tika-s0201t3:143_4": "nāma…pe… paccayā’’ti. ‘‘Anupādāya āsavehi cittaṁ vimuccatī’’ti vacanato (mahāva.",
  "tika-s0201t3:143_5": "28, 30) arahattaphalaṁ anupādāparinibbānanti kathenti. Na ca upādānasampayuttanti",
  "tika-s0201t3:143_6": "upādānehi etaṁ na sahitaṁ nāpi upādānehi saha pavatti hutvā. Na ca kañci dhammaṁ",
  "tika-s0201t3:143_7": "upādiyatīti kassaci dhammassa ārammaṇakaraṇavasena na upādiyati . Parinibbutanteti",
  "tika-s0201t3:143_8": "aggamaggena kātabbakilesaparinibbānapariyosānante jātattā. Amatadhātumeva anupādāparinibbānaṁ",
  "tika-s0201t3:143_9": "kathenti, kathentānañca yathā tassa koci paccayo nāma natthi, evaṁ adhigatopi yathā",
  "tika-s0201t3:143_10": "koci paccayo nāma na hoti, tathā parinibbānaṁ apaccayaparinibbānanti dassento ‘‘ayaṁ",
  "tika-s0201t3:143_11": "anto’’tiādimāha. Puna pucchaṁ ārabhi anupādāparinibbānaṁ sarūpato patiṭṭhāpetukāmo.",
  "tika-s0201t3:144_0": "258.Sabbaparivattesūti sabbesu pañhaparivattanesu, pañhavāresūti attho. Sagahaṇadhammamevāti",
  "tika-s0201t3:144_1": "‘‘etaṁ mamā’’tiādinā gaṇhatīti gahaṇaṁ, saha gahaṇenāti sagahaṇaṁ, upādāniyanti attho.",
  "tika-s0201t3:144_2": "Vivaṭṭasannissitassa abhāvato vaṭṭameva anugatoti vaṭṭānugato. Tenāha ‘‘catupārisuddhisīlamattassapi",
  "tika-s0201t3:144_3": "abhāvato’’ti. Yo pana catubbidhe vivaṭṭūpanissaye sīle ṭhito, sopi ‘‘aññatra imehi",
  "tika-s0201t3:144_4": "dhammehī’’ti vattabbataṁ arahati.",
  "tika-s0201t3:145": "Sattavisuddhipañhavaṇṇanā niṭṭhitā.",
  "tika-s0201t3:146": "Sattarathavinītavaṇṇanā",
  "tika-s0201t3:147_0": "259.Nissakkavacanametaṁ ‘‘yāva heṭṭhimasopānakaḷevarā’’tiādīsu viya. Atthoti payojanaṁ.",
  "tika-s0201t3:147_1": "Cittavisuddhi hettha sīlavisuddhiṁ payojeti tassa tadatthattā. Sīlavisuddhikiccaṁ",
  "tika-s0201t3:147_2": "kataṁ nāma hoti samādhisaṁvattanato. Samādhisaṁvattanikā hi sīlavisuddhi nāma. Sabbapadesūti",
  "tika-s0201t3:147_3": "‘‘cittavisuddhi yāvadeva diṭṭhivisuddhatthā’’tiādīsu sabbapadesu, diṭṭhivisuddhiyaṁ",
  "tika-s0201t3:147_4": "ṭhitassa cittavisuddhakiccaṁ kataṁ nāma hotītiādinā yojetabbaṁ.",
  "tika-s0201t3:148_0": "Sāvatthinagaraṁ viya sakkāyanagaraṁ atikkamitabbattā. Sāketanagaraṁ viya nibbānanagaraṁ",
  "tika-s0201t3:148_1": "pāpuṇitabbattā . Accāyikassa kiccassa uppādakālo viya navameneva khaṇena pattabbassa",
  "tika-s0201t3:148_2": "abhisamayakiccassa upādakālo. Yathā rañño sattamena rathavinītena sākete antepuradvāre",
  "tika-s0201t3:148_3": "oruḷhassa na tāva kiccaṁ niṭṭhitaṁ nāma hoti, saṁvidhātabbasaṁvidhānaṁ ñātimittagaṇaparivutassa",
  "tika-s0201t3:148_4": "surasabhojanaparibhoge niṭṭhitaṁ nāma siyā, evametaṁ ñāṇadassanavisuddhiyā kilese",
  "tika-s0201t3:148_5": "khepetvā tesaṁyeva paṭippassaddhipahānasādhakaariyaphalasamaṅgikāle abhisamayakiccaṁ",
  "tika-s0201t3:148_6": "niṭṭhitaṁ nāma hoti. Tenāha ‘‘yogino…pe… kālo daṭṭhabbo’’ti. Tattha paropaṇṇāsa kusaladhammā",
  "tika-s0201t3:148_7": "nāma cittuppādapariyāpannā phassādayo paropaṇṇāsa anavajjadhammā. Nirodhasayaneti nibbānasayane.",
  "tika-s0201t3:149_0": "‘‘Visuddhiyo’’ti vā ‘‘kathāvatthūnī’’ti vā atthato ekaṁ, byañjanameva nānanti tesaṁ",
  "tika-s0201t3:149_1": "atthato anaññabhāvaṁ dassetuṁ ‘‘itī’’ti āraddhaṁ. Āyasmā puṇṇo dasa kathāvatthūni",
  "tika-s0201t3:149_2": "vissajjesīti satta visuddhiyo nāma vissajjantopi dasa kathāvatthūni vissajjesi tesaṁ",
  "tika-s0201t3:149_3": "atthato anaññattā. Eteneva dhammasenāpati sāriputtatthero satta visuddhiyo pucchanto",
  "tika-s0201t3:149_4": "dasa kathāvatthūni pucchīti ayampi attho vuttovāti veditabbo. Nti pañhaṁ. Kiṁ jānitvā",
  "tika-s0201t3:149_5": "pucchīti visuddhipariyāyena kathāvatthūni pucchāmīti kiṁ jānitvā pucchi. Dasakathāvatthulābhinaṁ",
  "tika-s0201t3:149_6": "theraṁ visuddhiyo pucchanto pucchitaṭṭhāneyeva pucchanena kiṁ titthakusalo vā pana",
  "tika-s0201t3:149_7": "hutvā visayasmiṁ pucchi, udāhu pānīyatthikamatitthehi chinnataṭehi pātento viya atitthakusalo",
  "tika-s0201t3:149_8": "hutvā apucchitabbaṭṭhāne avisayasmiṁ pucchīti yojanā. Iminā nayena vissajjanapakkhepi",
  "tika-s0201t3:149_9": "atthayojanā veditabbā. Yadatthamassa vicāraṇā āraddhā, taṁ dassentena ‘‘titthakusalo",
  "tika-s0201t3:149_10": "hutvā’’tiādiṁ vatvā visuddhikathāvatthūnaṁ atthato anaññattepi ayaṁ viseso veditabboti",
  "tika-s0201t3:149_11": "dassetuṁ ‘‘yaṁ hī’’tiādi vuttaṁ. Tadamināti yaṁ ‘‘saṁkhittaṁ, vitthiṇṇa’’nti ca vuttaṁ,",
  "tika-s0201t3:149_12": "taṁ iminā idāni vuccamānena nayena vidhinā veditabbaṁ.",
  "tika-s0201t3:150_0": "Ekā sīlavisuddhīti visuddhīsu visuṁ ekā sīlavisuddhi. Dasasu kathāvatthūsu cattāri",
  "tika-s0201t3:150_1": "kathāvatthūni hutvā āgatā appicchatādīhi vinā sīlavisuddhiyā asambhavato. Appicchakathātiādīsu",
  "tika-s0201t3:150_2": "kathāsīsena dasakathāvatthu gahitaṁ. Kathetabbattā vā vatthu kathāvatthūti vuttaṁ.",
  "tika-s0201t3:150_3": "Evañca upakārato, sabhāvato vā catunnaṁ kathāvatthūnaṁ sīlavisuddhisaṅgaho daṭṭhabbo.",
  "tika-s0201t3:150_4": "Tiṇṇaṁ kathāvatthūnaṁ cittavisuddhisaṅgahepi eseva nayo. Pañca visuddhiyoti nāmarūpaparicchedo",
  "tika-s0201t3:150_5": "diṭṭhivisuddhi, sappaccayanāmarūpadassanaṁ kaṅkhāvitaraṇavisuddhi, vipassanupakkilese",
  "tika-s0201t3:150_6": "pahāya uppannaṁ vipassanāñāṇaṁ maggāmaggañāṇadassanavisuddhi, udayabbayañāṇādi navavidhañāṇaṁ",
  "tika-s0201t3:150_7": "paṭipadāñāṇadassanavisuddhi, ariyamaggañāṇaṁ ñāṇadassanavisuddhīti imā pañca visuddhiyo.",
  "tika-s0201t3:151": "Sattarathavinītavaṇṇanā niṭṭhitā.",
  "tika-s0201t3:152_0": "260.Sammoditunti anantaraṁ vuccamānena sammodituṁ. Aṭṭhānaparikappenāti akāraṇassa",
  "tika-s0201t3:152_1": "vatthuno parikappanena tadā asambhavantaṁ atthaṁ parikappetvā vacanena. Abhiṇhadassanassāti",
  "tika-s0201t3:152_2": "niccadassanassa, niyatadassanassāti attho.",
  "tika-s0201t3:153_0": "Ukkhipīti guṇato kathitabhāvena ukkaṁseti. Therassāti āyasmato puṇṇattherassa. Imasmiṁ",
  "tika-s0201t3:153_1": "ṭhāne imasmiṁ kāraṇe ekapadeneva sāvakavisaye anaññasādhāraṇaguṇāvikaraṇanimittaṁ.",
  "tika-s0201t3:153_2": "Idāni tamevatthaṁ pākaṭataraṁ kātuṁ ‘‘amaccañhī’’tiādi vuttaṁ. Apacāyamānoti pūjayanto.",
  "tika-s0201t3:154_0": "‘‘Anumassa anumassa pucchitā’’ti vuttattā vicāraṇavasenāha ‘‘kiṁ pana pañhassa pucchanaṁ",
  "tika-s0201t3:154_1": "bhāriyaṁ udāhu vissajjana’’nti. Sahetukaṁ katvāti yuttāyuttaṁ katvā. Sakāraṇanti",
  "tika-s0201t3:154_2": "tasseva vevacanaṁ. Pucchanampīti evaṁ sahadhammena pucchitabbamatthaṁ sayaṁ sampādetvā",
  "tika-s0201t3:154_3": "pucchanampi bhāriyaṁ dukkaraṁ. Vissajjanampīti sahadhammena vissajjanampi dukkaraṁ.",
  "tika-s0201t3:154_4": "Evañhi vissajjento viññūnaṁ cittaṁ ārādhetīti. Yathānusandhināva desanā niṭṭhitāādito",
  "tika-s0201t3:154_5": "saparikkhāraṁ sīlaṁ, majjhe samādhiṁ, ante vasībhāvappattaṁ paññaṁ dassetvā desanāya niṭṭhāpitattāti.",
  "tika-s0201t3:155": "Rathavinītasuttavaṇṇanāya līnatthappakāsanā samattā.",
  "tika-s0201t3:156": "5. Nivāpasuttavaṇṇanā",
  "tika-s0201t3:157_0": "261. Nivappatīti nivāpo, nivāpaṁ vatteti, nivāpabhojanaṁ vā etassāti nevāpiko, nivāpena",
  "tika-s0201t3:157_1": "mige palobhetvā gaṇhanakamāgaviko. Tiṇabījānīti nivāpatiṇabījāni. Vappanti sassaṁ",
  "tika-s0201t3:157_2": "viya vapitabbaṭṭhena vappaṁ. ‘‘Mayaṁ viya aññe ke īdisaṁ labhissantī’’ti mānamadaṁ",
  "tika-s0201t3:157_3": "āpajjissanti. Vissaṭṭhasatibhāvanti anussaṅkitaparisaṅkitabhāvaṁ. Tiracchānā hi vijātiyabalavatiracchānavasanaṭṭhānesu",
  "tika-s0201t3:157_4": "sāsaṅkā ubbiggahadayā appamattā honti visesato māgavikādimanussūpacāre, rasataṇhāya",
  "tika-s0201t3:157_5": "pana baddhā pamādaṁ āpajjassanti. Nivapati etthāti nivāpo, nivāpabhūmi nivāpaṭṭhānaṁ.",
  "tika-s0201t3:157_6": "Tenāha ‘‘nivāpaṭṭhāne’’ti. ‘‘Yathākāmakaraṇīyā’’ti vuttamatthaṁ vivarituṁ ‘‘ekaṁ",
  "tika-s0201t3:157_7": "kirā’’tiādi vuttaṁ. Tattha nīvāravanaṁ viyāti nīvārassa samūho viya. Nīvāro nāma",
  "tika-s0201t3:157_8": "araññe sayaṁjātavīhijāti. Meghamālā viyāti meghaghaṭā viya. Ekagghananti ekajjhaṁ",
  "tika-s0201t3:157_9": "viya aviraṭṭhaṁ. Pakkamantīti āsaṅkaparisaṅkā hutvā pakkamanti. Kaṇṇe cālayamānāti",
  "tika-s0201t3:157_10": "anāsaṅkantānaṁ pahaṭṭhākāradassanaṁ. Maṇḍalagumbanti maṇḍalakākārena ṭhitaṁ gumbaṁ.",
  "tika-s0201t3:158": "262.Kappetvāti upamābhāvena parikappetvā. Mige attano vase vattāpanaṁ vasībhāvo. So eva ijjhanaṭṭhena iddhi, pabhāvanaṭṭhena ānubhāvo.",
  "tika-s0201t3:159_0": "263.Bhayena bhogatoti bhayena saha sabhayaṁ nivāpaparibhogato. Balavīriyanti kāyabalañca",
  "tika-s0201t3:159_1": "uṭṭhānavīriyañca. Aṭṭhakathāyaṁ pana balameva vīriyaṁ. Balanti ca sarīrabalaṁ, tañca",
  "tika-s0201t3:159_2": "atthato manasikāramaggehi aparāparaṁ sañcaraṇakavātoti vuttaṁ ‘‘aparāparaṁ sañcaraṇavāyodhātū’’ti.",
  "tika-s0201t3:160_0": "264.Sikkhitakerāṭikāti paricitasāṭheyyā, vañcakāti attho. Iddhimanto viya ānubhāvavanto",
  "tika-s0201t3:160_1": "viya. Pacurajanehi parabhūtā jātāti parajanā, mahābhūtā. Tenāha ‘‘yakkhā’’ti. Samantā",
  "tika-s0201t3:160_2": "sappadesanti samantato padesavantaṁ vipulokāsasannivāsaṭṭhānaṁ. Tassa pana sappadesatā",
  "tika-s0201t3:160_3": "mahāokāsatāyāti vuttaṁ ‘‘mahantaṁ okāsa’’nti.",
  "tika-s0201t3:161_0": "265.Ghaṭṭessantīti ‘‘sabhayasamuṭṭhāna’’nti saññādānavasena cittaṁ cetessanti, tāsessantīti",
  "tika-s0201t3:161_1": "attho. Pariccajissantīti nibbisissanti. Mahallakoti jātiyā mahallako jiṇṇo. Dubbaloti",
  "tika-s0201t3:161_2": "byādhivasena, pakatiyā vā balavirahito.",
  "tika-s0201t3:162_0": "267. Nivāpasadisatāya nivāpoti vā. Lokapariyāpannaṁ hutvā kilesehi āmasitabbatāya",
  "tika-s0201t3:162_1": "lokāmisānīti vā. Vaṭṭe āmisabhūtattā vaṭṭāmisabhūtānaṁ. Vasaṁ vattetīti kāmaguṇehi",
  "tika-s0201t3:162_2": "kāmaguṇe giddhe satte tasseva gedhassa vasena attano vase vattetīti. Tenāha –",
  "tika-s0201t3:163": "‘‘Antalikkhacaro pāso, yvāyaṁ carati mānaso;",
  "tika-s0201t3:164": "Tena taṁ bādhayissāmi, na me samaṇa mokkhasī’’ti. (saṁ. ni. 1.151; mahāva. 33);",
  "tika-s0201t3:165": "Ayanti paṭhamamigajātūpamā. Vānapatthassa satova papañcaparadattikādisaputtadāranikkhamanaṁ sandhāyāha ‘‘saputtabhariyapabbajjāyā’’ti.",
  "tika-s0201t3:166_0": "268. Kāmato cittassa vimutti idha cetovimuttīti adhippetāti āha ‘‘cetovimutti nāma…pe…",
  "tika-s0201t3:166_1": "uppannaajjhāsayo’’ti. Kāme vissajjetvā puna tattha nimuggatāya dutiyasamaṇabrāhmaṇā",
  "tika-s0201t3:166_2": "dutiyamigajātūpamā vuttā.",
  "tika-s0201t3:167_0": "269. Tatiyasamaṇabrāhmaṇā yathāpariccatte kāme pariccajitvā evaṁ ṭhitā, na dutiyā",
  "tika-s0201t3:167_1": "viya tattha nimuggāti adhippāyena ‘‘kiṁ pana te akaṁsū’’ti pucchati. Itare kāmaṁ",
  "tika-s0201t3:167_2": "ujukaṁ kāmaguṇesu na nimuggā, pariyāyena pana nimuggā diṭṭhijālena ca ajjhotthaṭāti",
  "tika-s0201t3:167_3": "dassento ‘‘gāmanigamajanapadarājadhāniyo’’tiādimāha. Diṭṭhijālampi taṇhājālānugatamevāti",
  "tika-s0201t3:167_4": "āha ‘‘mārassa pāpimato diṭṭhijālena parikkhipitvā’’ti.",
  "tika-s0201t3:168_0": "271. Khandhakilesābhisaṅkhāramārā vā idha māraggahaṇena gahitāti daṭṭhabbaṁ. Akkhīni",
  "tika-s0201t3:168_1": "bhindi daṭṭhuṁ asamatthabhāvāpādanena. Tenāha ‘‘vipassanāpādakajjhāna’’ntiādi. Kiñcāpi",
  "tika-s0201t3:168_2": "māro yaṁ kiñci jhānaṁ samāpannassapi bhikkhuno cittaṁ imaṁ nāma ārammaṇaṁ nissāya",
  "tika-s0201t3:168_3": "vattatīti na jānāti, idhādhippetassa pana bhikkhuno vasena ‘‘vipassanāpādakajjhāna’’nti",
  "tika-s0201t3:168_4": "vuttaṁ. Teneva pariyāyenāti ‘‘na mārassa akkhīni bhindī’’ti evamādinā yathāvuttapariyāyena.",
  "tika-s0201t3:168_5": "Adassanaṁ gatoti etthāpi eseva nayo. Cakkhussa padaṁ patiṭṭhāti ca idha ārammaṇaṁ",
  "tika-s0201t3:168_6": "adhippetaṁ taṁ pariggayha pavattanatoti āha ‘‘appatiṭṭhaṁ nirārammaṇa’’nti. Soti",
  "tika-s0201t3:168_7": "māro. Disvāti dassanahetu. Yasmā maggena catusaccadassanahetu āsavā na parikkhīṇā.",
  "tika-s0201t3:168_8": "Phalakkhaṇe hi te khīṇāti vuccantīti.",
  "tika-s0201t3:169_0": "Loketi sattaloke saṅkhāraloke ca. Sattavisattabhāvenāti laggabhāvena ceva savisesaṁ",
  "tika-s0201t3:169_1": "āsattabhāvena ca. Atha vātiādinā niddesanayavasena (mahāni. 3, cūḷani. mettagūmāṇavapucchāniddesa",
  "tika-s0201t3:169_2": "22, 23; cūḷani. khaggavisāṇasuttaniddesa 124) visattikāpadaṁ niddisati. Visatāti",
  "tika-s0201t3:169_3": "vitthaṭā rūpādīsu tebhūmakadhammesu byāpanavasena visaṭāti purimavacanameva takārassa",
  "tika-s0201t3:169_4": "ṭakāraṁ katvā vuttaṁ. Visālāti vipulā. Visakkatīti parisakkati sahati. Ratto hi rāgavatthunā",
  "tika-s0201t3:169_5": "pādena tāliyamānopi sahati. Osakkanaṁ, vipphandanaṁ vā visakkanantipi vadanti. Visaṁharatīti",
  "tika-s0201t3:169_6": "yathā tathā kāmesu ānisaṁsaṁ dassentī vividhehi ākārehi nekkhammābhimukhappavattito",
  "tika-s0201t3:169_7": "cittaṁ saṁharati saṅkhipati, visaṁ vā dukkhaṁ, taṁ harati upanetīti attho. Visaṁvādikāti",
  "tika-s0201t3:169_8": "aniccādiṁ niccādito gaṇhāpentī visaṁvādikā hoti. Dukkhanibbattakassa kammassa hetubhāvato",
  "tika-s0201t3:169_9": "visamūlā, visaṁ vā dukkhadukkhādibhūtā vedanā mūlaṁ etissāti visamūlā. Dukkhasamudayattā",
  "tika-s0201t3:169_10": "visaṁ phalaṁ etissāti visaphalā. Taṇhāya rūpādikassa dukkhasseva paribhogo hoti,",
  "tika-s0201t3:169_11": "na amatassāti sā ‘‘visaparibhogā’’ti vuttā. Sabbattha niruttivasena saddasiddhi veditabbā.",
  "tika-s0201t3:169_12": "Yo panettha padhāno attho, taṁ dassetuṁ puna ‘‘visālā vā panā’’tiādi vuttaṁ. Nittiṇṇo",
  "tika-s0201t3:169_13": "uttiṇṇoti upasaggavasena padaṁ vaḍḍhitaṁ. Niravasesato vā tiṇṇo nittiṇṇo. Tena tena",
  "tika-s0201t3:169_14": "maggena uddhamuddhaṁ tiṇṇo uttiṇṇo. Yaṁ panettha atthato avibhattaṁ, taṁ suviññeyyameva.",
  "tika-s0201t3:170": "Nivāpasuttavaṇṇanāya līnatthappakāsanā samattā.",
  "tika-s0201t3:171": "6. Pāsarāsisuttavaṇṇanā",
  "tika-s0201t3:172_0": "272.Sādhumayanti ettha sādhu-saddo āyācanattho, na ‘‘sādhāvuso’’tiādīsu (saṁ. ni.",
  "tika-s0201t3:172_1": "1.246; su. ni. 182) viya abhinandanādiatthoti āha ‘‘āyācantā’’ti. Tenāha pāḷiyaṁ",
  "tika-s0201t3:172_2": "‘‘labheyyāmā’’tiādi vuttaṁ. Na sakkonti, kasmā? Buddhā hi garū honti, paramagarū",
  "tika-s0201t3:172_3": "uttamaṁ gāravaṭṭhānaṁ, na yathā tathā upasaṅkamanīyā. Tenāha ‘‘ekacāriko sīho’’tiādi.",
  "tika-s0201t3:173_0": "‘‘Pākaṭakiriyāyā’’ti saṅkhepena vuttaṁ vivarituṁ ‘‘yaṁ hī’’tiādi vuttaṁ. Bhagavā",
  "tika-s0201t3:173_1": "sabbakālaṁ kimevamakāsīti? Na sabbakālamevamakāsi. Yadā pana akāsi, taṁ dassetuṁ",
  "tika-s0201t3:173_2": "‘‘bhagavā paṭhamabodhiya’’ntiādi vuttaṁ. Manussattabhāveti iminā purisattabhāvaṁ",
  "tika-s0201t3:173_3": "ulliṅgeti. Dhanapariccāgo kato nāma natthi bhagavato dharamānakāleti adhippāyo.",
  "tika-s0201t3:174_0": "Mālākacavaranti milātamālākacavaraṁ. Rajojallaṁ na upalimpati acchatarachavibhāvato.",
  "tika-s0201t3:174_1": "Vuttañhetaṁ ‘‘sukhumattā chaviyā kāye rajojallaṁ na limpatī’’ti. Yadi evaṁ kasmā",
  "tika-s0201t3:174_2": "bhagavā nahāyatīti āha ‘‘utuggahaṇattha’’nti.",
  "tika-s0201t3:175_0": "Vihāroti jetavanavihāro. Vīsatiusabhaṁ gāvutassa catuttho bhāgoti vadanti. Kadācīti",
  "tika-s0201t3:175_1": "kasmiñci buddhuppāde. Acalamevāti aparivattameva anaññabhāvato, mañcānaṁ pana appamahantatāhi",
  "tika-s0201t3:175_2": "pādānaṁ patiṭṭhitaṭṭhānassa hānivaḍḍhiyo hontiyeva.",
  "tika-s0201t3:176_0": "Yantanāḷikāhi paripuṇṇasuvaṇṇarasadhārāhi. Nhānavattanti ‘‘pabbajitena nāma evaṁ",
  "tika-s0201t3:176_1": "nhāyitabba’’nti nahānacārittaṁ dassetvā. Yasmā bhagavato sarīraṁ sudhantacāmīkarasamānavaṇṇaṁ",
  "tika-s0201t3:176_2": "suparisodhitapavāḷarucirakaracaraṇāvaraṁ suvisuddhanīlaratanāvaḷisadisakesatanuruhaṁ,",
  "tika-s0201t3:176_3": "tasmā tahaṁ tahaṁ vinissatajātihiṅgulakarasūpasobhitaṁ upari mahaggharatanāvaḷisañchāditaṁ",
  "tika-s0201t3:176_4": "jaṅgamamiva kanakagirisikharaṁ virocittha. Tasmiñca samaye dasabalassa sarīrato nikkhamitvā",
  "tika-s0201t3:176_5": "chabbaṇṇarasmiyo samantato asītihatthappamāṇe padese ādhāvantī vidhāvantī ratanāvaḷiratanadāma-ratanacuṇṇa-vippakiṇṇaṁ",
  "tika-s0201t3:176_6": "viya, pasāritaratanacittakañcanapaṭṭamiva, āsiñcamānalākhārasadhārā-citamiva , ukkāsatanipātasamākulamiva,",
  "tika-s0201t3:176_7": "nirantaraṁ vippakiṇṇa-kaṇikāra-kiṅkiṇika-pupphamiva, vāyuvegasamuddhata-cinapiṭṭhacuṇṇa-rañjitamiva,",
  "tika-s0201t3:176_8": "indadhanu-vijjulatā-vitānasanthatamiva, gaganatalaṁ taṁ ṭhānaṁ pavanañca sammā pharanti.",
  "tika-s0201t3:176_9": "Tena vuttaṁ ‘‘vaṇṇabhūmi nāmesā’’tiādi. Atthanti upameyyatthaṁ. Upamāyoti ‘‘īdiso",
  "tika-s0201t3:176_10": "ca hotī’’ti yathārahaṁ tadanucchavikā upamā. Kāraṇānīti upamupameyyasambandhavibhāvanāni",
  "tika-s0201t3:176_11": "kāraṇāni. Pūretvāti vaṇṇanaṁ paripuṇṇaṁ katvā. Thāmo veditabbo ‘‘atitthe pakkhando’’ti avattabbattā.",
  "tika-s0201t3:177_0": "273.Kaṇṇikāti sarīragatabindukatāni maṇḍalāni. Parikkhārabhaṇḍanti uttarāsaṅgaṁ saṅghāṭiñca",
  "tika-s0201t3:177_1": "sandhāya vadati. Kiṁ panāyaṁ nayo buddhānampi sarīre hotīti? Na hoti, vattadassanatthaṁ",
  "tika-s0201t3:177_2": "panetaṁ katanti dassetuṁ ‘‘buddhānaṁ panā’’tiādi vuttaṁ. Gamanavasena kāyassābhinīharaṇaṁ",
  "tika-s0201t3:177_3": "gamanābhihāro. Yathādhippāyāvattanaṁ adhippāyakopanaṁ.",
  "tika-s0201t3:178_0": "Aññatarāya pāramiyāti nekkhammapāramiyā. Vīriyapāramiyāti apare. Mahābhinikkhamanassāti",
  "tika-s0201t3:178_1": "mahantassa carimabhave abhinikkhamanassa. Tañhi mahantaṁ bhogakkhandhaṁ mahantañca",
  "tika-s0201t3:178_2": "ñātiparivaṭṭaṁ mahantañca cakkavattisiriṁ pajahitvā sadevakassa lokassa samārakassa",
  "tika-s0201t3:178_3": "ca acinteyyāparimeyyabhedassa mahato atthāya hitāya sukhāya pavattattā mahanīyatāya",
  "tika-s0201t3:178_4": "ca mahantaṁ abhinikkhamananti vuccati.",
  "tika-s0201t3:179_0": "Purimoti ‘‘katamāya nu kathāya sannisinnā bhavathā’’ti evaṁ vuttaattho. Kā ca pana",
  "tika-s0201t3:179_1": "voti ettha ca-saddo byatireke. Tena yathāpucchitāya kathāya vakkhamānaṁ vippakatabhāvaṁ",
  "tika-s0201t3:179_2": "joteti. Pana-saddo vacanālaṅkāre. Yāya hi kathāya te bhikkhū sannisinnā, sā eva antarākathābhūtā",
  "tika-s0201t3:179_3": "vippakatā visesena puna pucchīyati. Aññāti antarā-saddassa atthamāha. Aññattho hi",
  "tika-s0201t3:179_4": "ayaṁ antarā-saddo ‘‘bhūmantaraṁ (dha. sa. aṭṭha. nidānakathā) samayantara’’ntiādīsu",
  "tika-s0201t3:179_5": "viya, antarāti vā vemajjheti attho. Dasakathāvatthunissitāti ‘‘kiṁ sīlaṁ nāma, kathañca",
  "tika-s0201t3:179_6": "pūretabbaṁ, kāni cassa saṁkilesavodānānī’’tiādinā appicchādinissitā sīlādinissitā",
  "tika-s0201t3:179_7": "ca kathā. Ariyoti niddoso. Atha vā atthakāmehi araṇīyoti ariyo, ariyānaṁ ayanti vā",
  "tika-s0201t3:179_8": "ariyoti. Bhāvanāmanasikāravasena tuṇhī bhavanti, na ekaccabāhirakapabbajitā viya",
  "tika-s0201t3:179_9": "mūgabbatasamādānena. Dutiyajjhānampi ariyo tuṇhībhāvo vacīsaṅkhārapahānato. Mūlakammaṭṭhānanti",
  "tika-s0201t3:179_10": "pārihāriya kammaṭṭhānampi. Jhānanti dutiyajjhānaṁ.",
  "tika-s0201t3:180_0": "274. ‘‘Sannipatitānaṁ vo, bhikkhave, dvaya’’nti (ma. ni. 1.273; udā. 12, 28, 29)",
  "tika-s0201t3:180_1": "aṭṭhuppattivasena desanā pavattāti tassā uparidesanāya sambandhaṁ dassetuṁ ‘‘dvemā,",
  "tika-s0201t3:180_2": "bhikkhave, pariyesanāti ko anusandhī’’ti anusandhiṁ pucchati. Ayaṁ tumhākaṁ pariyesanāti",
  "tika-s0201t3:180_3": "yā mahābhinikkhamanapaṭibaddhā dhammī kathā, sā tumhākaṁ dhammapariyesanā dhammavicāraṇā",
  "tika-s0201t3:180_4": "ariyapariyesanā nāma. Apāyamagganti anatthāvahaṁ maggaṁ. Uddesānukkamaṁ bhinditvāti",
  "tika-s0201t3:180_5": "uddesānupubbiṁ laṅghitvā. Dhamma-saddo ‘‘amosadhammaṁ nibbāna’’ntiādīsu viya pakatipariyāyo.",
  "tika-s0201t3:180_6": "Jāyanasabhāvoti jāyanapakatikoti attho. Sesapadesupi eseva nayo.",
  "tika-s0201t3:181_0": "Sabbatthāti yathā ‘‘puttabhariya’’nti dvandasamāsavasena ekattaṁ, esa nayo sabbattha",
  "tika-s0201t3:181_1": "‘‘dāsidāsa’’ntiādīsu sabbapadesu. Parato vikāraṁ anāpajjitvā sabbadā jātarūpameva",
  "tika-s0201t3:181_2": "hotīti jātarūpaṁ, suvaṇṇaṁ. Dhavalasabhāvatāya rañjīyatīti rajataṁ, rūpiyaṁ. Idha",
  "tika-s0201t3:181_3": "pana suvaṇṇaṁ ṭhapetvā yaṁ kiñci upabhogaparibhogārahaṁ rajataṁteva gahitaṁ. Upadhīyati",
  "tika-s0201t3:181_4": "ettha dukkhanti upadhayo. Cutīsaṅkhātaṁ maraṇanti ekabhavapariyāpannaṁ khandhanirodhasaṅkhātaṁ",
  "tika-s0201t3:181_5": "maraṇamāha. Khaṇikanirodho pana khaṇe khaṇe. Tenāha ‘‘sattānaṁ viyā’’ti. Saṁkilissatīti",
  "tika-s0201t3:181_6": "dūsavisena viya attānaṁ dūsissati. Tenāha bhagavā – ‘‘pañcime, bhikkhave, jātarūpassa",
  "tika-s0201t3:181_7": "upakkilesā ayo loha’’ntiādi (a. ni. 5.23). Malaṁ gahetvāti yehi sahayogato malinaṁ",
  "tika-s0201t3:181_8": "hoti, tesaṁ malinabhāvapaccayānaṁ vasena malaṁ gahetvā. Jīraṇato jarādhammavāre jātarūpaṁ",
  "tika-s0201t3:181_9": "gahitanti yojanā. Ye pana jātidhammavārepi jātarūpaṁ na paṭhanti, tesaṁ itaresaṁ",
  "tika-s0201t3:181_10": "viya jīraṇadhammavāre sarūpato anāgatampi upadhiggahaṇena gahitamevāti daṭṭhabbaṁ.",
  "tika-s0201t3:181_11": "Pariggahe ṭhitānaṁ pana vasena vuccamāne apākaṭānampi jātijarāmaraṇānaṁ vasena yojanā",
  "tika-s0201t3:181_12": "labbhateva. Jātarūpasīsena cettha sabbassapi anindriyabaddhassa gahaṇaṁ daṭṭhabbaṁ,",
  "tika-s0201t3:181_13": "puttabhariyādiggahaṇena viya mittāmaccādiggahaṇaṁ.",
  "tika-s0201t3:182": "275. Ariyehi pariyesanā, ariyānaṁ pariyesanāti vā ariyapariyesanāti samāsadvayaṁ dasseti ‘‘ayaṁ, bhikkhave’’tiādinā.",
  "tika-s0201t3:183_0": "276.Mūlato paṭṭhāyāti yaṁ mahābhinikkhamanassa mūlabhāvesuādīnavadassanaṁ, tato paṭṭhāya.",
  "tika-s0201t3:183_1": "Yasmā te bhikkhū tattha mahābhinikkhamanakathāya sannisinnā, sā ca nesaṁ antarākathā",
  "tika-s0201t3:183_2": "vippakatā, tasmā bhagavā tesaṁ mūlato paṭṭhāya mahābhinikkhamanakathaṁ kathetuṁ ārabhi.",
  "tika-s0201t3:183_3": "Ahampi pubbeti visesavacanaṁ aparipakkañāṇena sayaṁ carimabhave tīsu pāsādesu tividhanāṭakaparivārassa",
  "tika-s0201t3:183_4": "dibbasampattisadisāya mahāsampattiyā anubhavanaṁ, abhinikkhamitvā padhānapadahanavasena",
  "tika-s0201t3:183_5": "attakilamathānuyogañca sandhāyāha. Anariyapariyesanaṁ pariyesinti etthāpi eseva nayo.",
  "tika-s0201t3:183_6": "Pañcavaggiyāpīti yathāsakaṁ gihibhogaṁ anuyuttā taṁ pahāya pabbajitvā attakilamathānuyoge",
  "tika-s0201t3:183_7": "ṭhitā satthu dhammacakkapavattanadesanāya (saṁ. ni. 5.1081; mahāva. 13; paṭi. ma.",
  "tika-s0201t3:183_8": "2.30) tampi pahāya ariyapariyesanaṁ pariyesiṁsūti.",
  "tika-s0201t3:184_0": "277. Kāmaṁ dahara-saddo ‘‘daharaṁ kumāraṁ mandaṁ uttānaseyyaka’’nti (ma. ni. 1.496)",
  "tika-s0201t3:184_1": "ettha bāladārake āgato, ‘‘bhadrena yobbanena samannāgato’’ti pana vakkhamānattā yuvāvatthā",
  "tika-s0201t3:184_2": "idha dahara-saddena vuttāti āha ‘‘taruṇova samāno’’ti. Paṭhamavayena ekūnatiṁsavayattā.",
  "tika-s0201t3:184_3": "Jātiyā hi yāva tettiṁsavayā paṭhamavayo. Anādaratthe sāmivacanaṁ yathā ‘‘devadattassa",
  "tika-s0201t3:184_4": "rudantassa pabbajī’’ti. Kāmaṁ assumuccanaṁ rodanaṁ, taṁ assumukhānanti iminā pakāsitaṁ,",
  "tika-s0201t3:184_5": "taṁ pana vatvā ‘‘rudantāna’’nti vacanaṁ balavasokasamuṭṭhānaṁ ārodanavatthuṁ pakāsetīti",
  "tika-s0201t3:184_6": "āha ‘‘kanditvā rodamānāna’’nti. Kiṁ kusalanti gavesamānoti kinti sabbaso avajjarahitaṁ",
  "tika-s0201t3:184_7": "ekanta niyyānikaṁ pariyesamāno. Varapadanti vaṭṭadukkhanissaraṇatthikehi ekantena",
  "tika-s0201t3:184_8": "varaṇīyaṭṭhena varaṁ, pajjitabbaṭṭhena padaṁ. Tuṅgasarīratāya dīgho, piṅgalacakkhutāya",
  "tika-s0201t3:184_9": "piṅgaloti dīghapiṅgalo. Dhammoti vinayo, samayoti attho. Sutvāva uggaṇhinti tena",
  "tika-s0201t3:184_10": "vuccamānassa savanamatteneva uggaṇhiṁ vācuggataṁ akāsiṁ.",
  "tika-s0201t3:185_0": "Paṭilapanamattakenāti puna lapanamattakena. Jānātīti ñāṇo, ñāṇoti vādo ñāṇavādo,",
  "tika-s0201t3:185_1": "taṁ ñāṇavādaṁ. ‘‘Vadāmī’’ti āgatattā aṭṭhakathāyaṁ ‘‘jānāmī’’ti uttamapurisavasena",
  "tika-s0201t3:185_2": "attho vutto. Aññepi bahūti aññepi bahū mama tathābhāvaṁ jānantā ‘‘ayaṁ imaṁ dhammaṁ",
  "tika-s0201t3:185_3": "jānātī’’ti, ‘‘akampanīyatāya thiro’’ti vā evaṁ vadanti. Lābhīti aññāsīti dhammassa",
  "tika-s0201t3:185_4": "uddisanena mahāpaññatāya ‘‘ayaṁ attanā gatamaggaṁ pavedeti, na anussutiko’’ti aññāsi.",
  "tika-s0201t3:185_5": "Assāti bodhisattassa. Etadahosīti etaṁ ‘‘na kho āḷāro kālāmo’’tiādi manasi ahosi, cintesīti attho.",
  "tika-s0201t3:186_0": "Heṭṭhimasamāpattīhi vinā uparimasamāpattīnaṁ sampādanassa asambhavato ‘‘satta samāpattiyo",
  "tika-s0201t3:186_1": "maṁ jānāpesī’’ti āha. Payogaṁ kareyyanti bhāvanaṁ anuyuñjeyyanti attho. Evamāhāti",
  "tika-s0201t3:186_2": "evaṁ ‘‘ahaṁ, āvuso’’tiādimāha, sattannaṁ samāpattīnaṁ adhigamaṁ paccaññāsīti attho.",
  "tika-s0201t3:187_0": "Anusūyakoti anissukī. Tena mahāpurise pasādaṁ pavedesi. Bodhisattassa tā samāpattiyo",
  "tika-s0201t3:187_1": "nibbattetvā ṭhitassa purimajātiparicayena ñāṇassa ca mahantatāya tāsaṁ gati ca abhisamparāyo",
  "tika-s0201t3:187_2": "ca upaṭṭhāsi . Tena ‘‘vaṭṭapariyāpannā evetā’’ti nicchayo udapādi. Tenāha ‘‘nāyaṁ",
  "tika-s0201t3:187_3": "dhammo nibbidāyā’’tiādi. Ekaccānaṁ virāgabhāvanāsamatikkamāvahopi neva tesampi accantāya",
  "tika-s0201t3:187_4": "samatikkamāvaho, sayañca vaṭṭapariyāpannoyeva, tasmā neva vaṭṭe nibbindanatthāya,",
  "tika-s0201t3:187_5": "yadaggena na nibbidāya, tadaggena na virajjanatthāya, rāgādīnaṁ pāpadhammānaṁ na",
  "tika-s0201t3:187_6": "nirujjhanatthāya, na upasamatthāya, tasmā taṁ abhiññeyyadhammaṁ na abhijānanatthāya…pe…",
  "tika-s0201t3:187_7": "saṁvattatīti yojanā.",
  "tika-s0201t3:188_0": "Yāvadeva ākiñcaññāyatanupapattiyāti sattasu samāpattīsu ukkaṭṭhaṁ gahetvā vadati.",
  "tika-s0201t3:188_1": "Uṭṭhāya samuṭṭhāya acutidhammaṁ pariyesituṁ yuttattā tañca anatikkantajātidhammamevāti",
  "tika-s0201t3:188_2": "mahāsatto pajahatīti āha ‘‘yañca ṭhānaṁ pāpetī’’tiādi. Tato paṭṭhāyāti yadā samāpattidhammassa",
  "tika-s0201t3:188_3": "gatiñca abhisamparāyañca abbhaññāsi, tato paṭṭhāya. Makkhikāvasenāti bhojanassa makkhikāmissatāvasena.",
  "tika-s0201t3:188_4": "Manaṁ na uppādeti bhuñjitunti adhippāyo. Mahantena ussāhenāti idaṁ katipāhaṁ tattha",
  "tika-s0201t3:188_5": "bhāvanānuyogamattaṁ sandhāya vuttaṁ, na aññesaṁ viya kasiṇaparikammādikaraṇaṁ. Na",
  "tika-s0201t3:188_6": "hi antimabhavikabodhisattānaṁ samāpattinibbattane bhāriyaṁ nāma. Analaṅkaritvāti",
  "tika-s0201t3:188_7": "anu anu alaṁkatvā punappunaṁ ‘‘iminā na kiñci payojana’’nti katvā.",
  "tika-s0201t3:189": "278.Vācāya uggahitamattovāti ettha pubbe vuttanayānusārena attho veditabbo.",
  "tika-s0201t3:190_0": "279. Mahāvelā viya mahāvelā, vipulavālikapuñjatāya mahanto velātaṭo viyāti attho.",
  "tika-s0201t3:190_1": "Tenāha ‘‘mahāvālikarāsīti attho’’ti. Uru maru sikatā vālukā vaṇṇu vālikāti ime saddā",
  "tika-s0201t3:190_2": "samānatthā, byañjanameva nānaṁ.",
  "tika-s0201t3:191_0": "Senā nigacchi nivisi etthāti senānigamo, senāya niviṭṭhaṭṭhānaṁ. Senānigāmoti pana",
  "tika-s0201t3:191_1": "ayaṁ samaññā aparakālikā. Gocaragāmanidassanañcetaṁ. Uparisuttasminti mahāsaccakasutte.",
  "tika-s0201t3:191_2": "Idha pana bodhipallaṅko adhippeto ariyapariyesanāya vuccamānattā.",
  "tika-s0201t3:192_0": "280. ‘‘Ñāṇadassana’’nti ca ekajjhaṁ gahitapadadvayavisayavisesassa anāmaṭṭhattā ‘‘me’’ti",
  "tika-s0201t3:192_1": "ca gahitattā anavasesañeyyāvabodhanasamatthameva ñāṇavisesaṁ bodheti, na ñāṇamattaṁ,",
  "tika-s0201t3:192_2": "na dassanamattanti āha ‘‘sabbadhammadassanasamatthañca me sabbaññutaññāṇaṁ udapādī’’ti.",
  "tika-s0201t3:192_3": "Akuppatāyāti vimokkhantatāya sabbaso paṭipakkhadhammehi asaṅkhobhanīyatāya. Tenāha",
  "tika-s0201t3:192_4": "‘‘rāgādīhina kuppatī’’ti. Ārammaṇasantatāyapi tadārammaṇānaṁ atthi viseso yathā taṁ",
  "tika-s0201t3:192_5": "‘‘āneñjavihāre’’ti āha ‘‘akuppārammaṇatāya cā’’ti. Paccavekkhaṇañāṇampīti na kevalaṁ",
  "tika-s0201t3:192_6": "sabbaññutaññāṇameva, atha kho yathādhigate paṭivedhasaddhamme ekūnavīsatividhapaccavekkhaṇañāṇampi.",
  "tika-s0201t3:193_0": "281.Paṭividdhoti (dī. ni. ṭī. 2.64; saṁ. ni. ṭī. 1.1.172; sārattha. ṭī. mahāvagga",
  "tika-s0201t3:193_1": "3.7) sayambhuñāṇena ‘‘idaṁ dukkha’’ntiādinā paṭimukhaṁ nibbijjhanavasena patto, yathābhūtaṁ",
  "tika-s0201t3:193_2": "avabuddhoti attho. Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi",
  "tika-s0201t3:193_3": "aññesaṁ ñāṇena alabbhaneyyapatiṭṭho. Tenāha ‘‘uttānabhāvapaṭikkhepavacanameta’’nti.",
  "tika-s0201t3:193_4": "Yo alabbhaneyyapatiṭṭho, so ogāhitumasakkuṇeyyatāya sarūpato ca passituṁ na sakkāti",
  "tika-s0201t3:193_5": "āha ‘‘gambhīrattāva duddaso’’ti. Dukkhena daṭṭhabboti kicchena kenacideva daṭṭhabbo.",
  "tika-s0201t3:193_6": "Yaṁ pana daṭṭhumeva na sakkā, tassa ogāhetvā anu anu bujjhane kathā eva natthīti",
  "tika-s0201t3:193_7": "āha ‘‘duddasattāva duranubodho’’ti. Dukkhena avabujjhitabbo avabodhassa dukkarabhāvato.",
  "tika-s0201t3:193_8": "Imasmiṁ ṭhāne – ‘‘taṁ kiṁ maññatha, bhikkhave, katamaṁ nu kho dukkarataraṁ vā durabhisambhavataraṁ",
  "tika-s0201t3:193_9": "vā’’ti suttapadaṁ (saṁ. ni. 5.1115) vattabbaṁ. Santārammaṇatāya vā santo. Nibbutasabbapariḷāhatāya",
  "tika-s0201t3:193_10": "nibbuto. Padhānabhāvaṁ nītoti vā paṇīto. Atittikaraṭṭhena atappako sādurasabhojanaṁ",
  "tika-s0201t3:193_11": "viya. Ettha ca nirodhasaccaṁ santaṁ ārammaṇanti santārammaṇaṁ, maggasaccaṁ santaṁ",
  "tika-s0201t3:193_12": "santārammaṇañcāti santārammaṇaṁ. Anupasantasabhāvānaṁ kilesānaṁ saṅkhārānañca abhāvato",
  "tika-s0201t3:193_13": "nibbutasabbapariḷāhatāya santapaṇītabhāveneva ca asecanakatāya atappakatā daṭṭhabbā.",
  "tika-s0201t3:193_14": "Tenāha ‘‘idaṁ dvayaṁ lokuttarameva sandhāya vutta’’nti. Uttamañāṇavisayattā na takkena",
  "tika-s0201t3:193_15": "avacaritabbo, tato eva nipuṇañāṇagocaratāya ca saṇho. Sukhumasabhāvattā ca nipuṇo,",
  "tika-s0201t3:193_16": "bālānaṁ avisayattā paṇḍitehi eva veditabboti paṇḍitavedanīyo. Ālīyanti abhiramitabbaṭṭhena",
  "tika-s0201t3:193_17": "sevīyantīti ālayā, pañca kāmaguṇā. Ālayanti allīyantī abhiramaṇavasena sevantīti",
  "tika-s0201t3:193_18": "ālayā, taṇhāvicaritāni. Ramantīti ratiṁ vindanti kīḷanti laḷanti. Ālayaratāti ālayaniratā.",
  "tika-s0201t3:194_0": "Ṭhānaṁ sandhāyāti ṭhāna-saddaṁ sandhāya. Atthato pana ṭhānanti ca paṭiccasamuppādo",
  "tika-s0201t3:194_1": "eva adhippeto. Tiṭṭhati phalaṁ tadāyattavuttitāyāti ṭhānaṁ, saṅkhārādīnaṁ paccayabhūtā",
  "tika-s0201t3:194_2": "avijjādayo. Imesaṁ saṅkhārādīnaṁ paccayāti idappaccayā, avijjādayova. Idappaccayā",
  "tika-s0201t3:194_3": "eva idappaccayatā yathā ‘‘devo eva devatā’’ti, idappaccayānaṁ vā avijjādīnaṁ attano",
  "tika-s0201t3:194_4": "phalaṁ pati paccayabhāvo uppādanasamatthatā idappaccayatā. Tena samatthapaccayalakkhaṇo",
  "tika-s0201t3:194_5": "paṭiccasamuppādo dassito hoti. Paṭicca samuppajjati phalaṁ etasmāti paṭiccasamuppādo.",
  "tika-s0201t3:194_6": "Padadvayenapi dhammānaṁ paccayaṭṭho eva vibhāvito. Tenāha ‘‘saṅkhārādipaccayānaṁ",
  "tika-s0201t3:194_7": "etaṁ adhivacana’’nti. Ayamettha saṅkhepo, vitthāro pana visuddhimaggasaṁvaṇṇanāyaṁ",
  "tika-s0201t3:194_8": "(visuddhi. mahāṭī. 2.572-573) vuttanayena veditabbo.",
  "tika-s0201t3:195_0": "Sabbasaṅkhārasamathotiādi sabbanti sabbasaṅkhārasamathādisaddābhidheyyaṁ sabbaṁ atthato",
  "tika-s0201t3:195_1": "nibbānameva. Idāni tassa nibbānabhāvaṁ dassetuṁ ‘‘yasmā hī’’tiādi vuttaṁ. Nti nibbānaṁ.",
  "tika-s0201t3:195_2": "Āgammāti paṭicca ariyamaggassa ārammaṇapaccayabhāvahetu. Sammantīti appaṭisandhikūpasamavasena",
  "tika-s0201t3:195_3": "sammanti. Tathā santā savisesaṁ upasantā nāma hontīti āha ‘‘vūpasammantī’’ti. Etena",
  "tika-s0201t3:195_4": "‘‘sabbe saṅkhārā sammanti etthāti sabbasaṅkhārasamatho, nibbāna’’nti dasseti. Sabbasaṅkhatavisaṁyutte",
  "tika-s0201t3:195_5": "ca nibbāne sabbasaṅkhāravūpasamapariyāyo heṭṭhā vuttanayeneva veditabbo. Sesapadesupi",
  "tika-s0201t3:195_6": "eseva nayo. Paṭinissaṭṭhāti samucchedavasena pariccattā honti. Sabbā taṇhāti aṭṭhasatappabhedā",
  "tika-s0201t3:195_7": "sabbāpi taṇhā. Sabbe kilesarāgāti kāmarāgarūparāgādibhedā sabbepi kilesabhūtā rāgā,",
  "tika-s0201t3:195_8": "sabbepi vā kilesā idha ‘‘kilesarāgā’’ti veditabbā, na lobhavisesā eva cittassa vipariṇatabhāvāpādanato",
  "tika-s0201t3:195_9": ". Yathāha ‘‘rattampi cittaṁ vipariṇataṁ, duṭṭhampi cittaṁ vipariṇataṁ, mūḷhampi cittaṁ",
  "tika-s0201t3:195_10": "vipariṇata’’nti (pārā. 271). Virajjantīti palujjanti.",
  "tika-s0201t3:196_0": "Ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā",
  "tika-s0201t3:196_1": "ca veditabbā. Sā ca kho desanāya atthaṁ ajānantānaṁ vasena vuttā, jānantānaṁ pana",
  "tika-s0201t3:196_2": "desanāya kāyaparissamopi satthu aparissamova. Tenāha bhagavā – ‘‘na ca maṁ dhammādhikaraṇaṁ",
  "tika-s0201t3:196_3": "vihesesī’’ti (udā. 10). Tenevāha ‘‘yā ajānantānaṁ desanā nāma, so mama kilamatho",
  "tika-s0201t3:196_4": "assā’’ti. Ubhayanti cittakilamatho ceva cittavihesā cāti ubhayampetaṁ buddhānaṁ natthi",
  "tika-s0201t3:196_5": "bodhimūleyeva samucchinnattā.",
  "tika-s0201t3:197_0": "Anubrūhanaṁ sampiṇḍanaṁ. Soti ‘‘apissū’’ti nipāto. Manti paṭi-saddayogena sāmiatthe",
  "tika-s0201t3:197_1": "upayogavacananti āha ‘‘mamā’’ti. Vuddhippattā vā acchariyā anacchariyā. Vuddhiatthopi",
  "tika-s0201t3:197_2": "hi a-kāro hoti yathā ‘‘asekkhā dhammā’’ti (dha. sa. 11.tikamātikā). Kappānaṁ satasahassaṁ",
  "tika-s0201t3:197_3": "cattāri ca asaṅkhyeyyāni sadevakassa lokassa dhammasaṁvibhāgakaraṇatthameva pāramiyo",
  "tika-s0201t3:197_4": "pūretvā idāni adhigatadhammarajjassa tattha appossukkatāpattidīpanatā, gāthātthassa",
  "tika-s0201t3:197_5": "acchariyatā, tassa vuddhippatti cāti veditabbaṁ. Atthadvārena hi gāthānaṁ anacchariyatā.",
  "tika-s0201t3:197_6": "Gocarā ahesunti upaṭṭhahesuṁ. Upaṭṭhānañca vitakketabbatāti āha ‘‘parivitakkayitabbataṁ pāpuṇiṁsū’’ti.",
  "tika-s0201t3:198_0": "Yadi sukhāpaṭipadāva, kathaṁ kicchatāti āha ‘‘pāramīpūraṇakāle panā’’tiādi. Evamādīni",
  "tika-s0201t3:198_1": "duppariccajāni dentassa. Ha-iti vā ‘‘byatta’’nti etasmiṁ atthe nipāto. Ekaṁsattheti",
  "tika-s0201t3:198_2": "keci. Ha byattaṁ, ekaṁsena vā alaṁ nippayojanaṁ evaṁ kicchena adhigatassa dhammassa",
  "tika-s0201t3:198_3": "desitanti yojanā. Halanti vā ‘‘ala’’nti iminā samānatthaṁ padaṁ ‘‘halanti vadāmī’’tiādīsu",
  "tika-s0201t3:198_4": "(dī. ni. ṭī. 2.65; saṁ. ni. ṭī. 1.1.172) viya. Rāgadosapariphuṭṭhehīti phuṭṭhavisena",
  "tika-s0201t3:198_5": "viya sappena rāgena dosena ca samphuṭṭhehi abhibhūtehi. Rāgadosānugatehīti rāgena",
  "tika-s0201t3:198_6": "ca dosena ca anubandhehi.",
  "tika-s0201t3:199_0": "Kāmarāgarattā bhavarāgarattā ca nīvaraṇehi nivutatāya, diṭṭhirāgarattā viparītābhinivesena.",
  "tika-s0201t3:199_1": "Na dakkhantīti yāthāvato dhammaṁ na paṭivijjhissanti. Evaṁ gāhāpetunti ‘‘anicca’’ntiādinā",
  "tika-s0201t3:199_2": "sabhāvena yāthāvato dhammaṁ jānāpetuṁ. Rāgadosaparetatāpi nesaṁ sammūḷhabhāvenevāti",
  "tika-s0201t3:199_3": "āha ‘‘tamokhandhena āvuṭā’’ti.",
  "tika-s0201t3:200_0": "282. Dhammadesanāya appossukkatāpattiyā kāraṇaṁ vibhāvetuṁ ‘‘kasmā panā’’tiādinā",
  "tika-s0201t3:200_1": "sayameva codanaṁ samuṭṭhāpeti. Tattha aññātavesenāti imassa bhagavato sāvakabhāvūpagamanena",
  "tika-s0201t3:200_2": "aññātarūpena. Tāpasavesenāti keci. So pana arahattādhigameneva vigaccheyya. Tividhaṁ",
  "tika-s0201t3:200_3": "kāraṇaṁ appossukkatāpattiyā paṭipakkhassa balavabhāvo, dhammassa gambhīratā, tattha",
  "tika-s0201t3:200_4": "ca sātisayaṁ gāravanti, ta dassetuṁ ‘‘tassa hī’’tiādi āraddhaṁ. (Tattha paṭipakkhā",
  "tika-s0201t3:200_5": "nāma rāgādayo kilesā sammāpaṭipattiyā antarāyakarattā. Tesaṁ balavabhāvato ciraparibhāvanāya",
  "tika-s0201t3:200_6": "sattasantānato dubbisodhiyatāya te satte mattahatthino viya dubbalapurisaṁ adhibhavitvā",
  "tika-s0201t3:200_7": "ajjhottharitvā anayabyasanaṁ āpādentā anekasatayojanāyāmavitthāraṁ sunicitaṁ ghanasannivesaṁ",
  "tika-s0201t3:200_8": "kaṇṭakaduggampi adhisenti. Dūrappabhedaducchejjatāhi dubbisodhiyataṁ pana dassetuṁ",
  "tika-s0201t3:200_9": "‘‘athassā’’tiādi vuttaṁ. Tattha ca anto amaṭṭhatāya kañjiyapuṇṇā lābu. Cirapārivāsikatāya",
  "tika-s0201t3:200_10": "takkabharitā cāṭi. Snehatintadubbalabhāvena vasāpītapilotikā. Telamissitatāya añjanamakkhitahattho",
  "tika-s0201t3:200_11": "dubbisodhanīyā vuttā, hīnūpamā cetā rūpapabandhabhāvato acirakālikattā ca malīnatāya,",
  "tika-s0201t3:200_12": "kilesasaṁkileso eva pana dubbisodhanīyataro anādikālikattā anusayitattā ca. Tenāha",
  "tika-s0201t3:200_13": "‘‘atisaṁkiliṭṭhā’’ti. Yathā ca dubbisodhanīyataratāya, evaṁ gambhīraduddasaduranubodhānampi",
  "tika-s0201t3:200_14": "vuttaupamā hīnūpamāva).",
  "tika-s0201t3:201_0": "Paṭipakkhavigamanena gambhīropi dhammo supākaṭo bhaveyya. Paṭipakkhavigamanaṁ pana",
  "tika-s0201t3:201_1": "sammāpaṭipattipaṭibaddhaṁ, sā saddhammassavanādhīnā. Taṁ satthari dhamme ca pasādāyattaṁ,",
  "tika-s0201t3:201_2": "so garuṭṭhāniyānaṁ ajjhesanahetukoti panāḷikāya sattānaṁ dhammasampaṭipattiyā brahmayācanānimittanti",
  "tika-s0201t3:201_3": "taṁ dassento ‘‘apicā’’tiādimāha.",
  "tika-s0201t3:202_0": "Upakkilesabhūtaṁ appaṁ rāgādirajaṁ etassāti apparajaṁ, apparajaṁ akkhi paññācakkhu",
  "tika-s0201t3:202_1": "yesaṁ te taṁsabhāvāti katvā apparajakkhajātikāti ayamattho vibhāvito ‘‘paññāmaye’’tiādinā.",
  "tika-s0201t3:202_2": "Appaṁ rāgādirajaṁ yesaṁ taṁsabhāvā apparajakkhajātikāti evampi saddattho sambhavati.",
  "tika-s0201t3:202_3": "Dānādidasapuññakiriyavatthūni saraṇagamanaparahitapariṇāmanehi saddhiṁ (dvādasa hontīti)",
  "tika-s0201t3:202_4": "‘‘dvādasapuññakiriyavasenā’’ti vuttaṁ.",
  "tika-s0201t3:203_0": "Rāgādimalena samalehi pūraṇādīhi chahi satthārehi satthupaṭiññehi kabbaracanāvasena",
  "tika-s0201t3:203_1": "cintākaviādibhāve ṭhatvā takkapariyāhataṁ vīmaṁsānucaritaṁ sayaṁpaṭibhānaṁ cintito.",
  "tika-s0201t3:203_2": "Te kira buddhakolāhalānussavena sañjātakutūhalaṁ lokaṁ vañcetvā kohaññe ṭhatvā sabbaññutaṁ",
  "tika-s0201t3:203_3": "paṭijānantā yaṁ kiñci adhammaṁyeva dhammoti dīpesuṁ. Tenāha ‘‘te hi puretaraṁ uppajjitvā’’tiādi.",
  "tika-s0201t3:203_4": "Apāpuretanti etaṁ kassapassa bhagavato sāsanantaradhānato pabhuti pihitaṁ nibbānanagarassa",
  "tika-s0201t3:203_5": "mahādvāraṁ ariyamaggaṁ saddhammadesanāhatthena apāpura vivara.",
  "tika-s0201t3:204_0": "Selapabbato ucco hoti thiro ca, na paṁsupabbato missakapabbato cāti āha ‘‘sele yathā",
  "tika-s0201t3:204_1": "pabbatamuddhanī’’ti. Dhammamayaṁ pāsādanti lokuttaradhammamāha. So hi sabbaso pasādāvaho,",
  "tika-s0201t3:204_2": "sabbadhamme atikkamma abbhuggataṭṭhena pāsādasadiso ca. Paññāpariyāyo vā idha dhamma-saddo.",
  "tika-s0201t3:204_3": "Sā hi abbhuggataṭṭhena ‘‘pāsādo’’ti abhidhamme (dha. sa. aṭṭha. 16) niddiṭṭhā. Tathā cāha –",
  "tika-s0201t3:205": "‘‘Paññāpāsādamāruyha, asoko sokiniṁ pajaṁ;",
  "tika-s0201t3:206": "Pabbataṭṭhova bhūmaṭṭhe, dhīro bāle avekkhatī’’ti. (dha. pa. 28);",
  "tika-s0201t3:207": "Uṭṭhehīti vā dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-s0201t3:208_0": "283. Garuṭṭhāniyaṁ payirupāsitvā garutaraṁ payojanaṁ uddissa abhipatthanā ajjhesanā,",
  "tika-s0201t3:208_1": "sāpi atthato yācanāva hotīti āha ‘‘ajjhesananti yācana’’nti. Padesavisayaṁ ñāṇadassanaṁ",
  "tika-s0201t3:208_2": "ahutvā buddhānaṁyeva āveṇikabhāvato idaṁ ñāṇadvayaṁ ‘‘buddhacakkhū’’ti vuccatīti",
  "tika-s0201t3:208_3": "āha ‘‘imesañhi dvinnaṁ ñāṇānaṁ buddhacakkhūti nāma’’nti. Tiṇṇaṁ maggañāṇānanti heṭṭhimānaṁ",
  "tika-s0201t3:208_4": "tiṇṇaṁ maggañāṇānaṁ ‘‘dhammacakkhū’’ti nāmaṁ catusaccadhammadassanamattabhāvato.",
  "tika-s0201t3:208_5": "Yato tāni ñāṇāni vijjūpamabhāvena vuttāni, aggamaggañāṇaṁ pana ñāṇakiccassa sikhāppattiyā",
  "tika-s0201t3:208_6": "na dassanamattaṁ hotīti ‘‘dhammacakkhū’’ti na vuccati, tato taṁ vajirūpamabhāvena",
  "tika-s0201t3:208_7": "vuttaṁ. Vuttanayenāti ‘‘apparajakkhā’’ti ettha vuttanayena. Yasmā mandakilesā ‘‘apparajakkhā’’ti",
  "tika-s0201t3:208_8": "vuttā, tasmā bahalakilesā ‘‘mahārajakkhā’’ti veditabbā. Paṭipakkhavidhamanasamatthatāya",
  "tika-s0201t3:208_9": "tikkhāni sūrāni visadāni, vuttavipariyāyena mudūni. Saddhādayo ākārāti saddahanādippakāre",
  "tika-s0201t3:208_10": "vadati. Sundarāti kalyāṇā. Sammohavinodaniyaṁ (vibha. aṭṭha. 814) pana ‘‘yesaṁ āsayādayo",
  "tika-s0201t3:208_11": "koṭṭhāsā sundarā, te svākārā, viparītā dvākārā’’ti vuttaṁ, taṁ imāya atthavaṇṇanāya",
  "tika-s0201t3:208_12": "aññadatthu saṁsandati sametīti daṭṭhabbaṁ. Kāraṇaṁ nāma paccayākāro, saccāni vā.",
  "tika-s0201t3:209_0": "Ayaṁ panettha pāḷīti ettha apparajakkhādipadānaṁ atthavibhāvane ayaṁ tassatthassa",
  "tika-s0201t3:209_1": "vibhāvanī pāḷi. Saddhādīnaṁ vimuttiparipācakadhammānaṁ balavabhāvo tappaṭipakkhānaṁ",
  "tika-s0201t3:209_2": "pāpadhammānaṁ dubbalabhāveneva hoti, tesañca balavabhāvo saddhādīnaṁ dubbalabhāvenāti",
  "tika-s0201t3:209_3": "vimuttiparipācakadhammānaṁ atthitānatthitāvasena apparajakkhamahārajakkhatādayo pāḷiyaṁ",
  "tika-s0201t3:209_4": "vibhajitvā dassitā. Khandhādayo eva lujjanapalujjanaṭṭhena loko. Sampattibhavabhūto",
  "tika-s0201t3:209_5": "loko sampattibhavaloko, sugatisaṅkhāto upapattibhavo. Sampatti sambhavati etenāti",
  "tika-s0201t3:209_6": "sampattisambhavaloko. Sugatisaṁvattaniyo kammabhavo. Duggati saṅkhātaupapattibhavaduggati",
  "tika-s0201t3:209_7": "saṁvattaniyakammabhavā vipattibhavalokavipattisambhavalokā.",
  "tika-s0201t3:210_0": "Puna ekakadukādivasena lokaṁ vibhajitvā dassetuṁ ‘‘eko loko’’tiādi vuttaṁ. Āhārādayo",
  "tika-s0201t3:210_1": "viya hi āhāraṭṭhitikā saṅkhārā lujjanapalujjanaṭṭhena lokoti. Ettha eko loko sabbe",
  "tika-s0201t3:210_2": "sattā āhāraṭṭhitikāti yāyaṁ puggalādhiṭṭhānāya kathāya sabbasaṅkhārānaṁ paccayāyattavutti,",
  "tika-s0201t3:210_3": "tāya sabbe saṅkhārā ekova loko ekavidho pakārantarassa abhāvato. Dve lokātiādīsupi",
  "tika-s0201t3:210_4": "iminā nayena attho veditabbo. Nāmaggahaṇena cettha nibbānassa aggahaṇaṁ tassa alokasabhāvattā.",
  "tika-s0201t3:210_5": "Nanu ca āhāraṭṭhitikāti ettha paccayāyattavuttitāya maggaphalānampi lokatā āpajjatīti?",
  "tika-s0201t3:210_6": "Nāpajjati pariññeyyānaṁ dukkhasaccadhammānaṁ idha ‘‘loko’’ti adhippetattā. Atha vā",
  "tika-s0201t3:210_7": "na lujjati na palujjatīti yo gahito tathā na hoti, so lokoti taṁ-gahaṇarahitānaṁ",
  "tika-s0201t3:210_8": "lokuttarānaṁ natthi lokatā. Upādānānaṁ ārammaṇabhūtā khandhā upādānakkhandhā. Dasāyatanānīti",
  "tika-s0201t3:210_9": "dasa rūpāyatanāni. Sesamettha suviññeyyameva.",
  "tika-s0201t3:211_0": "Vivaṭṭajjhāsayassa adhippetattā tassa ca sabbaṁ tebhūmakakammaṁ garahitabbaṁ vajjitabbañca",
  "tika-s0201t3:211_1": "hutvā upaṭṭhātīti vuttaṁ ‘‘sabbe abhisaṅkhārā vajjaṁ, sabbe bhavagāmikammā vajja’’nti.",
  "tika-s0201t3:211_2": "Apparajakkhamahārajakkhādīsu pañcasu dukesu ekekasmiṁ dasa dasa katvā ‘‘paññāsāya",
  "tika-s0201t3:211_3": "ākārehi imāni pañcindriyāni jānātī’’ti vuttaṁ. Atha vā anvayato byatirekato ca saddhādīnaṁ",
  "tika-s0201t3:211_4": "indriyānaṁ paropariyattaṁ jānātīti katvā tathā vuttaṁ. Ettha ca apparajakkhādibhabbādivasena",
  "tika-s0201t3:211_5": "āvajjentassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0201t3:212_0": "Uppalāni ettha santīti uppalinī, gacchopi jalāsayopi, idha pana jalāsayo adhippetoti",
  "tika-s0201t3:212_1": "āha ‘‘uppalavane’’ti. Yāni udakassa anto nimuggāneva hutvā pusanti vaḍḍhanti, tāni",
  "tika-s0201t3:212_2": "antonimuggaposīni. Dīpitānīti aṭṭhakathāyaṁ pakāsitāni, idheva vā ‘‘aññānipī’’tiādinā bhāsitāni.",
  "tika-s0201t3:213_0": "Ugghaṭitaññūti ugghaṭitaṁ nāma ñāṇugghaṭanaṁ, ñāṇe ugghaṭitamatte eva jānātīti attho.",
  "tika-s0201t3:213_1": "Vipañcitaṁ vitthāritameva atthaṁ jānātīti vipañcitaññū. Uddesādīhi netabboti neyyo.",
  "tika-s0201t3:213_2": "Saha udāhaṭavelāyāti udāhāre udāhaṭamatteyeva. Dhammābhisamayoti catusaccadhammassa",
  "tika-s0201t3:213_3": "ñāṇena saddhiṁ abhisamayo. Ayaṁ vuccatīti ayaṁ ‘‘cattāro satipaṭṭhānā’’tiādinā nayena",
  "tika-s0201t3:213_4": "saṁkhittena mātikāya ṭhapiyamānāya desanānusārena ñāṇaṁ pesetvā arahattaṁ gaṇhituṁ",
  "tika-s0201t3:213_5": "samattho puggalo ‘‘ugghaṭitaññū’’ti vuccati. Ayaṁ vuccatīti ayaṁ saṁkhittena mātikaṁ",
  "tika-s0201t3:213_6": "ṭhapetvā vitthārena atthe vibhajiyamāne arahattaṁ pāpuṇituṁ samattho puggalo ‘‘vipañcitaññū’’ti",
  "tika-s0201t3:213_7": "vuccati. Uddesatoti uddesahetu, uddisantassa, uddisāpentassa vāti attho. Paripucchatoti",
  "tika-s0201t3:213_8": "atthaṁ paripucchantassa. Anupubbena dhammābhisamayo hotīti anukkamena arahattappatti",
  "tika-s0201t3:213_9": "hoti. Na tāya jātiyā dhammābhisamayo hotīti tena attabhāvena maggaṁ vā phalaṁ vā",
  "tika-s0201t3:213_10": "antamaso jhānaṁ vā vipassanaṁ vā nibbattetuṁ na sakkoti. Ayaṁ vuccati puggalo padaparamoti",
  "tika-s0201t3:213_11": "ayaṁ puggalo byañjanapadameva paramaṁ assāti padaparamoti vuccati.",
  "tika-s0201t3:214_0": "Kammāvaraṇenāti (vibha. aṭṭha. 826) pañcavidhena ānantariyakammena. Vipākāvaraṇenāti",
  "tika-s0201t3:214_1": "ahetukapaṭisandhiyā. Yasmā pana duhetukānampi ariyamaggapaṭivedho natthi, tasmā duhetukā",
  "tika-s0201t3:214_2": "paṭisandhipi ‘‘vipākāvaraṇamevā’’ti veditabbā. Kilesāvaraṇenāti niyatamicchādiṭṭhiyā.",
  "tika-s0201t3:214_3": "Assaddhāti buddhādīsu saddhārahitā. Acchandikāti kattukamyatākusalacchandarahitā.",
  "tika-s0201t3:214_4": "Uttarakurukā manussā acchandikaṭṭhānaṁ paviṭṭhā. Duppaññāti bhavaṅgapaññāya parihīnā.",
  "tika-s0201t3:214_5": "Bhavaṅgapaññāya pana paripuṇṇāyapi yassa bhavaṅgaṁ lokuttarassa paccayo na hoti,",
  "tika-s0201t3:214_6": "sopi duppañño eva nāma. Abhabbā niyāmaṁ okkamituṁ kusalesu dhammesu sammattanti kusalesu",
  "tika-s0201t3:214_7": "dhammesu sammattaniyāmasaṅkhātaṁ maggaṁ okkamituṁ adhigantuṁ abhabbā. Na kammāvaraṇenātiādīni",
  "tika-s0201t3:214_8": "vuttavipariyāyena veditabbāni.",
  "tika-s0201t3:215_0": "Nibbānassa dvāraṁ pavisanamaggo. Vivaritvā ṭhapito mahākaruṇūpanissayena sayambhuñāṇena",
  "tika-s0201t3:215_1": "adhigatattā. Saddhaṁ pamuñcantūti attano saddhaṁ pavesentu, saddahanākāraṁ upaṭṭhapentūti",
  "tika-s0201t3:215_2": "attho. Sukhena akicchena pavattanīyatāya suppavattitaṁ. Na bhāsiṁ na bhāsissāmīti cintesiṁ.",
  "tika-s0201t3:216_0": "284. Dhammaṁ desessāmīti evaṁ pavattitadhammadesanāpaṭisaṁyuttassa vitakkassa sattamasattāhato",
  "tika-s0201t3:216_1": "paraṁ aṭṭhamasattāheyeva uppannattā vuttaṁ ‘‘aṭṭhame sattāhe’’ti. Na itarasattāhāni",
  "tika-s0201t3:216_2": "viya paṭiniyatakiccalakkhitassa aṭṭhamasattāhassa nāma pavattitassa sabbhāvā.",
  "tika-s0201t3:217_0": "Vivaṭanti devatāviggahena vivaṭaaṅgapaccaṅganiddāya janānaṁ pākaṭaṁ vippakāranti",
  "tika-s0201t3:217_1": "attho. ‘‘Buddhattaṁ anadhigantvā na paccāgamissāmī’’ti uppannavitakkātisayahetukena",
  "tika-s0201t3:217_2": "pathavīparivattanacetiyaṁ nāma dassetvā. Sākiyakoliyamallarajjavasena tīṇi rajjāni.",
  "tika-s0201t3:217_3": "Rukkhamūleti nigrodhamūle. Vatvā pakkāmi, pakkamantiyā cassā mahāsatto ākāraṁ dassesi",
  "tika-s0201t3:217_4": "suvaṇṇathālaggahaṇāya, sā ‘‘tumhākaṁ taṁ pariccattamevā’’ti pakkāmi.",
  "tika-s0201t3:218_0": "Divāvihāraṁ katvāti nānāsamāpattiyo samāpajjanena divāvihāraṁ viharitvā. ‘‘Kāmaṁ",
  "tika-s0201t3:218_1": "taco ca nhāru ca, aṭṭhi ca avasissatu, upasussatu sarīre maṁsalohita’’ntiādinā sutte",
  "tika-s0201t3:218_2": "(ma. ni. 2.184; saṁ. ni. 2.237; a. ni. 2.5; 8.13; mahāni. 17, 196) āgatanayena caturaṅgavīriyaṁ adhiṭṭhahitvā.",
  "tika-s0201t3:219_0": "Navayojananti ubbedhato vuttaṁ, puthulato dvādasayojanā, dīghato yāva cakkavāḷā āyatāti",
  "tika-s0201t3:219_1": "vadanti. Ajjhottharanto upasaṅkamitvā – ‘‘uṭṭhehi so, siddhattha, ahaṁ imassa pallaṅkassa",
  "tika-s0201t3:219_2": "anucchaviko’’ti vatvā tattha sakkhiṁ otārento attano parisaṁ niddisi. Ekappahāreneva",
  "tika-s0201t3:219_3": "– ‘‘ayameva anucchaviko, ayameva anucchaviko’’ti kolāhalamakāsi, taṁ sutvā mahāsatto…pe…",
  "tika-s0201t3:219_4": "hatthaṁ pasāreti. Yaṁ sandhāya vuttaṁ –",
  "tika-s0201t3:220": "‘‘Acetanāyaṁ pathavī, aviññāya sukhaṁ dukhaṁ;",
  "tika-s0201t3:221": "Sāpi dānabalā mayhaṁ, sattakkhattuṁ pakampathā’’ti. (cariyā. 1.124);",
  "tika-s0201t3:222_0": "Pubbenivāsañāṇaṁ visodhetvāti ānetvā sambandho sīhāvalokanañāyena. Vaṭṭavivaṭṭaṁ",
  "tika-s0201t3:222_1": "sammasitvāti catusaccamanasikāraṁ sandhāyāha. Imassa pallaṅkassa atthāyāti pallaṅkasīsena",
  "tika-s0201t3:222_2": "adhigatavisesaṁ dasseti. Tattha hi sikhāppattavimuttisukhaṁ avijahanto antarantarā",
  "tika-s0201t3:222_3": "ca paṭiccasamuppādaṅgaṁ manasikaronto ekapallaṅkena nisīdi. Ekaccānanti yā adhigatamaggā",
  "tika-s0201t3:222_4": "sacchikatanirodhā ekadesena ca buddhaguṇe jānanti, tā ṭhapetvā tadaññesaṁ devatānaṁ.",
  "tika-s0201t3:222_5": "Aññepi buddhattakarāti visākhāpuṇṇamato paṭṭhāya rattindivaṁ evaṁ niccasamāhitabhāvahetukānaṁ",
  "tika-s0201t3:222_6": "buddhaguṇānaṁ upari aññepi buddhattasādhakā, ‘‘ayaṁ buddho’’ti buddhabhāvassa paresaṁ",
  "tika-s0201t3:222_7": "vibhāvanā dhammā kiṁ nu kho atthīti yojanā.",
  "tika-s0201t3:223_0": "Animisehīti dhammapītivipphāravasena pasādavikasitaniccalatāya nimesarahitehi. Ratanacaṅkameti",
  "tika-s0201t3:223_1": "devatāhi māpite ratanamayacaṅkame. Ratanabhūtānaṁ sattannaṁ pakaraṇānaṁ tattha ca",
  "tika-s0201t3:223_2": "anantanayassa dhammaratanassa sammasanena taṁ ṭhānaṁ ratanagharacetiyaṁ nāma jātantipi",
  "tika-s0201t3:223_3": "vadanti. Evanti vakkhamānākārena. Chabbaṇṇānaṁ rasmīnaṁ dantehi nikkhamanato chaddantanāgakulaṁ",
  "tika-s0201t3:223_4": "viyāti nidassanaṁ vuttaṁ.",
  "tika-s0201t3:224_0": "Heṭṭhā lohapāsādappamāṇoti navabhūmakassa sabbapaṭhamassa lohapāsādassa heṭṭhā lohapāsādappamāṇo.",
  "tika-s0201t3:224_1": "Khandhakaṭṭhakathāyaṁ (mahāva. aṭṭha. 5) pana tattha ‘‘bhaṇḍāgāragabbhappamāṇa’’nti vuttaṁ.",
  "tika-s0201t3:225_0": "Paccaggheti abhinave. Paccekaṁ mahagghatāya paccaggheti keci, taṁ na sundaraṁ. Na",
  "tika-s0201t3:225_1": "hi buddhā bhagavanto mahagghaṁ paṭiggaṇhanti paribhuñjanti vā. Piṇḍapātanti ettha",
  "tika-s0201t3:225_2": "manthañca madhupiṇḍikañca sandhāya vadati. Ayaṁ vitakkoti – ‘‘kassa nu kho ahaṁ paṭhamaṁ",
  "tika-s0201t3:225_3": "dhammaṁ deseyya’’nti ayaṁ parivitakko.",
  "tika-s0201t3:226_0": "Paṇḍiccenāti samāpattipaṭilābhasaṁsiddhena adhigamabāhusaccasaṅkhātena paṇḍitabhāvena.",
  "tika-s0201t3:226_1": "Veyyattiyenāti samāpattipaṭilābhapaccayena pārihāriyapaññāsaṅkhātena byattabhāvena.",
  "tika-s0201t3:226_2": "Medhāvīti tihetukapaṭisandhipaññāsaṅkhātāya taṁtaṁitikattabbatāpaññāsaṅkhātāya ca",
  "tika-s0201t3:226_3": "medhāya samannāgatoti evampettha attho daṭṭhabbo. Mahājāniyoti mahāparihāniko. Āgamanapādāpi",
  "tika-s0201t3:226_4": "natthīti idaṁ paṭhamaṁ vattabbaṁ, athāhaṁ tattha gaccheyyaṁ, gantvā desiyamānaṁ dhammampissa",
  "tika-s0201t3:226_5": "sotuṁ sotapasādopi natthīti yojanā. Kiṁ pana bhagavatā attano buddhānubhāvena te",
  "tika-s0201t3:226_6": "dhammaṁ ñāpetuṁ na sakkāti? Āma, na sakkā. Na hi parato ghosaṁ antarena sāvakānaṁ",
  "tika-s0201t3:226_7": "dhammābhisamayo sambhavati, aññathā itarapaccayarahitassapi dhammābhisamayena bhavitabbaṁ,",
  "tika-s0201t3:226_8": "na ca taṁ atthi. Vuttañhetaṁ – ‘‘dveme, bhikkhave, paccayā sammādiṭṭhiyā uppādāya",
  "tika-s0201t3:226_9": "parato ca ghoso ajjhattañca yonisomanasikāro’’ti (a. ni. 2.127). Pāḷiyaṁ rāmasseva",
  "tika-s0201t3:226_10": "samāpattilābhitā āgatā, na udakassa, taṁ tassa bodhisattena samāgatakālavasena vuttaṁ",
  "tika-s0201t3:226_11": ". So hi pubbepi tattha yuttappayutto viharanto mahāpurisena khippaññeva samāpattīnaṁ",
  "tika-s0201t3:226_12": "nibbattitabhāvaṁ sutvā saṁvegajāto mahāsatte tato nibbijja pakkante ghaṭento vāyamanto",
  "tika-s0201t3:226_13": "nacirasseva aṭṭha samāpattiyo nibbattesi. Tena vuttaṁ ‘‘nevasaññānāsaññāyatane nibbattoti",
  "tika-s0201t3:226_14": "addasā’’ti. Ete aṭṭha brāhmaṇāti sambandho. Chaḷaṅgavāti chaḷaṅgaviduno. Mantanti",
  "tika-s0201t3:226_15": "mantapadaṁ. ‘‘Nijjhāyitvā’’ti vacanaseso, mantetvāti attho. Viyākariṁsūti kathesuṁ.",
  "tika-s0201t3:227_0": "Yathāmantapadanti lakkhaṇamantasaṅkhātavedavacanānurūpaṁ. Gatāti paṭipannā. ‘‘Dveva",
  "tika-s0201t3:227_1": "gatiyo bhavanti anaññā’’ti (dī. ni. 2.33; 3.199-200; ma. ni. 2.384, 398) vuttaniyāmena",
  "tika-s0201t3:227_2": "nicchinituṁ asakkontā brāhmaṇā vuttameva paṭipajjiṁsu, na mahāpurisassa buddhabhāvappattiṁ",
  "tika-s0201t3:227_3": "paccāsīsiṁsu. Ime pana koṇḍaññādayo pañca ‘‘ekaṁsato buddho bhavissatī’’ti jātanicchayattā",
  "tika-s0201t3:227_4": "mantapadaṁ atikkantā. Puṇṇapattanti tuṭṭhidānaṁ. Nibbitakkāti nibbikappā, na dvedhā takkā.",
  "tika-s0201t3:228_0": "Vappakāleti vapanakāle. Vapanatthaṁ bījāni nīharaṇantena tattha aggaṁ gahetvā dānaṁ",
  "tika-s0201t3:228_1": "bījaggadānaṁ nāma. Lāyanaggādīsupi eseva nayo. Dhaññaphalassa nātipariṇatakāle puthukakāle.",
  "tika-s0201t3:228_2": "Lāyaneti sassalāyane. Yathā lūnaṁ hatthakaṁ katvā veṇivasena bandhanaṁ veṇikaraṇaṁ.",
  "tika-s0201t3:228_3": "Veṇiyo pana purisabhāravasena bandhanaṁ kalāpo. Khale kalāpānaṁ ṭhapanadivase aggaṁ",
  "tika-s0201t3:228_4": "gahetvā dānaṁ khalaggaṁ. Madditvā vīhīnaṁ rāsikaraṇadivase aggaṁ gahetvā dānaṁ bhaṇḍaggaṁ.",
  "tika-s0201t3:228_5": "Koṭṭhāgāre dhaññassa pakkhipanadivase dānaṁ koṭṭhaggaṁ. Uddharitvāti khalato dhaññassa",
  "tika-s0201t3:228_6": "uddharitvā. Navannaṁ aggadānānaṁ dinnattāti idaṁ tassa rattaññūnaṁ aggabhāvatthāya",
  "tika-s0201t3:228_7": "katābhinīhārānurūpaṁ pavattitasāvakapāramiyā ciṇṇante pavattitattā vuttaṁ. Tiṇṇampi",
  "tika-s0201t3:228_8": "hi bodhisattānaṁ taṁtaṁpāramiyā sikhāppattakāle pavattitaṁ puññaṁ apuññaṁ vā garutaravipākameva",
  "tika-s0201t3:228_9": "hoti, dhammassa ca sabbapaṭhamaṁ sacchikiriyāya vinā kathaṁ rattaññūnaṁ aggabhāvasiddhīti.",
  "tika-s0201t3:228_10": "Bahukārā kho ime pañcavaggiyāti idaṁ pana upakārānussaraṇamattakameva paricayavasena",
  "tika-s0201t3:228_11": "āḷārudakānussaraṇaṁ viya.",
  "tika-s0201t3:229_0": "285.Vivareti majjhe. Tenāha ‘‘tigāvutantare ṭhāne’’ti. Ayojiyamāne upayogavacanaṁ",
  "tika-s0201t3:229_1": "na pāpuṇāti sāmivacanassa pasaṅge antarā-saddayogena upayogavacanassa icchitattā.",
  "tika-s0201t3:229_2": "Tenāha ‘‘antarāsaddena pana yuttattā upayogavacanaṁ kata’’nti.",
  "tika-s0201t3:230_0": "Sabbaṁ tebhūmakadhammaṁ abhibhavitvā pariññābhisamayavasena atikkamitvā. Catubhūmakadhammaṁ",
  "tika-s0201t3:230_1": "anavasesaṁ ñeyyaṁ sabbaso ñeyyāvaraṇassa pahīnattā sabbaññutaññāṇena avediṁ. Rajjanadussanamuyhanādinā",
  "tika-s0201t3:230_2": "kilesena. Appahātabbampi kusalābyākataṁ tappaṭibaddhakilesamathanena pahīnattā na",
  "tika-s0201t3:230_3": "hotīti āha ‘‘sabbaṁ tebhūmakadhammaṁ jahitvā ṭhito’’ti. Ārammaṇatoti ārammaṇakaraṇavasena.",
  "tika-s0201t3:231_0": "Kiñcāpi lokiyadhammānampi yādiso lokanāthassa adhigamo, na tādiso adhigamo parūpadeso",
  "tika-s0201t3:231_1": "atthi, lokuttaradhamme panassa lesopi natthīti āha ‘‘lokuttaradhamme mayhaṁ ācariyo",
  "tika-s0201t3:231_2": "nāma natthī’’ti. Paṭibhāgapuggaloti sīlādīhi guṇehi paṭinidhibhūto puggalo. Sahetunāti",
  "tika-s0201t3:231_3": "sahadhammena sapāṭihīrakatāya. Nayenāti abhijānanatādividhinā. Cattāri saccānīti",
  "tika-s0201t3:231_4": "idaṁ tabbinimuttassa ñeyyassa abhāvato vuttaṁ. Sayaṁ buddhoti sayameva sayambhuñāṇena",
  "tika-s0201t3:231_5": "buddho. Vigatapariḷāhatāya sītibhūto. Tato eva nibbuto. Āhañchanti āhanissāmi. Veneyyānaṁ",
  "tika-s0201t3:231_6": "amatādhigamāya ugghosanādiṁ katvā satthu dhammadesanā amatadundubhīti vuttā.",
  "tika-s0201t3:232_0": "Anantañāṇo jitakilesoti anantajino. Evampi nāma bhaveyyāti evaṁvidhe nāma rūparatane",
  "tika-s0201t3:232_1": "īdisena ñāṇena bhavitabbanti adhippāyo. Ayaṁ hissa pabbajjāya paccayo jāto, katādhikāro",
  "tika-s0201t3:232_2": "cesa. Tathā hi bhagavā tena samāgamatthaṁ padasāva taṁ maggaṁ paṭipajji.",
  "tika-s0201t3:233": "Koṭṭhāsasampannāti aṅgapaccaṅgasaṅkhātaavayavasampannā. Aṭṭīyatīti aṭṭo hoti, domanassaṁ āpajjatīti attho.",
  "tika-s0201t3:234_0": "Avihaṁ upapannāseti avihesu nibbattā. Vimuttāti aggaphalavimuttiyā vimuttā. Te hitvā",
  "tika-s0201t3:234_1": "mānusaṁ dehaṁ, dibbayogaṁ upajjhagunti te upakā dayo mānusaṁ attabhāvaṁ jahitvā orambhāgiyasaṁyojanappahānena",
  "tika-s0201t3:234_2": "avihesu nibbattamattāva aggamaggādhigamena dibbayogaṁ uddhambhāgiyasaṁyojanaṁ samatikkamiṁsu.",
  "tika-s0201t3:235_0": "286.Saṇṭhapesunti ‘‘neva abhivādetabbo’’tiādinā (mahāva. 12) saṇṭhaṁ kiriyākāraṁ",
  "tika-s0201t3:235_1": "akaṁsu. Tenāha ‘‘katikaṁ akaṁsū’’ti. Padhānatoti pubbe anuṭṭhitadukkaracaraṇato.",
  "tika-s0201t3:235_2": "Pabhāvitanti vācāsamuṭṭhānaṁ, vacīnicchāraṇanti attho. ‘‘Ayaṁ na kiñci visesaṁ adhigamissatī’’ti",
  "tika-s0201t3:235_3": "anukkaṇṭhanatthaṁ. ‘‘Mayaṁ yattha katthaci gamissāmā’’ti mā vitakkayittha. Obhāsoti",
  "tika-s0201t3:235_4": "vipassanobhāso. Nimittanti kammaṭṭhānanimittaṁ. Ekapadenevāti ekavacaneneva. ‘‘Anena",
  "tika-s0201t3:235_5": "pubbepi na kiñci micchā vuttapubba’’nti satiṁ labhitvā. Yathābhūtavādīti uppannagāravā.",
  "tika-s0201t3:236_0": "Antovihāreyeva ahosi daharakumāro viya tehi bhikkhūhi pariharito. Maleti saṁkilese.",
  "tika-s0201t3:236_1": "Gāmato bhikkhūhi nīhaṭaṁ upanītaṁ bhattaṁ etassāti nīhaṭabhatto, tena nīhaṭabhattena",
  "tika-s0201t3:236_2": "bhagavatā. Ettakaṁ kathāmagganti – ‘‘dvemā, bhikkhave, pariyesanā’’ti ārabhitvā yāva",
  "tika-s0201t3:236_3": "– ‘‘natthi dāni punabbhavo’’ti padaṁ, ettakaṁ desanāmaggaṁ. Kāmañcettha – ‘‘tumhepi",
  "tika-s0201t3:236_4": "mamañceva pañcavaggiyānañca maggaṁ ārūḷhā, ariyapariyesanā tumhākaṁ pariyesanā’’ti",
  "tika-s0201t3:236_5": "aṭṭhakathāvacanaṁ. Tena pana – ‘‘so kho ahaṁ, bhikkhave, attanā jātidhammo samāno…pe…",
  "tika-s0201t3:236_6": "asaṁkiliṭṭhaṁ anuttaraṁ yogakkhemaṁ nibbānaṁ ajjhagamanti, atha kho, bhikkhave, pañcavaggiyā",
  "tika-s0201t3:236_7": "bhikkhū mayā evaṁ ovadiyamānā…pe… anuttaraṁ yogakkhemaṁ nibbānaṁ ajjhagamaṁsu…pe…",
  "tika-s0201t3:236_8": "natthi dāni punabbhavo’’ti imasseva suttapadassa attho vibhāvitoti katvā vuttaṁ ‘‘bhagavā",
  "tika-s0201t3:236_9": "yaṁ pubbe avaca tumhepi mamañceva pañcavaggiyānañca maggaṁ āruḷhā, ariyapariyesanā",
  "tika-s0201t3:236_10": "tumhākaṁ pariyesanāti. Imaṁ ekameva anusandhiṁ dassento āharī’’ti.",
  "tika-s0201t3:237_0": "287.Anagāriyānampīti pabbajitānampi. Pañcakāmaguṇavasena anariyapariyesanā hoti gadhitādibhāvena",
  "tika-s0201t3:237_1": "paribhuñjanato. Micchājīvavasenapi anariyapariyesanā hotīti tato visesanatthaṁ ‘‘pañcakāmaguṇavasenā’’ti",
  "tika-s0201t3:237_2": "vuttaṁ sacchandarāgaparibhogassa adhippetattā. Idāni catūsu paccayesu kāmaguṇe niddhāretuṁ",
  "tika-s0201t3:237_3": "‘‘tatthā’’tiādi vuttaṁ. Paribhogarasoti paribhogapaccayapītisomanassaṁ. Ayaṁ pana",
  "tika-s0201t3:237_4": "rasasamānatāvasena gahaṇaṁ upādāya ‘‘raso’’ti vutto, na sabhāvato. Sabhāvena gahaṇaṁ",
  "tika-s0201t3:237_5": "upādāya pītisomanassaṁ dhammārammaṇaṁ siyā, na rasārammaṇaṁ. Appaccavekkhaṇaparibhogoti",
  "tika-s0201t3:237_6": "paccavekkhaṇarahito paribhogo, idamatthitaṁ anissāya gadhitādibhāvena paribhogoti",
  "tika-s0201t3:237_7": "attho. Gadhitāti taṇhāya baddhā. Mucchitāti mucchaṁ mohaṁ pamādaṁ āpannā. Ajjhogāḷhāti",
  "tika-s0201t3:237_8": "adhiogāḷhā, taṁ taṁ ārammaṇaṁ anupavisitvā ṭhitā. Ādīnavaṁ apassantāti sacchandarāgaparibhoge",
  "tika-s0201t3:237_9": "dosaṁ ajānantā. Apaccavekkhitaparibhogahetuādīnavaṁ nissarati atikkamati etenāti",
  "tika-s0201t3:237_10": "nissaraṇaṁ, paccavekkhaṇañāṇaṁ.",
  "tika-s0201t3:238_0": "Pāsarāsinti pāsasamudāyaṁ. Luddako hi pāsaṁ oḍḍento na ekaṁyeva, na ca ekasmiṁyeva",
  "tika-s0201t3:238_1": "ṭhāne oḍḍeti, atha kho taṁtaṁmigānaṁ āgamanamaggaṁ sallakkhetvā tattha tattha oḍḍento",
  "tika-s0201t3:238_2": "bahūyeva oḍḍeti, tasmā te cittena ekato gahetvā ‘‘pāsarāsī’’ti vuttaṁ. Vāgurassa",
  "tika-s0201t3:238_3": "vā pāsapadesānaṁ bahubhāvato ‘‘pāsarāsī’’ti vuttaṁ.",
  "tika-s0201t3:239": "Pāsarāsisuttavaṇṇanāya līnatthappakāsanā samattā.",
  "tika-s0201t3:240": "7. Cūḷahatthipadopamasuttavaṇṇanā",
  "tika-s0201t3:241_0": "288.Setaparivāroti setapaṭicchado, setavaṇṇālaṅkāroti attho. Pubbe pana ‘‘setālaṅkārā’’ti",
  "tika-s0201t3:241_1": "assālaṅkāro gahito, idha cakkapañjarakubbarādirathāvayavesu kātabbālaṅkāro. Evaṁ",
  "tika-s0201t3:241_2": "vuttenāti evaṁ ‘‘setāya suda’’ntiādinā pakārena saṁyuttamahāvagge (saṁ. ni. 5.4)",
  "tika-s0201t3:241_3": "vuttena. Nātimahā yuddhamaṇḍale sañcārasukhatthaṁ. Yodho sārathīti dvinnaṁ, paharaṇadāyakena saddhiṁ tiṇṇaṁ vā.",
  "tika-s0201t3:242_0": "Nagaraṁ padakkhiṇaṁ karoti nagarasobhanatthaṁ. Idaṁ kira tassa brāhmaṇassa jāṇussoṇiṭṭhānantaraṁ",
  "tika-s0201t3:242_1": "jātisiddhaṁ paramparāgataṁ cārittaṁ. Tenāha ‘‘ito ettakehi divasehī’’tiādi. Cārittavasena",
  "tika-s0201t3:242_2": "nagaravāsinopi tathā tathā paṭipajjanti. Puññavādimaṅgalakathane niyuttā māṅgalikā.",
  "tika-s0201t3:242_3": "Suvatthipattanāya sovatthikā. Ādi-saddena vandīādīnaṁ saṅgaho. Yasasirisampattiyāti",
  "tika-s0201t3:242_4": "yasasampattiyā sirisampattiyā ca, parivārasampattiyā ceva vibhavasobhāsampattiyā cāti attho.",
  "tika-s0201t3:243_0": "Nagarābhimukhopāyāsi attano bhikkhācāravelāya. Paṇḍito maññeti ettha maññeti idaṁ",
  "tika-s0201t3:243_1": "‘‘maññatī’’ti iminā samānatthaṁ nipātapadaṁ. Tassa iti-saddaṁ ānetvā atthaṁ dassento",
  "tika-s0201t3:243_2": "‘‘paṇḍitoti maññatī’’ti āha. Anumatipucchāvasena cetaṁ vuttaṁ. Tenevāha ‘‘udāhu no’’ti.",
  "tika-s0201t3:243_3": "‘‘Taṁ kiṁ maññati bhavaṁ vacchāyano samaṇassa gotamassa paññāveyyattiya’’nti hi vuttamevatthaṁ",
  "tika-s0201t3:243_4": "puna gaṇhanto ‘‘paṇḍito maññe’’ti āha. Tasmā vuttaṁ ‘‘bhavaṁ vacchāyano, samaṇaṁ",
  "tika-s0201t3:243_5": "gotamaṁ paṇḍitoti maññati, udāhu no’’ti, yathā te khameyya, tathā naṁ kathehīti adhippāyo.",
  "tika-s0201t3:244_0": "Ahaṁ ko nāma, mama avisayo esoti dasseti. Ko cāti hetunissakke paccattavacananti",
  "tika-s0201t3:244_1": "āha ‘‘kuto cā’’ti. Tathā cāha ‘‘kena kāraṇena jānissāmī’’ti, yena kāraṇena samaṇassa",
  "tika-s0201t3:244_2": "gotamassa paññāveyyattiyaṁ jāneyyaṁ, taṁ kāraṇaṁ mayi natthīti adhippāyo. Buddhoyeva",
  "tika-s0201t3:244_3": "bhaveyya, abuddhassa sabbathā buddhañāṇānubhāvaṁ jānituṁ na sakkāti. Vuttañhetaṁ",
  "tika-s0201t3:244_4": "– ‘‘appamattakaṁ kho panetaṁ, bhikkhave, oramattakaṁ sīlamattakaṁ, yena puthujjano",
  "tika-s0201t3:244_5": "tathāgatassa vaṇṇaṁ vadamāno vadeyya (dī. ni. 1.7), atthi, bhikkhave, aññeva dhammā",
  "tika-s0201t3:244_6": "gambhīrā duddasā duranubodhā …pe… yehi tathāgatassa yathābhuccaṁ vaṇṇaṁ sammā vadamāno",
  "tika-s0201t3:244_7": "vadeyyā’’ti (dī. ni. 1.28) ca. Etthāti ‘‘sopi nūnassa tādisovā’’ti etasmiṁ pade.",
  "tika-s0201t3:244_8": "Pasattha pasatthoti pasatthehi attano guṇeheva so pasattho, na tassa kittinā, pasaṁsāsabhāveneva",
  "tika-s0201t3:244_9": "pāsaṁsoti attho. Tenāha ‘‘sabbaguṇāna’’ntiādi. Maṇiratananti cakkavattino maṇiratanaṁ.",
  "tika-s0201t3:244_10": "Sadevake loke pāsaṁsānampi pāsaṁsoti dassetuṁ ‘‘pasatthehi vā’’ti dutiyavikappo gahito.",
  "tika-s0201t3:245_0": "Araṇīyato attho, so eva vasatīti vasoti atthavaso, tassa tassa payogassa ānisaṁsabhūtaṁ",
  "tika-s0201t3:245_1": "phalanti āha ‘‘atthavasanti atthānisaṁsa’’nti. Attho vā vuttalakkhaṇo vaso etassāti",
  "tika-s0201t3:245_2": "atthavaso, kāraṇaṁ. Nāgavanavāsikoti hatthināgānaṁ vicaraṇavane tesaṁ gahaṇatthaṁ",
  "tika-s0201t3:245_3": "vasanako. Anuggahitasippoti asikkhitahatthisippo āyatavitthatassa padamattassa dassanena",
  "tika-s0201t3:245_4": "‘‘mahā vata, bho nāgo’’ti niṭṭhāgamanato. Parato pana bhagavatā vuttaṭṭhāne. Uggahitasippo",
  "tika-s0201t3:245_5": "puriso nāgavanikoti āgato āyatavitthatassa padassa uccassa ca nisevitassa byabhicārabhāvaṁ",
  "tika-s0201t3:245_6": "ñatvā tattakena niṭṭhaṁ agantvā mahāhatthiṁ disvāva niṭṭhāgamanato. Ñāṇaṁ pajjati",
  "tika-s0201t3:245_7": "etthāti ñāṇapadāni, khattiyapaṇḍitādīnaṁ dhammavinaye vinītattā vinayehi adhigatajjhānādīni.",
  "tika-s0201t3:245_8": "Tāni hi tathāgatagandhahatthino desanāñāṇena akkantaṭṭhānāni. Cattārīti pana vineyyānaṁ",
  "tika-s0201t3:245_9": "idha khattiyapaṇḍitādivasena catubbidhānaṁyeva gahitattā.",
  "tika-s0201t3:246_0": "289. Puggalesu paññāya ca nipuṇatā paṇḍitasamaññā nipuṇatthassa dassanasamatthatāvasenevāti",
  "tika-s0201t3:246_1": "āha ‘‘sukhumaatthantarapaṭivijjhanasamatthe’’ti. Kata-saddo idha nipphannapariyāyo.",
  "tika-s0201t3:246_2": "Pare pavadanti ettha, etenāti parappavādo, parasamayo. Parehi pavadanaṁ parappavādo,",
  "tika-s0201t3:246_3": "viggāhikakathāya paravādamaddanaṁ. Tadubhayampi ekato katvā pāḷiyaṁ vuttanti āha",
  "tika-s0201t3:246_4": "‘‘viññātaparappavāde ceva parehi saddhiṁ katavādaparicaye cā’’ti, parasamayesu paravādamaddanesu",
  "tika-s0201t3:246_5": "ca nipphanneti attho. Vālavedhirūpeti vālavedhipatirūpe. Tenāha ‘‘vālavedhidhanuggahasadise’’ti.",
  "tika-s0201t3:246_6": "Vālanti anekadhā bhinnassa vālassa aṁsusaṅkhātaṁ vālaṁ. Bhindantā viyāti ghaṭādiṁ",
  "tika-s0201t3:246_7": "saviggahaṁ muggarādinā bhindantā viya, diṭṭhigatāni ekaṁsato bhindantāti adhippāyo.",
  "tika-s0201t3:246_8": "‘‘Atthaṁ guyhaṁ paṭicchannaṁ katvā pucchissāmā’’ti saṅkhataṁ padapañhaṁ pucchantīti",
  "tika-s0201t3:246_9": "dassetuṁ ‘‘dupadampī’’tiādi vuttaṁ. Vadanti etenāti vādo, doso. Pucchīyatīti pañho,",
  "tika-s0201t3:246_10": "attho. Pucchati etenāti pañho, saddo. Tadubhayaṁ ekato gahetvā āha ‘‘evarūpe pañhe’’tiādi.",
  "tika-s0201t3:246_11": "‘‘Evaṁ puccheyya, evaṁ vissajjeyyā’’ti ca pucchāvissajjanānaṁ sikhāvagamanaṁ dasseti.",
  "tika-s0201t3:246_12": "Seyyoti uttamo, paramo lābhoti adhippāyo.",
  "tika-s0201t3:247_0": "Evaṁ attano vādavidhamanabhayenapi pare bhagavantaṁ pañhaṁ pucchituṁ na visahantīti",
  "tika-s0201t3:247_1": "vatvā idāni vādavidhamanena vināpi na visahanti evāti dassetuṁ ‘‘apicā’’tiādi āraddhaṁ.",
  "tika-s0201t3:247_2": "Cittaṁ pasīdati pare attano attabhāvampi vissatthaṁ niyyādetukāmā honti odhisakamettāpharaṇasadisattā",
  "tika-s0201t3:247_3": "tassa mettāyanassa. Dassanasampannāti daṭṭhabbatāya sampannā dassanānuttariyabhāvato,",
  "tika-s0201t3:247_4": "ativiya dassanīyāti attho.",
  "tika-s0201t3:248_0": "Saraṇagamanavasenasāvakāti lokiyasaraṇagamanena sāvakā, lokuttarasaraṇagamanena pana",
  "tika-s0201t3:248_1": "sāvakattaṁ parato āgamissati, tañca pabbajitavasena vuccati, idha gahaṭṭhavasena,",
  "tika-s0201t3:248_2": "ubhayatthāpi saraṇagamanena sāvakattaṁ veditabbaṁ. Te hi paralokavajjabhayadassāvino",
  "tika-s0201t3:248_3": "kulaputtā, ācārakulaputtāpi tādisā bhavanti. Thokenāti iminā ‘‘manaṁ anassāmā’’ti",
  "tika-s0201t3:248_4": "padassatthaṁ vadati.",
  "tika-s0201t3:249_0": "290. Udāharīyati ubbegapītivasenāti, tathā vā udāharaṇaṁ udānaṁ. Tenāha ‘‘udāhāraṁ",
  "tika-s0201t3:249_1": "udāharī’’ti. Assa dhammassāti assa paṭipattisaddhammapubbakassa paṭivedhasaddhammassa.",
  "tika-s0201t3:249_2": "Soti hatthipadopamo hatthipadopamabhāvena vuccamāno dhammo. Ettāvatāti ettakena paribbājakena",
  "tika-s0201t3:249_3": "vuttakathāmaggamattena. Kāmaṁ tena vuttakathāmaggenapi hatthipadopamabhāvena vuccamāno",
  "tika-s0201t3:249_4": "dhammo paripuṇṇova arahattaṁ pāpetvā paveditattā, so ca kho saṅkhepato, na vitthāratoti",
  "tika-s0201t3:249_5": "āha ‘‘na ettāvatā vitthārena paripūro hotī’’ti. Yadi yathā vitthārena hatthipadopamo",
  "tika-s0201t3:249_6": "paripūro hoti, tathā desanā āraddhā, atha kasmā kusaloti na vuttoti codanā.",
  "tika-s0201t3:250_0": "291.Āyāmatopīti pi-saddena ubbedhenapi rassāti dasseti. Nīcakāyā hi tā honti. Uccāti",
  "tika-s0201t3:250_1": "uccakā. Nisevanaṁ, nisevati etthāti vā nisevitaṁ. Nisevanañcettha kaṇḍuyitavinodanatthaṁ",
  "tika-s0201t3:250_2": "ghaṁsanaṁ. Tenāha ‘‘khandhappadese ghaṁsitaṭṭhāna’’nti. Uccāti anīcā, ubbedhavantiyoti",
  "tika-s0201t3:250_3": "attho. Kāḷārikāti viraḷadantā, visaṅgatadantāti attho. Tenāha ‘‘dantāna’’ntiādi.",
  "tika-s0201t3:250_4": "Kaḷāratāyāti viraḷatāya. Ārañjitānīti rañjitāni, vilikhitānīti attho. Kaṇerutāyāti",
  "tika-s0201t3:250_5": "kuṭumalasaṇṭhānatāya. Ayaṁ vāti ettha vā-saddo saṁsayitanicchayattho yathā aññatthāpi",
  "tika-s0201t3:250_6": "‘‘ayaṁ vā imesaṁ samaṇabrāhmaṇānaṁ sabbabālo sabbamūḷho’’tiādīsu (dī. ni. 1.181).",
  "tika-s0201t3:251_0": "Nāgavanaṁviyāti mahāhatthino vāmanikādīnañca padadassanaṭṭhānabhūtaṁ nāgavanaṁ viya.",
  "tika-s0201t3:251_1": "Ādito paṭṭhāya yāva nīvaraṇappahānā dhammadesanā tathāgatassa bāhiraparibbājakādīnañca",
  "tika-s0201t3:251_2": "padadassanabhāvato. Ādito paṭṭhāyāti ca ‘‘taṁ suṇāhī’’ti padato paṭṭhāya. Kusalo",
  "tika-s0201t3:251_3": "nāgavaniko viya yogāvacaro pariyesanavasena pamāṇaggahaṇato. Matthake ṭhatvāti imassa",
  "tika-s0201t3:251_4": "suttassa pariyosāne ṭhatvā. Imasmimpi ṭhāneti ‘‘evameva kho brāhmaṇā’’tiādinā upameyyassa",
  "tika-s0201t3:251_5": "atthassa upaññāsanaṭṭhānepi.",
  "tika-s0201t3:252_0": "Svāyanti (dī. ni. ṭī. 1.190) idha-saddamattaṁ gaṇhāti, na yathāvisesitabbaṁ idha-saddaṁ.",
  "tika-s0201t3:252_1": "Tathā hi vakkhati ‘‘katthaci padapūraṇamattamevā’’ti. Lokaṁ upādāya vuccati loka-saddena",
  "tika-s0201t3:252_2": "samānādhikaraṇabhāvena vuttattā. Sesapadadvaye pana saddantarasannidhānamattena taṁ",
  "tika-s0201t3:252_3": "taṁ upādāya vuttatā daṭṭhabbā. Okāsanti kañci padesaṁ indasālaguhāya adhippetattā.",
  "tika-s0201t3:252_4": "Padapūraṇamattameva okāsāpadisanassapi asambhavato.",
  "tika-s0201t3:253_0": "Tathāgata-saddādīnaṁ atthaviseso mūlapariyāyaṭṭhakathā(ma. ni. aṭṭha. 1.12) visuddhimaggasaṁvaṇṇanāsu",
  "tika-s0201t3:253_1": "vutto eva. Tathāgatassa sattanikāyantogadhatāya ‘‘idha pana sattaloko adhippeto’’ti",
  "tika-s0201t3:253_2": "vatvā tatthāyaṁ yasmiṁ sattanikāye, yasmiñca okāse uppajjati, taṁ dassetuṁ ‘‘sattaloke",
  "tika-s0201t3:253_3": "uppajjamānopi cā’’tiādi vuttaṁ. Tattha imasmiṁyeva cakkavāḷeti imissā eva lokadhātuyā.",
  "tika-s0201t3:253_4": "‘‘Aṭṭhānametaṁ, bhikkhave, anavakāso, yaṁ ekissā lokadhātuyā dve arahanto sammāsambuddho",
  "tika-s0201t3:253_5": "apubbaṁ acarimaṁ uppajjeyyu’’nti (dī. ni. 3.161; ma. ni. 3.129; a. ni. 1.278; netti.",
  "tika-s0201t3:253_6": "57; mi. pa. 5.1.1) ettha jātikhettabhūtā dasasahassilokadhātu ‘‘ekissā lokadhātuyā’’ti",
  "tika-s0201t3:253_7": "vuttā. Idha pana imaṁyeva lokadhātuṁ sandhāya ‘‘imasmiṁyeva cakkavāḷe’’ti vuttaṁ.",
  "tika-s0201t3:253_8": "Tisso hi saṅgītiyo āruḷhe tepiṭake buddhavacane visayakhettaṁ āṇākhettaṁ jātikhettanti",
  "tika-s0201t3:253_9": "tividhe khette ṭhapetvā imaṁ cakkavāḷaṁ aññasmiṁ cakkavāḷe buddhā uppajjantīti suttaṁ",
  "tika-s0201t3:253_10": "natthi, na uppajjantīti pana atthi. Kathaṁ? ‘‘Na me ācariyo atthi, sadiso me na vijjati",
  "tika-s0201t3:253_11": "(ma. ni. 1.285; 2.341; mahāva. 11; kathā. 405; mi. pa. 4.5.11), ekomhi sammāsambuddho’’ti",
  "tika-s0201t3:253_12": "(ma. ni. 1.285; 2.341; kathā. 405; mahāva. 11) evamādīni imissā lokadhātuyā ṭhatvā",
  "tika-s0201t3:253_13": "vadantena bhagavatā – ‘‘kiṁ panāvuso, sāriputta, atthetarahi añño samaṇo vā brāhmaṇo",
  "tika-s0201t3:253_14": "vā bhagavatā samasamo sambodhiyanti evaṁ puṭṭhāhaṁ, bhante, noti vadeyya’’nti vatvā",
  "tika-s0201t3:253_15": "tassa kāraṇaṁ dassetuṁ – ‘‘aṭṭhānametaṁ anavakāso, yaṁ ekissā lokadhātuyā dve arahanto",
  "tika-s0201t3:253_16": "sammāsambuddhā’’ti imaṁ suttaṁ dassentena dhammasenāpatinā ca buddhānaṁ uppattiṭṭhānabhūtaṁ",
  "tika-s0201t3:253_17": "imaṁ lokadhātuṁ ṭhapetvā aññattha anuppatti vuttā hotīti.",
  "tika-s0201t3:254_0": "Sujātāyātiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena",
  "tika-s0201t3:254_1": "vutto. Āsannatarāya hi paṭipattiyaṁ ṭhito ‘‘uppajjatī’’ti vuccati uppādassa ekantikattā,",
  "tika-s0201t3:254_2": "pageva paṭipattiyā matthake ṭhito. Dutiyo buddhabhāvāvahapabbajjato paṭṭhāya āsannapaṭipattidassanavasena,",
  "tika-s0201t3:254_3": "tatiyo buddhakaradhammapāripūrito paṭṭhāya buddhabhāvāya paṭipattidassanavasena.",
  "tika-s0201t3:254_4": "Na hi mahāsattānaṁ tusitabhavūpapattito paṭṭhāya bodhisambhārasambharaṇaṁ nāma atthi.",
  "tika-s0201t3:254_5": "Catuttho buddhakaradhammasamārambhato paṭṭhāya. Bodhiyā niyatabhāvāpattito pabhuti",
  "tika-s0201t3:254_6": "hi viññūhi ‘‘buddho uppajjatī’’ti vattuṁ sakkā uppādassa ekantikattā, yathā pana",
  "tika-s0201t3:254_7": "‘‘tiṭṭhanti pabbatā, sandanti nadiyo’’ti tiṭṭhanasandanakiriyānaṁ avicchedamupādāya",
  "tika-s0201t3:254_8": "vattamānapayogo, evaṁ uppādatthāya paṭipajjanakiriyāya avicchedamupādāya catūsu vikappesu",
  "tika-s0201t3:254_9": "‘‘uppajjati nāmā’’ti vuttaṁ. Sabbapaṭhamaṁ uppannabhāvanti sabbehi upari vuccamānehi",
  "tika-s0201t3:254_10": "visesehi paṭhamaṁ tathāgatassa uppannatāsaṅkhātaṁ atthitāvisesaṁ.",
  "tika-s0201t3:255_0": "So bhagavāti (a. ni. ṭī. 2.3.64) yo ‘‘tathāgato araha’’ntiādinā kittitaguṇo, so bhagavā.",
  "tika-s0201t3:255_1": "Imaṁ lokanti nayidaṁ mahājanassa sammukhāmattaṁ lokaṁ sandhāya vuttaṁ, atha kho anavasesaṁ",
  "tika-s0201t3:255_2": "pariyādāyāti dassetuṁ ‘‘sadevaka’’ntiādi vuttaṁ. Tenāha ‘‘idāni vattabbaṁ nidassetī’’ti.",
  "tika-s0201t3:255_3": "Pajātattāti yathāsakaṁ kammakilesehi nibbattattā. Pañcakāmāvacaradevaggahaṇaṁ pārisesañāyena",
  "tika-s0201t3:255_4": "itaresaṁ padantarehi saṅgahitattā. Sadevakanti ca avayavena viggaho samudāyo samāsattho.",
  "tika-s0201t3:255_5": "Chaṭṭhakāmāvacaradevaggahaṇaṁ paccāsattiñāyena. Tattha hi so jāto tannivāsī ca. Brahmakāyikādibrahmaggahaṇanti",
  "tika-s0201t3:255_6": "etthāpi eseva nayo. Paccatthikapaccāmittasamaṇabrāhmaṇaggahaṇanti nidassanamattametaṁ",
  "tika-s0201t3:255_7": "apaccatthikānaṁ asamitābāhitapāpānañca samaṇabrāhmaṇānaṁ sassamaṇabrāhmaṇivacanena",
  "tika-s0201t3:255_8": "gahitattā. Kāmaṁ ‘‘sadevaka’’ntiādivisesanānaṁ vasena sattavisayo loka-saddoti viññāyati",
  "tika-s0201t3:255_9": "tulyayogavisayattā tesaṁ, ‘‘salomako sapakkhako’’tiādīsu pana atulyayogepi ayaṁ samāso",
  "tika-s0201t3:255_10": "labbhatīti byabhicāradassanato pajāgahaṇanti āha ‘‘pajāvacanena sattalokaggahaṇa’’nti.",
  "tika-s0201t3:256_0": "Arūpino sattā attano āneñjavihārena viharantā ‘‘dibbantīti devā’’ti imaṁ nibbacanaṁ",
  "tika-s0201t3:256_1": "labhantīti āha ‘‘sadevakaggahaṇena arūpāvacaradevaloko gahito’’ti. Tenevāha ‘‘ākāsānañcāyatanūpagānaṁ",
  "tika-s0201t3:256_2": "devānaṁ sahabyata’’nti (a. ni. 3.117). Samārakaggahaṇena chakāmāvacaradevaloko gahito",
  "tika-s0201t3:256_3": "tassa savisesaṁ mārassa vase vattanato. Rūpī brahmaloko gahito arūpībrahmalokassa",
  "tika-s0201t3:256_4": "visuṁ gahitattā. Catuparisavasenāti khattiyādicatuparisavasena. Itarā pana catasso",
  "tika-s0201t3:256_5": "parisā samārakādiggahaṇena gahitā evāti. Avasesasabbasattaloko nāgagaruḷādibhedo.",
  "tika-s0201t3:257_0": "Ettāvatā bhāgaso lokaṁ gahetvā yojanaṁ dassetvā idāni tena tena visesena abhāgasova",
  "tika-s0201t3:257_1": "lokaṁ gahetvā yojanaṁ dassetuṁ ‘‘apicetthā’’tiādi vuttaṁ. Tattha ukkaṭṭhaparicchedatoti",
  "tika-s0201t3:257_2": "ukkaṁsagabhivijānanena. Pañcasu hi gatīsu devalokova seṭṭho. Tatthāpi arūpino ‘‘dūrasamussāritakilesadukkhatāya,",
  "tika-s0201t3:257_3": "santapaṇītaāneñjavihārasamaṅgitāya, ativiya dīghāyukatāyā’’ti evamādīhi visesehi",
  "tika-s0201t3:257_4": "ativiya itarehi ukkaṭṭhā. Brahmā mahānubhāvotiādiṁ dasasahassiyaṁ mahābrahmuno vasena",
  "tika-s0201t3:257_5": "vadati. ‘‘Ukkaṭṭhaparicchedato’’ti hi vuttaṁ. Anuttaranti seṭṭhaṁ navalokuttaraṁ.",
  "tika-s0201t3:257_6": "Bhāvānukkamo bhāvavasena paresaṁ ajjhāsayavasena ‘‘sadevaka’’ntiādīnaṁ padānaṁ anukkamo.",
  "tika-s0201t3:257_7": "Tīhākārehīti devamārabrahmasahitatāsaṅkhātehi tīhi pakārehi. Tīsu padesūti ‘‘sadevaka’’ntiādīsu",
  "tika-s0201t3:257_8": "tīsu padesu. Tena tenākārenāti sadevakattādinā tena tena pakārena. Tedhātukameva",
  "tika-s0201t3:257_9": "pariyādinnanti porāṇā panāhūti yojanā.",
  "tika-s0201t3:258_0": "Abhiññāti ya-kāralopenāyaṁ niddeso, abhijānitvāti ayamettha atthoti āha ‘‘abhiññāya,",
  "tika-s0201t3:258_1": "adhikena ñāṇena ñatvā’’ti. Anumānādipaṭikkhepoti anumānaupamānaatthāpattiādipaṭikkhepo",
  "tika-s0201t3:258_2": "ekappamāṇattā. Sabbattha appaṭihatañāṇācāratāya hi sabbapaccakkhā buddhā bhagavanto.",
  "tika-s0201t3:258_3": "Anuttaraṁ vivekasukhanti phalasamāpattisukhaṁ. Tena vītimissāpi kadāci bhagavato",
  "tika-s0201t3:258_4": "dhammadesanā hotīti āha ‘‘hitvāpī’’ti. Bhagavā hi dhammaṁ desento yasmiṁ khaṇe parisā",
  "tika-s0201t3:258_5": "sādhukāraṁ vā deti, yathāsutaṁ vā dhammaṁ paccavekkhati, taṁ khaṇaṁ pubbabhāgena",
  "tika-s0201t3:258_6": "paricchinditvā phalasamāpattiṁ samāpajjati, yathāparicchedañca samāpattito vuṭṭhāya",
  "tika-s0201t3:258_7": "ṭhitaṭṭhānato paṭṭhāya dhammaṁ deseti.",
  "tika-s0201t3:259_0": "Desakāyattena āṇādividhinā atisajjanaṁ pabodhanaṁ desanāti sā pariyattidhammavasena",
  "tika-s0201t3:259_1": "veditabbāti āha ‘‘desanāya tāva catuppadikāyapi gāthāyā’’tiādi. Sāsitabbapuggalagatena",
  "tika-s0201t3:259_2": "yathāparādhādisāsitabbabhāvena anusāsanaṁ tadaṅgavinayādivasena vinayanaṁ sāsananti",
  "tika-s0201t3:259_3": "taṁ paṭipattidhammavasena veditabbanti āha ‘‘sīlasamādhivipassanā’’tiādi. Kusalānanti",
  "tika-s0201t3:259_4": "maggakusalānaṁ, kusalānanti vā anavajjānaṁ. Tena phaladhammānampi saṅgaho siddho",
  "tika-s0201t3:259_5": "hoti. Ādibhāvo sīladiṭṭhīnaṁ tammūlakattā uttarimanussadhammānaṁ. Tasmiṁ tasmiṁ atthe",
  "tika-s0201t3:259_6": "kathāvadhisaddappabandho gāthāvasena suttavasena ca vavatthito pariyattidhammo, yo",
  "tika-s0201t3:259_7": "idheva ‘‘desanā’’ti vutto. Tassa pana attho visesena sīlādi evāti āha ‘‘bhagavā hi",
  "tika-s0201t3:259_8": "dhammaṁ desento…pe… nibbānaṁ dassetī’’ti. Tattha sīlaṁ dassetvāti sīlaggahaṇena sasambhāraṁ",
  "tika-s0201t3:259_9": "sīlaṁ gahitaṁ. Tathā maggaggahaṇena sasambhāro maggoti tadubhayena anavasesato pariyattiatthaṁ",
  "tika-s0201t3:259_10": "pariyādiyati. Tenāti sīlādidassanena. Atthavasena hi idha desanāya ādikalyāṇādibhāvo",
  "tika-s0201t3:259_11": "adhippeto. Kathikasaṇṭhitīti kathikassa saṇṭhānaṁ kathanavasena samavaṭṭhānaṁ.",
  "tika-s0201t3:260_0": "Na so sātthaṁ deseti niyyānatthavirahato tassā desanāya. Ekabyañjanādiyuttā vāti",
  "tika-s0201t3:260_1": "sithilādibhedesu byañjanesu ekappakāreneva, dvippakāreneva vā byañjanena yuttā vā",
  "tika-s0201t3:260_2": "damiḷabhāsā viya. Sabbattha niroṭṭhaṁ katvā vattabbatāya sabbaniroṭṭhabyañjanā vā",
  "tika-s0201t3:260_3": "kirātabhāsā viya. Sabbattheva vissajjanīyayuttatāya sabbavissaṭṭhabyañjanā vā yavanabhāsā",
  "tika-s0201t3:260_4": "viya. Sabbattheva sānusāratāya sabbaniggahitabyañjanā vā pārasikādimilakkhabhāsā",
  "tika-s0201t3:260_5": "viya. Sabbāpesā ekadesabyañjanavaseneva pavattiyā aparipuṇṇabyañjanāti katvā ‘‘abyañjanā’’ti",
  "tika-s0201t3:260_6": "vuttā. Amakkhetvāti apalicchetvā avināsetvā, ahāpetvāti vā attho.",
  "tika-s0201t3:261_0": "Bhagavā yamatthaṁ ñāpetuṁ ekagāthampi ekavākyampi deseti, tamatthaṁ tāya desanāya",
  "tika-s0201t3:261_1": "sabbaso paripuṇṇameva katvā deseti, evaṁ sabbatthāti āha ‘‘ekadesanāpi aparipuṇṇā",
  "tika-s0201t3:261_2": "natthī’’ti. Ullumpanasabhāvasaṇṭhitenāti saṁkilesapakkhato vaṭṭadukkhato ca uddharaṇasabhāvāvaṭṭhitena",
  "tika-s0201t3:261_3": "cittena. Tasmāti yasmā sikkhāttayasaṅgahaṁ sakalaṁ sāsanaṁ idha ‘‘brahmacariya’’nti",
  "tika-s0201t3:261_4": "adhippetaṁ, tasmā. Brahmacariyanti iminā samānādhikaraṇāni sabbapadāni yojetvā atthaṁ",
  "tika-s0201t3:261_5": "dassento ‘‘so dhammaṁ deseti…pe… pakāsetīti evamettha attho daṭṭhabbo’’ti āha.",
  "tika-s0201t3:262_0": "Dūrasamussāritamānasseva sāsane sammāpaṭipatti sambhavati, na māna jātikassāti āha",
  "tika-s0201t3:262_1": "‘‘nihatamānattā’’ti. Ussannattāti bahulabhāvato. Bhogārogyādivatthukā madā suppaheyyā",
  "tika-s0201t3:262_2": "honti nimittassa anavaṭṭhānato’ na tathā kulavijjāmadāti khattiyabrāhmaṇakulīnānaṁ",
  "tika-s0201t3:262_3": "pabbajitānampi jātivijjā nissāya mānajappanaṁ duppajahanti āha ‘‘yebhuyyena hi…pe…",
  "tika-s0201t3:262_4": "mānaṁ karontī’’ti . Vijātitāyāti nihīnajātitāya. Patiṭṭhātuṁ na sakkontīti suvisuddhiṁ",
  "tika-s0201t3:262_5": "katvā sīlaṁ rakkhituṁ na sakkonti. Sīlavasena hi sāsane patiṭṭhāti. Patiṭṭhātunti",
  "tika-s0201t3:262_6": "vā saccapaṭivedhena lokuttarāya patiṭṭhāya patiṭṭhātuṁ. Yebhuyyena hi upanissayasampannā",
  "tika-s0201t3:262_7": "sujātā eva honti, na dujjātā.",
  "tika-s0201t3:263_0": "Parisuddhanti rāgādīnaṁ accantameva pahānadīpanato nirupakkilesatāya sabbaso visuddhaṁ.",
  "tika-s0201t3:263_1": "Saddhaṁ paṭilabhatīti pothujjanikasaddhāvasena saddahati. Viññujātikānañhi dhammasampattigahaṇapubbikā",
  "tika-s0201t3:263_2": "saddhāsiddhi dhammapamāṇadhammappasannabhāvato. Jāyampatikā vasantīti kāmaṁ ‘‘jāyampatikā’’ti",
  "tika-s0201t3:263_3": "vutte gharasāmikagharasāminivasena dvinnaṁyeva gahaṇaṁ viññāyati. Yassa pana purisassa",
  "tika-s0201t3:263_4": "anekā pajāpatiyo honti, tattha kiṁ vattabbaṁ? Ekāyapi tāya vāso sambādhoti dassanatthaṁ",
  "tika-s0201t3:263_5": "‘‘dve’’ti vuttaṁ. Rāgādinā sakiñcanaṭṭhena, khettavatthuādinā sapalibodhaṭṭhena.",
  "tika-s0201t3:263_6": "Rāgarajādīnaṁ āgamanapathatāpi uppajjanaṭṭhānatā evāti dvepi vaṇṇanā ekatthā, byañjanameva",
  "tika-s0201t3:263_7": "nānaṁ. Alagganaṭṭhenāti asajjanaṭṭhena appaṭibaddhabhāvena. Evaṁ akusalakusalappavattīnaṁ",
  "tika-s0201t3:263_8": "ṭhānabhāvena gharāvāsapabbajjānaṁ sambādhabbhokāsataṁ dassetvā idāni kusalappavattiyā",
  "tika-s0201t3:263_9": "eva aṭṭhānaṭhānabhāvena tesaṁ taṁ dassetuṁ ‘‘apicā’’tiādi vuttaṁ.",
  "tika-s0201t3:264_0": "Saṅkhepakathāti visuṁ visuṁ paduddhāraṁ akatvā saṅkhepato atthavaṇṇanā. Ekampi divasanti",
  "tika-s0201t3:264_1": "ekadivasamattampi. Akhaṇḍaṁ katvāti dukkaṭamattassapi anāpajjanena akhaṇḍitaṁ katvā.",
  "tika-s0201t3:264_2": "Kilesamalena amalīnanti taṇhāsaṁkilesādivasena asaṁkiliṭṭhaṁ katvā. Paridahitvāti",
  "tika-s0201t3:264_3": "nivāsetvā ceva pārupitvā ca. Agāravāso agāraṁ uttarapadalopena, tassa vaḍḍhiāvahaṁ",
  "tika-s0201t3:264_4": "agārassa hitaṁ. Bhogakkhandhoti bhogarāsi bhogasamudāyo. Ābandhanaṭṭhenāti ‘‘putto",
  "tika-s0201t3:264_5": "nattā’’tiādinā pemavasena saparicchedaṁ sambandhanaṭṭhena. ‘‘Amhākamete’’ti ñāyantīti",
  "tika-s0201t3:264_6": "ñātī. Pitāmahapituputtādivasena parivattanaṭṭhena parivaṭṭo.",
  "tika-s0201t3:265_0": "292. Sāmaññavācīpi sikkhā-saddo sājīva-saddasannidhānato upari vuccamānavisesāpekkhāya",
  "tika-s0201t3:265_1": "ca visesaniviṭṭhova hotīti vuttaṁ ‘‘yā bhikkhūnaṁ adhisīlasaṅkhātā sikkhā’’ti. Sikkhitabbaṭṭhena",
  "tika-s0201t3:265_2": "sikkhā. Saha ājīvanti etthāti sājīvo. Sikkhanabhāvenāti sikkhāya sājīve ca sikkhanabhāvena.",
  "tika-s0201t3:265_3": "Sikkhaṁ paripūrentoti sīlasaṁvaraṁ paripūrento. Sājīvañca avītikkamantoti – ‘‘nāmakāyo",
  "tika-s0201t3:265_4": "padakāyo niruttikāyo byañjanakāyo’’ti (pārā. aṭṭha. 39) vuttasikkhāpadaṁ bhagavato",
  "tika-s0201t3:265_5": "vacanaṁ avītikkamanto hutvāti attho. Idameva ca dvayaṁ ‘‘sikkhana’’nti vuttaṁ. Tattha",
  "tika-s0201t3:265_6": "sājīvānatikkamo sikkhāpāripūriyā paccayo. Tato hi yāva maggā sikkhāpāripūrī hotīti.",
  "tika-s0201t3:266_0": "Pajahitvāti samādānavasena pariccajitvā. Pahīnakālato paṭṭhāya…pe… viratovāti etena",
  "tika-s0201t3:266_1": "pahānassa viratiyā ca samānakālataṁ dasseti . Yadi evaṁ ‘‘pahāyā’’ti kathaṁ purimakālaniddesoti?",
  "tika-s0201t3:266_2": "Tathā gahetabbataṁ upādāya. Dhammānañhi paccayapaccayuppannabhāve apekkhite sahajātānampi",
  "tika-s0201t3:266_3": "paccayapaccayuppannabhāvena gahaṇaṁ purimapacchimabhāveneva hotīti gahaṇapavattiākāravasena",
  "tika-s0201t3:266_4": "paccayabhūtesu hirottappañāṇādīsu pahānakiriyāya purimakālavohāro, paccayuppannāsu",
  "tika-s0201t3:266_5": "ca viratīsu viramaṇakiriyāya aparakālavohāro ca hotīti ‘‘pahāya paṭivirato hotī’’ti",
  "tika-s0201t3:266_6": "vuttaṁ. Pahāyāti vā samādānakālavasena vuttaṁ, pacchā vītikkamitabbavatthusamāyogavasena",
  "tika-s0201t3:266_7": "paṭiviratoti. Pahāyāti vā –",
  "tika-s0201t3:267": "‘‘Nihantvāna tamokhandhaṁ, uditoyaṁ divākaro;",
  "tika-s0201t3:268": "Vaṇṇapabhāya bhāseti, obhāsetvā samuggato’’ti ca. (visuddhi. mahāṭī. 2.578) –",
  "tika-s0201t3:269_0": "Evamādīsu viya samānakālavasena veditabbo. Atha vā pāṇo atipātīyati etenāti pāṇātipāto,",
  "tika-s0201t3:269_1": "pāṇaghātahetubhūto ahirikānottappadosamohavihiṁ sādiko cetanāpadhāno saṁkilesadhammo,",
  "tika-s0201t3:269_2": "taṁ samādānavasena pahāya. Tato…pe… viratova hotīti avadhāraṇena tassā viratiyā kālādivasena",
  "tika-s0201t3:269_3": "apariyantataṁ dasseti. Yathā hi aññe samādinnaviratikāpi anavaṭṭhitacittatāya lābhajīvikādihetu",
  "tika-s0201t3:269_4": "samādānaṁ bhindanteva, na evamayaṁ. Ayaṁ pana pahīnakālato paṭṭhāya orato viratoti.",
  "tika-s0201t3:269_5": "Adinnādānaṁ pahāyātiādīsupi iminā nayena attho veditabbo.",
  "tika-s0201t3:270_0": "Daṇḍanaṁ daṇḍanipātanaṁ daṇḍo. Muggarādipaharaṇavisesopi idha paharaṇavisesoti adhippeto.",
  "tika-s0201t3:270_1": "Tenāha ‘‘ṭhapetvā daṇḍaṁ sabbampi avasesaṁ upakaraṇa’’nti. Daṇḍanasaṅkhātassa paraviheṭhanassa",
  "tika-s0201t3:270_2": "parivajjitabhāvadīpanatthaṁ daṇḍasatthānaṁ nikkhepavacananti āha ‘‘parūpaghātatthāyā’’tiādi.",
  "tika-s0201t3:270_3": "Vihiṁsanabhāvatoti vibādhanabhāvato. Lajjīti ettha vuttalajjāya ottappampi vuttanti",
  "tika-s0201t3:270_4": "daṭṭhabbaṁ. Na hi pāpajigucchanapāputtāsarahitaṁ, pāpabhayaṁ vā alajjanaṁ atthi.",
  "tika-s0201t3:270_5": "Yassa vā dhammagarutāya dhammassa ca attādhīnattā attādhipatibhūtā lajjākiccakārī,",
  "tika-s0201t3:270_6": "tassa lokādhipatibhūtaṁ ottappaṁ kiccakaranti vattabbameva natthīti ‘‘lajjī’’icceva",
  "tika-s0201t3:270_7": "vuttaṁ. Dayaṁ mettacittataṁ āpannoti kasmā vuttaṁ, nanu dayā-saddo ‘‘adayāpanno’’tiādīsu",
  "tika-s0201t3:270_8": "karuṇāya vattatīti? Saccametaṁ, ayaṁ pana dayā-saddo anurakkhaṇatthaṁ antonītaṁ katvā",
  "tika-s0201t3:270_9": "pavattamāno mettāya ca karuṇāya ca pavattatīti idha mettāya pavattamāno vutto. Mijjati",
  "tika-s0201t3:270_10": "siniyhatīti mettā, sā etassa atthīti mettaṁ, mettaṁ cittaṁ etassa atthīti mettacitto,",
  "tika-s0201t3:270_11": "tassa bhāvo mettacittatā, mettāicceva attho.",
  "tika-s0201t3:271_0": "Sabbapāṇabhūtahitānukampīti etena tassā viratiyā sattavasena apariyantataṁ dasseti.",
  "tika-s0201t3:271_1": "Pāṇabhūteti pāṇajāte. Anukampakoti karuṇāyanako. Yasmā pana mettā karuṇāya visesapaccayo",
  "tika-s0201t3:271_2": "hoti, tasmā vuttaṁ ‘‘tāya eva dayāpannatāyā’’ti. Evaṁ yehi dhammehi pāṇātipātā virati",
  "tika-s0201t3:271_3": "sampajjati, tehi lajjāmettākaruṇādhammehi samaṅgibhāvo dassito, saddhiṁ piṭṭhivaṭṭakadhammehīti",
  "tika-s0201t3:271_4": "daṭṭhabbaṁ. Etthāha – kasmā ‘‘pāṇātipātaṁ pahāyā’’ti ekavacananiddeso kato, nanu",
  "tika-s0201t3:271_5": "niravasesānaṁ pāṇānaṁ atipātato virati idhādhippetā? Tathā hi vuttaṁ ‘‘sabbapāṇabhūtahitānukampī",
  "tika-s0201t3:271_6": "viharatī’’ti. Teneva hi aṭṭhakathāyaṁ ‘‘sabbe pāṇabhūte hitena anukampako’’ti puthuvacananiddesoti?",
  "tika-s0201t3:271_7": "Saccametaṁ, pāṇabhāvasāmaññavasena panettha pāḷiyaṁ ādito ekavacananiddeso kato,",
  "tika-s0201t3:271_8": "sabbasaddasannidhānena puthuttaṁ viññāyamānamevāti sāmaññaniddesaṁ akatvā bhedavacanicchāvasena",
  "tika-s0201t3:271_9": "dassetuṁ aṭṭhakathāyaṁ bahuvacanavasena attho vutto. Kiñca bhiyyo – sāmaññato saṁvarasamādānaṁ,",
  "tika-s0201t3:271_10": "tabbisesato saṁvarabhedoti imassa visesassa dassanatthaṁ ayaṁ vacanabhedo katoti",
  "tika-s0201t3:271_11": "veditabbaṁ. Viharatīti vuttappakāro hutvā ekasmiṁ iriyāpathe uppannaṁ dukkhaṁ aññena",
  "tika-s0201t3:271_12": "iriyāpathena vicchinditvā attabhāvaṁ harati pavattetīti attho. Tenāha ‘‘iriyati pāletī’’ti.",
  "tika-s0201t3:272_0": "Na kevalaṁ kāyavacīpayogavasena ādānameva, atha kho ākaṅkhapissa pariccattavatthuvisayāvāti",
  "tika-s0201t3:272_1": "dassetuṁ ‘‘cittenapī’’tiādi vuttaṁ. Theneti theyyaṁ karotīti theno, coro. Sucibhūtenāti",
  "tika-s0201t3:272_2": "ettha sucibhāvo adhikārato saddantarasannidhānato ca theyyasaṁkilesaviramaṇanti āha",
  "tika-s0201t3:272_3": "‘‘athenattāyeva sucibhūtenā’’ti. Kāmañcettha ‘‘lajjī dayāpanno’’tiādi na vuttaṁ,",
  "tika-s0201t3:272_4": "adhikāravasena pana atthato vā vuttamevāti veditabbaṁ. Yathā hi lajjādayo pāṇātipātapahānassa",
  "tika-s0201t3:272_5": "visesapaccayo, evaṁ adinnādānapahānassapīti, tasmā sāpi pāḷi ānetvā vattabbā. Esa",
  "tika-s0201t3:272_6": "nayo ito paresupi. Atha vā sucibhūtenāti etena hirottappādīhi samannāgamo, ahirikādīnañca",
  "tika-s0201t3:272_7": "pahānaṁ vuttamevāti ‘‘lajjī’’tiādi na vuttanti daṭṭhabbaṁ.",
  "tika-s0201t3:273_0": "Aseṭṭhacariyanti aseṭṭhānaṁ cariyaṁ, aseṭṭhaṁ vā cariyaṁ. Mithunānaṁ vuttākārena",
  "tika-s0201t3:273_1": "sadisabhūtānaṁ ayanti mithuno, yathāvutto durācāro. Ārācārī methunāti etena – ‘‘idha",
  "tika-s0201t3:273_2": "brāhmaṇa, ekacco…pe… na heva kho mātugāmena saddhiṁ dvayaṁdvayasamāpattiṁ samāpajjati,",
  "tika-s0201t3:273_3": "apica kho mātugāmassa ucchādanaparimaddananhāpanasambāhanaṁ sādiyati, so tadassādeti,",
  "tika-s0201t3:273_4": "taṁ nikāmeti, tena ca vittiṁ āpajjatī’’tiādinā (a. ni. 7.50) vuttā sattavidhamethunasaṁyogāpi",
  "tika-s0201t3:273_5": "paṭivirati dassitāti daṭṭhabbaṁ.",
  "tika-s0201t3:274_0": "Saccena saccanti purimena vacīsaccena pacchimaṁ vacīsaccaṁ sandahati asaccena anantarikattā.",
  "tika-s0201t3:274_1": "Tenāha ‘‘yo hī’’tiādi. Haliddirāgo viya na thirakato hotīti ettha kathāya anavaṭṭhitabhāvena",
  "tika-s0201t3:274_2": "haliddirāgasadisatā veditabbā, na puggalassa. Pāsāṇalekhā viyāti etthāpi eseva nayo.",
  "tika-s0201t3:274_3": "Saddhā ayati pavattati etthāti saddhāyo, saddhāyo eva saddhāyiko yathā ‘‘venayiko’’ti",
  "tika-s0201t3:274_4": "(ma. ni. 1.246; a. ni. 8.11; pārā. 8), saddhāya vā ayitabbo saddhāyiko, saddheyyoti",
  "tika-s0201t3:274_5": "attho. Vattabbataṁ āpajjativisaṁvādanatoti adhippāyo.",
  "tika-s0201t3:275_0": "Anuppadātāti (dī. ni. ṭī. 1.9; a. ni. ṭī. 2.4.198) anubalappadātā, anuvattanavasena",
  "tika-s0201t3:275_1": "vā padātā. Kassa pana anuvattanaṁ padānañcāti? ‘‘Sahitāna’’nti vuttattā sandhānassāti",
  "tika-s0201t3:275_2": "viññāyati. Tenāha ‘‘sandhānānuppadātā’’ti. Yasmā pana anuvattanavasena sandhānassa",
  "tika-s0201t3:275_3": "padānaṁ ādhānaṁ, rakkhaṇaṁ vā daḷhīkaraṇaṁ hoti. Tena vuttaṁ ‘‘dve jane samagge disvā’’tiādi.",
  "tika-s0201t3:275_4": "Āramanti etthāti ārāmo, ramitabbaṭṭhānaṁ. Yasmā pana ā-kārena vināpi ayamattho labbhati,",
  "tika-s0201t3:275_5": "tasmā vuttaṁ ‘‘samaggarāmotipi pāḷi, ayamevettha attho’’ti.",
  "tika-s0201t3:276": "Etthāti –",
  "tika-s0201t3:277": "‘‘Nelaṅgo setapacchādo, ekāro vattatī ratho;",
  "tika-s0201t3:278": "Anīghaṁ passa āyantaṁ, chinnasotaṁ abandhana’’nti. (saṁ. ni. 4.347; udā. 65; peṭako. 25;dī. ni. ṭī. 1.9) –",
  "tika-s0201t3:279_0": "Imissā gāthāya. Sīlañhettha ‘‘nelaṅga’’nti vuttaṁ. Tenevāha – citto gahapati, ‘‘nelaṅganti",
  "tika-s0201t3:279_1": "kho, bhante, sīlānametaṁ adhivacana’’nti (saṁ. ni. 4.347; dī. ni. ṭī. 1.9). Sukumārāti",
  "tika-s0201t3:279_2": "apharusatāya mudukā. Purassa esāti ettha pura-saddo tannivāsīvācako daṭṭhabbo ‘‘gāmo",
  "tika-s0201t3:279_3": "āgato’’tiādīsu (dī. ni. ṭī. 1.9) viya. Tenevāha ‘‘nagaravāsīna’’nti. Manaṁ appāyati",
  "tika-s0201t3:279_4": "vaḍḍhetīti manāpā. Tena vuttaṁ ‘‘cittavuddhikarā’’ti.",
  "tika-s0201t3:280_0": "Kālavādītiādi samphappalāpāpaṭiviratassa paṭipattidassanaṁ. Atthasaṁhitāpi hi vācā",
  "tika-s0201t3:280_1": "ayuttakālapayogena atthāvahā na siyāti anatthaviññāpanavācaṁ anulometi, tasmā samphappalāpaṁ",
  "tika-s0201t3:280_2": "pajahantena akālavāditā pariharitabbāti vuttaṁ ‘‘kālavādī’’ti. Kāle vadantenapi ubhayānatthasādhanato",
  "tika-s0201t3:280_3": "abhūtaṁ parivajjetabbanti āha ‘‘bhūtavādī’’ti. Bhūtañca vadantena yaṁ idhaloka-paraloka-hitasampādakaṁ,",
  "tika-s0201t3:280_4": "tadeva vattabbanti dassetuṁ ‘‘atthavādī’’ti vuttaṁ. Atthaṁ vadantenapi lokiyadhammasannissitameva",
  "tika-s0201t3:280_5": "avatvā lokuttaradhammasannissitaṁ katvā vattabbanti dassanatthaṁ ‘‘dhammavādī’’ti",
  "tika-s0201t3:280_6": "vuttaṁ. Yathā ca attho lokuttaradhammasannissito hoti, taṁdassanatthaṁ ‘‘vinayavādī’’ti",
  "tika-s0201t3:280_7": "vuttaṁ. Pañcannañhi saṁvaravinayānaṁ, pañcannañca pahānavinayānaṁ vasena vuccamāno",
  "tika-s0201t3:280_8": "attho nibbānādhigamahetubhāvato lokuttaradhammasannissito hotīti. Evaṁ guṇavisesayuttova",
  "tika-s0201t3:280_9": "attho vuccamāno desanākosalle sati sobhati, kiccakaro ca hoti, na aññathāti dassetuṁ",
  "tika-s0201t3:280_10": "‘‘nidhānavatiṁ vācaṁ bhāsitā’’ti vuttaṁ. Idāni taṁ desanākosallaṁ vibhāvetuṁ ‘‘kālenā’’tiādimāha.",
  "tika-s0201t3:280_11": "Pucchādivasena hi otiṇṇavācāvatthusmiṁ ekaṁsādibyākaraṇavibhāgaṁ sallakkhetvā ṭhapanāhetuudāharaṇaṁ",
  "tika-s0201t3:280_12": "saṁsandanādiṁ taṁtaṁkālānurūpaṁ vibhāventiyā parimitaparicchinnarūpāya vipulatara-gambhīrodāra-paramattha-vitthārasaṅgāhikāya",
  "tika-s0201t3:280_13": "kathāya ñāṇabalānurūpaṁ pare yāthāvato dhamme patiṭṭhāpento ‘‘desanākusalo’’ti vuccatīti",
  "tika-s0201t3:280_14": "evamettha atthayojanā veditabbā.",
  "tika-s0201t3:281_0": "293. Evaṁ paṭipāṭiyā satta mūlasikkhāpadāni vibhāvetvā satipi abhijjhādipahānaindriyasaṁvarasatisampajaññajāgariyānuyogādike",
  "tika-s0201t3:281_1": "uttaradesanāyaṁ vibhāvetuṁ taṁ pariharitvā ācārasīlasseva vibhajanavasena pāḷi pavattāti",
  "tika-s0201t3:281_2": "tadatthaṁ vivarituṁ ‘‘bījagāmabhūtagāmasamārambhā’’tiādi vuttaṁ. Tattha bījānaṁ gāmo",
  "tika-s0201t3:281_3": "samūho bījagāmo. Bhūtānaṁ jātānaṁ nibbattānaṁ rukkhagacchalatādīnaṁ samūho bhūtagāmo.",
  "tika-s0201t3:281_4": "Nanu ca rukkhādayo cittarahitatāya na jīvā, cittarahitatā ca paripphandābhāvato chinne",
  "tika-s0201t3:281_5": "viruhanato visadisajātikabhāvato catuyoniapariyāpannato ca veditabbā, vuḍḍhi pana",
  "tika-s0201t3:281_6": "pavāḷasilālavaṇānampi vijjatīti na tesaṁ jīvabhāve kāraṇaṁ, visayaggahaṇañca nesaṁ",
  "tika-s0201t3:281_7": "parikappanāmattaṁ supanaṁ viya ciñcādenaṁ, tathā dohaḷādayo, tattha kasmā bījagāmabhūtagāmasamārambhā",
  "tika-s0201t3:281_8": "paṭivirati icchitāti? Samaṇasāruppato tannivāsisattānurakkhaṇato ca. Tenevāha – ‘‘jīvasaññino",
  "tika-s0201t3:281_9": "hi moghapurisa manussā rukkhasmi’’ntiādi (pāci. 89).",
  "tika-s0201t3:282_0": "Mūlameva bījaṁ mūlabījaṁ, mūlabījaṁ etassātipi mūlabījaṁ. Sesesupi eseva nayo. Phaḷubījanti",
  "tika-s0201t3:282_1": "pabbabījaṁ. Paccayantarasamavāye sadisaphaluppattiyā visesakāraṇabhāvato viruhaṇasamatthe",
  "tika-s0201t3:282_2": "sāraphale niruḷho bījasaddo tadatthasaṁsiddhiyā mūlādīsupi kesuci pavattatīti mūlādito",
  "tika-s0201t3:282_3": "nivattanatthaṁ ekena bīja-saddena visesetvā vuttaṁ ‘‘bījabīja’’nti ‘‘rūparūpaṁ (visuddhi.",
  "tika-s0201t3:282_4": "2.449), dukkhadukkha’’nti (saṁ. ni. 4.327; 5.165; netti. 11) ca yathā. Kasmā panettha",
  "tika-s0201t3:282_5": "bījagāmabhūtagāmaṁ uddharitvā bījagāmo eva niddiṭṭhoti? Na kho panetaṁ evaṁ daṭṭhabbaṁ,",
  "tika-s0201t3:282_6": "nanu avocumha – ‘‘mūlameva bījaṁ mūlabījaṁ, mūlabījaṁ etassātipi mūlabīja’’nti. Tattha",
  "tika-s0201t3:282_7": "purimena bījagāmo niddiṭṭho, dutiyena bhūtagāmo, duvidhopesa mūlabījañca mūlabījañca",
  "tika-s0201t3:282_8": "mūlabījanti sāmaññaniddesena, ekasesanayena vā uddiṭṭhoti veditabbo. Tenevāha ‘‘pañcavidhassā’’tiādi.",
  "tika-s0201t3:282_9": "Nīlatiṇarukkhādikassāti allatiṇassa ceva allarukkhādikassa ca. Ādi-saddena osadhigacchalatādīnaṁ saṅgaho.",
  "tika-s0201t3:283_0": "Ekaṁ bhattaṁ ekabhattaṁ, taṁ assa atthīti ekabhattiko. So pana rattibhojanenapi siyāti",
  "tika-s0201t3:283_1": "tannivattanatthaṁ āha ‘‘rattūparato’’ti. Evampi aparaṇhabhojīpi siyā ekabhattikoti",
  "tika-s0201t3:283_2": "tannivattanatthaṁ ‘‘virato vikālabhojanā’’ti vuttaṁ. Aruṇuggamanakālato paṭṭhāya",
  "tika-s0201t3:283_3": "yāva majjhanhikā ayaṁ buddhādīnaṁ ariyānaṁ āciṇṇasamāciṇṇo bhojanassa kālo nāma,",
  "tika-s0201t3:283_4": "tadañño vikālo. Aṭṭhakathāyaṁ pana dutiyapadena rattibhojanassa paṭikkhittattā ‘‘atikkante",
  "tika-s0201t3:283_5": "majjhanhike yāva sūriyatthaṅgamanā bhojanaṁ vikālabhojanaṁ nāmā’’ti vuttaṁ.",
  "tika-s0201t3:284_0": "‘‘Sabbapāpassa akaraṇa’’ntiādinayappavattaṁ (dī. ni. 2.90; dha. pa. 183; netti. 30,",
  "tika-s0201t3:284_1": "50, 116, 124) bhagavato sāsanaṁ accantarāguppattiyā naccādidassanaṁ na anulometīti",
  "tika-s0201t3:284_2": "āha ‘‘sāsanassa ananulomattā’’ti. Attanā payojiyamānaṁ, parehi payojāpiyamānañca",
  "tika-s0201t3:284_3": "naccaṁ naccabhāvasāmaññena pāḷiyaṁ ekeneva nacca-saddena gahitaṁ, tathā gītavādita-saddena",
  "tika-s0201t3:284_4": "cāti āha ‘‘naccananaccāpanādivasenā’’ti. Ādi-saddena gāyanagāyāpanavādanavādāpanāni",
  "tika-s0201t3:284_5": "saṅgayhanti. Dassanena cettha savanampi saṅgahitaṁ virūpekasesanayena . Yathāsakaṁ",
  "tika-s0201t3:284_6": "visayassa ālocanasabhāvatāya vā pañcannaṁ viññāṇānaṁ savanakiriyāyapi dassanasaṅkhepasabbhāvato",
  "tika-s0201t3:284_7": "‘‘dassanā’’icceva vuttaṁ. Tenāha ‘‘pañcahi viññāṇehi na kañci dhammaṁ paṭivijānāti",
  "tika-s0201t3:284_8": "aññatra abhinipātamattā’’ti. Avisūkabhūtassa gītassa savanaṁ kadāci vaṭṭatīti āha",
  "tika-s0201t3:284_9": "‘‘visūkabhūtā dassanā’’ti. Tathā hi vuttaṁ paramatthajotikāyaṁ khuddakaṭṭhakathāyaṁ",
  "tika-s0201t3:284_10": "(khu. pā. aṭṭha. 2.pacchimapañcasikkhāpadavaṇṇanā) ‘‘dhammūpasaṁhitaṁ gītaṁ vaṭṭati,",
  "tika-s0201t3:284_11": "gītūpasaṁhito dhammo na vaṭṭatī’’ti. Yaṁ kiñcīti ganthitaṁ vā aganthitaṁ vā yaṁ kiñci",
  "tika-s0201t3:284_12": "pupphaṁ. Gandhajātanti gandhajātikaṁ. Tassapi ‘‘yaṁ kiñcī’’ti vacanato pisitassa",
  "tika-s0201t3:284_13": "apisitassapi yassa kassaci vilepanādi na vaṭṭatīti dasseti.",
  "tika-s0201t3:285_0": "Uccāti ucca-saddena samānatthaṁ ekaṁ saddantaraṁ. Seti etthāti sayanaṁ. Uccāsayanaṁ",
  "tika-s0201t3:285_1": "mahāsayanañca samaṇasārupparahitaṁ adhippetanti āha ‘‘pamāṇātikkantaṁ akappiyattharaṇa’’nti.",
  "tika-s0201t3:285_2": "Āsanañcettha sayaneneva saṅgahitanti daṭṭhabbaṁ. Yasmā pana ādhāre paṭikkhitte tadādhārā",
  "tika-s0201t3:285_3": "kiriyā paṭikkhittāva hoti, tasmā ‘‘uccāsayanamahāsayanā’’icceva vuttaṁ, atthato pana",
  "tika-s0201t3:285_4": "tadupabhogabhūtanisajjānipajjanehi virati dassitāti daṭṭhabbaṁ. Atha vā uccāsayanamahāsayanañca",
  "tika-s0201t3:285_5": "uccāsayanamahāsayanañca uccāsayanamahāsayananti etasmiṁ atthe ekasesena ayaṁ niddeso",
  "tika-s0201t3:285_6": "kato yathā ‘‘nāmarūpapaccayā saḷāyatana’’nti (ma. ni. 3.126; saṁ. ni. 2.1; udā. 1),",
  "tika-s0201t3:285_7": "āsanakiriyāpubbakattā vā sayanakiriyāya sayanaggahaṇena āsanampi gahitanti veditabbaṁ.",
  "tika-s0201t3:286_0": "Dārumāsakoti ye vohāraṁ gacchantīti iti-saddena evaṁpakāre dasseti. Aññehi gāhāpane",
  "tika-s0201t3:286_1": "upanikkhittasādiyane ca paṭiggahaṇattho labbhatīti āha ‘‘neva naṁ uggaṇhāti, na uggaṇhāpeti,",
  "tika-s0201t3:286_2": "na upanikkhittaṁ sādiyatī’’ti. Atha vā tividhaṁ paṭiggahaṇaṁ kāyena vācāya manasāti.",
  "tika-s0201t3:286_3": "Tattha kāyena paṭiggahaṇaṁ uggaṇhanaṁ, vācāya paṭiggahaṇaṁ uggahāpanaṁ, manasā paṭiggahaṇaṁ",
  "tika-s0201t3:286_4": "sādiyananti tividhampi paṭiggahaṇaṁ ekajjhaṁ gahetvā ‘‘paṭiggahaṇā’’ti vuttanti āha",
  "tika-s0201t3:286_5": "‘‘neva naṁ uggaṇhātī’’tiādi. Esa nayo āmakadhaññapaṭiggahaṇātiādīsupi. Nīvārādiupadhaññassa",
  "tika-s0201t3:286_6": "sāliādimūladhaññantogadhattā vuttaṁ ‘‘sattavidhassā’’ti. ‘‘Anujānāmi, bhikkhave,",
  "tika-s0201t3:286_7": "pañca vasāni bhesajjāni acchavasaṁ macchavasaṁ susukāvasaṁ sukaravasaṁ gadrabhavasa’’nti",
  "tika-s0201t3:286_8": "(mahāva. 262) vuttattā idaṁ odissa anuññātaṁ nāma, tassa pana ‘‘kāle paṭiggahita’’nti",
  "tika-s0201t3:286_9": "(mahāva. 262) vuttattā paṭiggahaṇaṁ vaṭṭati. Sati paccayeti āha ‘‘aññatra odissa anuññātā’’ti.",
  "tika-s0201t3:287_0": "Sarūpena vañcanaṁ rūpakūṭaṁ, patirūpena vañcanāti attho. Aṅgena attano sarīrāvayavena",
  "tika-s0201t3:287_1": "vañcanaṁ aṅgakūṭaṁ. Gahaṇavasena vañcanaṁ gahaṇakūṭaṁ. Paṭicchannaṁ katvā vañcanaṁ",
  "tika-s0201t3:287_2": "paṭicchannakūṭaṁ. Akkamatīti nippīḷeti, pubbabhāge akkamatīti sambandho.",
  "tika-s0201t3:288": "Hadayanti nāḷiādīnaṁ mānabhājanānaṁ abbhantaraṁ. Tilādīnaṁ nāḷiādīhi minanakāle ussāpitasikhāyeva sikhā. Sikhābhedo tassāhāpanaṁ.",
  "tika-s0201t3:289_0": "Kecīti sārasamāsācariyā, uttaravihāravāsino ca. Vadhoti muṭṭhipahārakasātāḷanādīhi",
  "tika-s0201t3:289_1": "vihesanaṁ, vibādhananti attho. Viheṭhanatthopi hi vadha-saddo dissati ‘‘attānaṁvadhitvā",
  "tika-s0201t3:289_2": "vadhitvā rodatī’’tiādīsu (pāci. 879, 881). Yathā hi apariggahabhāvasāmaññe satipi",
  "tika-s0201t3:289_3": "pabbajitehi appaṭiggahitabbavatthuvibhāgasandassanatthaṁ itthikumāridāsidāsādayo",
  "tika-s0201t3:289_4": "vibhāgena vuttā. Evaṁ parassa haraṇabhāvato adinnādānabhāvasāmaññe satipi tulākūṭādayo",
  "tika-s0201t3:289_5": "adinnādānavisesabhāvadassanatthaṁ vibhāgena vuttā, na evaṁ pāṇātipātapariyāyassa",
  "tika-s0201t3:289_6": "vadhassa puna gahaṇe payojanaṁ atthi, tattha sayaṁkāro, idha paraṁkāroti ca na sakkā",
  "tika-s0201t3:289_7": "vattuṁ ‘‘kāyavacīpayogasamuṭṭhāpikā cetanā chappayogā’’ti vacanato. Tasmā yathāvutto",
  "tika-s0201t3:289_8": "evettha attho yutto. Aṭṭhakathāyaṁ pana ‘‘vadhoti māraṇa’’nti vuttaṁ, tampi pothanameva",
  "tika-s0201t3:289_9": "sandhāyāti ca sakkā viññātuṁ māraṇa-saddassapi vihiṁsane dissanato.",
  "tika-s0201t3:290_0": "294. Cīvarapiṇḍapātānaṁ yathākkamaṁ kāyakucchipariharaṇamattajotanāyaṁ avisesato",
  "tika-s0201t3:290_1": "aṭṭhannaṁ parikkhārānaṁ antare tappayojanatā sambhavatīti dassento ‘‘te sabbepī’’tiādimāha.",
  "tika-s0201t3:290_2": "Etepīti navaparikkhārikādayopi appicchāva santuṭṭhāva. Na hi tatthakena mahicchatā,",
  "tika-s0201t3:290_3": "asantuṭṭhitā vā hotīti.",
  "tika-s0201t3:291_0": "Catūsu disāsu sukhaṁ viharati, tato eva sukhavihāraṭṭhānabhūtā catasso disā assa",
  "tika-s0201t3:291_1": "santīti vā cātuddiso. Tattha cāyaṁ satte vā saṅkhāre vā bhayena na paṭihaññatīti",
  "tika-s0201t3:291_2": "appaṭigho. Dvādasavidhassa santosassa vasena santussanako santussamāno. Itarītarenāti",
  "tika-s0201t3:291_3": "uccāvacena. Parissayānaṁ bāhirānaṁ sīhabyagghādīnaṁ, abbhantarānañca kāmacchandādīnaṁ",
  "tika-s0201t3:291_4": "kāyacittupaddavānaṁ abhibhavanato parissayānaṁ sahitā. Thaddhabhāvakarabhayābhāvena",
  "tika-s0201t3:291_5": "acchambhī. Eko asahāyo. Tato eva khaggamigasiṅgasadisatāya khaggavisāṇakappo careyyāti attho.",
  "tika-s0201t3:292_0": "Chinnapakkho , asañjātapakkho vā sakuṇo gantuṁ na sakkotīti ‘‘pakkhī sakuṇo’’ti pakkhi-saddena",
  "tika-s0201t3:292_1": "visesetvā sakuṇo pāḷiyaṁ vuttoti āha ‘‘pakkhayutto sakuṇo’’ti. Yassa sannidhikāraparibhogo",
  "tika-s0201t3:292_2": "kiñci ṭhapetabbaṁ sāpekkhāya ṭhapanañca natthi, tādiso ayaṁ bhikkhūti dassento ‘‘ayaṁ",
  "tika-s0201t3:292_3": "panettha saṅkhepattho’’tiādimāha. Ariyanti apenti tato dosā, tehi vā ārakāti ariyoti",
  "tika-s0201t3:292_4": "āha ‘‘ariyenāti niddosenā’’ti. Ajjhattanti attani. Niddosasukhanti nirāmisasukhaṁ",
  "tika-s0201t3:292_5": "kilesavajjarahitattā.",
  "tika-s0201t3:293_0": "295. Yathāvutte sīlasaṁvare patiṭṭhitasseva indriyasaṁvaro icchitabbo tadadhiṭṭhānato,",
  "tika-s0201t3:293_1": "tassa ca paripālakabhāvatoti vuttaṁ ‘‘so iminā ariyena sīlakkhandhena samannāgato",
  "tika-s0201t3:293_2": "bhikkhū’’ti. Sesapadesūti ‘‘na nimittaggāhī hotī’’tiādīsu padesu. Yasmā visuddhimagge",
  "tika-s0201t3:293_3": "(visuddhi. 1.15) vuttaṁ, tasmā tassa līnatthappakāsiniyaṁ saṁvaṇṇanāyaṁ (visuddhi.",
  "tika-s0201t3:293_4": "mahāṭī. 1.15) vuttanayeneva veditabbaṁ. Rūpādīsu nimittādiggāhaparivajjanalakkhaṇattā",
  "tika-s0201t3:293_5": "indriyasaṁvarassa kilesehi anavasittasukhatā avikiṇṇasukhatā cassa vuttā.",
  "tika-s0201t3:294_0": "296.Paccayasampattinti paccayapāripūriṁ. Ime cattāroti sīlasaṁvaro santoso indriyasaṁvaro",
  "tika-s0201t3:294_1": "satisampajaññanti ime cattāro araññavāsassa sambhārā. Tiracchānagatehi vattabbataṁ",
  "tika-s0201t3:294_2": "āpajjati isisiṅgassa pituādayo viya. Vanacarakehīti vanacarakamātugāmehi. Bheravasaddaṁ",
  "tika-s0201t3:294_3": "sāventi, tāvatā apalāyantānaṁ hatthehi sīsaṁ…pe… karonti. Paṇṇattivītikkamasaṅkhātaṁ",
  "tika-s0201t3:294_4": "kāḷakaṁ vā. Micchāvitakkasaṅkhātaṁ tilakaṁ vā. Tanti pītiṁ vibhūtabhāvena upaṭṭhānato khayato sammasanto.",
  "tika-s0201t3:295_0": "Vivittanti janavivittaṁ. Tenāha ‘‘suñña’’nti. Sā ca vivittatā nissaddabhāvena lakkhitabbāti",
  "tika-s0201t3:295_1": "āha ‘‘appasaddaṁ appanigghosa’’nti. Āvasathabhūtaṁ senāsanaṁ viharitabbaṭṭhena vihārasenāsanaṁ.",
  "tika-s0201t3:295_2": "Masārakādi mañcapīṭhaṁ tattha attharitabbaṁ bhisiupadhānañca mañcapīṭhasambandhito",
  "tika-s0201t3:295_3": "mañcapīṭhasenāsanaṁ. Cimilikādi bhūmiyaṁ santharitabbatāya santhatasenāsanaṁ. Rukkhamūlādi",
  "tika-s0201t3:295_4": "paṭikkamitabbaṭṭhānaṁ caṅkamanādīnaṁ okāsabhāvato okāsasenāsanaṁ.",
  "tika-s0201t3:296": "‘‘Anucchavikaṁdassento’’ti vatvā tameva anucchavikabhāvaṁ vibhāvetuṁ ‘‘tattha hī’’tiādi vuttaṁ. Acchannanti iṭṭhakachadanādinā antamaso rukkhasākhāhipi na channaṁ.",
  "tika-s0201t3:297_0": "Bhattassapacchatoti bhattabhuñjanassa pacchato. Ūrubaddhāsananti ūrūnaṁ adhobandhanavasena",
  "tika-s0201t3:297_1": "nisajjaṁ. Heṭṭhimakāyassa anujukaṭṭhapanaṁ nisajjāvacaneneva bodhitanti. Ujuṁ kāyanti",
  "tika-s0201t3:297_2": "ettha kāya-saddo uparimakāyavisayoti āha ‘‘uparimaṁ sarīraṁ ujukaṁ ṭhapetvā’’ti.",
  "tika-s0201t3:297_3": "Taṁ pana ujukaṭṭhapanaṁ sarūpato payojanato ca dassetuṁ ‘‘aṭṭhārasā’’tiādi vuttaṁ.",
  "tika-s0201t3:297_4": "Na paṇamantīti na oṇamanti. Na paripatatīti na vigacchati, vīthiṁ na vilaṅgheti.",
  "tika-s0201t3:297_5": "Tato eva pubbenāparaṁ visesappattiyā kammaṭṭhānaṁ vuddhiṁ phātiṁ upagacchati. Mukhasamīpeti",
  "tika-s0201t3:297_6": "mukhassa samīpe nāsikagge vā uttaroṭṭhe vā. Idha pari-saddo abhi-saddena samānatthoti",
  "tika-s0201t3:297_7": "āha ‘‘kammaṭṭhānābhimukha’’nti, bahiddhā puthuttārammaṇato nivāretvā kammaṭṭhānaṁyeva",
  "tika-s0201t3:297_8": "purakkhatvāti attho. Parīti pariggahaṭṭho ‘‘pariṇāyikā’’tiādīsu (dha. sa. 16) viya.",
  "tika-s0201t3:297_9": "Niyyānaṭṭho paṭipakkhato niggamanaṭṭho, tasmā pariggahitaniyyānasatinti sabbathā",
  "tika-s0201t3:297_10": "gahitāsammosaṁ pariccattasammosaṁ satiṁ katvā, paramaṁ satinepakkaṁ upaṭṭhapetvāti attho.",
  "tika-s0201t3:298_0": "Vikkhambhanavasenāti ettha vikkhambhanaṁ anuppādanaṁ appavattanaṁ na paṭipakkhena",
  "tika-s0201t3:298_1": "suppahīnatā. Pahīnattāti ca pahīnasadisataṁ sandhāya vuttaṁ jhānassa anadhigatatā.",
  "tika-s0201t3:298_2": "Tathāpi nayidaṁ cakkhuviññāṇaṁ viya sabhāvato vigatābhijjhaṁ, atha kho bhāvanāvasena.",
  "tika-s0201t3:298_3": "Tenāha ‘‘na cakkhuviññāṇasadisenā’’ti. Eseva nayoti yathā cakkhuviññāṇaṁ sabhāvena",
  "tika-s0201t3:298_4": "vigatābhijjhaṁ abyāpannañca, na bhāvanāya vikkhambhitattā, na evamidaṁ. Idaṁ pana",
  "tika-s0201t3:298_5": "cittaṁ bhāvanāya parisodhitattā abyāpannaṁ vigatathinamiddhaṁ anuddhataṁ nibbicikicchañcāti",
  "tika-s0201t3:298_6": "attho. Idaṁ ubhayanti satisampajaññamāha.",
  "tika-s0201t3:299_0": "297.Ucchinditvā pātentīti ettha ucchindanaṁ pātanañca tāsaṁ paññānaṁ anuppannānaṁ",
  "tika-s0201t3:299_1": "uppajjituṁ appadānameva. Iti mahaggatānuttarapaññānaṁ ekaccāya ca parittapaññāya",
  "tika-s0201t3:299_2": "anuppattihetubhūtā nīvaraṇā dhammā itarāya ca samatthataṁ vihanantiyevāti paññāya",
  "tika-s0201t3:299_3": "dubbalīkaraṇā vuttā. Idampi paṭhamajjhānaṁ veneyyasantāne patiṭṭhāpiyamānaṁ ñāṇaṁ",
  "tika-s0201t3:299_4": "pajjati etthāti ñāṇapadaṁ. Ñāṇaṁ vaḷañjeti etthāti ñāṇavaḷañjaṁ.",
  "tika-s0201t3:300_0": "299.Natāva niṭṭhaṁ gato bāhirakānaṁ ñāṇena akkantaṭṭhānānipi siyunti. Yadi evaṁ anaññasādhāraṇe",
  "tika-s0201t3:300_1": "maggañāṇapade kathaṁ na niṭṭhaṅgatoti āha ‘‘maggakkhaṇepī’’tiādi. Tīsu ratanesu niṭṭhaṁ",
  "tika-s0201t3:300_2": "gato hotīti buddhasubuddhataṁ dhammasudhammataṁ saṅghasuppaṭipattitañca ārabbha ñāṇena",
  "tika-s0201t3:300_3": "niṭṭhaṁ nicchayaṁ upagato hoti. Kāmañcettha paṭhamamaggeneva sabbaso vicikicchāya",
  "tika-s0201t3:300_4": "pahīnattā sabbassapi ariyasāvakassa kaṅkhā vā vimati vā natthi, tattha pana yathā",
  "tika-s0201t3:300_5": "paññāvepullappattassa arahato savisaye ñāṇaṁ savisesaṁ ogāhati, na tathā anāgāmiādīnanti",
  "tika-s0201t3:300_6": "ratanattaye sātisayaṁ ñāṇanicchayagamanaṁ sandhāya ‘‘aggamaggavasena tatthaniṭṭhāgamanaṁ",
  "tika-s0201t3:300_7": "vutta’’nti vuttaṁ. Yaṁ panettha avibhattaṁ, taṁ suviññeyyamevāti.",
  "tika-s0201t3:301": "Cūḷahatthipadopamasuttavaṇṇanāya līnatthappakāsanā samattā.",
  "tika-s0201t3:302": "8. Mahāhatthipadopamasuttavaṇṇanā",
  "tika-s0201t3:303_0": "300.Jaṅgalānanti ettha yo nipicchalena amuduko nirudakatāya thaddhalūkhabhūmippadeso,",
  "tika-s0201t3:303_1": "so ‘‘jaṅgalo’’ti vuccati. Tabbahulatāya pana idha sabbo bhūmippadeso jaṅgalo, tasmiṁ",
  "tika-s0201t3:303_2": "jaṅgale jātā, bhavāti vā jaṅgalā, tesaṁ jaṅgalānaṁ. Evañhi nadīcarānampi hatthīnaṁ",
  "tika-s0201t3:303_3": "saṅgaho kato hoti. Samodhātabbānaṁ viya hi samodhāyakānampi jaṅgalaggahaṇena gahetabbato.",
  "tika-s0201t3:303_4": "Pathavītalacārīnanti iminā jalacārino na nivatteti adissamānapādattā. Pāṇānanti sādhāraṇavacanampi",
  "tika-s0201t3:303_5": "‘‘padajātānī’’ti saddantarasannidhānena visesaniviṭṭhameva hotīti āha ‘‘sapādakapāṇāna’’nti.",
  "tika-s0201t3:303_6": "‘‘Muttagata’’ntiādīsu (ma. ni. 2.119; a. ni. 9.11) gata-saddo anatthantaro viya,",
  "tika-s0201t3:303_7": "jāta-saddo anatthantaroti āha ‘‘padajātānīti padānī’’ti. Samodhānanti samavarodhaṁ,",
  "tika-s0201t3:303_8": "antogamaṁ vā. Mahantattenāti vipulabhāvena.",
  "tika-s0201t3:304_0": "Kusalā dhammāti anavajjasukhavipākā dhammā, na anavajjamattadhammā. Kusalattike āgatanayena",
  "tika-s0201t3:304_1": "hi idha kusalā dhammā gahetabbā, na bāhitikasutte āgatanayena. Catubbidho saṅgahoti",
  "tika-s0201t3:304_2": "kasmā vuttaṁ, nanu ekavidhovettha saṅgaho adhippetoti? Na, atthaṁ aggahetvā aniddhāritatthassa",
  "tika-s0201t3:304_3": "saddasseva gahitattā. Saṅgaha-saddo tāva attano atthavasena catubbidhoti ayañhettha",
  "tika-s0201t3:304_4": "attho. Atthopi vā aniddhāritaviseso sāmaññena gahetabbataṁ patto ‘‘saṅgahaṁ gacchatī’’ti",
  "tika-s0201t3:304_5": "ettha saṅgaha-saddena vacanīyataṁ gatoti na koci doso, niddhārite visese tassa ekavidhatā",
  "tika-s0201t3:304_6": "siyā, na tato pubbeti. Sajātisaṅgahoti samānajātiyā, samānajātikānaṁ vā saṅgaho.",
  "tika-s0201t3:304_7": "Dhātukathāvaṇṇanāyaṁ pana ‘‘jātisaṅgaho’’icceva vuttaṁ, taṁ jāti-saddassa sāpekkhasaddattā",
  "tika-s0201t3:304_8": "jātiyā saṅgahoti vutte attano jātiyāti viññāyati sambandhārahassa aññassa avuttattāti",
  "tika-s0201t3:304_9": "katvā vuttaṁ. Idha pana rūpakaṇḍavaṇṇanāyaṁ (dha. sa. aṭṭha. 594) viya pākaṭaṁ katvā",
  "tika-s0201t3:304_10": "dassetuṁ ‘‘sajātisaṅgaho’’icceva vuttaṁ. Sañjāyanti etthāti sañjāti, sañjātiyā saṅgaho",
  "tika-s0201t3:304_11": "sañjātisaṅgaho, sañjātidesavasena saṅgahoti attho. ‘‘Sabbe rathikā’’ti vutte sabbe",
  "tika-s0201t3:304_12": "rathayodhā rathena yujjhanakiriyāya ekasaṅgahoti. ‘‘Sabbe dhanuggahā’’ti vutte sabbe",
  "tika-s0201t3:304_13": "issāsā dhanunā vijjhanakiriyāya ekasaṅgahoti āha ‘‘evaṁ kiriyavasena saṅgaho’’ti.",
  "tika-s0201t3:304_14": "Rūpakkhandhena saṅgahitanti rūpakkhandhena ekasaṅgahaṁ rūpakkhandhoteva gaṇitaṁ,",
  "tika-s0201t3:304_15": "gahaṇaṁ gatanti attho.",
  "tika-s0201t3:305_0": "Diyaḍḍhamevasaccaṁ bhajati maggasaccadukkhasaccekadesabhāvato. Saccekadesantogadhampi",
  "tika-s0201t3:305_1": "saccantogadhameva hotīti āha ‘‘saccānaṁ antogadhattā’’ti. Idāni tamatthaṁ sāsanato",
  "tika-s0201t3:305_2": "ca lokato ca upamaṁ āha ritvā dīpetuṁ ‘‘yathā hī’’tiādi vuttaṁ. Tattha sādhikamidaṁ,",
  "tika-s0201t3:305_3": "bhikkhave, diyaḍḍhasikkhāpadasatanti idaṁ yasmiṁ kāle taṁ suttaṁ desitaṁ, tadā paññattasikkhāpadavasena",
  "tika-s0201t3:305_4": "vuttaṁ, tato paraṁ pana sādhikāni dvesatāni sikkhāpadānīti. Sikkhānaṁ antogadhattā",
  "tika-s0201t3:305_5": "adhisīlasikkhāya. Ettha ca ‘‘sīlaṁ sikkhantopi tisso sikkhā sikkhatī’’ti visamoyaṁ",
  "tika-s0201t3:305_6": "upaññāso. Tattha hi yo pahātabbaṁ pajahati, saṁvaritabbato saṁvaraṁ āpajjati, ayamassa",
  "tika-s0201t3:305_7": "adhisīlasikkhā. Yo tattha cetaso avikkhepo, ayamassa adhicittasikkhā. Yā tattha vīmaṁsā,",
  "tika-s0201t3:305_8": "ayamassa adhipaññāsikkhā. Iti so kulaputto sarūpato labbhamānā eva tisso sikkhā sikkhatīti",
  "tika-s0201t3:305_9": "dīpito, na sikkhānaṁ antogadhatāmattena. Tenāha aṭṭhakathāyaṁ ‘‘yo tathābhūtassa",
  "tika-s0201t3:305_10": "saṁvaro, ayamettha adhisīlasikkhā, yo tathābhūtassa samādhi, ayamettha adhicittasikkhā,",
  "tika-s0201t3:305_11": "yā tathābhūtassa paññā, ayaṁ adhipaññāsikkhā. Imā tisso sikkhā tasmiṁ ārammaṇe tāya",
  "tika-s0201t3:305_12": "satiyā tena manasikārena sikkhati āsevati bhāveti bahulīkarotī’’ti. Idha pana saccānaṁ",
  "tika-s0201t3:305_13": "antogadhattā sacca-saddābhidheyyatāmattena catūsu saccesu gaṇanantogadhā hontīti?",
  "tika-s0201t3:305_14": "Na, tatthāpi hi nippariyāyato adhisīlasikkhāva labbhati, itarā pariyāyatoti katvā",
  "tika-s0201t3:305_15": "‘‘sikkhānaṁ antogadhattā’’ti vuttaṁ.",
  "tika-s0201t3:306_0": "Catūsu ariyasaccesu saṅgahaṁ gacchantīti ca tato amuccitvā tasseva antogadhataṁ sandhāya",
  "tika-s0201t3:306_1": "vuttaṁ. Evañca katvā ‘‘yathā ca ekassa hatthipadassā’’tiādinā dassitā hatthipadopamā",
  "tika-s0201t3:306_2": "samatthitā daṭṭhabbā. Ekasmimpi dvīsupi tīsupi saccesu gaṇanaṁ gatā dhammāti idaṁ",
  "tika-s0201t3:306_3": "na kusalattikavaseneva veditabbaṁ, atha kho tikadukesu yathārahaṁ labbhamānapadavasena",
  "tika-s0201t3:306_4": "veditabbaṁ. Tattha ekasmiṁ sacce gaṇanaṁ gato dhammo asaṅkhatadhammo daṭṭhabbo, dvīsu",
  "tika-s0201t3:306_5": "saccesu gaṇanaṁ gatā kusalā dhammā, tathā akusalā dhammā, abyākatā ca dhammā, tīsu",
  "tika-s0201t3:306_6": "saccesu gaṇanaṁ gatā saṅkhatā dhammā, evaṁ aññesampi tikadukapadānaṁ vasena ayamattho",
  "tika-s0201t3:306_7": "yathārahaṁ vibhajitvā vattabbo. Tenāha ‘‘ekasmimpi…pe… gatāva hontī’’ti. Ekadeso",
  "tika-s0201t3:306_8": "hi samudāyantogadhattā viseso viya sāmaññena samūhena saṅgahaṁ labhati. Tenāha ‘‘saccānaṁ",
  "tika-s0201t3:306_9": "antogadhattā’’ti. Desanānukkamoti ariyasaccāni uddisitvā dukkhasaccaniddesavasena",
  "tika-s0201t3:306_10": "pañcannaṁ upādānakkhandhānaṁ vibhajanaṁ. Tattha ca rūpakkhandhaniddesavasenaādito",
  "tika-s0201t3:306_11": "ajjhattikāya pathavīdhātuyā vibhajananti. Ayaṁ imissā desanāya anukkamo.",
  "tika-s0201t3:307_0": "301. Taṁ panetaṁ upamāhi vibhāvetuṁ ‘‘yathā hī’’tiādi vuttaṁ. Tattha sujātanti sundaraṁ,",
  "tika-s0201t3:307_1": "susaṇṭhitaṁ supariṇatañcāti adhippāyo. Pesiyoti vilīve. Mudubhāvato kucchibhāgaṁ",
  "tika-s0201t3:307_2": "ādāya. Itare ca cattāro koṭṭhāseti pañcadhā bhinnakoṭṭhāsesu itare ca cattāro koṭṭhāse.",
  "tika-s0201t3:307_3": "Itare ca tayo koṭṭhāsetiādito catudhā bhinnakoṭṭhāsesu itare ca tayo koṭṭhāse.",
  "tika-s0201t3:308_0": "Rājaputtūpamāyāti rañño jeṭṭhaputtaupamāya. Nti piḷandhanaṁ. Ure vāyāmajanitaariyajātiyā",
  "tika-s0201t3:308_1": "oraso. Mukhato jātoti mukhato niggatadhammadesanāya jāto, buddhānaṁ vā dhammakāyassa",
  "tika-s0201t3:308_2": "mukhabhūtaariyadhammato jāto. Tato eva dhammajo dhammanimmito. Satthu dhammadāyādasseva",
  "tika-s0201t3:308_3": "gahitattā dhammadāyādo. Tenāha ‘‘no āmisadāyādo’’ti. Nti ‘‘bhagavato putto’’tiādivacanaṁ.",
  "tika-s0201t3:308_4": "Mahāpaññatādiguṇehi sātisayaṁ anupubbabhāve ṭhitattā sammā yathābhūtaṁ vadamāno vattuṁ sakkonto vadeyya.",
  "tika-s0201t3:309": "Akutobhayaṁ nibbānaṁ nibbānagāminiñca. Rāgarajādīnaṁ vigamena vigatarajaṁ dhammaṁ desentaṁ sugataṁ sammāsambuddhaṁ bhikkhūnaṁ parosahassaṁ payirupāsatīti yojanā.",
  "tika-s0201t3:310_0": "‘‘Sevetha bhajathā’’ti vatvā tattha kāraṇamāha ‘‘paṇḍitā bhikkhū anuggāhakā’’ti.",
  "tika-s0201t3:310_1": "Paṇḍitāpi samānā na appassutā, atha kho ovādānusāsanīhi anuggāhakāti purimā upamā",
  "tika-s0201t3:310_2": "therasseva vasena udāhaṭā, dutiyā pana bhagavato bhikkhusaṅghassapi vasena udāhaṭā.",
  "tika-s0201t3:311_0": "302.Ajjhattikāti sattasantānapariyāpannā. Ajjhattaṁ paccattanti padadvayenapi taṁtaṁpāṭipuggalikadhammā",
  "tika-s0201t3:311_1": "vuccantīti āha ‘‘ubhayampetaṁ niyakādhivacanamevā’’ti. Sasantatipariyāpannatāya pana",
  "tika-s0201t3:311_2": "attāti gahetabbabhāvūpagamanavasena attānaṁ adhikicca uddissa pavattaṁ ajjhattaṁ,",
  "tika-s0201t3:311_3": "taṁtaṁsattasantānapariyāpannatāya paccattaṁ. Tenāha aṭṭhakathāyaṁ (visuddhi. 1.307)",
  "tika-s0201t3:311_4": "‘‘attani pavattattā ajjhattaṁ, attānaṁ paṭicca paṭicca pavattattā paccatta’’nti.",
  "tika-s0201t3:311_5": "Kakkhaḷanti kathinaṁ. Yasmā taṁ thaddhabhāvena sahajātānaṁ patiṭṭhā hoti, tasmā ‘‘thaddha’’nti",
  "tika-s0201t3:311_6": "vuttaṁ. Kharigatanti kharasabhāvesu gataṁ tappariyāpannaṁ, kharasabhāvamevāti attho.",
  "tika-s0201t3:311_7": "Yasmā pana kharasabhāvaṁ pharusākārena upaṭṭhānato pharusākāraṁ hoti, tasmā vuttaṁ",
  "tika-s0201t3:311_8": "‘‘pharusa’’nti. Upādinnaṁ nāma sarīraṭṭhakaṁ. Tattha yaṁ kammasamuṭṭhānaṁ, taṁ nippariyāyato",
  "tika-s0201t3:311_9": "‘‘upādinna’’nti vuccati, itaraṁ anupādinnaṁ. Tadubhayampi idha taṇhādīhi ādinnagahitaparāmaṭṭhavasena",
  "tika-s0201t3:311_10": "upādinnamevāti dassetuṁ ‘‘sarīraṭṭhakañhī’’tiādi vuttaṁ. Tattha ādinnanti abhiniviṭṭhaṁ.",
  "tika-s0201t3:311_11": "Mamanti gahitaṁ. Ahanti parāmaṭṭhaṁ. Dhātukammaṭṭhānikassāti catudhātuvavatthānavasena",
  "tika-s0201t3:311_12": "dhātukammaṭṭhānaṁ pariharantassa. Etthāti etasmiṁ dhātukammaṭṭhāne. Tīsu koṭṭhāsesūti",
  "tika-s0201t3:311_13": "tippakāresu koṭṭhāsesu. Na hi te tayo cattāro koṭṭhāsā.",
  "tika-s0201t3:312_0": "Vuttappakārāti ‘‘kesā lomā’’tiādinā vuttappakārā. Nānāsabhāvatoti satipi kakkhaḷabhāvasāmaññe",
  "tika-s0201t3:312_1": "sasambhāravibhattito pana kesādisaṅghātagatanānāsabhāvato. Ālayoti apekkhā. Nikantīti",
  "tika-s0201t3:312_2": "nikāmanā. Patthanāti taṇhāpatthanā. Pariyuṭṭhānanti taṇhāpariyuṭṭhānaṁ. Gahaṇanti",
  "tika-s0201t3:312_3": "kāmupādānaṁ. Parāmāsoti parato āmasanā micchābhiniveso. Na balavā ālayādi. Yadi evaṁ",
  "tika-s0201t3:312_4": "kasmā vibhaṅge bāhirāpi pathavīdhātu vitthāreneva vibhattāti? Yathādhammadesanattā",
  "tika-s0201t3:312_5": "tattha vitthāreneva desanā pavattā, yathānulomadesanattā panettha vuttanayena desanā saṁkhittā.",
  "tika-s0201t3:313_0": "Yojetvā dassetīti ekajjhaṁ katvā dasseti. Sāti ajjhattikā pathavīdhātu. Sukhapariggaho",
  "tika-s0201t3:313_1": "hoti ‘‘na me so attā’’ti. Siddhe hi anattalakkhaṇe dukkhalakkhaṇaṁ aniccalakkhaṇañca",
  "tika-s0201t3:313_2": "siddhameva hoti saṅkhatadhammesu tadavinābhāvatoti. Visūkāyatīti visūkaṁ virūpakiriyaṁ",
  "tika-s0201t3:313_3": "pavatteti. Sā pana atthato vipphandanamevāti āha ‘‘vipphandatī’’ti. Assāti ajjhattikāya",
  "tika-s0201t3:313_4": "pathavīdhātuyā. Acetanābhāvo pākaṭo hoti dhātumattatāya dassanato. Taṁ ubhayampīti",
  "tika-s0201t3:313_5": "taṁ pathavīdhātudvayampi.",
  "tika-s0201t3:314_0": "Tato visesatarenāti tato bāhiramahāpathavito visesavantatarena, lahutarenāti attho.",
  "tika-s0201t3:314_1": "Kuppatīti luppati. Vilīyamānāti pakatiudake loṇaṁ viya vilayaṁ gacchantī. Udakānugatāti",
  "tika-s0201t3:314_2": "udakaṁ anugatā udakagatikā. Tenāha ‘‘udakameva hotī’’ti. Abhāvo eva abhāvatā, na",
  "tika-s0201t3:314_3": "bhavatīti vā abhāvo, tathāsabhāvo dhammo. Tassa bhāvo abhāvatā. Vayo vināso dhammo",
  "tika-s0201t3:314_4": "sabhāvo etassāti vayadhammo, tassa bhāvo vayadhammatā, atthato khayo eva. Sesapadesupi",
  "tika-s0201t3:314_5": "eseva nayo. Tenāha ‘‘sabbehipi imehi padehi aniccalakkhaṇameva vutta’’nti. Viddhaṁsanabhāvassa",
  "tika-s0201t3:314_6": "pana paveditabbattā kāmaṁ aniccalakkhaṇameva vuttaṁ sarūpato, itarānipi atthato vuttānevāti",
  "tika-s0201t3:314_7": "dassento āha ‘‘yaṁ panā’’tiādi.",
  "tika-s0201t3:315_0": "Mattaṁ khaṇamattaṁ tiṭṭhatīti mattaṭṭho, appamattaṭṭho mattaṭṭhako, atiittarakhaṇikoti",
  "tika-s0201t3:315_1": "attho. Tenāha ‘‘parittaṭṭhitikassā’’ti. Ṭhitiparittatāyāti ekacittapavattimattatāṭhānalakkhaṇassa",
  "tika-s0201t3:315_2": "itarabhāvena . Ekassa cittassa pavattikkhaṇamatteneva hi sattānaṁ paramatthato jīvanakkhaṇo",
  "tika-s0201t3:315_3": "paricchinno. Tenāha ‘‘ayaṁ hī’’tiādi.",
  "tika-s0201t3:316_0": "Jīvitanti jīvitindriyaṁ. Sukhadukkhāti sukhadukkhā vedanā. Upekkhāpi hi sukhadukkhāsveva",
  "tika-s0201t3:316_1": "antogadhā iṭṭhāniṭṭhabhāvato. Attabhāvoti jīvitavedanāviññāṇāni ṭhapetvā avasiṭṭhadhammā",
  "tika-s0201t3:316_2": "vuttā. Kevalāti attaniccabhāvena avomissā. Ekacittasamāyuttāti ekena cittena sahitā",
  "tika-s0201t3:316_3": "ekacittakkhaṇikā. Lahuso vattate khaṇoti tāya eva ekakkhaṇikatāya lahuko atiittaro",
  "tika-s0201t3:316_4": "jīvitādīnaṁ khaṇo vattati vītivattatīti attho. Idanti gāthāvacanaṁ.",
  "tika-s0201t3:317_0": "Yasmā sattānaṁ jīvitaṁ assāsapassāsānaṁ aparāparasañcaraṇaṁ labhamānameva pavattati,",
  "tika-s0201t3:317_1": "na alabhamānaṁ, tasmā assāsapassāsūpanibaddhaṁ. Tathā mahābhūtānaṁ samavuttitaṁ labhamānameva",
  "tika-s0201t3:317_2": "pavattati. Pathavīdhātuyā hi āpodhātuādīnaṁ vā aññatarapakopena balasampannopi puriso",
  "tika-s0201t3:317_3": "patthaddhakāyo vā, atisārādivasena kilinnapūtikāyo vā, mahāḍāhapareto vā, sañchijjamānasandhibandhano",
  "tika-s0201t3:317_4": "vā hutvā jīvitakkhayaṁ pāpuṇāti. Kabaḷīkārāhārānaṁ yuttakāle labhantasseva jīvitaṁ",
  "tika-s0201t3:317_5": "pavattati, alabhantassa parikkhayaṁ gacchati, viññāṇe pavattamāneyeva ca jīvitaṁ",
  "tika-s0201t3:317_6": "pavattati, na tasmiṁ appavattamāne. Jīvitanti ettha iti-saddena iriyāpathūpanibaddhatāsītuṇhūpanibaddhatādīnaṁ",
  "tika-s0201t3:317_7": "saṅgaho. Catunnañhi iriyāpathānaṁ samavuttitaṁ labhamānameva jīvitaṁ pavattati, aññatarassa",
  "tika-s0201t3:317_8": "pana adhimattatāya āyusaṅkhārā upacchijjanti, sītuṇhānampi samavuttitaṁ labhamānameva",
  "tika-s0201t3:317_9": "pavattati, atisītena pana atiuṇhena vā abhibhūtassa vipajjatīti.",
  "tika-s0201t3:318_0": "Taṇhupādinnassāti iminā hi paccayuppannatākittanena sarasapabhaṅgutaṁyeva vibhāveti.",
  "tika-s0201t3:318_1": "Dukkhānupassanāya taṇhāggāhassa aniccānupassanāya mānaggāhassa anattānupassanāya",
  "tika-s0201t3:318_2": "diṭṭhiggāhassa ujuvipaccanīkabhāvato ekaṁseneva tīhi anupassanāhi gāhāpi vigacchantīti",
  "tika-s0201t3:318_3": "āha ‘‘noteva hotī’’ti. Ekaṁyeva āgataṁ bāhirāya pathavīdhātuyā antaradhānadassanapavattajotanāya.",
  "tika-s0201t3:319_0": "Pariggahanti dhātupariggahaṇaṁ. Paṭṭhapentoti ārabhanto desento. Sotadvāre balaṁ",
  "tika-s0201t3:319_1": "dassetīti yojanā. Kammaṭṭhānikassa baladassanāpadesena kammaṭṭhānassa ānubhāvaṁ dasseti.",
  "tika-s0201t3:319_2": "Vācāya ghaṭṭanameva vuttaṁ sotadvāre baladassanabhāvato. Balanti ca bāhirāya viya",
  "tika-s0201t3:319_3": "ajjhattikāyapi pathavīdhātuyā acetanābhāvadassanena rukkhassa viya akkosantepi paharantepi",
  "tika-s0201t3:319_4": "nibbikāratā. Sampativattamānuppannabhāvenāti tadā paccuppannabhāvena. Samudācāruppannabhāvenāti",
  "tika-s0201t3:319_5": "āpāthagate tasmiṁ aniṭṭhe saddārammaṇe ārammaṇakaraṇasaṅkhātauppattivasena sotadvāre",
  "tika-s0201t3:319_6": "javanavedanā dukkhāti vacanato. Tathā hi ‘‘upanissayavasenā’’ti vuttaṁ. Vedanādayopīti",
  "tika-s0201t3:319_7": "‘‘vedanā aniccā’’ti ettha vuttavedanā ceva saññādayo ca. Te hi phassena samānabhūmikā",
  "tika-s0201t3:319_8": "na pubbe vuttavedanā. Dhātusaṅkhātameva ārammaṇanti yathāpariggahitaṁ pathavīdhātusaṅkhātameva",
  "tika-s0201t3:319_9": "visayaṁ. Pakkhandatīti vipassanācittaṁ aniccantipi dukkhantipi anattātipi sammasanavasena",
  "tika-s0201t3:319_10": "anupavisati. Etena bahiddhāvikkhepābhāvamāha, pasīdatīti pana iminā kammaṭṭhānassa",
  "tika-s0201t3:319_11": "vīthipaṭipannataṁ. Santiṭṭhatīti iminā uparūpari visesāvahabhāvena avatthānaṁ paṭipakkhābhibhavena",
  "tika-s0201t3:319_12": "niccalabhāvato. Vimuccatīti iminā taṇhāmānadiṭṭhiggāhato visesena muccanaṁ. Aṭṭhakathāyaṁ",
  "tika-s0201t3:319_13": "pana samuṭṭhānavasena attho vutto ‘‘adhimokkhaṁ labhatī’’ti. Sotadvāramhi ārammaṇe",
  "tika-s0201t3:319_14": "āpāthagateti idaṁ mūlapariññāya mūladassanaṁ. Sotadvārehi āvajjanavoṭṭhabbanānaṁ",
  "tika-s0201t3:319_15": "ayoniso āvajjayato voṭṭhabbanavasena iṭṭhe ārammaṇe lobho, aniṭṭhe ca paṭigho uppajjati,",
  "tika-s0201t3:319_16": "manodvāre pana ‘‘itthī, puriso’’ti rajjanādi hoti, tassa pañcadvārajavanaṁ mūlaṁ,",
  "tika-s0201t3:319_17": "sabbaṁ vā bhavaṅgādi. Evaṁ manodvārajavanassa mūlavasena pariññā. Āgantukatāvakālikapariññā",
  "tika-s0201t3:319_18": "pana pañcadvārajavanasseva apubbabhāvavasena itarabhāvavasena ca veditabbā. Ayamettha",
  "tika-s0201t3:319_19": "saṅkhepo, vitthāro pana satipaṭṭhānasaṁvaṇṇanāyaṁ vutto eva.",
  "tika-s0201t3:320_0": "Yāthāvato dhātūnaṁ pariggaṇhanavasena katapariggahassapi anādikālabhāvanāvasena ayoniso",
  "tika-s0201t3:320_1": "āvajjanaṁ sacepi uppajjati. Voṭṭhabbanaṁ patvāti voṭṭhabbanakiccataṁ patvā. Ekaṁ",
  "tika-s0201t3:320_2": "dve vāre āsevanaṁ labhitvā, na āsevanapaccayaṁ. Na hi upekkhāsahagatāhetukacittaṁ",
  "tika-s0201t3:320_3": "āsevanapaccayabhūtaṁ atthi. Yadi siyā, paṭṭhāne kusalattike paṭiccavārādīsu ‘‘na",
  "tika-s0201t3:320_4": "maggapaccayā āsevane dve, āsevanapaccayā na magge dve’’ti ca vattabbaṁ siyā, ‘‘na",
  "tika-s0201t3:320_5": "maggapaccayā āsevane ekaṁ (paṭṭhā. 1.1.221), āsevanapaccayā na magge eka’’nti (paṭṭhā.",
  "tika-s0201t3:320_6": "1.1.152) ca pana vuttaṁ. Ekaṁ dve vāreti ettha ca ekaggahaṇaṁ vacanasiliṭṭhatāya",
  "tika-s0201t3:320_7": "vasena vuttaṁ. Na hi dutiye moghavāre ekavārameva voṭṭhabbanaṁ pavattati. Dvikkhattuṁ",
  "tika-s0201t3:320_8": "vā tassa pavattiṁ sandhāya ekavāraggahaṇaṁ, tikkhattuṁ pavattiṁ sandhāya dvevāraggahaṇaṁ.",
  "tika-s0201t3:320_9": "Tattha dutiyaṁ tatiyañca pavattamānaṁ laddhāsevanaṁ viya hoti. Yasmā pana ‘‘voṭṭhabbanaṁ",
  "tika-s0201t3:320_10": "patvā ekaṁ dve vāreāsevanaṁ labhitvā cittaṁ bhavaṅgameva otaratī’’ti idaṁ dutiyamoghavāravasena",
  "tika-s0201t3:320_11": "vuttaṁ bhaveyya. So ca ārammaṇadubbalatāya eva hotīti abhidhammaṭṭhakathāyaṁ niyamito.",
  "tika-s0201t3:320_12": "Idha pana tikkhānupassanānubhāvena akusaluppattiyā asambhavavasena ayonisova āvajjato",
  "tika-s0201t3:320_13": "ayoniso vavatthānaṁ siyā, na yoniso, tasmiñca pavatte mahati atimahati vā ārammaṇe",
  "tika-s0201t3:320_14": "javanaṁ na uppajjeyyāti ayamattho vicāretvā gahetabbo.",
  "tika-s0201t3:321_0": "Etasseva vā satipi duvidhatāparikappane so ca yadi anulome vedanāttike paṭiccavārādīsu",
  "tika-s0201t3:321_1": "‘‘āsevanapaccayā na magge dve, na maggapaccayā āsevane dve’’ti ca vuttaṁ siyā, (labbheyya),",
  "tika-s0201t3:321_2": "na ca vuttaṁ. Yadi pana voṭṭhabbanampi āsevanapaccayo siyā, kusalākusalānampi siyā.",
  "tika-s0201t3:321_3": "Na hi āsevanapaccayaṁ laddhuṁ yuttassa āsevanapaccayatāpi dhammo āsevanapaccayo hotīti",
  "tika-s0201t3:321_4": "avutto atthi, voṭṭhabbanassa pana kusalākusalānaṁ āsevanapaccayabhāvo avutto – ‘‘kusalaṁ",
  "tika-s0201t3:321_5": "dhammaṁ paṭicca kusalo dhammo uppajjati nāsevanapaccayā. Akusalaṁ…pe… nāsevanapaccayā’’ti",
  "tika-s0201t3:321_6": "(paṭṭhā. 1.1.93-94) vacanato paṭikkhitto ca. Athāpi siyā asamānavedanānaṁ vaseneva",
  "tika-s0201t3:321_7": "vuttanti ca, evamapi yathā – ‘‘āvajjanā kusalānaṁ khandhānaṁ akusalānaṁ khandhānaṁ",
  "tika-s0201t3:321_8": "anantarapaccayena paccayo’’ti (paṭṭhā. 1.1.417) vuttaṁ, evaṁ ‘‘āsevanapaccayena paccayo’’tipi",
  "tika-s0201t3:321_9": "vattabbaṁ siyā. Taṁ jātibhedā na vuttanti ce? Bhūmibhinnassa kāmāvacarassa rūpāvacarādīnaṁ",
  "tika-s0201t3:321_10": "āsevanapaccayabhāvo viya jātibhinnassapi bhaveyyāti vattabbo eva siyā, abhinnajātikassa",
  "tika-s0201t3:321_11": "ca vasena yathā – ‘‘āvajjanā sahetukānaṁ khandhānaṁ anantarapaccayena paccayo’’ti",
  "tika-s0201t3:321_12": "vuttaṁ, evaṁ ‘‘āsevanapaccayena paccayo’’tipi vattabbaṁ siyā, na ca vuttaṁ. Tasmā",
  "tika-s0201t3:321_13": "vedanāttikepi ‘‘āsevanapaccayā na magge ekaṁ, na maggapaccayā āsevane eka’’nti evaṁ",
  "tika-s0201t3:321_14": "gaṇanāya niddhāriyamānāya voṭṭhabbanassa āsevanapaccayattassa abhāvā ayaṁ moghavāro",
  "tika-s0201t3:321_15": "upaparikkhitvā gahetabbo.",
  "tika-s0201t3:322_0": "Voṭṭhabbanaṁ pana vīthivipākasantatiyā āvaṭṭanato āvajjanā, tato visadisassa javanassa",
  "tika-s0201t3:322_1": "karaṇato manasikāroti ca vattabbataṁ labheyya, evañca katvā paṭṭhāne ‘‘voṭṭhabbanaṁ",
  "tika-s0201t3:322_2": "kusalānaṁ khandhānaṁ anantarapaccayena paccayo’’tiādi na vuttaṁ, ‘‘āvajjanā’’icceva",
  "tika-s0201t3:322_3": "(paṭṭhā. 1.1.417) vuttaṁ, tampi voṭṭhabbanato paraṁ catunnaṁ pañcannaṁ vā javanānaṁ",
  "tika-s0201t3:322_4": "ārammaṇapurejātaṁ bhavituṁ asakkontaṁ rūpādiṁ ārabbha pavattamānaṁ voṭṭhabbanaṁ javanaṭṭhāne",
  "tika-s0201t3:322_5": "ṭhatvā bhavaṅgaṁ otarati. Javanaṭṭhāne ṭhatvāti ca javanassa uppajjanaṭṭhāne dvikkhattuṁ",
  "tika-s0201t3:322_6": "pavattitvāti attho, na javanabhāvenāti. Āsevanaṁ labhitvāti cettha āsevanaṁ viya",
  "tika-s0201t3:322_7": "āsevananti vuttovāyamattho. Vipphārikattā cassa dvikkhattuṁ vā tikkhattuṁ vā pavattiyeva",
  "tika-s0201t3:322_8": "cettha āsevanasadisatā. Vipphārikatāya hi viññattisamuṭṭhāpakatā cassa vuccati. Vipphārikampi",
  "tika-s0201t3:322_9": "javanaṁ viya anekakkhattuṁ appavattiyā asuppatiṭṭhitatāya ca na nippariyāyato āsevanabhāvena",
  "tika-s0201t3:322_10": "vattatīti na imassa āsevanatthaṁ vuttaṁ. Aṭṭhakathāyaṁ pana phalacittesu maggapariyāyo",
  "tika-s0201t3:322_11": "viya pariyāyavasena vuttaṁ.",
  "tika-s0201t3:323_0": "Ayanti ‘‘sacepī’’tiādinā vutto ekavārampi rāgādīnaṁ anuppādanavasena vipassanāya",
  "tika-s0201t3:323_1": "kammaṁ karonto yogāvacaro. Koṭippattoti matthakaṁ patto. Paṭipakkhehi anabhibhūtattā",
  "tika-s0201t3:323_2": "visadavipassanāñāṇatāya tikkhavipassako. Ārammaṇaṁ pariggahitameva hoti ‘‘evaṁ me",
  "tika-s0201t3:323_3": "javanaṁ javita’’nti sārammaṇassa javanassa hutvā abhāvavavatthāpanassa kammaṭṭhānabhāvato,",
  "tika-s0201t3:323_4": "tathā āvajjanavasena vā taṁ ārammaṇaṁ vissajjetvā tāvadeva mūlakammaṭṭhānabhūtaṁ",
  "tika-s0201t3:323_5": "ārammaṇaṁ pariggahitameva hoti. Dutiyassa pana vasenāti ‘‘aparassa rāgādivasena ekavāraṁ",
  "tika-s0201t3:323_6": "javanaṁ javatī’’tiādinā vuttassa nātitikkhavipassakassa vasena ‘‘tassa dhātārammaṇameva",
  "tika-s0201t3:323_7": "cittaṁ pakkhandatī’’tiādinā imasmiṁ sutte āgatattā. ‘‘Tamenaṁ upadhipahānāya paṭipannaṁ",
  "tika-s0201t3:323_8": "upadhipaṭinissaggāya kadāci karahaci satisammosā upadhipaṭisaṁyuttā sarasaṅkappā",
  "tika-s0201t3:323_9": "samudācaranti. Dandho udāyi satuppādo, atha kho naṁ khippameva pajahati vinodeti",
  "tika-s0201t3:323_10": "byantīkaroti anabhāvaṁ gametī’’ti laṭukikopame. Tassa hi aṭṭhakathāyaṁ ‘‘sotāpannādayo",
  "tika-s0201t3:323_11": "tāva pajahantu, puthujjano kathaṁ pajahatī’’ti codanaṁ paṭṭhapetvā ‘‘āraddhavipassako",
  "tika-s0201t3:323_12": "hi satisammosena sahasā kilese uppanne ‘mādisassa nāma bhikkhuno kileso uppanno’ti",
  "tika-s0201t3:323_13": "saṁvegaṁ katvā vīriyaṁ paggayha vipassanaṁ vaḍḍhetvā maggena kilese samugghāteti,",
  "tika-s0201t3:323_14": "iti so pajahati nāmā’’ti attho vutto. Tena vuttaṁ – ‘‘tassa dhātārammaṇameva cittaṁ",
  "tika-s0201t3:323_15": "pakkhandatītiādinā imasmiṁ sutte āgatattā’’tiādi. Indriyabhāvane ca majjhimassa vasena",
  "tika-s0201t3:323_16": "ayamattho veditabbo.",
  "tika-s0201t3:324_0": "Pariggahavasenāti dhātupariggahavasena. Mammacchedanādivasena pavattaakkosanādiṁ",
  "tika-s0201t3:324_1": "aniṭṭhaṁ ārammaṇaṁ patvā sotadvāre kilamati puggalo, tathā pothanapaharaṇādikaṁ aniṭṭhaṁ",
  "tika-s0201t3:324_2": "ārammaṇaṁ patvā kāyadvāre kilamati.",
  "tika-s0201t3:325_0": "Samudācarantīti sabbaso uddhaṁ ācaranti. Tayidaṁ amanāpehi samudācaraṇaṁ nāma pothanapaharaṇādivasena",
  "tika-s0201t3:325_1": "upakkamanamevāti āha ‘‘upakkamantī’’ti, bādhantīti attho. Tathāsabhāvoti yathā pāṇippahārādīhi",
  "tika-s0201t3:325_2": "ghaṭṭitamatto vikāraṁ āpajjati, tathāsabhāvo. ‘‘Ubhatodaṇḍakena cepi, bhikkhave,",
  "tika-s0201t3:325_3": "kakacenā’’tiādinā (ma. ni. 1.232) ovādadānaṁ nāma anaññasādhāraṇaṁ buddhānaṁyeva",
  "tika-s0201t3:325_4": "āveṇikanti āha ‘‘vuttaṁ kho panetaṁ bhagavatāti anussarantopi…pe… kakacūpamovādaṁ",
  "tika-s0201t3:325_5": "anussarantopī’’ti vuttaṁ. Tassapi pariyattidhammabhāvatoti keci . Yaṁ pana kakacokantakesupi",
  "tika-s0201t3:325_6": "manussesu appadussanaṁ nibbikāraṁ, taṁ satthusāsanaṁ anussarantopi sammāpaṭipattilakkhaṇaṁ",
  "tika-s0201t3:325_7": "dhammaṁ anussaratiyevāti evaṁ vā ettha attho veditabbo. Bhikkhuno guṇanti ariyadhammādhigamanasiddhaṁ",
  "tika-s0201t3:325_8": "guṇamāha. So ca sabbesampi ariyānaṁ guṇoti taṁ anussarantopi saṅghaṁ anussarati evāti vuttaṁ.",
  "tika-s0201t3:326_0": "Vipassanupekkhā adhippetā, tasmā upekkhā kusalanissitā na saṇṭhātīti vipassanāvasena",
  "tika-s0201t3:326_1": "sabbasmimpi saṅkhāragate ajjhupekkhanaṁ na labhatīti attho. Chaḷaṅgupekkhāti chaḷaṅgupekkhā",
  "tika-s0201t3:326_2": "viya chaḷaṅgupekkhā iṭṭhāniṭṭhesu nibbikāratāsāmaññena . Tenāha ‘‘sā panesā’’tiādi.",
  "tika-s0201t3:326_3": "Chaḷaṅgupekkhāṭhāne ṭhapeti ‘‘lābhā vata me, suladdhaṁ vata me’’tiādinā attamanataṁ āpajjanto.",
  "tika-s0201t3:327_0": "303.Āpogatanti ābandhanavasena āpo, tadeva āposabhāvaṁ gatattā āpogataṁ, sabhāveneva",
  "tika-s0201t3:327_1": "āpobhāvaṁ vā pattanti attho. Yasmā pana so āpobhāvasaṅkhāto allayūsabhāvo sasambhārapathavīsasambhāraudakādigate",
  "tika-s0201t3:327_2": "sabbasmimpi āpasmiṁ vijjati, tasmā vuttaṁ ‘‘sabbaāpesu gataṁ allayūsabhāvalakkhaṇa’’nti,",
  "tika-s0201t3:327_3": "dravabhāvalakkhaṇanti attho. ‘‘Pakuppatī’’ti pākatikapakopaṁ sandhāyāha ‘‘oghavasena",
  "tika-s0201t3:327_4": "vaḍḍhatī’’ti. Tenāha ‘‘ayamassa pākatiko pakopo’’ti. Itaraṁ pana dassetuṁ ‘‘āposaṁvaṭṭakāle",
  "tika-s0201t3:327_5": "panā’’tiādi vuttaṁ. Ogacchantīti ettha ogamananti pariyādānaṁ adhippetaṁ, na adhogamanamattanti",
  "tika-s0201t3:327_6": "āha ‘‘uddhane…pe… pāpuṇantī’’ti.",
  "tika-s0201t3:328_0": "304.Sabbatejesu gatanti indhanādivasena anekabhedesu sabbesu tejokoṭṭhāsesu gataṁ",
  "tika-s0201t3:328_1": "pavattaṁ. Yathā pīti eva pītigataṁ, evaṁ tejo eva tejogataṁ, tejanavasena pavattimattanti",
  "tika-s0201t3:328_2": "attho. Evaṁ āpogataṁ, vāyogatañca veditabbanti āha ‘‘purime’’tiādi. Ekāhikajarādibhāvenāti",
  "tika-s0201t3:328_3": "ekāhikādijarābhedena. Usumajātoti usmābhibhūto. Jīratīti jiṇṇo hoti. Tejodhātuvasena",
  "tika-s0201t3:328_4": "labbhamānā imasmiṁ kāye jarāpavatti pākaṭajarāvasena veditabbāti dassetuṁ ‘‘indriyavekallatta’’ntiādi",
  "tika-s0201t3:328_5": "vuttaṁ. Valipalitādibhāvanti valitapalitabhāvaṁ, aṅgapaccaṅgānaṁ sithilabhāvañca.",
  "tika-s0201t3:328_6": "Kuppitenāti khubhitena. Satakkhattuṁ tāpetvā tāpetvā sītūdake pakkhipitvā uddhaṭasappi",
  "tika-s0201t3:328_7": "satadhotasappīti vadanti. Sarīre pakatiusumaṁ atikkamitvā uṇhabhāvo santāpo, sarīrassa",
  "tika-s0201t3:328_8": "dahanavasena pavatto mahādāho paridāhoti ayameva tesaṁ viseso. Asitanti suttaṁ. Khāyitanti",
  "tika-s0201t3:328_9": "khāditaṁ. Sāyitanti assāditaṁ. Sammā paripākaṁ gacchatīti samavepākiniyā gahaṇiyā",
  "tika-s0201t3:328_10": "vasena vuttaṁ. Asammāparipākopi visamapākiniyā gahaṇiyā vasena veditabbo. Rasādibhāvenāti",
  "tika-s0201t3:328_11": "rasarudhiramaṁsamedanhāruaṭṭhiaṭṭhimiñjasukkabhāvena. Vivekanti puthubhāvaṁ aññamaññaṁ",
  "tika-s0201t3:328_12": "visadisabhāvaṁ. Asitādibhedassa āhārassa pariṇāme raso hoti, taṁ paṭicca rasadhātu",
  "tika-s0201t3:328_13": "uppajjatīti attho. Evaṁ rasassa pariṇāme ‘‘rudhira’’ntiādinā sabbaṁ netabbaṁ.",
  "tika-s0201t3:329": "Haritantanti haritameva, anta-saddena padavaḍḍhanaṁ kataṁ yathā ‘‘vanantaṁ suttanta’’nti. Cammanillekhanaṁ cammaṁ likhitvā chaḍḍitakasaṭaṁ.",
  "tika-s0201t3:330_0": "305.Uggārahikkārādīti ettha ādi-saddena uddekakhīpanādipavattakavātānaṁ saṅgaho daṭṭhabbo.",
  "tika-s0201t3:330_1": "Uccārapassāvādīti ādi-saddena pittasemhalasikādinīharaṇavātassa ceva usumavātassa",
  "tika-s0201t3:330_2": "ca saṅgaho veditabbo. Yadipi kucchi-saddo udarapariyāyo, koṭṭha-saddena pana abbhantarassa",
  "tika-s0201t3:330_3": "vuccamānattā tadavasiṭṭho udarapadeso idha kucchi-saddena vuccatīti āha ‘‘kucchisayā",
  "tika-s0201t3:330_4": "vātāti antānaṁ bahivātā’’ti. Samiñjanapasāraṇādīnīti ādi-saddena ālokanavilokanauddharaṇādikā",
  "tika-s0201t3:330_5": "sabbā kāyikakiriyā saṅgahitā. Avasavati udakaṁ etasmāti ossavanaṁ, chadananto. Idhāti imasmiṁ ṭhāne.",
  "tika-s0201t3:331_0": "306.Nissattabhāvanti anattakataṁ. Yathādassitā hi catasso dhātuyo anattaniyaṁ kevalaṁ",
  "tika-s0201t3:331_1": "dhātumattā nissattanijjīvāti imamatthaṁ dasseti. Parivāritoti parivāritabhāvena ṭhito",
  "tika-s0201t3:331_2": "parivuto. Tenāha ‘‘etānī’’tiādi, kaṭṭhādīni sannivesavisesavasena ṭhapitānīti adhippāyo.",
  "tika-s0201t3:331_3": "Aññathā agārasamaññāya bhāvato. Tenāha ‘‘kaṭṭhādīsu panā’’tiādi. Yadatthaṁ pāḷiyaṁ",
  "tika-s0201t3:331_4": "‘‘seyyathāpi, āvuso’’tiādi āraddhaṁ, tamatthaṁ pākaṭaṁ katvā dassetuṁ ‘‘yathā kaṭṭhādīnī’’tiādi vuttaṁ.",
  "tika-s0201t3:332_0": "Kāmaṁ heṭṭhā ‘‘mattaṭṭhakassa kāyassā’’tiādinā (ma. ni. 1.302) avibhāgena ekadesena",
  "tika-s0201t3:332_1": "ca upādārūpampi kathitaṁ, tathā vedanādayo khandhabhāvena pariggahetvā na kathitā,",
  "tika-s0201t3:332_2": "tathā taṇhāpi samudayasaccabhāvena. Itarāni pana saccāni sabbena sabbaṁ na kathitāni.",
  "tika-s0201t3:332_3": "Tenevāha ‘‘heṭṭhā…pe… na kathitānī’’ti. Cakkhupasāde niruddheti cakkhupasāde vinaṭṭhe.",
  "tika-s0201t3:332_4": "Upahateti pubbakimiādīhi upaddute. Palibuddheti pubbādiuppattiyā vinā paṭicchādite.",
  "tika-s0201t3:332_5": "Tajjoti tassānurūpo, cakkhuviññāṇuppattiyā anurūpoti attho. Cakkhussa rūpārammaṇe",
  "tika-s0201t3:332_6": "āpāthagate uppajjanamanasikāro hadayasannissayopi cakkhumhi sati hoti, asati na hotīti",
  "tika-s0201t3:332_7": "katvā ‘‘cakkhuṁ paṭicca uppajjanamanasikāro’’ti vutto. Bhavaṅgāvaṭṭanaṁ tassa yathā",
  "tika-s0201t3:332_8": "ārammaṇapaccaye, evaṁ pasādapaccayepi hotīti vuttaṁ ‘‘cakkhuñca rūpe ca paṭiccā’’ti.",
  "tika-s0201t3:332_9": "Nti cakkhudvāre kiriyamanodhātucittaṁ. Aññavihitassāti aññārammaṇapasutassa. Tadanurūpassāti",
  "tika-s0201t3:332_10": "tesaṁ cakkhurūpatadābhogānaṁ anurūpassa.",
  "tika-s0201t3:333_0": "Cattāri saccāni dasseti sarūpato atthāpattito cāti adhippāyo. Tappakāro bhūto, tappakāraṁ",
  "tika-s0201t3:333_1": "vā patto tathābhūto, tassa, yathā cakkhuviññāṇaṁ uppajjati, tādisassa paccayākārasamavetassāti",
  "tika-s0201t3:333_2": "attho. Tisamuṭṭhānarūpanti utukammāhārasamuṭṭhānarūpaṁ. Idañca satipi tadā bhavaṅgāvaṭṭanacittasamuṭṭhānarūpe",
  "tika-s0201t3:333_3": "kevalaṁ cakkhuviññāṇasamuṭṭhitarūpassa abhāvamattaṁ gahetvā vuttaṁ. Saṅgahaṁ gacchatīti",
  "tika-s0201t3:333_4": "nagaraṁ viya rajje rūpakkhandhe saṅgahetabbataṁ gahetabbataṁ gacchati. ‘‘Tathābhūtassā’’ti",
  "tika-s0201t3:333_5": "vuttattā vedanādayo cakkhuviññāṇasampayuttāva, viññāṇampi cakkhuviññāṇameva. Saṅkhārāti",
  "tika-s0201t3:333_6": "cetanāva vuttā cetanāpadhānattā saṅkhārakkhandhassāti adhippāyo. Tattha pana phassajīvitindriyamanasikāracittaṭṭhitiyopi",
  "tika-s0201t3:333_7": "saṅkhārakkhandhadhammāva. Ekato saṅgaho ‘‘pañcakkhandhā’’ti ekato gaṇanā. Samāgamoti",
  "tika-s0201t3:333_8": "yathāsakaṁ paccayavasena samodhānaṁ. Samavāyoti aññamaññassa paccayabhāvena samavetatāya samuditabhāvo.",
  "tika-s0201t3:334_0": "Paccayuppannadhammo paṭicca samuppajjati etasmāti paṭiccasamuppādo, paccayākāro.",
  "tika-s0201t3:334_1": "Paccayadhamme passantopi paccayuppannadhamme passati, te passantopi paccayadhamme",
  "tika-s0201t3:334_2": "passatīti vuttaṁ ‘‘yo paṭiccasamuppāda’’ntiādi. Chandakaraṇavasenāti taṇhāyanavasena.",
  "tika-s0201t3:334_3": "Ālayakaraṇavasenāti apekkhākaraṇavasena. Anunayakaraṇavasenāti anurajjanavasena.",
  "tika-s0201t3:334_4": "Ajjhogāhitvāti ārammaṇaṁ anupavisitvā viya gilitvā viya niṭṭhapetvā viya daḷhaggahaṇavasena.",
  "tika-s0201t3:334_5": "Chandarāgo vinayati pahīyati etthāti chandarāgavinayo chandarāgapahānañcāti vuccati",
  "tika-s0201t3:334_6": "nibbānaṁ. Āharitvāti pāḷiyaṁ sarūpato anāgatampi atthato ānetvā saṅgaṇhanavasena",
  "tika-s0201t3:334_7": "gahetabbaṁ. Āharaṇavidhiṁ pana dassento ‘‘yā imesū’’tiādimāha. Imesu tīsu ṭhānesūti",
  "tika-s0201t3:334_8": "yathāvuttesu sukhadukkhādīsu tīsu abhisamayaṭṭhānesu. Diṭṭhīti pariññābhisamayādivasena",
  "tika-s0201t3:334_9": "pavattā sammādiṭṭhi yāthāvadassanaṁ. Evaṁ saṅkappādayopi yathārahaṁ veditabbā. Bhāvanāpaṭivedhoti",
  "tika-s0201t3:334_10": "bhāvanāvasena paṭivedho, na ārammaṇakaraṇamattena. Ayaṁ maggoti ayaṁ catunnaṁ ariyasaccānaṁ",
  "tika-s0201t3:334_11": "paṭivijjhanavasena pavatto aṭṭhaṅgiko maggo. Ettāvatāpīti evaṁ ekasmiṁ cakkhudvāre",
  "tika-s0201t3:334_12": "vatthu pariggahamukhenapi catusaccakammaṭṭhānassa matthakaṁ pāpanena bahuṁ vipulaṁ",
  "tika-s0201t3:334_13": "paripuṇṇameva bhagavato sāsanaṁ kataṁ anuṭṭhitaṁ hoti.",
  "tika-s0201t3:335_0": "Uppajjitvā niruddhameva bhavaṅgacittaṁ āvajjanacittassa paccayo bhavatīti vuttaṁ",
  "tika-s0201t3:335_1": "‘‘taṁ niruddhampī’’ti. Mandathāmagatamevāti mahatiyā niddāya abhibhūtassa vasena",
  "tika-s0201t3:335_2": "vuttaṁ, kapimiddhaparetassa pana bhavaṅgacittaṁ kadāci āvajjanassa paccayo bhaveyyāti.",
  "tika-s0201t3:335_3": "Bhavaṅgasamayenevāti bhavaṅgasseva pavattanasamayena paguṇajjhānapaguṇakammaṭṭhānapaguṇaganthesu",
  "tika-s0201t3:335_4": "tesaṁ paguṇabhāveneva ābhogena vināpi manasikāro pavattati. Tathā hi paguṇaṁ ganthaṁ",
  "tika-s0201t3:335_5": "paguṇabhāveneva nirantaraṁ viya ajjhayamāne aññavihitatāya ‘‘ettako gantho gato,",
  "tika-s0201t3:335_6": "ettako avasiṭṭho’’ti sallakkhaṇā na hoti. Catusamuṭṭhānampīti sabbaṁ catusamuṭṭhānarūpaṁ,",
  "tika-s0201t3:335_7": "na pubbe viya tisamuṭṭhānamevāti adhippāyo. Pubbaṅgamattā oḷārikattā ca phassacetanāva",
  "tika-s0201t3:335_8": "saṅkhārakkhandhoti gahitā, na aññesaṁ abhāvā. Ekadesameva sammasantoti yathāuddiṭṭhaṁ",
  "tika-s0201t3:335_9": "atthaṁ heṭṭhā anavasesato aniddisitvā ekadesameva niddisanavasena desanāya āmasanto.",
  "tika-s0201t3:335_10": "Imasmiṁ ṭhāneti yathāuddiṭṭhassa atthassa ‘‘ajjhattikañceva, āvuso, cakkhu’’ntiādinā",
  "tika-s0201t3:335_11": "(ma. ni. 1.306) chadvāravasena niddisanaṭṭhāne. Heṭṭhā parihīnadesananti – ‘‘yaṁ",
  "tika-s0201t3:335_12": "upādārūpaṁ cattāro arūpino khandhā upari tīṇi ariyasaccānī’’ti niddesavasena parihīnaṁ",
  "tika-s0201t3:335_13": "atthajātaṁ sabbaṁ. Taṁtaṁdvāravasenāti cakkhudvārādikaṁ taṁtaṁdvāravasena. Catusaccavasena",
  "tika-s0201t3:335_14": "āraddhā desanā catusacceneva pariyosāpitāti āha ‘‘yathānusandhināva suttantaṁ niṭṭhapesī’’ti.",
  "tika-s0201t3:336": "Mahāhatthipadopamasuttavaṇṇanāya līnatthappakāsanā samattā.",
  "tika-s0201t3:337": "9. Mahāsāropamasuttavaṇṇanā",
  "tika-s0201t3:338_0": "307.Nacirapakkanteti na ciraṁ pakkante, pakkantassa sato na cirasseva. Saliṅgenevāti",
  "tika-s0201t3:338_1": "muṇḍiyakāsāyaggahaṇādinā attano purimaliṅgeneva. Pāṭiyekke jāteti vipannācāradiṭṭhitāya",
  "tika-s0201t3:338_2": "pakāsanīyakammakaraṇato paraṁ aññatitthiyasadise visuṁ bhūte. Kulaputtoti jātimattena",
  "tika-s0201t3:338_3": "kulaputto. Asambhinnāyāti sambhedarahitāya, jātisaṅkaravirahitāyāti atto. Jātisīsena",
  "tika-s0201t3:338_4": "idha jātivatthukaṁ dukkhaṁ vuttanti āha ‘‘otiṇṇoti yassa jāti anto anupaviṭṭhā’’ti.",
  "tika-s0201t3:338_5": "Jāto hi satto jātakālato paṭṭhāya jātinimittena dukkhena anto anupaviṭṭho viya vibādhīyati.",
  "tika-s0201t3:338_6": "Jarāyātiādīsupi eseva nayo. Cattāro paccayā labbhantīti lābhā, catunnaṁ paccayānaṁ",
  "tika-s0201t3:338_7": "labbhamānānaṁ sukatabhāvo suṭṭhu abhisaṅkhatabhāvo. Vaṇṇabhaṇananti guṇakittanaṁ.",
  "tika-s0201t3:338_8": "Apaññātāti sambhāvanāvasena na paññātā. Lābhādinibbattiyābhāvadassanañhetaṁ. Tenāha",
  "tika-s0201t3:338_9": "‘‘ghāsacchādanamattampi na labhantī’’ti. Appesakkhāti appānubhāvā. Sā pana appesakkhatā",
  "tika-s0201t3:338_10": "adhipateyyasampattiyā ca parivārasampattiyā ca abhāvena pākaṭā hoti. Tattha parivārasampattiyā",
  "tika-s0201t3:338_11": "abhāvaṁ dassento ‘‘appaparivārā’’ti āha.",
  "tika-s0201t3:339_0": "Sārenapi keci ajānanena aññālābhena vā asārabhūtampi kattabbaṁ karontīti tato visesanatthaṁ",
  "tika-s0201t3:339_1": "‘‘sārena sārakaraṇīya’’nti vuttanti taṁ dassento ‘‘akkhacakkayuganaṅgalādika’’nti",
  "tika-s0201t3:339_2": "āha. Brahmacariyassāti sikkhāttayasaṅgahassa sāsanabrahmacariyassa. Mahārukkhassa",
  "tika-s0201t3:339_3": "maggaphalasārassa ñāṇadassanapheggukassa samādhitacassa sīlapapaṭikassa cañcalasabhāvā",
  "tika-s0201t3:339_4": "saṁsappacārīti ca cattāro paccayā sākhāpalāsaṁ nāma. Tenevāti lābhasakkārasilokanibbattaneneva.",
  "tika-s0201t3:339_5": "Sāro me pattoti imasmiṁ sāsane adhigantabbasāro nāma iminā lābhādinibbattanena anuppattoti",
  "tika-s0201t3:339_6": "vosānaṁ niṭṭhitakiccaṁ āpanno.",
  "tika-s0201t3:340_0": "310.Ñāṇadassananti ñāṇabhūtaṁ dassanaṁ visayassa sacchikaraṇavasena pavattaṁ abhiññāñāṇaṁ.",
  "tika-s0201t3:340_1": "Sukhumaṁ rūpanti devādīnaṁ, aññampi vā sukhumasabhāvaṁ rūpaṁ. Tenāha ‘‘antamaso…pe…",
  "tika-s0201t3:340_2": "viharantī’’ti, dibbacakkhu hi idha ukkaṭṭhaniddesena ‘‘ñāṇadassana’’nti gahitaṁ.",
  "tika-s0201t3:341_0": "311.Asamayavimokkhaṁārādhetīti ettha adhippetaṁ asamayavimokkhaṁ pāḷiyā eva dassetuṁ",
  "tika-s0201t3:341_1": "‘‘katamo asamayavimokkho’’tiādi vuttaṁ. Aṭṭhannañhi samāpajjanasamayopi atthi asamayopi,",
  "tika-s0201t3:341_2": "maggavimokkhena pana vimuccanassa samayo vā asamayo vā natthi. Yassa saddhā balavatī,",
  "tika-s0201t3:341_3": "vipassanā ca āraddhā, tassa gacchantassa tiṭṭhantassa nisīdantassa bhuñjantassa ca",
  "tika-s0201t3:341_4": "maggaphalapaṭivedho nāma na hotīti na vattabbaṁ, iti maggavimokkhena vimuccantassa",
  "tika-s0201t3:341_5": "samayo vā asamayo vā natthīti so asamayavimokkho. Tenāha ‘‘lokiyasamāpattiyo hī’’tiādi.",
  "tika-s0201t3:342_0": "Na kuppati, na nassatīti akuppā, kadācipi aparihānasabhāvā. Sabbasaṁkilesehi paṭippassaddhivasena",
  "tika-s0201t3:342_1": "cetaso vimuttīti cetovimutti. Tenāha ‘‘arahattaphalavimuttī’’ti. Ayamattho payojanaṁ",
  "tika-s0201t3:342_2": "etassāti etadatthaṁ, sāsanabrahmacariyaṁ, tassa esā paramakoṭi. Yathāraddhassa sāropamena",
  "tika-s0201t3:342_3": "phalena desanā niṭṭhāpitāti āha ‘‘yathānusandhināva desanaṁ niṭṭhapesī’’ti. Yaṁ panettha",
  "tika-s0201t3:342_4": "atthato avibhattaṁ, taṁ suviññeyyameva.",
  "tika-s0201t3:343": "Mahāsāropamasuttavaṇṇanāya līnatthappakāsanā samattā.",
  "tika-s0201t3:344": "10. Cūḷasāropamasuttavaṇṇanā",
  "tika-s0201t3:345_0": "312.Piṅgaladhātukoti piṅgalasabhāvo piṅgalacchaviko, piṅgalakkhoti vā attho. Pabbajitasamūhasaṅkhāto",
  "tika-s0201t3:345_1": "saṅgho, na sīlādiguṇehi saṅgahitabbabhāvena. Saṅgho etesaṁ atthi parivārabhūtoti",
  "tika-s0201t3:345_2": "saṅghino. Svevāti so eva pabbajitasamūhasaṅkhāto. Ācārasikkhāpanavasenāti attanā",
  "tika-s0201t3:345_3": "parikappitaacelavatādiācārasikkhāpanavasena. Paññātāti yathāsakaṁ samādinnavatavasena",
  "tika-s0201t3:345_4": "ceva viññātaladdhivasena ca paññātā. Laddhikarāti tassā micchādiṭṭhiyā uppādakā.",
  "tika-s0201t3:345_5": "Bahujanassāti puthujanassa. Tassa pana āgamasampadāpi nāma natthi, kuto adhigamoti",
  "tika-s0201t3:345_6": "ekaṁsato andhaputhujjano evāti āha ‘‘assutavato andhabālaputhujjanassā’’ti. Na hi",
  "tika-s0201t3:345_7": "viññū appasādanīye pasīdanti. Maṅgalesu kātabbadāsakiccakaro dāso maṅgaladāso.",
  "tika-s0201t3:346_0": "Tantāvutānanti tante pasāretvā vītānaṁ. Gaṇṭhanakilesoti saṁsāre bandhanakileso.",
  "tika-s0201t3:346_1": "Evaṁ vāditāyāti evaṁ paṭiññatāya, evaṁ diṭṭhitāya vā. Niyyānikāti niyyānagatisappāṭihīrakā",
  "tika-s0201t3:346_2": "anupārambhabhūtattāti adhippāyo. No ce niyyānikāti ānetvā yojanā. Tesaṁ sabbaññupaṭiññāya",
  "tika-s0201t3:346_3": "abhūtattā tassā abhūtabhāvakathanena tassa brāhmaṇassa na kāci atthasiddhīti āha",
  "tika-s0201t3:346_4": "‘‘nesaṁ aniyyānikabhāvakathanena atthābhāvato’’ti.",
  "tika-s0201t3:347": "318. Nihīnalokāmise līno ajjhāsayo etassa, na pana nibbāneti. Līnajjhāsayo. Sāsanaṁ sithilaṁ katvā gaṇhāti sikkhāya na tibbagāravattā.",
  "tika-s0201t3:348_0": "323.Heṭṭhāti anantarātītasutte mahāsāropame. Paṭhamajjhānādidhammā vipassanāpādakāti",
  "tika-s0201t3:348_1": "vipassanāya padaṭṭhānabhūtā. Idhāti imasmiṁ cūḷasāropame āgatā. Nirodhapādakāti anāgāmino,",
  "tika-s0201t3:348_2": "arahanto vā nirodhasamāpattiṁ samāpajjituṁ samatthā. Tasmāti nirodhapādakattā. Paṭhamajjhānādidhammā",
  "tika-s0201t3:348_3": "ñāṇadassanato uttaritarāti veditabbā.",
  "tika-s0201t3:349": "Cūḷasāropamasuttavaṇṇanāya līnatthappakāsanā samattā.",
  "tika-s0201t3:350": "Niṭṭhitā ca opammavaggavaṇṇanā."
}