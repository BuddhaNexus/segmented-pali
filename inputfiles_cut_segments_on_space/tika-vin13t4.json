{
  "tika-vin13t4:0": "Mūlasikkhā-ṭīkā",
  "tika-vin13t4:1": "Ganthārambhakathā",
  "tika-vin13t4:2": "Sabbakāmadadaṁ sabbaratane ratanattayaṁ;",
  "tika-vin13t4:3": "Uttamaṁ uttamataraṁ, vanditvā vandanārahaṁ.",
  "tika-vin13t4:4": "Caraṇe brahmacārīnaṁ, ācariyānaṁ siraṁ mama;",
  "tika-vin13t4:5": "Ṭhapetvāna karissāmi, mūlasikkhatthavaṇṇanaṁ.",
  "tika-vin13t4:6": "Ganthārambhakathāvaṇṇanā",
  "tika-vin13t4:7_0": "Tatthādo tāva sabbasakkatassa sabbasattuttamassa satthuno paṇāmaṁ dassento āha ‘‘natvā",
  "tika-vin13t4:7_1": "nātha’’ntyādi. Nāthaṁ catūhi nāthaṅgehi samannāgataṁ bhagavantaṁ natvā vanditvā ādo",
  "tika-vin13t4:7_2": "ādimhi upasampannato paṭṭhāya navakena bhikkhunā adhunā pabbajitena upasampannena",
  "tika-vin13t4:7_3": "mūlabhāsāya māgadhabhāsāya sikkhituṁ samāsato saṅkhepena mūlasikkhaṁ ahaṁ pavakkhāmīti piṇḍattho.",
  "tika-vin13t4:8_0": "Ayaṁ pana avayavattho – natvāti tanninnatappoṇatappabbhāro hutvā kāyavacīmanodvārehi",
  "tika-vin13t4:8_1": "vanditvāti attho. Nāthatīti nātho, veneyyānaṁ hitasukhaṁ mettāyanavasena āsīsati",
  "tika-vin13t4:8_2": "patthetīti attho, atha vā nāthati veneyyagate kilese upatāpetīti attho, nāthati vā",
  "tika-vin13t4:8_3": "yācatīti attho. Bhagavā hi ‘‘sādhu, bhikkhave, bhikkhu kālena kālaṁ attasampattiṁ",
  "tika-vin13t4:8_4": "paccavekkheyyā’’tiādinā (a. ni. 8.7) sattānaṁ taṁ taṁ hitappaṭipattiṁ yācitvāpi karuṇāya",
  "tika-vin13t4:8_5": "samussāhito te tattha niyojeti. Paramena vā cittissariyena samannāgato sabbasatte",
  "tika-vin13t4:8_6": "īsati abhibhavatīti paramissaro bhagavā ‘‘nātho’’ti vuccati. Sabbo cāyamattho saddasatthānusārato",
  "tika-vin13t4:8_7": "veditabbo. Pavakkhāmīti pakārena kathessāmi. Mūlasikkhāti adhisīlaadhicittaadhipaññāvasena",
  "tika-vin13t4:8_8": "tissopi sikkhā, upasampannassa suppatiṭṭhitabhāvasādhanaṭṭhena mūlā ca sā sikkhitabbato",
  "tika-vin13t4:8_9": "sikkhā cāti mūlasikkhā. Ganthavasenettha saṅkhipitvā vuttattā taddīpano gantho ‘‘mūlasikkhā’’ti vuccati.",
  "tika-vin13t4:9_0": "Tattha katamaṁ sīlaṁ, katamaṁ adhisīlaṁ, katamaṁ cittaṁ, katamaṁ adhicittaṁ, katamā",
  "tika-vin13t4:9_1": "paññā, katamā adhipaññāti? Vuccate – pañcaṅgaaṭṭhaṅgadasaṅgasīlaṁ tāva sīlameva.",
  "tika-vin13t4:9_2": "Pātimokkhasaṁvarasīlaṁ pana ‘‘adhisīla’’nti vuccati. Tañhi sūriyo viya pajjotānaṁ,",
  "tika-vin13t4:9_3": "sineru viya pabbatānaṁ sabbalokiyasīlānaṁ adhikañceva uttamañca. Pātimokkhasaṁvaratopi",
  "tika-vin13t4:9_4": "ca maggaphalasampayuttameva sīlaṁ adhisīlaṁ, taṁ pana idha nādhippetaṁ. Na hi taṁ",
  "tika-vin13t4:9_5": "sikkhanto methunaṁ dhammaṁ paṭisevati. Kāmāvacarāni pana aṭṭha kusalacittāni, lokiyaaṭṭhasamāpatticittāni",
  "tika-vin13t4:9_6": "ca ekajjhaṁ katvā cittameva. Vipassanāpādakaṁ aṭṭhasamāpatticittaṁ pana ‘‘adhicitta’’nti",
  "tika-vin13t4:9_7": "vuccati. Tañhi sabbalokiyacittānaṁ adhikañceva uttamañca. Tatopi ca maggaphalacittameva",
  "tika-vin13t4:9_8": "adhicittaṁ, taṁ pana idha nādhippetaṁ. Na hi taṁ sikkhanto methunaṁ dhammaṁ paṭisevati.",
  "tika-vin13t4:9_9": "‘‘Atthi dinnaṁ, atthi yiṭṭha’’ntiādinayappavattaṁ kammassakatāñāṇaṁ paññā, tilakkhaṇākāraparicchedakaṁ",
  "tika-vin13t4:9_10": "pana vipassanāñāṇaṁ ‘‘adhipaññā’’ti vuccati. Sā hi sabbalokiyapaññānaṁ adhikā ceva",
  "tika-vin13t4:9_11": "uttamā ca. Tatopi ca maggaphalapaññāva adhipaññā, sā pana idha nādhippetā. Na hi",
  "tika-vin13t4:9_12": "taṁ sikkhanto methunaṁ dhammaṁ paṭisevati.",
  "tika-vin13t4:10_0": "Tāsu tīsu adhisīlasikkhā cārittavārittavasena duvidhampi sīlaṁ yathānusiṭṭhaṁ paṭipajjamānena,",
  "tika-vin13t4:10_1": "tappaṭipakkhe kilese tadaṅgappahānavasena pajahantena sikkhitabbā. Adhicittasikkhā",
  "tika-vin13t4:10_2": "yathāvuttesu ārammaṇesu abhiyogavasena jhānappaṭipakkhānaṁ nīvaraṇagaṇānaṁ vikkhambhanappahānaṁ",
  "tika-vin13t4:10_3": "kurumānena sikkhitabbā. Adhipaññāsikkhā pana yathānurūpaṁ tadaṅgappahānasamucchedavasena",
  "tika-vin13t4:10_4": "sānusaye kilese samucchindantena sikkhitabbā. Tasmā suppatiṭṭhitabhāvasādhanaṭṭhena",
  "tika-vin13t4:10_5": "mūlā ca sā sikkhitabbato sikkhā cāti mūlasikkhā, kammavacanicchāyaṁ ‘‘mūlasikkha’’nti vuttaṁ.",
  "tika-vin13t4:11_0": "Samāsīyate saṅkhipīyateti samāso, tato samāsato. Samaggena saṅghena ñatticatutthena",
  "tika-vin13t4:11_1": "kammena akuppena ṭhānārahena upasampannoti bhikkhu. Tattha sabbantimena pariyāyena",
  "tika-vin13t4:11_2": "pañcavaggakaraṇīye kamme yāvatikā bhikkhū kammappattā, tesaṁ āgatattā, chandārahānaṁ",
  "tika-vin13t4:11_3": "chandassa āhaṭattā, sammukhībhūtānañca appaṭikkosanato ekasmiṁ kamme samaggabhāvaṁ",
  "tika-vin13t4:11_4": "upagatena saṅghena tīhi anussāvanāhi ekāya ñattiyā kātabbakammasaṅkhātena ñatticatutthena",
  "tika-vin13t4:11_5": "dhammikena vinayakammena vatthuñattianussāvanasīmāparisāsampattisampannattā akopetabbataṁ,",
  "tika-vin13t4:11_6": "appaṭikkositabbataṁ upagatena ṭhānārahena kāraṇārahena satthusāsanārahena upasampanno",
  "tika-vin13t4:11_7": "nāma, uparibhāvaṁ samāpanno pattoti attho. Bhikkhubhāvo hi uparibhāvo. Tañcesa yathāvuttena",
  "tika-vin13t4:11_8": "kammena samāpannattā ‘‘upasampanno’’ti vuccati, tena bhikkhunā. Ūnapañcavassatāya",
  "tika-vin13t4:11_9": "navako, tena navakena adhunā pabbajitena, acirapabbajitenāti vuttaṁ hoti. Ādoti ādimhiyevāti",
  "tika-vin13t4:11_10": "attho, ādito paṭṭhāyāti vā. Api ca thero ‘‘ādo’’ti vacanena saddhāpabbajitānaṁ kulaputtānaṁ",
  "tika-vin13t4:11_11": "ālasiyadosena, appaṭipajjantānaṁ aññāṇadosena ca aññathā paṭipajjantānaṁ saṁvegaṁ",
  "tika-vin13t4:11_12": "janeti. Kathaṁ? Atidullabhaṁ khaṇaṁ samavāyaṁ paṭilabhitvā taṅkhaṇaṁ na kusītena",
  "tika-vin13t4:11_13": "vā niratthakakathāpasutena vā vītināmetabbaṁ, kiṁ kātabbaṁ? Ādito paṭṭhāya nirantarameva",
  "tika-vin13t4:11_14": "tīsu sikkhāsu ādaro janetabboti.",
  "tika-vin13t4:12": "‘‘Sā māgadhī mūlabhāsā, narā yāyādikappikā;",
  "tika-vin13t4:13": "Brahmāno cassutālāpā, sambuddhā cāpi bhāsare’’ti. –",
  "tika-vin13t4:14": "Vacanato mūlabhāsāyāti māgadhamūlāya bhāsāya, sabhāvaniruttiyā bhāsāyāti vuttaṁ hoti. Sikkhitunti uggaṇhituṁ.",
  "tika-vin13t4:15": "1. Pārājikaniddesavaṇṇanā",
  "tika-vin13t4:16_0": "1. Idāni sabbasikkhānaṁ pana mūlabhūtattā adhisīlasikkhāva paṭhamaṁ vuttā, tatrāpi",
  "tika-vin13t4:16_1": "mahāsāvajjattā, mūlacchejjavasena pavattanato ca sabbapaṭhamaṁ pārājikaṁ jānitabbanti",
  "tika-vin13t4:16_2": "dassento ‘‘saṁ nimitta’’ntyādimāha. Tattha maggattaye saṁ nimittaṁ pavesanto bhikkhu",
  "tika-vin13t4:16_3": "cutoti attho. Saṁ nimittanti attano aṅgajātaṁ, sabbantimena paricchedena ekatilabījamattampi",
  "tika-vin13t4:16_4": "attano aṅgajātanti vuttaṁ hoti. Bhikkhūti anikkhittasikkho. Maggattayeti ettha manussāmanussatiracchānagatānaṁ",
  "tika-vin13t4:16_5": "vasena tisso itthiyo, tayo ubhatobyañjanakā, tayo paṇḍakā, tayo purisāti pārājikavatthubhūtānaṁ",
  "tika-vin13t4:16_6": "nimittānaṁ nissayā dvādasa sattā honti. Tesaṁ vaccapassāvamukhamaggavasena tayo maggā.",
  "tika-vin13t4:16_7": "Tattha manussitthiyā tayo, amanussitthiyā tayo, tiracchānagatitthiyā tayoti nava",
  "tika-vin13t4:16_8": ", tathā manussubhatobyañjanakādīnaṁ. Manussapaṇḍakādīnaṁ pana vaccamukhamaggavasena",
  "tika-vin13t4:16_9": "dve dveti cha, tathā manussapurisādīnanti sabbesaṁ vasena tiṁsa maggā honti. Te sabbe",
  "tika-vin13t4:16_10": "pariggahetvā idha ‘‘maggattaye’’ti vuttaṁ, tasmiṁ maggattaye, dvādasannaṁ sattānaṁ",
  "tika-vin13t4:16_11": "tīsu maggesu yattha katthaci maggeti attho. Cutoti sakkattā vā brahmattā vā cutasatto",
  "tika-vin13t4:16_12": "viya sāsanato cuto hoti, pārājiko hotīti attho.",
  "tika-vin13t4:17_0": "Idāni pavesanaṁ nāma na kevalaṁ attupakkameneva hoti, parūpakkamenāpi hoti, tatthāpi",
  "tika-vin13t4:17_1": "sevanacitte sati pārājiko hotīti dassanatthaṁ ‘‘pavesanā’’tyādi vuttaṁ. Tassattho",
  "tika-vin13t4:17_2": "– yo bhikkhu pavesanaṭṭhitauddharaṇapaviṭṭhakkhaṇesu aññataraṁ khaṇaṁ cepi sādiyaṁ",
  "tika-vin13t4:17_3": "sādiyanto sacepi tasmiṁ khaṇe sevanacittaṁ upaṭṭhāpento, cuto pārājiko hoti. Yo pana",
  "tika-vin13t4:17_4": "sabbaso asādiyanto āsīvisamukhaṁ aṅgārakāsuṁ paviṭṭhaṁ viya ca maññati, so nipparādho",
  "tika-vin13t4:17_5": "hoti. Ettha pana ṭhitaṁ nāma sukkavissaṭṭhisamayappattaṁ. Paṭhamapārājikaṁ.",
  "tika-vin13t4:18_0": "2-7. Idāni dutiyaṁ dassetuṁ ‘‘adinnaṁ mānusaṁ bhaṇḍa’’ntyādimāha. Tattha yo bhikkhu",
  "tika-vin13t4:18_1": "adinnaṁ mānusaṁ garukaṁ bhaṇḍaṁ pañcavīsāvahāresu yena kenaci avahārena ādiyanto",
  "tika-vin13t4:18_2": "cuto bhaveti sambandho. Adinnanti yaṁ kiñci parapariggahitaṁ sassāmikaṁ bhaṇḍaṁ,",
  "tika-vin13t4:18_3": "taṁ tehi sāmikehi kāyena vā vācāya vā na dinnanti adinnaṁ, anissaṭṭhaṁ apariccattaṁ",
  "tika-vin13t4:18_4": "rakkhitaṁ gopitaṁ mamāyitaṁ parapariggahitaṁ. Manussassa idanti mānusaṁ, manussasantakaṁ,",
  "tika-vin13t4:18_5": "‘‘bhaṇḍa’’ntiminā tulyādhikaraṇaṁ . Theyyāyekenāti theyyāya ekena, ekena avahārenāti",
  "tika-vin13t4:18_6": "attho. Liṅgabhedaṁ katvā vuttaṁ. ‘‘Theyyā kenacī’’ti vā pāṭho. Tattha thenoti coro,",
  "tika-vin13t4:18_7": "thenassa bhāvo theyyā, karaṇatthe cetaṁ paccattavacanaṁ, tasmā kenaci theyyena avahārenāti",
  "tika-vin13t4:18_8": "attho. Ādiyanti ādiyanto gaṇhanto. Pañcavīsāvahāresūti pañcapañcake samodhānetvā",
  "tika-vin13t4:18_9": "pañcavīsati avahārā. Tattha pañcapañcakāni nāma nānābhaṇḍapañcakaṁ ekabhaṇḍapañcakaṁ",
  "tika-vin13t4:18_10": "sāhatthikapañcakaṁ pubbappayogapañcakaṁ theyyāvahārapañcakanti.",
  "tika-vin13t4:19_0": "Tattha saviññāṇakāviññāṇakamissakabhaṇḍavasena nānābhaṇḍapañcakaṁ, saviññāṇakabhaṇḍavasena",
  "tika-vin13t4:19_1": "ekabhaṇḍapañcakaṁ. Tattha nānābhaṇḍavasena tāva evaṁ veditabbo – yo ārāmaṁ abhiyuñjati,",
  "tika-vin13t4:19_2": "āpatti dukkaṭassa. Sāmikassa vimatiṁ uppādeti, āpatti thullaccayassa. Sāmiko ‘‘na",
  "tika-vin13t4:19_3": "mayhaṁ bhavissatī’’ti dhuraṁ nikkhipati, āpatti pārājikassa. Aññassa bhaṇḍaṁ haranto",
  "tika-vin13t4:19_4": "sīse bhāraṁ theyyacitto āmasati, āpatti dukkaṭassa. Phandāpeti, āpatti thullaccayassa.",
  "tika-vin13t4:19_5": "Khandhaṁ oropeti, āpatti pārājikassa. Upanikkhittaṁ bhaṇḍaṁ ‘‘dehi me bhaṇḍa’’nti",
  "tika-vin13t4:19_6": "vuccamāno ‘‘nāhaṁ gaṇhāmī’’ti bhaṇati, āpatti dukkaṭassa. Sāmikassa vimatiṁ uppādeti,",
  "tika-vin13t4:19_7": "āpatti thullaccayassa. Sāmiko ‘‘na mayhaṁ dassatī’’ti dhuraṁ nikkhipati, āpatti pārājikassa.",
  "tika-vin13t4:19_8": "‘‘Sahabhaṇḍahārakaṁ nessāmī’’ti paṭhamaṁ pādaṁ saṅkāmeti, āpatti thullaccayassa.",
  "tika-vin13t4:19_9": "Dutiyaṁ pādaṁ saṅkāmeti, āpatti pārājikassa. Thalaṭṭhaṁ bhaṇḍaṁ theyyacitto āmasati,",
  "tika-vin13t4:19_10": "āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.",
  "tika-vin13t4:19_11": "Ayamettha nānābhaṇḍavasena yojanā. Ekabhaṇḍavasena pana sassāmikaṁ dāsaṁ vā tiracchānaṁ",
  "tika-vin13t4:19_12": "vā yathāvuttena abhiyogādinā nayena ādiyati vā harati vā avaharati vā iriyāpathaṁ",
  "tika-vin13t4:19_13": "kopeti vā ṭhānā cāveti vāti. Ayamettha ekabhaṇḍavasena yojanā.",
  "tika-vin13t4:20_0": "Pañca avahārā sāhatthiko āṇattiko nissaggiyo atthasādhako dhuranikkhepoti. Tattha",
  "tika-vin13t4:20_1": "sāhatthiko nāma parassa bhaṇḍaṁ sahatthā avaharati. Āṇattiko nāma ‘‘asukassa bhaṇḍaṁ",
  "tika-vin13t4:20_2": "avaharā’’ti aññaṁ āṇāpeti. Nissaggiyo nāma antosuṅkaghāte ṭhito bahisuṅkaghātaṁ pāteti,",
  "tika-vin13t4:20_3": "āpatti pārājikassa. Atthasādhako nāma ‘‘asukaṁ bhaṇḍaṁ yadā sakkosi, tadā avaharā’’ti",
  "tika-vin13t4:20_4": "āṇāpeti. Tattha sace paro anantarāyiko hutvā taṁ avaharati, āṇāpako āṇattikkhaṇeyeva",
  "tika-vin13t4:20_5": "pārājiko hoti, avahārako pana avahaṭakāle, ayaṁ atthasādhako. Dhuranikkhepo pana",
  "tika-vin13t4:20_6": "upanikkhittabhaṇḍavasena veditabboti idaṁ sāhatthikapañcakaṁ.",
  "tika-vin13t4:21_0": "Aparepi pañca avahārā pubbappayogo sahappayogo saṁvidhāvahāro saṅketakammaṁ nimittakammanti.",
  "tika-vin13t4:21_1": "Tattha āṇattivasena pubbappayogo veditabbo, ṭhānācāvanavasena sahappayogo. Saṁvidhāvahāro",
  "tika-vin13t4:21_2": "nāma sambahulā bhikkhū ‘‘amukaṁ nāma gehaṁ gantvā, chadanaṁ vā bhinditvā, sandhiṁ",
  "tika-vin13t4:21_3": "vā chinditvā bhaṇḍaṁ harissāmā’’ti saṁvidahitvā gacchanti, tesu eko bhaṇḍaṁ avaharati,",
  "tika-vin13t4:21_4": "tassuddhāre sabbesaṁ pārājikaṁ. Saṅketakammaṁ nāma sañjānanakammaṁ kālaparicchedavasena",
  "tika-vin13t4:21_5": "saññākaraṇaṁ. Ettha ca ‘‘purebhattaṁ avaharā’’ti vutte ajja vā purebhattaṁ avaharatu,",
  "tika-vin13t4:21_6": "sve vā anāgate saṁvacchare vā, natthi visaṅketo, saṅketakārakassa āṇattikkhaṇe, itarassa",
  "tika-vin13t4:21_7": "ṭhānā cāvaneti evaṁ āpatti ubhinnaṁ pārājikassa. Nimittakammaṁ nāma saññuppādanatthaṁ",
  "tika-vin13t4:21_8": "kassaci nimittassa karaṇaṁ akkhinikhaṇanahatthālaṅghanapāṇippahāraaṅguliphoṭanagīvunnāmanaukkāsanādinā",
  "tika-vin13t4:21_9": "anekappakāraṁ. Avahārako āṇāpakena yaṁ nimittasaññaṁ katvā vuttaṁ, taṁ ‘‘eta’’nti",
  "tika-vin13t4:21_10": "maññamāno tameva avaharati, ubhinnaṁ pārājikaṁ. Yaṁ ‘‘avaharā’’ti vuttaṁ, taṁ ‘‘eta’’nti",
  "tika-vin13t4:21_11": "maññamāno aññaṁ tasmiṁyeva ṭhāne ṭhapitaṁ avaharati, mūlaṭṭhassa anāpatti. Idaṁ pubbappayogapañcakaṁ.",
  "tika-vin13t4:22_0": "Aparepi pañca avahārā theyyāvahāro pasayhāvahāro parikappāvahāro paṭicchannāvahāro",
  "tika-vin13t4:22_1": "kusāvahāroti. Tattha yo kūṭamānakūṭakahāpaṇādīhi vañcetvā gaṇhāti, tassevaṁ gaṇhato",
  "tika-vin13t4:22_2": "avahāro theyyāvahāro. Yo santajjetvā sayaṁ dassetvā tesaṁ santakaṁ gaṇhāti, yo vā",
  "tika-vin13t4:22_3": "attano pattabalito ca adhikaṁ balakkārena gaṇhāti rājarājamahāmattādayo viya, tassevaṁ",
  "tika-vin13t4:22_4": "gaṇhato avahāro pasayhāvahāro. Parikappetvā gaṇhato panāvahāro parikappāvahāro. So",
  "tika-vin13t4:22_5": "duvidho bhaṇḍokāsaparikappavasena. Tatra yo ‘‘sāṭako ce, gaṇhissāmi, suttaṁ ce, na",
  "tika-vin13t4:22_6": "gaṇhissāmī’’ti parikappetvā andhakāre pasibbakaṁ gaṇhāti, tatra sāṭako ce, uddhāreyeva",
  "tika-vin13t4:22_7": "pārājikaṁ, suttaṁ ce hoti, rakkhati. Ayaṁ bhaṇḍaparikappo nāma. Yo ṭhānaṁ parikappetvā",
  "tika-vin13t4:22_8": "bhaṇḍaṁ gaṇhāti, tassa taṁ parikappitaparicchedaṁ atikkantamatte pārājikaṁ. Ayaṁ",
  "tika-vin13t4:22_9": "okāsaparikappo nāma. Evamimesaṁ dvinnaṁ parikappānaṁ vasena parikappetvā gaṇhato",
  "tika-vin13t4:22_10": "avahāro parikappāvahāro. Paṭicchādetvā parassa bhaṇḍaṁ gaṇhato avahāro paṭicchannāvahāro",
  "tika-vin13t4:22_11": "nāma. Kusaṁ saṅkāmetvā avaharaṇaṁ kusāvahāro. Yo kusaṁ pātetvā cīvare bhājiyamāne",
  "tika-vin13t4:22_12": "attano koṭṭhāsassa samīpe ṭhitaṁ appagghataraṁ vā mahagghataraṁ vā samasamaṁ vā parassa",
  "tika-vin13t4:22_13": "koṭṭhāsaṁ disvā sace paṭhamataraṁ parakoṭṭhāsato kusadaṇḍakaṁ uddharati, attano koṭṭhāse",
  "tika-vin13t4:22_14": "pātetukāmatāya uddhāre rakkhati, pātanepi rakkhati, attano koṭṭhāsato pana kusadaṇḍaṁ",
  "tika-vin13t4:22_15": "uddharati, uddhāre rakkhati, taṁ uddharitvā parakoṭṭhāse pātentassa hatthato muttamatte",
  "tika-vin13t4:22_16": "pārājikaṁ. Ayaṁ kusāvahāro nāmāti imesu pañcavīsāvahāresu yena kenaci avahārena gaṇhanto",
  "tika-vin13t4:22_17": "pārājiko bhaveti attho.",
  "tika-vin13t4:23_0": "Garukanti pañcamāsakaṁ. Vīsatimāsako hi kahāpaṇo, kahāpaṇassa catuttho bhāgo pādo",
  "tika-vin13t4:23_1": "nāma, tasmā pañcamāsakaṁ vā pādaṁ vā garukanti veditabbaṁ. Tattha ‘‘cattāro vīhayo",
  "tika-vin13t4:23_2": "guñjā, dve guñjā māsako bhave’’ti vacanato vīhivasena cattālīsa vīhayo dasa guñjā",
  "tika-vin13t4:23_3": "pañcamāsakoti veditabbo. Yaṁ pana sāmaṇerasikkhāyaṁ ‘‘vīsativīhī’’ti vuttaṁ, taṁ",
  "tika-vin13t4:23_4": "neva pāḷiyaṁ, na aṭṭhakathāyaṁ atthi, vīmaṁsitabbametaṁ. Dutiyapārājikaṁ.",
  "tika-vin13t4:24_0": "8. Idāni tatiyaṁ dassetuṁ ‘‘manussapāṇaṁ pāṇo’’tyādi vuttaṁ. Tattha yo bhikkhu ‘‘manussapāṇo’’",
  "tika-vin13t4:24_1": "iti jānanto vadhakacittena manussapāṇaṁ jīvitā viyojeti, so bhikkhu sāsanā pārājiko",
  "tika-vin13t4:24_2": "hotīti samudāyattho.",
  "tika-vin13t4:25_0": "Manussapāṇanti mātukucchismiṁ paṭisandhicittena sahuppannaṁ atiparittaṁ kalalarūpaṁ",
  "tika-vin13t4:25_1": "ādiṁ katvā pakatiyā vīsavassasatāyukassa sattassa yāva maraṇakālā etthantare anupubbena",
  "tika-vin13t4:25_2": "vuddhippatto attabhāvo, eso manussapāṇo nāma, evarūpaṁ manussapāṇanti attho. Pāṇoti",
  "tika-vin13t4:25_3": "jānanti ‘‘pāṇo’’ iti jānanto ‘‘taṁ jīvitā voropemī’’ti jānanto. Vadhakacetasāti vadhakacittena,",
  "tika-vin13t4:25_4": "itthambhūte karaṇavacanaṁ, vadhakacitto hutvā maraṇādhippāyo hutvāti vuttaṁ hoti.",
  "tika-vin13t4:25_5": "Jīvitāti jīvitindriyato. Yoti aniyamavacanaṁ. Soti etena niyamanaṁ veditabbaṁ. Viyojetīti",
  "tika-vin13t4:25_6": "vuttappakāraṁ manussaviggahaṁ kalalakālepi tāpanamaddanehi vā bhesajjasampadānena",
  "tika-vin13t4:25_7": "vā tato vā uddhampi tadanurūpena upakkamena jīvitā viyojetīti attho. Sāsanāti parāpubbajidhātuppayoge",
  "tika-vin13t4:25_8": "nissakkavacanaṁ, tena satthusāsanatoti attho. Parājitoti parājayamāpanno. Hotīti",
  "tika-vin13t4:25_9": "pāṭhaseso. Tatiyapārājikaṁ.",
  "tika-vin13t4:26_0": "9. Idāni catutthaṁ dassetuṁ ‘‘jhānādibheda’’ntyādi vuttaṁ. Tattha yo bhikkhu aññāpadesañca",
  "tika-vin13t4:26_1": "adhimānañca vajjetvā hadaye asantaṁ jhānādibhedaṁ dhammaṁ manussajātikassa sattassa",
  "tika-vin13t4:26_2": "vadeyya, tasmiṁ khaṇe ñāte so tato sāsanā pārājiko eva hotīti attho.",
  "tika-vin13t4:27_0": "Jhānādibhedanti ‘‘jhānaṁ vimokkho samādhi samāpatti ñāṇadassanaṁ maggabhāvanā phalasacchikiriyā",
  "tika-vin13t4:27_1": "kilesappahānaṁ vinīvaraṇatā cittassa suññāgāre abhiratī’’ti (pārā. 198) evaṁ vuttaṁ",
  "tika-vin13t4:27_2": "jhānādibhedaṁ uttarimanussadhammaṁ. Hadayeti citte. Asantanti asaṁvijjamānaṁ. Aññāpadesanti",
  "tika-vin13t4:27_3": "‘‘yo te vihāre vasi, so bhikkhu paṭhamassa jhānassa lābhī’’tiādinā nayena aññāpadesaṁ",
  "tika-vin13t4:27_4": "vajjetvāti attho. Vināti vajjanatthe nipāto, tassa vajjetvāti attho. Adhimānanti",
  "tika-vin13t4:27_5": "‘‘adhigatā mayā’’ti evaṁ uppannaṁ mānanti attho. Adhigato mānoti viggaho, taṁ adhimānaṁ",
  "tika-vin13t4:27_6": "vajjetvāti attho. Manussajātissāti manussajātikassa, na devabrahmādīsu aññatarassāti",
  "tika-vin13t4:27_7": "attho. Vadeyyāti āroceyya. Ñātakkhaṇeti ñāte khaṇeti chedo, tasmiṁ tenārocitakkhaṇe",
  "tika-vin13t4:27_8": "manussajātikena ñāteti attho. Tenāti nissakke karaṇavacanaṁ, tato sāsanato pārājikoti",
  "tika-vin13t4:27_9": "attho. Catutthapārājikaṁ.",
  "tika-vin13t4:28": "Pārājikaniddesavaṇṇanā niṭṭhitā.",
  "tika-vin13t4:29": "2. Garukāpattiniddesavaṇṇanā",
  "tika-vin13t4:30_0": "10. Idāni saṅghādisesaṁ pakāsetuṁ ‘‘mocetukāmacittenā’’tiādimāraddhaṁ. Tattha mocetuṁ",
  "tika-vin13t4:30_1": "kāmetīti mocetukāmaṁ, mocetukāmañca taṁ cittañcāti mocetukāmacittaṁ, tena, mocanassādacittenāti",
  "tika-vin13t4:30_2": "attho. Ekādasannañhi rāgānaṁ ekena mocanassādena āpatti hotīti vuttaṁ hoti.",
  "tika-vin13t4:31_0": "Tatrime ekādasa assādā mocanassādo muccanassādo muttassādo methunassādo phassassādo",
  "tika-vin13t4:31_1": "kaṇḍūvanassādo dassanassādo nisajjassādo vācassādo gehasitapemaṁ vanabhaṅgiyanti.",
  "tika-vin13t4:31_2": "Tattha mocanassādacetanāya cetento ceva assādento ca upakkamati, muccati, saṅghādiseso",
  "tika-vin13t4:31_3": ", na muccati ce, thullaccayaṁ. Sace pana sayanakāle rāgapariyuṭṭhito hutvā ūrunā",
  "tika-vin13t4:31_4": "vā muṭṭhinā vā aṅgajātaṁ gāḷhaṁ pīḷetvā mocanatthāya saussāho supati, supantassa",
  "tika-vin13t4:31_5": "cassa asuci muccati, saṅghādiseso. Muccanassāde attano dhammatāya muccamānaṁ assādeti,",
  "tika-vin13t4:31_6": "na upakkamati, muccati, anāpatti. Muttassāde attano dhammatāya mutte ṭhānā cute asucimhi",
  "tika-vin13t4:31_7": "pacchā assādentassa vinā upakkamena muccati, anāpatti. Methunassāde methunarāgena",
  "tika-vin13t4:31_8": "mātugāmaṁ gaṇhāti, tena asuci muccati, anāpatti, dukkaṭaṁ pana āpajjati. Phassassādo",
  "tika-vin13t4:31_9": "duvidho ajjhattiko bāhiro cāti. Tattha attano nimittaṁ ‘‘thaddhaṁ, mudukanti jānissāmī’’ti",
  "tika-vin13t4:31_10": "vā lolabhāvena vā kīḷāpayato asuci muccati, anāpatti. Bāhiraphassassāde pana kāyasaṁsaggarāgena",
  "tika-vin13t4:31_11": "itthiṁ phusato, āliṅgato ca asuci muccati, anāpatti, kāyasaṁsaggasaṅghādisesaṁ pana āpajjati.",
  "tika-vin13t4:32_0": "Kaṇḍūvanassāde daddukacchupiḷakapāṇakādīnaṁ aññatarena khajjamānaṁ nimittaṁ kaṇḍūvanassādena",
  "tika-vin13t4:32_1": "kaṇḍūvato asuci muccati, anāpatti. Dassanassāde itthiyā anokāsaṁ upanijjhāyato asuci",
  "tika-vin13t4:32_2": "muccati, anāpatti, dukkaṭaṁ pana hoti. Nisajjassāde mātugāmena saddhiṁ raho nisinnassa",
  "tika-vin13t4:32_3": "muttepi anāpatti , rahonisajjāpatti pana hoti. Vācassāde mātugāmaṁ methunappaṭisaṁyuttāhi",
  "tika-vin13t4:32_4": "vācāhi obhāsantassa muttepi anāpatti, duṭṭhullavācāsaṅghādisesaṁ pana āpajjati. Gehasitapeme",
  "tika-vin13t4:32_5": "mātādīnaṁ mātādipemena āliṅganādiṁ karontassa muttepi anāpatti. Vanabhaṅgaṁ santhavakaraṇatthāya",
  "tika-vin13t4:32_6": "itthiyā pesitapupphādivanabhaṅgasaññitaṁ paṇṇākāraṁ ‘‘itthannāmāya imaṁ pesita’’nti",
  "tika-vin13t4:32_7": "assādena āmasantassa muttepi anāpattīti. Evametesu mocanassādena āpatti hotīti dassetuṁ",
  "tika-vin13t4:32_8": "‘‘mocetu…pe… nā’’ti vuttaṁ. Atha vā mocetukāmaṁ cittaṁ yassa soyaṁ mocetukāmacitto,",
  "tika-vin13t4:32_9": "tena, itthambhūte karaṇavacanaṁ, mocetukāmacitto hutvāti attho.",
  "tika-vin13t4:33_0": "Upakkammāti hatthādīsu yena kenaci nimitte upakkamitvāti attho. Vimocayanti yaṁ antamaso",
  "tika-vin13t4:33_1": "ekā khuddakamakkhikā piveyya, tattakampi vimocentoti attho. Sukkanti nīlapītalohitodātatakkateladakakhīradadhisappivaṇṇasaṅkhātesu",
  "tika-vin13t4:33_2": "dasavidhesu sukkesu yaṁ kiñci sukkaṁ. Aññatra supināti yā supinante sukkavissaṭṭhi",
  "tika-vin13t4:33_3": "hoti, taṁ ṭhapetvāti attho. Samaṇoti yo koci upasampanno. Garukanti saṅghādisesaṁ.",
  "tika-vin13t4:33_4": "Phuseti āpajjeyyāti attho. Cetanā upakkamo muccananti imānettha tīṇi aṅgānīti. Sukkavissaṭṭhisikkhāpadaṁ.",
  "tika-vin13t4:34_0": "11. Idāni kāyasaṁsaggaṁ dassetuṁ ‘‘kāyasaṁsaggarāgenā’’tiādimāraddhaṁ. Bhikkhu manussitthiyā",
  "tika-vin13t4:34_1": "manussitthisaññī hutvā kāyasaṁsaggarāgena upakkamitvā manussitthiṁ parāmasanto saṅghādisesaṁ",
  "tika-vin13t4:34_2": "āpajjeyyāti yojanā. Tattha kāyasaṁsaggarāgenāti hatthaggahaṇādikāyasamphassena rāgena",
  "tika-vin13t4:34_3": "kāyamissarāgena. Manussitthinti tadahujātampi jīvamānakamanussitthiṁ. Parāmasanti",
  "tika-vin13t4:34_4": "parāmasanto, itthīti saññā itthisaññā , sā assa atthīti itthisaññī, itthisaññī hutvāti",
  "tika-vin13t4:34_5": "attho. Manussitthī, itthisaññitā, kāyasaṁsaggarāgo, tena rāgena vāyāmo, hatthaggāhādisamāpajjananti",
  "tika-vin13t4:34_6": "imānettha pañca aṅgāni. Kāyasaṁsaggasikkhāpadaṁ.",
  "tika-vin13t4:35_0": "12. Idāni duṭṭhullaṁ dassetuṁ ‘‘duṭṭhullavācassādenā’’tiādi āraddhaṁ. Tattha duṭṭhullavācassādenāti",
  "tika-vin13t4:35_1": "vaccamaggapassāvamaggamethunadhammappaṭisaṁyuttavācassādarāgena. Maggaṁ vārabbha",
  "tika-vin13t4:35_2": "methunanti vaccamaggapassāvamaggānaṁ aññataraṁ maggaṁ vā methunaṁ vā ārabbhāti attho.",
  "tika-vin13t4:35_3": "Obhāsantoti avabhāsanto. Manussitthinti viññuṁ paṭibalaṁ subhāsitadubbhāsitaṁ duṭṭhullāduṭṭhullaṁ",
  "tika-vin13t4:35_4": "sallakkhaṇasamatthaṁ manussitthiṁ. Suṇamānanti suṇantiṁ. Iminā paṭibalāyapi itthiyā",
  "tika-vin13t4:35_5": "aviññattipathe ṭhitāya dūtena vā paṇṇena vā ārocentassa duṭṭhullavācāpatti na hotīti",
  "tika-vin13t4:35_6": "dīpitaṁ hoti. Manussitthī, itthisaññitā, duṭṭhullavācassādarāgo, tena rāgena obhāsanaṁ,",
  "tika-vin13t4:35_7": "taṅkhaṇavijānananti imānettha pañca aṅgāni. Duṭṭhullavācassādasikkhāpadaṁ.",
  "tika-vin13t4:36_0": "13. Idāni attakāmapāricariyaṁ dassetuṁ ‘‘vaṇṇa’’ntyādi vuttaṁ. Tattha yo bhikkhu",
  "tika-vin13t4:36_1": "attano kāmapāricariyāya vaṇṇaṁ vatvā methunarāgena itthiṁ methunaṁ yācamāno garuṁ",
  "tika-vin13t4:36_2": "phuseti sambandho. Vaṇṇaṁ vatvāti guṇaṁ ānisaṁsaṁ pakāsetvā. Attanokāmapāricariyāyāti",
  "tika-vin13t4:36_3": "methunadhammasaṅkhātena kāmena pāricariyā kāmapāricariyā, attano atthāya kāmapāricariyā",
  "tika-vin13t4:36_4": "attanokāmapāricariyā, aluttasamāsoyaṁ. Atha vā attanoti katvatthe sāmivacanaṁ, attano",
  "tika-vin13t4:36_5": "kāmitā icchitāti attanokāmā, sayaṁ methunarāgavasena patthitāti attho, attanokāmā",
  "tika-vin13t4:36_6": "ca sā pāricariyā cāti attanokāmapāricariyā , tāya attanokāmapāricariyāya, ‘‘etadaggaṁ,",
  "tika-vin13t4:36_7": "bhagini, pāricariyānaṁ, yā mādisaṁ sīlavantaṁ kalyāṇadhammaṁ brahmacāriṁ etena dhammena",
  "tika-vin13t4:36_8": "paricareyyā’’ti evaṁ vaṇṇaṁ vatvāti attho. Yācadhātuno dvikammikattā ‘‘itthiṁ methunaṁ",
  "tika-vin13t4:36_9": "yācamāno’’ti vuttaṁ. Tattha itthinti duṭṭhullobhāsane vuttappakāraṁ itthiṁ. Manussitthī,",
  "tika-vin13t4:36_10": "itthisaññitā , attakāmapāricariyāya rāgo, tena rāgena vaṇṇabhaṇanaṁ, taṅkhaṇavijānananti",
  "tika-vin13t4:36_11": "imānettha pañca aṅgāni. Attakāmapāricariyasikkhāpadaṁ.",
  "tika-vin13t4:37_0": "14. Idāni sañcarittaṁ dassetuṁ ‘‘sandesa’’ntyādimāraddhaṁ. Tattha bhikkhu purisassa",
  "tika-vin13t4:37_1": "vā sandesaṁ, itthiyā vā sandesaṁ paṭiggahetvā vīmaṁsitvā paccāharanto garukaṁ phuseti",
  "tika-vin13t4:37_2": "sambandho. Tattha sandesanti ‘‘gaccha, bhante, itthannāmaṁ māturakkhitaṁ brūhi ‘hohi",
  "tika-vin13t4:37_3": "kira itthannāmassa bhariyā dhanakkītā’’ti (pārā. 305) evaṁ vuttaṁ purisassa sāsanaṁ,",
  "tika-vin13t4:37_4": "‘‘gaccha, bhante, itthannāmaṁ purisaṁ brūhi ‘ahaṁ tassa bhariyā bhavissāmī’’ti (pārā.",
  "tika-vin13t4:37_5": "326-327 thokaṁ visadisaṁ) evaṁ vuttaṁ itthiyā sāsanaṁ. Paṭiggaṇhitvāti ‘‘sādhu upāsakā’’ti",
  "tika-vin13t4:37_6": "vā ‘‘hotū’’ti vā ‘‘ārocessāmī’’ti vā yena kenaci ākārena vacībhedaṁ katvā vā sīsakampanādīhi",
  "tika-vin13t4:37_7": "vā paṭiggaṇhitvā sampaṭicchitvāti attho. Vīmaṁsitvāti vuttappakārena sāsanaṁ gahetvā",
  "tika-vin13t4:37_8": "purisassa vā itthiyā vā tesaṁ avassārocanakānaṁ mātāpitābhātābhaginiādīnaṁ vā ārocetvāti",
  "tika-vin13t4:37_9": "attho. Haraṁpaccāti ettha ‘‘paccāhara’’nti vattabbe chandahānibhayā hara-saddaṁ pubbanipātaṁ",
  "tika-vin13t4:37_10": "katvā vuttanti daṭṭhabbaṁ. Yattha pahitena tattha gantvā tena ārocitā sā itthī ‘‘sādhū’’ti",
  "tika-vin13t4:37_11": "sampaṭicchatu vā paṭikkhipatu vā lajjāya vā tuṇhī hotu, puna āgantvā tassa purisassa",
  "tika-vin13t4:37_12": "haranto ettāvatā imāya paṭiggahaṇārocanappaccāharaṇasaṅkhātāya tivaṅgasampattiyā",
  "tika-vin13t4:37_13": "so bhikkhu saṅghādisesaṁ āpajjeyyāti attho. Tesaṁ manussajātikatā, alaṁvacanīyatā,",
  "tika-vin13t4:37_14": "paṭiggaṇhanavīmaṁsanappaccāharaṇānīti imānettha pañca aṅgāni. Sañcarittasikkhāpadaṁ.",
  "tika-vin13t4:38_0": "15. Idāni amūlakaṁ pakāsetuṁ ‘‘cāvetukāmo’’tiādimāraddhaṁ. Cāvetukāmo bhikkhu amūlantimavatthunā",
  "tika-vin13t4:38_1": "aññaṁ suṇamānaṁ bhikkhuṁ codento vā codāpento vā garuṁ phuseti sambandho. Tattha",
  "tika-vin13t4:38_2": "cāvetukāmoti brahmacariyā cāvetukāmo. Codentoti ‘‘tvaṁ pārājikaṁ dhammaṁ āpannosi,",
  "tika-vin13t4:38_3": "assamaṇosi, asakyaputtiyosī’’tiādīhi vacanehi sayaṁ codentoti attho. Evaṁ codentassa",
  "tika-vin13t4:38_4": "vācāya vācāya saṅghādiseso. Amūlantimavatthunāti yaṁ codakena cuditakamhi puggale",
  "tika-vin13t4:38_5": "adiṭṭhaṁ asutaṁ aparisaṅkitaṁ, idaṁ etesaṁ dassanasavanaparisaṅkitasaṅkhātānaṁ mūlānaṁ",
  "tika-vin13t4:38_6": "abhāvato nāssa mūlanti amūlaṁ, antimaṁ vatthu yassa pārājikassa tadidaṁ antimavatthu,",
  "tika-vin13t4:38_7": "amūlañca taṁ antimavatthu ceti amūlantimavatthu, tena amūlantimavatthunā, bhikkhuno",
  "tika-vin13t4:38_8": "anurūpesu ekūnavīsatiyā pārājikesu aññatarenāti attho. Codāpayanti codāpayanto, tassa",
  "tika-vin13t4:38_9": "samīpe ṭhatvā aññaṁ bhikkhuṁ āṇāpetvā codāpento tassa āṇattassa vācāya vācāya garuṁ",
  "tika-vin13t4:38_10": "phuseti attho. Suṇamānanti iminā parammukhā dūtena vā paṇṇena vā codentassa na ruhatīti",
  "tika-vin13t4:38_11": "dīpitaṁ hoti. Parammukhā pana sattahi āpattikkhandhehi vadantassa dukkaṭaṁ. Yaṁ codeti,",
  "tika-vin13t4:38_12": "tassa upasampannoti saṅkhyūpagamanaṁ, tasmiṁ suddhasaññitā, yena pārājikena codeti,",
  "tika-vin13t4:38_13": "tassa diṭṭhādivasena amūlakatā, cāvanādhippāyena sammukhā codanā, tassa taṅkhaṇavijānananti",
  "tika-vin13t4:38_14": "imānettha pañca aṅgāni. Amūlakasikkhāpadaṁ.",
  "tika-vin13t4:39_0": "16. Idāni aññabhāgiyaṁ dassetuṁ ‘‘lesamatta’’ntiādimāha. Tattha lesamattamupādāyāti",
  "tika-vin13t4:39_1": "jātināmagottaliṅgāpattipattacīvarūpajjhāyācariyasenāsanalesasaṅkhātesu dasasu lesesu",
  "tika-vin13t4:39_2": "yo tasmiṁ puggale dissati, taṁ lesamattaṁ upādāya nissāya bhikkhuṁ brahmacariyā cāvetukāmo",
  "tika-vin13t4:39_3": "amūlantimavatthunā suṇamānaṁ bhikkhuṁ codento garuṁ phuseti attho. Kathaṁ? Añño khattiyajātiko",
  "tika-vin13t4:39_4": "iminā codakena pārājikaṁ dhammaṁ ajjhāpajjanto diṭṭho hoti, so aññaṁ attano veriṁ",
  "tika-vin13t4:39_5": "khattiyajātikaṁ bhikkhuṁ passitvā taṁ khattiyajātilesaṁ gahetvā evaṁ ‘‘khattiyo mayā",
  "tika-vin13t4:39_6": "diṭṭho pārājikaṁ dhammaṁ ajjhāpajjanto, tvaṁ khattiyo pārājikaṁ dhammaṁ āpannosī’’ti",
  "tika-vin13t4:39_7": "vā ‘‘tvaṁ so khattiyo, nāñño, pārājikaṁ dhammaṁ ajjhāpannosī’’ti vā codeti, evaṁ",
  "tika-vin13t4:39_8": "nāmalesādayopi veditabbā. Aṅgāni panettha anantarasadisāni. Aññabhāgiyasikkhāpadaṁ.",
  "tika-vin13t4:40": "Garukāpattiniddesavaṇṇanā niṭṭhitā.",
  "tika-vin13t4:41": "3. Nissaggiyaniddesavaṇṇanā",
  "tika-vin13t4:42_0": "17. Idāni cīvaravidhiṁ dassetuṁ ‘‘vikappana’’ntyādimuddhaṭaṁ. Yo bhikkhu akālacīvaraṁ",
  "tika-vin13t4:42_1": "vikappanañca adhiṭṭhānañca akatvā dasāhaṁ atikkāmeti, tassa bhikkhuno nissaggiyaṁ",
  "tika-vin13t4:42_2": "siyāti piṇḍattho. Tattha akālacīvaranti akāle cīvaraṁ, khomaṁ kappāsikaṁ koseyyaṁ",
  "tika-vin13t4:42_3": "kambalaṁ sāṇaṁ bhaṅganti jātito cha cīvarāni, dukūlaṁ paṭṭuṇṇaṁ somārapaṭṭaṁ cīnapaṭṭaṁ",
  "tika-vin13t4:42_4": "iddhijaṁ devadinnanti imāni pana cha anulomacīvarāni. Tesu dukūlaṁ sāṇassa anulomaṁ",
  "tika-vin13t4:42_5": "vākamayattā. Paṭṭuṇṇādīni tīṇi koseyyassa anulomāni pāṇakehi katasuttamayattā. Iddhijādīni",
  "tika-vin13t4:42_6": "dvayāni khomādīnaṁ anulomāni tesamaññatarabhāvato . Imesaṁ channaṁ cīvarānaṁ aññataraṁ akālacīvaraṁ.",
  "tika-vin13t4:43_0": "Vikappanamadhiṭṭhānanti ettha pana vikappanūpagaṁ adhiṭṭhānūpagañca evaṁ veditabbaṁ.",
  "tika-vin13t4:43_1": "Tatrāyaṁ pāḷi – ‘‘anujānāmi, bhikkhave, āyāmena aṭṭhaṅgulaṁ sugataṅgulena caturaṅgulavitthataṁ",
  "tika-vin13t4:43_2": "pacchimacīvaraṁ vikappetu’’nti (mahāva. 358). Majjhimassa purisassa dīghaso dve vidatthiyo,",
  "tika-vin13t4:43_3": "tiriyaṁ vidatthi. Dve vikappanā sammukhāvikappanā ca parammukhāvikappanā ca. Kathaṁ?",
  "tika-vin13t4:43_4": "‘‘Imaṁ cīvaraṁ tuyhaṁ vikappemī’’ti vattabbaṁ, ayaṁ sammukhāvikappanā. ‘‘Mayhaṁ santakaṁ",
  "tika-vin13t4:43_5": "paribhuñja vā vissajjehi vā yathāpaccayaṁ vā karohī’’ti, ekassa santike ‘‘imaṁ cīvaraṁ",
  "tika-vin13t4:43_6": "tissassa bhikkhuno vikappemī’’ti vattabbaṁ, ayaṁ aparāpi sammukhāvikappanā. Tena",
  "tika-vin13t4:43_7": "bhikkhunā ‘‘tissassa bhikkhuno santakaṁ paribhuñja vā vissajjehi vā yathāpaccayaṁ",
  "tika-vin13t4:43_8": "vā karohī’’ti, ‘‘imaṁ cīvaraṁ tuyhaṁ vikappanatthāya dammī’’ti vattabbaṁ, tena vattabbo",
  "tika-vin13t4:43_9": "‘‘ko te mitto vā sandiṭṭho vā sambhatto vā’’ti, tato itarena ‘‘tisso bhikkhū’’ti",
  "tika-vin13t4:43_10": "vattabbaṁ, puna tena ‘‘ahaṁ tissassa bhikkhuno dammī’’ti vattabbaṁ, ayaṁ parammukhāvikappanā.",
  "tika-vin13t4:43_11": "‘‘Tissassa bhikkhuno santakaṁ paribhuñja vā vissajjehi vā yathāpaccayaṁ vā karohī’’ti",
  "tika-vin13t4:43_12": "vutte paccuddhāro nāma hoti. Bahuke ‘‘imānī’’ti, ahatthapāse ‘‘etaṁ, etānī’’ti vā.",
  "tika-vin13t4:43_13": "Evaṁ vikappanañca akatvāti attho.",
  "tika-vin13t4:44_0": "Ticīvarassa pana pamāṇaṁ ukkaṭṭhaparicchedena sugatacīvarato ūnakaṁ vaṭṭati, lāmakaparicchedena",
  "tika-vin13t4:44_1": "saṅghāṭiyā, uttarāsaṅgassa ca dīghato muṭṭhipañcakaṁ, tiriyaṁ muṭṭhittikaṁ, antaravāsako",
  "tika-vin13t4:44_2": "dīghato muṭṭhipañcako, tiriyaṁ dvihatthopi aḍḍhateyyo vā vaṭṭati. Vuttappamāṇato",
  "tika-vin13t4:44_3": "adhikañca ūnakañca ‘‘parikkhāracoḷa’’nti adhiṭṭhātabbaṁ. Dve cīvarassa adhiṭṭhānā",
  "tika-vin13t4:44_4": "kāyena vā adhiṭṭheti, vācāya vā adhiṭṭheti. Ticīvaraṁ adhiṭṭhahantena rajitvā kappabinduṁ",
  "tika-vin13t4:44_5": "datvā purāṇasaṅghāṭiṁ ‘‘imaṁ saṅghāṭiṁ paccuddharāmī’’ti paccuddharitvā navaṁ saṅghāṭiṁ",
  "tika-vin13t4:44_6": "hatthena gahetvā ‘‘imaṁ saṅghāṭiṁ adhiṭṭhāmī’’ti cittena ābhogaṁ katvā kāyavikāraṁ",
  "tika-vin13t4:44_7": "karontena kāyena adhiṭṭhātabbā, idaṁ kāyena adhiṭṭhānaṁ. Taṁ yena kenaci sarīrāvayavena",
  "tika-vin13t4:44_8": "aphusantassa na vaṭṭati. Vācāya adhiṭṭhānaṁ pana vacībhedaṁ katvā vācāya adhiṭṭhātabbaṁ,",
  "tika-vin13t4:44_9": "sace hatthapāse ‘‘imaṁ saṅghāṭiṁ adhiṭṭhāmī’’ti, sace ahatthapāse ṭhapitaṭṭhānaṁ",
  "tika-vin13t4:44_10": "sallakkhetvā ‘‘etaṁ saṅghāṭiṁ adhiṭṭhāmī’’ti vācā bhinditabbā . Esa nayo uttarāsaṅge,",
  "tika-vin13t4:44_11": "antaravāsake ca. Ticīvarādīni sabbāni ekato katvā ‘‘imāni cīvarāni parikkhāracoḷāni",
  "tika-vin13t4:44_12": "adhiṭṭhāmī’’ti adhiṭṭhātumpi vaṭṭatīti. Evaṁ adhiṭṭhānañca akatvāti attho.",
  "tika-vin13t4:45_0": "Dasa ahāni dasāhaṁ. Atimāpetīti atikkāmeti. Tassāti tassa bhikkhuno. Nissaggiyanti",
  "tika-vin13t4:45_1": "nissajjanaṁ nissaggiyaṁ, pubbabhāge kattabbassa vinayakammassetaṁ nāmaṁ, nissaggiyamassa",
  "tika-vin13t4:45_2": "atthīti nissaggiyaṁ, kiṁ taṁ? Pācittiyaṁ, taṁ atikkāmayato sahanissaggiyavinayakammaṁ",
  "tika-vin13t4:45_3": "pācittiyaṁ siyā, ayamettha attho. Taṁ panetaṁ cīvaraṁ yaṁ divasaṁ uppannaṁ, tassa",
  "tika-vin13t4:45_4": "yo aruṇo, so uppannadivasanissito, tasmā cīvaruppādadivasena saddhiṁ ekādase aruṇuggamane",
  "tika-vin13t4:45_5": "dasāhātikkamitaṁ hotīti. Cīvarassa attano santakatā, jātippamāṇayuttatā, chinnapalibodhabhāvo,",
  "tika-vin13t4:45_6": "atirekacīvaratā, dasāhātikkamoti imānettha pañca aṅgāni. Paṭhamakathinasikkhāpadaṁ.",
  "tika-vin13t4:46_0": "18. Idāni dutiyaṁ dassetuṁ ‘‘bhikkhusammutiyā’’tyādimāraddhaṁ. Yo bhikkhusammutiṁ",
  "tika-vin13t4:46_1": "vajjetvā kālañca vinā adhiṭṭhitaṁ ticīvaraṁ ekāhaṁ atikkamāpeti, tassa nissaggiyaṁ",
  "tika-vin13t4:46_2": "siyāti sambandho. Tattha bhikkhusammutiyāññatrāti yaṁ saṅgho gilānassa bhikkhuno",
  "tika-vin13t4:46_3": "ticīvarena vippavāsasammutiṁ deti , taṁ ṭhapetvā. Ticīvaramadhiṭṭhitanti karaṇatthe",
  "tika-vin13t4:46_4": "upayogavacanaṁ, tena ticīvarādhiṭṭhānanayena adhiṭṭhitesu saṅghāṭiādīsu yena kenaci",
  "tika-vin13t4:46_5": "cīvarena. Ekāhanti ekarattaṁ. Atimāpetīti vippavasati, viyutto vasatīti attho. Tassa",
  "tika-vin13t4:46_6": "aladdhasammutikassa bhikkhuno ekarattampi cīvarena vippavāsato nissaggiyaṁ pācittiyaṁ",
  "tika-vin13t4:46_7": "siyāti attho. Samayaṁ vināti cīvarakālaṁ vajjetvā. Adhiṭṭhitacīvaratā, anatthatakathinatā,",
  "tika-vin13t4:46_8": "aladdhasammutitā, rattivippavāsoti imānettha cattāri aṅgāni. Dutiyakathinasikkhāpadaṁ.",
  "tika-vin13t4:47_0": "19. Idāni purāṇacīvaraṁ dassetuṁ ‘‘aññātikā’’tyādi āraddhaṁ. Tattha aññātikāti aññātikāya",
  "tika-vin13t4:47_1": "‘‘paṭisaṅkhā yoniso’’tiādīsu viya, aññātikāya neva mātusambandhena na pitusambandhena",
  "tika-vin13t4:47_2": "sambaddhāyāti vuttaṁ hoti. Bhikkhuniyāti aṭṭhavācikakammena upasampannāya. Ākoṭāpetīti",
  "tika-vin13t4:47_3": "paharāpeti. Tanti nissaggiyaṁ pācittiyaṁ bhaveyyāti attho. Purāṇacīvaratā, upacāre",
  "tika-vin13t4:47_4": "ṭhatvā aññātikāya bhikkhuniyā āṇāpanaṁ, tassā dhovanādīni cāti imānettha tīṇi aṅgāni.",
  "tika-vin13t4:47_5": "Purāṇacīvarasikkhāpadaṁ.",
  "tika-vin13t4:48_0": "20.Kiñci mūlakanti kiñci pābhataṁ. Cīvarādāneti cīvarassa ādāne cīvarappaṭiggahaṇe.",
  "tika-vin13t4:48_1": "Vikappanūpagacīvaratā, pārivattakābhāvo, aññātikāya hatthato gahaṇanti imānettha",
  "tika-vin13t4:48_2": "tīṇi aṅgāni. Cīvarappaṭiggahaṇasikkhāpadaṁ.",
  "tika-vin13t4:49_0": "21.Appavāritanti ‘‘vadeyyātha, bhante, yena attho’’ti icchāpitaṁ icchaṁ ruciṁ uppāditaṁ,",
  "tika-vin13t4:49_1": "na pavāritanti appavāritaṁ. Viññāpentassāti yācantassa. Aññatra samayāti naṭṭhacīvarakālaṁ",
  "tika-vin13t4:49_2": "ṭhapetvā. Vikappanūpagacīvaratā, samayābhāvo, aññātakaviññatti, tāya ca paṭilābhoti",
  "tika-vin13t4:49_3": "imānettha cattāri aṅgāni. Aññātakaviññattisikkhāpadaṁ.",
  "tika-vin13t4:50_0": "22.Rajatanti rūpiyaṁ. Jātarūpanti suvaṇṇaṁ. Māsakanti tayo māsakā lohamāsako dārumāsako",
  "tika-vin13t4:50_1": "jatumāsakoti. Tattha lohamāsakoti tambalohādīhi katamāsako. Dārumāsakoti sāradārunā",
  "tika-vin13t4:50_2": "vā veḷupesikāya vā antamaso tālapaṇṇenapi rūpaṁ chinditvā katamāsako. Jatumāsakoti",
  "tika-vin13t4:50_3": "lākhāya vā niyyāsena vā rūpaṁ samuṭṭhāpetvā katamāsako. Kahāpaṇanti suvaṇṇamayaṁ",
  "tika-vin13t4:50_4": "vā rūpiyamayaṁ vā pākatikaṁ vā. Gaṇheyyāti attano atthāya dīyamānaṁ vā katthaci ṭhitaṁ",
  "tika-vin13t4:50_5": "vā nippariggahaṁ disvā sayaṁ gaṇheyya. Gaṇhāpeyyāti tadeva aññena gāhāpeyya. Nissaggīti",
  "tika-vin13t4:50_6": "gahaṇādīsu yaṁ kiñci karontassa aghanabaddhesu vatthugaṇanāya nissaggi siyāti attho.",
  "tika-vin13t4:50_7": "Sādiyeyya vāti kāyavācāhi appaṭikkhipitvā cittena adhivāseyya. Jātarūparajatabhāvo,",
  "tika-vin13t4:50_8": "attuddesikatā, gahaṇādīsu aññatarabhāvoti imānettha tīṇi aṅgāni. Rūpiyappaṭiggahaṇasikkhāpadaṁ.",
  "tika-vin13t4:51_0": "23. Rajatādicatubbidhaṁ akappiyaṁ kappiyenāpi parivatteyya sahadhammike ṭhapetvā,",
  "tika-vin13t4:51_1": "nissaggiyaṁ siyāti sambandho. Tattha akappiyanti akappiyavatthuṁ. Kappiyenāti kappiyavatthunā.",
  "tika-vin13t4:51_2": "Sahadhammiketi bhikkhubhikkhunisāmaṇerasāmaṇerisikkhamānasaṅkhāte pañca sahadhammike.",
  "tika-vin13t4:51_3": "Rūpiyabhāvo, parivattanañcāti imānettha dve aṅgāni. Rūpiyaparivattanasikkhāpadaṁ.",
  "tika-vin13t4:52_0": "24. ‘‘Imaṁ pattaṁ tuyhaṁ vikappemī’’tiādinā vikappanañca ‘‘imaṁ pattaṁ adhiṭṭhāmī’’tiādinā",
  "tika-vin13t4:52_1": "adhiṭṭhānañca akatvāti attho. Pamāṇikanti etthāyaṁ vinicchayo – anupahatapurāṇasālitaṇḍulānaṁ",
  "tika-vin13t4:52_2": "sukoṭṭitaparisuddhānaṁ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍitaṁ",
  "tika-vin13t4:52_3": "suvisadaṁ kundamakuḷarāsisadisaṁ avassāvitodanaṁ pacitvā niravasesaṁ patte pakkhipitvā",
  "tika-vin13t4:52_4": "tassa odanassa catutthabhāgappamāṇo nātighano nātitanuko hatthahāriyo sabbasambhārasaṅkhato",
  "tika-vin13t4:52_5": "muggasūpo pakkhipitabbo, tato ālopassa anurūpaṁ yāvacarimālopappahonakaṁ macchamaṁsādibyañjanaṁ",
  "tika-vin13t4:52_6": "pakkhipitabbaṁ. Sappitelatakkarasakañjikādīni pana agaṇanūpagāni honti. Tāni hi odanagatikāni",
  "tika-vin13t4:52_7": "neva hāpetuṁ, na vaḍḍhetuṁ sakkonti. Evametaṁ sabbampi pakkhittaṁ sace pana pattassa",
  "tika-vin13t4:52_8": "mukhavaṭṭiyā heṭṭhimarājisamaṁ tiṭṭhati, suttena vā hīrena vā chindantassa suttassa",
  "tika-vin13t4:52_9": "vā hīrassa vā heṭṭhimantaṁ phusati, ayaṁ ukkaṭṭho nāma patto. Sace taṁ rājiṁ atikkamma",
  "tika-vin13t4:52_10": "thūpīkataṁ tiṭṭhati, ayaṁ ukkaṭṭhomako nāma patto. Sace taṁ rājiṁ na sampāpuṇāti,",
  "tika-vin13t4:52_11": "antogatameva hoti, ayaṁ ukkaṭṭhukkaṭṭho nāma. Ukkaṭṭhato upaḍḍhappamāṇo majjhimo.",
  "tika-vin13t4:52_12": "Majjhimato upaḍḍhappamāṇo omako. Tesampi vuttanayeneva pabhedo veditabbo. Iccetesu",
  "tika-vin13t4:52_13": "ukkaṭṭhukkaṭṭho ca omakomako cāti dve apattā, sesā satta pattā pamāṇayuttā nāmāti",
  "tika-vin13t4:52_14": "evaṁ pamāṇena yutto pamāṇiko, taṁ pamāṇikaṁ. Pattanti sattasu pattesu aññataraṁ pattaṁ.",
  "tika-vin13t4:52_15": "Pattassa attano santakatā, pamāṇayuttatā, adhiṭṭhānūpagatā, atirekapattatā, dasāhātikkamoti",
  "tika-vin13t4:52_16": "imānettha pañca aṅgāni. Paṭhamapattasikkhāpadaṁ.",
  "tika-vin13t4:53_0": "25. Yo bhikkhu pañcabandhanato ūnapatte sati paraṁ pana navaṁ pattaṁ viññāpeti, tassapi",
  "tika-vin13t4:53_1": "bhikkhuno nissaggiyaṁ siyāti sambandho. Tattha paranti aññaṁ, ‘‘navaṁ patta’’ntiminā",
  "tika-vin13t4:53_2": "tulyādhikaraṇaṁ. Adhiṭṭhānūpagapattassa ūnapañcabandhanatā, attuddesikatā, kataviññatti,",
  "tika-vin13t4:53_3": "tāya ca paṭilābhoti imānettha cattāri aṅgāni. Ūnapañcabandhanasikkhāpadaṁ.",
  "tika-vin13t4:54_0": "26. Yo sappitelādikaṁ pana bhesajjaṁ paṭiggahetvā sattāhaparamaṁ sannidhikārakaṁ",
  "tika-vin13t4:54_1": "bhuñjanto sattāhaṁ atikkāmeti , tassa nissaggiyaṁ siyāti attho. Tattha sappitelādikanti",
  "tika-vin13t4:54_2": "ettha ādi-saddo navanītamadhuphāṇitaṁ saṅgaṇhāti. Tattha sappi nāma gavādīnaṁ sappi,",
  "tika-vin13t4:54_3": "yesaṁ maṁsaṁ kappati, tesaṁ sappi, tathā navanītaṁ. Telaṁ nāma tilasāsapamadhukaeraṇḍavasādīhi",
  "tika-vin13t4:54_4": "nibbattaṁ. Madhu nāma makkhikāmadhumeva. Ucchurasaṁ upādāya pana apakkā vā avatthukapakkā",
  "tika-vin13t4:54_5": "vā sabbāpi ucchuvikati phāṇitanti veditabbaṁ. Bhesajjavidhānasikkhāpadaṁ.",
  "tika-vin13t4:55_0": "27. Bhikkhussa cīvaraṁ datvā puna taṁ cīvaraṁ sakasaññāya acchindantassa vā acchindāpayatopi",
  "tika-vin13t4:55_1": "vā nissaggiyaṁ siyāti yojanā. Tattha datvāti veyyāvaccādīni paccāsīsamāno datvā.",
  "tika-vin13t4:55_2": "Acchindantassāti veyyāvaccādīni akarontaṁ disvā balakkārena gaṇhantassa, tathā acchindāpayatoti.",
  "tika-vin13t4:55_3": "Vikappanūpagacīvaratā, sāmaṁdinnatā, sakasaññitā, upasampannatā, kodhavasena acchindanaṁ",
  "tika-vin13t4:55_4": "vā acchindāpanaṁ vāti imānettha pañca aṅgāni. Acchindanasikkhāpadaṁ.",
  "tika-vin13t4:56_0": "28. Appavāritaṁ aññātiṁ gahapatiṁ suttaṁ yācitvā ñātippavārite vajjetvā tantavāyehi",
  "tika-vin13t4:56_1": "cīvaraṁ vāyāpentassa nissaggiyaṁ siyāti piṇḍattho. Tattha suttanti chabbidhaṁ khomasuttādikaṁ",
  "tika-vin13t4:56_2": "vā tesaṁ anulomaṁ vā. Yāciyāti cīvaratthāya yācitvā. Cīvaratthāya viññāpitasuttaṁ,",
  "tika-vin13t4:56_3": "attuddesikatā, akappiyatantavāyena akappiyaviññattiyā vāyāpananti imānettha tīṇi",
  "tika-vin13t4:56_4": "aṅgāni. Suttaviññattisikkhāpadaṁ.",
  "tika-vin13t4:57_0": "29. Yo bhikkhu saṅghassa pariṇataṁ lābhaṁ jānanto attano pariṇāmeti, tassa nissaggiyaṁ",
  "tika-vin13t4:57_1": "siyāti attho. Tattha jānanti jānanto. Lābhanti labhitabbaṁ cīvarādivatthuṁ. Pariṇatanti",
  "tika-vin13t4:57_2": "saṅghassa ninnaṁ saṅghassa poṇaṁ saṅghassa pabbhāraṁ hutvā ṭhitaṁ. Attano pariṇāmetīti",
  "tika-vin13t4:57_3": "‘‘mayhaṁ dethā’’tiādīni vadanto attani ninnaṁ karoti. Saṅghe pariṇatabhāvo, taṁ ñatvā",
  "tika-vin13t4:57_4": "attano pariṇāmanaṁ, paṭilābhoti imānettha tīṇi aṅgāni. Pariṇāmanasikkhāpadaṁ.",
  "tika-vin13t4:58": "Nissaggiyaniddesavaṇṇanā niṭṭhitā.",
  "tika-vin13t4:59": "4. Pācittiyaniddesavaṇṇanā",
  "tika-vin13t4:60_0": "30. Idāni pācittiyaṁ dassetuṁ ‘‘sampajānamusāvāde’’tyādi āraddhaṁ. Tattha sampajānamusāvādeti",
  "tika-vin13t4:60_1": "nimittatthe bhummavacanaṁ, tasmā yo bhikkhu sampajānanto musā vadati, tassa tannimittaṁ",
  "tika-vin13t4:60_2": "taṁhetu tappaccayā pācittiyaṁ udīritanti attho. Bhikkhuñca omasantassāti jātināmagottakammasippavayaābādhaliṅgakilesāpattiakkosesu",
  "tika-vin13t4:60_3": "bhūtena vā abhūtena vā yena kenaci mukhasattinā bhikkhuṁ ovijjhantassa bhikkhuno",
  "tika-vin13t4:60_4": "pācittiyaṁ udīritanti attho. Pesuññaharaṇepi cāti bhikkhussa pesuññaharaṇe, jātiādīhi",
  "tika-vin13t4:60_5": "akkosavatthūhi bhikkhuṁ akkosantassa bhikkhuno sutvā bhikkhuno piyakamyatāya vā bhedādhippāyena",
  "tika-vin13t4:60_6": "vā yo akkuddho, tassa bhikkhussa kāyena vā vācāya vā pesuññaharaṇavacane pācittiyaṁ udīritanti attho.",
  "tika-vin13t4:61_0": "31. Saṅgītittayamāruḷhaṁ piṭakattayaṁ dhammaṁ bhikkhuñca bhikkhuniñca ṭhapetvā aññena",
  "tika-vin13t4:61_1": "puggalena saddhiṁ ekato padaṁ padaṁ bhaṇantassa bhikkhuno padagaṇanāya pācittiyaṁ",
  "tika-vin13t4:61_2": "udīritanti samudāyattho.",
  "tika-vin13t4:62_0": "32.Anupasampannenevāti bhikkhuṁ ṭhapetvā antamaso pārājikavatthubhūtena tiracchānagatenāpi",
  "tika-vin13t4:62_1": "saha tirattiyaṁ sayitvā catutthadivase atthaṅgate sūriye puna sahaseyyāya pācitti",
  "tika-vin13t4:62_2": "siyāti sambandho. Tattha sahaseyyāyāti sabbacchannaparicchinne, yebhuyyenacchannaparicchinne",
  "tika-vin13t4:62_3": "vā senāsane pubbāpariyena vā ekakkhaṇe vā ekato nisajjanāya. Tattha chadanaṁ anāhacca",
  "tika-vin13t4:62_4": "diyaḍḍhahatthubbedhena pākārādinā paricchinnampi sabbaparicchinnamicceva veditabbaṁ.",
  "tika-vin13t4:63_0": "33. Ekarattampi itthiyā saddhiṁ seyyaṁ kappayato tassa bhikkhunopi pācitti siyāti",
  "tika-vin13t4:63_1": "attho. Tattha itthiyāti antamaso tadahujātāyapi manussitthiyā. Desentassa vinā viññuṁ,",
  "tika-vin13t4:63_2": "dhammañca chappaduttarinti viññuṁ purisaṁ vinā itthiyā chappadato uttariṁ dhammaṁ",
  "tika-vin13t4:63_3": "desentassa bhikkhuno pācitti siyāti attho. Tattha ‘‘chappaduttari’’nti ettha eko",
  "tika-vin13t4:63_4": "gāthāpādo ekaṁ padanti evaṁ sabbattha padappamāṇaṁ veditabbaṁ. Cha padāni chappadaṁ,",
  "tika-vin13t4:63_5": "chappadato uttariṁ chappaduttariṁ.",
  "tika-vin13t4:64_0": "34. Bhikkhusammutiṁ ṭhapetvā bhikkhuno duṭṭhullaṁ vajjaṁ abhikkhuno vadantassa pācittiyaṁ",
  "tika-vin13t4:64_1": "udīritanti attho. Tattha duṭṭhullanti idha saṅghādisesaṁ adhippetaṁ. Bhikkhusammutiyāti",
  "tika-vin13t4:64_2": "yaṁ saṅgho abhiṇhāpattikassa bhikkhuno āyatiṁ saṁvaratthāya āpattīnañca kulānañca",
  "tika-vin13t4:64_3": "pariyantaṁ katvā vā akatvā vā tikkhattuṁ apaloketvā katikaṁ karoti, taṁ ṭhapetvā.",
  "tika-vin13t4:64_4": "Abhikkhunoti anupasampannassa. Vadantassāti ārocentassa.",
  "tika-vin13t4:65_0": "35. Yo akappiyaṁ pathaviṁ khaṇeyya vā khaṇāpeyya vā, tassa pācittiyaṁ siyā. Tattha",
  "tika-vin13t4:65_1": "akappiyanti uddhanapacanādivasena vā tathā tathā adaḍḍhā vā jātapathavī vuccati.",
  "tika-vin13t4:65_2": "Sā tividhā suddhamissapuñjavasena. Tattha suddhapathavī nāma pakatiyā suddhapaṁsu",
  "tika-vin13t4:65_3": "vā suddhamattikā vā. Missapathavī nāma yattha paṁsuto vā mattikato vā pāsāṇasakkharakathalamarumbavālukāsu",
  "tika-vin13t4:65_4": "aññatarassa tatiyabhāgo hoti. Puñjapathavī nāma atirekacātumāsaṁ ovaṭṭho paṁsupuñjo",
  "tika-vin13t4:65_5": "vā mattikāpuñjo vā hoti. Vuttalakkhaṇena pana missakapuñjopi piṭṭhipāsāṇe ṭhitasukhumarajampi",
  "tika-vin13t4:65_6": "ca deve phusayante sakiṁ ce tintaṁ, cātumāsaccayena tintokāso puñjapathavīsaṅkhameva",
  "tika-vin13t4:65_7": "gacchati. Yo bhikkhu bhūtagāmaṁ vikopeyya, tassa pācittiyaṁ siyāti sambandho. Tattha",
  "tika-vin13t4:65_8": "bhūtagāmanti bhavanti, abhavuṁ cāti bhūtā, jāyanti vaḍḍhanti jātā vaḍḍhitā cāti attho,",
  "tika-vin13t4:65_9": "gāmoti rāsi, bhūtānaṁ gāmo, bhūtā eva vā gāmoti bhūtagāmo, patiṭṭhitaharitatiṇarukkhādīnametaṁ",
  "tika-vin13t4:65_10": "adhivacanaṁ. Taṁ bhūtagāmaṁ. Vikopeyyāti chedanabhedanādīni kareyya.",
  "tika-vin13t4:66_0": "36. Yo bhikkhu saṅghikaṁ mañcādiṁ ajjhokāse santharaṇādikaṁ katvā āpucchanādikaṁ",
  "tika-vin13t4:66_1": "akatvā yāti, tassa pācitti siyāti attho. Tattha saṅghikanti saṅghassa santakaṁ. Mañcādinti",
  "tika-vin13t4:66_2": "ettha ādi-saddena pīṭhabhisikocchādiṁ saṅgaṇhāti. Santharaṇādikanti santharaṇādiṁ",
  "tika-vin13t4:66_3": "katvā vā kārāpetvā vā. Āpucchanādikanti āpucchanaṁ vā uddharaṇaṁ vā uddharāpanaṁ",
  "tika-vin13t4:66_4": "vāti attho. Yātīti gacchati.",
  "tika-vin13t4:67_0": "37. Yo bhikkhu saṅghikāvasathe seyyaṁ santharaṇādikaṁ katvā āpucchanādikaṁ akatvā",
  "tika-vin13t4:67_1": "yāti, tassa bhikkhuno pācitti siyāti attho. Tattha saṅghikāvasatheti saṅghassa santake",
  "tika-vin13t4:67_2": "āvasathe vihāre gabbhe vā aññasmiṁ vā sabbaparicchinne guttasenāsane. Seyyanti bhisi",
  "tika-vin13t4:67_3": "cimilikā pāvuraṇaṁ uttarattharaṇaṁ bhūmattharaṇaṁ taṭṭikā cammakkhaṇḍaṁ nisīdanaṁ",
  "tika-vin13t4:67_4": "paccattharaṇaṁ tiṇasanthāro paṇṇasanthāroti evamādikaṁ. Santharaṇādikanti tesu yena",
  "tika-vin13t4:67_5": "kenaci attharaṇādikaṁ katvā vā kārāpetvā vā.",
  "tika-vin13t4:68_0": "38-9. Yo pana bhikkhu jānaṁ sappāṇakaṁ toyaṁ paribhuñjaye, tassa bhikkhuno pācitti",
  "tika-vin13t4:68_1": "siyāti yojanā. Tattha jānaṁsappāṇakanti ‘‘sappāṇakamida’’nti disvā vā sutvā vā yena",
  "tika-vin13t4:68_2": "kenaci ākārena jānanto. Toyanti udakaṁ. Paribhuñjayeti paribhuñjeyya. Yo bhikkhu",
  "tika-vin13t4:68_3": "pārivattakaṁ ṭhapetvā aññātikāya bhikkhuniyā cīvaraṁ deti, tassa bhikkhuno pācitti",
  "tika-vin13t4:68_4": "siyā. Cīvarappaṭiggahaṇasikkhāpade bhikkhu paṭiggāhako idha bhikkhunī, ayaṁ viseso.",
  "tika-vin13t4:68_5": "Aññātikāya bhikkhuniyā cīvaraṁ sibbatopi tassa bhikkhuno pācitti siyāti attho. Cīvaranti",
  "tika-vin13t4:68_6": "nivāsanapārupanūpagaṁ. Sibbatoti sayaṁ sibbantassa sūciṁ pavesetvā nīharaṇe payogagaṇanāya",
  "tika-vin13t4:68_7": "pācitti. Sibbāpentassa pana ‘‘sibbā’’ti vutto sacepi sabbaṁ sūcikammaṁ niṭṭhāpesi,",
  "tika-vin13t4:68_8": "ekameva pācitti, āṇattassa payogagaṇanāya pācitti hoti. Pavāretvāna atirittaṁ akāretvā",
  "tika-vin13t4:68_9": "bhuñjato pācitti siyāti attho. Tatrāyaṁ vinicchayo – odano sattu kummāso maccho maṁsanti",
  "tika-vin13t4:68_10": "pañcannaṁ bhojanānaṁ aññataraṁ sāsapamattampi ajjhoharitvā bhojanaṁ paṭikkhepaṁ katvā",
  "tika-vin13t4:68_11": "aññena iriyāpathena ‘‘alametaṁ sabba’’nti atirittaṁ akāretvā paribhuñjato pācitti hotīti.",
  "tika-vin13t4:69_0": "40. Yo bhikkhu āsādanāpekkho bhuttāviṁ pavāritaṁ bhikkhuṁ ‘‘handa, bhikkhu, khāda",
  "tika-vin13t4:69_1": "vā bhuñja vā’’ti anatirittena pavāreti, bhojane bhutte tassa pācittiyaṁ udīritanti",
  "tika-vin13t4:69_2": "attho. Tattha āsādanāpekkhoti āsādanaṁ codanaṁ maṅkukaraṇabhāvaṁ apekkhamāno.",
  "tika-vin13t4:70_0": "41-2. Yo bhikkhu sannidhibhojanaṁ bhuñjeyya, tassa bhikkhuno pācitti siyāti attho.",
  "tika-vin13t4:70_1": "Tattha sannidhibhojananti paṭiggahetvā ekarattaṁ vītināmitabhojanaṁ. Vikāle yāvakālikaṁ",
  "tika-vin13t4:70_2": "bhuñjato vāpi pācitti siyāti yojanā. Tattha vikāleti vigatakāle, majjhanhikātikkamato",
  "tika-vin13t4:70_3": "paṭṭhāya yāva aruṇuggamanāti attho. Yāvakālikanti vanamūlaphalādikaṁ āmisabhojanaṁ.",
  "tika-vin13t4:70_4": "Agilāno bhikkhu paṇītakaṁ sappibhattādikampi viññāpetvāna bhuñjeyya, tassa bhikkhuno",
  "tika-vin13t4:70_5": "pācitti siyāti yojanā. Tattha agilānoti kallako. Paṇītakanti sappitelamadhuphāṇitamacchamaṁsakhīradadhisaṅkhātehi",
  "tika-vin13t4:70_6": "saṁsaṭṭhaṁ sattadhaññanibbattaṁ paṇītabhojanaṁ . Yo bhikkhu dantakaṭṭhodakaṁ vajjetvā",
  "tika-vin13t4:70_7": "appaṭiggahitakaṁ bhuñjeyya, pācitti siyāti attho. Tattha appaṭiggahitanti kāyena",
  "tika-vin13t4:70_8": "vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṁ",
  "tika-vin13t4:70_9": "aññatarena na dinnaṁ appaṭiggahitaṁ nāma.",
  "tika-vin13t4:71_0": "43. Yo bhikkhu titthiyassa sahatthato kiñci bhuñjitabbaṁ dadeyya, tassa pācitti siyāti",
  "tika-vin13t4:71_1": "sambandho. Tattha titthiyassāti aññatitthiyassa. Kiñci bhuñjitabbanti yaṁ kiñci bhojanīyaṁ.",
  "tika-vin13t4:71_2": "Sahatthatoti sahatthā. Yo bhikkhu mātugāmena ekato raho nisajjaṁ kappeyya, tassa",
  "tika-vin13t4:71_3": "pācitti siyāti sambandho. Tattha rahoti paṭicchanne. Kappeti kappeyya. Ekatoti saddhiṁ.",
  "tika-vin13t4:72_0": "44.Surāmerayapānepīti ettha piṭṭhādīhi kataṁ majjaṁ surā. Pupphādīhi kato āsavo merayaṁ.",
  "tika-vin13t4:72_1": "Yo bhikkhu tadubhayampi bījato paṭṭhāya kusaggenāpi pivati, tassa tappānapaccayā",
  "tika-vin13t4:72_2": "pācittiyaṁ udīritanti attho. Aṅgulipatodake cāpīti aṅgulīhi upakacchakādīnaṁ ghaṭṭanapaccayā",
  "tika-vin13t4:72_3": "pācitti siyāti attho. Hasadhammepi codaketi uparigopphake udake hasadhamme kīḷānimittaṁ",
  "tika-vin13t4:72_4": "tassa pācitti siyāti attho.",
  "tika-vin13t4:73_0": "45.Anādarepi pācittīti puggalassa vā dhammassa vā anādarakaraṇepi pācitti siyāti",
  "tika-vin13t4:73_1": "attho. Yo bhikkhu upasampannena paññattena vuccamāno tassa vā vacanaṁ akattukāmatāya,",
  "tika-vin13t4:73_2": "taṁ vā dhammaṁ asikkhitukāmatāya anādariyaṁ karoti, tassa tasmiṁ anādariye pācitti",
  "tika-vin13t4:73_3": "siyāti attho. Bhayānakaṁ kathaṁ katvā vā bhayānakaṁ rūpaṁ dassetvā vā bhikkhuṁ bhīsayatopi",
  "tika-vin13t4:73_4": "pācitti siyāti attho.",
  "tika-vin13t4:74_0": "46. Yo bhikkhu agilāno kiñci paccayaṁ ṭhapetvā jotiṁ jaleyya vā jalāpeyya vā, tassa",
  "tika-vin13t4:74_1": "pācittiyaṁ siyāti sambandho. Tattha kiñci paccayanti padīpujjalanaṁ vā pattapacanādīsu",
  "tika-vin13t4:74_2": "jotikaraṇaṁ vāti evarūpaṁ paccayaṁ ṭhapetvā. Jotinti aggiṁ.",
  "tika-vin13t4:75_0": "47-8. Kappabinduṁ anādāya navacīvarabhogino navaṁ cīvaraṁ bhuñjantassa pācitti siyāti",
  "tika-vin13t4:75_1": "attho. Kappabindunti morakkhimaṇḍalamaṅgulapiṭṭhīnaṁ aññatarappamāṇaṁ kappabinduṁ.",
  "tika-vin13t4:75_2": "Anādāyāti anādiyitvā. Bhikkhuno cīvarādikaṁ parikkhāraṁ apanetvā nidhentassa vā nidhāpentassa",
  "tika-vin13t4:75_3": "vā hasāpekkhassa bhikkhuno pācitti siyāti attho. Cīvarādikanti ādi-saddena pattanisīdanasūcigharakāyabandhanādiṁ",
  "tika-vin13t4:75_4": "saṅgaṇhāti. Nidhentassāti nidahantassa. Hasāpekkhassāti hasādhippāyassa. Jānaṁ pāṇaṁ",
  "tika-vin13t4:75_5": "hane bhikkhu, tiracchānagatampi cāti yo bhikkhu ‘‘pāṇo’’ti jānanto tiracchānagataṁ",
  "tika-vin13t4:75_6": "pāṇaṁ khuddakampi mahantampi haneyya, tassa pācittiyaṁ siyāti attho.",
  "tika-vin13t4:76_0": "49.Chādetukāmo chādeti, duṭṭhullaṁ bhikkhunopi cāti yo bhikkhu bhikkhuno duṭṭhullasaṅkhātaṁ",
  "tika-vin13t4:76_1": "saṅghādisesaṁ chādetukāmo hutvā chādeti, tassa pācittiyaṁ siyāti attho. Itthiyā saha",
  "tika-vin13t4:76_2": "saṁvidhāya gāmantaragatassa bhikkhuno pācittiyaṁ siyāti yojanā.",
  "tika-vin13t4:77_0": "50.Bhikkhuṁvā pahareyyāthāti yo bhikkhu bhikkhuṁ pahareyya, tassa pācittiyaṁ siyāti",
  "tika-vin13t4:77_1": "yojanā. Talasattikamuggireti yo bhikkhu paharaṇākāraṁ dassento kāyaṁ vā kāyappaṭibaddhaṁ",
  "tika-vin13t4:77_2": "vā uggireyya, tassa pācittiyaṁ siyāti attho. Codeyya vā codāpeyya, bhikkhuṁ amūlakena",
  "tika-vin13t4:77_3": "cāti yo bhikkhu bhikkhuṁ amūlakena saṅghādisesena codeyya vā codāpeyya vā, tassa",
  "tika-vin13t4:77_4": "pācittiyaṁ siyāti attho. Tattha amūlakenāti diṭṭhādimūlavirahitena.",
  "tika-vin13t4:78_0": "51.Kukkuccuppādane cāpīti ‘‘ūnavīsativasso tvaṁ maññe’’tiādīni bhaṇanto kukkuccaṁ",
  "tika-vin13t4:78_1": "uppādeyya, tassa kukkuccuppādanapaccayā pācittiyaṁ hoti. Yo bhikkhu bhaṇḍanatthāya",
  "tika-vin13t4:78_2": "bhaṇḍanajātānaṁ vacanaṁ sotuṁ upassutiṁ yāti, tassa pācittiyaṁ siyāti sambandho.",
  "tika-vin13t4:78_3": "Tattha bhaṇḍanatthāyāti kalahatthāya. Bhaṇḍanajātānanti kalahajātānaṁ. Upassutinti sutisamīpaṁ.",
  "tika-vin13t4:79_0": "52. Yo bhikkhu saṅghassa pariṇāmitaṁ yaṁ lābhaṁ, taṁ parapuggalassa nāmeti, tassa",
  "tika-vin13t4:79_1": "pācittiyaṁ siyāti sambandho. Tattha nāmetīti pariṇāmeti. Pucchaṁ akatvāti ‘‘vikāle",
  "tika-vin13t4:79_2": "gāmappavesanaṁ āpucchāmī’’ti vā ‘‘gāmaṁ pavisissāmī’’ti vā anāpucchitvā. Santabhikkhunti",
  "tika-vin13t4:79_3": "antoupacārasīmāya dassanūpacāre bhikkhuṁ disvā yaṁ sakkā hoti pakativacanena āpucchituṁ,",
  "tika-vin13t4:79_4": "tādisaṁ vijjamānaṁ bhikkhuṁ. Gāmassāti gāmaṁ, kammatthe sāmivacanaṁ. Gateti sampadānatthe",
  "tika-vin13t4:79_5": "bhummavacanaṁ, gatassāti attho. Santaṁ bhikkhuṁ anāpucchitvā vikāle gāmaṁ gatassa",
  "tika-vin13t4:79_6": "bhikkhuno pācittiyaṁ siyāti attho. Sesaṁ uttānamevāti.",
  "tika-vin13t4:80": "Pācittiyaniddesavaṇṇanā niṭṭhitā.",
  "tika-vin13t4:81": "5. Pakiṇṇakaniddesavaṇṇanā",
  "tika-vin13t4:82_0": "53. Idāni pakiṇṇakaṁ dassetuṁ ‘‘saṅghika’’ntyādi āraddhaṁ. Tattha yo bhikkhu issaro",
  "tika-vin13t4:82_1": "hutvā saṅghikaṁ garubhaṇḍaṁ aññassa deti, tassa thullaccayaṁ siyā. Theyyāya aññassa",
  "tika-vin13t4:82_2": "deti, yathāvatthu pārājikādi siyā, dukkaṭavatthu dukkaṭaṁ, thullaccayavatthu thullaccayaṁ,",
  "tika-vin13t4:82_3": "pārājikavatthu pārājikaṁ siyāti vuttaṁ hoti.",
  "tika-vin13t4:83_0": "54.Kusādimayacīrānīti ettha ādi-saddo vākaphalakaṁ saṅgaṇhāti, kusamayacīraṁ vākamayacīraṁ",
  "tika-vin13t4:83_1": "phalakamayacīranti. Tattha kuse ganthetvā katacīraṁ kusamayacīraṁ. Vākamayacīraṁ",
  "tika-vin13t4:83_2": "nāma tāpasānaṁ vakkalaṁ. Phalakamayacīraṁ nāma phalakasaṇṭhānāni phalakāni sibbetvā",
  "tika-vin13t4:83_3": "katacīraṁ. Kambalaṁ kesavālajanti kesajaṁ kambalaṁ vālajaṁ kambalaṁ, kesakambalaṁ",
  "tika-vin13t4:83_4": "vālakambalanti attho. Kesehi tante vāyitvā katakambalaṁ kesakambalaṁ. Camarivālehi",
  "tika-vin13t4:83_5": "vāyitvā katakambalaṁ vālakambalaṁ. Samayaṁ vināti naṭṭhacīvarakālaṁ ṭhapetvā. Dhārayato",
  "tika-vin13t4:83_6": "dhārayantassa. Lūkapakkhājinakkhipanti ulūkapakkhiajinakkhipaṁ. Tattha ulūkapakkhīti",
  "tika-vin13t4:83_7": "ulūkasakuṇapakkhehi katanivāsanaṁ. Ajinakkhipanti salomaṁ sakhuraṁ ajinamigacammaṁ.",
  "tika-vin13t4:83_8": "Naṭṭhacīvarakālaṁ ṭhapetvā imesu sattasu vatthūsu yaṁ kiñci dhārayato thullaccayaṁ siyāti attho.",
  "tika-vin13t4:84_0": "55. Satthakena kattabbaṁ kammaṁ satthakammaṁ, tasmiṁ satthakamme. Vatthimhi kattabbaṁ",
  "tika-vin13t4:84_1": "kammaṁ vatthikammaṁ, tasmiṁ vatthikamme. Saṁ nimittanti attano aṅgajātaṁ. Taṁ chindato",
  "tika-vin13t4:84_2": "thullaccayaṁ siyāti sambandho. Maṁsādibhojaneti ettha ādi-saddo aṭṭhilohitacammalomāni",
  "tika-vin13t4:84_3": "saṅgaṇhāti. Tasmā manussānaṁ maṁsaaṭṭhilohitacammalomabhojanapaccayā thullaccayaṁ siyāti attho.",
  "tika-vin13t4:85_0": "56.Kadalerakakkadussānīti ettha kadalierakaakkavākehi katāni vatthāni dhārayantassa",
  "tika-vin13t4:85_1": "dukkaṭaṁ. Potthakanti makacivākehi kataṁ potthakadussaṁ. Sabbapītādikanti ettha ādi-saddena",
  "tika-vin13t4:85_2": "sabbalohitakasabbakaṇhakasabbamañjeṭṭhikaṁ saṅgaṇhāti. Tattha sabbameva nīlakaṁ sabbanīlakaṁ.",
  "tika-vin13t4:85_3": "Evaṁ sesesupi. Nīlaṁ ummārapupphavaṇṇaṁ. Pītaṁ kaṇikārapupphavaṇṇaṁ. Lohitaṁ jayasumanapupphavaṇṇaṁ.",
  "tika-vin13t4:85_4": "Kaṇhakaṁ addāriṭṭhakavaṇṇaṁ. Mañjeṭṭhikaṁ lākhārasavaṇṇaṁ. Imesu aṭṭhasu vatthūsu",
  "tika-vin13t4:85_5": "yaṁ kiñci dhārayantassa dukkaṭaṁ siyāti attho.",
  "tika-vin13t4:86_0": "57-8.Hatthissuragasoṇānanti hatthiassauragasoṇānaṁ maṁsaṁ aṭṭhirudhiracammalomāni.",
  "tika-vin13t4:86_1": "Sīhabyagghacchadīpinanti sīhabyagghaacchadīpīnaṁ maṁsādīni. Taracchassa ca maṁsādiṁ",
  "tika-vin13t4:86_2": "uddissakatamaṁsañca anāpucchitamaṁsañca bhuñjato dukkaṭaṁ siyā. Dakatitthādikanti",
  "tika-vin13t4:86_3": "ettha ādi-saddo vaccapassāvakuṭiyo saṅgaṇhāti. Tena yātānupubbaṁ āgatappaṭipāṭiṁ",
  "tika-vin13t4:86_4": "hitvāna vajjetvā nahānatitthañca vaccakuṭiñca passāvakuṭiñca vaje vajeyya gaccheyya,",
  "tika-vin13t4:86_5": "dukkaṭaṁ tassa siyāti attho.",
  "tika-vin13t4:87_0": "59.Sahasāti vegasā vegena. Vubbhajitvānāti antaravāsakaṁ dūratova ukkhipitvā, va-kāro",
  "tika-vin13t4:87_1": "sandhivasenāgato. Paviseti paviseyya. Vaccapassāvakuṭikanti vaccakuṭikaṁ passāvakuṭikaṁ.",
  "tika-vin13t4:87_2": "Viseti paviseyya. Yo bhikkhu vaccapassāvakuṭikaṁ sahasā paviseyya vā nikkhameyya",
  "tika-vin13t4:87_3": "vā, ubbhajitvā vā paviseyya vā nikkhameyya vā, ukkāsikaṁ vajjetvā taṁ paviseyya,",
  "tika-vin13t4:87_4": "tassa dukkaṭaṁ siyāti yojanā.",
  "tika-vin13t4:88": "60. Nitthunanto vaccaṁ kareyya dantakaṭṭhañca khādanto, tassa dukkaṭaṁ siyāti attho. Vaccapassāvadoṇīnaṁ bahi vaccādikaṁ vaccapassāvaṁ kareyya, tassa dukkaṭaṁ siyā.",
  "tika-vin13t4:89_0": "61.Kharenacāvalekheyyāti phālitakaṭṭhena vā pharusena vā gaṇṭhikena vā pūtikaṭṭhena",
  "tika-vin13t4:89_1": "vā susirena vā avalekheyyāti attho. Kaṭṭhanti avalekhanakaṭṭhaṁ. Kūpaketi vaccakūpake.",
  "tika-vin13t4:89_2": "Ūhatañcāti gūthamakkhitañca. Na dhoveyyāti attanā vā na dhoveyya parena vā na dhovāpeyya.",
  "tika-vin13t4:89_3": "Uklāpañcāti kacavarañca. Na sodhayena sammajjeyya.",
  "tika-vin13t4:90_0": "62.Capucapūti saddaṁ katvā udakakiccaṁ karontassa ācamantassa dukkaṭaṁ siyāti attho.",
  "tika-vin13t4:90_1": "Anajjhiṭṭhovāti anāṇattoyeva. Therenāti saṅghattherena. Pātimokkhanti pātimokkhuddesaṁ.",
  "tika-vin13t4:90_2": "Uddise uddiseyya, dukkaṭaṁ siyā.",
  "tika-vin13t4:91_0": "63. Anāpucchāya pañhassa kathane, anāpucchāya pañhassa vissajjane, anāpucchāya sajjhāyakaraṇe,",
  "tika-vin13t4:91_1": "anāpucchāya padīpajālane, anāpucchāya padīpavijjhāpaneti imesu catūsu paccayesu tassa dukkaṭaṁ siyā.",
  "tika-vin13t4:92_0": "64. Anāpucchā vātapānakavāṭāni vivareyya vā thakeyya vā, tassa dukkaṭaṁ siyāti sambandho.",
  "tika-vin13t4:92_1": "Vandanādinti ettha ādi-saddo vandāpanaṁ saṅgaṇhāti. Yo bhikkhu naggo vandanaṁ kareyya,",
  "tika-vin13t4:92_2": "vandāpanaṁ kareyya, gamanaṁ kareyya, bhojanaṁ kareyya, pivanaṁ kareyya, khādanaṁ",
  "tika-vin13t4:92_3": "kareyya, gahaṇaṁ kareyya, dānaṁ kareyya, tassa sabbattha dukkaṭanti sambandho.",
  "tika-vin13t4:93_0": "65.Tipaṭicchannakaṁ vināti ‘‘anujānāmi, bhikkhave, tisso paṭicchādiyo jantāgharappaṭicchādiṁ",
  "tika-vin13t4:93_1": "udakappaṭicchādiṁ vatthappaṭicchādi’’nti (cūḷava. 261) evaṁ vuttā tisso paṭicchādiyo",
  "tika-vin13t4:93_2": "samāhaṭāti ‘‘tipaṭicchādī’’ti vuttaṁ. Tipaṭicchannakaṁ ṭhapetvā parikammaṁ sayaṁ",
  "tika-vin13t4:93_3": "kareyya, paraṁ kārāpeyya, tassa dukkaṭaṁ siyāti attho . Yo bhikkhu nahāyaṁ nahāyanto",
  "tika-vin13t4:93_4": "kuṭṭe vā thambhe vā tarumhi vā kāyaṁ upaghaṁseyya, tassa dukkaṭaṁ siyā.",
  "tika-vin13t4:94_0": "66. Yo bhikkhu nahāyanto kuruvindakasuttena kāyaṁ ghaṁseyya, kāyato kāyena aññamaññaṁ",
  "tika-vin13t4:94_1": "ghaṁseyya, tassa dukkaṭaṁ siyāti sambandho. Yo agilāno saupāhano bahārāme bahiārāme",
  "tika-vin13t4:94_2": "careyya, tassa dukkaṭaṁ siyāti sambandho.",
  "tika-vin13t4:95_0": "67.Sabbanīlādikampi cāti ettha ādi-saddo lohitodātapītakaṇhamañjeṭṭhamahāraṅgamahānāmaraṅgarattādayo",
  "tika-vin13t4:95_1": "upāhanāyo saṅgaṇhāti. Yo bhikkhu sabbanīlasabbalohitādikaṁ upāhanaṁ dhāreti, tassa",
  "tika-vin13t4:95_2": "dukkaṭaṁ siyāti sambandho. Yo bhikkhu ratto rattacitto tadahujātāyapi itthiyā nimittaṁ",
  "tika-vin13t4:95_3": "passeyya, tassa dukkaṭaṁ siyā. Yo bhikkhu bhikkhadāyiyā bhikkhadāyikāya itthiyā mukhaṁ",
  "tika-vin13t4:95_4": "passeyya, tassa dukkaṭaṁ siyā.",
  "tika-vin13t4:96_0": "68-9. Yo bhikkhu ujjhānasaññī hutvā aññassa bhikkhuno pattaṁ vā passeyya, tassa dukkaṭaṁ",
  "tika-vin13t4:96_1": "siyā. Ādāsādimhi udakapatte attano mukhaṁ passeyya, tassa dukkaṭaṁ siyā. Uccāsanamahāsane",
  "tika-vin13t4:96_2": "nisajjādiṁ nisīdanasayanādiṁ karontassa bhikkhuno dukkaṭaṁ siyā. Ukkhittānupasampannanānāsaṁvāsakādīnaṁ",
  "tika-vin13t4:96_3": "vandanepi dukkaṭaṁ siyāti sambandho. Tattha ukkhittoti āpattiyā adassane ukkhittako,",
  "tika-vin13t4:96_4": "āpattiyā appaṭikamme ukkhittako, pāpikāya diṭṭhiyā appaṭinissagge ukkhittakoti tividhopi",
  "tika-vin13t4:96_5": "idhādhippeto. Anupasampannoti iminā bhikkhunisāmaṇerasāmaṇerisikkhamānapaṇḍakaitthisikkhāpaccakkhātakā",
  "tika-vin13t4:96_6": "gahitā. Nānāsaṁvāsakāti laddhinānāsaṁvāsakā gahitā. Ādi-saddena chinnamūlakā gahitā.",
  "tika-vin13t4:97_0": "70-71. Yo dīghāsane paṇḍakitthīhi paṇḍakena vā itthiyā vā ubhatobyañjanena vā ekato",
  "tika-vin13t4:97_1": "nisīdeyya, tassa dukkaṭaṁ siyā. Adīghe āsaneti rasse āsane. Yo bhikkhu rassāsane",
  "tika-vin13t4:97_2": "mañce vā pīṭhe vā asamānāsanikena ekato sayeyya, tassa dukkaṭaṁ siyāti attho. Phalapupphādikanti",
  "tika-vin13t4:97_3": "ettha ādi-saddena veḷucuṇṇadantakaṭṭhamattikādayo saṅgahitā. Kulasaṅgahatthāya phalapupphādikaṁ",
  "tika-vin13t4:97_4": "dadato dukkaṭaṁ siyāti sambandho.",
  "tika-vin13t4:98_0": "72-3. Yo bhikkhu ganthimādiṁ sayaṁ kareyya, paraṁ kārāpeyya, tassa dukkaṭaṁ siyā.",
  "tika-vin13t4:98_1": "Yo bhikkhu jinena vāritapaccaye paribhuñjeyya, tassa dukkaṭaṁ siyā. Abyatto bālo",
  "tika-vin13t4:98_2": "yo bhikkhu ācariyupajjhāye anissāya nissayaṁ aggahetvā vaseyya, tassa dukkaṭaṁ siyā.",
  "tika-vin13t4:98_3": "Yo bhikkhu anuññātehi mātāpituādīhi puggalehi aññassa puggalassa bhesajjaṁ kareyya",
  "tika-vin13t4:98_4": "vā vadeyya vā, tassa dukkaṭaṁ siyā. Sāpattiko yo bhikkhu uposathappavāraṇaṁ kareyya,",
  "tika-vin13t4:98_5": "tassa dukkaṭaṁ siyāti sambandho. Tattha jinena bhagavatā vāritā jinavāritā, jinavāritā",
  "tika-vin13t4:98_6": "ca te paccayā ceti jinavāritapaccayā, te jinavāritapaccaye. Dvemātikāappaguṇatāya abyatto.",
  "tika-vin13t4:99_0": "74. Yo bhikkhu ābhogaṁ vā niyogaṁ vā vajjetvā dvārabandhādike ṭhāne parivattakavāṭakaṁ",
  "tika-vin13t4:99_1": "apidhāya divā sayeyya, tassa dukkaṭaṁ siyāti sambandho. Dvārabandhādiketi yena kenaci",
  "tika-vin13t4:99_2": "parikkhitte abbhokāsepi rukkhamūlepi antamaso iminā lakkhaṇena yuttaākāsaṅgaṇepi.",
  "tika-vin13t4:99_3": "Apidhāyāti apidahitvā. Vinābhoganti ‘‘esa dvāraṁ jaggissatī’’ti ābhogaṁ ṭhapetvāti",
  "tika-vin13t4:99_4": "attho. Niyoganti avasaṭṭhānaṁ, attano avasaṁ bahusādhāraṇaṭṭhānaṁ ṭhapetvā. ‘‘Savaso’’ti",
  "tika-vin13t4:99_5": "vā pāṭho, savaso hutvāti attho. Divāti divākāle.",
  "tika-vin13t4:100_0": "75.Dhaññanti sāli vīhi yavo godhumo kaṅgu varako kudrūsakoti sattavidhaṁ dhaññaṁ.",
  "tika-vin13t4:100_1": "Itthirūpanti dārulohamayādiitthirūpaṁ. Ratananti muttādidasavidhaṁ ratanaṁ. Āvudhanti",
  "tika-vin13t4:100_2": "sattitomarādisabbāvudhabhaṇḍaṁ. Itthipasādhananti itthiyā sīsādialaṅkāraṁ. Tūriyabhaṇḍanti",
  "tika-vin13t4:100_3": "dhamanasaṅkhādisabbaṁ tūriyabhaṇḍaṁ. Phalarukkheti phalitarukkhe. Pubbaṇṇādikanti",
  "tika-vin13t4:100_4": "muggamāsādikaṁ. Ādi-saddena vākurakuminādayo gahitā. Etesu yaṁ kiñci āmaseyya, tassa",
  "tika-vin13t4:100_5": "dukkaṭaṁ siyāti attho.",
  "tika-vin13t4:101_0": "76.Sasitthodakatelehīti yo pana madhusitthakatelena vā udakamissakatelena vā yena",
  "tika-vin13t4:101_1": "kenaci cikkhallena vā. Phaṇahatthaphaṇehi vāti dantamayādiphaṇena vā phaṇakiccasādhakehi",
  "tika-vin13t4:101_2": "hatthaṅgulīhi vā kocchena vā kesamosaṇṭhane dukkaṭaṁ siyāti attho. Ekasmiṁ bhājane",
  "tika-vin13t4:101_3": "bhojananimitte dukkaṭaṁ siyāti attho.",
  "tika-vin13t4:102_0": "77. Dve bhikkhū ekattharaṇā sayeyyūṁ, dve bhikkhū ekapāvuraṇā sayeyyuṁ, dve bhikkhū",
  "tika-vin13t4:102_1": "ekamañcake sayeyyuṁ, tesaṁ dukkaṭāni hontīti sambandho. Pamāṇato adhikaṁ vā ūnaṁ",
  "tika-vin13t4:102_2": "vā dantakaṭṭhaṁ khādeyya, tassa dukkaṭaṁ siyāti yojanā. Tattha adhikanti aṭṭhaṅgulato",
  "tika-vin13t4:102_3": "adhikaṁ. Ūnanti caturaṅgulato ūnaṁ.",
  "tika-vin13t4:103_0": "78. Yo bhikkhu naccañca gītañca vāditañca yojeti vā yojāpeti vā, tassa dukkaṭaṁ siyā.",
  "tika-vin13t4:103_1": "Tesaṁ naccānaṁ dassanaṁ, tesaṁ gītānaṁ savanaṁ, tesaṁ vāditānaṁ savanañca karontassa",
  "tika-vin13t4:103_2": "dukkaṭaṁ siyāti attho.",
  "tika-vin13t4:104_0": "79.Vīhādiropimeti vīhiādīnaṁ ruhanaṭṭhāne. Bahipākārakuṭṭaketi pākārakuṭṭānaṁ bahi.",
  "tika-vin13t4:104_1": "Vaccādichaḍḍanādimhīti vaccapassāvasaṅkāracalakādīnaṁ chaḍḍanavissajjanapaccayā dukkaṭaṁ",
  "tika-vin13t4:104_2": "siyāti attho. Dīghakesādidhāraṇeti dīghakesadhāraṇe dīghanakhadhāraṇe dukkaṭaṁ siyāti attho.",
  "tika-vin13t4:105_0": "80.Nakhamaṭṭhakaraṇādimhīti ettha ādi-saddena rajanakaraṇaṁ gahitaṁ. Sambādhe lomahāraṇeti",
  "tika-vin13t4:105_1": "sambādhe upakacchakamuttakaraṇaṭṭhāne lomuddharaṇe. Saupāhano bhikkhu parikammakataṁ",
  "tika-vin13t4:105_2": "bhūmiṁ akkameyyāti sambandho.",
  "tika-vin13t4:106": "81.Adhotaallapādehīti yo bhikkhu adhotapādehi vā allapādehi vā saṅghikaṁ mañcaṁ vā pīṭhaṁ vā akkameyya, parikammakataṁ bhittiṁ vā kāyato āmasantassa dukkaṭaṁ siyāti attho.",
  "tika-vin13t4:107_0": "82-3.Saṅghāṭiyāpipallattheti adhiṭṭhitacīvarena vihāre vā antaraghare vā pallatthikaṁ",
  "tika-vin13t4:107_1": "kareyya, tassa dukkaṭaṁ. Dupparibhuñjeyya cīvaranti tiṇṇaṁ cīvarānaṁ aññataraṁ cīvaraṁ",
  "tika-vin13t4:107_2": "dupparibhogena paribhuñjeyya. Akāyabandhanoti kāyabandhanavirahito bhikkhu gāmaṁ",
  "tika-vin13t4:107_3": "vajeyya gaccheyya. Yo bhikkhu vaccakaṁ uccāraṁ katvāna udake sante nācameyya udakasuddhiṁ",
  "tika-vin13t4:107_4": "na kareyya, tassa dukkaṭaṁ siyāti attho. Samādeyya akappiyeti bhikkhuṁ vā sāmaṇerādike",
  "tika-vin13t4:107_5": "sesasahadhammike vā akappiye niyojeyya, tassa dukkaṭaṁ siyāti attho. Sabhāgāpattiyā",
  "tika-vin13t4:107_6": "desanārocanapaccayā dukkaṭaṁ siyāti attho. Sabhāgāti ettha vatthusabhāgatāva idhādhippetā, na āpattisabhāgatā.",
  "tika-vin13t4:108_0": "84.Na vase vassanti yo bhikkhu vassaṁ na vaseyya na upagaccheyya, tassa dukkaṭaṁ",
  "tika-vin13t4:108_1": "siyā. Visaṁvāde suddhacitteti ettha sampadānatthe bhummavacanaṁ, paṭissavaṁ visaṁvādentassa",
  "tika-vin13t4:108_2": "suddhacittassa dukkaṭaṁ siyāti attho. Vassaṁ vasitvā ananuññātakiccato ananuññātakiccena",
  "tika-vin13t4:108_3": "bhikkhuno gamane dukkaṭaṁ siyāti yojanā.",
  "tika-vin13t4:109_0": "85. Āpadaṁ vajjetvā tarussa uddhaṁ porisamhā abhiruhaṇe dukkaṭaṁ siyāti sambandho.",
  "tika-vin13t4:109_1": "Āpadanti antarāyaṁ. Tarussāti rukkhassa. Porisamhāti ekaporisappamāṇā majjhimassa",
  "tika-vin13t4:109_2": "purisassa pañcahatthā. Aparissāvano yo bhikkhu addhānaṁ gaccheyya, yo ca bhikkhu",
  "tika-vin13t4:109_3": "taṁ parissāvanaṁ yācato na dadeyya, tassa dukkaṭaṁ siyāti yojanā. Addhānanti addhayojanameva antimamaddhānaṁ.",
  "tika-vin13t4:110_0": "86. Attano ghātane dukkaṭaṁ siyāti sambandho. Yo bhikkhu itthirūpādirūpaṁ kareyya",
  "tika-vin13t4:110_1": "vā kārāpeyya vā, tassa dukkaṭaṁ siyā. Mālādikaṁ vicittaṁ ṭhapetvā jātakādivatthuṁ",
  "tika-vin13t4:110_2": "sayaṁ kareyya, dukkaṭaṁ siyāti sambandho.",
  "tika-vin13t4:111": "87.Bhuñjantamuṭṭhapeti yo bhikkhu bhuñjantaṁ uṭṭhāpeyya, tassa dukkaṭaṁ siyā. Bhattasālādīsu vuḍḍhānaṁ okāsaṁ adatvā nisīdato dukkaṭaṁ siyāti yojanā.",
  "tika-vin13t4:112_0": "88.Yānānīti vayhaṁ ratho sakaṭaṁ sandamānikādīni. Kallakoti agilāno. Agilāno yo bhikkhu",
  "tika-vin13t4:112_1": "yānāni abhiruheyya, tassa dukkaṭaṁ siyāti attho. Vade davanti keḷiṁ vadeyya, ratanattayaṁ",
  "tika-vin13t4:112_2": "ārabbha keḷiṁ vadeyya, tassa dukkaṭaṁ siyāti attho. Aññaparisāya upalālane dukkaṭaṁ hoti.",
  "tika-vin13t4:113_0": "89.Kāyādinti ettha ādi-saddo ūrunimittaṁ saṅgaṇhāti. Kāyaṁ vā ūruṁ vā nimittaṁ vā",
  "tika-vin13t4:113_1": "vivaritvā bhikkhunīnaṁ na dassaye na dasseyyāti attho. Lokāyataṁ tiracchānādivijjaṁ",
  "tika-vin13t4:113_2": "na ca sayaṁ vāceyya, parañca na vācāpeyya. Palitaṁ gaṇheyya vā gaṇhāpeyya vā, tassa",
  "tika-vin13t4:113_3": "dukkaṭaṁ siyāti yojanā.",
  "tika-vin13t4:114_0": "90-92. Yattha katthaci peḷāyaṁ pakkhipitvā bhattaṁ bhuñjantassa dukkaṭaṁ siyāti sambandho.",
  "tika-vin13t4:114_1": "Pattahatthako yo bhikkhu vātapānaṁ vā kavāṭaṁ vā paṇāme paṇāmeyya, sodakaṁ pattaṁ",
  "tika-vin13t4:114_2": "uṇheyya uṇhe otāpeyya vā paṭisāmeyya vā, vodakaṁ pattaṁ atiuṇheyya atiṭhapeyya, tassa",
  "tika-vin13t4:114_3": "dukkaṭaṁ siyāti attho. Yo bhikkhu pattaṁ bhūmiyaṁ vā aṅke vā mañce vā pīṭhe vā miḍḍhante",
  "tika-vin13t4:114_4": "vā paribhaṇḍante vā pāde vā chatte vā ṭhapeyya, tassa dukkaṭaṁ siyāti sambandho.",
  "tika-vin13t4:114_5": "Bhūmiyanti yena kenaci anatthatāya paṁsusakkharamissāya. Aṅketi dvinnaṁ ūrūnaṁ majjhe.",
  "tika-vin13t4:114_6": "Miḍḍhanteti miḍḍhapariyante. Paribhaṇḍanteti bāhirapasse katāya tanukamiḍḍhiyā ante.",
  "tika-vin13t4:114_7": "Yo bhikkhu calakādiṁ vā patte ṭhapeyya, patte vā hatthadhovane hatthassa dhovanappaccayā",
  "tika-vin13t4:114_8": "tassa dukkaṭaṁ siyāti sambandho.",
  "tika-vin13t4:115_0": "93. Ucchiṭṭhaṁ mukhadhovanaṁ udakampi pattena nīharantassa bhikkhuno dukkaṭaṁ siyā.",
  "tika-vin13t4:115_1": "Yo bhikkhu akappiyaṁ pattaṁ paribhuñjeyya, tassa dukkaṭaṁ siyāti attho. Tattha akappiyaṁ",
  "tika-vin13t4:115_2": "pattanti dārumayapattādiṁ.",
  "tika-vin13t4:116_0": "94. Yo bhikkhu khipite ‘‘jīvā’’ti vade vadeyya, tassa dukkaṭaṁ siyāti attho. Yo bhikkhu",
  "tika-vin13t4:116_1": "parimaṇḍalakādimhi pañcasattati sekhiye anādaro hutvā na sikkhati, tassa dukkaṭaṁ siyāti sambandho.",
  "tika-vin13t4:117_0": "95. Yo bhikkhu bhaṇḍāgāre payuto mātuyā pituno ca bhaṇḍakaṁ gopeyya, assa bhikkhuno",
  "tika-vin13t4:117_1": "pācittiyaṁ siyāti sambandho. Tattha payutoti bhaṇḍāgāre byāpāravasena yuttappayutto.",
  "tika-vin13t4:117_2": "Gopayeti gopeyya. Yo bhikkhu davāya hīnena jātiādinā uttamampi vadeyya, dubbhāsitaṁ",
  "tika-vin13t4:117_3": "siyāti sambandho. Tattha hīnehi vā ukkaṭṭhehi vā jātiādīhi evaṁ ukkaṭṭhaṁ vā hīnaṁ",
  "tika-vin13t4:117_4": "vā ‘‘caṇḍālosī’’tiādinā nayena ujuṁ vā ‘‘santi idhekacce caṇḍālavenanesādā’’tiādinā",
  "tika-vin13t4:117_5": "nayena aññāpadesena vā upasampannaṁ vā anupasampannaṁ vā akkosādhippāyaṁ vinā kevalaṁ",
  "tika-vin13t4:117_6": "kīḷādhippāyena vadeyya, dubbhāsitaṁ siyāti.",
  "tika-vin13t4:118": "Pakiṇṇakaniddesavaṇṇanā niṭṭhitā.",
  "tika-vin13t4:119": "6. Vattādikaṇḍaniddesavaṇṇanā",
  "tika-vin13t4:120_0": "96. Idāni vattaṁ dassetuṁ ‘‘upajjhācariyavatta’’nti vuttaṁ. Tattha upajjhāyavattañca",
  "tika-vin13t4:120_1": "ācariyavattañca gamikavattañca āgantukavattañca senāsanādivattañca piyasīlena bhikkhunā",
  "tika-vin13t4:120_2": "kātabbanti sambandho. Gamikāgantukanti gamikaṁ āgantukanti chedo, gamikavattaṁ āgantukavattañcāti attho.",
  "tika-vin13t4:121_0": "97. Dātukāmo hatthapāse ṭhito kiñci gahitabbaṁ ekena purisena gahitabbaṁ ukkhipanakkhamaṁ",
  "tika-vin13t4:121_1": "vatthuṁ tidhā tīsu pakāresu ekenākārena dadeyya, gahetukāmo bhikkhu dvidhā dvīsu",
  "tika-vin13t4:121_2": "ekena gaṇheyya, ayaṁ pañcaṅgo paṭiggahoti attho.",
  "tika-vin13t4:122_0": "98-100. Dūre ṭhitaṁ cīvaraṁ ṭhapitokāsaṁ sallakkhetvā ‘‘eta’’nti vattabbaṁ. Hatthapāse",
  "tika-vin13t4:122_1": "ṭhitaṁ hatthena āmasitvā ‘‘ima’’nti vattabbaṁ. ‘‘Etaṁ adhiṭṭhāmi, imaṁ adhiṭṭhāmī’’ti",
  "tika-vin13t4:122_2": "imesaṁ padānaṁ majjhe saṅghāṭiādīsu paccekaṁ yojetvā ticīvaraṁ adhiṭṭheyya. Kathaṁ?",
  "tika-vin13t4:122_3": "‘‘Etaṁ saṅghāṭiṁ adhiṭṭhāmi, imaṁ saṅghāṭiṁ adhiṭṭhāmī’’ti adhiṭṭheyya. Evaṁ sesesu",
  "tika-vin13t4:122_4": "ca cīvaresu. Yathā cīvarādiṁ vidhānaṁ evaṁ pattepi adhiṭṭheyya paccuddhareyyāti attho.",
  "tika-vin13t4:123_0": "101. Sañcarittaṁ ṭhapetvā sesā garukā ca pārājikā ca sacittakāti sambandho. Antimāti",
  "tika-vin13t4:123_1": "pārājikā. Acchinnasikkhāpadaṁ, pariṇatasikkhāpadañcāti imaṁ dvayaṁ ṭhapetvā sesaṁ",
  "tika-vin13t4:123_2": "nissaggiyaṁ acittakanti attho.",
  "tika-vin13t4:124": "102-3.Gāmappavesananteteti gāmappavesanaṁ iti ete. Pācittīsu ete padasodhammādayo gāmappavesanantā sattarasa sikkhāpadā acittakā.",
  "tika-vin13t4:125_0": "104-5. Pakiṇṇakesu uddissakataṁ ṭhapetvā aññamaṁsakaṁ sesamaṁsaṁ acittakanti attho.",
  "tika-vin13t4:125_1": "Ettha pakiṇṇakesu aññamaṁsādikaṁ pattahattho kavāṭakantaṁ terasavidhaṁ idaṁ sikkhāpadaṁ",
  "tika-vin13t4:125_2": "acittakaṁ, sesaṁ sabbaṁ sacittakanti attho.",
  "tika-vin13t4:126_0": "106. Ācariyā vītikkamanacittena sacittakaṁ acittakanti vadanti, paññattijānanena",
  "tika-vin13t4:126_1": "cittena tathā sacittakaṁ acittakanti ācariyā vadantīti attho. Tathā-saddena ‘‘sacittakaṁ",
  "tika-vin13t4:126_2": "acittaka’’nti idaṁ gahitaṁ.",
  "tika-vin13t4:127": "107-9.Pubbakaraṇādikanti ettha ādi-saddo pubbakiccaṁ saṅgaṇhāti. Tattha –",
  "tika-vin13t4:128": "‘‘Sammajjanī padīpo ca, udakaṁ āsanena ca;",
  "tika-vin13t4:129": "Uposathassa etāni, pubbakaraṇanti vuccati.",
  "tika-vin13t4:130": "‘‘Chandapārisuddhiutukkhānaṁ, bhikkhugaṇanā ca ovādo;",
  "tika-vin13t4:131": "Uposathassa etāni, pubbakiccanti vuccatī’’ti. –",
  "tika-vin13t4:132": "Evaṁ pubbakaraṇādikaṁ navadhā dīpitaṁ sabbaṁ uposathappavāraṇaṁ piyasīlinā kātabbanti attho.",
  "tika-vin13t4:133": "112.Yathākkamanti etthāyamadhippāyo – gaṇo pārisuddhiuposathaṁ kareyya, puggalo adhiṭṭhānauposathaṁ kareyya, saṅgho suttuddesauposathaṁ kareyyāti.",
  "tika-vin13t4:134_0": "113.Cātuddaso pannaraso, sāmaggī dinato tidhāti cātuddaso uposatho , pannaraso uposatho,",
  "tika-vin13t4:134_1": "sāmaggīuposathoti dinato tidhā honti. Dinato puggalato kattabbākārato te uposathā",
  "tika-vin13t4:134_2": "nava iti īritāti attho.",
  "tika-vin13t4:135": "114.Tevācī dvekavācīti tevācikā pavāraṇā, dvevācikā pavāraṇā, ekavācikā pavāraṇā iti nava pavāraṇā vuttā.",
  "tika-vin13t4:136": "115.Tassāti phaggunamāsassa. Tato sesanti āsāḷhiantimapakkhamhā yāva kattikapuṇṇamā vassakālanti attho. Ettha hi ekasmiṁ saṁvacchare catuvīsatiuposathā honti.",
  "tika-vin13t4:137": "116.Etesūti etesu tīsu catūsu ekekasmiṁ utumhi tatiyapakkhā sattamapakkhā. Cātuddasāti cha cātuddasāti attho. Sesāni uttānatthānevāti.",
  "tika-vin13t4:138": "Vattādikaṇḍaniddesavaṇṇanā niṭṭhitā.",
  "tika-vin13t4:139": "Nigamanakathā",
  "tika-vin13t4:140": "Ettāvatā samāraddhā, mūlasikkhatthavaṇṇanā;",
  "tika-vin13t4:141": "Niṭṭhitā yā samāsena, aḍḍhamāsassa accaye.",
  "tika-vin13t4:142": "Adhunūpasampannānaṁ, hitatthāya samāsato;",
  "tika-vin13t4:143": "Imaṁ atthaṁ vaṇṇayatā, yaṁ puññaṁdhigataṁ mayā.",
  "tika-vin13t4:144": "Tena puññenayaṁ loko, sukhāya paṭipattiyā;",
  "tika-vin13t4:145": "Pāpuṇātu visuddhāya, nibbānaṁ ajaraṁ padaṁ.",
  "tika-vin13t4:146": "Nānātarugaṇākiṇṇe , nānākusalakāmino;",
  "tika-vin13t4:147": "Ramme yuddhānapatino, vihāre vasatā satā.",
  "tika-vin13t4:148": "Sāsane siddhipattassa, siddhinā ñāṇasiddhinā;",
  "tika-vin13t4:149": "Paṇḍitena katā esā, mūlasikkhatthavaṇṇanā.",
  "tika-vin13t4:150": "Mūlasikkhā-ṭīkā samattā."
}