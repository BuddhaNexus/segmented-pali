{
  "atk-s0513a1:0": "Namo tassa bhagavato arahato sammāsambuddhassa",
  "atk-s0513a1:1": "Khuddakanikāye",
  "atk-s0513a1:2": "Jātaka-aṭṭhakathā",
  "atk-s0513a1:3": "(Paṭhamo bhāgo)",
  "atk-s0513a1:4": "Ganthārambhakathā",
  "atk-s0513a1:5": "Jātikoṭisahassehi, pamāṇarahitaṃ hitaṃ;",
  "atk-s0513a1:6": "Lokassa lokanāthena, kataṃ yena mahesinā.",
  "atk-s0513a1:7": "Tassa pāde namassitvā, katvā dhammassa cañjaliṃ;",
  "atk-s0513a1:8": "Saṅghañca patimānetvā, sabbasammānabhājanaṃ.",
  "atk-s0513a1:9": "Namassanādino assa, puññassa ratanattaye;",
  "atk-s0513a1:10": "Pavattassānubhāvena, chetvā sabbe upaddave.",
  "atk-s0513a1:11": "Taṃ taṃ kāraṇamāgamma, desitāni jutīmatā;",
  "atk-s0513a1:12": "Apaṇṇakādīni purā, jātakāni mahesinā.",
  "atk-s0513a1:13": "Yāni yesu ciraṃ satthā, lokanittharaṇatthiko;",
  "atk-s0513a1:14": "Anante bodhisambhāre, paripācesi nāyako.",
  "atk-s0513a1:15": "Tāni sabbāni ekajjhaṃ, āropentehi saṅgahaṃ;",
  "atk-s0513a1:16": "Jātakaṃ nāma saṅgītaṃ, dhammasaṅgāhakehi yaṃ.",
  "atk-s0513a1:17": "Buddhavaṃsassa etassa, icchantena ciraṭṭhitiṃ;",
  "atk-s0513a1:18": "Yācito abhigantvāna, therena atthadassinā.",
  "atk-s0513a1:19": "Asaṃsaṭṭhavihāre, sadā suddhavihārinā;",
  "atk-s0513a1:20": "Tatheva buddhamittena, santacittena viññunā.",
  "atk-s0513a1:21": "Mahiṃsāsakavaṃsamhi, sambhūtena nayaññunā;",
  "atk-s0513a1:22": "Buddhadevena ca tathā, bhikkhunā suddhabuddhinā.",
  "atk-s0513a1:23": "Mahāpurisacariyānaṃ, ānubhāvaṃ acintiyaṃ;",
  "atk-s0513a1:24": "Tassa vijjotayantassa, jātakassatthavaṇṇanaṃ.",
  "atk-s0513a1:25": "Mahāvihāravāsīnaṃ, vācanāmagganissitaṃ;",
  "atk-s0513a1:26": "Bhāsissaṃ bhāsato taṃ me, sādhu gaṇhantu sādhavoti.",
  "atk-s0513a1:27": "Nidānakathā",
  "atk-s0513a1:28_0": "Sā panāyaṃ jātakassa atthavaṇṇanā dūrenidānaṃ, avidūrenidānaṃ, santikenidānanti imāni",
  "atk-s0513a1:28_1": "tīṇi nidānāni dassetvā vaṇṇiyamānā ye naṃ suṇanti, tehi samudāgamato paṭṭhāya viññātattā",
  "atk-s0513a1:28_2": "yasmā suṭṭhu viññātā nāma hoti, tasmā taṃ tāni nidānāni dassetvā vaṇṇayissāma.",
  "atk-s0513a1:29_0": "Tattha ādito tāva tesaṃ nidānānaṃ paricchedo veditabbo. Dīpaṅkarapādamūlasmiñhi katābhinīhārassa",
  "atk-s0513a1:29_1": "mahāsattassa yāva vessantarattabhāvā cavitvā tusitapure nibbatti, tāva pavatto kathāmaggo",
  "atk-s0513a1:29_2": "dūrenidānaṃ nāma. Tusitabhavanato pana cavitvā yāva bodhimaṇḍe sabbaññutappatti,",
  "atk-s0513a1:29_3": "tāva pavatto kathāmaggo avidūrenidānaṃ nāma. Santikenidānaṃ pana tesu tesu ṭhānesu",
  "atk-s0513a1:29_4": "viharato tasmiṃ tasmiṃyeva ṭhāne labbhatīti.",
  "atk-s0513a1:30": "1. Dūrenidānakathā",
  "atk-s0513a1:31_0": "Tatridaṃ dūrenidānaṃ nāma – ito kira kappasatasahassādhikānaṃ catunnaṃ asaṅkhyeyyānaṃ",
  "atk-s0513a1:31_1": "matthake amaravatī nāma nagaraṃ ahosi. Tattha sumedho nāma brāhmaṇo paṭivasati ubhato",
  "atk-s0513a1:31_2": "sujāto mātito ca pitito ca saṃsuddhagahaṇiko yāva sattamā kulaparivaṭṭā akkhitto",
  "atk-s0513a1:31_3": "anupakuṭṭho jātivādena abhirūpo dassanīyo pāsādiko paramāya vaṇṇapokkharatāya samannāgato.",
  "atk-s0513a1:31_4": "So aññaṃ kammaṃ akatvā brāhmaṇasippameva uggaṇhi. Tassa daharakāleyeva mātāpitaro",
  "atk-s0513a1:31_5": "kālamakaṃsu. Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādibharite",
  "atk-s0513a1:31_6": "gabbhe vivaritvā “ettakaṃ te, kumāra, mātu santakaṃ, ettakaṃ pitu santakaṃ, ettakaṃ",
  "atk-s0513a1:31_7": "ayyakapayyakāna”nti yāva sattamā kulaparivaṭṭā dhanaṃ ācikkhitvā “etaṃ paṭipajjāhī”ti",
  "atk-s0513a1:31_8": "āha. Sumedhapaṇḍito cintesi – “imaṃ dhanaṃ saṃharitvā mayhaṃ pitupitāmahādayo paralokaṃ",
  "atk-s0513a1:31_9": "gacchantā ekaṃ kahāpaṇampi gahetvā na gatā, mayā pana gahetvā gamanakāraṇaṃ kātuṃ",
  "atk-s0513a1:31_10": "vaṭṭatī”ti. So rañño ārocetvā nagare bheriṃ carāpetvā mahājanassa dānaṃ datvā tāpasapabbajjaṃ",
  "atk-s0513a1:31_11": "pabbaji. Imassa panatthassa āvibhāvatthaṃ imasmiṃ ṭhāne sumedhakathā kathetabbā.",
  "atk-s0513a1:31_12": "Sā panesā kiñcāpi buddhavaṃse nirantaraṃ āgatāyeva, gāthāsambandhena pana āgatattā",
  "atk-s0513a1:31_13": "na suṭṭhu pākaṭā. Tasmā taṃ antarantarā gāthāya sambandhadīpakehi vacanehi saddhiṃ kathessāma.",
  "atk-s0513a1:32": "Sumedhakathā",
  "atk-s0513a1:33": "Kappasatasahassādhikānañhi catunnaṃ asaṅkhyeyyānaṃ matthake dasahi saddehi avivittaṃ “amaravatī”ti ca “amara”nti ca laddhanāmaṃ nagaraṃ ahosi, yaṃ sandhāya buddhavaṃse vuttaṃ –",
  "atk-s0513a1:34": "“Kappe ca satasahasse, caturo ca asaṅkhiye;",
  "atk-s0513a1:35": "Amaraṃ nāma nagaraṃ, dassaneyyaṃ manoramaṃ;",
  "atk-s0513a1:36": "Dasahi saddehi avivittaṃ, annapānasamāyuta”nti.",
  "atk-s0513a1:37_0": "Tattha dasahi saddehi avivittanti hatthisaddena, assasaddena, rathasaddena, bherisaddena,",
  "atk-s0513a1:37_1": "mudiṅgasaddena, vīṇāsaddena, sammasaddena, tāḷasaddena, saṅkhasaddena “asnātha, pivatha,",
  "atk-s0513a1:37_2": "khādathā”ti dasamena saddenāti imehi dasahi saddehi avivittaṃ ahosi. Tesaṃ pana saddānaṃ",
  "atk-s0513a1:37_3": "ekadesameva gahetvā –",
  "atk-s0513a1:38": "“Hatthisaddaṃ assasaddaṃ, bherisaṅkharathāni ca;",
  "atk-s0513a1:39": "Khādatha pivatha ceva, annapānena ghosita”nti. –",
  "atk-s0513a1:40": "Buddhavaṃse imaṃ gāthaṃ vatvā –",
  "atk-s0513a1:41": "“Nagaraṃ sabbaṅgasampannaṃ, sabbakammamupāgataṃ;",
  "atk-s0513a1:42": "Sattaratanasampannaṃ, nānājanasamākulaṃ;",
  "atk-s0513a1:43": "Samiddhaṃ devanagaraṃva, āvāsaṃ puññakamminaṃ.",
  "atk-s0513a1:44": "“Nagare amaravatiyā, sumedho nāma brāhmaṇo;",
  "atk-s0513a1:45": "Anekakoṭisannicayo, pahūtadhanadhaññavā.",
  "atk-s0513a1:46": "“Ajjhāyako mantadharo, tiṇṇaṃ vedāna pāragū;",
  "atk-s0513a1:47": "Lakkhaṇe itihāse ca, sadhamme pāramiṃ gato”ti. – vuttaṃ;",
  "atk-s0513a1:48_0": "Athekadivasaṃ so sumedhapaṇḍito uparipāsādavaratale rahogato hutvā pallaṅkaṃ ābhujitvā",
  "atk-s0513a1:48_1": "nisinno cintesi – “punabbhave, paṇḍita, paṭisandhiggahaṇaṃ nāma dukkhaṃ, tathā nibbattanibbattaṭṭhāne",
  "atk-s0513a1:48_2": "sarīrabhedanaṃ, ahañca jātidhammo jarādhammo byādhidhammo maraṇadhammo, evaṃbhūtena",
  "atk-s0513a1:48_3": "mayā ajātiṃ ajaraṃ abyādhiṃ adukkhaṃ sukhaṃ sītalaṃ amatamahānibbānaṃ pariyesituṃ",
  "atk-s0513a1:48_4": "vaṭṭati, avassaṃ bhavato muccitvā nibbānagāminā ekena maggena bhavitabba”nti. Tena vuttaṃ –",
  "atk-s0513a1:49": "“Rahogato nisīditvā, evaṃ cintesahaṃ tadā;",
  "atk-s0513a1:50": "Dukkho punabbhavo nāma, sarīrassa ca bhedanaṃ.",
  "atk-s0513a1:51": "“Jātidhammo jarādhammo, byādhidhammo sahaṃ tadā;",
  "atk-s0513a1:52": "Ajaraṃ amataṃ khemaṃ, pariyesissāmi nibbutiṃ.",
  "atk-s0513a1:53": "“Yaṃnūnimaṃ pūtikāyaṃ, nānākuṇapapūritaṃ;",
  "atk-s0513a1:54": "Chaḍḍayitvāna gaccheyyaṃ, anapekkho anatthiko.",
  "atk-s0513a1:55": "“Atthi hehiti so maggo, na so sakkā na hetuye;",
  "atk-s0513a1:56": "Pariyesissāmi taṃ maggaṃ, bhavato parimuttiyā”ti.",
  "atk-s0513a1:57_0": "Tato uttaripi evaṃ cintesi – yathā hi loke dukkhassa paṭipakkhabhūtaṃ sukhaṃ nāma",
  "atk-s0513a1:57_1": "atthi, evaṃ bhave sati tappaṭipakkhena vibhavenāpi bhavitabbaṃ. Yathā ca uṇhe sati",
  "atk-s0513a1:57_2": "tassa vūpasamabhūtaṃ sītampi atthi, evaṃ rāgādīnaṃ aggīnaṃ vūpasamena nibbānenāpi",
  "atk-s0513a1:57_3": "bhavitabbaṃ. Yathā ca pāpassa lāmakassa dhammassa paṭipakkhabhūto kalyāṇo anavajjadhammopi",
  "atk-s0513a1:57_4": "atthiyeva, evameva pāpikāya jātiyā sati sabbajātikkhepanato ajātisaṅkhātena nibbānenāpi",
  "atk-s0513a1:57_5": "bhavitabbamevāti. Tena vuttaṃ –",
  "atk-s0513a1:58": "“Yathāpi dukkhe vijjante, sukhaṃ nāmapi vijjati;",
  "atk-s0513a1:59": "Evaṃ bhave vijjamāne, vibhavopi icchitabbako.",
  "atk-s0513a1:60": "“Yathāpi uṇhe vijjante, aparaṃ vijjati sītalaṃ;",
  "atk-s0513a1:61": "Evaṃ tividhaggi vijjante, nibbānaṃ icchitabbakaṃ.",
  "atk-s0513a1:62": "“Yathāpi pāpe vijjante, kalyāṇamapi vijjati;",
  "atk-s0513a1:63": "Evameva jāti vijjante, ajātipicchitabbaka”nti.",
  "atk-s0513a1:64_0": "Aparampi cintesi – yathā nāma gūtharāsimhi nimuggena purisena dūrato pañcavaṇṇapadumasañchannaṃ",
  "atk-s0513a1:64_1": "mahātaḷākaṃ disvā “katarena nu kho maggena ettha gantabba”nti taṃ taḷākaṃ gavesituṃ",
  "atk-s0513a1:64_2": "yuttaṃ. Yaṃ tassa agavesanaṃ, na so taḷākassa doso. Evameva kilesamaladhovane amatamahānibbānataḷāke",
  "atk-s0513a1:64_3": "vijjante tassa agavesanaṃ na amatanibbānamahātaḷākassa doso. Yathā ca corehi samparivārito",
  "atk-s0513a1:64_4": "puriso palāyanamagge vijjamānepi sace na palāyati, na so maggassa doso, purisasseva",
  "atk-s0513a1:64_5": "doso. Evameva kilesehi parivāretvā gahitassa purisassa vijjamāneyeva nibbānagāmimhi",
  "atk-s0513a1:64_6": "sive magge maggassa agavesanaṃ nāma na maggassa doso, puggalasseva doso. Yathā ca",
  "atk-s0513a1:64_7": "byādhipīḷito puriso vijjamāne byādhitikicchake vejje sace taṃ vejjaṃ gavesitvā byādhiṃ",
  "atk-s0513a1:64_8": "na tikicchāpeti, na so vejjassa doso, purisasseva doso. Evameva yo kilesabyādhipīḷito",
  "atk-s0513a1:64_9": "puriso kilesavūpasamamaggakovidaṃ vijjamānameva ācariyaṃ na gavesati, tasseva doso,",
  "atk-s0513a1:64_10": "na kilesavināsakassa ācariyassāti. Tena vuttaṃ –",
  "atk-s0513a1:65": "“Yathā gūthagato puriso, taḷākaṃ disvāna pūritaṃ;",
  "atk-s0513a1:66": "Na gavesati taṃ taḷākaṃ, na doso taḷākassa so.",
  "atk-s0513a1:67": "“Evaṃ kilesamaladhove, vijjante amatantaḷe;",
  "atk-s0513a1:68": "Na gavesati taṃ taḷākaṃ, na doso amatantaḷe.",
  "atk-s0513a1:69": "“Yathā arīhi pariruddho, vijjante gamanampathe;",
  "atk-s0513a1:70": "Na palāyati so puriso, na doso añjasassa so.",
  "atk-s0513a1:71": "“Evaṃ kilesapariruddho, vijjamāne sive pathe;",
  "atk-s0513a1:72": "Na gavesati taṃ maggaṃ, na doso sivamañjase.",
  "atk-s0513a1:73": "“Yathāpi byādhito puriso, vijjamāne tikicchake;",
  "atk-s0513a1:74": "Na tikicchāpeti taṃ byādhiṃ, na doso so tikicchake.",
  "atk-s0513a1:75": "“Evaṃ kilesabyādhīhi, dukkhito paripīḷito;",
  "atk-s0513a1:76": "Na gavesati taṃ ācariyaṃ, na doso so vināyake”ti.",
  "atk-s0513a1:77_0": "Aparampi cintesi – yathā maṇḍanajātiko puriso kaṇṭhe āsattaṃ kuṇapaṃ chaḍḍetvā sukhī",
  "atk-s0513a1:77_1": "gacchati, evaṃ mayāpi imaṃ pūtikāyaṃ chaḍḍetvā anapekkhena nibbānanagaraṃ pavisitabbaṃ.",
  "atk-s0513a1:77_2": "Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya",
  "atk-s0513a1:77_3": "dasantena vā veṭhetvā gacchanti, jigucchamānā pana anapekkhāva chaḍḍetvā gacchanti,",
  "atk-s0513a1:77_4": "evaṃ mayāpi imaṃ pūtikāyaṃ anapekkhena chaḍḍetvā amataṃ nibbānanagaraṃ pavisituṃ",
  "atk-s0513a1:77_5": "vaṭṭati. Yathā ca nāvikā nāma jajjaraṃ nāvaṃ anapekkhā chaḍḍetvā gacchanti, evaṃ",
  "atk-s0513a1:77_6": "ahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānapuraṃ",
  "atk-s0513a1:77_7": "pavisissāmi. Yathā ca puriso nānāratanāni ādāya corehi saddhiṃ maggaṃ gacchanto attano",
  "atk-s0513a1:77_8": "ratananāsabhayena te chaḍḍetvā khemaṃ maggaṃ gaṇhāti, evaṃ ayampi karajakāyo ratanavilopakacorasadiso.",
  "atk-s0513a1:77_9": "Sacāhaṃ ettha taṇhaṃ karissāmi, ariyamaggakusaladhammaratanaṃ me nassissati. Tasmā",
  "atk-s0513a1:77_10": "mayā imaṃ corasadisaṃ kāyaṃ chaḍḍetvā nibbānanagaraṃ pavisituṃ vaṭṭatīti. Tena vuttaṃ –",
  "atk-s0513a1:78": "“Yathāpi kuṇapaṃ puriso, kaṇṭhe baddhaṃ jigucchiya;",
  "atk-s0513a1:79": "Mocayitvāna gaccheyya, sukhī serī sayaṃvasī.",
  "atk-s0513a1:80": "“Tathevimaṃ pūtikāyaṃ, nānākuṇapasañcayaṃ;",
  "atk-s0513a1:81": "Chaḍḍayitvāna gaccheyyaṃ, anapekkho anatthiko.",
  "atk-s0513a1:82": "“Yathā uccāraṭṭhānamhi, karīsaṃ naranāriyo;",
  "atk-s0513a1:83": "Chaḍḍayitvāna gacchanti, anapekkhā anatthikā.",
  "atk-s0513a1:84": "“Evamevāhaṃ imaṃ kāyaṃ, nānākuṇapapūritaṃ;",
  "atk-s0513a1:85": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-s0513a1:86": "“Yathāpi jajjaraṃ nāvaṃ, paluggaṃ udagāhiniṃ;",
  "atk-s0513a1:87": "Sāmī chaḍḍetvā gacchanti, anapekkhā anatthikā.",
  "atk-s0513a1:88": "“Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-s0513a1:89": "Chaḍḍayitvāna gacchissaṃ, jiṇṇanāvaṃva sāmikā.",
  "atk-s0513a1:90": "“Yathāpi puriso corehi, gacchanto bhaṇḍamādiya;",
  "atk-s0513a1:91": "Bhaṇḍacchedabhayaṃ disvā, chaḍḍayitvāna gacchati.",
  "atk-s0513a1:92": "“Evameva ayaṃ kāyo, mahācorasamo viya;",
  "atk-s0513a1:93": "Pahāyimaṃ gamissāmi, kusalacchedanābhayā”ti.",
  "atk-s0513a1:94_0": "Evaṃ sumedhapaṇḍito nānāvidhāhi upamāhi imaṃ nekkhammūpasaṃhitaṃ atthaṃ cintetvā",
  "atk-s0513a1:94_1": "sakanivesane aparimitaṃ bhogakkhandhaṃ heṭṭhā vuttanayena kapaṇaddhikādīnaṃ vissajjetvā",
  "atk-s0513a1:94_2": "mahādānaṃ datvā vatthukāme ca kilesakāme ca pahāya amaranagarato nikkhamitvā ekakova",
  "atk-s0513a1:94_3": "himavante dhammikaṃ nāma pabbataṃ nissāya assamaṃ katvā tattha paṇṇasālañca caṅkamañca",
  "atk-s0513a1:94_4": "māpetvā pañcahi nīvaraṇadosehi vivajjitaṃ “evaṃ samāhite citte”tiādinā nayena vuttehi",
  "atk-s0513a1:94_5": "aṭṭhahi kāraṇaguṇehi samupetaṃ abhiññāsaṅkhātaṃ balaṃ āharituṃ tasmiṃ assamapade",
  "atk-s0513a1:94_6": "navadosasamannāgataṃ sāṭakaṃ pajahitvā dvādasaguṇasamannāgataṃ vākacīraṃ nivāsetvā",
  "atk-s0513a1:94_7": "isipabbajjaṃ pabbaji. Evaṃ pabbajito aṭṭhadosasamākiṇṇaṃ taṃ paṇṇasālaṃ pahāya dasaguṇasamannāgataṃ",
  "atk-s0513a1:94_8": "rukkhamūlaṃ upagantvā sabbaṃ dhaññavikatiṃ pahāya pavattaphalabhojano hutvā nisajjaṭṭhānacaṅkamanavaseneva",
  "atk-s0513a1:94_9": "padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ",
  "atk-s0513a1:94_10": "lābhī ahosi. Evaṃ taṃ yathāpatthitaṃ abhiññābalaṃ pāpuṇi. Tena vuttaṃ –",
  "atk-s0513a1:95": "“Evāhaṃ cintayitvāna, nekakoṭisataṃ dhanaṃ;",
  "atk-s0513a1:96": "Nāthānāthānaṃ datvāna, himavantamupāgamiṃ.",
  "atk-s0513a1:97": "“Himavantassāvidūre, dhammiko nāma pabbato;",
  "atk-s0513a1:98": "Assamo sukato mayhaṃ, paṇṇasālā sumāpitā.",
  "atk-s0513a1:99": "“Caṅkamaṃ tattha māpesiṃ, pañcadosavivajjitaṃ;",
  "atk-s0513a1:100": "Aṭṭhaguṇasamupetaṃ, abhiññābalamāhariṃ.",
  "atk-s0513a1:101": "“Sāṭakaṃ pajahiṃ tattha, navadosamupāgataṃ;",
  "atk-s0513a1:102": "Vākacīraṃ nivāsesiṃ, dvādasaguṇamupāgataṃ.",
  "atk-s0513a1:103": "“Aṭṭhadosasamākiṇṇaṃ, pajahiṃ paṇṇasālakaṃ;",
  "atk-s0513a1:104": "Upāgamiṃ rukkhamūlaṃ, guṇe dasahupāgataṃ.",
  "atk-s0513a1:105": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0513a1:106": "Anekaguṇasampannaṃ, pavattaphalamādiyiṃ.",
  "atk-s0513a1:107": "“Tatthappadhānaṃ padahiṃ, nisajjaṭṭhānacaṅkame;",
  "atk-s0513a1:108": "Abbhantaramhi sattāhe, abhiññābalapāpuṇi”nti.",
  "atk-s0513a1:109_0": "Tattha “assamo sukato mayhaṃ, paṇṇasālā sumāpitā”ti imāya pāḷiyā sumedhapaṇḍitena",
  "atk-s0513a1:109_1": "assamapaṇṇasālācaṅkamā sahatthā māpitā viya vuttā. Ayaṃ panettha attho – mahāsattaṃ",
  "atk-s0513a1:109_2": "“himavantaṃ ajjhogāhetvā ajja dhammikaṃ pabbataṃ pavisissāmī”ti nikkhantaṃ disvā",
  "atk-s0513a1:109_3": "sakko devānamindo vissakammadevaputtaṃ āmantesi – “tāta, ayaṃ sumedhapaṇḍito pabbajissāmīti",
  "atk-s0513a1:109_4": "nikkhanto, etassa vasanaṭṭhānaṃ māpehī”ti. So tassa vacanaṃ sampaṭicchitvā ramaṇīyaṃ",
  "atk-s0513a1:109_5": "assamaṃ, suguttaṃ paṇṇasālaṃ, manoramaṃ caṅkamañca māpesi. Bhagavā pana tadā attano",
  "atk-s0513a1:109_6": "puññānubhāvena nipphannaṃ taṃ assamapadaṃ sandhāya sāriputta, tasmiṃ dhammikapabbate –",
  "atk-s0513a1:110": "“Assamo sukato mayhaṃ, paṇṇasālā sumāpitā;",
  "atk-s0513a1:111": "Caṅkamaṃ tattha māpesiṃ, pañcadosavivajjita”nti. –",
  "atk-s0513a1:112": "Āha. Tattha sukato mayhanti sukato mayā. Paṇṇasālā sumāpitāti paṇṇacchadanasālāpi me sumāpitā ahosi.",
  "atk-s0513a1:113_0": "Pañcadosavivajjitanti pañcime caṅkamadosā nāma – thaddhavisamatā, antorukkhatā, gahanacchannatā,",
  "atk-s0513a1:113_1": "atisambādhatā, ativisālatāti. Thaddhavisamabhūmibhāgasmiñhi caṅkame caṅkamantassa",
  "atk-s0513a1:113_2": "pādā rujjanti, phoṭā uṭṭhahanti, cittaṃ ekaggaṃ na labhati, kammaṭṭhānaṃ vipajjati.",
  "atk-s0513a1:113_3": "Mudusamatale pana phāsuvihāraṃ āgamma kammaṭṭhānaṃ sampajjati. Tasmā thaddhavisamabhūmibhāgatā",
  "atk-s0513a1:113_4": "eko dosoti veditabbo. Caṅkamassa anto vā majjhe vā koṭiyaṃ vā rukkhe sati pamādamāgamma",
  "atk-s0513a1:113_5": "caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso. Tiṇalatādigahanacchanne",
  "atk-s0513a1:113_6": "caṅkame caṅkamanto andhakāravelāyaṃ uragādike pāṇe akkamitvā vā māreti, tehi vā daṭṭho",
  "atk-s0513a1:113_7": "dukkhaṃ āpajjatīti gahanacchannatā tatiyo doso. Atisambādhe caṅkame vitthārato ratanike",
  "atk-s0513a1:113_8": "vā aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti",
  "atk-s0513a1:113_9": "atisambādhatā catuttho doso. Ativisāle caṅkame caṅkamantassa cittaṃ vidhāvati, ekaggataṃ",
  "atk-s0513a1:113_10": "na labhatīti ativisālatā pañcamo doso. Puthulato pana diyaḍḍharatanaṃ dvīsu passesu",
  "atk-s0513a1:113_11": "ratanamattaanucaṅkamaṃ dīghato saṭṭhihatthaṃ mudutalaṃ samavippakiṇṇavālukaṃ caṅkamaṃ",
  "atk-s0513a1:113_12": "vaṭṭati cetiyagirimhi dīpappasādakamahindattherassa caṅkamanaṃ viya, tādisaṃ taṃ",
  "atk-s0513a1:113_13": "ahosi. Tenāha “caṅkamaṃ tattha māpesiṃ, pañcadosavivajjita”nti.",
  "atk-s0513a1:114_0": "Aṭṭhaguṇasamupetanti aṭṭhahi samaṇasukhehi upetaṃ. Aṭṭhimāni samaṇasukhāni nāma –",
  "atk-s0513a1:114_1": "dhanadhaññapariggahābhāvo, anavajjapiṇḍapātapariyesanabhāvo, nibbutapiṇḍapātabhuñjanabhāvo,",
  "atk-s0513a1:114_2": "raṭṭhaṃ pīḷetvā dhanasāraṃ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,",
  "atk-s0513a1:114_3": "upakaraṇesu nicchandarāgabhāvo, coravilope nibbhayabhāvo, rājarājamahāmattehi asaṃsaṭṭhabhāvo,",
  "atk-s0513a1:114_4": "catūsu disāsu appaṭihatabhāvoti. Idaṃ vuttaṃ hoti – yathā tasmiṃ assame vasantena",
  "atk-s0513a1:114_5": "sakkā honti imāni aṭṭha samaṇasukhāni vindituṃ, evaṃ aṭṭhaguṇasamupetaṃ taṃ assamaṃ māpesinti.",
  "atk-s0513a1:115_0": "Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānaṃ",
  "atk-s0513a1:115_1": "samāpattīnañca uppādanatthāya aniccato dukkhato vipassanaṃ ārabhitvā thāmappattaṃ",
  "atk-s0513a1:115_2": "vipassanābalaṃ āhariṃ. Yathā tasmiṃ vasanto taṃ balaṃ āharituṃ sakkomi, evaṃ taṃ",
  "atk-s0513a1:115_3": "assamaṃ tassa abhiññatthāya vipassanābalassa anucchavikaṃ katvā māpesinti attho.",
  "atk-s0513a1:116_0": "Sāṭakaṃ pajahiṃ tattha, navadosamupāgatanti etthāyaṃ anupubbikathā – tadā kira kuṭileṇacaṅkamādipaṭimaṇḍitaṃ",
  "atk-s0513a1:116_1": "pupphūpagaphalūpagarukkhasañchannaṃ ramaṇīyaṃ madhurasalilāsayaṃ apagatavāḷamigabhiṃsanakasakuṇaṃ",
  "atk-s0513a1:116_2": "pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ",
  "atk-s0513a1:116_3": "saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā antopaṇṇasālāyaṃ",
  "atk-s0513a1:116_4": "jaṭāmaṇḍalavākacīratidaṇḍakuṇḍikādike tāpasaparikkhāre, maṇḍape pānīyaghaṭapānīyasaṅkhapānīyasarāvāni,",
  "atk-s0513a1:116_5": "aggisālāyaṃ aṅgārakapalladāruādīnīti evaṃ yaṃ yaṃ pabbajitānaṃ upakārāya saṃvattati,",
  "atk-s0513a1:116_6": "taṃ taṃ sabbaṃ māpetvā paṇṇasālāya bhittiyaṃ “ye keci pabbajitukāmā ime parikkhāre",
  "atk-s0513a1:116_7": "gahetvā pabbajantū”ti akkharāni chinditvā devalokameva gate vissakammadevaputte sumedhapaṇḍito",
  "atk-s0513a1:116_8": "himavantapabbatapāde girikandarānusārena attano nivāsānurūpaṃ phāsukaṭṭhānaṃ olokento",
  "atk-s0513a1:116_9": "nadīnivattane vissakammanimmitaṃ sakkadattiyaṃ ramaṇīyaṃ assamaṃ disvā caṅkamanakoṭiṃ",
  "atk-s0513a1:116_10": "gantvā padavalañjaṃ apassanto “dhuvaṃ pabbajitā dhuragāme bhikkhaṃ pariyesitvā kilantarūpā",
  "atk-s0513a1:116_11": "āgantvā paṇṇasālaṃ pavisitvā nisinnā bhavissantī”ti cintetvā thokaṃ āgametvā “ativiya",
  "atk-s0513a1:116_12": "cirāyanti, jānissāmī”ti paṇṇāsālākuṭidvāraṃ vivaritvā anto pavisitvā ito cito ca",
  "atk-s0513a1:116_13": "olokento mahābhittiyaṃ akkharāni vācetvā “mayhaṃ kappiyaparikkhārā ete, ime gahetvā",
  "atk-s0513a1:116_14": "pabbajissāmī”ti attano nivatthapārutaṃ sāṭakayugaṃ pajahi. Tenāha “sāṭakaṃ pajahiṃ",
  "atk-s0513a1:116_15": "tatthā”ti. Evaṃ paviṭṭho ahaṃ, sāriputta, tassaṃ paṇṇasālāyaṃ sāṭakaṃ pajahiṃ.",
  "atk-s0513a1:117_0": "Navadosamupāgatanti sāṭakaṃ pajahanto nava dose disvā pajahinti dīpeti. Tāpasapabbajjaṃ",
  "atk-s0513a1:117_1": "pabbajitānañhi sāṭakasmiṃ nava dosā upaṭṭhahanti. Tesu tassa mahagghabhāvo eko doso,",
  "atk-s0513a1:117_2": "parapaṭibaddhatāya uppajjanabhāvo eko, paribhogena lahuṃ kilissanabhāvo eko. Kiliṭṭho",
  "atk-s0513a1:117_3": "hi dhovitabbo ca rajitabbo ca hoti. Paribhogena jīraṇabhāvo eko. Jiṇṇassa hi tunnaṃ",
  "atk-s0513a1:117_4": "vā aggaḷadānaṃ vā kātabbaṃ hoti. Puna pariyesanāya durabhisambhavabhāvo eko, tāpasapabbajjāya",
  "atk-s0513a1:117_5": "asāruppabhāvo eko, paccatthikānaṃ sādhāraṇabhāvo eko. Yathā hi naṃ paccatthikā na",
  "atk-s0513a1:117_6": "gaṇhanti, evaṃ gopetabbo hoti. Paribhuñjantassa vibhūsanaṭṭhānabhāvo eko, gahetvā",
  "atk-s0513a1:117_7": "vicarantassa khandhabhāramahicchabhāvo ekoti.",
  "atk-s0513a1:118_0": "Vākacīraṃ nivāsesinti tadāhaṃ, sāriputta, ime nava dose disvā sāṭakaṃ pahāya vākacīraṃ",
  "atk-s0513a1:118_1": "nivāsesiṃ, muñjatiṇaṃ hīraṃ hīraṃ katvā ganthetvā katavākacīraṃ nivāsanapārupanatthāya ādiyinti attho.",
  "atk-s0513a1:119_0": "Dvādasaguṇamupāgatanti dvādasahi ānisaṃsehi samannāgataṃ. Vākacīrasmiñhi dvādasa",
  "atk-s0513a1:119_1": "ānisaṃsā – appagghaṃ sundaraṃ kappiyanti ayaṃ tāva eko ānisaṃso, sahatthā kātuṃ sakkāti",
  "atk-s0513a1:119_2": "ayaṃ dutiyo, paribhogena saṇikaṃ kilissati, dhoviyamānepi papañco natthīti ayaṃ tatiyo,",
  "atk-s0513a1:119_3": "paribhogena jiṇṇepi sibbitabbābhāvo catuttho, puna pariyesantassa sukhena karaṇabhāvo",
  "atk-s0513a1:119_4": "pañcamo, tāpasapabbajjāya sāruppabhāvo chaṭṭho, paccatthikānaṃ nirupabhogabhāvo sattamo,",
  "atk-s0513a1:119_5": "paribhuñjantassa vibhūsanaṭṭhānābhāvo aṭṭhamo, dhāraṇe sallahukabhāvo navamo, cīvarapaccaye",
  "atk-s0513a1:119_6": "appicchabhāvo dasamo, vākuppattiyā dhammikaanavajjabhāvo ekādasamo, vākacīre naṭṭhepi",
  "atk-s0513a1:119_7": "anapekkhabhāvo dvādasamoti.",
  "atk-s0513a1:120_0": "Aṭṭhadosasamākiṇṇaṃ, pajahiṃ paṇṇasālakanti. Kathaṃ pajahi? So kira varasāṭakayugaṃ",
  "atk-s0513a1:120_1": "omuñcitvā cīvaravaṃse laggitaṃ anojapupphadāmasadisaṃ rattaṃ vākacīraṃ gahetvā nivāsetvā,",
  "atk-s0513a1:120_2": "tassūpari aparaṃ suvaṇṇavaṇṇaṃ vākacīraṃ paridahitvā, punnāgapupphasantharasadisaṃ",
  "atk-s0513a1:120_3": "sakhuraṃ ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ",
  "atk-s0513a1:120_4": "sārasūciṃ pavesetvā muttajālasadisāya sikkāya pavāḷavaṇṇaṃ kuṇḍikaṃ odahitvā tīsu",
  "atk-s0513a1:120_5": "ṭhānesu vaṅkakājaṃ ādāya ekissā kājakoṭiyā kuṇḍikaṃ, ekissā aṅkusapacchitidaṇḍakādīni",
  "atk-s0513a1:120_6": "olaggetvā khāribhāraṃ aṃse katvā, dakkhiṇena hatthena kattaradaṇḍaṃ gahetvā paṇṇasālato",
  "atk-s0513a1:120_7": "nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā",
  "atk-s0513a1:120_8": "– “mayhaṃ manoratho matthakaṃ patto, sobhati vata me pabbajjā, buddhapaccekabuddhādīhi",
  "atk-s0513a1:120_9": "sabbehi dhīrapurisehi vaṇṇitā thomitā ayaṃ pabbajjā nāma, pahīnaṃ me gihibandhanaṃ,",
  "atk-s0513a1:120_10": "nikkhantosmi nekkhammaṃ, laddhā me uttamapabbajjā, karissāmi samaṇadhammaṃ, labhissāmi",
  "atk-s0513a1:120_11": "maggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe",
  "atk-s0513a1:120_12": "suvaṇṇapaṭimā viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā,",
  "atk-s0513a1:120_13": "bidalamañcakapasse kaṭṭhattharikāya nipanno sarīraṃ utuṃ gāhāpetvā, balavapaccūse",
  "atk-s0513a1:120_14": "pabujjhitvā attano āgamanaṃ āvajjesi “ahaṃ gharāvāse ādīnavaṃ disvā amitabhogaṃ anantayasaṃ",
  "atk-s0513a1:120_15": "pahāya araññaṃ pavisitvā nekkhammagavesako hutvā pabbajito, ito dāni paṭṭhāya pamādacāraṃ carituṃ na vaṭṭati.",
  "atk-s0513a1:121_0": "Pavivekañhi pahāya vicarantaṃ micchāvitakkamakkhikā khādanti, idāni mayā vivekamanubrūhetuṃ",
  "atk-s0513a1:121_1": "vaṭṭati. Ahañhi gharāvāsaṃ palibodhato disvā nikkhanto, ayañca manāpā paṇṇasālā,",
  "atk-s0513a1:121_2": "beluvapakkavaṇṇaparibhaṇḍakatā bhūmi, rajatavaṇṇā setabhittiyo, kapotapādavaṇṇaṃ",
  "atk-s0513a1:121_3": "paṇṇacchadanaṃ, vicittattharaṇavaṇṇo bidalamañcako, nivāsaphāsukaṃ vasanaṭṭhānaṃ,",
  "atk-s0513a1:121_4": "na etto atirekatarā viya me gehasampadā paññāyatī”ti paṇṇasālāya dose vicinanto aṭṭha dose passi.",
  "atk-s0513a1:122_0": "Paṇṇasālāparibhogasmiñhi aṭṭha ādīnavā – mahāsamārambhena dabbasambhāre samodhānetvā",
  "atk-s0513a1:122_1": "karaṇapariyesanabhāvo eko ādīnavo, tiṇapaṇṇamattikāsu patitāsu tāsaṃ punappunaṃ ṭhapetabbatāya",
  "atk-s0513a1:122_2": "nibandhajagganabhāvo dutiyo, senāsanaṃ nāma mahallakassa pāpuṇāti, avelāya vuṭṭhāpiyamānassa",
  "atk-s0513a1:122_3": "cittekaggatā na hotīti uṭṭhāpaniyabhāvo tatiyo, sītuṇhapaṭighātena kāyassa sukhumālakaraṇabhāvo",
  "atk-s0513a1:122_4": "catuttho, gehaṃ paviṭṭhena yaṃkiñci pāpaṃ sakkā kātunti garahāpaṭicchādanabhāvo pañcamo,",
  "atk-s0513a1:122_5": "“mayha”nti pariggahakaraṇabhāvo chaṭṭho, gehassa atthibhāvo nāma sadutiyakavāsoti",
  "atk-s0513a1:122_6": "sattamo, ūkāmaṅgulagharagoḷikādīnaṃ sādhāraṇatāya bahusādhāraṇabhāvo aṭṭhamo. Iti",
  "atk-s0513a1:122_7": "ime aṭṭha ādīnave disvā mahāsatto paṇṇasālaṃ pajati. Tenāha “aṭṭhadosasamākiṇṇaṃ,",
  "atk-s0513a1:122_8": "pajahiṃ paṇṇasālaka”nti.",
  "atk-s0513a1:123_0": "Upāgamiṃ rukkhamūlaṃ, guṇe dasahupāgatanti channaṃ paṭikkhipitvā dasahi guṇehi upetaṃ",
  "atk-s0513a1:123_1": "rukkhamūlaṃ upagatosmīti vadati. Tatrime dasa guṇā – appasamārambhatā eko guṇo, upagamanamattakameva",
  "atk-s0513a1:123_2": "hi tattha hoti; apaṭijagganatā dutiyo, tañhi sammaṭṭhampi asammaṭṭhampi paribhogaphāsukaṃ",
  "atk-s0513a1:123_3": "hotiyeva. Anuṭṭhāpariyabhāvo tatiyo, garahaṃ nappaṭicchādeti; tattha hi pāpaṃ karonto",
  "atk-s0513a1:123_4": "lajjatīti garahāya appaṭicchannabhāvo catuttho; abbhokāsavāso viya kāyaṃ na santhambhetīti",
  "atk-s0513a1:123_5": "kāyassa asanthambhanabhāvo pañcamo; pariggahakaraṇābhāvo chaṭṭho; gehālayapaṭikkhepo",
  "atk-s0513a1:123_6": "sattamo; bahusādhāraṇagehe viya “paṭijaggissāmi naṃ, nikkhamathā”ti nīharaṇakābhāvo",
  "atk-s0513a1:123_7": "aṭṭhamo; vasantassa sappītikabhāvo navamo; rukkhamūlasenāsanassa gatagataṭṭhāne sulabhatāya",
  "atk-s0513a1:123_8": "anapekkhabhāvo dasamoti ime dasa guṇe disvā rukkhamūlaṃ upāgatosmīti vadati.",
  "atk-s0513a1:124_0": "Imāni ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.",
  "atk-s0513a1:124_1": "Athassa sampattagāme manussā mahantena ussāhena bhikkhaṃ adaṃsu. So bhattakiccaṃ",
  "atk-s0513a1:124_2": "niṭṭhāpetvā assamaṃ āgamma nisīditvā cintesi “nāhaṃ āhāraṃ na labhāmīti pabbajito,",
  "atk-s0513a1:124_3": "siniddhāhāro nāmesa mānamadapurisamade vaḍḍheti, āhāramūlakassa ca dukkhassa anto",
  "atk-s0513a1:124_4": "natthi. Yaṃnūnāhaṃ vāpitaropitadhaññanibbattaṃ āhāraṃ pajahitvā pavattaphalabhojano",
  "atk-s0513a1:124_5": "bhaveyya”nti. So tato ṭṭhāya tathā katvā ghaṭento vāyamanto sattāhabbhantareyeva",
  "atk-s0513a1:124_6": "aṭṭha samāpattiyo pañca abhiññāyo ca nibbattesi. Tena vuttaṃ –",
  "atk-s0513a1:125": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0513a1:126": "Anekaguṇasampannaṃ, pavattaphalamādiyiṃ.",
  "atk-s0513a1:127": "“Tatthappadhānaṃ padahiṃ, nisajjaṭṭhānacaṅkame;",
  "atk-s0513a1:128": "Abbhantaramhi sattāhe, abhiññābalapāpuṇi”nti.",
  "atk-s0513a1:129_0": "Evaṃ abhiññābalaṃ patvā sumedhatāpase samāpattisukhena vītināmente dīpaṅkaro nāma",
  "atk-s0513a1:129_1": "satthā loke udapādi. Tassa paṭisandhijātisambodhidhammacakkappavattanesu sakalāpi",
  "atk-s0513a1:129_2": "dasasahassī lokadhātu saṃkampi sampakampi sampavedhi, mahāviravaṃ viravi, dvattiṃsa",
  "atk-s0513a1:129_3": "pubbanimittāni pāturahesuṃ. Sumedhatāpaso samāpattisukhena vītināmento neva taṃ saddamassosi,",
  "atk-s0513a1:129_4": "na tāni nimittāni addasa. Tena vuttaṃ –",
  "atk-s0513a1:130": "“Evaṃ me siddhippattassa, vasībhūtassa sāsane;",
  "atk-s0513a1:131": "Dīpaṅkaro nāma jino, uppajji lokanāyako.",
  "atk-s0513a1:132": "“Uppajjante ca jāyante, bujjhante dhammadesane;",
  "atk-s0513a1:133": "Caturo nimitte nāddasaṃ, jhānaratisamappito”ti.",
  "atk-s0513a1:134_0": "Tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ",
  "atk-s0513a1:134_1": "caramāno rammaṃ nāma nagaraṃ patvā sudassanamahāvihāre paṭivasati. Rammanagaravāsino",
  "atk-s0513a1:134_2": "“dīpaṅkaro kira samaṇissaro paramātisambodhiṃ patvā pavattavaradhammacakko anupubbena",
  "atk-s0513a1:134_3": "cārikaṃ caramāno rammanagaraṃ patvā sudassanamahāvihāre paṭivasatī”ti sutvā sappinavanītādīni",
  "atk-s0513a1:134_4": "ceva bhesajjāni vatthacchādanāni ca gāhāpetvā gandhamālādihatthā yena buddho, yena",
  "atk-s0513a1:134_5": "dhammo, yena saṅgho, tanninnā tappoṇā tappabbhārā hutvā satthāraṃ upasaṅkamitvā vanditvā",
  "atk-s0513a1:134_6": "gandhamālādīhi pūjetvā ekamantaṃ nisinnā dhammadesanaṃ sutvā svātanāya nimantetvā",
  "atk-s0513a1:134_7": "uṭṭhāyāsanā pakkamiṃsu.",
  "atk-s0513a1:135_0": "Te punadivase mahādānaṃ sajjetvā nagaraṃ alaṅkaritvā dasabalassa āgamanamaggaṃ alaṅkarontā",
  "atk-s0513a1:135_1": "udakabhinnaṭṭhānesu paṃsuṃ pakkhipitvā samaṃ bhūmitalaṃ katvā rajatapaṭṭavaṇṇaṃ vālukaṃ",
  "atk-s0513a1:135_2": "ākiranti, lājāni ceva pupphāni ca vikiranti, nānāvirāgehi vatthehi dhajapaṭāke ussāpenti,",
  "atk-s0513a1:135_3": "kadaliyo ceva puṇṇaghaṭapantiyo ca patiṭṭhāpenti. Tasmiṃ kāle sumedhatāpaso attano",
  "atk-s0513a1:135_4": "assamapadā uggantvā tesaṃ manussānaṃ uparibhāgena ākāsena gacchanto te haṭṭhatuṭṭhe",
  "atk-s0513a1:135_5": "manusse disvā “kiṃ nu kho kāraṇa”nti ākāsato oruyha ekamantaṃ ṭhito manusse pucchi",
  "atk-s0513a1:135_6": "– “ambho kassa tumhe imaṃ maggaṃ alaṅkarothā”ti? Tena vuttaṃ –",
  "atk-s0513a1:136": "“Paccantadesavisaye, nimantetvā tathāgataṃ;",
  "atk-s0513a1:137": "Tassa āgamanaṃ maggaṃ, sodhenti tuṭṭhamānasā.",
  "atk-s0513a1:138": "“Ahaṃ tena samayena, nikkhamitvā sakassamā;",
  "atk-s0513a1:139": "Dhunanto vākacīrāni, gacchāmi ambare tadā.",
  "atk-s0513a1:140": "“Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-s0513a1:141": "Orohitvāna gaganā, manusse pucchi tāvade.",
  "atk-s0513a1:142": "“‘Tuṭṭhahaṭṭho pamudito, vedajāto mahājano;",
  "atk-s0513a1:143": "Kassa sodhīyati maggo, añjasaṃ vaṭumāyana”’nti.",
  "atk-s0513a1:144_0": "Manussā āhaṃsu “bhante sumedha, na tvaṃ jānāsi, dīpaṅkaradasabalo sammāsambodhiṃ",
  "atk-s0513a1:144_1": "patvā pavattitavaradhammacakko cārikaṃ caramāno amhākaṃ nagaraṃ patvā sudassanamahāvihāre",
  "atk-s0513a1:144_2": "paṭivasati. Mayaṃ taṃ bhagavantaṃ nimantayimhā, tassetaṃ buddhassa bhagavato āgamanamaggaṃ",
  "atk-s0513a1:144_3": "alaṅkaromā”ti. Sumedhatāpaso cintesi – “buddhoti kho ghosamattakampi loke dullabhaṃ,",
  "atk-s0513a1:144_4": "pageva buddhuppādo, mayāpi imehi manussehi saddhiṃ dasabalassa maggaṃ alaṅkarituṃ",
  "atk-s0513a1:144_5": "vaṭṭatī”ti. So te manusse āha – “sace bho tumhe etaṃ maggaṃ buddhassa alaṅkarotha,",
  "atk-s0513a1:144_6": "mayhampi ekaṃ okāsaṃ detha, ahampi tumhehi saddhiṃ maggaṃ alaṅkarissāmī”ti. Te “sādhū”ti",
  "atk-s0513a1:144_7": "sampaṭicchitvā “sumedhatāpaso iddhimā”ti jānantā udakabhinnokāsaṃ sallakkhetvā “tvaṃ",
  "atk-s0513a1:144_8": "imaṃ ṭhānaṃ alaṅkarohī”ti adaṃsu. Sumedho buddhārammaṇaṃ pītiṃ gahetvā cintesi “ahaṃ",
  "atk-s0513a1:144_9": "imaṃ okāsaṃ iddhiyā alaṅkarituṃ sakkomi, evaṃ alaṅkato pana mama manaṃ na paritosessati,",
  "atk-s0513a1:144_10": "ajja mayā kāyaveyyāvaccaṃ kātuṃ vaṭṭatī”ti paṃsuṃ āharitvā tasmiṃ padese pakkhipi.",
  "atk-s0513a1:145_0": "Tassa tasmiṃ padese analaṅkateyeva dīpaṅkaro dasabalo mahānubhāvānaṃ chaḷabhiññānaṃ",
  "atk-s0513a1:145_1": "khīṇāsavānaṃ catūhi satasahassehi parivuto devatāsu dibbagandhamālādīhi pūjayantīsu",
  "atk-s0513a1:145_2": "dibbasaṅgītesu pavattantesu manussesu mānusakagandhehi ceva mālādīhi ca pūjayantesu",
  "atk-s0513a1:145_3": "anantāya buddhalīḷāya manosilātale vijambhamāno sīho viya taṃ alaṅkatapaṭiyattaṃ",
  "atk-s0513a1:145_4": "maggaṃ paṭipajji. Sumedhatāpaso akkhīni ummīletvā alaṅkatamaggena āgacchantassa dasabalassa",
  "atk-s0513a1:145_5": "dvattiṃsamahāpurisalakkhaṇapaṭimaṇḍitaṃ asītiyā anubyañjanehi anurañjitaṃ byāmappabhāya",
  "atk-s0513a1:145_6": "samparivāritaṃ maṇivaṇṇagaganatale nānappakārā vijjulatā viya āveḷāveḷabhūtā ceva",
  "atk-s0513a1:145_7": "yugalayugalabhūtā ca chabbaṇṇaghanabuddharasmiyo vissajjentaṃ rūpaggappattaṃ attabhāvaṃ",
  "atk-s0513a1:145_8": "oloketvā “ajja mayā dasabalassa jīvitapariccāgaṃ kātuṃ vaṭṭati, mā bhagavā kalalaṃ",
  "atk-s0513a1:145_9": "akkami, maṇiphalakasetuṃ pana akkamanto viya saddhiṃ catūhi khīṇāsavasatasahassehi",
  "atk-s0513a1:145_10": "mama piṭṭhiṃ maddamāno gacchatu, taṃ me bhavissati dīgharattaṃ hitāya sukhāyā”ti",
  "atk-s0513a1:145_11": "kese mocetvā ajinacammajaṭāmaṇḍalavākacīrāni kāḷavaṇṇe kalale pattharitvā maṇiphalakasetu",
  "atk-s0513a1:145_12": "viya kalalapiṭṭhe nipajji. Tena vuttaṃ –",
  "atk-s0513a1:146": "“Te me puṭṭhā viyākaṃsu, ‘buddho loke anuttaro;",
  "atk-s0513a1:147": "Dīpaṅkaro nāma jino, uppajji lokanāyako;",
  "atk-s0513a1:148": "Tassa sodhīyati maggo, añjasaṃ vaṭumāyanaṃ’.",
  "atk-s0513a1:149": "“Buddhoti mama sutvāna, pīti uppajji tāvade;",
  "atk-s0513a1:150": "Buddho buddhoti kathayanto, somanassaṃ pavedayiṃ.",
  "atk-s0513a1:151": "“Tattha ṭhatvā vicintesiṃ, tuṭṭho saṃviggamānaso;",
  "atk-s0513a1:152": "‘Idha bījāni ropissaṃ, khaṇo eva mā upaccagā’.",
  "atk-s0513a1:153": "“Yadi buddhassa sodhetha, ekokāsaṃ dadātha me;",
  "atk-s0513a1:154": "Ahampi sodhayissāmi, añjasaṃ vaṭumāyanaṃ.",
  "atk-s0513a1:155": "“Adaṃsu te mamokāsaṃ, sodhetuṃ añjasaṃ tadā;",
  "atk-s0513a1:156": "Buddho buddhoti cintento, maggaṃ sodhemahaṃ tadā.",
  "atk-s0513a1:157": "“Aniṭṭhite mamokāse, dīpaṅkaro mahāmuni;",
  "atk-s0513a1:158": "Catūhi satasahassehi, chaḷabhiññehi tādihi;",
  "atk-s0513a1:159": "Khīṇāsavehi vimalehi, paṭipajji añjasaṃ jino.",
  "atk-s0513a1:160": "“Paccuggamanā vattanti, vajjanti bheriyo bahū;",
  "atk-s0513a1:161": "Āmoditā naramarū, sādhukāraṃ pavattayuṃ.",
  "atk-s0513a1:162": "“Devā manusse passanti, manussāpi ca devatā;",
  "atk-s0513a1:163": "Ubhopi te pañjalikā, anuyanti tathāgataṃ.",
  "atk-s0513a1:164": "“Devā dibbehi turiyehi, manussā mānusehi ca;",
  "atk-s0513a1:165": "Ubhopi te vajjayantā, anuyanti tathāgataṃ.",
  "atk-s0513a1:166": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0513a1:167": "Disodisaṃ okiranti, ākāsanabhagatā marū.",
  "atk-s0513a1:168": "“Campakaṃ salalaṃ nīpaṃ, nāgapunnāgaketakaṃ;",
  "atk-s0513a1:169": "Disodisaṃ ukkhipanti, bhūmitalagatā narā.",
  "atk-s0513a1:170": "“Kese muñcitvāhaṃ tattha, vākacīrañca cammakaṃ;",
  "atk-s0513a1:171": "Kalale pattharitvāna, avakujjo nipajjahaṃ.",
  "atk-s0513a1:172": "“Akkamitvāna maṃ buddho, saha sissehi gacchatu;",
  "atk-s0513a1:173": "Mā naṃ kalale akkamittho, hitāya me bhavissatī”ti.",
  "atk-s0513a1:174_0": "So kalalapiṭṭhe nipannakova puna akkhīni ummīletvā dīpaṅkaradasabalassa buddhasiriṃ",
  "atk-s0513a1:174_1": "sampassamāno evaṃ cintesi – “sacāhaṃ iccheyyaṃ, sabbakilese jhāpetvā saṅghanavako",
  "atk-s0513a1:174_2": "hutvā rammanagaraṃ paviseyyaṃ. Aññātakavesena pana me kilese jhāpetvā nibbānappattiyā",
  "atk-s0513a1:174_3": "kiccaṃ natthi. Yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ",
  "atk-s0513a1:174_4": "āropetvā mahājanaṃ saṃsārasāgarā uttāretvā pacchā parinibbāyeyyaṃ, idaṃ mayhaṃ patirūpa”nti.",
  "atk-s0513a1:174_5": "Tato aṭṭha dhamme samodhānetvā buddhabhāvāya abhinīhāraṃ katvā nipajji. Tena vuttaṃ –",
  "atk-s0513a1:175": "“Pathaviyaṃ nipannassa, evaṃ me āsi cetaso;",
  "atk-s0513a1:176": "‘Icchamāno ahaṃ ajja, kilese jhāpaye mama.",
  "atk-s0513a1:177": "‘Kiṃ me aññātavesena, dhammaṃ sacchikatenidha;",
  "atk-s0513a1:178": "Sabbaññutaṃ pāpuṇitvā, buddho hessaṃ sadevake.",
  "atk-s0513a1:179": "‘Kiṃ me ekena tiṇṇena, purisena thāmadassinā;",
  "atk-s0513a1:180": "Sabbaññutaṃ pāpuṇitvā, santāressaṃ sadevake.",
  "atk-s0513a1:181": "‘Iminā me adhikārena, katena purisuttame;",
  "atk-s0513a1:182": "Sabbaññutaṃ pāpuṇitvā, tāremi janataṃ bahuṃ.",
  "atk-s0513a1:183": "‘Saṃsārasotaṃ chinditvā, viddhaṃsetvā tayo bhave;",
  "atk-s0513a1:184": "Dhammanāvaṃ samāruyha, santāressaṃ sadevake”’ti. ;",
  "atk-s0513a1:185": "Yasmā pana buddhattaṃ patthentassa –",
  "atk-s0513a1:186": "“Manussattaṃ liṅgasampatti, hetu satthāradassanaṃ;",
  "atk-s0513a1:187": "Pabbajjā guṇasampatti, adhikāro ca chandatā;",
  "atk-s0513a1:188": "Aṭṭhadhammasamodhānā, abhinīhāro samijjhatī”ti. ;",
  "atk-s0513a1:189_0": "Manussattabhāvasmiṃyeva hi ṭhatvā buddhattaṃ patthentassa patthanā samijjhati, na",
  "atk-s0513a1:189_1": "nāgassa vā supaṇṇassa vā devatāya vā patthanā samijjhati. Manussattabhāvepi purisaliṅge",
  "atk-s0513a1:189_2": "ṭhitasseva patthanā samijjhati, na itthiyā vā paṇḍakanapuṃsakaubhatobyañjanakānaṃ",
  "atk-s0513a1:189_3": "vā patthanā samijjhati. Purisassāpi tasmiṃ attabhāve arahattappattiyā hetusampannasseva",
  "atk-s0513a1:189_4": "patthanā samijjhati, no itarassa. Hetusampannassāpi jīvamānakabuddhasseva santike",
  "atk-s0513a1:189_5": "patthentassa patthanā samijjhati, parinibbute buddhe cetiyasantike vā bodhimūle vā",
  "atk-s0513a1:189_6": "patthentassa na samijjhati. Buddhānaṃ santike patthentassāpi pabbajjāliṅge ṭhitasseva",
  "atk-s0513a1:189_7": "samijjhati, no gihiliṅge ṭhitassa. Pabbajitassāpi pañcābhiññassa aṭṭhasamāpattilābhinoyeva",
  "atk-s0513a1:189_8": "samijjhati, na imāya guṇasampattiyā virahitassa. Guṇasampannenāpi yena attano jīvitaṃ",
  "atk-s0513a1:189_9": "buddhānaṃ pariccattaṃ hoti, tassa iminā adhikārena adhikārasampannasseva samijjhati,",
  "atk-s0513a1:189_10": "na itarassa. Adhikārasampannassāpi yassa buddhakārakadhammānaṃ atthāya mahanto chando",
  "atk-s0513a1:189_11": "ca ussāho ca vāyāmo ca pariyeṭṭhi ca, tasseva samijjhati, na itarassa.",
  "atk-s0513a1:190_0": "Tatridaṃ chandamahantatāya opammaṃ – sace hi evamassa “yo sakalacakkavāḷagabbhaṃ",
  "atk-s0513a1:190_1": "ekodakībhūtaṃ attano bāhubalena uttaritvā pāraṃ gantuṃ samattho, so buddhattaṃ pāpuṇāti.",
  "atk-s0513a1:190_2": "Yo vā pana sakalacakkavāḷagabbhaṃ veḷugumbasañchannaṃ byūhitvā madditvā padasā gacchanto",
  "atk-s0513a1:190_3": "pāraṃ gantuṃ samattho, so buddhattaṃ pāpuṇāti. Yo vā pana sakalacakkavāḷagabbhaṃ",
  "atk-s0513a1:190_4": "sattiyo ākoṭetvā nirantaraṃ sattiphalasamākiṇṇaṃ padasā akkamamāno pāraṃ gantuṃ samattho,",
  "atk-s0513a1:190_5": "so buddhattaṃ pāpuṇāti. Yo vā pana sakalacakkavāḷagabbhaṃ vītaccitaṅgārabharitaṃ",
  "atk-s0513a1:190_6": "pādehi maddamāno pāraṃ gantuṃ samattho, so buddhattaṃ pāpuṇātī”ti. Yo etesu ekampi",
  "atk-s0513a1:190_7": "attano dukkaraṃ na maññati, “ahaṃ etampi taritvā vā gantvā vā pāraṃ gahessāmī”ti",
  "atk-s0513a1:190_8": "evaṃ mahantena chandena ca ussāhena ca vāyāmena ca pariyeṭṭhiyā ca samannāgato hoti,",
  "atk-s0513a1:190_9": "tassa patthanā samijjhati, na itarassa. Sumedhatāpaso pana ime aṭṭha dhamme samodhānetvā",
  "atk-s0513a1:190_10": "buddhabhāvāya abhinīhāraṃ katvā nipajji.",
  "atk-s0513a1:191_0": "Dīpaṅkaropi bhagavā āgantvā sumedhatāpasassa sīsabhāge ṭhatvā maṇisīhapañjaraṃ ugghāṭento",
  "atk-s0513a1:191_1": "viya pañcavaṇṇappasādasampannāni akkhīni ummīletvā kalalapiṭṭhe nipannaṃ sumedhatāpasaṃ",
  "atk-s0513a1:191_2": "disvā “ayaṃ tāpaso buddhattāya abhinīhāraṃ katvā nipanno, ijjhissati nu kho imassa",
  "atk-s0513a1:191_3": "patthanā, udāhu no”ti anāgataṃsañāṇaṃ pesetvā upadhārento “ito kappasatasahassādhikāni",
  "atk-s0513a1:191_4": "cattāri asaṅkhyeyyāni atikkamitvā gotamo nāma buddho bhavissatī”ti ñatvā ṭhitakova",
  "atk-s0513a1:191_5": "parisamajjhe byākāsi – “passatha no tumhe imaṃ uggatapaṃ tāpasaṃ kalalapiṭṭhe nipanna”nti?",
  "atk-s0513a1:191_6": "“Evaṃ, bhante”ti. “Ayaṃ buddhattāya abhinīhāraṃ katvā nipanno, samijjhissati imassa",
  "atk-s0513a1:191_7": "patthanā, ito kappasatasahassādhikānaṃ catunnaṃ asaṅkhyeyyānaṃ matthake gotamo nāma",
  "atk-s0513a1:191_8": "buddho bhavissati. Tasmiṃ panassa attabhāve kapilavatthu nāma nagaraṃ nivāso bhavissati,",
  "atk-s0513a1:191_9": "māyā nāma devī mātā, suddhodano nāma rājā pitā, aggasāvako upatisso nāma thero, dutiyasāvako",
  "atk-s0513a1:191_10": "kolito nāma, buddhupaṭṭhāko ānando nāma, aggasāvikā khemā nāma therī, dutiyasāvikā",
  "atk-s0513a1:191_11": "uppalavaṇṇā nāma therī bhavissati, paripakkañāṇo mahābhinikkhamanaṃ katvā mahāpadhānaṃ",
  "atk-s0513a1:191_12": "padahitvā nigrodhamūle pāyāsaṃ paṭiggahetvā nerañjarāya tīre paribhuñjitvā bodhimaṇḍaṃ",
  "atk-s0513a1:191_13": "āruyha assattharukkhamūle abhisambujjhissatī”ti. Tena vuttaṃ –",
  "atk-s0513a1:192": "“Dīpaṅkaro lokavidū, āhutīnaṃ paṭiggaho;",
  "atk-s0513a1:193": "Ussīsake maṃ ṭhatvāna, idaṃ vacanamabravi.",
  "atk-s0513a1:194": "‘Passatha imaṃ tāpasaṃ, jaṭilaṃ uggatāpanaṃ;",
  "atk-s0513a1:195": "Aparimeyye ito kappe, buddho loke bhavissati.",
  "atk-s0513a1:196": "‘Ahu kapilavhayā rammā, nikkhamitvā tathāgato;",
  "atk-s0513a1:197": "Padhānaṃ padahitvāna, katvā dukkarakārikaṃ.",
  "atk-s0513a1:198": "‘Ajapālarukkhamūle, nisīditvā tathāgato;",
  "atk-s0513a1:199": "Tattha pāyāsaṃ paggayha, nerañjaramupehiti.",
  "atk-s0513a1:200": "‘Nerañjarāya tīramhi, pāyāsaṃ ada so jino;",
  "atk-s0513a1:201": "Paṭiyattavaramaggena, bodhimūlamūpehiti.",
  "atk-s0513a1:202": "‘Tato padakkhiṇaṃ katvā, bodhimaṇḍaṃ anuttaro;",
  "atk-s0513a1:203": "Assattharukkhamūlamhi, bujjhissati mahāyaso.",
  "atk-s0513a1:204": "‘Imassa janikā mātā, māyā nāma bhavissati;",
  "atk-s0513a1:205": "Pitā suddhodano nāma, ayaṃ hessati gotamo.",
  "atk-s0513a1:206": "‘Anāsavā vītarāgā, santacittā samāhitā;",
  "atk-s0513a1:207": "Kolito upatisso ca, aggā hessanti sāvakā;",
  "atk-s0513a1:208": "Ānando nāmupaṭṭhāko, upaṭṭhissati taṃ jinaṃ.",
  "atk-s0513a1:209": "‘Khemā uppalavaṇṇā ca, aggā hessanti sāvikā;",
  "atk-s0513a1:210": "Anāsavā vītarāgā, santacittā samāhitā;",
  "atk-s0513a1:211": "Bodhi tassa bhagavato, assatthoti pavuccatī”’ti.",
  "atk-s0513a1:212_0": "Sumedhatāpaso “mayhaṃ kira patthanā samijjhissatī”ti somanassappatto ahosi. Mahājano",
  "atk-s0513a1:212_1": "dīpaṅkaradasabalassa vacanaṃ sutvā “sumedhatāpaso kira buddhabījaṃ buddhaṅkuro”ti",
  "atk-s0513a1:212_2": "haṭṭhatuṭṭho ahosi. Evañcassa ahosi “yathā nāma puriso nadiṃ taranto ujukena titthena",
  "atk-s0513a1:212_3": "uttarituṃ asakkonto heṭṭhātitthena uttarati, evameva mayampi dīpaṅkaradasabalassa",
  "atk-s0513a1:212_4": "sāsane maggaphalaṃ alabhamānā anāgate yadā tvaṃ buddho bhavissasi, tadā tava sammukhā",
  "atk-s0513a1:212_5": "maggaphalaṃ sacchikātuṃ samatthā bhaveyyāmā”ti patthanaṃ ṭhapayiṃsu. Dīpaṅkaradasabalopi",
  "atk-s0513a1:212_6": "bodhisattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi,",
  "atk-s0513a1:212_7": "tepi catusatasahassasaṅkhā khīṇāsavā bodhisattaṃ gandhehi ca mālehi ca pūjetvā padakkhiṇaṃ",
  "atk-s0513a1:212_8": "katvā pakkamiṃsu. Devamanussā pana tatheva pūjetvā vanditvā pakkantā.",
  "atk-s0513a1:213_0": "Bodhisatto sabbesaṃ paṭikkantakāle sayanā vuṭṭhāya “pāramiyo vicinissāmī”ti puppharāsimatthake",
  "atk-s0513a1:213_1": "pallaṅkaṃ ābhujitvā nisīdi. Evaṃ nisinne bodhisatte sakaladasasahassacakkavāḷadevatā",
  "atk-s0513a1:213_2": "sannipatitvā sādhukāraṃ datvā “ayya sumedhatāpasa, porāṇakabodhisattānaṃ pallaṅkaṃ",
  "atk-s0513a1:213_3": "ābhujitvā ‘pāramiyo vicinissāmā’ti nisinnakāle yāni pubbanimittāni nāma paññāyanti,",
  "atk-s0513a1:213_4": "tāni sabbānipi ajja pātubhūtāni, nissaṃsayena tvaṃ buddho bhavissasi, mayampetaṃ",
  "atk-s0513a1:213_5": "jānāma ‘yassetāni nimittāni paññāyanti, ekantena so buddho hoti’, tvaṃ attano vīriyaṃ",
  "atk-s0513a1:213_6": "daḷhaṃ katvā paggaṇhā”ti bodhisattaṃ nānappakārāhi thutīhi abhitthuniṃsu. Tena vuttaṃ –",
  "atk-s0513a1:214": "“Idaṃ sutvāna vacanaṃ, asamassa mahesino;",
  "atk-s0513a1:215": "Āmoditā naramarū, buddhabījaṃ kira ayaṃ.",
  "atk-s0513a1:216": "‘Ukkuṭṭhisaddā vattanti, apphoṭenti hasanti ca;",
  "atk-s0513a1:217": "Katañjalī namassanti, dasasahassī sadevakā.",
  "atk-s0513a1:218": "‘Yadimassa lokanāthassa, virajjhissāma sāsanaṃ;",
  "atk-s0513a1:219": "Anāgatamhi addhāne, hessāma sammukhā imaṃ.",
  "atk-s0513a1:220": "‘Yathā manussā nadiṃ tarantā, paṭibhitthaṃ virajjhiya;",
  "atk-s0513a1:221": "Heṭṭhātitthe gahetvāna, uttaranti mahānadiṃ.",
  "atk-s0513a1:222": "‘Evameva mayaṃ sabbe, yadi muñcāmimaṃ jinaṃ;",
  "atk-s0513a1:223": "Anāgatamhi addhāne, hessāma sammukhā imaṃ’.",
  "atk-s0513a1:224": "‘Dīpaṅkaro lokavidū, āhutīnaṃ paṭiggaho;",
  "atk-s0513a1:225": "Mama kammaṃ pakittetvā, dakkhiṇaṃ pādamuddhari.",
  "atk-s0513a1:226": "‘Ye tatthāsuṃ jinaputtā, sabbe padakkhiṇamakaṃsu maṃ;",
  "atk-s0513a1:227": "Narā nāgā ca gandhabbā, abhivādetvāna pakkamuṃ.",
  "atk-s0513a1:228": "‘Dassanaṃ me atikkante, sasaṅghe lokanāyake;",
  "atk-s0513a1:229": "Haṭṭhatuṭṭhena cittena, āsanā vuṭṭhahiṃ tadā.",
  "atk-s0513a1:230": "‘Sukhena sukhito homi, pāmojjena pamodito;",
  "atk-s0513a1:231": "Pītiyā ca abhissanno, pallaṅkaṃ ābhujiṃ tadā.",
  "atk-s0513a1:232": "‘Pallaṅkena nisīditvā, evaṃ cintesahaṃ tadā;",
  "atk-s0513a1:233": "‘Vasībhūto ahaṃ jhāne, abhiññāsu pāramiṃ gato.",
  "atk-s0513a1:234": "‘Sahassiyamhi lokamhi, isayo natthi me samā;",
  "atk-s0513a1:235": "Asamo iddhidhammesu, alabhiṃ īdisaṃ sukhaṃ’.",
  "atk-s0513a1:236": "‘Pallaṅkābhujane mayhaṃ, dasasahassādhivāsino;",
  "atk-s0513a1:237": "Mahānādaṃ pavattesuṃ, dhuvaṃ buddho bhavissasi.",
  "atk-s0513a1:238": "‘Yā pubbe bodhisattānaṃ, pallaṅkavaramābhuje;",
  "atk-s0513a1:239": "Nimittāni padissanti, tāni ajja padissare.",
  "atk-s0513a1:240": "‘Sītaṃ byapagataṃ hoti, uṇhañca upasammati;",
  "atk-s0513a1:241": "Tāni ajja padissanti, dhuvaṃ buddho bhavissasi.",
  "atk-s0513a1:242": "‘Dasasahassī lokadhātū, nissaddā honti nirākulā;",
  "atk-s0513a1:243": "Tāni ajja padissanti, dhuvaṃ buddho bhavissasi.",
  "atk-s0513a1:244": "‘Mahāvātā na vāyanti, na sandanti savantiyo;",
  "atk-s0513a1:245": "Tāni ajja padissanti, dhuvaṃ buddho bhavissasi.",
  "atk-s0513a1:246": "‘Thalajā dakajā pupphā, sabbe pupphanti tāvade;",
  "atk-s0513a1:247": "Tepajja pupphitā sabbe, dhuvaṃ buddho bhavissasi.",
  "atk-s0513a1:248": "‘Latā vā yadi vā rukkhā, phalabhārā honti tāvade;",
  "atk-s0513a1:249": "Tepajja phalitā sabbe, dhuvaṃ buddho bhavissasi.",
  "atk-s0513a1:250": "‘Ākāsaṭṭhā ca bhūmaṭṭhā, ratanā jotanti tāvade;",
  "atk-s0513a1:251": "Tepajja ratanā jotanti, dhuvaṃ buddho bhavissasi.",
  "atk-s0513a1:252": "‘Mānusakā ca dibbā ca, turiyā vajjanti tāvade;",
  "atk-s0513a1:253": "Tepajjubho abhiravanti, dhuvaṃ buddho bhavissasi.",
  "atk-s0513a1:254": "‘Vicittapupphā gaganā, abhivassanti tāvade;",
  "atk-s0513a1:255": "Tepi ajja pavassanti, dhuvaṃ buddho bhavissasi.",
  "atk-s0513a1:256": "‘Mahāsamuddo ābhujati, dasasahassī pakampati;",
  "atk-s0513a1:257": "Tepajjubho abhiravanti, dhuvaṃ buddho bhavissasi.",
  "atk-s0513a1:258": "‘Nirayepi dasasahasse, aggī nibbanti tāvade;",
  "atk-s0513a1:259": "Tepajja nibbutā aggī, dhuvaṃ buddho bhavissasi.",
  "atk-s0513a1:260": "‘Vimalo hoti sūriyo, sabbā dissanti tārakā;",
  "atk-s0513a1:261": "Tepi ajja padissanti, dhuvaṃ buddho bhavissasi.",
  "atk-s0513a1:262": "‘Anovaṭṭhena udakaṃ, mahiyā ubbhijji tāvade;",
  "atk-s0513a1:263": "Tampajjubbhijjate mahiyā, dhuvaṃ buddho bhavissasi.",
  "atk-s0513a1:264": "‘Tārāgaṇā virocanti, nakkhattā gaganamaṇḍale;",
  "atk-s0513a1:265": "Visākhā candimāyuttā, dhuvaṃ buddho bhavissasi.",
  "atk-s0513a1:266": "‘Bilāsayā darīsayā, nikkhamanti sakāsayā;",
  "atk-s0513a1:267": "Tepajja āsayā chuddhā, dhuvaṃ buddho bhavissasi.",
  "atk-s0513a1:268": "‘Na hoti arati sattānaṃ, santuṭṭhā honti tāvade;",
  "atk-s0513a1:269": "Tepajja sabbe santuṭṭhā, dhuvaṃ buddho bhavissasi.",
  "atk-s0513a1:270": "‘Rogā tadūpasammanti, jighacchā ca vinassati;",
  "atk-s0513a1:271": "Tānipajja padissanti, dhuvaṃ buddho bhavissasi.",
  "atk-s0513a1:272": "‘Rāgo tadā tanu hoti, doso moho vinassati;",
  "atk-s0513a1:273": "Tepajja vigatā sabbe, dhuvaṃ buddho bhavissasi.",
  "atk-s0513a1:274": "‘Bhayaṃ tadā na bhavati, ajjapetaṃ padissati;",
  "atk-s0513a1:275": "Tena liṅgena jānāma, dhuvaṃ buddho bhavissasi.",
  "atk-s0513a1:276": "‘Rajo nuddhaṃsati uddhaṃ, ajjapetaṃ padissati;",
  "atk-s0513a1:277": "Tena liṅgena jānāma, dhuvaṃ buddho bhavissasi.",
  "atk-s0513a1:278": "‘Aniṭṭhagandho pakkamati, diṭṭhagandho pavāyati;",
  "atk-s0513a1:279": "Sopajja vāyati gandho, dhuvaṃ buddho bhavissasi.",
  "atk-s0513a1:280": "‘Sabbe devā padissanti, ṭhapayitvā arūpino;",
  "atk-s0513a1:281": "Tepajja sabbe dissanti, dhuvaṃ buddho bhavissasi.",
  "atk-s0513a1:282": "‘Yāvatā nirayā nāma, sabbe dissanti tāvade;",
  "atk-s0513a1:283": "Tepajja sabbe dissanti, dhuvaṃ buddho bhavissasi.",
  "atk-s0513a1:284": "‘Kuṭṭā kavāṭā selā ca, na hontāvaraṇā tadā;",
  "atk-s0513a1:285": "Ākāsabhūtā tepajja, dhuvaṃ buddho bhavissasi.",
  "atk-s0513a1:286": "‘Cutī ca upapatti ca, khaṇe tasmiṃ na vijjati;",
  "atk-s0513a1:287": "Tānipajja padissanti, dhuvaṃ buddho bhavissasi.",
  "atk-s0513a1:288": "‘Daḷhaṃ paggaṇha vīriyaṃ, mā nivatta abhikkama;",
  "atk-s0513a1:289": "Mayampetaṃ vijānāma, dhuvaṃ buddho bhavissasī”’ti.",
  "atk-s0513a1:290_0": "Bodhisatto dīpaṅkaradasabalassa ca dasasahassacakkavāḷadevatānañca vacanaṃ sutvā",
  "atk-s0513a1:290_1": "bhiyyoso mattāya sañjātussāho hutvā cintesi “buddhā nāma amoghavacanā, natthi buddhānaṃ",
  "atk-s0513a1:290_2": "kathāya aññathattaṃ. Yathā hi ākāse khittaleḍḍussa patanaṃ dhuvaṃ, jātassa maraṇaṃ",
  "atk-s0513a1:290_3": "dhuvaṃ, aruṇe uggate sūriyassuṭṭhānaṃ, āsayā nikkhantasīhassa sīhanādanadanaṃ, garugabbhāya",
  "atk-s0513a1:290_4": "itthiyā bhāramoropanaṃ avassaṃbhāvī, evameva buddhānaṃ vacanaṃ nāma dhuvaṃ amoghaṃ,",
  "atk-s0513a1:290_5": "addhā ahaṃ buddho bhavissāmī”ti. Tena vuttaṃ –",
  "atk-s0513a1:291": "“Buddhassa vacanaṃ sutvā, dasasahassīna cūbhayaṃ;",
  "atk-s0513a1:292": "Tuṭṭhahaṭṭho pamodito, evaṃ cintesahaṃ tadā.",
  "atk-s0513a1:293": "“Advejjhavacanā buddhā, amoghavacanā jinā;",
  "atk-s0513a1:294": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0513a1:295": "“Yathā khittaṃ nabhe leḍḍu, dhuvaṃ patati bhūmiyaṃ;",
  "atk-s0513a1:296": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:297": "“Yathāpi sabbasattānaṃ, maraṇaṃ dhuvasassataṃ;",
  "atk-s0513a1:298": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:299": "“Yathā rattikkhaye patte, sūriyuggamanaṃ dhuvaṃ;",
  "atk-s0513a1:300": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:301": "“Yathā nikkhantasayanassa, sīhassa nadanaṃ dhuvaṃ;",
  "atk-s0513a1:302": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:303": "“Yathā āpannasattānaṃ, bhāramoropanaṃ dhuvaṃ;",
  "atk-s0513a1:304": "Tatheva buddhaseṭṭhānaṃ, vacanaṃ dhuvasassata”nti.",
  "atk-s0513a1:305_0": "So “dhuvāhaṃ buddho bhavissāmī”ti evaṃ katasanniṭṭhāno buddhakārake dhamme upadhāretuṃ",
  "atk-s0513a1:305_1": "“kahaṃ nu kho buddhakārakadhammā, kiṃ uddhaṃ, udāhu adho, disāsu, vidisāsū”ti anukkamena",
  "atk-s0513a1:305_2": "sakalaṃ dhammadhātuṃ vicinanto porāṇakabodhisattehi āsevitanisevitaṃ paṭhamaṃ dānapāramiṃ",
  "atk-s0513a1:305_3": "disvā evaṃ attānaṃ ovadi – “sumedhapaṇḍita, tvaṃ ito paṭṭhāya paṭhamaṃ dānapāramiṃ",
  "atk-s0513a1:305_4": "pūreyyāsi. Yathā hi nikkujjito udakakumbho nissesaṃ katvā udakaṃ vamatiyeva, na paccāharati,",
  "atk-s0513a1:305_5": "evameva dhanaṃ vā yasaṃ vā puttaṃ vā dāraṃ vā aṅgapaccaṅgaṃ vā anoloketvā sampattayācakānaṃ",
  "atk-s0513a1:305_6": "sabbaṃ icchiticchitaṃ nissesaṃ katvā dadamāno bodhirukkhamūle nisīditvā buddho bhavissasī”ti",
  "atk-s0513a1:305_7": "paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:306": "“Handa buddhakare dhamme, vicināmi ito cito;",
  "atk-s0513a1:307": "Uddhaṃ adho dasa disā, yāvatā dhammadhātuyā.",
  "atk-s0513a1:308": "“Vicinanto tadādakkhiṃ, paṭhamaṃ dānapāramiṃ;",
  "atk-s0513a1:309": "Pubbakehi mahesīhi, anuciṇṇaṃ mahāpathaṃ.",
  "atk-s0513a1:310": "“Imaṃ tvaṃ paṭhamaṃ tāva, daḷhaṃ katvā samādiya;",
  "atk-s0513a1:311": "Dānapāramitaṃ gaccha, yadi bodhiṃ pattumicchasi.",
  "atk-s0513a1:312": "“Yathāpi kumbho sampuṇṇo, yassa kassaci adhokato;",
  "atk-s0513a1:313": "Vamatevudakaṃ nissesaṃ, na tattha parirakkhati.",
  "atk-s0513a1:314": "“Tatheva yācake disvā, hīnamukkaṭṭhamajjhime;",
  "atk-s0513a1:315": "Dadāhi dānaṃ nissesaṃ, kumbho viya adhokato”ti.",
  "atk-s0513a1:316_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:316_1": "dutiyaṃ sīlapāramiṃ disvā etadahosi – “sumedhapaṇḍita, tvaṃ ito paṭṭhāya sīlapāramimpi",
  "atk-s0513a1:316_2": "pūreyyāsi. Yathā hi camarīmigo nāma jīvitampi anoloketvā attano vālameva rakkhati,",
  "atk-s0513a1:316_3": "evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī”ti",
  "atk-s0513a1:316_4": "dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:317": "“Na hete ettakāyeva, buddhadhammā bhavissare;",
  "atk-s0513a1:318": "Aññepi vicinissāmi, ye dhammā bodhipācanā.",
  "atk-s0513a1:319": "“Vicinanto tadādakkhiṃ, dutiyaṃ sīlapāramiṃ;",
  "atk-s0513a1:320": "Pubbakehi mahesīhi, āsevitanisevitaṃ.",
  "atk-s0513a1:321": "“Imaṃ tvaṃ dutiyaṃ tāva, daḷhaṃ katvā samādiya;",
  "atk-s0513a1:322": "Sīlapāramitaṃ gaccha, yadi bodhiṃ pattumicchasi.",
  "atk-s0513a1:323": "“Yathāpi camarī vālaṃ, kismiñci paṭilaggitaṃ;",
  "atk-s0513a1:324": "Upeti maraṇaṃ tattha, na vikopeti vāladhiṃ.",
  "atk-s0513a1:325": "“Tatheva catūsu, bhūmīsu, sīlāni paripūraya;",
  "atk-s0513a1:326": "Parirakkha sabbadā sīlaṃ, camarī viya vāladhi”nti.",
  "atk-s0513a1:327_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:327_1": "tatiyaṃ nekkhammapāramiṃ disvā etadahosi “sumedhapaṇḍita, tvaṃ ito paṭṭhāya nekkhammapāramimpi",
  "atk-s0513a1:327_2": "pūreyyāsi. Yathā hi ciraṃ bandhanāgāre vasamāno puriso na tattha sinehaṃ karoti,",
  "atk-s0513a1:327_3": "atha kho ukkaṇṭhitoyeva avasitukāmo hoti, evameva tvampi sabbabhave bandhanāgārasadise",
  "atk-s0513a1:327_4": "katvā sabbabhavehi ukkaṇṭhito muccitukāmo hutvā nekkhammābhimukhova hohi, evaṃ buddho",
  "atk-s0513a1:327_5": "bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:328": "“Na hete ettakāyeva, buddhadhammā bhavissare;",
  "atk-s0513a1:329": "Aññepi vicinissāmi, ye dhammā bodhipācanā.",
  "atk-s0513a1:330": "“Vicinanto tadādakkhiṃ, tatiyaṃ nekkhammapāramiṃ;",
  "atk-s0513a1:331": "Pubbakehi mahesīhi, āsevitanisevitaṃ.",
  "atk-s0513a1:332": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0513a1:333": "Nekkhammapāramitaṃ gaccha, yadi bodhiṃ pattumicchasi.",
  "atk-s0513a1:334": "“Yathā andughare puriso, ciravuttho dukhaṭṭito;",
  "atk-s0513a1:335": "Na tattha rāgaṃ janeti, muttimeva gavesati.",
  "atk-s0513a1:336": "“Tatheva tvaṃ sabbabhave, passa andughare viya;",
  "atk-s0513a1:337": "Nekkhammābhimukho hohi, bhavato parimuttiyā”ti.",
  "atk-s0513a1:338_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:338_1": "catutthaṃ paññāpāramiṃ disvā etadahosi – “sumedhapaṇḍita, tvaṃ ito paṭṭhāya paññāpāramimpi",
  "atk-s0513a1:338_2": "pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ",
  "atk-s0513a1:338_3": "puccheyyāsi. Yathā hi piṇḍacāriko bhikkhu hīnādikesu kulesu kiñci avajjetvā paṭipāṭiyā",
  "atk-s0513a1:338_4": "piṇḍāya caranto khippaṃ yāpanaṃ labhati, evaṃ tvampi sabbapaṇḍite upasaṅkamitvā pañhaṃ",
  "atk-s0513a1:338_5": "pucchanto buddho bhavissasī”ti catutthaṃ paññāpāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:339": "“Na hete ettakāyeva, buddhadhammā bhavissare;",
  "atk-s0513a1:340": "Aññepi vicinissāmi, ye dhammā bodhipācanā.",
  "atk-s0513a1:341": "“Vicinanto tadādakkhiṃ, catutthaṃ paññāpāramiṃ;",
  "atk-s0513a1:342": "Pubbakehi mahesīhi, āsevitanisevitaṃ.",
  "atk-s0513a1:343": "“Imaṃ tvaṃ catutthaṃ tāva, daḷhaṃ katvā samādiya;",
  "atk-s0513a1:344": "Paññāpāramitaṃ gaccha, yadi bodhiṃ pattumicchasi.",
  "atk-s0513a1:345": "“Yathāpi bhikkhu bhikkhanto, hīnamukkaṭṭhamajjhime;",
  "atk-s0513a1:346": "Kulāni na vivajjento, evaṃ labhati yāpanaṃ.",
  "atk-s0513a1:347": "“Tatheva tvaṃ sabbakālaṃ, paripucchanto budhaṃ janaṃ;",
  "atk-s0513a1:348": "Paññāpāramitaṃ gantvā, sambodhiṃ pāpuṇissasī”ti.",
  "atk-s0513a1:349_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:349_1": "pañcamaṃ vīriyapāramiṃ disvā etadahosi – “sumedhapaṇḍita, tvaṃ ito paṭṭhāya vīriyapāramimpi",
  "atk-s0513a1:349_2": "pūreyyāsi. Yathā hi sīho migarājā sabbairiyāpathesu daḷhavīriyo hoti, evaṃ tvampi",
  "atk-s0513a1:349_3": "sabbabhavesu sabbairiyāpathesu daḷhavīriyo anolīnavīriyo samāno buddho bhavissasī”ti",
  "atk-s0513a1:349_4": "pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:350": "“Na hete ettakāyeva, buddhadhammā bhavissare;",
  "atk-s0513a1:351": "Aññepi vicinissāmi, ye dhammā bodhipācanā.",
  "atk-s0513a1:352": "“Vicinanto tadādakkhiṃ, pañcamaṃ vīriyapāramiṃ;",
  "atk-s0513a1:353": "Pubbakehi mahesīhi, āsevitanisevitaṃ.",
  "atk-s0513a1:354": "“Imaṃ tvaṃ pañcamaṃ tāva, daḷhaṃ katvā samādiya;",
  "atk-s0513a1:355": "Vīriyapāramitaṃ gaccha, yadi bodhiṃ pattumicchasi.",
  "atk-s0513a1:356": "“Yathāpi sīho migarājā, nisajjaṭṭhānacaṅkame;",
  "atk-s0513a1:357": "Alīnavīriyo hoti, paggahitamano sadā.",
  "atk-s0513a1:358": "“Tatheva tvaṃ sabbabhave, paggaṇha vīriyaṃ daḷhaṃ;",
  "atk-s0513a1:359": "Vīriyapāramitaṃ gantvā, sambodhiṃ pāpuṇissasī”ti.",
  "atk-s0513a1:360_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:360_1": "chaṭṭhaṃ khantipāramiṃ disvā etadahosi – “sumedhapaṇḍita, tvaṃ ito paṭṭhāya khantipāramimpi",
  "atk-s0513a1:360_2": "pūreyyāsi. Sammānanepi avamānanepi khamova bhaveyyāsi. Yathā hi pathaviyaṃ nāma sucimpi",
  "atk-s0513a1:360_3": "pakkhipanti asucimpi, na tena pathavī sinehaṃ, na paṭighaṃ karoti, khamati sahati",
  "atk-s0513a1:360_4": "adhivāsetiyeva, evaṃ tvampi sammānanāvamānanakkhamova samāno buddho bhavissasī”ti",
  "atk-s0513a1:360_5": "chaṭṭhaṃ khantipāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:361": "“Na hete ettakāyeva, buddhadhammā bhavissare;",
  "atk-s0513a1:362": "Aññepi vicinissāmi, ye dhammā bodhipācanā.",
  "atk-s0513a1:363": "“Vicinanto tadādakkhiṃ, chaṭṭhamaṃ khantipāramiṃ;",
  "atk-s0513a1:364": "Pubbakehi mahesīhi, āsevitanisevitaṃ.",
  "atk-s0513a1:365": "“Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-s0513a1:366": "Tattha advejjhamānaso, sambodhiṃ pāpuṇissasi.",
  "atk-s0513a1:367": "“Yathāpi pathavī nāma, sucimpi asucimpi ca;",
  "atk-s0513a1:368": "Sabbaṃ sahati nikkhepaṃ, na karoti paṭighaṃ tayā.",
  "atk-s0513a1:369": "“Tatheva tvampi sabbesaṃ, sammānāvamānakkhamo;",
  "atk-s0513a1:370": "Khantipāramitaṃ gantvā, sambodhiṃ pāpuṇissasī”ti.",
  "atk-s0513a1:371_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:371_1": "sattamaṃ saccapāramiṃ disvā etadahosi – “sumedhapaṇḍita, tvaṃ ito paṭṭhāya saccapāramimpi",
  "atk-s0513a1:371_2": "pūreyyāsi. Asaniyā matthake patamānāyapi dhanādīnaṃ atthāya chandādivasena sampajānamusāvādaṃ",
  "atk-s0513a1:371_3": "nāma mākāsi. Yathā hi osadhitārakā nāma sabbautūsu attano gamanavīthiṃ jahitvā aññāya",
  "atk-s0513a1:371_4": "vīthiyā na gacchati, sakavīthiyāva gacchati, evameva tvampi saccaṃ pahāya musāvādaṃ",
  "atk-s0513a1:371_5": "nāma akarontoyeva buddho bhavissasī”ti sattamaṃ saccapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:372": "“Na hete ettakāyeva, buddhadhammā bhavissare;",
  "atk-s0513a1:373": "Aññepi vicinissāmi, ye dhammā bodhipācanā.",
  "atk-s0513a1:374": "“Vicinanto tadādakkhiṃ, sattamaṃ saccapāramiṃ;",
  "atk-s0513a1:375": "Pubbakehi mahesīhi, āsevitanisevitaṃ.",
  "atk-s0513a1:376": "“Imaṃ tvaṃ sattamaṃ tāva, daḷhaṃ katvā samādiya;",
  "atk-s0513a1:377": "Tattha advejjhavacano, sambodhiṃ pāpuṇissasi.",
  "atk-s0513a1:378": "“Yathāpi osadhī nāma, tulābhūtā sadevake;",
  "atk-s0513a1:379": "Samaye utuvasse vā, na vokkamati vīthito.",
  "atk-s0513a1:380": "“Tatheva tvampi saccesu, mā vokkamasi vīthito;",
  "atk-s0513a1:381": "Saccapāramitaṃ gantvā, sambodhiṃ pāpuṇissasī”ti.",
  "atk-s0513a1:382_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:382_1": "aṭṭhamaṃ adhiṭṭhānapāramiṃ disvā etadahosi – “sumedhapaṇḍita, tvaṃ ito paṭṭhāya adhiṭṭhānapāramimpi",
  "atk-s0513a1:382_2": "pūreyyāsi. Yaṃ adhiṭṭhāsi, tasmiṃ adhiṭṭhāne niccalo bhaveyyāsi. Yathā hi pabbato",
  "atk-s0513a1:382_3": "nāma sabbadisāsu vātehi pahaṭopi na kampati na calati, attano ṭhāneyeva tiṭṭhati,",
  "atk-s0513a1:382_4": "evameva tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ",
  "atk-s0513a1:382_5": "daḷhaṃ katvā adhiṭṭhāsi. Tena vuttaṃ –",
  "atk-s0513a1:383": "“Na hete ettakāyeva, buddhadhammā bhavissare;",
  "atk-s0513a1:384": "Aññepi vicinissāmi, ye dhammā bodhipācanā.",
  "atk-s0513a1:385": "“Vicinanto tadādakkhiṃ, aṭṭhamaṃ adhiṭṭhānapāramiṃ;",
  "atk-s0513a1:386": "Pubbakehi mahesīhi, āsevitanisevitaṃ.",
  "atk-s0513a1:387": "“Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-s0513a1:388": "Tattha tvaṃ acalo hutvā, sambodhiṃ pāpuṇissasi.",
  "atk-s0513a1:389": "“Yathāpi pabbato selo, acalo suppatiṭṭhito;",
  "atk-s0513a1:390": "Na kampati bhusavātehi, sakaṭṭhāneva tiṭṭhati.",
  "atk-s0513a1:391": "“Tatheva tvampi adhiṭṭhāne, sabbadā acalo bhava;",
  "atk-s0513a1:392": "Adhiṭṭhānapāramitaṃ gantvā, sambodhiṃ pāpuṇissasī”ti.",
  "atk-s0513a1:393_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:393_1": "navamaṃ mettāpāramiṃ disvā etadahosi – “sumedhapaṇḍita, tvaṃ ito paṭṭhāya navamaṃ",
  "atk-s0513a1:393_2": "mettāpāramimpi pūreyyāsi. Ahitesupi hitesupi ekacitto bhaveyyāsi. Yathā hi udakaṃ",
  "atk-s0513a1:393_3": "nāma pāpajanassāpi kalyāṇajanassāpi sītibhāvaṃ ekasadisaṃ katvā pharati, evameva",
  "atk-s0513a1:393_4": "tvampi sabbasattesu mettacittena ekacittova honto buddho bhavissasī”ti navamaṃ mettāpāramiṃ",
  "atk-s0513a1:393_5": "daḷhaṃ katvā adhiṭṭhāsi. Tena vuttaṃ –",
  "atk-s0513a1:394": "“Na hete ettakāyeva, buddhadhammā bhavissare;",
  "atk-s0513a1:395": "Aññepi vicinissāmi, ye dhammā bodhipācanā.",
  "atk-s0513a1:396": "“Vicinanto tadādakkhiṃ, navamaṃ mettāpāramiṃ;",
  "atk-s0513a1:397": "Pubbakehi mahesīhi, āsevitanisevitaṃ.",
  "atk-s0513a1:398": "“Imaṃ tvaṃ navamaṃ tāva, daḷhaṃ katvā samādiya;",
  "atk-s0513a1:399": "Mettāya asamo hohi, yadi bodhiṃ pattumicchasi.",
  "atk-s0513a1:400": "“Yathāpi udakaṃ nāma, kalyāṇe pāpake jane;",
  "atk-s0513a1:401": "Samaṃ pharati sītena, pavāheti rajomalaṃ.",
  "atk-s0513a1:402": "“Tatheva tvampi ahitahite, samaṃ mettāya bhāvaya;",
  "atk-s0513a1:403": "Mettāpāramitaṃ gantvā, sambodhiṃ pāpuṇissasī”ti.",
  "atk-s0513a1:404_0": "Athassa “na ettakeheva buddhakārakadhammehi bhavitabba”nti uttaripi upadhārayato",
  "atk-s0513a1:404_1": "dasamaṃ upekkhāpāramiṃ disvā etadahosi – “sumedhapaṇḍita, tvaṃ ito paṭṭhāya upekkhāpāramimpi",
  "atk-s0513a1:404_2": "pūreyyāsi. Sukhepi dukkhepi majjhattova bhaveyyāsi. Yathā hi pathavī nāma sucimpi",
  "atk-s0513a1:404_3": "asucimpi pakkhippamānā majjhattāva hoti, evameva tvampi sukhadukkhesu majjhattova",
  "atk-s0513a1:404_4": "honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –",
  "atk-s0513a1:405": "“Na hete ettakāyeva, buddhadhammā bhavissare;",
  "atk-s0513a1:406": "Aññepi vicinissāmi, ye dhammā bodhipācanā.",
  "atk-s0513a1:407": "“Vicinanto tadādakkhiṃ, dasamaṃ upekkhāpāramiṃ;",
  "atk-s0513a1:408": "Pubbakehi mahesīhi, āsevitanisevitaṃ.",
  "atk-s0513a1:409": "“Imaṃ tvaṃ dasamaṃ tāva, daḷhaṃ katvā samādiya;",
  "atk-s0513a1:410": "Tulābhūto daḷho hutvā, sambodhiṃ pāpuṇissasi.",
  "atk-s0513a1:411": "“Yathāpi pathavī nāma, nikkhittaṃ asuciṃ suciṃ;",
  "atk-s0513a1:412": "Upekkhati ubhopete, kopānunayavajjitā.",
  "atk-s0513a1:413": "“Tatheva tvampi sukhadukkhe, tulābhūto sadā bhava;",
  "atk-s0513a1:414": "Upekkhāpāramitaṃ gantvā, sambodhiṃ pāpuṇissasī”ti.",
  "atk-s0513a1:415_0": "Tato cintesi – “imasmiṃ loke bodhisattehi pūretabbā bodhiparipācanā buddhakārakadhammā",
  "atk-s0513a1:415_1": "ettakāyeva, dasa pāramiyo ṭhapetvā aññe natthi, imāpi dasa pāramiyo uddhaṃ ākāsepi",
  "atk-s0513a1:415_2": "natthi, heṭṭhā pathaviyampi, puratthimādīsu disāsupi natthi, mayhameva pana hadayamaṃsabbhantare",
  "atk-s0513a1:415_3": "patiṭṭhitā”ti. Evaṃ tāsaṃ hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya",
  "atk-s0513a1:415_4": "punappunaṃ sammasanto anulomapaṭilomaṃ sammasati, pariyante gahetvā ādiṃ pāpeti,",
  "atk-s0513a1:415_5": "ādimhi gahetvā pariyante ṭhapeti, majjhe gahetvā ubhato osāpeti, ubhato koṭīsu hetvā",
  "atk-s0513a1:415_6": "majjhe osāpeti. Bāhirakabhaṇḍapariccāgo dānapāramī nāma, aṅgapariccāgo dānaupapāramī",
  "atk-s0513a1:415_7": "nāma, jīvitapariccāgo dānaparamatthapāramī nāmāti dasa pāramiyo dasa upapāramiyo",
  "atk-s0513a1:415_8": "dasa paramatthapāramiyo yantatelaṃ vinivaṭṭento viya mahāmeruṃ matthaṃ katvā cakkavāḷamahāsamuddaṃ",
  "atk-s0513a1:415_9": "āluḷento viya ca sammasi. Tassevaṃ dasa pāramiyo sammasantassa dhammatejena catunahutādhikadviyojanasatasahassabahalā",
  "atk-s0513a1:415_10": "ayaṃ mahāpathavī hatthinā akkantanaḷakalāpo viya, pīḷiyamānaṃ ucchuyantaṃ viya ca",
  "atk-s0513a1:415_11": "mahāviravaṃ viravamānā saṅkampi sampakampi sampavedhi, kulālacakkaṃ viya telayantacakkaṃ",
  "atk-s0513a1:415_12": "viya ca paribbhami. Tena vuttaṃ –",
  "atk-s0513a1:416": "“Ettakāyeva te loke, ye dhammā bodhipācanā;",
  "atk-s0513a1:417": "Tatuddhaṃ natthi aññatra, daḷhaṃ tattha patiṭṭhaha.",
  "atk-s0513a1:418": "“Ime dhamme sammasato, sabhāvasarasalakkhaṇe;",
  "atk-s0513a1:419": "Dhammatejena vasudhā, dasasahassī pakampatha.",
  "atk-s0513a1:420": "“Calatī ravatī pathavī, ucchuyantaṃva pīḷitaṃ;",
  "atk-s0513a1:421": "Telayante yathā cakkaṃ, evaṃ kampati medanī”ti.",
  "atk-s0513a1:422_0": "Mahāpathaviyā kampamānāya rammanagaravāsino saṇṭhātuṃ asakkontā yugantavātabbhāhatā",
  "atk-s0513a1:422_1": "mahāsālā viya mucchitamucchitāva papatiṃsu, ghaṭādīni kulālabhājanāni pavaṭṭantāni",
  "atk-s0513a1:422_2": "aññamaññaṃ paharantāni cuṇṇavicuṇṇāni ahesuṃ. Mahājano bhītatasito satthāraṃ upasaṅkamitvā",
  "atk-s0513a1:422_3": "“kiṃ nu kho bhagavā nāgāvaṭṭo ayaṃ bhūtayakkhadevatāsu aññatarāvaṭṭoti na hi mayaṃ",
  "atk-s0513a1:422_4": "etaṃ jānāma, apica kho sabbopi ayaṃ mahājano upadduto, kiṃ nu kho imassa lokassa",
  "atk-s0513a1:422_5": "pāpakaṃ bhavissati, udāhu kalyāṇaṃ, kathetha no etaṃ kāraṇa”nti āha. Atha satthā",
  "atk-s0513a1:422_6": "tesaṃ kathaṃ sutvā “tumhe mā bhāyatha mā cintayittha, natthi vo itonidānaṃ bhayaṃ.",
  "atk-s0513a1:422_7": "Yo so mayā ajja sumedhapaṇḍito ‘anāgate gotamo nāma buddho bhavissatī’ti byākato,",
  "atk-s0513a1:422_8": "so dasa pāramiyo sammasati, tassa dasa pāramiyo sammasantassa viloḷentassa dhammatejena",
  "atk-s0513a1:422_9": "sakaladasasahassilokadhātu ekappahārena kampati, ceva, ravati cā”ti āha. Tena vuttaṃ –",
  "atk-s0513a1:423": "“Yāvatā parisā āsi, buddhassa parivesane;",
  "atk-s0513a1:424": "Pavedhamānā sā tattha, mucchitā sesi bhūmiyaṃ.",
  "atk-s0513a1:425": "“Ghaṭānekasahassāni, kumbhīnañca satā bahū;",
  "atk-s0513a1:426": "Sañcuṇṇamathitā tattha, aññamaññaṃ paghaṭṭitā.",
  "atk-s0513a1:427": "“Ubbiggā tasitā bhītā, bhantā byadhitamānasā;",
  "atk-s0513a1:428": "Mahājanā samāgamma, dīpaṅkaramupāgamuṃ.",
  "atk-s0513a1:429": "‘Kiṃ bhavissati lokassa, kalyāṇamatha pāpakaṃ;",
  "atk-s0513a1:430": "Sabbo upadduto loko, taṃ vinodehi cakkhuma’.",
  "atk-s0513a1:431": "“Tesaṃ tadā saññāpesi, dīpaṅkaro mahāmuni;",
  "atk-s0513a1:432": "Vissatthā hotha mā bhātha, imasmiṃ pathavikampane.",
  "atk-s0513a1:433": "“Yamahaṃ ajja byākāsiṃ, buddho loke bhavissati;",
  "atk-s0513a1:434": "Eso sammasati dhammaṃ, pubbakaṃ jinasevitaṃ.",
  "atk-s0513a1:435": "“Tassa sammasato dhammaṃ, buddhabhūmiṃ asesato;",
  "atk-s0513a1:436": "Tenāyaṃ kampitā pathavī, dasasahassī sadevake”ti.",
  "atk-s0513a1:437_0": "Mahājano tathāgatassa vacanaṃ sutvā haṭṭhatuṭṭho mālāgandhavilepanaṃ ādāya rammanagarā",
  "atk-s0513a1:437_1": "nikkhamitvā bodhisattaṃ upasaṅkamitvā mālādīhi pūjetvā vanditvā padakkhiṇaṃ katvā",
  "atk-s0513a1:437_2": "rammanagarameva pāvisi. Bodhisattopi dasa pāramiyo sammasitvā vīriyaṃ daḷhaṃ katvā",
  "atk-s0513a1:437_3": "adhiṭṭhāya nisinnāsanā vuṭṭhāsi. Tena vuttaṃ –",
  "atk-s0513a1:438": "“Buddhassa vacanaṃ sutvā, mano nibbāyi tāvade;",
  "atk-s0513a1:439": "Sabbe maṃ upasaṅkamma, punāpi abhivandisuṃ.",
  "atk-s0513a1:440": "“Samādiyitvā buddhaguṇaṃ, daḷhaṃ katvāna mānasaṃ;",
  "atk-s0513a1:441": "Dīpaṅkaraṃ namassitvā, āsanā vuṭṭhahiṃ tadā”ti.",
  "atk-s0513a1:442_0": "Atha bodhisattaṃ āsanā vuṭṭhahantaṃ sakaladasasahassacakkavāḷadevatā sannipatitvā",
  "atk-s0513a1:442_1": "dibbehi mālāgandhehi pūjetvā vanditvā “ayya sumedhatāpasa, tayā ajja dīpaṅkaradasabalassa",
  "atk-s0513a1:442_2": "pādamūle mahatī patthanā patthitā, sā te anantarāyena samijjhatu, mā te bhayaṃ vā",
  "atk-s0513a1:442_3": "chambhitattaṃ vā ahosi, sarīre appamattakopi rogo mā uppajji, khippaṃ pāramiyo pūretvā",
  "atk-s0513a1:442_4": "sammāsambodhiṃ paṭivijjha. Yathā pupphūpagaphalūpagā rukkhā samaye pupphanti ceva",
  "atk-s0513a1:442_5": "phalanti ca, tatheva tvampi samayaṃ anatikkamitvā khippaṃ sambodhimuttamaṃ phusassū”tiādīni",
  "atk-s0513a1:442_6": "thutimaṅgalāni payirudāhaṃsu, evaṃ payirudāhitvā attano attano devaṭṭhānameva agamaṃsu.",
  "atk-s0513a1:442_7": "Bodhisattopi devatāhi abhitthuto “ahaṃ dasa pāramiyo pūretvā kappasatasahassādhikānaṃ",
  "atk-s0513a1:442_8": "catunnaṃ asaṅkhyeyyānaṃ matthake buddho bhavissāmī”ti vīriyaṃ daḷhaṃ katvā adhiṭṭhāya",
  "atk-s0513a1:442_9": "nabhaṃ abbhuggantvā himavantameva agamāsi. Tena vuttaṃ –",
  "atk-s0513a1:443": "“Dibbaṃ mānusakaṃ pupphaṃ, devā mānusakā ubho;",
  "atk-s0513a1:444": "Samokiranti pupphehi, vuṭṭhahantassa āsanā.",
  "atk-s0513a1:445": "“Vedayanti ca te sotthiṃ, devā mānusakā ubho;",
  "atk-s0513a1:446": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-s0513a1:447": "“Sabbītiyo vivajjantu, soko rogo vinassatu;",
  "atk-s0513a1:448": "Mā te bhavantvantarāyā, phusa khippaṃ bodhimuttamaṃ.",
  "atk-s0513a1:449": "“Yathāpi samaye patte, pupphanti pupphino dumā;",
  "atk-s0513a1:450": "Tatheva tvaṃ mahāvīra, buddhañāṇena pupphassu.",
  "atk-s0513a1:451": "“Yathā ye keci sambuddhā, pūrayuṃ dasa pāramī;",
  "atk-s0513a1:452": "Tatheva tvaṃ mahāvīra, pūraya dasa pāramī.",
  "atk-s0513a1:453": "“Yathā ye keci sambuddhā, bodhimaṇḍamhi bujjhare;",
  "atk-s0513a1:454": "Tatheva tvaṃ mahāvīra, bujjhassu jinabodhiyaṃ.",
  "atk-s0513a1:455": "“Yathā ye keci sambuddhā, dhammacakkaṃ pavattayuṃ;",
  "atk-s0513a1:456": "Tatheva tvaṃ mahāvīra, dhammacakkaṃ pavattaya.",
  "atk-s0513a1:457": "“Puṇṇamāye yathā cando, parisuddho virocati;",
  "atk-s0513a1:458": "Tatheva tvaṃ puṇṇamano, viroca dasasahassiyaṃ.",
  "atk-s0513a1:459": "“Rāhumutto yathā sūriyo, tāpena atirocati;",
  "atk-s0513a1:460": "Tatheva lokā muccitvā, viroca siriyā tuvaṃ.",
  "atk-s0513a1:461": "“Yathā yā kāci nadiyo, osaranti mahodadhiṃ;",
  "atk-s0513a1:462": "Evaṃ sadevakā lokā, osarantu tavantike.",
  "atk-s0513a1:463": "“Tehi thutappasattho so, dasa dhamme samādiya;",
  "atk-s0513a1:464": "Te dhamme paripūrento, pavanaṃ pāvisī tadā”ti.",
  "atk-s0513a1:465": "Sumedhakathā niṭṭhitā.",
  "atk-s0513a1:466_0": "Rammanagaravāsinopi kho nagaraṃ pavisitvā buddhappamukhassa bhikkhusaṅghassa mahādānaṃ",
  "atk-s0513a1:466_1": "adaṃsu. Satthā tesaṃ dhammaṃ desetvā mahājanaṃ saraṇādīsu patiṭṭhāpetvā rammanagaramhā",
  "atk-s0513a1:466_2": "nikkhamitvā tato uddhampi yāvatāyukaṃ tiṭṭhanto sabbaṃ buddhakiccaṃ katvā anukkamena",
  "atk-s0513a1:466_3": "anupādisesāya nibbānadhātuyā parinibbāyi. Tattha yaṃ vattabbaṃ, taṃ sabbaṃ buddhavaṃse",
  "atk-s0513a1:466_4": "vuttanayeneva veditabbaṃ. Vuttañhi tattha –",
  "atk-s0513a1:467": "“Tadā te bhojayitvāna, sasaṅghaṃ lokanāyakaṃ;",
  "atk-s0513a1:468": "Upagacchuṃ saraṇaṃ tassa, dīpaṅkarassa satthuno.",
  "atk-s0513a1:469": "“Saraṇāgamane kañci, niveseti tathāgato;",
  "atk-s0513a1:470": "Kañci pañcasu sīlesu, sīle dasavidhe paraṃ.",
  "atk-s0513a1:471": "“Kassaci deti sāmaññaṃ, caturo phalamuttame;",
  "atk-s0513a1:472": "Kassaci asame dhamme, deti so paṭisambhidā.",
  "atk-s0513a1:473": "“Kassaci varasamāpattiyo, aṭṭha deti narāsabho;",
  "atk-s0513a1:474": "Tisso kassaci vijjāyo, chaḷabhiññā pavecchati.",
  "atk-s0513a1:475": "“Tena yogena janakāyaṃ, ovadati mahāmuni;",
  "atk-s0513a1:476": "Tena vitthārikaṃ āsi, lokanāthassa sāsanaṃ.",
  "atk-s0513a1:477": "“Mahāhanusabhakkhandho, dīpaṅkarasanāmako;",
  "atk-s0513a1:478": "Bahū jane tārayati, parimoceti duggatiṃ.",
  "atk-s0513a1:479": "“Bodhaneyyaṃ janaṃ disvā, satasahassepi yojane;",
  "atk-s0513a1:480": "Khaṇena upagantvāna, bodheti taṃ mahāmuni.",
  "atk-s0513a1:481": "“Paṭhamābhisamaye buddho, koṭisatamabodhayi;",
  "atk-s0513a1:482": "Dutiyābhisamaye nātho, navutikoṭimabodhayi.",
  "atk-s0513a1:483": "“Yadā ca devabhavanamhi, buddho dhammamadesayi;",
  "atk-s0513a1:484": "Navutikoṭisahassānaṃ, tatiyābhisamayo ahu.",
  "atk-s0513a1:485": "“Sannipātā tayo āsuṃ, dīpaṅkarassa satthuno;",
  "atk-s0513a1:486": "Koṭisatasahassānaṃ, paṭhamo āsi samāgamo.",
  "atk-s0513a1:487": "“Puna nāradakūṭamhi, pavivekagate jine;",
  "atk-s0513a1:488": "Khīṇāsavā vītamalā, samiṃsu satakoṭiyo.",
  "atk-s0513a1:489": "“Yamhi kāle mahāvīro, sudassanasiluccaye;",
  "atk-s0513a1:490": "Navutikoṭisahassehi, pavāresi mahāmuni.",
  "atk-s0513a1:491": "“Ahaṃ tena samayena, jaṭilo uggatāpano;",
  "atk-s0513a1:492": "Antalikkhamhi caraṇo, pañcābhiññāsu pāragū.",
  "atk-s0513a1:493": "“Dasavīsasahassānaṃ, dhammābhisamayo ahu;",
  "atk-s0513a1:494": "Ekadvinnaṃ abhisamayā, gaṇanāto asaṅkhiyā.",
  "atk-s0513a1:495": "“Vitthārikaṃ bāhujaññaṃ, iddhaṃ phītaṃ ahu tadā;",
  "atk-s0513a1:496": "Dīpaṅkarassa bhagavato, sāsanaṃ suvisodhitaṃ.",
  "atk-s0513a1:497": "“Cattāri satasahassāni, chaḷabhiññā mahiddhikā;",
  "atk-s0513a1:498": "Dīpaṅkaraṃ lokaviduṃ, parivārenti sabbadā.",
  "atk-s0513a1:499": "“Ye keci tena samayena, jahanti mānusaṃ bhavaṃ;",
  "atk-s0513a1:500": "Apattamānasā sekkhā, garahitā bhavanti te.",
  "atk-s0513a1:501": "“Supupphitaṃ pāvacanaṃ, arahantehi tādihi;",
  "atk-s0513a1:502": "Khīṇāsavehi vimalehi, upasobhati sadevake.",
  "atk-s0513a1:503": "“Nagaraṃ rammavatī nāma, sudevo nāma khattiyo;",
  "atk-s0513a1:504": "Sumedhā nāma janikā, dīpaṅkarassa satthuno.",
  "atk-s0513a1:505": "“Sumaṅgalo ca tisso ca, ahesuṃ aggasāvakā;",
  "atk-s0513a1:506": "Sāgato nāmupaṭṭhāko, dīpaṅkarassa satthuno.",
  "atk-s0513a1:507": "“Nandā ceva sunandā ca, ahesuṃ aggasāvikā;",
  "atk-s0513a1:508": "Bodhi tassa bhagavato, pipphalīti pavuccati.",
  "atk-s0513a1:509": "“Asītihatthamubbedho, dīpaṅkaro mahāmuni;",
  "atk-s0513a1:510": "Sobhati dīparukkhova, sālarājāva phullito.",
  "atk-s0513a1:511": "“Satasahassavassāni, āyu tassa mahesino;",
  "atk-s0513a1:512": "Tāvatā tiṭṭhamāno so, tāresi janataṃ bahuṃ.",
  "atk-s0513a1:513": "“Jotayitvāna saddhammaṃ, santāretvā mahājanaṃ;",
  "atk-s0513a1:514": "Jalitvā aggikhandhova, nibbuto so sasāvako.",
  "atk-s0513a1:515": "“Sā ca iddhi so ca yaso, tāni ca pādesu cakkaratanāni;",
  "atk-s0513a1:516": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0513a1:517_0": "Dīpaṅkarassa pana bhagavato aparabhāge ekaṃ asaṅkhyeyyaṃ atikkamitvā koṇḍañño nāma",
  "atk-s0513a1:517_1": "satthā udapādi. Tassāpi tayo sāvakasannipātā ahesuṃ. Paṭhamasannipāte koṭisatasahassaṃ,",
  "atk-s0513a1:517_2": "dutiye koṭisahassaṃ, tatiye navutikoṭiyo. Tadā bodhisatto vijitāvī nāma cakkavattī",
  "atk-s0513a1:517_3": "hutvā koṭisatasahassasaṅkhassa buddhappamukhassa bhikkhusaṅghassa mahādānaṃ adāsi.",
  "atk-s0513a1:517_4": "Satthā bodhisattaṃ “buddho bhavissasī”ti byākaritvā dhammaṃ desesi. So satthu dhammakathaṃ",
  "atk-s0513a1:517_5": "sutvā rajjaṃ niyyādetvā pabbaji. So tīṇi piṭakāni uggahetvā aṭṭha samāpattiyo pañca",
  "atk-s0513a1:517_6": "abhiññāyo ca uppādetvā aparihīnajjhāno brahmaloke nibbatti. Koṇḍaññassa buddhassa",
  "atk-s0513a1:517_7": "pana rammavatī nāma nagaraṃ, sunando nāma khattiyo pitā, sujātā nāma devī mātā, bhaddo",
  "atk-s0513a1:517_8": "ca subhaddo ca dve aggasāvakā, anuruddho nāmupaṭṭhāko, tissā ca upatissā ca dve aggasāvikā,",
  "atk-s0513a1:517_9": "sālakalyāṇī bodhi, aṭṭhāsītihatthubbedhaṃ sarīraṃ, vassasatasahassaṃ āyuppamāṇaṃ ahosi.",
  "atk-s0513a1:518": "“Dīpaṅkarassa aparena, koṇḍañño nāma nāyako;",
  "atk-s0513a1:519": "Anantatejo amitayaso, appameyyo durāsado”ti.",
  "atk-s0513a1:520_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe caturo buddhā nibbattiṃsu",
  "atk-s0513a1:520_1": "maṅgalo, sumano, revato, sobhitoti. Maṅgalassa bhagavato tayo sannipātā ahesuṃ. Tesu",
  "atk-s0513a1:520_2": "paṭhamasannipāte koṭisatasahassaṃ bhikkhū ahesuṃ, dutiye koṭisahassaṃ, tatiye navutikoṭiyo.",
  "atk-s0513a1:520_3": "Vemātikabhātā kirassa ānandakumāro nāma navutikoṭisaṅkhāya parisāya saddhiṃ dhammassavanatthāya",
  "atk-s0513a1:520_4": "satthu santikaṃ agamāsi. Satthā tassa anupubbiṃ kathaṃ kathesi, so saddhiṃ parisāya",
  "atk-s0513a1:520_5": "saha paṭisambhidāhi arahattaṃ pāpuṇi. Satthā tesaṃ kulaputtānaṃ pubbacaritaṃ olokento",
  "atk-s0513a1:520_6": "iddhimayapattacīvarassa upanissayaṃ disvā dakkhiṇahatthaṃ pasāretvā “etha, bhikkhavo”ti",
  "atk-s0513a1:520_7": "āha. Sabbe taṅkhaṇaññeva iddhimayapattacīvaradharā saṭṭhivassamahātherā viya ākappasampannā",
  "atk-s0513a1:520_8": "hutvā satthāraṃ vanditvā parivārayiṃsu. Ayamassa tatiyo sāvakasannipāto ahosi.",
  "atk-s0513a1:521_0": "Yathā pana aññesaṃ buddhānaṃ samantā asītihatthappamāṇāyeva sarīrappabhā ahosi, na",
  "atk-s0513a1:521_1": "evaṃ tassa tassa pana bhagavato sarīrappabhā niccakālaṃ dasasahassilokadhātuṃ pharitvā",
  "atk-s0513a1:521_2": "aṭṭhāsi. Rukkhapathavipabbatasamuddādayo antamaso ukkhalikādīni upādāya suvaṇṇapaṭṭapariyonaddhā",
  "atk-s0513a1:521_3": "viya ahesuṃ. Āyuppamāṇaṃ panassa navutivassasahassāni ahosi. Ettakaṃ kālaṃ candimasūriyādayo",
  "atk-s0513a1:521_4": "attano pabhāya virocituṃ nāsakkhiṃsu, rattindivaparicchedo na paññāyittha. Divā sūriyālokena",
  "atk-s0513a1:521_5": "viya sattā niccaṃ buddhālokeneva vicariṃsu, sāyaṃ pupphitakusumānaṃ, pāto ravanakasakuṇādīnañca",
  "atk-s0513a1:521_6": "vasena loko rattindivaparicchedaṃ sallakkhesi.",
  "atk-s0513a1:522_0": "Kiṃ pana aññesaṃ buddhānaṃ ayamānubhāvo natthīti? No natthi. Tepi hi ākaṅkhamānā",
  "atk-s0513a1:522_1": "dasasahassiṃ vā lokadhātuṃ tato vā bhiyyo ābhāya phareyyuṃ. Maṅgalassa pana bhagavato",
  "atk-s0513a1:522_2": "pubbapatthanāvasena aññesaṃ byāmappabhā viya sarīrappabhā niccakālameva dasasahassilokadhātuṃ",
  "atk-s0513a1:522_3": "pharitvā aṭṭhāsi. So kira bodhisattacariyakāle vessantarasadise attabhāve ṭhito saputtadāro",
  "atk-s0513a1:522_4": "vaṅkapabbatasadise pabbate vasi. Atheko kharadāṭhiko nāma yakkho mahāpurisassa dānajjhāsayataṃ",
  "atk-s0513a1:522_5": "sutvā brāhmaṇavaṇṇena upasaṅkamitvā mahāsattaṃ dve dārake yāci. Mahāsatto “dadāmi",
  "atk-s0513a1:522_6": "brāhmaṇassa puttake”ti haṭṭhapahaṭṭho udakapariyantaṃ pathaviṃ kampento dvepi dārake",
  "atk-s0513a1:522_7": "adāsi. Yakkho caṅkamanakoṭiyaṃ ālambanaphalakaṃ nissāya ṭhatvā passantasseva mahāsattassa",
  "atk-s0513a1:522_8": "mūlakalāpe viya dve dārake khādi. Mahāpurisassa yakkhaṃ oloketvā mukhe vivaṭamatte",
  "atk-s0513a1:522_9": "aggijālaṃ viya lohitadhāraṃ uggiramānaṃ tassa mukhaṃ disvāpi kesaggamattampi domanassaṃ",
  "atk-s0513a1:522_10": "na uppajji. “Sudinnaṃ vata me dāna”nti cintayato panassa sarīre mahantaṃ pītisomanassa",
  "atk-s0513a1:522_11": "udapādi. So “imassa me nissandena anāgate imināva nīhārena rasmiyo nikkhamantū”ti",
  "atk-s0513a1:522_12": "patthanaṃ akāsi. Tassa taṃ patthanaṃ nissāya buddhabhūtassa sarīrato rasmiyo nikkhamitvā",
  "atk-s0513a1:522_13": "ettakaṃ ṭhānaṃ phariṃsu.",
  "atk-s0513a1:523_0": "Aparampissa pubbacaritaṃ atthi. So kira bodhisattakāle ekassa buddhassa cetiyaṃ disvā",
  "atk-s0513a1:523_1": "“imassa buddhassa mayā jīvitaṃ pariccajituṃ vaṭṭatī”ti daṇḍadīpikāveṭhananiyāmena",
  "atk-s0513a1:523_2": "sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ sappissa",
  "atk-s0513a1:523_3": "pūrāpetvā tattha sahassavaṭṭiyo jālāpetvā taṃ sīsenādāya sakalasarīraṃ jālāpetvā",
  "atk-s0513a1:523_4": "cetiyaṃ padakkhiṇaṃ karonto sakalarattiṃ vītināmesi. Evaṃ yāva aruṇuggamanā vāyamantassāpissa",
  "atk-s0513a1:523_5": "lomakūpamattampi usumaṃ na gaṇhi. Padumagabbhaṃ paviṭṭhakālo viya ahosi. Dhammo hi",
  "atk-s0513a1:523_6": "nāmesa attānaṃ rakkhantaṃ rakkhati. Tenāha bhagavā –",
  "atk-s0513a1:524": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0513a1:525": "Esānisaṃso dhamme suciṇṇe, na duggatiṃ gacchati dhammacārī”ti. ;",
  "atk-s0513a1:526": "Imassāpi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.",
  "atk-s0513a1:527_0": "Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā",
  "atk-s0513a1:527_1": "madhuradhammakathaṃ sutvā “sve mayhaṃ bhikkhaṃ gaṇhatha, bhante”ti āha. Brāhmaṇa,",
  "atk-s0513a1:527_2": "kittakehi te bhikkhūhi atthoti? “Kittakā pana vo, bhante, parivārabhikkhū”ti āha.",
  "atk-s0513a1:527_3": "Tadā pana satthu paṭhamasannipātoyeva hoti, tasmā “koṭisatasahassa”nti āha. Bhante,",
  "atk-s0513a1:527_4": "sabbehipi saddhiṃ mayhaṃ gehe bhikkhaṃ gaṇhathāti. Satthā adhivāsesi. Brāhmaṇo svātanāya",
  "atk-s0513a1:527_5": "nimantetvā gehaṃ gacchanto cintesi – “ahaṃ ettakānaṃ bhikkhūnaṃ yāgubhattavatthādīni",
  "atk-s0513a1:527_6": "dātuṃ sakkomi, nisīdanaṭṭhānaṃ pana kathaṃ bhavissatī”ti.",
  "atk-s0513a1:528_0": "Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa",
  "atk-s0513a1:528_1": "uṇhabhāvaṃ janesi. Sakko “ko nu kho maṃ imamhā ṭhānā cāvetukāmo”ti dibbacakkhunā",
  "atk-s0513a1:528_2": "olokento mahāpurisaṃ disvā “suruci nāma brāhmaṇo buddhappamukhaṃ bhikkhusaṅghaṃ nimantetvā",
  "atk-s0513a1:528_3": "nisīdanaṭṭhānatthāya cintesi, mayāpi tattha gantvā puññakoṭṭhāsaṃ gahetuṃ vaṭṭatī”ti",
  "atk-s0513a1:528_4": "vaḍḍhakivaṇṇaṃ nimminitvā vāsipharasuhattho mahāpurisassa purato pāturahosi. So “atthi",
  "atk-s0513a1:528_5": "nu kho kassaci bhatiyā kattabba”nti āha. Mahāpuriso taṃ disvā “kiṃ kammaṃ karissasī”ti",
  "atk-s0513a1:528_6": "āha. “Mama ajānanasippaṃ nāma natthi, gehaṃ vā maṇḍapaṃ vā yo yaṃ kāreti, tassa taṃ",
  "atk-s0513a1:528_7": "kātuṃ jānāmī”ti. “Tena hi mayhaṃ kammaṃ atthī”ti. “Kiṃ ayyā”ti? “Svātanāya me koṭisatasahassabhikkhū",
  "atk-s0513a1:528_8": "nimantitā, tesaṃ nisīdanamaṇḍapaṃ karissasī”ti. “Ahaṃ nāma kareyyaṃ, sace mama bhatiṃ",
  "atk-s0513a1:528_9": "dātuṃ sakkhissathā”ti. “Sakkhissāmi tātā”ti. “Sādhu karissāmī”ti gantvā ekaṃ padesaṃ",
  "atk-s0513a1:528_10": "olokesi, dvādasaterasayojanappamāṇo padeso kasiṇamaṇḍalaṃ viya samatalo ahosi. So",
  "atk-s0513a1:528_11": "“ettake ṭhāne sattaratanamayo maṇḍapo uṭṭhahatū”ti cintetvā olokesi. Tāvadeva pathaviṃ",
  "atk-s0513a1:528_12": "bhinditvā maṇḍapo uṭṭhahi. Tassa sovaṇṇamayesu thambhesu rajatamayā ghaṭakā ahesuṃ,",
  "atk-s0513a1:528_13": "rajatamayesu sovaṇṇamayā, maṇitthambhesu pavāḷamayā, pavāḷatthambhesu maṇimayā, sattaratanamayesu",
  "atk-s0513a1:528_14": "sattaratanamayāva ghaṭakā ahesuṃ. Tato “maṇḍapassa antarantarena kiṅkiṇikajālaṃ olambatū”ti",
  "atk-s0513a1:528_15": "olokesi, saha olokaneneva kiṅkiṇikajālaṃ olambi, yassa mandavāteritassa pañcaṅgikasseva",
  "atk-s0513a1:528_16": "tūriyassa madhurasaddo niggacchati, dibbasaṅgītivattanakālo viya hoti. “Antarantarā",
  "atk-s0513a1:528_17": "gandhadāmamālādāmāni olambantū”ti cintesi, dāmāni olambiṃsu. “Koṭisatasahassasaṅkhānaṃ",
  "atk-s0513a1:528_18": "bhikkhūnaṃ āsanāni ca ādhārakāni ca pathaviṃ bhinditvā uṭṭhahantū”ti cintesi, tāvadeva",
  "atk-s0513a1:528_19": "uṭṭhahiṃsu. “Koṇe koṇe ekekā udakacāṭiyo uṭṭhahantū”ti cintesi, udakacāṭiyo uṭṭhahiṃsu.",
  "atk-s0513a1:529_0": "Ettakaṃ māpetvā brāhmaṇassa santikaṃ gantvā “ehi ayya, tava maṇḍapaṃ oloketvā mayhaṃ",
  "atk-s0513a1:529_1": "bhatiṃ dehī”ti āha. Mahāpuriso gantvā maṇḍapaṃ olokesi, olokentassevassa sakalasarīraṃ",
  "atk-s0513a1:529_2": "pañcavaṇṇāya pītiyā nirantaraṃ phuṭaṃ ahosi. Athassa maṇḍapaṃ olokayato etadahosi",
  "atk-s0513a1:529_3": "– “nāyaṃ maṇḍapo manussabhūtena kato, mayhaṃ pana ajjhāsayaṃ mayhaṃ guṇaṃ āgamma",
  "atk-s0513a1:529_4": "addhā sakkabhavanaṃ uṇhaṃ ahosi, tato sakkena devaraññā ayaṃ maṇḍapo kārito bhavissatī”ti.",
  "atk-s0513a1:529_5": "“Na kho pana me yuttaṃ evarūpe maṇḍape ekadivasaṃyeva dānaṃ dātuṃ, sattāhaṃ dassāmī”ti",
  "atk-s0513a1:529_6": "cintesi. Bāhirakadānañhi kittakampi samānaṃ bodhisattānaṃ tuṭṭhiṃ kātuṃ na sakkoti,",
  "atk-s0513a1:529_7": "alaṅkatasīsaṃ pana chinditvā añjitaakkhīni uppāṭetvā hadayamaṃsaṃ vā ubbaṭṭetvā dinnakāle",
  "atk-s0513a1:529_8": "bodhisattānaṃ cāgaṃ nissāya tuṭṭhi nāma hoti. Amhākampi hi bodhisattassa sivijātake",
  "atk-s0513a1:529_9": "devasikaṃ pañca kahāpaṇasatasahassāni vissajjetvā catūsu dvāresu nagaramajjhe ca",
  "atk-s0513a1:529_10": "dānaṃ dentassa taṃ dānaṃ cāgatuṭṭhiṃ uppādetuṃ nāsakkhi. Yadā panassa brāhmaṇavaṇṇena",
  "atk-s0513a1:529_11": "āgantvā sakko devarājā akkhīni yāci, tadā tāni uppāṭetvā dadamānasseva hāso uppajji,",
  "atk-s0513a1:529_12": "kesaggamattampi cittassa aññathattaṃ nāhosi. Evaṃ dānaṃ nissāya bodhisattānaṃ titti",
  "atk-s0513a1:529_13": "nāma natthi. Tasmā sopi mahāpuriso “sattāhaṃ mayā koṭisatasahassasaṅkhānaṃ bhikkhūnaṃ",
  "atk-s0513a1:529_14": "dānaṃ dātuṃ vaṭṭatī”ti cintetvā tasmiṃ maṇḍape buddhappamukhaṃ bhikkhusaṅghaṃ nisīdāpetvā",
  "atk-s0513a1:529_15": "sattāhaṃ gavapānaṃ nāma dānaṃ adāsi. Gavapānanti mahante mahante kolambe khīrassa",
  "atk-s0513a1:529_16": "pūretvā uddhanesu āropetvā ghanapākapakke khīre thoke taṇḍule pakkhipitvā pakkamadhusakkarācuṇṇasappīhi",
  "atk-s0513a1:529_17": "abhisaṅkhataṃ bhojanaṃ vuccati. Manussāyeva pana parivisituṃ nāsakkhiṃsu, devāpi",
  "atk-s0513a1:529_18": "ekantarikā hutvā parivisiṃsu. Dvādasaterasayojanappamāṇaṃ ṭhānampi bhikkhū gaṇhituṃ",
  "atk-s0513a1:529_19": "nappahosiyeva. Te pana bhikkhū attano attano ānubhāvena nisīdiṃsu. Pariyosānadivase",
  "atk-s0513a1:529_20": "sabbabhikkhūnaṃ pattāni dhovāpetvā bhesajjatthāya sappinavanītamadhuphāṇitādīni pūretvā",
  "atk-s0513a1:529_21": "ticīvarehi saddhiṃ adāsi, saṅghanavakabhikkhunā laddhacīvarasāṭakā satasahassagghanakā ahesuṃ.",
  "atk-s0513a1:530_0": "Satthā anumodanaṃ karonto “ayaṃ puriso evarūpaṃ mahādānaṃ adāsi, ko nu kho bhavissatī”ti",
  "atk-s0513a1:530_1": "upadhārento “anāgate kappasatasahassādhikānaṃ dvinnaṃ asaṅkhyeyyānaṃ matthake gotamo",
  "atk-s0513a1:530_2": "nāma buddho bhavissatī”ti disvā mahāpurisaṃ āmantetvā “tvaṃ ettakaṃ nāma kālaṃ atikkamitvā",
  "atk-s0513a1:530_3": "gotamo nāma buddho bhavissasī”ti byākāsi. Mahāpuriso byākaraṇaṃ sutvā “ahaṃ kira",
  "atk-s0513a1:530_4": "buddho bhavissāmi, ko me gharāvāsena attho, pabbajissāmī”ti cintetvā tathārūpaṃ sampattiṃ",
  "atk-s0513a1:530_5": "kheḷapiṇḍaṃ viya pahāya satthu santike pabbajitvā buddhavacanaṃ uggaṇhitvā abhiññā",
  "atk-s0513a1:530_6": "ca samāpattiyo ca nibbattetvā āyupariyosāne brahmaloke nibbatti.",
  "atk-s0513a1:531_0": "Maṅgalassa pana bhagavato nagaraṃ uttaraṃ nāma ahosi, pitāpi uttaro nāma khattiyo,",
  "atk-s0513a1:531_1": "mātāpi uttarā nāma devī, sudevo ca dhammaseno ca dve aggasāvakā, pālito nāmupaṭṭhāko,",
  "atk-s0513a1:531_2": "sīvalī ca asokā ca dve aggasāvikā, nāgarukkho bodhi, aṭṭhāsītihatthubbedhaṃ sarīraṃ",
  "atk-s0513a1:531_3": "ahosi. Navutivassasahassāni ṭhatvā parinibbute pana tasmiṃ bhagavati ekappahāreneva",
  "atk-s0513a1:531_4": "dasa cakkavāḷasahassāni ekandhakārāni ahesuṃ. Sabbacakkavāḷesu manussānaṃ mahantaṃ",
  "atk-s0513a1:531_5": "ārodanaparidevanaṃ ahosi.",
  "atk-s0513a1:532": "“Koṇḍaññassa aparena, maṅgalo nāma nāyako;",
  "atk-s0513a1:533": "Tamaṃ loke nihantvāna, dhammokkamabhidhārayī”ti.",
  "atk-s0513a1:534_0": "Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge",
  "atk-s0513a1:534_1": "sumano nāma satthā udapādi. Tassāpi tayo sāvakasannipātā ahesuṃ. Paṭhamasannipāte",
  "atk-s0513a1:534_2": "koṭisatasahassabhikkhū ahesuṃ, dutiye kañcanapabbatamhi navutikoṭisahassāni, tatiye",
  "atk-s0513a1:534_3": "asītikoṭisahassāni. Tadā mahāsatto atulo nāma nāgarājā ahosi mahiddhiko mahānubhāvo.",
  "atk-s0513a1:534_4": "So “buddho uppanno”ti sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-s0513a1:534_5": "tassa bhagavato dibbatūriyehi upahāraṃ kāretvā mahādānaṃ pavattetvā paccekaṃ dussayugāni",
  "atk-s0513a1:534_6": "datvā saraṇesu patiṭṭhāsi. Sopi naṃ satthā “anāgate buddho bhavissasī”ti byākāsi.",
  "atk-s0513a1:534_7": "Tassa bhagavato nagaraṃ khemaṃ nāma ahosi, sudatto nāma rājā pitā, sirimā nāma mātā,",
  "atk-s0513a1:534_8": "saraṇo ca bhāvitatto ca dve aggasāvakā, udeno nāmupaṭṭhāko, soṇā ca upasoṇā ca dve",
  "atk-s0513a1:534_9": "aggasāvikā, nāgarukkho bodhi, navutihatthubbedhaṃ sarīraṃ, navutiyeva vassasahassāni āyuppamāṇaṃ ahosi.",
  "atk-s0513a1:535": "“Maṅgalassa aparena, sumano nāma nāyako;",
  "atk-s0513a1:536": "Sabbadhammehi asamo, sabbasattānamuttamo”ti.",
  "atk-s0513a1:537_0": "Tassa aparabhāge revato nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:537_1": "Paṭhamasannipāte gaṇanā natthi, dutiye koṭisatasahassabhikkhū ahesuṃ, tathā tatiye.",
  "atk-s0513a1:537_2": "Tadā bodhisatto atidevo nāma brāhmaṇo hutvā satthu dhammadesanaṃ sutvā saraṇesu patiṭṭhāya",
  "atk-s0513a1:537_3": "sirasmiṃ añjaliṃ ṭhapetvā tassa satthuno kilesappahāne vaṇṇaṃ vatvā uttarāsaṅgena",
  "atk-s0513a1:537_4": "pūjaṃ akāsi. Sopi naṃ “buddho bhavissasī”ti byākāsi. Tassa pana bhagavato nagaraṃ",
  "atk-s0513a1:537_5": "dhaññavatī nāma ahosi, pitā vipulo nāma khattiyo, mātāpi vipulā nāma devī, varuṇo",
  "atk-s0513a1:537_6": "ca brahmadevo ca dve aggasāvakā, sambhavo nāmupaṭṭhāko, bhaddā ca subhaddā ca dve",
  "atk-s0513a1:537_7": "aggasāvikā, nāgarukkhova bodhi, sarīraṃ asītihatthubbedhaṃ ahosi, āyu saṭṭhi vassasahassānīti.",
  "atk-s0513a1:538": "“Sumanassa aparena, revato nāma nāyako;",
  "atk-s0513a1:539": "Anūpamo asadiso, atulo uttamo jino”ti.",
  "atk-s0513a1:540_0": "Tassa aparabhāge sobhito nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:540_1": "Paṭhamasannipāte koṭisatabhikkhū ahesuṃ, dutiye navutikoṭiyo, tatiye asītikoṭiyo.",
  "atk-s0513a1:540_2": "Tadā bodhisatto ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya",
  "atk-s0513a1:540_3": "buddhappamukhassa bhikkhusaṅghassa mahādānaṃ adāsi. Sopi naṃ “buddho bhavissasī”ti",
  "atk-s0513a1:540_4": "byākāsi. Tassa pana bhagavato sudhammaṃ nāma nagaraṃ ahosi, pitāpi sudhammo nāma",
  "atk-s0513a1:540_5": "rājā, mātāpi sudhammā nāma devī, asamo ca sunetto ca dve aggasāvakā, anomo nāmupaṭṭhāko,",
  "atk-s0513a1:540_6": "nakulā ca sujātā ca dve aggasāvikā, nāgarukkhova bodhi, aṭṭhapaṇṇāsahatthubbedhaṃ",
  "atk-s0513a1:540_7": "sarīraṃ ahosi, navuti vassasahassāni āyuppamāṇanti.",
  "atk-s0513a1:541": "“Revatassa aparena, sobhito nāma nāyako;",
  "atk-s0513a1:542": "Samāhito santacitto, asamo appaṭipuggalo”ti.",
  "atk-s0513a1:543_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe tayo buddhā nibbattiṃsu",
  "atk-s0513a1:543_1": "anomadassī padumo nāradoti. Anomadassissa bhagavato tayo sāvakasannipātā ahesuṃ.",
  "atk-s0513a1:543_2": "Paṭhamasannipāte bhikkhū aṭṭhasatasahassāni ahesuṃ, dutiye satta, tatiye cha. Tadā",
  "atk-s0513a1:543_3": "bodhisatto eko yakkhasenāpati ahosi mahiddhiko mahānubhāvo anekakoṭisatasahassānaṃ",
  "atk-s0513a1:543_4": "yakkhānaṃ adhipati. So “buddho uppanno”ti sutvā āgantvā buddhappamukhassa bhikkhusaṅghassa",
  "atk-s0513a1:543_5": "mahādānaṃ adāsi. Satthāpi naṃ “anāgate buddho bhavissasī”ti byākāsi. Anomadassissa",
  "atk-s0513a1:543_6": "pana bhagavato candavatī nāma nagaraṃ ahosi, yasavā nāma rājā pitā, yasodharā nāma",
  "atk-s0513a1:543_7": "mātā, nisabho ca anomo ca dve aggasāvakā, varuṇo nāmupaṭṭhāko, sundarī ca sumanā",
  "atk-s0513a1:543_8": "ca dve aggasāvikā, ajjunarukkho bodhi, aṭṭhapaṇṇāsahatthubbedhaṃ sarīraṃ ahosi, vassasatasahassaṃ āyūti.",
  "atk-s0513a1:544": "“Sobhitassa aparena, sambuddho dvipaduttamo;",
  "atk-s0513a1:545": "Anomadassī amitayaso, tejassī duratikkamo”ti.",
  "atk-s0513a1:546_0": "Tassa aparabhāge padumo nāma satthā udapādi. Tassāpi tayo bhāvakasannipātā ahesuṃ.",
  "atk-s0513a1:546_1": "Paṭhamasannipāte koṭisatasahassabhikkhū ahesuṃ, dutiye tīṇi satasahassāni, tatiye",
  "atk-s0513a1:546_2": "agāmake araññe mahāvanasaṇḍavāsīnaṃ bhikkhūnaṃ dve satasahassāni. Tadā tathāgate",
  "atk-s0513a1:546_3": "tasmiṃ vanasaṇḍe vasante bodhisatto sīho hutvā satthāraṃ nirodhasamāpattiṃ samāpannaṃ",
  "atk-s0513a1:546_4": "disvā pasannacitto vanditvā padakkhiṇaṃ katvā pītisomanassajāto tikkhattuṃ sīhanādaṃ",
  "atk-s0513a1:546_5": "naditvā sattāhaṃ buddhārammaṇapītiṃ avijahitvā pītisukheneva gocarāya apakkamitvā",
  "atk-s0513a1:546_6": "jīvitapariccāgaṃ katvā payirupāsamāno aṭṭhāsi. Satthā sattāhaccayena nirodhā vuṭṭhito",
  "atk-s0513a1:546_7": "sīhaṃ oloketvā “bhikkhusaṅghepi cittaṃ pasādetvā saṅghaṃ vandissatīti bhikkhusaṅgho",
  "atk-s0513a1:546_8": "āgacchatū”ti cintesi. Bhikkhū tāvadeva āgamiṃsu. Sīho saṅghe cittaṃ pasādesi. Satthā",
  "atk-s0513a1:546_9": "tassa manaṃ oloketvā “anāgate buddho bhavissasī”ti byākāsi. Padumassa pana bhagavato",
  "atk-s0513a1:546_10": "campakaṃ nāma nagaraṃ ahosi, asamo nāma rājā pitā, asamā nāma devī mātā, sālo ca",
  "atk-s0513a1:546_11": "upasālo ca dve aggasāvakā, varuṇo nāmupaṭṭhāko, rāmā ca surāmā ca dve aggasāvikā,",
  "atk-s0513a1:546_12": "soṇarukkho nāma bodhi, aṭṭhapaṇṇāsahatthubbedhaṃ sarīraṃ ahosi, āyu vassasatasahassanti.",
  "atk-s0513a1:547": "“Anomadassissa aparena, sambuddho dvipaduttamo;",
  "atk-s0513a1:548": "Padumo nāma nāmena, asamo appaṭipuggalo”ti.",
  "atk-s0513a1:549_0": "Tassa aparabhāge nārado nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:549_1": "Paṭhamasannipāte koṭisatasahassabhikkhū ahesuṃ, dutiye navutikoṭisahassāni, tatiye",
  "atk-s0513a1:549_2": "asītikoṭisahassāni. Tadā bodhisatto isipabbajjaṃ pabbajitvā pañcasu abhiññāsu aṭṭhasu",
  "atk-s0513a1:549_3": "ca samāpattīsu ciṇṇavasī hutvā buddhappamukhassa bhikkhusaṅghassa mahādānaṃ datvā",
  "atk-s0513a1:549_4": "lohitacandanena pūjaṃ akāsi. Sopi naṃ “anāgate buddho bhavissasī”ti byākāsi. Tassa",
  "atk-s0513a1:549_5": "bhagavato dhaññavatī nāma nagaraṃ ahosi, sudevo nāma khattiyo pitā, anomā nāma mātā,",
  "atk-s0513a1:549_6": "saddasālo ca jitamitto ca dve aggasāvakā, vāseṭṭho nāmupaṭṭhāko, uttarā ca phaggunī",
  "atk-s0513a1:549_7": "ca dve aggasāvikā, mahāsoṇarukkho nāma bodhi, sarīraṃ aṭṭhāsītihatthubbedhaṃ ahosi,",
  "atk-s0513a1:549_8": "navutivassasahassāni āyūti.",
  "atk-s0513a1:550": "“Padumassa aparena, sambuddho dvipaduttamo;",
  "atk-s0513a1:551": "Nārado nāma nāmena, asamo appaṭipuggalo”ti.",
  "atk-s0513a1:552_0": "Nāradabuddhassa aparabhāge ekaṃ asaṅkhyeyyaṃ atikkamitvā ito satasahassakappamatthake",
  "atk-s0513a1:552_1": "ekasmiṃ kappe ekova padumuttarabuddho nāma udapādi. Tassāpi tayo sāvakasannipātā",
  "atk-s0513a1:552_2": "ahesuṃ. Paṭhame koṭisatasahassabhikkhū ahesuṃ, dutiye vebhārapabbate navutikoṭisahassāni,",
  "atk-s0513a1:552_3": "tatiye asītikoṭisahassāni. Tadā bodhisatto jaṭilo nāma mahāraṭṭhiyo hutvā buddhappamukhassa",
  "atk-s0513a1:552_4": "bhikkhusaṅghassa sacīvaraṃ dānaṃ adāsi. Sopi naṃ “anāgate buddho bhavissasī”ti byākāsi.",
  "atk-s0513a1:552_5": "Padumuttarassa pana bhagavato kāle titthiyā nāma nāhesuṃ. Sabbe devamanussā buddhameva",
  "atk-s0513a1:552_6": "saraṇaṃ agamaṃsu. Tassa nagaraṃ haṃsavatī nāma ahosi, pitā ānando nāma khattiyo,",
  "atk-s0513a1:552_7": "mātā sujātā nāma devī, devalo ca sujāto ca dve aggasāvakā, sumano nāmupaṭṭhāko, amitā",
  "atk-s0513a1:552_8": "ca asamā ca dve aggasāvikā, salalarukkho bodhi, sarīraṃ aṭṭhapaṇṇāsahatthubbedhaṃ",
  "atk-s0513a1:552_9": "ahosi, sarīrappabhā samantato dvādasa yojanāni gaṇhi, vassasatasahassaṃ āyūti.",
  "atk-s0513a1:553": "“Nāradassa aparena, sambuddho dvipaduttamo;",
  "atk-s0513a1:554": "Padumuttaro nāma jino, akkhobho sāgarūpamo”ti.",
  "atk-s0513a1:555_0": "Tassa aparabhāge sattati kappasahassāni atikkamitvā sumedho sujāto cāti ekasmiṃ kappe",
  "atk-s0513a1:555_1": "dve buddhā nibbattiṃsu. Sumedhassāpi tayo sāvakasannipātā ahesuṃ, paṭhamasannipāte",
  "atk-s0513a1:555_2": "sudassananagare koṭisatakhīṇāsavā ahesuṃ, dutiye pana navutikoṭiyo, tatiye asītikoṭiyo.",
  "atk-s0513a1:555_3": "Tadā bodhisatto uttaro nāma māṇavo hutvā nidahitvā ṭhapitaṃyeva asītikoṭidhanaṃ vissajjetvā",
  "atk-s0513a1:555_4": "buddhappamukhassa bhikkhusaṅghassa mahādānaṃ datvā dhammaṃ sutvā saraṇesu patiṭṭhāya",
  "atk-s0513a1:555_5": "nikkhamitvā pabbaji. Sopi naṃ “anāgate buddho bhavissasī”ti byākāsi. Sumedhassa bhagavato",
  "atk-s0513a1:555_6": "sudassanaṃ nāma nagaraṃ ahosi, sudatto nāma rājā pitā, mātāpi sudattā nāma, saraṇo",
  "atk-s0513a1:555_7": "ca sabbakāmo ca dve aggasāvakā, sāgaro nāmupaṭṭhāko, rāmā ca surāmā ca dve aggasāvikā,",
  "atk-s0513a1:555_8": "mahānīparukkho bodhi, sarīraṃ aṭṭhāsītihatthubbedhaṃ ahosi, āyu navuti vassasahassānīti.",
  "atk-s0513a1:556": "“Padumuttarassa aparena, sumedho nāma nāyako;",
  "atk-s0513a1:557": "Durāsado uggatejo, sabbalokuttamo munī”ti.",
  "atk-s0513a1:558_0": "Tassa aparabhāge sujāto nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:558_1": "Paṭhamasannipāte saṭṭhi bhikkhusatasahassāni ahesuṃ, dutiye paññāsaṃ, tatiye cattālīsaṃ.",
  "atk-s0513a1:558_2": "Tadā bodhisatto cakkavattirājā hutvā “buddho uppanno”ti sutvā upasaṅkamitvā dhammaṃ",
  "atk-s0513a1:558_3": "sutvā buddhappamukhassa bhikkhusaṅghassa saddhiṃ sattahi ratanehi catumahādīparajjaṃ",
  "atk-s0513a1:558_4": "datvā satthu santike pabbaji. Sakalaraṭṭhavāsino raṭṭhuppādaṃ gahetvā ārāmikakiccaṃ",
  "atk-s0513a1:558_5": "sādhentā buddhappamukhassa bhikkhusaṅghassa niccaṃ mahādānaṃ adaṃsu. Sopi naṃ satthā",
  "atk-s0513a1:558_6": "“anāgate buddho bhavissasī”ti byākāsi. Tassa bhagavato nagaraṃ sumaṅgalaṃ nāma ahosi,",
  "atk-s0513a1:558_7": "uggato nāma rājā pitā, pabhāvatī nāma mātā, sudassano ca sudevo ca dve aggasāvakā,",
  "atk-s0513a1:558_8": "nārado nāmupaṭṭhāko, nāgā ca nāgasamālā ca dve aggasāvikā, mahāveḷurukkho bodhi.",
  "atk-s0513a1:558_9": "So kira mandacchiddo ghanakkhandho upari niggatāhi mahāsākhāhi morapiñchakalāpo viya",
  "atk-s0513a1:558_10": "virocittha. Tassa bhagavato sarīraṃ paṇṇāsahatthubbedhaṃ ahosi, āyu navuti vassasahassānīti.",
  "atk-s0513a1:559": "“Tattheva maṇḍakappamhi, sujāto nāma nāyako;",
  "atk-s0513a1:560": "Sīhahanusabhakkhandho, appameyyo durāsado”ti.",
  "atk-s0513a1:561_0": "Tassa aparabhāge ito aṭṭhārasakappasatamatthake ekasmiṃ kappe piyadassī, atthadassī,",
  "atk-s0513a1:561_1": "dhammadassīti tayo buddhā nibbattiṃsu. Piyadassissāpi tayo sāvakasannipātā ahesuṃ.",
  "atk-s0513a1:561_2": "Paṭhame koṭisatasahassā bhikkhū ahesuṃ, dutiye navutikoṭiyo, tatiye asītikoṭiyo.",
  "atk-s0513a1:561_3": "Tadā bodhisatto kassapo nāma māṇavo tiṇṇaṃ vedānaṃ pāraṃ gato hutvā satthu dhammadesanaṃ",
  "atk-s0513a1:561_4": "sutvā koṭisatasahassadhanapariccāgena saṅghārāmaṃ kāretvā saraṇesu ca sīlesu ca patiṭṭhāsi.",
  "atk-s0513a1:561_5": "Atha naṃ satthā “aṭṭhārasakappasataccayena buddho bhavissasī”ti byākāsi. Tassa bhagavato",
  "atk-s0513a1:561_6": "anomaṃ nāma nagaraṃ ahosi, pitā sudinno nāma rājā, mātā candā nāma devī, pālito ca",
  "atk-s0513a1:561_7": "sabbadassī ca dve aggasāvakā, sobhito nāmupaṭṭhāko, sujātā ca dhammadinnā ca dve",
  "atk-s0513a1:561_8": "aggasāvikā, kakudharukkho bodhi, sarīraṃ asītihatthubbedhaṃ ahosi, navuti vassasahassāni āyūti.",
  "atk-s0513a1:562": "“Sujātassa aparena, sayambhū lokanāyako;",
  "atk-s0513a1:563": "Durāsado asamasamo, piyadassī mahāyaso”ti.",
  "atk-s0513a1:564_0": "Tassa aparabhāge atthadassī nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:564_1": "Paṭhame aṭṭhanavuti bhikkhusatasahassāni ahesuṃ, dutiye aṭṭhāsītisatasahassāni, tathā",
  "atk-s0513a1:564_2": "tatiye. Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ",
  "atk-s0513a1:564_3": "āharitvā satthāraṃ pūjesi, sopi naṃ “anāgate buddho bhavissasī”ti byākāsi. Tassa",
  "atk-s0513a1:564_4": "bhagavato sobhitaṃ nāma nagaraṃ ahosi, sāgaro nāma rājā pitā, sudassanā nāma mātā,",
  "atk-s0513a1:564_5": "santo ca upasanto ca dve aggasāvakā, abhayo nāmupaṭṭhāko, dhammā ca sudhammā ca dve",
  "atk-s0513a1:564_6": "aggasāvikā, campakarukkho bodhi, sarīraṃ asītihatthubbedhaṃ ahosi, sarīrappabhā samantato",
  "atk-s0513a1:564_7": "sabbakālaṃ yojanamattaṃ pharitvā aṭṭhāsi, āyu vassasatasahassanti.",
  "atk-s0513a1:565": "“Tattheva maṇḍakappamhi, atthadassī narāsabho;",
  "atk-s0513a1:566": "Mahātamaṃ nihantvāna, patto sambodhimuttama”nti.",
  "atk-s0513a1:567_0": "Tassa aparabhāge dhammadassī nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:567_1": "Paṭhame koṭisataṃ bhikkhū ahesuṃ, dutiye sattatikoṭiyo, tatiye asītikoṭiyo. Tadā",
  "atk-s0513a1:567_2": "bodhisatto sakko devarājā hutvā dibbagandhapupphehi ca dibbatūriyehi ca pūjaṃ akāsi,",
  "atk-s0513a1:567_3": "sopi naṃ “anāgate buddho bhavissasī”ti byākāsi. Tassa bhagavato saraṇaṃ nāma nagaraṃ",
  "atk-s0513a1:567_4": "ahosi, pitā saraṇo nāma rājā, mātā sunandā nāma, padumo ca phussadevo ca dve aggasāvakā,",
  "atk-s0513a1:567_5": "sunetto nāmupaṭṭhāko, khemā ca sabbanāmā ca dve aggasāvikā, rattaṅkurarukkho bodhi,",
  "atk-s0513a1:567_6": "“bimbijālo”tipi vuccati, sarīraṃ panassa asītihatthubbedhaṃ ahosi, vassasatasahassaṃ āyūti.",
  "atk-s0513a1:568": "“Tattheva maṇḍakappamhi, dhammadassī mahāyaso;",
  "atk-s0513a1:569": "Tamandhakāraṃ vidhamitvā, atirocati sadevake”ti.",
  "atk-s0513a1:570_0": "Tassa aparabhāge ito catunavutikappamatthake ekasmiṃ kappe ekova siddhattho nāma",
  "atk-s0513a1:570_1": "buddho udapādi. Tassāpi tayo sāvakasannipātā ahesuṃ. Paṭhamasannipāte koṭisatasahassaṃ",
  "atk-s0513a1:570_2": "bhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto uggatejo",
  "atk-s0513a1:570_3": "abhiññābalasampanno maṅgalo nāma tāpaso hutvā mahājambuphalaṃ āharitvā tathāgatassa",
  "atk-s0513a1:570_4": "adāsi. Satthā taṃ phalaṃ paribhuñjitvā “catunavutikappamatthake buddho bhavissasī”ti",
  "atk-s0513a1:570_5": "bodhisattaṃ byākāsi. Tassa bhagavato nagaraṃ vebhāraṃ nāma ahosi, pitā jayaseno nāma",
  "atk-s0513a1:570_6": "rājā, mātā suphassā nāma, sambalo ca sumitto ca dve aggasāvakā, revato nāmupaṭṭhāko,",
  "atk-s0513a1:570_7": "sīvalī ca surāmā ca dve aggasāvikā, kaṇikārarukkho bodhi, sarīraṃ saṭṭhihatthubbedhaṃ",
  "atk-s0513a1:570_8": "ahosi, vassasatasahassaṃ āyūti.",
  "atk-s0513a1:571": "“Dhammadassissa aparena, siddhattho nāma nāyako;",
  "atk-s0513a1:572": "Nihanitvā tamaṃ sabbaṃ, sūriyo abbhuggato yathā”ti.",
  "atk-s0513a1:573_0": "Tassa aparabhāge ito dvānavutikappamatthake tisso phussoti ekasmiṃ kappe dve buddhā",
  "atk-s0513a1:573_1": "nibbattiṃsu. Tissassa bhagavato tayo sāvakasannipātā ahesuṃ. Paṭhamasannipāte bhikkhūnaṃ",
  "atk-s0513a1:573_2": "koṭisataṃ ahosi, dutiye navutikoṭiyo, tatiye asītikoṭiyo. Tadā bodhisatto mahābhogo",
  "atk-s0513a1:573_3": "mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ patvā",
  "atk-s0513a1:573_4": "“buddho uppanno”ti sutvā dibbamandāravapadumapāricchattakapupphāni ādāya catuparisamajjhe",
  "atk-s0513a1:573_5": "gacchantaṃ tathāgataṃ pūjesi, ākāse pupphavitānaṃ akāsi. Sopi naṃ satthā “ito dvānavutikappe",
  "atk-s0513a1:573_6": "buddho bhavissasī”ti byākāsi. Tassa bhagavato khemaṃ nāma nagaraṃ ahosi, pitā janasandho",
  "atk-s0513a1:573_7": "nāma khattiyo, mātā padumā nāma, brahmadevo ca udayo ca dve aggasāvakā, samaṅgo nāmupaṭṭhāko,",
  "atk-s0513a1:573_8": "phussā ca sudattā ca dve aggasāvikā, asanarukkho bodhi, sarīraṃ saṭṭhihatthubbedhaṃ",
  "atk-s0513a1:573_9": "ahosi, vassasatasahassaṃ āyūti.",
  "atk-s0513a1:574": "“Siddhatthassa aparena, asamo appaṭipuggalo;",
  "atk-s0513a1:575": "Anantasīlo amitayaso, tisso lokagganāyako”ti.",
  "atk-s0513a1:576_0": "Tassa aparabhāge phusso nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:576_1": "Paṭhamasannipāte saṭṭhi bhikkhusatasahassāni ahesuṃ, dutiye paṇṇāsa, tatiye dvattiṃsa.",
  "atk-s0513a1:576_2": "Tadā bodhisatto vijitāvī nāma khattiyo hutvā mahārajjaṃ pahāya satthu santike pabbajitvā",
  "atk-s0513a1:576_3": "tīṇi piṭakāni uggahetvā mahājanassa dhammakathaṃ kathesi, sīlapāramiñca pūresi. Sopi",
  "atk-s0513a1:576_4": "naṃ “buddho bhavissasī”ti tatheva byākāsi. Tassa bhagavato kāsī nāma nagaraṃ ahosi,",
  "atk-s0513a1:576_5": "jayaseno nāma rājā pitā, sirimā nāma mātā, surakkhito ca dhammaseno ca dve aggasāvakā,",
  "atk-s0513a1:576_6": "sabhiyo nāmupaṭṭhāko, cālā ca upacālā ca dve aggasāvikā, āmalakarukkho bodhi, sarīraṃ",
  "atk-s0513a1:576_7": "aṭṭhapaṇṇāsahatthubbedhaṃ ahosi, navuti vassasahassāni āyūti.",
  "atk-s0513a1:577": "“Tattheva maṇḍakappamhi, ahu satthā anuttaro;",
  "atk-s0513a1:578": "Anūpamo asamasamo, phusso lokagganāyako”ti.",
  "atk-s0513a1:579_0": "Tassa aparabhāge ito ekanavutikappe vipassī nāma bhagavā udapādi. Tassāpi tayo sāvakasannipātā",
  "atk-s0513a1:579_1": "ahesuṃ. Paṭhamasannipāte aṭṭhasaṭṭhi bhikkhusatasahassaṃ ahosi, dutiye ekasatasahassaṃ,",
  "atk-s0513a1:579_2": "tatiye asītisahassāni. Tadā bodhisatto mahiddhiko mahānubhāvo atulo nāma nāgarājā",
  "atk-s0513a1:579_3": "hutvā sattaratanakhacitaṃ sovaṇṇamayaṃ mahāpīṭhaṃ bhagavato adāsi. Sopi naṃ “ito",
  "atk-s0513a1:579_4": "ekanavutikappe buddho bhavissasī”ti byākāsi. Tassa bhagavato bandhumatī nāma nagaraṃ",
  "atk-s0513a1:579_5": "ahosi, bandhumā nāma rājā pitā, bandhumatī nāma mātā, khaṇḍo ca tisso ca dve aggasāvakā,",
  "atk-s0513a1:579_6": "asoko nāmupaṭṭhāko, candā ca candamittā ca dve aggasāvikā, pāṭalirukkho bodhi, sarīraṃ",
  "atk-s0513a1:579_7": "asītihatthubbedhaṃ ahosi, sarīrappabhā sadā satta yojanāni pharitvā aṭṭhāsi, asīti",
  "atk-s0513a1:579_8": "vassasahassāni āyūti.",
  "atk-s0513a1:580": "“Phussassa ca aparena, sambuddho dvipaduttamo;",
  "atk-s0513a1:581": "Vipassī nāma nāmena, loke uppajji cakkhumā”ti.",
  "atk-s0513a1:582_0": "Tassa aparabhāge ito ekatiṃsakappe sikhī ca vessabhū cāti dve buddhā ahesuṃ. Sikhissāpi",
  "atk-s0513a1:582_1": "bhagavato tayo sāvakasannipātā ahesuṃ. Paṭhamasannipāte bhikkhusatasahassaṃ ahosi,",
  "atk-s0513a1:582_2": "dutiye asītisahassāni, tatiye sattattisahassāni. Tadā bodhisatto arindamo nāma rājā",
  "atk-s0513a1:582_3": "hutvā buddhappamukhassa bhikkhusaṅghassa sacīvaraṃ mahādānaṃ pavattetvā sattaratanapaṭimaṇḍitaṃ",
  "atk-s0513a1:582_4": "hatthiratanaṃ datvā hatthippamāṇaṃ katvā kappiyabhaṇḍaṃ adāsi. Sopi naṃ “ito katiṃsakappe",
  "atk-s0513a1:582_5": "buddho bhavissasī”ti byākāsi. Tassa bhagavato aruṇavatī nāma nagaraṃ ahosi, aruṇo",
  "atk-s0513a1:582_6": "nāma khattiyo pitā, pabhāvatī nāma mātā, abhibhū ca sambhavo ca dve aggasāvakā, khemaṅkaro",
  "atk-s0513a1:582_7": "nāmupaṭṭhāko, sakhilā ca padumā ca dve aggasāvikā, puṇḍarīkarukkho bodhi, sarīraṃ",
  "atk-s0513a1:582_8": "sattatihatthubbedhaṃ ahosi, sarīrappabhā yojanattayaṃ pharitvā aṭṭhāsi, sattati vassasahassāni āyūti.",
  "atk-s0513a1:583": "“Vipassissa aparena, sambuddho dvipaduttamo;",
  "atk-s0513a1:584": "Sikhivhayo nāma jino, asamo appaṭipuggalo”ti.",
  "atk-s0513a1:585_0": "Tassa aparabhāge vessabhū nāma satthā udapādi. Tassāpi tayo sāvakasannipātā ahesuṃ.",
  "atk-s0513a1:585_1": "Paṭhamasannipāte asīti bhikkhusahassāni ahesuṃ, dutiye sattati, tatiye saṭṭhi. Tadā",
  "atk-s0513a1:585_2": "bodhisatto sudassano nāma rājā hutvā buddhappamukhassa bhikkhusaṅghassa sacīvaraṃ",
  "atk-s0513a1:585_3": "mahādānaṃ datvā tassa santike pabbajitvā ācāraguṇasampanno buddharatane cittīkārapītibahulo",
  "atk-s0513a1:585_4": "ahosi. Sopi naṃ bhagavā “ito ekatiṃsakappe buddho bhavissasī”ti byākāsi. Tassa pana",
  "atk-s0513a1:585_5": "bhagavato anomaṃ nāma nagaraṃ ahosi, suppatīto nāma rājā pitā, yasavatī nāma mātā,",
  "atk-s0513a1:585_6": "soṇo ca uttaro ca dve aggasāvakā, upasanto nāmupaṭṭhāko, dāmā ca samālā ca dve aggasāvikā,",
  "atk-s0513a1:585_7": "sālarukkho bodhi, sarīraṃ saṭṭhihatthubbedhaṃ ahosi, saṭṭhi vassasahassāni āyūti.",
  "atk-s0513a1:586": "“Tattheva maṇḍakappamhi, asamo appaṭipuggalo;",
  "atk-s0513a1:587": "Vessabhū nāma nāmena, loke uppajji so jino”ti.",
  "atk-s0513a1:588_0": "Tassa aparabhāge imasmiṃ kappe cattāro buddhā nibbattā kakusandho, koṇāgamano, kassapo,",
  "atk-s0513a1:588_1": "amhākaṃ bhagavāti. Kakusandhassa bhagavato ekova sāvakasannipāto, tattha cattālīsa",
  "atk-s0513a1:588_2": "bhikkhusahassāni ahesuṃ. Tadā bodhisatto khemo nāma rājā hutvā buddhappamukhassa",
  "atk-s0513a1:588_3": "bhikkhusaṅghassa sapattacīvaraṃ mahādānañceva añjanādibhesajjāni ca datvā satthu",
  "atk-s0513a1:588_4": "dhammadesanaṃ sutvā pabbaji. Sopi naṃ satthā byākāsi. Kakusandhassa pana bhagavato",
  "atk-s0513a1:588_5": "khemaṃ nāma nagaraṃ ahosi, aggidatto nāma brāhmaṇo pitā, visākhā nāma brāhmaṇī mātā,",
  "atk-s0513a1:588_6": "vidhuro ca sañjīvo ca dve aggasāvakā, buddhijo nāmupaṭṭhāko, sāmā ca campakā ca dve",
  "atk-s0513a1:588_7": "aggasāvikā, mahāsirīsarukkho bodhi, sarīraṃ cattālīsahatthubbedhaṃ ahosi, cattālīsa",
  "atk-s0513a1:588_8": "vassasahassāni āyūti.",
  "atk-s0513a1:589": "“Vessabhussa aparena, sambuddho dvipaduttamo;",
  "atk-s0513a1:590": "Kakusandho nāma nāmena, appameyyo durāsado”ti.",
  "atk-s0513a1:591_0": "Tassa aparabhāge koṇāgamano nāma satthā udapādi. Tassāpi eko sāvakasannipāto, tattha",
  "atk-s0513a1:591_1": "tiṃsa bhikkhusahassāni ahesuṃ. Tadā bodhisatto pabbato nāma rājā hutvā amaccagaṇaparivuto",
  "atk-s0513a1:591_2": "satthu santikaṃ gantvā dhammadesanaṃ sutvā buddhappamukhaṃ bhikkhusaṅghaṃ nimantetvā",
  "atk-s0513a1:591_3": "mahādānaṃ pavattetvā paṭṭuṇṇacīnapaṭṭakoseyyakambaladukūlāni ceva suvaṇṇapādukañca",
  "atk-s0513a1:591_4": "datvā satthu santike pabbaji. Sopi naṃ byākāsi. Tassa bhagavato sobhavatī nāma nagaraṃ",
  "atk-s0513a1:591_5": "ahosi, yaññadatto nāma brāhmaṇo pitā, uttarā nāma brāhmaṇī mātā, bhiyyaso ca uttaro",
  "atk-s0513a1:591_6": "ca dve aggasāvakā, sotthijo nāmupaṭṭhāko, samuddā ca uttarā ca dve aggasāvikā, udumbararukkho",
  "atk-s0513a1:591_7": "bodhi, sarīraṃ tiṃsahatthubbedhaṃ ahosi, tiṃsa vassasahassāni āyūti.",
  "atk-s0513a1:592": "“Kakusandhassa aparena, sambuddho dvipaduttamo;",
  "atk-s0513a1:593": "Koṇāgamano nāma jino, lokajeṭṭho narāsabho”ti.",
  "atk-s0513a1:594_0": "Tassa aparabhāge kassapo nāma satthā udapādi. Tassāpi eko sāvakasannipāto, tattha",
  "atk-s0513a1:594_1": "vīsati bhikkhusahassāni ahesuṃ. Tadā bodhisatto jotipālo nāma māṇavo hutvā tiṇṇaṃ",
  "atk-s0513a1:594_2": "vedānaṃ pāragū bhūmiyañca antalikkhe ca pākaṭo ghaṭīkārassa kumbhakārassa mitto ahosi.",
  "atk-s0513a1:594_3": "So tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo",
  "atk-s0513a1:594_4": "tīṇi piṭakāni uggahetvā vattāvattasampattiyā buddhassa sāsanaṃ sobhesi. Sopi naṃ",
  "atk-s0513a1:594_5": "byākāsi. Tassa bhagavato jātanagaraṃ bārāṇasī nāma ahosi, brahmadatto nāma brāhmaṇo",
  "atk-s0513a1:594_6": "pitā, dhanavatī nāma brāhmaṇī mātā, tisso ca bhāradvājo ca dve aggasāvakā, sabbamitto",
  "atk-s0513a1:594_7": "nāmupaṭṭhāko, anuḷā ca uruveḷā ca dve aggasāvikā, nigrodharukkho bodhi, sarīraṃ vīsatihatthubbedhaṃ",
  "atk-s0513a1:594_8": "ahosi, vīsati vassasahassāni āyūti.",
  "atk-s0513a1:595": "“Koṇāgamanassa aparena, sambuddho dvipaduttamo;",
  "atk-s0513a1:596": "Kassapo nāma gottena, dhammarājā pabhaṅkaro”ti.",
  "atk-s0513a1:597_0": "Yasmiṃ pana kappe dīpaṅkaro dasabalo udapādi, tasmiṃ aññepi tayo buddhā ahesuṃ. Tesaṃ",
  "atk-s0513a1:597_1": "santikā bodhisattassa byākaraṇaṃ natthi, tasmā te idha na dassitā. Aṭṭhakathāyaṃ",
  "atk-s0513a1:597_2": "pana tamhā kappā paṭṭhāya sabbepi buddhe dassetuṃ idaṃ vuttaṃ –",
  "atk-s0513a1:598": "“Taṇhaṅkaro medhaṅkaro, athopi saraṇaṅkaro;",
  "atk-s0513a1:599": "Dīpaṅkaro ca sambuddho, koṇḍañño dvipaduttamo.",
  "atk-s0513a1:600": "“Maṅgalo ca sumano ca, revato sobhito muni;",
  "atk-s0513a1:601": "Anomadassī padumo, nārado padumuttaro.",
  "atk-s0513a1:602": "“Sumedho ca sujāto ca, piyadassī mahāyaso;",
  "atk-s0513a1:603": "Atthadassī dhammadassī, siddhattho lokanāyako.",
  "atk-s0513a1:604": "“Tisso phusso ca sambuddho, vipassī sikhi vessabhū;",
  "atk-s0513a1:605": "Kakusandho koṇāgamano, kassapo cāti nāyako.",
  "atk-s0513a1:606": "“Ete ahesuṃ sambuddhā, vītarāgā samāhitā;",
  "atk-s0513a1:607": "Sataraṃsīva uppannā, mahātamavinodanā;",
  "atk-s0513a1:608": "Jalitvā aggikhandhāva, nibbutā te sasāvakā”ti.",
  "atk-s0513a1:609_0": "Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ",
  "atk-s0513a1:609_1": "karonto kappasatasahassādhikāni cattāri asaṅkhyeyyāni āgato. Kassapassa pana bhagavato",
  "atk-s0513a1:609_2": "orabhāge ṭhapetvā imaṃ sammāsambuddhaṃ añño buddho nāma natthi. Iti dīpaṅkarādīnaṃ",
  "atk-s0513a1:609_3": "catuvīsatiyā buddhānaṃ santike laddhabyākaraṇo pana bodhisatto yenena –",
  "atk-s0513a1:610": "“Manussattaṃ liṅgasampatti, hetu satthāradassanaṃ;",
  "atk-s0513a1:611": "Pabbajjā guṇasampatti, adhikāro ca chandatā;",
  "atk-s0513a1:612": "Aṭṭhadhammasamodhānā, abhinīhāro samijjhatī”ti. –",
  "atk-s0513a1:613_0": "Ime aṭṭha dhamme samodhānetvā dīpaṅkarapādamūle katābhinīhārena “handa buddhakare",
  "atk-s0513a1:613_1": "dhamme, vicināmi ito cito”ti ussāhaṃ katvā “vicinanto tadādakkhiṃ, paṭhamaṃ dānapārami”nti",
  "atk-s0513a1:613_2": "dānapāramitādayo buddhakārakadhammā diṭṭhā, te pūrentoyeva yāva vessantarattabhāvā",
  "atk-s0513a1:613_3": "āgami. Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-s0513a1:614": "“Evaṃ sabbaṅgasampannā, bodhiyā niyatā narā;",
  "atk-s0513a1:615": "Saṃsaraṃ dīghamaddhānaṃ, kappakoṭisatehipi.",
  "atk-s0513a1:616": "“Avīcimhi nuppajjanti, tathā lokantaresu ca;",
  "atk-s0513a1:617": "Nijjhāmataṇhā khuppipāsā, na honti kālakañjakā.",
  "atk-s0513a1:618": "“Na honti khuddakā pāṇā, uppajjantāpi duggatiṃ;",
  "atk-s0513a1:619": "Jāyamānā manussesu, jaccandhā na bhavanti te.",
  "atk-s0513a1:620": "“Sotavekallatā natthi, na bhavanti mūgapakkhikā;",
  "atk-s0513a1:621": "Itthibhāvaṃ na gacchanti, ubhatobyañjanapaṇḍakā.",
  "atk-s0513a1:622": "“Na bhavanti pariyāpannā, bodhiyā niyatā narā;",
  "atk-s0513a1:623": "Muttā ānantarikehi, sabbattha suddhagocarā.",
  "atk-s0513a1:624": "“Micchādiṭṭhiṃ na sevanti, kammakiriyadassanā;",
  "atk-s0513a1:625": "Vasamānāpi saggesu, asaññaṃ nūpapajjare.",
  "atk-s0513a1:626": "“Suddhāvāsesu devesu, hetu nāma na vijjati;",
  "atk-s0513a1:627": "Nekkhammaninnā sappurisā, visaṃyuttā bhavābhave;",
  "atk-s0513a1:628": "Caranti lokatthacariyāyo, pūrenti sabbapāramī”ti.",
  "atk-s0513a1:629_0": "Te ānisaṃse adhigantvāva āgato. Pāramiyo pūrentassa cassa akittibrāhmaṇakāle saṅkhabrāhmaṇakāle",
  "atk-s0513a1:629_1": "dhanañcayarājakāle mahāsudassanakāle mahāgovindakāle nimimahārājakāle candakumārakāle",
  "atk-s0513a1:629_2": "visayhaseṭṭhikāle sivirājakāle vessantarakāleti dānapāramitāya pūritattabhāvānaṃ",
  "atk-s0513a1:629_3": "parimāṇaṃ nāma natthi. Ekantena panassa sasapaṇḍitajātake –",
  "atk-s0513a1:630": "“Bhikkhāya upagataṃ disvā, sakattānaṃ pariccajiṃ;",
  "atk-s0513a1:631": "Dānena me samo natthi, esā me dānapāramī”ti. –",
  "atk-s0513a1:632_0": "Evaṃ attapariccāgaṃ karontassa dānapāramitā paramatthapāramī nāma jātā. Tathā sīlavarājakāle",
  "atk-s0513a1:632_1": "campeyyanāgarājakāle bhūridattanāgarājakāle chaddantanāgarājakāle jayaddisarājaputtakāle",
  "atk-s0513a1:632_2": "alīnasattukumārakāleti sīlapāramitāya pūritattabhāvānaṃ parimāṇaṃ nāma natthi. Ekantena",
  "atk-s0513a1:632_3": "panassa saṅkhapālajātake –",
  "atk-s0513a1:633": "“Sūlehi vijjhiyantopi, koṭṭiyantopi sattihi;",
  "atk-s0513a1:634": "Bhojaputte na kuppāmi, esā me sīlapāramī”ti. –",
  "atk-s0513a1:635_0": "Evaṃ attapariccāgaṃ karontassa sīlapāramitā paramatthapāramī nāma jātā. Tathā somanassakumārakāle,",
  "atk-s0513a1:635_1": "hatthipālakumārakāle, ayogharapaṇḍitakāleti mahārajjaṃ pahāya nekkhammapāramitāya",
  "atk-s0513a1:635_2": "pūritattabhāvānaṃ parimāṇaṃ nāma natthi. Ekantena panassa cūḷasutasomajātake –",
  "atk-s0513a1:636": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0513a1:637": "Cajato na hoti laggaṃ, esā me nekkhammapāramī”ti. –",
  "atk-s0513a1:638_0": "Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī",
  "atk-s0513a1:638_1": "nāma jātā. Tathā vidhurapaṇḍitakāle, mahāgovindapaṇḍitakāle, kuddālapaṇḍitakāle,",
  "atk-s0513a1:638_2": "arakapaṇḍitakāle, bodhiparibbājakakāle, mahosadhapaṇḍitakāleti, paññāpāramitāya pūritattabhāvānaṃ",
  "atk-s0513a1:638_3": "parimāṇaṃ nāma natthi. Ekantena panassa sattubhastajātake senakapaṇḍitakāle –",
  "atk-s0513a1:639": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0513a1:640": "Paññāya me samo natthi, esā me paññāpāramī”ti. –",
  "atk-s0513a1:641_0": "Antobhastagataṃ sappaṃ dassentassa paññāpāramitā paramatthapāramī nāma jātā. Tathā",
  "atk-s0513a1:641_1": "vīriyapāramitādīnampi pūritattabhāvānaṃ parimāṇaṃ nāma natthi. Ekantena panassa mahājanakajātake –",
  "atk-s0513a1:642": "“Atīradassī jalamajjhe, hatā sabbeva mānusā;",
  "atk-s0513a1:643": "Cittassa aññathā natthi, esā me vīriyapāramī”ti. –",
  "atk-s0513a1:644": "Evaṃ mahāsamuddaṃ tarantassa pavattā vīriyapāramitā paramatthapāramī nāma jātā. Khantivādijātake –",
  "atk-s0513a1:645": "“Acetanaṃva koṭṭente, tiṇhena pharasunā mamaṃ;",
  "atk-s0513a1:646": "Kāsirāje na kuppāmi, esā me khantipāramī”ti. –",
  "atk-s0513a1:647": "Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā. Mahāsutasomajātake –",
  "atk-s0513a1:648": "“Saccavācaṃ anurakkhanto, cajitvā mama jīvitaṃ;",
  "atk-s0513a1:649": "Mocesiṃ ekasataṃ khattiye, esā me saccapāramī”ti. –",
  "atk-s0513a1:650": "Evaṃ jīvitaṃ cajitvā saccamanurakkhantassa saccapāramitā paramatthapāramī nāma jātā. Mūgapakkhajātake –",
  "atk-s0513a1:651": "“Mātā pitā na me dessā, napi me dessaṃ mahāyasaṃ;",
  "atk-s0513a1:652": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-s0513a1:653": "Evaṃ jīvitampi cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā. Ekarājajātake –",
  "atk-s0513a1:654": "“Na maṃ koci uttasati, napihaṃ bhāyāmi kassaci;",
  "atk-s0513a1:655": "Mettābalenupatthaddho, ramāmi pavane tadā”ti. –",
  "atk-s0513a1:656": "Evaṃ jīvitampi anoloketvā mettāyantassa mettāpāramitā paramatthapāramī nāma jātā. Lomahaṃsajātake –",
  "atk-s0513a1:657": "“Susāne seyyaṃ kappemi, chavaṭṭhikaṃ upadhāyahaṃ;",
  "atk-s0513a1:658": "Gāmaṇḍalā upāgantvā, rūpaṃ dassentinappaka”nti. –",
  "atk-s0513a1:659_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi",
  "atk-s0513a1:659_1": "upekkhaṃ anativattantassa upekkhāpāramitā paramatthapāramī nāma jātā. Ayamettha saṅkhepo,",
  "atk-s0513a1:659_2": "vitthārato panesa attho cariyāpiṭakato gahetabbo. Evaṃ pāramiyo pūretvā vessantarattabhāve ṭhito –",
  "atk-s0513a1:660": "“Acetanāyaṃ pathavī, aviññāya sukhaṃ dukhaṃ;",
  "atk-s0513a1:661": "Sāpi dānabalā mayhaṃ, sattakkhattuṃ pakampathā”ti. –",
  "atk-s0513a1:662_0": "Evaṃ mahāpathavikampanādīni mahāpuññāni katvā āyupariyosāne tato cuto tusitabhavane",
  "atk-s0513a1:662_1": "nibbatti. Iti dīpaṅkarapādamūlato paṭṭhāya yāva ayaṃ tusitapure nibbatti, ettakaṃ",
  "atk-s0513a1:662_2": "ṭhānaṃ dūrenidānaṃ nāmāti veditabbaṃ.",
  "atk-s0513a1:663": "Dūrenidānakathā niṭṭhitā.",
  "atk-s0513a1:664": "2. Avidūrenidānakathā",
  "atk-s0513a1:665_0": "Tusitapure vasanteyeva pana bodhisatte buddhakolāhalaṃ nāma udapādi. Lokasmiñhi tīṇi",
  "atk-s0513a1:665_1": "kolāhalāni uppajjanti – kappakolāhalaṃ, buddhakolāhalaṃ, cakkavattikolāhalanti. Tattha",
  "atk-s0513a1:665_2": "“vassasatasahassassa accayena kappuṭṭhānaṃ bhavissatī”ti lokabyūhā nāma kāmāvacaradevā",
  "atk-s0513a1:665_3": "muttasirā vikiṇṇakesā rudamukhā assūni hatthehi puñchamānā rattavatthanivatthā ativiya",
  "atk-s0513a1:665_4": "virūpavesadhārino hutvā manussapathe vicarantā evaṃ ārocenti “mārisā ito vassasatasahassassa",
  "atk-s0513a1:665_5": "accayena kappuṭṭhānaṃ bhavissati, ayaṃ loko vinassissati, mahāsamuddopi sussissati,",
  "atk-s0513a1:665_6": "ayañca mahāpathavī sineru ca pabbatarājā uḍḍayhissanti vinassissanti, yāva brahmalokā",
  "atk-s0513a1:665_7": "lokavināso bhavissati, mettaṃ mārisā bhāvetha, karuṇaṃ, muditaṃ, upekkhaṃ mārisā",
  "atk-s0513a1:665_8": "bhāvetha, mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.",
  "atk-s0513a1:665_9": "Idaṃ kappakolāhalaṃ nāma. Vassasahassassa accayena pana sabbaññubuddho loke uppajjissatīti",
  "atk-s0513a1:665_10": "lokapāladevatā “ito mārisā vassasahassassa accayena buddho loke uppajjissatī”ti ugghosentā",
  "atk-s0513a1:665_11": "āhiṇḍanti. Idaṃ buddhakolāhalaṃ nāma. Vassasatassa accayena cakkavattī rājā uppajjissatīti",
  "atk-s0513a1:665_12": "devatā “ito mārisā vassasatassa accayena cakkavattī rājā loke uppajjissatī”ti ugghosentiyo",
  "atk-s0513a1:665_13": "āhiṇḍanti. Idaṃ cakkavattikolāhalaṃ nāma. Imāni tīṇi kolāhalāni mahantāni honti.",
  "atk-s0513a1:666_0": "Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā",
  "atk-s0513a1:666_1": "“asuko nāma satto buddho bhavissatī”ti ñatvā taṃ upasaṅkamitvā āyācanti. Āyācamānā",
  "atk-s0513a1:666_2": "ca pubbanimittesu uppannesu āyācanti. Tadā pana sabbāpi devatā ekekacakkavāḷe catumahārājasakkasuyāmasantusitasunimmitavasavattimahābrahmehi",
  "atk-s0513a1:666_3": "saddhiṃ ekacakkavāḷe sannipatitvā tusitabhavane bodhisattassa santikaṃ gantvā “mārisā",
  "atk-s0513a1:666_4": "tumhehi dasa pāramiyo pūrentehi na sakkasampattiṃ, na mārasampattiṃ, na brahmasampattiṃ,",
  "atk-s0513a1:666_5": "na cakkavattisampattiṃ patthentehi pūritā, lokanittharaṇatthāya pana sabbaññutaṃ",
  "atk-s0513a1:666_6": "patthentehi pūritā, so vo idāni kālo mārisā buddhattāya samayo, mārisā buddhattāya samayo”ti yāciṃsu.",
  "atk-s0513a1:667_0": "Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena",
  "atk-s0513a1:667_1": "pañcamahāvilokanaṃ nāma vilokesi. Tattha “kālo nu kho, akālo nu kho”ti paṭhamaṃ kālaṃ",
  "atk-s0513a1:667_2": "vilokesi. Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0513a1:667_3": "Tadā hi sattānaṃ jātijarāmaraṇāni na paññāyanti. Buddhānañca dhammadesanā tilakkhaṇamuttā",
  "atk-s0513a1:667_4": "nāma natthi. Tesaṃ “aniccaṃ, dukkhaṃ, anattā”ti kathentānaṃ “kiṃ nāmetaṃ kathentī”ti",
  "atk-s0513a1:667_5": "neva sotabbaṃ na saddhātabbaṃ maññanti, tato abhisamayo na hoti, tasmiṃ asati aniyyānikaṃ",
  "atk-s0513a1:667_6": "sāsanaṃ hoti. Tasmā so akālo. Vassasatato ūnaāyukālopi kālo na hoti. Kasmā? Tadā",
  "atk-s0513a1:667_7": "sattā ussannakilesā honti, ussannakilesānañca dinno ovādo ovādaṭṭhāne na tiṭṭhati,",
  "atk-s0513a1:667_8": "udake daṇḍarāji viya khippaṃ vigacchati. Tasmā sopi akālo. Vassasatasahassato pana",
  "atk-s0513a1:667_9": "paṭṭhāya heṭṭhā, vassasatato paṭṭhāya uddhaṃ āyukālo kālo nāma. Tadā ca vassasatakālo.",
  "atk-s0513a1:667_10": "Atha mahāsatto “nibbattitabbakālo”ti kālaṃ passi.",
  "atk-s0513a1:668": "Tato dīpaṃ vilokento saparivāre cattāro dīpe oloketvā “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.",
  "atk-s0513a1:669_0": "Tato “jambudīpo nāma mahā dasayojanasahassaparimāṇo, katarasmiṃ nu kho padese buddhā",
  "atk-s0513a1:669_1": "nibbattantī”ti okāsaṃ vilokento majjhimadesaṃ passi. Majjhimadeso nāma – “puratthimāya",
  "atk-s0513a1:669_2": "disāya gajaṅgalaṃ nāma nigamo, tassa aparena mahāsālo, tato paraṃ paccantimā janapadā,",
  "atk-s0513a1:669_3": "orato majjhe. Pubbadakkhiṇāya disāya sallavatī nāma nadī, tato paraṃ paccantimā janapadā,",
  "atk-s0513a1:669_4": "orato majjhe. Dakkhiṇāya disāya setakaṇṇikaṃ nāma nigamo, tato paraṃ paccantimā janapadā,",
  "atk-s0513a1:669_5": "orato majjhe. Pacchimāya disāya thūṇaṃ nāma brāhmaṇagāmo, tato paraṃ paccantimā janapadā,",
  "atk-s0513a1:669_6": "orato majjhe. Uttarāya disāya usīraddhajo nāma pabbato, tato paraṃ paccantimā janapadā,",
  "atk-s0513a1:669_7": "orato majjhe”ti evaṃ vinaye vutto padeso. So āyāmato tīṇi yojanasatāni, vitthārato",
  "atk-s0513a1:669_8": "aḍḍhateyyāni, parikkhepato nava yojanasatānīti etasmiṃ padese buddhā, paccekabuddhā,",
  "atk-s0513a1:669_9": "aggasāvakā, asīti mahāsāvakā, cakkavattirājā aññe ca mahesakkhā khattiyabrāhmaṇagahapatimahāsālā",
  "atk-s0513a1:669_10": "uppajjanti. Idañcettha kapilavatthu nāma nagaraṃ, tattha mayā nibbattitabbanti niṭṭhaṃ agamāsi.",
  "atk-s0513a1:670_0": "Tato kulaṃ vilokento “buddhā nāma vessakule vā suddakule vā na nibbattanti, lokasammate",
  "atk-s0513a1:670_1": "pana khattiyakule vā brāhmaṇakulevāti dvīsuyeva kulesu nibbattanti. Idāni ca khattiyakulaṃ",
  "atk-s0513a1:670_2": "lokasammataṃ, tattha nibbattissāmi. Suddhodano nāma rājā me pitā bhavissatī”ti kulaṃ passi.",
  "atk-s0513a1:671_0": "Tato mātaraṃ vilokento “buddhamātā nāma lolā surādhuttā na hoti, kappasatasahassaṃ",
  "atk-s0513a1:671_1": "pana pūritapāramī jātito paṭṭhāya akhaṇḍapañcasīlāyeva hoti. Ayañca mahāmāyā nāma",
  "atk-s0513a1:671_2": "devī edisī, ayaṃ me mātā bhavissati, kittakaṃ panassā āyūti dasannaṃ māsānaṃ upari",
  "atk-s0513a1:671_3": "satta divasānī”ti passi.",
  "atk-s0513a1:672_0": "Iti imaṃ pañcamahāvilokanaṃ viloketvā “kālo me mārisā buddhabhāvāyā”ti devatānaṃ",
  "atk-s0513a1:672_1": "saṅgahaṃ karonto paṭiññaṃ datvā “gacchatha, tumhe”ti tā devatā uyyojetvā tusitadevatāhi",
  "atk-s0513a1:672_2": "parivuto tusitapure nandanavanaṃ pāvisi. Sabbadevalokesu hi nandanavanaṃ atthiyeva.",
  "atk-s0513a1:672_3": "Tattha naṃ devatā “ito cuto sugatiṃ gaccha, ito cuto sugatiṃ gacchā”ti pubbe katakusalakammokāsaṃ",
  "atk-s0513a1:672_4": "sārayamānā vicaranti. So evaṃ devatāhi kusalaṃ sārayamānāhi parivuto tattha vicaranto",
  "atk-s0513a1:672_5": "cavitvā mahāmāyāya deviyā kucchismiṃ paṭisandhiṃ gaṇhi.",
  "atk-s0513a1:673_0": "Tassa āvibhāvatthaṃ ayamanupubbikathā – tadā kira kapilavatthunagare āsāḷhinakkhattaṃ",
  "atk-s0513a1:673_1": "saṅghuṭṭhaṃ ahosi, mahājano nakkhattaṃ kīḷati. Mahāmāyāpi devī pure puṇṇamāya sattamadivasato",
  "atk-s0513a1:673_2": "paṭṭhāya vigatasurāpānaṃ mālāgandhavibhūtisampannaṃ nakkhattakīḷaṃ anubhavamānā sattame",
  "atk-s0513a1:673_3": "divase pātova uṭṭhāya gandhodakena nhāyitvā cattāri satasahassāni vissajjetvā mahādānaṃ",
  "atk-s0513a1:673_4": "datvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya alaṅkatapaṭiyattaṃ",
  "atk-s0513a1:673_5": "sirigabbhaṃ pavisitvā sirisayane nipannā niddaṃ okkamamānā imaṃ supinaṃ addasa –",
  "atk-s0513a1:673_6": "‘cattāro kira naṃ mahārājāno sayaneneva saddhiṃ ukkhipitvā himavantaṃ netvā saṭṭhiyojanike",
  "atk-s0513a1:673_7": "manosilātale sattayojanikassa mahāsālarukkhassa heṭṭhā ṭhapetvā ekamantaṃ aṭṭhaṃsu.",
  "atk-s0513a1:673_8": "Atha nesaṃ deviyo āgantvā deviṃ anotattadahaṃ netvā manussamalaharaṇatthaṃ nhāpetvā",
  "atk-s0513a1:673_9": "dibbavatthaṃ nivāsāpetvā gandhehi vilimpāpetvā dibbapupphāni piḷandhāpetvā tato avidūre",
  "atk-s0513a1:673_10": "eko rajatapabbato atthi, tassa anto kanakavimānaṃ atthi, tattha pācīnasīsakaṃ dibbasayanaṃ",
  "atk-s0513a1:673_11": "paññāpetvā nipajjāpesuṃ. Atha bodhisatto setavaravāraṇo hutvā tato avidūre eko suvaṇṇapabbato",
  "atk-s0513a1:673_12": "atthi, tattha vicaritvā tato oruyha rajatapabbataṃ abhiruhitvā uttaradisato āgamma",
  "atk-s0513a1:673_13": "rajatadāmavaṇṇāya soṇḍāya setapadumaṃ gahetvā koñcanādaṃ naditvā kanakavimānaṃ pavisitvā",
  "atk-s0513a1:673_14": "mātusayanaṃ tikkhattuṃ padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso",
  "atk-s0513a1:673_15": "ahosī’ti. Evaṃ uttarāsāḷhanakkhattena paṭisandhiṃ gaṇhi.",
  "atk-s0513a1:674_0": "Punadivase pabuddhā devī taṃ supinaṃ rañño ārocesi. Rājā catusaṭṭhimatte brāhmaṇapāmokkhe",
  "atk-s0513a1:674_1": "pakkosāpetvā gomayaharitūpalittāya lājādīhi katamaṅgalasakkārāya bhūmiyā mahārahāni",
  "atk-s0513a1:674_2": "āsanāni paññāpetvā tattha nisinnānaṃ brāhmaṇānaṃ sappimadhusakkharābhisaṅkhatassa",
  "atk-s0513a1:674_3": "varapāyāsassa suvaṇṇarajatapātiyo pūretvā suvaṇṇarajatapātīhiyeva paṭikujjitvā adāsi,",
  "atk-s0513a1:674_4": "aññehi ca ahatavatthakapilagāvidānādīhi te santappesi. Atha nesaṃ sabbakāmehi santappitānaṃ",
  "atk-s0513a1:674_5": "supinaṃ ārocāpetvā “kiṃ bhavissatī”ti pucchi. Brāhmaṇā āhaṃsu “mā cintayi, mahārāja,",
  "atk-s0513a1:674_6": "deviyā te kucchimhi gabbho patiṭṭhito, so ca kho purisagabbho, na itthigabbho, putto",
  "atk-s0513a1:674_7": "te bhavissati. So sace agāraṃ ajjhāvasissati, rājā bhavissati cakkavattī; sace agārā",
  "atk-s0513a1:674_8": "nikkhamma pabbajissati, buddho bhavissati loke vivaṭṭacchado”ti.",
  "atk-s0513a1:675_0": "Bodhisattassa pana mātukucchimhi paṭisandhiggahaṇakkhaṇe ekappahāreneva sakaladasasahassī",
  "atk-s0513a1:675_1": "lokadhātu saṅkampi sampakampi sampavedhi. Bāttiṃsapubbanimittāni pāturahesuṃ – dasasu",
  "atk-s0513a1:675_2": "cakkavāḷasahassesu appamāṇo obhāso phari. Tassa taṃ siriṃ daṭṭhukāmā viya andhā cakkhūni",
  "atk-s0513a1:675_3": "paṭilabhiṃsu, badhirā saddaṃ suṇiṃsu, mūgā samālapiṃsu, khujjā ujugattā ahesuṃ, paṅgulā",
  "atk-s0513a1:675_4": "padasā gamanaṃ paṭilabhiṃsu, bandhanagatā sabbasattā andubandhanādīhi mucciṃsu, sabbanarakesu",
  "atk-s0513a1:675_5": "aggi nibbāyi, pettivisaye khuppipāsā vūpasami, tiracchānānaṃ bhayaṃ nāhosi, sabbasattānaṃ",
  "atk-s0513a1:675_6": "rogo vūpasami, sabbasattā piyaṃvadā ahesuṃ, madhurenākārena assā hasiṃsu, vāraṇā",
  "atk-s0513a1:675_7": "gajjiṃsu, sabbatūriyāni sakasakaninnādaṃ muñciṃsu, aghaṭṭitāniyeva manussānaṃ hatthūpagādīni",
  "atk-s0513a1:675_8": "ābharaṇāni viraviṃsu, sabbadisā vippasannā ahesuṃ, sattānaṃ sukhaṃ uppādayamāno mudusītalavāto",
  "atk-s0513a1:675_9": "vāyi, akālamegho vassi, pathavitopi udakaṃ ubbhijjitvā vissandi, pakkhino ākāsagamanaṃ",
  "atk-s0513a1:675_10": "vijahiṃsu, nadiyo asandamānā aṭṭhaṃsu, mahāsamudde madhuraṃ udakaṃ ahosi, sabbatthakameva",
  "atk-s0513a1:675_11": "pañcavaṇṇehi padumehi sañchannatalo ahosi, thalajajalajādīni sabbapupphāni pupphiṃsu,",
  "atk-s0513a1:675_12": "rukkhānaṃ khandhesu khandhapadumāni, sākhāsu sākhāpadumāni, latāsu latāpadumāni pupphiṃsu,",
  "atk-s0513a1:675_13": "thale silātalāni bhinditvā uparūpari satta satta hutvā daṇḍapadumāni nāma nikkhamiṃsu,",
  "atk-s0513a1:675_14": "ākāse olambakapadumāni nāma nibbattiṃsu, samantato pupphavassā vassiṃsu, ākāse dibbatūriyāni",
  "atk-s0513a1:675_15": "vajjiṃsu, sakaladasasahassilokadhātu vaṭṭetvā vissaṭṭhamālāguḷo viya, uppīḷetvā baddhamālākalāpo",
  "atk-s0513a1:675_16": "viya, alaṅkatapaṭiyattaṃ mālāsanaṃ viya ca ekamālāmālinī vipphurantavāḷabījanī pupphadhūmagandhaparivāsitā",
  "atk-s0513a1:675_17": "paramasobhaggappattā ahosi.",
  "atk-s0513a1:676_0": "Evaṃ gahitapaṭisandhikassa bodhisattassa paṭisandhito paṭṭhāya bodhisattassa ceva",
  "atk-s0513a1:676_1": "bodhisattamātuyā ca upaddavanivāraṇatthaṃ khaggahatthā cattāro devaputtā ārakkhaṃ",
  "atk-s0513a1:676_2": "gaṇhiṃsu. Bodhisattamātu pana purisesu rāgacittaṃ nuppajji, lābhaggayasaggappattā",
  "atk-s0513a1:676_3": "ca ahosi sukhinī akilantakāyā. Bodhisattañca antokucchigataṃ vippasanne maṇiratane",
  "atk-s0513a1:676_4": "āvutapaṇḍusuttaṃ viya passati. Yasmā ca bodhisattena vasitakucchi nāma cetiyagabbhasadisā",
  "atk-s0513a1:676_5": "hoti, na sakkā aññena sattena āvasituṃ vā paribhuñjituṃ vā, tasmā bodhisattamātā",
  "atk-s0513a1:676_6": "sattāhajāte bodhisatte kālaṃ katvā tusitapure nibbattati. Yathā ca aññā itthiyo dasa",
  "atk-s0513a1:676_7": "māse apatvāpi atikkamitvāpi nisinnāpi nipannāpi vijāyanti, na evaṃ bodhisattamātā.",
  "atk-s0513a1:676_8": "Sā pana bodhisattaṃ dasa māse kucchinā pariharitvā ṭhitāva vijāyati. Ayaṃ bodhisattamātudhammatā.",
  "atk-s0513a1:677_0": "Mahāmāyāpi devī pattena telaṃ viya dasa māse kucchinā bodhisattaṃ pariharitvā paripuṇṇagabbhā",
  "atk-s0513a1:677_1": "ñātigharaṃ gantukāmā suddhodanamahārājassa ārocesi – “icchāmahaṃ, deva, kulasantakaṃ",
  "atk-s0513a1:677_2": "devadahanagaraṃ gantu”nti. Rājā “sādhū”ti sampaṭicchitvā kapilavatthuto yāva devadahanagarā",
  "atk-s0513a1:677_3": "maggaṃ samaṃ kāretvā kadalipuṇṇaghaṭadhajapaṭākādīhi alaṅkārāpetvā devi suvaṇṇasivikāya",
  "atk-s0513a1:677_4": "nisīdāpetvā amaccasahassena ukkhipāpetvā mahantena parivārena pesesi. Dvinnaṃ pana",
  "atk-s0513a1:677_5": "nagarānaṃ antare ubhayanagaravāsīnampi lumbinīvanaṃ nāma maṅgalasālavanaṃ atthi,",
  "atk-s0513a1:677_6": "tasmiṃ samaye mūlato paṭṭhāya yāva aggasākhā sabbaṃ ekapāliphullaṃ ahosi, sākhantarehi",
  "atk-s0513a1:677_7": "ceva pupphantarehi ca pañcavaṇṇā bhamaragaṇā nānappakārā ca sakuṇasaṅghā madhurassarena",
  "atk-s0513a1:677_8": "vikūjantā vicaranti. Sakalaṃ lumbinīvanaṃ cittalatāvanasadisaṃ, mahānubhāvassa rañño",
  "atk-s0513a1:677_9": "susajjitaṃ āpānamaṇḍalaṃ viya ahosi. Deviyā taṃ disvā sālavanakīḷaṃ kīḷitukāmatācittaṃ",
  "atk-s0513a1:677_10": "udapādi. Amaccā deviṃ gahetvā sālavanaṃ pavisiṃsu. Sā maṅgalasālamūlaṃ gantvā sālasākhaṃ",
  "atk-s0513a1:677_11": "gaṇhitukāmā ahosi, sālasākhā suseditavettaggaṃ viya onamitvā deviyā hatthapathaṃ",
  "atk-s0513a1:677_12": "upagañchi. Sā hatthaṃ pasāretvā sākhaṃ aggahesi. Tāvadeva cassā kammajavātā caliṃsu.",
  "atk-s0513a1:677_13": "Athassā sāṇiṃ parikkhipitvā mahājano paṭikkami. Sālasākhaṃ gahetvā tiṭṭhamānāya evassā",
  "atk-s0513a1:677_14": "gabbhavuṭṭhānaṃ ahosi. Taṅkhaṇaṃyeva cattāro visuddhacittā mahābrahmāno suvaṇṇajālaṃ",
  "atk-s0513a1:677_15": "ādāya sampattā tena suvaṇṇajālena bodhisattaṃ sampaṭicchitvā mātu purato ṭhapetvā",
  "atk-s0513a1:677_16": "“attamanā, devi, hohi, mahesakkho te putto uppanno”ti āhaṃsu.",
  "atk-s0513a1:678_0": "Yathā pana aññe sattā mātukucchito nikkhamantā paṭikūlena asucinā makkhitā nikkhamanti,",
  "atk-s0513a1:678_1": "na evaṃ bodhisatto. So pana dhammāsanato otaranto dhammakathiko viya, nisseṇito otaranto",
  "atk-s0513a1:678_2": "puriso viya, ca dve ca hatthe dve ca pāde pasāretvā ṭhitakova mātukucchisambhavena",
  "atk-s0513a1:678_3": "kenaci asucinā amakkhito suddho visado kāsikavatthe nikkhittamaṇiratanaṃ viya jotayanto",
  "atk-s0513a1:678_4": "mātukucchito nikkhami. Evaṃ santepi bodhisattassa ca bodhisattamātuyā ca sakkāratthaṃ",
  "atk-s0513a1:678_5": "ākāsato dve udakadhārā nikkhamitvā bodhisattassa ca mātuyā ca sarīre utuṃ gāhāpesuṃ.",
  "atk-s0513a1:679_0": "Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno",
  "atk-s0513a1:679_1": "maṅgalasammatāya sukhasamphassāya ajinappaveṇiyā gaṇhiṃsu, tesaṃ hatthato manussā",
  "atk-s0513a1:679_2": "dukūlacumbaṭakena. Manussānaṃ hatthato muccitvā pathaviyaṃ patiṭṭhāya puratthimadisaṃ",
  "atk-s0513a1:679_3": "olokesi, anekāni cakkavāḷasahassāni ekaṅgaṇāni ahesuṃ. Tattha devamanussā gandhamālādīhi",
  "atk-s0513a1:679_4": "pūjayamānā “mahāpurisa, idha tumhehi sadiso añño natthi, kutettha uttaritaro”ti āhaṃsu.",
  "atk-s0513a1:679_5": "Evaṃ catasso disā, catasso anudisā, heṭṭhā, uparīti dasa disā anuviloketvā attanā",
  "atk-s0513a1:679_6": "sadisaṃ kañci adisvā “ayaṃ uttarādisā”ti sattapadavītihārena agamāsi, mahābrahmunā",
  "atk-s0513a1:679_7": "setacchattaṃ dhāriyamāno, suyāmena vāḷabījaniṃ, aññāhi ca devatāhi sesarājakakudhabhaṇḍahatthāhi",
  "atk-s0513a1:679_8": "anugammamāno. Tato sattamapade ṭhito “aggohamasmiṃ lokassā”tiādikaṃ āsabhiṃ vācaṃ",
  "atk-s0513a1:679_9": "nicchārento sīhanādaṃ nadi.",
  "atk-s0513a1:680_0": "Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,",
  "atk-s0513a1:680_1": "vessantarattabhāve, imasmiṃ attabhāveti. Mahosadhattabhāve kirassa mātukucchito nikkhantamattasseva",
  "atk-s0513a1:680_2": "sakko devarājā āgantvā candanasāraṃ hatthe ṭhapetvā gato, so taṃ muṭṭhiyaṃ katvāva",
  "atk-s0513a1:680_3": "nikkhanto. Atha naṃ mātā “tāta, kiṃ gahetvā āgatosī”ti pucchi. “Osadhaṃ, ammā”ti.",
  "atk-s0513a1:680_4": "Iti osadhaṃ gahetvā āgatattā “osadhadārako”tvevassa nāmaṃ akaṃsu. Taṃ osadhaṃ gahetvā",
  "atk-s0513a1:680_5": "cāṭiyaṃ pakkhipiṃsu, āgatāgatānaṃ andhabadhirādīnaṃ tadeva sabbarogavūpasamāya bhesajjaṃ",
  "atk-s0513a1:680_6": "ahosi. Tato “mahantaṃ idaṃ osadhaṃ, mahantaṃ idaṃ osadha”nti uppannavacanaṃ upādāya",
  "atk-s0513a1:680_7": "“mahosadho”tvevassa nāmaṃ jātaṃ. Vessantarattabhāve pana mātukucchito nikkhanto dakkhiṇahatthaṃ",
  "atk-s0513a1:680_8": "pasāretvā “atthi nu kho, amma, kiñci gehasmiṃ, dānaṃ dassāmī”ti vadanto nikkhami.",
  "atk-s0513a1:680_9": "Athassa mātā “sadhane kule nibbattosi, tātā”ti puttassa hatthaṃ attano hatthatale",
  "atk-s0513a1:680_10": "katvā sahassatthavikaṃ ṭhapesi. Imasmiṃ pana attabhāve imaṃ sīhanādaṃ nadīti evaṃ",
  "atk-s0513a1:680_11": "bodhisatto tīsu attabhāvesu mātukucchito nikkhantamattova vācaṃ nicchāresi. Yathā",
  "atk-s0513a1:680_12": "ca paṭisandhiggahaṇakkhaṇe, jātakkhaṇepissa dvattiṃsa pubbanimittāni pāturahesuṃ.",
  "atk-s0513a1:680_13": "Yasmiṃ pana samaye amhākaṃ bodhisatto lumbinīvane jāto, tasmiṃyeva samaye rāhulamātā",
  "atk-s0513a1:680_14": "devī, ānandatthero, channo amacco, kāḷudāyī amacco, kaṇḍako assarājā, mahābodhirukkho,",
  "atk-s0513a1:680_15": "catasso nidhikumbhiyo ca jātā. Tattha ekā gāvutappamāṇā, ekā aḍḍhayojanappamāṇā,",
  "atk-s0513a1:680_16": "ekā tigāvutappamāṇā, ekā yojanappamāṇā ahosīti. Ime satta sahajātā nāma.",
  "atk-s0513a1:681_0": "Ubhayanagaravāsino bodhisattaṃ gahetvā kapilavatthunagarameva agamaṃsu. Taṃ divasaṃyeva",
  "atk-s0513a1:681_1": "ca “kapilavatthunagare suddhodanamahārājassa putto jāto, ayaṃ kumāro bodhitale nisīditvā",
  "atk-s0513a1:681_2": "buddho bhavissatī”ti tāvatiṃsabhavane haṭṭhatuṭṭhā devasaṅghā celukkhepādīni pavattentā",
  "atk-s0513a1:681_3": "kīḷiṃsu. Tasmiṃ samaye suddhodanamahārājassa kulūpako aṭṭhasamāpattilābhī kāḷadevīlo",
  "atk-s0513a1:681_4": "nāma tāpaso bhattakiccaṃ katvā divāvihāratthāya tāvatiṃsabhavanaṃ gantvā tattha divāvihāraṃ",
  "atk-s0513a1:681_5": "nisinno tā devatā kīḷamānā disvā “kiṃkāraṇā tumhe evaṃ tuṭṭhamānasā kīḷatha, mayhampetaṃ",
  "atk-s0513a1:681_6": "kāraṇaṃ kathethā”ti pucchi. Devatā āhaṃsu “mārisa, suddhodanarañño putto jāto, so",
  "atk-s0513a1:681_7": "bodhitale nisīditvā buddho hutvā dhammacakkaṃ pavattessati, tassa anantaṃ buddhalīḷaṃ",
  "atk-s0513a1:681_8": "daṭṭhuṃ dhammañca sotuṃ lacchāmāti iminā kāraṇena tuṭṭhāmhā”ti. Tāpaso tāsaṃ vacanaṃ",
  "atk-s0513a1:681_9": "sutvā khippaṃ devalokato oruyha rājanivesanaṃ pavisitvā paññattāsane nisinno “putto",
  "atk-s0513a1:681_10": "kira te, mahārāja, jāto, passissāmi na”nti āha. Rājā alaṅkatapaṭiyattaṃ kumāraṃ āharāpetvā",
  "atk-s0513a1:681_11": "tāpasaṃ vandāpetuṃ abhihari, bodhisattassa pādā parivattitvā tāpasassa jaṭāsu patiṭṭhahiṃsu.",
  "atk-s0513a1:681_12": "Bodhisattassa hi tenattabhāvena vanditabbayuttako nāma añño natthi. Sace hi ajānantā",
  "atk-s0513a1:681_13": "bodhisattassa sīsaṃ tāpasassa pādamūle ṭhapeyyuṃ, sattadhā tassa muddhā phaleyya.",
  "atk-s0513a1:681_14": "Tāpaso “na me attānaṃ nāsetuṃ yutta”nti uṭṭhāyāsanā bodhisattassa añjaliṃ paggahesi.",
  "atk-s0513a1:681_15": "Rājā taṃ acchariyaṃ disvā attano puttaṃ vandi.",
  "atk-s0513a1:682_0": "Tāpaso atīte cattālīsa kappe, anāgate cattālīsāti asīti kappe anussarati. Bodhisattassa",
  "atk-s0513a1:682_1": "lakkhaṇasampattiṃ disvā “bhavissati nu kho buddho, udāhu no”ti āvajjetvā upadhārento",
  "atk-s0513a1:682_2": "“nissaṃsayaṃ buddho bhavissatī”ti ñatvā “acchariyapuriso aya”nti sitaṃ akāsi. Tato",
  "atk-s0513a1:682_3": "“ahaṃ imaṃ buddhabhūtaṃ daṭṭhuṃ labhissāmi nu kho, no”ti upadhārento “na labhissāmi,",
  "atk-s0513a1:682_4": "antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye",
  "atk-s0513a1:682_5": "arūpabhave nibbattissāmī”ti disvā “evarūpaṃ nāma acchariyapurisaṃ buddhabhūtaṃ daṭṭhuṃ",
  "atk-s0513a1:682_6": "na labhissāmi, mahatī vata me jāni bhavissatī”ti parodi.",
  "atk-s0513a1:683_0": "Manussā disvā “amhākaṃ ayyo idāneva hasitvā puna parodi. Kiṃ nu kho, bhante, amhākaṃ",
  "atk-s0513a1:683_1": "ayyaputtassa koci antarāyo bhavissatī”ti pucchiṃsu. “Natthetassa antarāyo, nissaṃsayena",
  "atk-s0513a1:683_2": "buddho bhavissatī”ti. Atha “kasmā paroditthā”ti? “Evarūpaṃ purisaṃ buddhabhūtaṃ daṭṭhuṃ",
  "atk-s0513a1:683_3": "na labhissāmi, ‘mahatī vata me jāni bhavissatī’ti attānaṃ anusocanto rodāmī”ti āha.",
  "atk-s0513a1:683_4": "Tato so “kiṃ nu kho me ñātakesu koci etaṃ buddhabhūtaṃ daṭṭhuṃ labhissati, na labhissatī”ti",
  "atk-s0513a1:683_5": "upadhārento attano bhāgineyyaṃ nāḷakadārakaṃ addasa. So bhaginiyā gehaṃ gantvā “kahaṃ",
  "atk-s0513a1:683_6": "te putto nāḷako”ti? “Atthi gehe, ayyā”ti. “Pakkosāhi na”nti pakkosāpetvā attano santikaṃ",
  "atk-s0513a1:683_7": "āgataṃ kumāraṃ āha – “tāta, suddhodanamahārājassa kule putto jāto, buddhaṅkuro esa,",
  "atk-s0513a1:683_8": "pañcatiṃsa vassāni atikkamitvā buddho bhavissati, tvaṃ etaṃ daṭṭhuṃ labhissasi, ajjeva",
  "atk-s0513a1:683_9": "pabbajāhī”ti. Sattāsītikoṭidhane kule nibbattadārakopi “na maṃ mātulo anatthe niyojessatī”ti",
  "atk-s0513a1:683_10": "cintetvā tāvadeva antarāpaṇato kāsāyāni ceva mattikāpattañca āharāpetvā kesamassuṃ",
  "atk-s0513a1:683_11": "ohāretvā kāsāyāni vatthāni acchādetvā “yo loke uttamapuggalo, taṃ uddissa mayhaṃ",
  "atk-s0513a1:683_12": "pabbajjā”ti bodhisattābhimukhaṃ añjaliṃ paggayha pañcapatiṭṭhitena vanditvā pattaṃ",
  "atk-s0513a1:683_13": "thavikāya pakkhipitvā aṃsakūṭe laggetvā himavantaṃ pavisitvā samaṇadhammaṃ akāsi.",
  "atk-s0513a1:683_14": "So paramābhisambodhiṃ pattaṃ tathāgataṃ upasaṅkamitvā nāḷakapaṭipadaṃ kathāpetvā",
  "atk-s0513a1:683_15": "puna himavantaṃ pavisitvā arahattaṃ patvā ukkaṭṭhapaṭipadaṃ paṭipanno satteva māse",
  "atk-s0513a1:683_16": "āyuṃ pāletvā ekaṃ suvaṇṇapabbataṃ nissāya ṭhitakova anupādisesāya nibbānadhātuyā parinibbāyi.",
  "atk-s0513a1:684_0": "Bodhisattampi kho pañcame divase sīsaṃ nhāpetvā “nāmaggahaṇaṃ gaṇhissāmā”ti rājabhavanaṃ",
  "atk-s0513a1:684_1": "catujjātikagandhehi vilimpitvā lājāpañcamakāni pupphāni vikiritvā asambhinnapāyāsaṃ",
  "atk-s0513a1:684_2": "pacāpetvā tiṇṇaṃ vedānaṃ pāraṅgate aṭṭhasatabrāhmaṇe nimantetvā rājabhavane nisīdāpetvā",
  "atk-s0513a1:684_3": "subhojanaṃ bhojetvā mahāsakkāraṃ katvā “kiṃ nu kho bhavissatī”ti lakkhaṇāni pariggahāpesuṃ. Tesu –",
  "atk-s0513a1:685": "“Rāmo dhajo lakkhaṇo cāpi mantī, koṇḍañño ca bhojo suyāmo sudatto;",
  "atk-s0513a1:686": "Ete tadā aṭṭha ahesuṃ brāhmaṇā, chaḷaṅgavā mantaṃ viyākariṃsū”ti. –",
  "atk-s0513a1:687_0": "Ime aṭṭheva brāhmaṇā lakkhaṇapariggāhakā ahesuṃ. Paṭisandhiggahaṇadivase supinopi",
  "atk-s0513a1:687_1": "eteheva pariggahito. Tesu satta janā dve aṅguliyo ukkhipitvā dvedhā byākariṃsu –",
  "atk-s0513a1:687_2": "“imehi lakkhaṇehi samannāgato agāraṃ ajjhāvasamāno rājā hoti cakkavattī, pabbajamāno",
  "atk-s0513a1:687_3": "buddho”ti, sabbaṃ cakkavattirañño sirivibhavaṃ ācikkhiṃsu. Tesaṃ pana sabbadaharo",
  "atk-s0513a1:687_4": "gottato koṇḍañño nāma māṇavo bodhisattassa varalakkhaṇanipphattiṃ oloketvā – “imassa",
  "atk-s0513a1:687_5": "agāramajjhe ṭhānakāraṇaṃ natthi, ekantenesa vivaṭṭacchado buddho bhavissatī”ti ekameva",
  "atk-s0513a1:687_6": "aṅguliṃ ukkhipitvā ekaṃsabyākaraṇaṃ byākāsi. Ayañhi katādhikāro pacchimabhavikasatto",
  "atk-s0513a1:687_7": "paññāya itare satta jane abhibhavitvā “imehi lakkhaṇehi samannāgatassa agāramajjhe",
  "atk-s0513a1:687_8": "ṭhānaṃ nāma natthi, asaṃsayaṃ buddho bhavissatī”ti ekameva gatiṃ addasa, tasmā ekaṃ",
  "atk-s0513a1:687_9": "aṅguliṃ ukkhipitvā evaṃ byākāsi. Athassa nāmaṃ gaṇhantā sabbalokassa atthasiddhikarattā",
  "atk-s0513a1:687_10": "“siddhattho”ti nāmamakaṃsu.",
  "atk-s0513a1:688_0": "Atha te brāhmaṇā attano gharāni gantvā putte āmantayiṃsu – “tātā, amhe mahallakā,",
  "atk-s0513a1:688_1": "suddhodanamahārājassa puttaṃ sabbaññutaṃ pattaṃ mayaṃ sambhaveyyāma vā no vā, tumhe",
  "atk-s0513a1:688_2": "tasmiṃ kumāre sabbaññutaṃ patte tassa sāsane pabbajeyyāthā”ti. Te sattapi janā yāvatāyukaṃ",
  "atk-s0513a1:688_3": "ṭhatvā yathākammaṃ gatā, koṇḍaññamāṇavova arogo ahosi. So mahāsatte vuḍḍhimanvāya",
  "atk-s0513a1:688_4": "mahābhinikkhamanaṃ abhinikkhamitvā anukkamena uruvelaṃ gantvā “ramaṇīyo, vata ayaṃ",
  "atk-s0513a1:688_5": "bhūmibhāgo, alaṃ vatidaṃ kulaputtassa padhānatthikassa padhānāyā”ti cittaṃ uppādetvā",
  "atk-s0513a1:688_6": "tattha vāsaṃ upagate “mahāpuriso pabbajito”ti sutvā tesaṃ brāhmaṇānaṃ putte upasaṅkamitvā",
  "atk-s0513a1:688_7": "evamāha “siddhatthakumāro kira pabbajito, so nissaṃsayaṃ buddho bhavissati. Sace",
  "atk-s0513a1:688_8": "tumhākaṃ pitaro arogā assu, ajja nikkhamitvā pabbajeyyuṃ. Sace tumhepi iccheyyātha,",
  "atk-s0513a1:688_9": "etha, ahaṃ taṃ purisaṃ anupabbajissāmī”ti. Te sabbe ekacchandā bhavituṃ nāsakkhiṃsu,",
  "atk-s0513a1:688_10": "tayo janā na pabbajiṃsu. Koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.",
  "atk-s0513a1:688_11": "Te pañcapi janā pañcavaggiyattherā nāma jātā.",
  "atk-s0513a1:689_0": "Tadā pana rājā “kiṃ disvā mayhaṃ putto pabbajissatī”ti pucchi. “Cattāri pubbanimittānī”ti.",
  "atk-s0513a1:689_1": "“Katarañca katarañcā”ti? “Jarājiṇṇaṃ, byādhitaṃ, kālakataṃ, pabbajita”nti. Rājā “ito",
  "atk-s0513a1:689_2": "paṭṭhāya evarūpānaṃ mama puttassa santikaṃ upasaṅkamituṃ mā adattha, mayhaṃ puttassa",
  "atk-s0513a1:689_3": "buddhabhāvena kammaṃ natthi, ahaṃ mama puttaṃ dvisahassadīpaparivārānaṃ catunnaṃ",
  "atk-s0513a1:689_4": "mahādīpānaṃ issariyādhipaccaṃ rajjaṃ kārentaṃ chattiṃsayojanaparimaṇḍalāya parisāya",
  "atk-s0513a1:689_5": "parivutaṃ gaganatale vicaramānaṃ passitukāmo”ti. Evañca pana vatvā imesaṃ catuppakārānaṃ",
  "atk-s0513a1:689_6": "nimittānaṃ kumārassa cakkhupathe āgamananivāraṇatthaṃ catūsu disāsu gāvute gāvute",
  "atk-s0513a1:689_7": "ārakkhaṃ ṭhapesi. Taṃ divasaṃ pana maṅgalaṭṭhāne sannipatitesu asītiyā ñātikulasahassesu",
  "atk-s0513a1:689_8": "ekeko ekamekaṃ puttaṃ paṭijāni – “ayaṃ buddho vā hotu rājā vā, mayaṃ ekamekaṃ puttaṃ",
  "atk-s0513a1:689_9": "dassāma. Sacepi buddho bhavissati, khattiyasamaṇeheva purakkhataparivārito vicarissati.",
  "atk-s0513a1:689_10": "Sacepi rājā bhavissati, khattiyakumāreheva purakkhataparivārito vicarissatī”ti. Rājāpi",
  "atk-s0513a1:689_11": "bodhisattassa uttamarūpasampannā vigatasabbadosā dhātiyo paccupaṭṭhāpesi. Bodhisatto",
  "atk-s0513a1:689_12": "anantena parivārena mahantena sirisobhaggena vaḍḍhati.",
  "atk-s0513a1:690_0": "Athekadivasaṃ rañño vappamaṅgalaṃ nāma ahosi. Taṃ divasaṃ sakalanagaraṃ devavimānaṃ",
  "atk-s0513a1:690_1": "viya alaṅkaronti. Sabbe dāsakammakarādayo ahatavatthanivatthā gandhamālādipaṭimaṇḍitā",
  "atk-s0513a1:690_2": "rājakule sannipatanti. Rañño kammante naṅgalasahassaṃ yojīyati. Tasmiṃ pana divase",
  "atk-s0513a1:690_3": "ekenūnaaṭṭhasatanaṅgalāni saddhiṃ balibaddarasmiyottehi rajataparikkhatāni honti,",
  "atk-s0513a1:690_4": "rañño ālambananaṅgalaṃ pana rattasuvaṇṇaparikkhataṃ hoti. Balibaddānaṃ siṅgarasmipatodāpi",
  "atk-s0513a1:690_5": "suvaṇṇaparikkhatāva honti. Rājā mahatā parivārena nikkhanto puttaṃ gahetvā agamāsi.",
  "atk-s0513a1:690_6": "Kammantaṭṭhāne eko jamburukkho bahalapalāso sandacchāyo ahosi. Tassa heṭṭhā kumārassa",
  "atk-s0513a1:690_7": "sayanaṃ paññapāpetvā upari suvaṇṇatārakakhacitaṃ vitānaṃ bandhāpetvā sāṇipākārena",
  "atk-s0513a1:690_8": "parikkhipāpetvā ārakkhaṃ ṭhapāpetvā rājā sabbālaṅkāraṃ alaṅkaritvā amaccagaṇaparivuto",
  "atk-s0513a1:690_9": "naṅgalakaraṇaṭṭhānaṃ agamāsi. Tattha rājā suvaṇṇanaṅgalaṃ gaṇhāti, amaccā ekenūnaṭṭhasatarajatanaṅgalāni,",
  "atk-s0513a1:690_10": "kassakā sesanaṅgalāni. Te tāni gahetvā ito cito ca kasanti. Rājā pana orato vā pāraṃ",
  "atk-s0513a1:690_11": "gacchati, pārato vā oraṃ āgacchati. Etasmiṃ ṭhāne mahāsampatti ahosi. Bodhisattaṃ",
  "atk-s0513a1:690_12": "parivāretvā nisinnā dhātiyo “rañño sampattiṃ passissāmā”ti antosāṇito bahi nikkhantā.",
  "atk-s0513a1:690_13": "Bodhisatto ito cito ca olokento kañci adisvā vegena uṭṭhāya pallaṅkaṃ ābhujitvā ānāpāne",
  "atk-s0513a1:690_14": "pariggahetvā paṭhamajjhānaṃ nibbattesi. Dhātiyo khajjabhojjantare vicaramānā thokaṃ",
  "atk-s0513a1:690_15": "cirāyiṃsu. Sesarukkhānaṃ chāyā nivattā, tassa pana rukkhassa parimaṇḍalā hutvā aṭṭhāsi.",
  "atk-s0513a1:690_16": "Dhātiyo “ayyaputto ekato”ti vegena sāṇiṃ ukkhipitvā anto pavisamānā bodhisattaṃ sayane",
  "atk-s0513a1:690_17": "pallaṅkena nisinnaṃ tañca pāṭihāriyaṃ disvā gantvā rañño ārocesuṃ – “deva, kumāro",
  "atk-s0513a1:690_18": "evaṃ nisinno, aññesaṃ rukkhānaṃ chāyā nivattā, jamburukkhassa pana parimaṇḍalā ṭhitā”ti.",
  "atk-s0513a1:690_19": "Rājā vegenāgantvā pāṭihāriyaṃ disvā – “idaṃ te, tāta, dutiyaṃ vandana”nti puttaṃ vandi.",
  "atk-s0513a1:691_0": "Atha anukkamena bodhisatto soḷasavassuddesiko jāto. Rājā bodhisattassa tiṇṇaṃ utūnaṃ",
  "atk-s0513a1:691_1": "anucchavike tayo pāsāde kāresi – ekaṃ navabhūmakaṃ, ekaṃ sattabhūmakaṃ, ekaṃ pañcabhūmakaṃ,",
  "atk-s0513a1:691_2": "cattālīsasahassā ca nāṭakitthiyo upaṭṭhāpesi. Bodhisatto devo viya accharāsaṅghaparivuto,",
  "atk-s0513a1:691_3": "alaṅkatanāṭakaparivuto, nippurisehi tūriyehi paricāriyamāno mahāsampattiṃ anubhavanto",
  "atk-s0513a1:691_4": "utuvārena tesu pāsādesu viharati. Rāhulamātā panassa devī aggamahesī ahosi.",
  "atk-s0513a1:692_0": "Tassevaṃ mahāsampattiṃ anubhavantassa ekadivasaṃ ñātisaṅghassa abbhantare ayaṃ kathā",
  "atk-s0513a1:692_1": "udapādi – “siddhattho kīḷāpasutova vicarati, kiñci sippaṃ na sikkhati, saṅgāme paccupaṭṭhite",
  "atk-s0513a1:692_2": "kiṃ karissatī”ti. Rājā bodhisattaṃ pakkosāpetvā – “tāta, tava ñātakā ‘siddhattho",
  "atk-s0513a1:692_3": "kiñci sippaṃ asikkhitvā kīḷāpasutova vicaratī’ti vadanti, ettha kiṃ pattakāle maññasī”ti.",
  "atk-s0513a1:692_4": "Deva, mama sippaṃ sikkhanakiccaṃ natthi, nagare mama sippadassanatthaṃ bheriṃ carāpetha",
  "atk-s0513a1:692_5": "“ito sattame divase ñātakānaṃ sippaṃ dassessāmī”ti. Rājā tathā akāsi. Bodhisatto",
  "atk-s0513a1:692_6": "akkhaṇavedhivālavedhidhanuggahe sannipātāpetvā mahājanassa majjhe aññehi dhanuggahehi",
  "atk-s0513a1:692_7": "asādhāraṇaṃ ñātakānaṃ dvādasavidhaṃ sippaṃ dassesi. Taṃ sarabhaṅgajātake āgatanayeneva",
  "atk-s0513a1:692_8": "veditabbaṃ. Tadāssa ñātisaṅgho nikkaṅkho ahosi.",
  "atk-s0513a1:693_0": "Athekadivasaṃ bodhisatto uyyānabhūmiṃ gantukāmo sārathiṃ āmantetvā “rathaṃ yojehī”ti",
  "atk-s0513a1:693_1": "āha. So “sādhū”ti paṭissuṇitvā mahārahaṃ uttamarathaṃ sabbālaṅkārena alaṅkaritvā",
  "atk-s0513a1:693_2": "kumudapattavaṇṇe cattāro maṅgalasindhave yojetvā bodhisattassa paṭivedesi. Bodhisatto",
  "atk-s0513a1:693_3": "devavimānasadisaṃ rathaṃ abhiruhitvā uyyānābhimukho agamāsi. Devatā “siddhatthakumārassa",
  "atk-s0513a1:693_4": "abhisambujjhanakālo āsanno, pubbanimittaṃ dassessāmā”ti ekaṃ devaputtaṃ jarājajjaraṃ",
  "atk-s0513a1:693_5": "khaṇḍadantaṃ palitakesaṃ vaṅkaṃ obhaggasarīraṃ daṇḍahatthaṃ pavedhamānaṃ katvā dassesuṃ.",
  "atk-s0513a1:693_6": "Taṃ bodhisatto ceva sārathi ca passanti. Tato bodhisatto sārathiṃ – “samma, ko nāmesa",
  "atk-s0513a1:693_7": "puriso, kesāpissa na yathā aññesa”nti mahāpadāne āgatanayena pucchitvā tassa vacanaṃ",
  "atk-s0513a1:693_8": "sutvā “dhīratthu vata bho jāti, yatra hi nāma jātassa jarā paññāyissatī”ti saṃviggahadayo",
  "atk-s0513a1:693_9": "tatova paṭinivattitvā pāsādameva abhiruhi. Rājā “kiṃ kāraṇā mama putto khippaṃ paṭinivattī”ti",
  "atk-s0513a1:693_10": "pucchi. “Jiṇṇakaṃ purisaṃ disvā devā”ti. “Jiṇṇakaṃ disvā pabbajissatīti āhaṃsu, kasmā",
  "atk-s0513a1:693_11": "maṃ nāsetha, sīghaṃ puttassa nāṭakāni sajjetha, sampattiṃ anubhavanto pabbajjāya",
  "atk-s0513a1:693_12": "satiṃ na karissatī”ti vatvā ārakkhaṃ vaḍḍhetvā sabbadisāsu aḍḍhayojane aḍḍhayojane ṭhapesi.",
  "atk-s0513a1:694_0": "Punekadivasaṃ bodhisatto tatheva uyyānaṃ gacchanto devatāhi nimmitaṃ byādhitaṃ purisaṃ",
  "atk-s0513a1:694_1": "disvā purimanayeneva pucchitvā saṃviggahadayo nivattitvā pāsādaṃ abhiruhi. Rājāpi",
  "atk-s0513a1:694_2": "pucchitvā heṭṭhā vuttanayeneva saṃvidahitvā puna vaḍḍhetvā samantā tigāvutappamāṇe",
  "atk-s0513a1:694_3": "padese ārakkhaṃ ṭhapesi. Aparaṃ ekadivasaṃ bodhisatto tatheva uyyānaṃ gacchanto devatāhi",
  "atk-s0513a1:694_4": "nimmitaṃ kālakataṃ disvā purimanayeneva pucchitvā saṃviggahadayo puna nivattitvā",
  "atk-s0513a1:694_5": "pāsādaṃ abhiruhi. Rājāpi pucchitvā heṭṭhā vuttanayeneva saṃvidahitvā puna vaḍḍhetvā",
  "atk-s0513a1:694_6": "samantā yojanappamāṇe padese ārakkhaṃ ṭhapesi. Aparaṃ pana ekadivasaṃ uyyānaṃ gacchanto",
  "atk-s0513a1:694_7": "tatheva devatāhi nimmitaṃ sunivatthaṃ supārutaṃ pabbajitaṃ disvā “ko nāmeso sammā”ti",
  "atk-s0513a1:694_8": "sārathiṃ pucchi. Sārathi kiñcāpi buddhuppādassa abhāvā pabbajitaṃ vā pabbajitaguṇe",
  "atk-s0513a1:694_9": "vā na jānāti, devatānubhāvena pana “pabbajito nāmāyaṃ devā”ti vatvā pabbajjāya guṇe",
  "atk-s0513a1:694_10": "vaṇṇesi. Bodhisatto pabbajjāya ruciṃ uppādetvā taṃ divasaṃ uyyānaṃ agamāsi. Dīghabhāṇakā",
  "atk-s0513a1:694_11": "panāhu “cattāri nimittāni ekadivaseneva disvā agamāsī”ti.",
  "atk-s0513a1:695_0": "So tattha divasabhāgaṃ kīḷitvā maṅgalapokkharaṇiyaṃ nhāyitvā atthaṅgate sūriye maṅgalasilāpaṭṭe",
  "atk-s0513a1:695_1": "nisīdi attānaṃ alaṅkārāpetukāmo. Athassa paricārakapurisā nānāvaṇṇāni dussāni nānappakārā",
  "atk-s0513a1:695_2": "ābharaṇavikatiyo mālāgandhavilepanāni ca ādāya samantā parivāretvā aṭṭhaṃsu. Tasmiṃ",
  "atk-s0513a1:695_3": "khaṇe sakkassa nisinnāsanaṃ uṇhaṃ ahosi. So “ko nu kho maṃ imamhā ṭhānā cāvetukāmo”ti",
  "atk-s0513a1:695_4": "upadhārento bodhisattassa alaṅkāretukāmataṃ ñatvā vissakammaṃ āmantesi “samma vissakamma,",
  "atk-s0513a1:695_5": "siddhatthakumāro ajja aḍḍharattasamaye mahābhinikkhamanaṃ nikkhamissati, ayamassa",
  "atk-s0513a1:695_6": "pacchimo alaṅkāro, uyyānaṃ gantvā mahāpurisaṃ dibbālaṅkārehi alaṅkarohī”ti. So “sādhū”ti",
  "atk-s0513a1:695_7": "paṭissuṇitvā devatānubhāvena taṅkhaṇaṃyeva upasaṅkamitvā tasseva kappakasadiso hutvā",
  "atk-s0513a1:695_8": "kappakassa hatthato veṭhanadussaṃ gahetvā bodhisattassa sīsaṃ veṭhesi. Bodhisatto",
  "atk-s0513a1:695_9": "hatthasamphasseneva “nāyaṃ manusso, devaputto eso”ti aññāsi. Veṭhanena veṭhitamatte",
  "atk-s0513a1:695_10": "sīse moḷiyaṃ maṇiratanākārena dussasahassaṃ abbhuggañchi. Puna veṭhentassa dussasahassanti",
  "atk-s0513a1:695_11": "dasakkhattuṃ veṭhentassa dasa dussasahassāni abbhuggacchiṃsu. “Sīsaṃ khuddakaṃ, dussāni",
  "atk-s0513a1:695_12": "bahūni, kathaṃ abbhuggatānī”ti na cintetabbaṃ. Tesu hi sabbamahantaṃ āmalakapupphappamāṇaṃ,",
  "atk-s0513a1:695_13": "avasesāni kusumbakapupphappamāṇāni ahesuṃ. Bodhisattassa sīsaṃ kiñjakkhagavacchitaṃ",
  "atk-s0513a1:695_14": "viya kuyyakapupphaṃ ahosi.",
  "atk-s0513a1:696_0": "Athassa sabbālaṅkārapaṭimaṇḍitassa sabbatālāvacaresu sakāni sakāni paṭibhānāni dassayantesu,",
  "atk-s0513a1:696_1": "brāhmaṇesu “jayanandā”tiādivacanehi, sūtamāgadhādīsu nānappakārehi maṅgalavacanatthutighosehi",
  "atk-s0513a1:696_2": "sambhāventesu sabbālaṅkārapaṭimaṇḍitaṃ rathavaraṃ abhiruhi. Tasmiṃ samaye “rāhulamātā",
  "atk-s0513a1:696_3": "puttaṃ vijātā”ti sutvā suddhodanamahārājā “puttassa me tuṭṭhiṃ nivedethā”ti sāsanaṃ",
  "atk-s0513a1:696_4": "pahiṇi. Bodhisatto taṃ sutvā “rāhu jāto, bandhanaṃ jāta”nti āha. Rājā “kiṃ me putto",
  "atk-s0513a1:696_5": "avacā”ti pucchitvā taṃ vacanaṃ sutvā “ito paṭṭhāya me nattā rāhulakumāroyeva nāma hotū”ti āha.",
  "atk-s0513a1:697_0": "Bodhisattopi kho rathavaraṃ āruyha mahantena yasena atimanoramena sirisobhaggena",
  "atk-s0513a1:697_1": "nagaraṃ pāvisi. Tasmiṃ samaye kisāgotamī nāma khattiyakaññā uparipāsādavaratalagatā",
  "atk-s0513a1:697_2": "nagaraṃ padakkhiṇaṃ kurumānassa bodhisattassa rūpasiriṃ disvā pītisomanassajātā idaṃ udānaṃ udānesi –",
  "atk-s0513a1:698": "“Nibbutā nūna sā mātā, nibbuto nūna so pitā;",
  "atk-s0513a1:699": "Nibbutā nūna sā nārī, yassāyaṃ īdiso patī”ti.",
  "atk-s0513a1:700_0": "Bodhisatto taṃ sutvā cintesi “ayaṃ evamāha ‘evarūpaṃ attabhāvaṃ passantiyā mātu hadayaṃ",
  "atk-s0513a1:700_1": "nibbāyati, pitu hadayaṃ nibbāyati, pajāpatiyā hadayaṃ nibbāyatī’ti! Kismiṃ nu kho",
  "atk-s0513a1:700_2": "nibbute hadayaṃ nibbutaṃ nāma hotī”ti? Athassa kilesesu virattamānasassa etadahosi",
  "atk-s0513a1:700_3": "– “rāgaggimhi nibbute nibbutaṃ nāma hoti, dosaggimhi nibbute nibbutaṃ nāma hoti,",
  "atk-s0513a1:700_4": "mohaggimhi nibbute nibbutaṃ nāma hoti, mānadiṭṭhiādīsu sabbakilesadarathesu nibbutesu",
  "atk-s0513a1:700_5": "nibbutaṃ nāma hoti. Ayaṃ me sussavanaṃ sāvesi, ahañhi nibbānaṃ gavesanto carāmi,",
  "atk-s0513a1:700_6": "ajjeva mayā gharāvāsaṃ chaḍḍetvā nikkhamma pabbajitvā nibbānaṃ gavesituṃ vaṭṭati,",
  "atk-s0513a1:700_7": "ayaṃ imissā ācariyabhāgo hotū”ti kaṇṭhato omuñcitvā kisāgotamiyā satasahassagghanakaṃ",
  "atk-s0513a1:700_8": "muttāhāraṃ pesesi. Sā “siddhatthakumāro mayi paṭibaddhacitto hutvā paṇṇākāraṃ pesesī”ti",
  "atk-s0513a1:700_9": "somanassajātā ahosi.",
  "atk-s0513a1:701_0": "Bodhisattopi mahantena sirisobhaggena attano pāsādaṃ abhiruhitvā sirisayane nipajji.",
  "atk-s0513a1:701_1": "Tāvadeva ca naṃ sabbālaṅkārapaṭimaṇḍitā naccagītādīsu susikkhitā devakaññā viya rūpasobhaggappattā",
  "atk-s0513a1:701_2": "itthiyo nānātūriyāni gahetvā samparivārayitvā abhiramāpentiyo naccagītavāditāni payojayiṃsu.",
  "atk-s0513a1:701_3": "Bodhisatto kilesesu virattacittatāya naccādīsu anabhirato muhuttaṃ niddaṃ okkami.",
  "atk-s0513a1:701_4": "Tāpi itthiyo “yassatthāya mayaṃ naccādīni payojema, so niddaṃ upagato, idāni kimatthaṃ",
  "atk-s0513a1:701_5": "kilamāmā”ti gahitaggahitāni tūriyāni ajjhottharitvā nipajjiṃsu, gandhatelappadīpā",
  "atk-s0513a1:701_6": "jhāyanti. Bodhisatto pabujjhitvā sayanapiṭṭhe pallaṅkena nisinno addasa tā itthiyo",
  "atk-s0513a1:701_7": "tūriyabhaṇḍāni avattharitvā niddāyantiyo – ekaccā paggharitakheḷā, lālākilinnagattā,",
  "atk-s0513a1:701_8": "ekaccā dante khādantiyo, ekaccā kākacchantiyo, ekaccā vippalapantiyo, ekaccā vivaṭamukhā,",
  "atk-s0513a1:701_9": "ekaccā apagatavatthā, pākaṭabībhacchasambādhaṭṭhānā. So tāsaṃ taṃ vippakāraṃ disvā",
  "atk-s0513a1:701_10": "bhiyyosomattāya kāmesu virattacitto ahosi. Tassa alaṅkatapaṭiyattaṃ sakkabhavanasadisampi",
  "atk-s0513a1:701_11": "taṃ mahātalaṃ apaviddhanānākuṇapabharitaṃ āmakasusānaṃ viya upaṭṭhāsi, tayo bhavā",
  "atk-s0513a1:701_12": "ādittagehasadisā khāyiṃsu – “upaddutaṃ vata bho, upassaṭṭhaṃ vata bho”ti udānaṃ pavattesi,",
  "atk-s0513a1:701_13": "ativiya pabbajjāya cittaṃ nami.",
  "atk-s0513a1:702_0": "So “ajjeva mayā mahābhinikkhamanaṃ nikkhamituṃ vaṭṭatī”ti sayanā uṭṭhāya dvārasamīpaṃ",
  "atk-s0513a1:702_1": "gantvā “ko etthā”ti āha. Ummāre sīsaṃ katvā nipanno channo “ahaṃ ayyaputta channo”ti",
  "atk-s0513a1:702_2": "āha. “Ahaṃ ajja mahābhinikkhamanaṃ nikkhamitukāmo, ekaṃ me assaṃ kappehī”ti āha.",
  "atk-s0513a1:702_3": "So “sādhu devā”ti assabhaṇḍikaṃ gahetvā assasālaṃ gantvā gandhatelapadīpesu jalantesu",
  "atk-s0513a1:702_4": "sumanapaṭṭavitānassa heṭṭhā ramaṇīye bhūmibhāge ṭhitaṃ kaṇḍakaṃ assarājānaṃ disvā",
  "atk-s0513a1:702_5": "“ajja mayā imameva kappetuṃ vaṭṭatī”ti kaṇḍakaṃ kappesi. So kappiyamānova aññāsi",
  "atk-s0513a1:702_6": "“ayaṃ kappanā atigāḷhā, aññesu divasesu uyyānakīḷādigamane kappanā viya na hoti,",
  "atk-s0513a1:702_7": "mayhaṃ ayyaputto ajja mahābhinikkhamanaṃ nikkhamitukāmo bhavissatī”ti. Tato tuṭṭhamānaso",
  "atk-s0513a1:702_8": "mahāhasitaṃ hasi. So saddo sakalanagaraṃ pattharitvā gaccheyya, devatā pana taṃ saddaṃ",
  "atk-s0513a1:702_9": "nirumbhitvā na kassaci sotuṃ adaṃsu.",
  "atk-s0513a1:703_0": "Bodhisattopi kho channaṃ pesetvāva “puttaṃ tāva passissāmī”ti cintetvā nisinnapallaṅkato",
  "atk-s0513a1:703_1": "uṭṭhāya rāhulamātāya vasanaṭṭhānaṃ gantvā gabbhadvāraṃ vivari. Tasmiṃ khaṇe antogabbhe",
  "atk-s0513a1:703_2": "gandhatelapadīpo jhāyati, rāhulamātā sumanamallikādīnaṃ pupphānaṃ ambaṇamattena abhippakiṇṇasayane",
  "atk-s0513a1:703_3": "puttassa matthake hatthaṃ ṭhapetvā niddāyati. Bodhisatto ummāre pādaṃ ṭhapetvā ṭhitakova",
  "atk-s0513a1:703_4": "oloketvā “sacāhaṃ deviyā hatthaṃ apanetvā mama puttaṃ gaṇhissāmi, devī pabujjhissati,",
  "atk-s0513a1:703_5": "evaṃ me gamanantarāyo bhavissati, buddho hutvāva āgantvā puttaṃ passissāmī”ti pāsādatalato",
  "atk-s0513a1:703_6": "otari. Yaṃ pana jātakaṭṭhakathāyaṃ “tadā sattāhajāto rāhulakumāro hotī”ti vuttaṃ,",
  "atk-s0513a1:703_7": "taṃ sesaṭṭhakathāsu natthi, tasmā idameva gahetabbaṃ.",
  "atk-s0513a1:704_0": "Evaṃ bodhisatto pāsādatalā otaritvā assasamīpaṃ gantvā evamāha – “tāta kaṇḍaka, tvaṃ",
  "atk-s0513a1:704_1": "ajja ekarattiṃ maṃ tāraya, ahaṃ taṃ nissāya buddho hutvā sadevakaṃ lokaṃ tāressāmī”ti.",
  "atk-s0513a1:704_2": "Tato ullaṅghitvā kaṇḍakassa piṭṭhiṃ abhiruhi. Kaṇḍako gīvato paṭṭhāya āyāmena aṭṭhārasahattho",
  "atk-s0513a1:704_3": "hoti tadanucchavikena ubbedhena samannāgato thāmajavasampanno sabbaseto dhotasaṅkhasadiso.",
  "atk-s0513a1:704_4": "So sace haseyya vā padasaddaṃ vā kareyya, saddo sakalanagaraṃ avatthareyya. Tasmā",
  "atk-s0513a1:704_5": "devatā attano ānubhāvena tassa yathā na koci suṇāti, evaṃ hasitasaddaṃ sannirumbhitvā",
  "atk-s0513a1:704_6": "akkamanaakkamanapadavāre hatthatalāni upanāmesuṃ. Bodhisatto assavarassa piṭṭhivemajjhagato",
  "atk-s0513a1:704_7": "channaṃ assassa vāladhiṃ gāhāpetvā aḍḍharattasamaye mahādvārasamīpaṃ patto. Tadā",
  "atk-s0513a1:704_8": "pana rājā “evaṃ bodhisatto yāya kāyaci velāya nagaradvāraṃ vivaritvā nikkhamituṃ",
  "atk-s0513a1:704_9": "na sakkhissatī”ti dvīsu dvārakavāṭesu ekekaṃ purisasahassena vivaritabbaṃ kārāpesi.",
  "atk-s0513a1:704_10": "Bodhisatto thāmabalasampanno, hatthigaṇanāya koṭisahassahatthīnaṃ balaṃ dhāreti,",
  "atk-s0513a1:704_11": "purisagaṇanāya dasakoṭisahassapurisānaṃ. So cintesi “sace dvāraṃ na vivarīyati, ajja",
  "atk-s0513a1:704_12": "kaṇḍakassa piṭṭhe nisinnova vāladhiṃ gahetvā ṭhitena channena saddhiṃyeva kaṇḍakaṃ",
  "atk-s0513a1:704_13": "ūrūhi nippīḷetvā aṭṭhārasahatthubbedhaṃ pākāraṃ uppatitvā atikkamissāmī”ti. Channopi",
  "atk-s0513a1:704_14": "cintesi “sace dvāraṃ na vivarīyati, ahaṃ ayyaputtaṃ khandhe nisīdāpetvā kaṇḍakaṃ",
  "atk-s0513a1:704_15": "dakkhiṇena hatthena kucchiyaṃ parikkhipanto upakacchantare katvā pākāraṃ uppatitvā",
  "atk-s0513a1:704_16": "atikkamissāmī”ti. Kaṇḍakopi cintesi “sace dvāraṃ na vivarīyati, ahaṃ attano sāmikaṃ",
  "atk-s0513a1:704_17": "piṭṭhiyaṃ yathānisinnameva channena vāladhiṃ gahetvā ṭhitena saddhiṃyeva ukkhipitvā",
  "atk-s0513a1:704_18": "pākāraṃ uppatitvā atikkamissāmī”ti. Sace dvāraṃ na avāpurīyittha, yathācintitameva",
  "atk-s0513a1:704_19": "tesu tīsu janesu aññataro sampādeyya. Dvāre adhivatthā devatā pana dvāraṃ vivari.",
  "atk-s0513a1:705_0": "Tasmiṃyeva khaṇe māro “bodhisattaṃ nivattessāmī”ti āgantvā ākāse ṭhito āha – “mārisa,",
  "atk-s0513a1:705_1": "mā nikkhama, ito te sattame divase cakkaratanaṃ pātubhavissati, dvisahassaparittadīpaparivārānaṃ",
  "atk-s0513a1:705_2": "catunnaṃ mahādīpānaṃ rajjaṃ kāressasi, nivatta mārisā”ti. “Kosi tva”nti? “Ahaṃ vasavattī”ti.",
  "atk-s0513a1:705_3": "“Māra, jānāmahaṃ mayhaṃ cakkaratanassa pātubhāvaṃ, anatthikohaṃ rajjena, dasasahassilokadhātuṃ",
  "atk-s0513a1:705_4": "unnādetvā buddho bhavissāmī”ti āha. Māro “ito dāni te paṭṭhāya kāmavitakkaṃ vā byāpādavitakkaṃ",
  "atk-s0513a1:705_5": "vā vihiṃsāvitakkaṃ vā cintitakāle jānissāmī”ti otārāpekkho chāyā viya anapagacchanto anubandhi.",
  "atk-s0513a1:706_0": "Bodhisattopi hatthagataṃ cakkavattirajjaṃ kheḷapiṇḍaṃ viya anapekkho chaḍḍetvā mahantena",
  "atk-s0513a1:706_1": "sakkārena nagarā nikkhami āsāḷhipuṇṇamāya uttarāsāḷhanakkhatte vattamāne. Nikkhamitvā",
  "atk-s0513a1:706_2": "ca puna nagaraṃ oloketukāmo jāto. Evañca panassa citte uppannamatteyeva “mahāpurisa,",
  "atk-s0513a1:706_3": "na tayā nivattitvā olokanakammaṃ kata”nti vadamānā viya mahāpathavī kulālacakkaṃ",
  "atk-s0513a1:706_4": "viya bhijjitvā parivatti. Bodhisatto nagarābhimukho ṭhatvā nagaraṃ oloketvā tasmiṃ",
  "atk-s0513a1:706_5": "pathavippadese kaṇḍakanivattanacetiyaṭṭhānaṃ dassetvā gantabbamaggābhimukhaṃ kaṇḍakaṃ",
  "atk-s0513a1:706_6": "katvā pāyāsi mahantena sakkārena uḷārena sirisobhaggena. Tadā kirassa devatā purato",
  "atk-s0513a1:706_7": "saṭṭhi ukkāsahassāni dhārayiṃsu, pacchato saṭṭhi, dakkhiṇapassato saṭṭhi, vāmapassato",
  "atk-s0513a1:706_8": "saṭṭhi, aparā devatā cakkavāḷamukhavaṭṭiyaṃ aparimāṇā ukkā dhārayiṃsu, aparā devatā",
  "atk-s0513a1:706_9": "ca nāgasupaṇṇādayo ca dibbehi gandhehi mālāhi cuṇṇehi dhūmehi pūjayamānā gacchanti.",
  "atk-s0513a1:706_10": "Pāricchattakapupphehi ceva mandāravapupphehi ca ghanameghavuṭṭhikāle dhārāhi viya",
  "atk-s0513a1:706_11": "nabhaṃ nirantaraṃ ahosi, dibbāni saṃgītāni pavattiṃsu, samantato aṭṭhasaṭṭhi tūriyasatasahassāni",
  "atk-s0513a1:706_12": "pavajjiṃsu, samuddakucchiyaṃ meghatthanitakālo viya yugandharakucchiyaṃ sāgaranigghosakālo viya vattati.",
  "atk-s0513a1:707_0": "Iminā sirisobhaggena gacchanto bodhisatto ekaratteneva tīṇi rajjāni atikkamma tiṃsayojanamatthake",
  "atk-s0513a1:707_1": "anomānadītīraṃ pāpuṇi. “Kiṃ pana asso tato paraṃ gantuṃ na sakkotī”ti? “No, na sakko”ti.",
  "atk-s0513a1:707_2": "So hi ekaṃ cakkavāḷagabbhaṃ nābhiyā ṭhitacakkassa nemivaṭṭiṃ maddanto viya antantena",
  "atk-s0513a1:707_3": "caritvā purepātarāsameva āgantvā attano sampāditaṃ bhattaṃ bhuñjituṃ samattho. Tadā",
  "atk-s0513a1:707_4": "pana devanāgasupaṇṇādīhi ākāse ṭhatvā ossaṭṭhehi gandhamālādīhi yāva ūruppadesā sañchannaṃ",
  "atk-s0513a1:707_5": "sarīraṃ ākaḍḍhitvā gandhamālājaṭaṃ chindantassa atippapañco ahosi, tasmā tiṃsayojanamattameva",
  "atk-s0513a1:707_6": "agamāsi. Atha bodhisatto nadītīre ṭhatvā channaṃ pucchi – “kinnāmā ayaṃ nadī”ti?",
  "atk-s0513a1:707_7": "“Anomā nāma, devā”ti. “Amhākampi pabbajjā anomā bhavissatī”ti paṇhiyā ghaṭṭento assassa",
  "atk-s0513a1:707_8": "saññaṃ adāsi. Asso uppatitvā aṭṭhūsabhavitthārāya nadiyā pārimatīre aṭṭhāsi.",
  "atk-s0513a1:708_0": "Bodhisatto assapiṭṭhito oruyha rajatapaṭṭasadise vālukāpuline ṭhatvā channaṃ āmantesi",
  "atk-s0513a1:708_1": "– “samma, channa, tvaṃ mayhaṃ ābharaṇāni ceva kaṇḍakañca ādāya gaccha, ahaṃ pabbajissāmī”ti.",
  "atk-s0513a1:708_2": "“Ahampi, deva, pabbajissāmī”ti. Bodhisatto “na labbhā tayā pabbajituṃ, gaccha tva”nti",
  "atk-s0513a1:708_3": "tikkhattuṃ paṭibāhitvā ābharaṇāni ceva kaṇḍakañca paṭicchāpetvā cintesi “ime mayhaṃ",
  "atk-s0513a1:708_4": "kesā samaṇasāruppā na hontī”ti. Añño bodhisattassa kese chindituṃ yuttarūpo natthi,",
  "atk-s0513a1:708_5": "tato “sayameva khaggena chindissāmī”ti dakkhiṇena hatthena asiṃ gaṇhitvā vāmahatthena",
  "atk-s0513a1:708_6": "moḷiyā saddhiṃ cūḷaṃ gahetvā chindi, kesā dvaṅgulamattā hutvā dakkhiṇato āvattamānā",
  "atk-s0513a1:708_7": "sīsaṃ allīyiṃsu. Tesaṃ yāvajīvaṃ tadeva pamāṇaṃ ahosi, massu ca tadanurūpaṃ, puna",
  "atk-s0513a1:708_8": "kesamassuohāraṇakiccaṃ nāma nāhosi. Bodhisatto saha moḷiyā cuḷaṃ gahetvā “sacāhaṃ",
  "atk-s0513a1:708_9": "buddho bhavissāmi, ākāse tiṭṭhatu, no ce, bhūmiyaṃ patatū”ti antalikkhe khipi. Taṃ",
  "atk-s0513a1:708_10": "cūḷāmaṇiveṭhanaṃ yojanappamāṇaṃ ṭhānaṃ gantvā ākāse aṭṭhāsi. Sakko devarājā dibbacakkhunā",
  "atk-s0513a1:708_11": "oloketvā yojaniyaratanacaṅkoṭakena sampaṭicchitvā tāvatiṃsabhavane cūḷāmaṇicetiyaṃ nāma patiṭṭhāpesi.",
  "atk-s0513a1:709": "“Chetvāna moḷiṃ varagandhavāsitaṃ, vehāyasaṃ ukkhipi aggapuggalo;",
  "atk-s0513a1:710": "Sahassanetto sirasā paṭiggahi, suvaṇṇacaṅkoṭavarena vāsavo”ti.",
  "atk-s0513a1:711_0": "Puna bodhisatto cintesi “imāni kāsikavatthāni mayhaṃ na samaṇasāruppānī”ti. Athassa",
  "atk-s0513a1:711_1": "kassapabuddhakāle purāṇasahāyako ghaṭīkāramahābrahmā ekaṃ buddhantaraṃ jaraṃ apattena",
  "atk-s0513a1:711_2": "mittabhāvena cintesi – “ajja me sahāyako mahābhinikkhamanaṃ nikkhanto, samaṇaparikkhāramassa",
  "atk-s0513a1:711_3": "gahetvā gacchissāmī”ti.",
  "atk-s0513a1:712": "“Ticīvarañca patto ca, vāsī sūci ca bandhanaṃ;",
  "atk-s0513a1:713": "Parissāvanena aṭṭhete, yuttayogassa bhikkhuno”ti. –",
  "atk-s0513a1:714_0": "Ime aṭṭha samaṇaparikkhāre āharitvā adāsi. Bodhisatto arahaddhajaṃ nivāsetvā uttamapabbajjāvesaṃ",
  "atk-s0513a1:714_1": "gaṇhitvā “channa, mama vacanena mātāpitūnaṃ ārogyaṃ vadehī”ti vatvā uyyojesi. Channo",
  "atk-s0513a1:714_2": "bodhisattaṃ vanditvā padakkhiṇaṃ katvā pakkāmi. Kaṇḍako pana channena saddhiṃ mantayamānassa",
  "atk-s0513a1:714_3": "bodhisattassa vacanaṃ suṇanto ṭhatvā “natthi dāni mayhaṃ puna sāmino dassana”nti",
  "atk-s0513a1:714_4": "cakkhupathaṃ vijahanto sokaṃ adhivāsetuṃ asakkonto hadayena phalitena kālaṃ katvā",
  "atk-s0513a1:714_5": "tāvatiṃsabhavane kaṇḍako nāma devaputto hutvā nibbatti. Channassa paṭhamaṃ ekova",
  "atk-s0513a1:714_6": "soko ahosi, kaṇḍakassa pana kālakiriyāya dutiyena sokena pīḷito rodanto paridevanto nagaraṃ agamāsi.",
  "atk-s0513a1:715_0": "Bodhisattopi pabbajitvā tasmiṃyeva padese anupiyaṃ nāma ambavanaṃ atthi, tattha sattāhaṃ",
  "atk-s0513a1:715_1": "pabbajjāsukhena vītināmetvā ekadivaseneva tiṃsayojanamaggaṃ padasā gantvā rājagahaṃ",
  "atk-s0513a1:715_2": "pāvisi. Pavisitvā sapadānaṃ piṇḍāya cari. Sakalanagaraṃ bodhisattassa rūpadassanena",
  "atk-s0513a1:715_3": "dhanapālakena paviṭṭharājagahaṃ viya asurindena paviṭṭhadevanagaraṃ viya ca saṅkhobhaṃ",
  "atk-s0513a1:715_4": "agamāsi. Rājapurisā gantvā “deva, evarūpo nāma satto nagare piṇḍāya carati, ‘devo",
  "atk-s0513a1:715_5": "vā manusso vā nāgo vā supaṇṇo vā ko nāmeso’ti na jānāmā”ti ārocesuṃ. Rājā pāsādatale",
  "atk-s0513a1:715_6": "ṭhatvā mahāpurisaṃ disvā acchariyabbhutajāto purise āṇāpesi – “gacchatha bhaṇe, vīmaṃsatha,",
  "atk-s0513a1:715_7": "sace amanusso bhavissati, nagarā nikkhamitvā antaradhāyissati, sace devatā bhavissati,",
  "atk-s0513a1:715_8": "ākāsena gacchissati, sace nāgo bhavissati, pathaviyaṃ nimujjitvā gamissati, sace",
  "atk-s0513a1:715_9": "manusso bhavissati, yathāladdhaṃ bhikkhaṃ paribhuñjissatī”ti.",
  "atk-s0513a1:716_0": "Mahāpurisopi kho missakabhattaṃ saṃharitvā “alaṃ me ettakaṃ yāpanāyā”ti ñatvā paviṭṭhadvāreneva",
  "atk-s0513a1:716_1": "nagarā nikkhamitvā paṇḍavapabbatacchāyāya puratthābhimukho nisīditvā āhāraṃ paribhuñjituṃ",
  "atk-s0513a1:716_2": "āraddho. Athassa antāni parivattitvā mukhena nikkhamanākārappattāni viya ahesuṃ.",
  "atk-s0513a1:716_3": "Tato tena attabhāvena evarūpassa āhārassa cakkhunāpi adiṭṭhapubbatāya tena paṭikūlāhārena",
  "atk-s0513a1:716_4": "aṭṭiyamāno evaṃ attanāva attānaṃ ovadi “siddhattha, tvaṃ sulabhannapāne kule tivassikagandhasālibhojanaṃ",
  "atk-s0513a1:716_5": "nānaggarasehi bhuñjanaṭṭhāne nibbattitvāpi ekaṃ paṃsukūlikaṃ disvā ‘kadā nu kho ahampi",
  "atk-s0513a1:716_6": "evarūpo hutvā piṇḍāya caritvā bhuñjissāmi, bhavissati nu kho me so kālo’ti cintetvā",
  "atk-s0513a1:716_7": "nikkhanto, idāni kiṃ nāmetaṃ karosī”ti. Evaṃ attanāva attānaṃ ovaditvā nibbikāro",
  "atk-s0513a1:716_8": "hutvā āhāraṃ paribhuñji.",
  "atk-s0513a1:717_0": "Rājapurisā taṃ pavattiṃ disvā gantvā rañño ārocesuṃ. Rājā dūtavacanaṃ sutvā vegena",
  "atk-s0513a1:717_1": "nagarā nikkhamitvā bodhisattassa santikaṃ gantvā iriyāpathasmiṃyeva pasīditvā bodhisattassa",
  "atk-s0513a1:717_2": "sabbaṃ issariyaṃ niyyādesi. Bodhisatto “mayhaṃ, mahārāja, vatthukāmehi vā kilesakāmehi",
  "atk-s0513a1:717_3": "vā attho natthi, ahaṃ paramābhisambodhiṃ patthayanto nikkhanto”ti āha. Rājā anekappakāraṃ",
  "atk-s0513a1:717_4": "yācantopi tassa cittaṃ alabhitvā “addhā tvaṃ buddho bhavissasi, buddhabhūtena pana",
  "atk-s0513a1:717_5": "te paṭhamaṃ mama vijitaṃ āgantabba”nti paṭiññaṃ gaṇhi. Ayamettha saṅkhepo, vitthāro",
  "atk-s0513a1:717_6": "pana “pabbajjaṃ kittayissāmi, yathā pabbaji cakkhumā”ti imaṃ pabbajjāsuttaṃ saddhiṃ",
  "atk-s0513a1:717_7": "aṭṭhakathāya oloketvā veditabbo.",
  "atk-s0513a1:718_0": "Bodhisattopi rañño paṭiññaṃ datvā anupubbena cārikaṃ caramāno āḷārañca kālāmaṃ udakañca",
  "atk-s0513a1:718_1": "rāmaputtaṃ upasaṅkamitvā samāpattiyo nibbattetvā “nāyaṃ maggo bodhāyā”ti tampi samāpattibhāvanaṃ",
  "atk-s0513a1:718_2": "analaṅkaritvā sadevakassa lokassa attano thāmavīriyasandassanatthaṃ mahāpadhānaṃ",
  "atk-s0513a1:718_3": "padahitukāmo uruvelaṃ gantvā “ramaṇīyo vatāyaṃ bhūmibhāgo”ti tattheva vāsaṃ upagantvā",
  "atk-s0513a1:718_4": "mahāpadhānaṃ padahi. Tepi kho koṇḍaññappamukhā pañca pabbajitā gāmanigamarājadhānīsu",
  "atk-s0513a1:718_5": "bhikkhāya carantā tattha bodhisattaṃ sampāpuṇiṃsu. Atha naṃ chabbassāni mahāpadhānaṃ",
  "atk-s0513a1:718_6": "padahantaṃ “idāni buddho bhavissati, idāni buddho bhavissatī”ti pariveṇasammajjanādikāya",
  "atk-s0513a1:718_7": "vattapaṭipattiyā upaṭṭhahamānā santikāvacarāvassa ahesuṃ. Bodhisattopi kho “koṭippattaṃ",
  "atk-s0513a1:718_8": "dukkarakāriyaṃ karissāmī”ti ekatilataṇḍulādīhipi vītināmesi, sabbasopi āhārūpacchedaṃ",
  "atk-s0513a1:718_9": "akāsi, devatāpi lomakūpehi ojaṃ upasaṃharamānā paṭikkhipi.",
  "atk-s0513a1:719_0": "Athassa tāya nirāhāratāya paramakasimānappattakāyassa suvaṇṇavaṇṇo kāyo kāḷavaṇṇo",
  "atk-s0513a1:719_1": "ahosi. Bāttiṃsamahāpurisalakkhaṇāni paṭicchannāni ahesuṃ. Appekadā appāṇakaṃ jhānaṃ",
  "atk-s0513a1:719_2": "jhāyanto mahāvedanāhi abhitunno visaññībhūto caṅkamanakoṭiyaṃ patati. Atha naṃ ekaccā",
  "atk-s0513a1:719_3": "devatā “kālakato samaṇo gotamo”ti vadanti, ekaccā “vihāroveso arahata”nti āhaṃsu.",
  "atk-s0513a1:719_4": "Tattha yāsaṃ “kālakato”ti ahosi, tā gantvā suddhodanamahārājassa ārocesuṃ “tumhākaṃ",
  "atk-s0513a1:719_5": "putto kālakato”ti. Mama putto buddho hutvā kālakato, ahutvāti? Buddho bhavituṃ nāsakkhi,",
  "atk-s0513a1:719_6": "padhānabhūmiyaṃyeva patitvā kālakatoti. Idaṃ sutvā rājā “nāhaṃ saddahāmi, mama puttassa",
  "atk-s0513a1:719_7": "bodhiṃ appatvā kālakiriyā nāma natthī”ti paṭikkhipi. Kasmā pana rājā na saddahatīti?",
  "atk-s0513a1:719_8": "Kāḷadevīlatāpasassa vandāpanadivase jamburukkhamūle ca pāṭihāriyānaṃ diṭṭhattā.",
  "atk-s0513a1:720_0": "Puna bodhisatte saññaṃ paṭilabhitvā uṭṭhite tā devatā gantvā “arogo te mahārāja putto”ti",
  "atk-s0513a1:720_1": "ārocenti. Rājā “jānāmahaṃ puttassa amaraṇabhāva”nti vadati. Mahāsattassa chabbassāni",
  "atk-s0513a1:720_2": "dukkarakāriyaṃ karontassa ākāse gaṇṭhikaraṇakālo viya ahosi. So “ayaṃ dukkarakārikā",
  "atk-s0513a1:720_3": "nāma bodhāya maggo na hotī”ti oḷārikaṃ āhāraṃ āhāretuṃ gāmanigamesu piṇḍāya caritvā",
  "atk-s0513a1:720_4": "āhāraṃ āhari, athassa bāttiṃsamahāpurisalakkhaṇāni pākatikāni ahesuṃ, kāyo suvaṇṇavaṇṇo",
  "atk-s0513a1:720_5": "ahosi. Pañcavaggiyā bhikkhū “ayaṃ chabbassāni dukkarakārikaṃ karontopi sabbaññutaṃ",
  "atk-s0513a1:720_6": "paṭivijjhituṃ nāsakkhi, idāni gāmādīsu piṇḍāya caritvā oḷārikaṃ āhāraṃ āhariyamāno",
  "atk-s0513a1:720_7": "kiṃ sakkhissati, bāhuliko esa padhānavibbhanto, sīsaṃ nhāyitukāmassa ussāvabindutakkanaṃ",
  "atk-s0513a1:720_8": "viya amhākaṃ etassa santikā visesatakkanaṃ, kiṃ no iminā”ti mahāpurisaṃ pahāya attano",
  "atk-s0513a1:720_9": "attano pattacīvaraṃ gahetvā aṭṭhārasayojanamaggaṃ gantvā isipatanaṃ pavisiṃsu.",
  "atk-s0513a1:721_0": "Tena kho pana samayena uruvelāyaṃ senānigame senānikuṭumbikassa gehe nibbattā sujātā",
  "atk-s0513a1:721_1": "nāma dārikā vayappattā ekasmiṃ nigrodharukkhe patthanaṃ akāsi “sace samajātikaṃ kulagharaṃ",
  "atk-s0513a1:721_2": "gantvā paṭhamagabbhe puttaṃ labhissāmi, anusaṃvaccharaṃ te satasahassapariccāgena",
  "atk-s0513a1:721_3": "balikammaṃ karissāmī”ti. Tassā sā patthanā samijjhi. Sā mahāsattassa dukkarakārikaṃ",
  "atk-s0513a1:721_4": "karontassa chaṭṭhe vasse paripuṇṇe visākhapuṇṇamāyaṃ balikammaṃ kātukāmā hutvā puretaraṃ",
  "atk-s0513a1:721_5": "dhenusahassaṃ laṭṭhimadhukavane carāpetvā tāsaṃ khīraṃ pañca dhenusatāni pāyetvā",
  "atk-s0513a1:721_6": "tāsaṃ khīraṃ aḍḍhatiyānīti evaṃ yāva soḷasannaṃ dhenūnaṃ khīraṃ aṭṭha dhenuyo pivanti,",
  "atk-s0513a1:721_7": "tāva khīrassa bahalatañca madhuratañca ojavantatañca patthayamānā khīraparivattanaṃ",
  "atk-s0513a1:721_8": "nāma akāsi. Sā visākhapuṇṇamadivase “pātova balikammaṃ karissāmī”ti rattiyā paccūsasamayaṃ",
  "atk-s0513a1:721_9": "paccuṭṭhāya tā aṭṭha dhenuyo duhāpesi. Vacchakā dhenūnaṃ thanamūlaṃ nāgamiṃsu, thanamūle",
  "atk-s0513a1:721_10": "pana navabhājane upanītamatte attano dhammatāya khīradhārā pavattiṃsu. Taṃ acchariyaṃ",
  "atk-s0513a1:721_11": "disvā sujātā sahattheneva khīraṃ gahetvā navabhājane pakkhipitvā sahattheneva aggiṃ",
  "atk-s0513a1:721_12": "katvā pacituṃ ārabhi.",
  "atk-s0513a1:722_0": "Tasmiṃ pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,",
  "atk-s0513a1:722_1": "ekaphusitampi bahi na patati, uddhanato appamattakopi dhūmo na uṭṭhahati. Tasmiṃ",
  "atk-s0513a1:722_2": "samaye cattāro lokapālā āgantvā uddhane ārakkhaṃ gaṇhiṃsu, mahābrahmā chattaṃ dhāresi,",
  "atk-s0513a1:722_3": "sakko alātāni samānento aggiṃ jālesi. Devatā dvisahassadīpaparivāresu catūsu mahādīpesu",
  "atk-s0513a1:722_4": "devānañca manussānañca upakappanaojaṃ attano devānubhāvena daṇḍakabaddhaṃ madhupaṭalaṃ",
  "atk-s0513a1:722_5": "pīḷetvā madhuṃ gaṇhamānā viya saṃharitvā tattha pakkhipiṃsu. Aññesu hi kālesu devatā",
  "atk-s0513a1:722_6": "kabaḷe kabaḷe ojaṃ pakkhipanti, sambodhidivase ca pana parinibbānadivase ca ukkhaliyaṃyeva",
  "atk-s0513a1:722_7": "pakkhipanti. Sujātā ekadivaseyeva tattha attano pākaṭāni anekāni acchariyāni disvā",
  "atk-s0513a1:722_8": "puṇṇaṃ dāsiṃ āmantesi “amma puṇṇe, ajja amhākaṃ devatā ativiya pasannā, mayā ettake",
  "atk-s0513a1:722_9": "kāle evarūpaṃ acchariyaṃ nāma na diṭṭhapubbaṃ, vegena gantvā devaṭṭhānaṃ paṭijaggāhī”ti.",
  "atk-s0513a1:722_10": "Sā “sādhu, ayye”ti tassā vacanaṃ sampaṭicchitvā turitaturitā rukkhamūlaṃ agamāsi.",
  "atk-s0513a1:723_0": "Bodhisattopi kho tasmiṃ rattibhāge pañca mahāsupine disvā pariggaṇhanto “nissaṃsayenāhaṃ",
  "atk-s0513a1:723_1": "ajja buddho bhavissāmī”ti katasanniṭṭhāno tassā rattiyā accayena katasarīrapaṭijaggano",
  "atk-s0513a1:723_2": "bhikkhācārakālaṃ āgamayamāno pātova āgantvā tasmiṃ rukkhamūle nisīdi attano pabhāya",
  "atk-s0513a1:723_3": "sakalarukkhaṃ obhāsayamāno. Atha kho sā puṇṇā āgantvā addasa bodhisattaṃ rukkhamūle",
  "atk-s0513a1:723_4": "pācīnalokadhātuṃ olokayamānaṃ nisinnaṃ, sarīrato cassa nikkhantāhi pabhāhi sakalarukkhaṃ",
  "atk-s0513a1:723_5": "suvaṇṇavaṇṇaṃ. Disvā tassā etadahosi – “ajja amhākaṃ devatā rukkhato oruyha sahattheneva",
  "atk-s0513a1:723_6": "balikammaṃ sampaṭicchituṃ nisinnā maññe”ti ubbegappattā hutvā vegenāgantvā sujātāya etamatthaṃ ārocesi.",
  "atk-s0513a1:724_0": "Sujātā tassā vacanaṃ sutvā tuṭṭhamānasā hutvā “ajja dāni paṭṭhāya mama jeṭṭhadhītuṭṭhāne",
  "atk-s0513a1:724_1": "tiṭṭhāhī”ti dhītu anucchavikaṃ sabbālaṅkāraṃ adāsi. Yasmā pana buddhabhāvaṃ pāpuṇanadivase",
  "atk-s0513a1:724_2": "satasahassagghanikaṃ suvaṇṇapātiṃ laddhuṃ vaṭṭati, tasmā sā “suvaṇṇapātiyaṃ pāyāsaṃ",
  "atk-s0513a1:724_3": "pakkhipissāmī”ti cittaṃ uppādetvā satasahassagghanikaṃ suvaṇṇapātiṃ nīharāpetvā tattha",
  "atk-s0513a1:724_4": "pāyāsaṃ pakkhipitukāmā pakkabhājanaṃ āvajjesi. ‘Sabbo pāyāso padumapattā udakaṃ viya",
  "atk-s0513a1:724_5": "vinivattitvā pātiyaṃ patiṭṭhāsi, ekapātipūramattova ahosi’. Sā taṃ pātiṃ aññāya suvaṇṇapātiyā",
  "atk-s0513a1:724_6": "paṭikujjitvā odātavatthena veṭhetvā sabbālaṅkārehi attabhāvaṃ alaṅkaritvā taṃ pātiṃ",
  "atk-s0513a1:724_7": "attano sīse ṭhapetvā mahantena ānubhāvena nigrodharukkhamūlaṃ gantvā bodhisattaṃ",
  "atk-s0513a1:724_8": "oloketvā balavasomanassajātā “rukkhadevatā”ti saññāya diṭṭhaṭṭhānato paṭṭhāya onatonatā",
  "atk-s0513a1:724_9": "gantvā sīsato pātiṃ otāretvā vivaritvā suvaṇṇabhiṅkārena gandhapupphavāsitaṃ udakaṃ",
  "atk-s0513a1:724_10": "gahetvā bodhisattaṃ upagantvā aṭṭhāsi. Ghaṭīkāramahābrahmunā dinno mattikāpatto ettakaṃ",
  "atk-s0513a1:724_11": "addhānaṃ bodhisattaṃ avijahitvā tasmiṃ khaṇe adassanaṃ gato, bodhisatto pattaṃ apassanto",
  "atk-s0513a1:724_12": "dakkhiṇahatthaṃ pasāretvā udakaṃ sampaṭicchi. Sujātā saheva pātiyā pāyāsaṃ mahāpurisassa",
  "atk-s0513a1:724_13": "hatthe ṭhapesi, mahāpuriso sujātaṃ olokesi. Sā ākāraṃ sallakkhetvā “ayya, mayā tumhākaṃ",
  "atk-s0513a1:724_14": "pariccattaṃ, gaṇhitvā yathāruciṃ gacchathā”ti vanditvā “yathā mayhaṃ manoratho nipphanno,",
  "atk-s0513a1:724_15": "evaṃ tumhākampi nipphajjatū”ti vatvā satasahassagghanikāya suvaṇṇapātiyā purāṇapaṇṇe",
  "atk-s0513a1:724_16": "viya anapekkhā hutvā pakkāmi.",
  "atk-s0513a1:725_0": "Bodhisattopi kho nisinnaṭṭhānā uṭṭhāya rukkhaṃ padakkhiṇaṃ katvā pātiṃ ādāya nerañjarāya",
  "atk-s0513a1:725_1": "tīraṃ gantvā anekesaṃ bodhisattasahassānaṃ abhisambujjhanadivase otaritvā nhānaṭṭhānaṃ",
  "atk-s0513a1:725_2": "suppatiṭṭhitatitthaṃ nāma atthi, tassa tīre pātiṃ ṭhapetvā otaritvā nhatvā anekabuddhasatasahassānaṃ",
  "atk-s0513a1:725_3": "nivāsanaṃ arahaddhajaṃ nivāsetvā puratthābhimukho nisīditvā ekaṭṭhitālapakkappamāṇe",
  "atk-s0513a1:725_4": "ekūnapaññāsa piṇḍe katvā sabbaṃ appodakaṃ madhupāyāsaṃ paribhuñji. So eva hissa buddhabhūtassa",
  "atk-s0513a1:725_5": "sattasattāhaṃ bodhimaṇḍe vasantassa ekūnapaññāsa divasāni āhāro ahosi. Ettakaṃ kālaṃ",
  "atk-s0513a1:725_6": "neva añño āhāro atthi, na nhānaṃ, na mukhadhovanaṃ, na sarīravaḷañjo, jhānasukhena",
  "atk-s0513a1:725_7": "maggasukhena phalasukhena ca vītināmesi. Taṃ pana pāyāsaṃ paribhuñjitvā suvaṇṇapātiṃ",
  "atk-s0513a1:725_8": "gahetvā “sacāhaṃ, ajja buddho bhavituṃ sakkhissāmi, ayaṃ pāti paṭisotaṃ gacchatu,",
  "atk-s0513a1:725_9": "no ce sakkhissāmi, anusotaṃ gacchatū”ti vatvā nadīsote pakkhipi. Sā sotaṃ chindamānā",
  "atk-s0513a1:725_10": "nadīmajjhaṃ gantvā majjhamajjhaṭṭhāneneva javasampanno asso viya asītihatthamattaṭṭhānaṃ",
  "atk-s0513a1:725_11": "paṭisotaṃ gantvā ekasmiṃ āvaṭṭe nimujjitvā kāḷanāgarājabhavanaṃ gantvā tiṇṇaṃ buddhānaṃ",
  "atk-s0513a1:725_12": "paribhogapātiyo “kili kilī”ti ravaṃ kārayamānā paharitvāva tāsaṃ sabbaheṭṭhimā hutvā",
  "atk-s0513a1:725_13": "aṭṭhāsi. Kāḷo nāgarājā taṃ saddaṃ sutvā “hiyyo eko buddho nibbatto, puna ajja eko",
  "atk-s0513a1:725_14": "nibbatto”ti vatvā anekehi padasatehi thutiyo vadamāno uṭṭhāsi. Tassa kira mahāpathaviyā",
  "atk-s0513a1:725_15": "ekayojanatigāvutappamāṇaṃ nabhaṃ pūretvā ārohanakālo “ajja vā hiyyo vā”ti sadiso ahosi.",
  "atk-s0513a1:726_0": "Bodhisattopi nadītīramhi supupphitasālavane divāvihāraṃ katvā sāyanhasamaye pupphānaṃ",
  "atk-s0513a1:726_1": "vaṇṭato muccanakāle devatāhi alaṅkatena aṭṭhūsabhavitthārena maggena sīho viya vijambhamāno",
  "atk-s0513a1:726_2": "bodhirukkhābhimukho pāyāsi. Nāgayakkhasupaṇṇādayo dibbehi gandhapupphādīhi pūjayiṃsu,",
  "atk-s0513a1:726_3": "dibbasaṅgītādīni pavattayiṃsu, dasasahassī lokadhātu ekagandhā ekamālā ekasādhukārā",
  "atk-s0513a1:726_4": "ahosi. Tasmiṃ samaye sotthiyo nāma tiṇahārako tiṇaṃ ādāya paṭipathe āgacchanto mahāpurisassa",
  "atk-s0513a1:726_5": "ākāraṃ ñatvā aṭṭha tiṇamuṭṭhiyo adāsi. Bodhisatto tiṇaṃ gahetvā bodhimaṇḍaṃ āruyha",
  "atk-s0513a1:726_6": "dakkhiṇadisābhāge uttarābhimukho aṭṭhāsi. Tasmiṃ khaṇe dakkhiṇacakkavāḷaṃ osīditvā",
  "atk-s0513a1:726_7": "heṭṭhā avīcisampattaṃ viya ahosi, uttaracakkavāḷaṃ ullaṅghitvā upari bhavaggappattaṃ",
  "atk-s0513a1:726_8": "viya ahosi. Bodhisatto “idaṃ sambodhiṃ pāpuṇanaṭṭhānaṃ na bhavissati maññe”ti padakkhiṇaṃ",
  "atk-s0513a1:726_9": "karonto pacchimadisābhāgaṃ gantvā puratthābhimukho aṭṭhāsi, tato pacchimacakkavāḷaṃ",
  "atk-s0513a1:726_10": "osīditvā heṭṭhā avīcisampattaṃ viya ahosi, puratthimacakkavāḷaṃ ullaṅghitvā upari",
  "atk-s0513a1:726_11": "bhavaggappattaṃ viya ahosi. Ṭhitaṭṭhitaṭṭhāne kirassa nemivaṭṭipariyante akkante",
  "atk-s0513a1:726_12": "nābhiyā patiṭṭhitamahāsakaṭacakkaṃ viya mahāpathavī onatunnatā ahosi. Bodhisatto",
  "atk-s0513a1:726_13": "“idampi sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto uttaradisābhāgaṃ",
  "atk-s0513a1:726_14": "gantvā dakkhiṇābhimukho aṭṭhāsi, tato uttaracakkavāḷaṃ osīditvā heṭṭhā avīcisampattaṃ",
  "atk-s0513a1:726_15": "viya ahosi, dakkhiṇacakkavāḷaṃ ullaṅghitvā upari bhavaggappattaṃ viya ahosi. Bodhisatto",
  "atk-s0513a1:726_16": "“idampi sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto puratthimadisābhāgaṃ",
  "atk-s0513a1:726_17": "gantvā pacchimābhimukho aṭṭhāsi. Puratthimadisābhāge pana sabbabuddhānaṃ pallaṅkaṭṭhānaṃ,",
  "atk-s0513a1:726_18": "taṃ neva chambhati, na kampati. Mahāsatto “idaṃ sabbabuddhānaṃ avijahitaṃ acalaṭṭhānaṃ",
  "atk-s0513a1:726_19": "kilesapañjaraviddhaṃsanaṭṭhāna”nti ñatvā tāni tiṇāni agge gahetvā cālesi, tāvadeva",
  "atk-s0513a1:726_20": "cuddasahattho pallaṅko ahosi. Tānipi kho tiṇāni tathārūpena saṇṭhānena saṇṭhahiṃsu,",
  "atk-s0513a1:726_21": "yathārūpaṃ sukusalopi cittakāro vā potthakāro vā ālikhitumpi samattho natthi. Bodhisatto",
  "atk-s0513a1:726_22": "bodhikkhandhaṃ piṭṭhito katvā puratthābhimukho daḷhamānaso hutvā –",
  "atk-s0513a1:727": "“Kāmaṃ taco ca nhāru ca, aṭṭhi ca avasissatu;",
  "atk-s0513a1:728": "Upasussatu nissesaṃ, sarīre maṃsalohitaṃ”.",
  "atk-s0513a1:729": "Na tvevāhaṃ sammāsambodhiṃ appatvā imaṃ pallaṅkaṃ bhindissāmīti asanisatasannipātenapi abhejjarūpaṃ aparājitapallaṅkaṃ ābhujitvā nisīdi.",
  "atk-s0513a1:730_0": "Tasmiṃ samaye māro devaputto “siddhatthakumāro mayhaṃ vasaṃ atikkamitukāmo, na dānissa",
  "atk-s0513a1:730_1": "atikkamituṃ dassāmī”ti mārabalassa santikaṃ gantvā etamatthaṃ ārocetvā māraghosanaṃ",
  "atk-s0513a1:730_2": "nāma ghosāpetvā mārabalaṃ ādāya nikkhami. Sā mārasenā mārassa purato dvādasayojanā",
  "atk-s0513a1:730_3": "hoti, dakkhiṇato ca vāmato ca dvādasayojanā, pacchato yāva cakkavāḷapariyantaṃ katvā",
  "atk-s0513a1:730_4": "ṭhitā, uddhaṃ navayojanubbedhā, yassā unnadantiyā unnādasaddo yojanasahassato paṭṭhāya",
  "atk-s0513a1:730_5": "pathaviundriyanasaddo viya suyyati. Atha māro devaputto diyaḍḍhayojanasatikaṃ girimekhalaṃ",
  "atk-s0513a1:730_6": "nāma hatthiṃ abhiruhitvā bāhusahassaṃ māpetvā nānāvudhāni aggahesi. Avasesāyapi māraparisāya",
  "atk-s0513a1:730_7": "dve janā ekasadisaṃ āvudhaṃ na gaṇhiṃsu, nānappakāravaṇṇā nānappakāramukhā hutvā",
  "atk-s0513a1:730_8": "mahāsattaṃ ajjhottharamānā āgamiṃsu.",
  "atk-s0513a1:731_0": "Dasasahassacakkavāḷadevatā pana mahāsattassa thutiyo vadamānā aṭṭhaṃsu. Sakko devarājā",
  "atk-s0513a1:731_1": "vijayuttarasaṅkhaṃ dhamamāno aṭṭhāsi. So kira saṅkho vīsahatthasatiko hoti. Sakiṃ",
  "atk-s0513a1:731_2": "vātaṃ gāhāpetvā dhamanto cattāro māse saddaṃ karitvā nissaddo hoti. Mahākāḷanāgarājā",
  "atk-s0513a1:731_3": "atirekapadasatena vaṇṇaṃ vadanto aṭṭhāsi, mahābrahmā setacchattaṃ dhārayamāno aṭṭhāsi.",
  "atk-s0513a1:731_4": "Mārabale pana bodhimaṇḍaṃ upasaṅkamante tesaṃ ekopi ṭhātuṃ nāsakkhi, sammukhasammukhaṭṭhāneneva",
  "atk-s0513a1:731_5": "palāyiṃsu. Kāḷo nāgarājā pathaviyaṃ nimujjitvā pañcayojanasatikaṃ mañjerikanāgabhavanaṃ",
  "atk-s0513a1:731_6": "gantvā ubhohi hatthehi mukhaṃ pidahitvā nipanno. Sakko vijayuttarasaṅkhaṃ piṭṭhiyaṃ",
  "atk-s0513a1:731_7": "katvā cakkavāḷamukhavaṭṭiyaṃ aṭṭhāsi. Mahābrahmā setacchattaṃ cakkavāḷakoṭiyaṃ ṭhapetvā",
  "atk-s0513a1:731_8": "brahmalokameva agamāsi. Ekā devatāpi ṭhātuṃ samatthā nāhosi, mahāpuriso ekakova nisīdi.",
  "atk-s0513a1:732_0": "Māropi attano parisaṃ āha “tātā suddhodanaputtena siddhatthena sadiso añño puriso",
  "atk-s0513a1:732_1": "nāma natthi, mayaṃ sammukhā yuddhaṃ dātuṃ na sakkhissāma, pacchābhāgena dassāmā”ti.",
  "atk-s0513a1:732_2": "Mahāpurisopi tīṇi passāni oloketvā sabbadevatānaṃ palātattā suññāni addasa. Puna",
  "atk-s0513a1:732_3": "uttarapassena mārabalaṃ ajjhottharamānaṃ disvā “ayaṃ ettako jano maṃ ekakaṃ sandhāya",
  "atk-s0513a1:732_4": "mahantaṃ vāyāmaṃ parakkamaṃ karoti, imasmiṃ ṭhāne mayhaṃ mātā vā pitā vā bhātā vā",
  "atk-s0513a1:732_5": "añño vā koci ñātako natthi, imā pana dasa pāramiyova mayhaṃ dīgharattaṃ puṭṭhaparijanasadisā,",
  "atk-s0513a1:732_6": "tasmā pāramiyova phalakaṃ katvā pāramisattheneva paharitvā ayaṃ balakāyo mayā viddhaṃsetuṃ",
  "atk-s0513a1:732_7": "vaṭṭatī”ti dasa pāramiyo āvajjamāno nisīdi.",
  "atk-s0513a1:733_0": "Atha kho māro devaputto “eteneva siddhatthaṃ palāpessāmī”ti vātamaṇḍalaṃ samuṭṭhāpesi.",
  "atk-s0513a1:733_1": "Taṅkhaṇaṃyeva puratthimādibhedā vātā samuṭṭhahitvā aḍḍhayojanaekayojanadviyojanatiyojanappamāṇāni",
  "atk-s0513a1:733_2": "pabbatakūṭāni padāletvā vanagaccharukkhādīni ummūletvā samantā gāmanigame cuṇṇavicuṇṇaṃ",
  "atk-s0513a1:733_3": "kātuṃ samatthāpi mahāpurisassa puññatejena vihatānubhāvā bodhisattaṃ patvā cīvarakaṇṇamattampi",
  "atk-s0513a1:733_4": "cāletuṃ nāsakkhiṃsu. Tato “udakena na ajjhottharitvā māressāmī”ti mahāvassaṃ samuṭṭhāpesi.",
  "atk-s0513a1:733_5": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā vassiṃsu.",
  "atk-s0513a1:733_6": "Vuṭṭhidhārāvegena pathavī chiddā ahosi. Vanarukkhādīnaṃ uparibhāgena mahāmegho āgantvā",
  "atk-s0513a1:733_7": "mahāsattassa cīvare ussāvabinduṭṭhānamattampi temetuṃ nāsakkhi. Tato pāsāṇavassaṃ",
  "atk-s0513a1:733_8": "samuṭṭhāpesi. Mahantāni mahantāni pabbatakūṭāni dhūmāyantāni pajjalantāni ākāsenāgantvā",
  "atk-s0513a1:733_9": "bodhisattaṃ patvā dibbamālāguḷabhāvaṃ āpajjiṃsu. Tato paharaṇavassaṃ samuṭṭhāpesi.",
  "atk-s0513a1:733_10": "Ekatodhārāubhatodhārāasisattikhurappādayo dhūmāyantā pajjalantā ākāsenāgantvā bodhisattaṃ",
  "atk-s0513a1:733_11": "patvā dibbapupphāni ahesuṃ. Tato aṅgāravassaṃ samuṭṭhāpesi. Kiṃsukavaṇṇā aṅgārā ākāsenāgantvā",
  "atk-s0513a1:733_12": "bodhisattassa pādamūle dibbapupphāni hutvā vikiriṃsu. Tato kukkuḷavassaṃ samuṭṭhāpesi.",
  "atk-s0513a1:733_13": "Accuṇho aggivaṇṇo kukkuḷo ākāsenāgantvā bodhisattassa pādamūle dibbacandanacuṇṇaṃ",
  "atk-s0513a1:733_14": "hutvā nipati. Tato vālukāvassaṃ samuṭṭhāpesi. Atisukhumavālukā dhūmāyantā pajjalantā",
  "atk-s0513a1:733_15": "ākāsenāgantvā bodhisattassa pādamūle dibbapupphāni hutvā nipatiṃsu. Tato kalalavassaṃ",
  "atk-s0513a1:733_16": "samuṭṭhāpesi. Taṃ kalalaṃ dhūmāyantaṃ pajjalantaṃ ākāsenāgantvā bodhisattassa pādamūle",
  "atk-s0513a1:733_17": "dibbavilepanaṃ hutvā nipati. Tato “iminā bhiṃsetvā siddhatthaṃ palāpessāmī”ti andhakāraṃ",
  "atk-s0513a1:733_18": "samuṭṭhāpesi. Taṃ caturaṅgasamannāgataṃ viya mahātamaṃ hutvā bodhisattaṃ patvā sūriyappabhāvihataṃ",
  "atk-s0513a1:733_19": "viya andhakāraṃ antaradhāyi.",
  "atk-s0513a1:734_0": "Evaṃ māro imāhi navahi vātavassapāsāṇapaharaṇaaṅgārakukkuḷavālukākalalaandhakāravuṭṭhīhi",
  "atk-s0513a1:734_1": "bodhisattaṃ palāpetuṃ asakkonto “kiṃ bhaṇe, tiṭṭhatha, imaṃ siddhatthakumāraṃ gaṇhatha",
  "atk-s0513a1:734_2": "hanatha palāpethā”ti parisaṃ āṇāpetvā sayampi girimekhalassa hatthino khandhe nisinno",
  "atk-s0513a1:734_3": "cakkāvudhaṃ ādāya bodhisattaṃ upasaṅkamitvā “siddhattha uṭṭhāhi etasmā pallaṅkā,",
  "atk-s0513a1:734_4": "nāyaṃ tuyhaṃ pāpuṇāti, mayhaṃ eva pāpuṇātī”ti āha. Mahāsatto tassa vacanaṃ sutvā",
  "atk-s0513a1:734_5": "avoca – “māra, neva tayā dasa pāramiyo pūritā, na upapāramiyo, na paramatthapāramiyo,",
  "atk-s0513a1:734_6": "nāpi pañca mahāpariccāgā pariccattā, na ñātatthacariyā, na lokatthacariyā, na buddhicariyā",
  "atk-s0513a1:734_7": "pūritā, sabbā tā mayāyeva pūritā, tasmā nāyaṃ pallaṅko tuyhaṃ pāpuṇāti, mayheveso pāpuṇātī”ti.",
  "atk-s0513a1:735_0": "Māro kuddho kodhavegaṃ asahanto mahāpurisassa cakkāvudhaṃ vissajjesi. Taṃ tassa dasa",
  "atk-s0513a1:735_1": "pāramiyo āvajjentassa uparibhāge mālāvitānaṃ hutvā aṭṭhāsi. Taṃ kira khuradhāracakkāvudhaṃ",
  "atk-s0513a1:735_2": "aññadā tena kuddhena vissaṭṭhaṃ ekaghanapāsāṇatthambhe vaṃsakaḷīre viya chindantaṃ",
  "atk-s0513a1:735_3": "gacchati, idāni pana tasmiṃ mālāvitānaṃ hutvā ṭhite avasesā māraparisā “idāni pallaṅkato",
  "atk-s0513a1:735_4": "vuṭṭhāya palāyissatī”ti mahantamahantāni selakūṭāni vissajjesuṃ. Tānipi mahāpurisassa",
  "atk-s0513a1:735_5": "dasa pāramiyo āvajjentassa mālāguḷabhāvaṃ āpajjitvā bhūmiyaṃ patiṃsu. Devatā cakkavāḷamukhavaṭṭiyaṃ",
  "atk-s0513a1:735_6": "ṭhitā gīvaṃ pasāretvā sīsaṃ ukkhipitvā “naṭṭho vata so siddhatthakumārassa rūpaggappatto",
  "atk-s0513a1:735_7": "attabhāvo, kiṃ nu kho karissatī”ti olokenti.",
  "atk-s0513a1:736_0": "Tato mahāpuriso “pūritapāramīnaṃ bodhisattānaṃ abhisambujjhanadivase pattapallaṅko",
  "atk-s0513a1:736_1": "mayhaṃva pāpuṇātī”ti vatvā ṭhitaṃ māraṃ āha – “māra tuyhaṃ dānassa dinnabhāve ko",
  "atk-s0513a1:736_2": "sakkhī”ti. Māro “ime ettakā janā sakkhino”ti mārabalābhimukhaṃ hatthaṃ pasāresi.",
  "atk-s0513a1:736_3": "Tasmiṃ khaṇe māraparisāya “ahaṃ sakkhī, ahaṃ sakkhī”ti pavattasaddo pathaviundriyanasaddasadiso",
  "atk-s0513a1:736_4": "ahosi. Atha māro mahāpurisaṃ āha “siddhattha, tuyhaṃ dānassa dinnabhāve ko sakkhī”ti.",
  "atk-s0513a1:736_5": "Mahāpuriso “tuyhaṃ tāva dānassa dinnabhāve sacetanā sakkhino, mayhaṃ pana imasmiṃ",
  "atk-s0513a1:736_6": "ṭhāne sacetano koci sakkhī nāma natthi, tiṭṭhatu tāva me avasesattabhāvesu dinnadānaṃ,",
  "atk-s0513a1:736_7": "vessantarattabhāve pana ṭhatvā mayhaṃ sattasatakamahādānassa dinnabhāve ayaṃ acetanāpi",
  "atk-s0513a1:736_8": "ghanamahāpathavī sakkhī”ti cīvaragabbhantarato dakkhiṇahatthaṃ abhinīharitvā “vessantarattabhāve",
  "atk-s0513a1:736_9": "ṭhatvā mayhaṃ sattasatakamahādānassa dinnabhāve tvaṃ sakkhī na sakkhī”ti mahāpathaviabhimukhaṃ",
  "atk-s0513a1:736_10": "hatthaṃ pasāresi. Mahāpathavī “ahaṃ te tadā sakkhī”ti viravasatena viravasahassena",
  "atk-s0513a1:736_11": "viravasatasahassena mārabalaṃ avattharamānā viya unnadi.",
  "atk-s0513a1:737_0": "Tato mahāpurise “dinnaṃ te siddhattha mahādānaṃ uttamadāna”nti vessantaradānaṃ sammasante",
  "atk-s0513a1:737_1": "diyaḍḍhayojanasatiko girimekhalahatthī jaṇṇukehi pathaviyaṃ patiṭṭhāsi, māraparisā",
  "atk-s0513a1:737_2": "disāvidisā palāyi, dve ekamaggena gatā nāma natthi, sīsābharaṇāni ceva nivatthavatthāni",
  "atk-s0513a1:737_3": "ca pahāya sammukhasammukhadisāhiyeva palāyiṃsu. Tato devasaṅghā palāyamānaṃ mārabalaṃ",
  "atk-s0513a1:737_4": "disvā “mārassa parājayo jāto, siddhatthakumārassa jayo, jayapūjaṃ karissāmā”ti nāgā",
  "atk-s0513a1:737_5": "nāgānaṃ, supaṇṇā supaṇṇānaṃ, devatā devatānaṃ, brahmāno brahmānaṃ, ugghosetvā gandhamālādihatthā",
  "atk-s0513a1:737_6": "mahāpurisassa santikaṃ bodhipallaṅkaṃ agamaṃsu.",
  "atk-s0513a1:738": "Evaṃ gatesu ca pana tesu –",
  "atk-s0513a1:739": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:740": "Ugghosayuṃ bodhimaṇḍe pamoditā, jayaṃ tadā nāgagaṇā mahesino.",
  "atk-s0513a1:741": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:742": "Ugghosayuṃ bodhimaṇḍe pamoditā, supaṇṇasaṅghāpi jayaṃ mahesino.",
  "atk-s0513a1:743": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:744": "Ugghosayuṃ bodhimaṇḍe pamoditā, jayaṃ tadā devagaṇā mahesino.",
  "atk-s0513a1:745": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:746": "Ugghosayuṃ bodhimaṇḍe pamoditā, jayaṃ tadā brahmagaṇāpi tādino”ti.",
  "atk-s0513a1:747_0": "Avasesā dasasu cakkavāḷasahassesu devatā mālāgandhavilepanehi ca pūjayamānā nānappakārā",
  "atk-s0513a1:747_1": "thutiyo ca vadamānā aṭṭhaṃsu. Evaṃ anatthaṅgateyeva sūriye mahāpuriso mārabalaṃ vidhametvā",
  "atk-s0513a1:747_2": "cīvarūpari patamānehi bodhirukkhaṅkurehi rattapavāḷapallavehi viya pūjiyamāno paṭhamayāme",
  "atk-s0513a1:747_3": "pubbenivāsañāṇaṃ anussaritvā, majjhimayāme dibbacakkhuṃ visodhetvā, pacchimayāme",
  "atk-s0513a1:747_4": "paṭiccasamuppāde ñāṇaṃ otāresi. Athassa dvādasapadikaṃ paccayākāraṃ vaṭṭavivaṭṭavasena",
  "atk-s0513a1:747_5": "anulomapaṭilomato sammasantassa dasasahassī lokadhātu udakapariyantaṃ katvā dvādasakkhattuṃ sampakampi.",
  "atk-s0513a1:748_0": "Mahāpurise pana dasasahassilokadhātuṃ unnādetvā aruṇuggamanavelāya sabbaññutaññāṇaṃ",
  "atk-s0513a1:748_1": "paṭivijjhante sakaladasasahassī lokadhātu alaṅkatapaṭiyattā ahosi. Pācīnacakkavāḷamukhavaṭṭiyaṃ",
  "atk-s0513a1:748_2": "ussāpitānaṃ dhajānaṃ paṭākānaṃ raṃsiyo pacchimacakkavāḷamukhavaṭṭiyaṃ paharanti,",
  "atk-s0513a1:748_3": "tathā pacchimacakkavāḷamukhavaṭṭiyaṃ ussāpitānaṃ pācīnacakkavāḷamukhavaṭṭiyaṃ, dakkhiṇacakkavāḷamukhavaṭṭiyaṃ",
  "atk-s0513a1:748_4": "ussāpitānaṃ uttaracakkavāḷamukhavaṭṭiyaṃ, uttaracakkavāḷamukhavaṭṭiyaṃ ussāpitānaṃ",
  "atk-s0513a1:748_5": "dakkhiṇacakkavāḷamukhavaṭṭiyaṃ paharanti, pathavitale ussāpitānaṃ pana dhajānaṃ paṭākānaṃ",
  "atk-s0513a1:748_6": "brahmalokaṃ āhacca aṭṭhaṃsu, brahmaloke baddhānaṃ pathavitale patiṭṭhahiṃsu, dasasahassacakkavāḷesu",
  "atk-s0513a1:748_7": "pupphūpagarukkhā pupphaṃ gaṇhiṃsu, phalūpagarukkhā phalapiṇḍībhārabharitā ahesuṃ.",
  "atk-s0513a1:748_8": "Khandhesu khandhapadumāni pupphiṃsu, sākhāsu sākhāpadumāni, latāsu latāpadumāni,",
  "atk-s0513a1:748_9": "ākāse olambakapadumāni, silātalāni bhinditvā uparūpari satta satta hutvā daṇḍakapadumāni",
  "atk-s0513a1:748_10": "uṭṭhahiṃsu. Dasasahassī lokadhātu vaṭṭetvā vissaṭṭhamālāguḷā viya susanthatapupphasanthāro",
  "atk-s0513a1:748_11": "viya ca ahosi. Cakkavāḷantaresu aṭṭhayojanasahassalokantarikā sattasūriyappabhāyapi",
  "atk-s0513a1:748_12": "anobhāsitapubbā ekobhāsā ahesuṃ, caturāsītiyojanasahassagambhīro mahāsamuddo madhurodako",
  "atk-s0513a1:748_13": "ahosi, nadiyo nappavattiṃsu, jaccandhā rūpāni passiṃsu, jātibadhirā saddaṃ suṇiṃsu,",
  "atk-s0513a1:748_14": "jātipīṭhasappino padasā gacchiṃsu, andubandhanādīni chijjitvā patiṃsu.",
  "atk-s0513a1:749": "Evaṃ aparimāṇena sirivibhavena pūjiyamāno mahāpuriso anekappakāresu acchariyadhammesu pātubhūtesu sabbaññutaññāṇaṃ paṭivijjhitvā sabbabuddhānaṃ avijahitaṃ udānaṃ udānesi –",
  "atk-s0513a1:750": "“Anekajātisaṃsāraṃ, sandhāvissaṃ anibbisaṃ;",
  "atk-s0513a1:751": "Gahakāraṃ gavesanto, dukkhā jāti punappunaṃ.",
  "atk-s0513a1:752": "“Gahakāraka diṭṭhosi, puna gehaṃ na kāhasi;",
  "atk-s0513a1:753": "Sabbā te phāsukā bhaggā, gahakūṭaṃ visaṅkhataṃ;",
  "atk-s0513a1:754": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0513a1:755": "Iti tusitapurato paṭṭhāya yāva ayaṃ bodhimaṇḍe sabbaññutappatti, ettakaṃ ṭhānaṃ avidūrenidānaṃ nāmāti veditabbaṃ.",
  "atk-s0513a1:756": "Avidūrenidānakathā niṭṭhitā.",
  "atk-s0513a1:757": "3. Santikenidānakathā",
  "atk-s0513a1:758_0": "“Santikenidānaṃ pana ‘bhagavā sāvatthiyaṃ viharati jetavane anāthapiṇḍikassa ārāme.",
  "atk-s0513a1:758_1": "Vesāliyaṃ viharati mahāvane kūṭāgārasālāya’nti evaṃ tesu tesu ṭhānesu viharato tasmiṃ",
  "atk-s0513a1:758_2": "tasmiṃ ṭhāneyeva labbhatī”ti vuttaṃ. Kiñcāpi evaṃ vuttaṃ, atha kho pana tampi ādito",
  "atk-s0513a1:758_3": "paṭṭhāya evaṃ veditabbaṃ – udānaṃ udānetvā jayapallaṅke nisinnassa hi bhagavato etadahosi",
  "atk-s0513a1:758_4": "“ahaṃ kappasatasahassādhikāni cattāri asaṅkhyeyyāni imassa pallaṅkassa kāraṇā sandhāviṃ,",
  "atk-s0513a1:758_5": "ettakaṃ me kālaṃ imasseva pallaṅkassa kāraṇā alaṅkatasīsaṃ gīvāya chinditvā dinnaṃ,",
  "atk-s0513a1:758_6": "suañjitāni akkhīni hadayamaṃsañca ubbaṭṭetvā dinnaṃ, jālīkumārasadisā puttā kaṇhājinakumārisadisā",
  "atk-s0513a1:758_7": "dhītaro maddīdevisadisā bhariyāyo ca paresaṃ dāsatthāya dinnā, ayaṃ me pallaṅko jayapallaṅko",
  "atk-s0513a1:758_8": "varapallaṅko ca. Ettha me nisinnassa saṅkappā paripuṇṇā, na tāva ito uṭṭhahissāmī”ti",
  "atk-s0513a1:758_9": "anekakoṭisatasahassā samāpattiyo samāpajjanto sattāhaṃ tattheva nisīdi. Yaṃ sandhāya",
  "atk-s0513a1:758_10": "vuttaṃ “atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.",
  "atk-s0513a1:759_0": "Atha ekaccānaṃ devatānaṃ “ajjāpi nūna siddhatthassa kattabbakiccaṃ atthi, pallaṅkasmiñhi",
  "atk-s0513a1:759_1": "ālayaṃ na vijahatī”ti parivitakko udapādi. Satthā devatānaṃ parivitakkaṃ ñatvā tāsaṃ",
  "atk-s0513a1:759_2": "vitakkavūpasamanatthaṃ vehāsaṃ abbhuggantvā yamakapāṭihāriyaṃ dassesi. Mahābodhimaṇḍasmiñhi",
  "atk-s0513a1:759_3": "katapāṭihāriyañca, ñātisamāgame katapāṭihāriyañca, pāthikaputtasamāgame katapāṭihāriyañca,",
  "atk-s0513a1:759_4": "sabbaṃ kaṇḍambarukkhamūle yamakapāṭihāriyasadisaṃ ahosi.",
  "atk-s0513a1:760_0": "Evaṃ satthā iminā pāṭihāriyena devatānaṃ vitakkaṃ vūpasametvā pallaṅkato īsakaṃ pācīnanissite",
  "atk-s0513a1:760_1": "uttaradisābhāge ṭhatvā “imasmiṃ vata me pallaṅke sabbaññutaññāṇaṃ paṭividdha”nti",
  "atk-s0513a1:760_2": "cattāri asaṅkhyeyyāni kappasatasahassañca pūritānaṃ pāramīnaṃ phalādhigamaṭṭhānaṃ",
  "atk-s0513a1:760_3": "pallaṅkaṃ bodhirukkhañca animisehi akkhīhi olokayamāno sattāhaṃ vītināmesi, taṃ ṭhānaṃ",
  "atk-s0513a1:760_4": "animisacetiyaṃ nāma jātaṃ. Atha pallaṅkassa ca ṭhitaṭṭhānassa ca antarā caṅkamaṃ",
  "atk-s0513a1:760_5": "māpetvā puratthimapacchimato āyate ratanacaṅkame caṅkamanto sattāhaṃ vītināmesi,",
  "atk-s0513a1:760_6": "taṃ ṭhānaṃ ratanacaṅkamacetiyaṃ nāma jātaṃ.",
  "atk-s0513a1:761_0": "Catutthe pana sattāhe bodhito pacchimuttaradisābhāge devatā ratanagharaṃ māpayiṃsu,",
  "atk-s0513a1:761_1": "tattha pallaṅkena nisīditvā abhidhammapiṭakaṃ visesato cettha anantanayaṃ samantapaṭṭhānaṃ",
  "atk-s0513a1:761_2": "vicinanto sattāhaṃ vītināmesi. Ābhidhammikā panāhu “ratanagharaṃ nāma na sattaratanamayaṃ",
  "atk-s0513a1:761_3": "gehaṃ, sattannaṃ pana pakaraṇānaṃ sammasitaṭṭhānaṃ ‘ratanaghara’nti vuccatī”ti. Yasmā",
  "atk-s0513a1:761_4": "panettha ubhopete pariyāyā yujjanti, tasmā ubhayampetaṃ gahetabbameva. Tato paṭṭhāya",
  "atk-s0513a1:761_5": "pana taṃ ṭhānaṃ ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni",
  "atk-s0513a1:761_6": "vītināmetvā pañcame sattāhe bodhirukkhamūlā yena ajapālanigrodho tenupasaṅkami, tatrāpi",
  "atk-s0513a1:761_7": "dhammaṃ vicinantoyeva vimuttisukhaṃ paṭisaṃvedento nisīdi.",
  "atk-s0513a1:762_0": "Tasmiṃ samaye māro devaputto “ettakaṃ kālaṃ anubandhanto otārāpekkhopi imassa na",
  "atk-s0513a1:762_1": "kiñci khalitaṃ addasaṃ, atikkantodāni esa mama vasa”nti domanassappatto mahāmagge",
  "atk-s0513a1:762_2": "nisīditvā soḷasa kāraṇāni cintento bhūmiyaṃ soḷasa lekhā kaḍḍhi – “ahaṃ eso viya",
  "atk-s0513a1:762_3": "dānapāramiṃ na pūresiṃ, tenamhi iminā sadiso na jāto”ti ekaṃ lekhaṃ kaḍḍhi. Tathā",
  "atk-s0513a1:762_4": "“ahaṃ eso viya sīlapāramiṃ, nekkhammapāramiṃ, paññāpāramiṃ, vīriyapāramiṃ, khantipāramiṃ,",
  "atk-s0513a1:762_5": "saccapāramiṃ, adhiṭṭhānapāramiṃ, mettāpāramiṃ, upekkhāpāramiṃ na pūresiṃ, tenamhi",
  "atk-s0513a1:762_6": "iminā sadiso na jāto”ti dasamaṃ lekhaṃ kaḍḍhi. Tathā “ahaṃ eso viya asādhāraṇassa",
  "atk-s0513a1:762_7": "indriyaparopariyattañāṇassa paṭivedhāya upanissayabhūtā dasa pāramiyo na pūresiṃ,",
  "atk-s0513a1:762_8": "tenamhi iminā sadiso na jāto”ti ekādasamaṃ lekhaṃ kaḍḍhi. Tathā “ahaṃ eso viya asādhāraṇassa",
  "atk-s0513a1:762_9": "āsayānusayañāṇassa, mahākaruṇāsamāpattiñāṇassa, yamakapāṭihīrañāṇassa, anāvaraṇañāṇassa,",
  "atk-s0513a1:762_10": "sabbaññutaññāṇassa paṭivedhāya upanissayabhūtā dasa pāramiyo na pūresiṃ, tenamhi",
  "atk-s0513a1:762_11": "iminā sadiso na jāto”ti soḷasamaṃ lekhaṃ kaḍḍhi. Evaṃ imehi kāraṇehi mahāmagge soḷasa",
  "atk-s0513a1:762_12": "lekhā kaḍḍhamāno nisīdi.",
  "atk-s0513a1:763_0": "Tasmiṃ samaye taṇhā, arati, ragāti tisso māradhītaro “pitā no na paññāyati, kahaṃ",
  "atk-s0513a1:763_1": "nu kho etarahī”ti olokayamānā taṃ domanassappattaṃ bhūmiṃ vilekhamānaṃ nisinnaṃ disvā",
  "atk-s0513a1:763_2": "pitu santikaṃ gantvā “kasmā, tāta, dukkhī dummano”ti pucchiṃsu. Ammā, ayaṃ mahāsamaṇo",
  "atk-s0513a1:763_3": "mayhaṃ vasaṃ atikkanto, ettakaṃ kālaṃ olokento otāramassa daṭṭhuṃ nāsakkhiṃ, tenāhaṃ",
  "atk-s0513a1:763_4": "dukkhī dummanoti. Yadi evaṃ mā cintayittha, mayametaṃ attano vase katvā ādāya āgamissāmāti.",
  "atk-s0513a1:763_5": "Na sakkā, ammā, eso kenaci vase kātuṃ, acalāya saddhāya patiṭṭhito eso purisoti.",
  "atk-s0513a1:763_6": "“Tāta mayaṃ itthiyo nāma idāneva naṃ rāgapāsādīhi bandhitvā ānessāma, tumhe mā cintayitthā”ti",
  "atk-s0513a1:763_7": "bhagavantaṃ upasaṅkamitvā “pāde te samaṇa paricāremā”ti āhaṃsu. Bhagavā va tāsaṃ",
  "atk-s0513a1:763_8": "vacanaṃ manasi akāsi, na akkhīni ummīletvā olokesi, anuttare upadhisaṅkhaye vimuttamānaso",
  "atk-s0513a1:763_9": "vivekasukhaññeva anubhavanto nisīdi.",
  "atk-s0513a1:764_0": "Puna māradhītaro “uccāvacā kho purisānaṃ adhippāyā, kesañci kumārikāsu pemaṃ hoti,",
  "atk-s0513a1:764_1": "kesañci paṭhamavaye ṭhitāsu, kesañci majjhimavaye ṭhitāsu, yaṃnūna mayaṃ nānappakārehi",
  "atk-s0513a1:764_2": "rūpehi palobheyyāmā”ti ekamekā kumārivaṇṇādivasena sataṃ sataṃ attabhāve abhinimminitvā",
  "atk-s0513a1:764_3": "kumāriyo, avijātā, sakiṃvijātā, duvijātā, majjhimitthiyo, mahitthiyo ca hutvā chakkhattuṃ",
  "atk-s0513a1:764_4": "bhagavantaṃ upasaṅkamitvā “pāde te samaṇa paricāremā”ti āhaṃsu. Tampi bhagavā na",
  "atk-s0513a1:764_5": "manasākāsi, yathā taṃ anuttare upadhisaṅkhayeva vimutto. Keci panācariyā vadanti",
  "atk-s0513a1:764_6": "“tā mahitthibhāvena upagatā disvā bhagavā ‘evamevaṃ etā khaṇḍadantā palitakesā hontū’ti",
  "atk-s0513a1:764_7": "adhiṭṭhāsī”ti, taṃ na gahetabbaṃ. Na hi satthā evarūpaṃ adhiṭṭhānaṃ karoti. Bhagavā",
  "atk-s0513a1:764_8": "pana “apetha tumhe, kiṃ disvā evaṃ vāyamatha, evarūpaṃ nāma avītarāgādīnaṃ purato",
  "atk-s0513a1:764_9": "kātuṃ yuttaṃ, tathāgatassa pana rāgo pahīno, doso pahīno, moho pahīno”ti attano kilesappahānaṃ ārabbha –",
  "atk-s0513a1:765": "“Yassa jitaṃ nāvajīyati, jitamassa noyāti koci loke;",
  "atk-s0513a1:766": "Taṃ buddhamanantagocaraṃ, apadaṃ kena padena nessatha.",
  "atk-s0513a1:767": "“Yassa jālinī visattikā, taṇhā natthi kuhiñci netave;",
  "atk-s0513a1:768": "Taṃ buddhamanantagocaraṃ, apadaṃ kena padena nessathā”ti. –",
  "atk-s0513a1:769": "Imā dhammapade buddhavagge dve gāthā vadanto dhammaṃ kathesi. Tā “saccaṃ kira no pitā avoca, arahaṃ sugato loke na rāgena suvānayo”tiādīni vatvā pitu santikaṃ agamaṃsu.",
  "atk-s0513a1:770_0": "Bhagavāpi tattha sattāhaṃ vītināmetvā mucalindamūlaṃ agamāsi. Tattha sattāhavaddalikāya",
  "atk-s0513a1:770_1": "uppannāya sītādipaṭibāhanatthaṃ mucalindena nāgarājena sattakkhattuṃ bhogehi parikkhitto",
  "atk-s0513a1:770_2": "asambādhāya gandhakuṭiyaṃ viharanto viya vimuttisukhaṃ paṭisaṃvediyamāno sattāhaṃ",
  "atk-s0513a1:770_3": "vītināmetvā rājāyatanaṃ upasaṅkami, tatthāpi vimuttisukhaṃ paṭisaṃvediyamānoyeva",
  "atk-s0513a1:770_4": "nisīdi. Ettāvatā satta sattāhāni paripuṇṇāni. Etthantare neva mukhadhovanaṃ, na sarīrapaṭijagganaṃ,",
  "atk-s0513a1:770_5": "na āhārakiccaṃ ahosi, jhānasukhaphalasukheneva vītināmesi.",
  "atk-s0513a1:771_0": "Athassa tasmiṃ sattasattāhamatthake ekūnapaññāsatime divase tattha nisinnassa “mukhaṃ",
  "atk-s0513a1:771_1": "dhovissāmī”ti cittaṃ udapādi. Sakko devānamindo agadaharīṭakaṃ āharitvā adāsi, satthā",
  "atk-s0513a1:771_2": "taṃ paribhuñji, tenassa sarīravaḷañjaṃ ahosi. Athassa sakkoyeva nāgalatādantakaṭṭhañceva",
  "atk-s0513a1:771_3": "mukhadhovanaudakañca adāsi. Satthā taṃ dantakaṭṭhaṃ khāditvā anotattadahodakena mukhaṃ",
  "atk-s0513a1:771_4": "dhovitvā tattheva rājāyatanamūle nisīdi.",
  "atk-s0513a1:772_0": "Tasmiṃ samaye tapussabhallikā nāma dve vāṇijā pañcahi sakaṭasatehi ukkalājanapadā",
  "atk-s0513a1:772_1": "majjhimadesaṃ gacchantā attano ñātisālohitāya devatāya sakaṭāni sannirumbhitvā satthu",
  "atk-s0513a1:772_2": "āhārasampādane ussāhitā manthañca madhupiṇḍikañca ādāya “paṭiggaṇhātu no, bhante,",
  "atk-s0513a1:772_3": "bhagavā imaṃ āhāraṃ anukampaṃ upādāyā”ti satthāraṃ upasaṅkamitvā aṭṭhaṃsu. Bhagavā",
  "atk-s0513a1:772_4": "pāyāsapaṭiggahaṇadivaseyeva pattassa antarahitattā “na kho tathāgatā hatthesu paṭiggaṇhanti,",
  "atk-s0513a1:772_5": "kimhi nu kho ahaṃ paṭiggaṇheyya”nti cintesi. Athassa cittaṃ ñatvā catūhi disāhi cattāro",
  "atk-s0513a1:772_6": "mahārājāno indanīlamaṇimaye patte upanāmesuṃ, bhagavā te paṭikkhipi. Puna muggavaṇṇaselamaye",
  "atk-s0513a1:772_7": "cattāro patte upanāmesuṃ. Bhagavā catunnampi devaputtānaṃ anukampāya cattāropi patte",
  "atk-s0513a1:772_8": "paṭiggahetvā uparūpari ṭhapetvā “eko hotū”ti adhiṭṭhāsi, cattāropi mukhavaṭṭiyaṃ",
  "atk-s0513a1:772_9": "paññāyamānalekhā hutvā majjhimena pamāṇena ekattaṃ upagamiṃsu. Bhagavā tasmiṃ paccagghe",
  "atk-s0513a1:772_10": "selamaye patte āhāraṃ paṭiggaṇhitvā paribhuñjitvā anumodanaṃ akāsi. Dve bhātaro vāṇijā",
  "atk-s0513a1:772_11": "buddhañca dhammañca saraṇaṃ gantvā dvevācikā upāsakā ahesuṃ. Atha nesaṃ “ekaṃ no,",
  "atk-s0513a1:772_12": "bhante, paricaritabbaṭṭhānaṃ dethā”ti vadantānaṃ dakkhiṇahatthena attano sīsaṃ parāmasitvā",
  "atk-s0513a1:772_13": "kesadhātuyo adāsi. Te attano nagare tā dhātuyo suvaṇṇasamuggassa anto pakkhipitvā",
  "atk-s0513a1:772_14": "cetiyaṃ patiṭṭhāpesuṃ.",
  "atk-s0513a1:773_0": "Sammāsambuddhopi kho tato uṭṭhāya puna ajapālanigrodhameva gantvā nigrodhamūle nisīdi.",
  "atk-s0513a1:773_1": "Athassa tattha nisinnamattasseva attanā adhigatassa dhammassa gambhīrataṃ paccavekkhantassa",
  "atk-s0513a1:773_2": "sabbabuddhānaṃ āciṇṇo “adhigato kho myāyaṃ dhammo”ti paresaṃ dhammaṃ adesetukamyatākārapavatto",
  "atk-s0513a1:773_3": "vitakko udapādi. Atha brahmā sahampati “nassati vata bho loko, vinassati vata bho",
  "atk-s0513a1:773_4": "loko”ti dasahi cakkavāḷasahassehi sakkasuyāmasantusitasunimmitavasavattimahābrahmāno",
  "atk-s0513a1:773_5": "ādāya satthu santikaṃ gantvā “desetu, bhante, bhagavā dhamma”ntiādinā nayena dhammadesanaṃ āyāci.",
  "atk-s0513a1:774_0": "Satthā tassa paṭiññaṃ datvā “kassa nu kho ahaṃ paṭhamaṃ dhammaṃ deseyya”nti cintento",
  "atk-s0513a1:774_1": "“āḷāro paṇḍito, so imaṃ dhammaṃ khippaṃ ājānissatī”ti cittaṃ uppādetvā puna olokento",
  "atk-s0513a1:774_2": "tassa sattāhakālakatabhāvaṃ ñatvā udakaṃ āvajjesi. Tassāpi abhidosakālakatabhāvaṃ",
  "atk-s0513a1:774_3": "ñatvā “bahūpakārā kho me pañcavaggiyā bhikkhū”ti pañcavaggiye ārabbha manasikāraṃ",
  "atk-s0513a1:774_4": "katvā “kahaṃ nu kho te etarahi viharantī”ti āvajjento “bārāṇasiyaṃ isipatane migadāye”ti",
  "atk-s0513a1:774_5": "ñatvā “tattha gantvā dhammacakkaṃ pavattessāmī”ti katipāhaṃ bodhimaṇḍasāmantāyeva",
  "atk-s0513a1:774_6": "piṇḍāya caranto viharitvā āsāḷhipuṇṇamāsiyaṃ “bārāṇasiṃ gamissāmī”ti cātuddasiyaṃ",
  "atk-s0513a1:774_7": "paccūsasamaye vibhātāya rattiyā kālasseva pattacīvaramādāya aṭṭhārasayojanamaggaṃ",
  "atk-s0513a1:774_8": "paṭipanno antarāmagge upakaṃ nāma ājīvakaṃ disvā tassa attano buddhabhāvaṃ ācikkhitvā",
  "atk-s0513a1:774_9": "taṃ divasaṃyeva sāyanhasamaye isipatanaṃ agamāsi.",
  "atk-s0513a1:775_0": "Pañcavaggiyā therā tathāgataṃ dūratova āgacchantaṃ disvā “ayaṃ āvuso samaṇo gotamo",
  "atk-s0513a1:775_1": "paccayabāhullāya āvattitvā paripuṇṇakāyo pīṇindriyo suvaṇṇavaṇṇo hutvā āgacchati,",
  "atk-s0513a1:775_2": "imassa abhivādanādīni na karissāma, mahākulapasuto kho panesa āsanābhihāraṃ arahati,",
  "atk-s0513a1:775_3": "tenassa āsanamattaṃ paññāpessāmā”ti katikaṃ akaṃsu. Bhagavā sadevakassa lokassa cittācāraṃ",
  "atk-s0513a1:775_4": "jānanasamatthena ñāṇena “kiṃ nu kho ime cintayiṃsū”ti āvajjetvā cittaṃ aññāsi. Atha",
  "atk-s0513a1:775_5": "ne sabbadevamanussesu anodissakavasena pharaṇasamatthaṃ mettacittaṃ saṅkhipitvā odissakavasena",
  "atk-s0513a1:775_6": "mettacittena phari. Te bhagavatā mettacittena phuṭṭhā tathāgate upasaṅkamante sakāya",
  "atk-s0513a1:775_7": "katikāya saṇṭhātuṃ asakkontā abhivādanapaccuṭṭhānādīni sabbakiccāni akaṃsu, sammāsambuddhabhāvaṃ",
  "atk-s0513a1:775_8": "panassa ajānamānā kevalaṃ nāmena ca āvusovādena ca samudācaranti.",
  "atk-s0513a1:776_0": "Atha ne bhagavā “mā vo, bhikkhave, tathāgataṃ nāmena ca āvusovādena ca samudācaratha,",
  "atk-s0513a1:776_1": "arahaṃ, bhikkhave, tathāgato sammāsambuddho”ti attano buddhabhāvaṃ saññāpetvā paññatte",
  "atk-s0513a1:776_2": "varabuddhāsane nisinno uttarāsāḷhanakkhattayoge vattamāne aṭṭhārasahi brahmakoṭīhi",
  "atk-s0513a1:776_3": "parivuto pañcavaggiye there āmantetvā dhammacakkappavattanasuttantaṃ desesi. Tesu",
  "atk-s0513a1:776_4": "aññāsikoṇḍaññatthero desanānusārena ñāṇaṃ pesento suttapariyosāne aṭṭhārasahi brahmakoṭīhi",
  "atk-s0513a1:776_5": "saddhiṃ sotāpattiphale patiṭṭhāsi. Satthā tattheva vassaṃ upagantvā punadivase vappattheraṃ",
  "atk-s0513a1:776_6": "ovadanto vihāreyeva nisīdi, sesā cattāro piṇḍāya cariṃsu. Vappatthero pubbaṇheyeva",
  "atk-s0513a1:776_7": "sotāpattiphalaṃ pāpuṇi. Eteneva upāyena punadivase bhaddiyattheraṃ, punadivase mahānāmattheraṃ,",
  "atk-s0513a1:776_8": "punadivase assajittheranti sabbe sotāpattiphale patiṭṭhāpetvā pañcamiyaṃ pakkhassa",
  "atk-s0513a1:776_9": "pañcapi jane sannipātetvā anattalakkhaṇasuttantaṃ desesi. Desanāpariyosāne pañcapi",
  "atk-s0513a1:776_10": "therā arahattaphale patiṭṭhahiṃsu. Atha satthā yasakulaputtassa upanissayaṃ disvā",
  "atk-s0513a1:776_11": "taṃ rattibhāge nibbijjitvā gehaṃ pahāya nikkhantaṃ “ehi yasā”ti pakkositvā tasmiṃyeva",
  "atk-s0513a1:776_12": "rattibhāge sotāpattiphale, punadivase arahatte patiṭṭhāpetvā, aparepi tassa sahāyake",
  "atk-s0513a1:776_13": "catupaṇṇāsa jane ehibhikkhupabbajjāya pabbājetvā arahattaṃ pāpesi.",
  "atk-s0513a1:777_0": "Evaṃ loke ekasaṭṭhiyā arahantesu jātesu satthā vutthavasso pavāretvā “caratha, bhikkhave,",
  "atk-s0513a1:777_1": "cārika”nti saṭṭhi bhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe",
  "atk-s0513a1:777_2": "tiṃsa jane bhaddavaggiyakumāre vinesi. Tesu sabbapacchimako sotāpanno, sabbuttamo",
  "atk-s0513a1:777_3": "anāgāmī ahosi. Tepi sabbe ehibhikkhubhāveneva pabbājetvā disāsu pesetvā uruvelaṃ",
  "atk-s0513a1:777_4": "gantvā aḍḍhuḍḍhāni pāṭihāriyasahassāni dassetvā uruvelakassapādayo sahassajaṭilaparivāre",
  "atk-s0513a1:777_5": "tebhātikajaṭile vinetvā ehibhikkhubhāveneva pabbājetvā gayāsīse nisīdāpetvā ādittapariyāyadesanāya",
  "atk-s0513a1:777_6": "arahatte patiṭṭhāpetvā tena arahantasahassena parivuto “bimbisārarañño dinnaṃ paṭiññaṃ",
  "atk-s0513a1:777_7": "mocessāmī”ti rājagahaṃ gantvā nagarūpacāre laṭṭhivanuyyānaṃ agamāsi. Rājā uyyānapālassa",
  "atk-s0513a1:777_8": "santikā “satthā āgato”ti sutvā dvādasanahutehi brāhmaṇagahapatikehi parivuto satthāraṃ",
  "atk-s0513a1:777_9": "upasaṅkamitvā cakkavicittatalesu suvaṇṇapaṭṭavitānaṃ viya pabhāsamudayaṃ vissajjantesu",
  "atk-s0513a1:777_10": "tathāgatassa pādesu sirasā nipatitvā ekamantaṃ nisīdi saddhiṃ parisāya.",
  "atk-s0513a1:778_0": "Atha kho tesaṃ brāhmaṇagahapatikānaṃ etadahosi “kiṃ nu kho mahāsamaṇo uruvelakassape",
  "atk-s0513a1:778_1": "brahmacariyaṃ carati, udāhu uruvelakassapo mahāsamaṇe”ti. Bhagavā tesaṃ cetasā cetoparivitakkamaññāya",
  "atk-s0513a1:778_2": "theraṃ gāthāya ajjhabhāsi –",
  "atk-s0513a1:779": "“Kimeva disvā uruvelavāsi, pahāsi aggiṃ kisako vadāno;",
  "atk-s0513a1:780": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;",
  "atk-s0513a1:781": "Theropi bhagavato adhippāyaṃ viditvā –",
  "atk-s0513a1:782": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0513a1:783": "Etaṃ malanti upadhīsu ñatvā, tasmā na yiṭṭhe na hute arañji”nti. –",
  "atk-s0513a1:784_0": "Imaṃ gāthaṃ vatvā attano sāvakabhāvapakāsanatthaṃ tathāgatassa pādapiṭṭhe sīsaṃ ṭhapetvā",
  "atk-s0513a1:784_1": "“satthā me, bhante, bhagavā, sāvakohamasmī”ti vatvā ekatālaṃ dvitālaṃ titālanti yāva",
  "atk-s0513a1:784_2": "sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā ekamantaṃ",
  "atk-s0513a1:784_3": "nisīdi. Taṃ pāṭihāriyaṃ disvā mahājano “aho mahānubhāvā buddhā, evaṃ thāmagatadiṭṭhiko",
  "atk-s0513a1:784_4": "nāma ‘arahā’ti maññamāno uruvelakassapopi diṭṭhijālaṃ bhinditvā tathāgatena damito”ti",
  "atk-s0513a1:784_5": "satthu guṇakathaṃyeva kathesi. Bhagavā “nāhaṃ idāniyeva uruvelakassapaṃ damemi, atītepi",
  "atk-s0513a1:784_6": "esa mayā damitoyevā”ti vatvā imissā aṭṭhuppattiyā mahānāradakassapajātakaṃ kathetvā",
  "atk-s0513a1:784_7": "cattāri saccāni pakāsesi. Magadharājā ekādasahi nahutehi saddhiṃ sotāpattiphale patiṭṭhāsi,",
  "atk-s0513a1:784_8": "ekaṃ nahutaṃ upāsakattaṃ paṭivedesi. Rājā satthu santike nisinnoyeva pañca assāsake",
  "atk-s0513a1:784_9": "pavedetvā saraṇaṃ gantvā svātanāya nimantetvā āsanā vuṭṭhāya bhagavantaṃ padakkhiṇaṃ katvā pakkāmi.",
  "atk-s0513a1:785_0": "Punadivase yehi ca bhagavā diṭṭho, yehi ca adiṭṭho, sabbepi rājagahavāsino aṭṭhārasakoṭisaṅkhā",
  "atk-s0513a1:785_1": "manussā tathāgataṃ daṭṭhukāmā pātova rājagahato laṭṭhivanuyyānaṃ agamaṃsu. Tigāvuto",
  "atk-s0513a1:785_2": "maggo nappahosi, sakalalaṭṭhivanuyyānaṃ nirantaraṃ phuṭaṃ ahosi. Mahājano dasabalassa",
  "atk-s0513a1:785_3": "rūpasobhaggappattaṃ attabhāvaṃ passanto tittiṃ kātuṃ nāsakkhi. Vaṇṇabhūmi nāmesā.",
  "atk-s0513a1:785_4": "Evarūpesu hi ṭhānesu tathāgatassa lakkhaṇānubyañjanādippabhedā sabbāpi rūpakāyasirī",
  "atk-s0513a1:785_5": "vaṇṇetabbā. Evaṃ rūpasobhaggappattaṃ dasabalassa sarīraṃ passamānena mahājanena nirantaraṃ",
  "atk-s0513a1:785_6": "phuṭe uyyāne ca magge ca ekabhikkhussapi nikkhamanokāso nāhosi. Taṃ divasaṃ kira",
  "atk-s0513a1:785_7": "bhagavā chinnabhatto bhaveyya, taṃ mā ahosīti sakkassa nisinnāsanaṃ uṇhākāraṃ dassesi.",
  "atk-s0513a1:785_8": "So āvajjamāno taṃ kāraṇaṃ ñatvā māṇavakavaṇṇaṃ abhinimminitvā buddhadhammasaṅghapaṭisaṃyuttā",
  "atk-s0513a1:785_9": "thutiyo vadamāno dasabalassa purato otaritvā devatānubhāvena okāsaṃ katvā –",
  "atk-s0513a1:786": "“Danto dantehi saha purāṇajaṭilehi, vippamutto vippamuttehi;",
  "atk-s0513a1:787": "Siṅgīnikkhasavaṇṇo, rājagahaṃ pāvisi bhagavā.",
  "atk-s0513a1:788": "“Mutto muttehi saha purāṇajaṭilehi, vippamutto vippamuttehi;",
  "atk-s0513a1:789": "Siṅgīnikkhasavaṇṇo, rājagahaṃ pāvisi bhagavā.",
  "atk-s0513a1:790": "“Tiṇṇo tiṇṇehi saha purāṇajaṭilehi, vippamutto vippamuttehi;",
  "atk-s0513a1:791": "Siṅgīnikkhasavaṇṇo, rājagahaṃ pāvisi bhagavā.",
  "atk-s0513a1:792": "“Dasavāso dasabalo, dasadhammavidū dasabhi cupeto;",
  "atk-s0513a1:793": "So dasasataparivāro, rājagahaṃ pāvisi bhagavā”ti. –",
  "atk-s0513a1:794_0": "Imāhi gāthāhi satthu vaṇṇaṃ vadamāno purato pāyāsi. Tadā mahājano māṇavakassa rūpasiriṃ",
  "atk-s0513a1:794_1": "disvā “ativiya abhirūpo ayaṃ māṇavako, na kho pana amhehi diṭṭhapubbo”ti cintetvā",
  "atk-s0513a1:794_2": "“kuto ayaṃ māṇavako, kassa vāya”nti āha. Taṃ sutvā māṇavo –",
  "atk-s0513a1:795": "“Yo dhīro sabbadhi danto, suddho appaṭipuggalo;",
  "atk-s0513a1:796": "Arahaṃ sugato loke, tassāhaṃ paricārako”ti. – gāthamāha;",
  "atk-s0513a1:797_0": "Satthā sakkena katokāsaṃ maggaṃ paṭipajjitvā bhikkhusahassaparivuto rājagahaṃ pāvisi.",
  "atk-s0513a1:797_1": "Rājā buddhappamukhassa saṅghassa mahādānaṃ datvā “ahaṃ, bhante, tīṇi ratanāni vinā",
  "atk-s0513a1:797_2": "vattituṃ na sakkhissāmi, velāya vā avelāya vā bhagavato santikaṃ āgamissāmi, laṭṭhivanuyyānaṃ",
  "atk-s0513a1:797_3": "nāma atidūre, idaṃ pana amhākaṃ veḷuvanaṃ nāma uyyānaṃ nātidūre nāccāsanne gamanāgamanasampannaṃ",
  "atk-s0513a1:797_4": "buddhārahaṃ senāsanaṃ. Idaṃ me bhagavā paṭiggaṇhātū”ti suvaṇṇabhiṅkārena pupphagandhavāsitaṃ",
  "atk-s0513a1:797_5": "maṇivaṇṇaṃ udakaṃ ādāya veḷuvanuyyānaṃ pariccajanto dasabalassa hatthe udakaṃ pātesi.",
  "atk-s0513a1:797_6": "Tasmiṃ ārāmapaṭiggahaṇe “buddhasāsanassa mūlāni otiṇṇānī”ti mahāpathavī kampi. Jambudīpasmiñhi",
  "atk-s0513a1:797_7": "ṭhapetvā veḷuvanaṃ aññaṃ mahāpathaviṃ kampetvā gahitasenāsanaṃ nāma natthi. Tambapaṇṇidīpepi",
  "atk-s0513a1:797_8": "ṭhapetvā mahāvihāraṃ aññaṃ pathaviṃ kampetvā gahitasenāsanaṃ nāma natthi. Satthā",
  "atk-s0513a1:797_9": "veḷuvanārāmaṃ paṭiggahetvā rañño anumodanaṃ katvā uṭṭhāyāsanā bhikkhusaṅghaparivuto veḷuvanaṃ agamāsi.",
  "atk-s0513a1:798_0": "Tasmiṃ kho pana samaye sāriputto ca moggallāno cāti dve paribbājakā rājagahaṃ upanissāya",
  "atk-s0513a1:798_1": "viharanti amataṃ pariyesamānā. Tesu sāriputto assajittheraṃ piṇḍāya paviṭṭhaṃ disvā",
  "atk-s0513a1:798_2": "pasannacitto payirupāsitvā “ye dhammā hetuppabhavā”ti gāthaṃ sutvā sotāpattiphale",
  "atk-s0513a1:798_3": "patiṭṭhāya attano sahāyakassa moggallānaparibbājakassapi tameva gāthaṃ abhāsi. Sopi",
  "atk-s0513a1:798_4": "sotāpattiphale patiṭṭhāsi. Te ubhopi janā sañcayaṃ oloketvā attano parisāya saddhiṃ",
  "atk-s0513a1:798_5": "bhagavato santike pabbajiṃsu. Tesu mahāmoggallāno sattāhena arahattaṃ pāpuṇi, sāriputtatthero",
  "atk-s0513a1:798_6": "aḍḍhamāsena. Ubhopi ca ne satthā aggasāvakaṭṭhāne ṭhapesi. Sāriputtattherena arahattappattadivaseyeva",
  "atk-s0513a1:798_7": "sāvakasannipātaṃ akāsi.",
  "atk-s0513a1:799_0": "Tathāgate pana tasmiṃyeva veḷuvanuyyāne viharante suddhodanamahārājā “putto kira",
  "atk-s0513a1:799_1": "me chabbassāni dukkarakārikaṃ caritvā paramābhisambodhiṃ patvā pavattavaradhammacakko",
  "atk-s0513a1:799_2": "rājagahaṃ upanissāya veḷuvane viharatī”ti sutvā aññataraṃ amaccaṃ āmantesi “ehi,",
  "atk-s0513a1:799_3": "bhaṇe, purisasahassaparivāro rājagahaṃ gantvā mama vacanena ‘pitā vo suddhodanamahārājā",
  "atk-s0513a1:799_4": "daṭṭhukāmo’ti vatvā puttaṃ me gaṇhitvā ehī”ti āha. So “evaṃ, devā”ti rañño vacanaṃ",
  "atk-s0513a1:799_5": "sirasā sampaṭicchitvā purisasahassaparivāro khippameva saṭṭhiyojanamaggaṃ gantvā",
  "atk-s0513a1:799_6": "dasabalassa catuparisamajjhe nisīditvā dhammadesanāvelāya vihāraṃ pāvisi. So “tiṭṭhatu",
  "atk-s0513a1:799_7": "tāva rañño pahitasāsana”nti pariyante ṭhito satthu dhammadesanaṃ sutvā yathāṭhitova",
  "atk-s0513a1:799_8": "saddhiṃ purisasahassena arahattaṃ patvā pabbajjaṃ yāci. Bhagavā “etha bhikkhavo”ti",
  "atk-s0513a1:799_9": "hatthaṃ pasāresi, sabbe taṅkhaṇaṃyeva iddhimayapattacīvaradharā saṭṭhivassattherā",
  "atk-s0513a1:799_10": "viya ahesuṃ. Arahattaṃ pattakālato paṭṭhāya pana ariyā nāma majjhattāva hontīti so",
  "atk-s0513a1:799_11": "raññā pahitasāsanaṃ dasabalassa na kathesi. Rājā “neva gato āgacchati, na sāsanaṃ",
  "atk-s0513a1:799_12": "suyyatī”ti “ehi, bhaṇe, tvaṃ gacchāhī”ti teneva niyāmena aññaṃ amaccaṃ pesesi. Sopi",
  "atk-s0513a1:799_13": "gantvā purimanayeneva saddhiṃ parisāya arahattaṃ patvā tuṇhī ahosi. Rājā eteneva",
  "atk-s0513a1:799_14": "niyāmena purisasahassaparivāre nava amacce pesesi, sabbe attano kiccaṃ niṭṭhāpetvā",
  "atk-s0513a1:799_15": "tuṇhībhūtā tattheva vihariṃsu.",
  "atk-s0513a1:800_0": "Rājā sāsanamattampi āharitvā ācikkhantaṃ alabhitvā cintesi “ettakā janā mayi sinehābhāvena",
  "atk-s0513a1:800_1": "sāsanamattampi na paccāhariṃsu, ko nu kho mama vacanaṃ karissatī”ti sabbaṃ rājabalaṃ",
  "atk-s0513a1:800_2": "olokento kāḷudāyiṃ addasa. So kira rañño sabbatthasādhako amacco abbhantariko ativissāsiko",
  "atk-s0513a1:800_3": "bodhisattena saddhiṃ ekadivase jāto sahapaṃsukīḷako sahāyo. Atha naṃ rājā āmantesi",
  "atk-s0513a1:800_4": "“tāta, kāḷudāyi ahaṃ mama puttaṃ passitukāmo nava purisasahassāni pesesiṃ, ekapurisopi",
  "atk-s0513a1:800_5": "āgantvā sāsanamattaṃ ārocentopi natthi, dujjāno kho pana jīvitantarāyo, ahaṃ jīvamānova",
  "atk-s0513a1:800_6": "puttaṃ daṭṭhuṃ icchāmi, sakkhissasi nu kho me puttaṃ dassetu”nti. Sakkhissāmi, deva,",
  "atk-s0513a1:800_7": "sace pabbajituṃ labhissāmīti. Tāta, tvaṃ pabbajitvā vā apabbajitvā vā mayhaṃ puttaṃ",
  "atk-s0513a1:800_8": "dassehīti. So “sādhu, devā”ti rañño sāsanaṃ ādāya rājagahaṃ gantvā satthu dhammadesanāvelāya",
  "atk-s0513a1:800_9": "parisapariyante ṭhito dhammaṃ sutvā saparivāro arahattaphalaṃ patvā ehibhikkhubhāve patiṭṭhāsi.",
  "atk-s0513a1:801_0": "Satthā buddho hutvā paṭhamaṃ antovassaṃ isipatane vasitvā vutthavasso pavāretvā uruvelaṃ",
  "atk-s0513a1:801_1": "gantvā tattha tayo māse vasanto tebhātikajaṭile vinetvā bhikkhusahassaparivāro phussamāsapuṇṇamāyaṃ",
  "atk-s0513a1:801_2": "rājagahaṃ gantvā dve māse vasi. Ettāvatā bārāṇasito nikkhantassa pañca māsā jātā,",
  "atk-s0513a1:801_3": "sakalo hemanto atikkanto. Kāḷudāyittherassa āgatadivasato sattaṭṭha divasā vītivattā,",
  "atk-s0513a1:801_4": "so phagguṇīpuṇṇamāsiyaṃ cintesi “atikkanto hemanto, vasantasamayo anuppatto, manussehi",
  "atk-s0513a1:801_5": "sassādīni uddharitvā sammukhasammukhaṭṭhānehi maggā dinnā, haritatiṇasañchannā pathavī,",
  "atk-s0513a1:801_6": "supupphitā vanasaṇḍā, paṭipajjanakkhamā maggā, kālo dasabalassa ñātisaṅgahaṃ kātu”nti.",
  "atk-s0513a1:801_7": "Atha bhagavantaṃ upasaṅkamitvā –",
  "atk-s0513a1:802": "“Aṅgārino dāni dumā bhadante, phalesino chadanaṃ vippahāya;",
  "atk-s0513a1:803": "Te accimantova pabhāsayanti, samayo mahāvīra aṅgīrasānaṃ…pe….",
  "atk-s0513a1:804": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0513a1:805": "Saddalā haritā bhūmi, esa kālo mahāmunī”ti. –",
  "atk-s0513a1:806_0": "Saṭṭhimattāhi gāthāhi dasabalassa kulanagaraṃ gamanatthāya gamanavaṇṇaṃ vaṇṇesi.",
  "atk-s0513a1:806_1": "Atha naṃ satthā “kiṃ nu kho udāyi madhurassarena gamanavaṇṇaṃ vaṇṇesī”ti āha. Bhante,",
  "atk-s0513a1:806_2": "tumhākaṃ pitā suddhodanamahārājā passitukāmo, karotha ñātakānaṃ saṅgahanti. Sādhu",
  "atk-s0513a1:806_3": "udāyi, karissāmi ñātakānaṃ saṅgahaṃ, bhikkhusaṅghassa ārocehi, gamikavattaṃ pūressantīti.",
  "atk-s0513a1:806_4": "“Sādhu, bhante”ti thero tesaṃ ārocesi.",
  "atk-s0513a1:807_0": "Bhagavā aṅgamagadhavāsīnaṃ kulaputtānaṃ dasahi sahassehi, kapilavatthuvāsīnaṃ dasahi",
  "atk-s0513a1:807_1": "sahassehīti sabbeheva vīsatisahassehi khīṇāsavabhikkhūhi parivuto rājagahā nikkhamitvā",
  "atk-s0513a1:807_2": "divase divase yojanaṃ gacchati. “Rājagahato saṭṭhiyojanaṃ kapilavatthuṃ dvīhi māsehi",
  "atk-s0513a1:807_3": "pāpuṇissāmī”ti aturitacārikaṃ pakkāmi. Theropi “bhagavato nikkhantabhāvaṃ rañño ārocessāmī”ti",
  "atk-s0513a1:807_4": "vehāsaṃ abbhuggantvā rañño nivesane pāturahosi. Rājā theraṃ disvā tuṭṭhacitto mahārahe",
  "atk-s0513a1:807_5": "pallaṅke nisīdāpetvā attano paṭiyāditassa nānaggarasabhojanassa pattaṃ pūretvā adāsi.",
  "atk-s0513a1:807_6": "Thero uṭṭhāya gamanākāraṃ dassesi. Nisīditvā bhuñjatha, tātāti. Satthu santikaṃ gantvā",
  "atk-s0513a1:807_7": "bhuñjissāmi, mahārājāti. Kahaṃ pana, tāta, satthāti? Vīsatisahassabhikkhuparivāro",
  "atk-s0513a1:807_8": "tumhākaṃ dassanatthāya cārikaṃ nikkhanto, mahārājāti. Rājā tuṭṭhamānaso āha “tumhe",
  "atk-s0513a1:807_9": "imaṃ paribhuñjitvā yāva mama putto imaṃ nagaraṃ pāpuṇāti, tāvassa itova piṇḍapātaṃ",
  "atk-s0513a1:807_10": "harathā”ti. Thero adhivāsesi. Rājā theraṃ parivisitvā pattaṃ gandhacuṇṇena ubbaṭṭetvā",
  "atk-s0513a1:807_11": "uttamabhojanassa pūretvā “tathāgatassa dethā”ti therassa hatthe patiṭṭhāpesi. Thero",
  "atk-s0513a1:807_12": "sabbesaṃ passantānaṃyeva pattaṃ ākāse khipitvā sayampi vehāsaṃ abbhuggantvā piṇḍapātaṃ",
  "atk-s0513a1:807_13": "āharitvā satthu hatthe ṭhapesi. Satthā taṃ paribhuñji. Etenupāyena thero divase divase",
  "atk-s0513a1:807_14": "āhari, satthāpi antarāmagge raññoyeva piṇḍapātaṃ paribhuñji. Theropi bhattakiccāvasāne",
  "atk-s0513a1:807_15": "divase divase “ajja ettakaṃ bhagavā āgato, ajja ettaka”nti buddhaguṇapaṭisaṃyuttāya",
  "atk-s0513a1:807_16": "kathāya sakalaṃ rājakulaṃ satthu dassanaṃ vināyeva satthari sañjātappasādaṃ akāsi.",
  "atk-s0513a1:807_17": "Teneva naṃ bhagavā “etadaggaṃ, bhikkhave, mama sāvakānaṃ bhikkhūnaṃ kulappasādakānaṃ",
  "atk-s0513a1:807_18": "yadidaṃ kāḷudāyī”ti etadagge ṭhapesi.",
  "atk-s0513a1:808_0": "Sākiyāpi kho “anuppatte bhagavati amhākaṃ ñātiseṭṭhaṃ passissāmā”ti sannipatitvā",
  "atk-s0513a1:808_1": "bhagavato vasanaṭṭhānaṃ vīmaṃsamānā “nigrodhasakkassa ārāmo ramaṇīyo”ti sallakkhetvā",
  "atk-s0513a1:808_2": "tattha sabbaṃ paṭijagganavidhiṃ kāretvā gandhapupphahatthā paccuggamanaṃ karontā",
  "atk-s0513a1:808_3": "sabbālaṅkārapaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu,",
  "atk-s0513a1:808_4": "tato rājakumāre ca rājakumārikāyo ca, tesaṃ anantaraṃ sāmaṃ gandhapupphacuṇṇādīhi",
  "atk-s0513a1:808_5": "pūjayamānā bhagavantaṃ gahetvā nigrodhārāmameva agamaṃsu. Tatra bhagavā vīsatisahassakhīṇāsavaparivuto",
  "atk-s0513a1:808_6": "paññattavarabuddhāsane nisīdi. Sākiyā nāma mānajātikā mānatthaddhā, te “siddhatthakumāro",
  "atk-s0513a1:808_7": "amhehi daharataro, amhākaṃ kaniṭṭho, bhāgineyyo, putto, nattā”ti cintetvā daharadahare",
  "atk-s0513a1:808_8": "rājakumāre āhaṃsu “tumhe vandatha, mayaṃ tumhākaṃ piṭṭhito nisīdissāmā”ti.",
  "atk-s0513a1:809_0": "Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,",
  "atk-s0513a1:809_1": "handa dāni ne vandāpessāmī”ti abhiññāpādakaṃ catutthajjhānaṃ samāpajjitvā tato vuṭṭhāya",
  "atk-s0513a1:809_2": "ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ",
  "atk-s0513a1:809_3": "pāṭihāriyaṃ akāsi. Rājā taṃ acchariyaṃ disvā āha – “bhagavā tumhākaṃ jātadivase kāḷadevalassa",
  "atk-s0513a1:809_4": "vandanatthaṃ upanītānaṃ pāde vo parivattitvā brāhmaṇassa matthake patiṭṭhite disvāpi",
  "atk-s0513a1:809_5": "ahaṃ tumhe vandiṃ, ayaṃ me paṭhamavandanā. Vappamaṅgaladivase jambucchāyāya sirisayane",
  "atk-s0513a1:809_6": "nisinnānaṃ vo jambucchāyāya aparivattanaṃ disvāpi pāde vandiṃ, ayaṃ me dutiyavandanā.",
  "atk-s0513a1:809_7": "Idāni imaṃ adiṭṭhapubbaṃ pāṭihāriyaṃ disvāpi ahaṃ tumhākaṃ pāde vandāmi, ayaṃ me",
  "atk-s0513a1:809_8": "tatiyavandanā”ti. Raññā pana vandite bhagavantaṃ avanditvā ṭhātuṃ samattho nāma ekasākiyopi",
  "atk-s0513a1:809_9": "nāhosi, sabbe vandiṃsuyeva.",
  "atk-s0513a1:810_0": "Iti bhagavā ñātayo vandāpetvā ākāsato otaritvā paññattāsane nisīdi. Nisinne bhagavati",
  "atk-s0513a1:810_1": "sikhāpatto ñātisamāgamo ahosi, sabbe ekaggacittā hutvā nisīdiṃsu. Tato mahāmegho",
  "atk-s0513a1:810_2": "pokkharavassaṃ vassi. Tambavaṇṇaṃ udakaṃ heṭṭhā viravantaṃ gacchati, temitukāmova",
  "atk-s0513a1:810_3": "temeti, atemitukāmassa sarīre ekabindumattampi na patati. Taṃ disvā sabbe acchariyabbhutacittajātā",
  "atk-s0513a1:810_4": "“aho acchariyaṃ, aho abbhuta”nti kathaṃ samuṭṭhāpesuṃ. Satthā “na idāneva mayhaṃ",
  "atk-s0513a1:810_5": "ñātisamāgame pokkharavassaṃ vassati, atītepi vassī”ti imissā aṭṭhuppattiyā vessantarajātakaṃ",
  "atk-s0513a1:810_6": "kathesi. Dhammadesanaṃ sutvā sabbe uṭṭhāya vanditvā pakkamiṃsu. Ekopi rājā vā rājamahāmatto",
  "atk-s0513a1:810_7": "vā “sve amhākaṃ bhikkhaṃ gaṇhathā”ti vatvā gato nāma natthi.",
  "atk-s0513a1:811_0": "Satthā punadivase vīsatisahassabhikkhuparivuto kapilavatthuṃ piṇḍāya pāvisi. Taṃ",
  "atk-s0513a1:811_1": "na koci gantvā nimantesi, pattaṃ vā aggahosi. Bhagavā indakhīle ṭhitova āvajjesi",
  "atk-s0513a1:811_2": "“kathaṃ nu kho pubbabuddhā kulanagare piṇḍāya cariṃsu, kiṃ uppaṭipāṭiyā issarajanānaṃ",
  "atk-s0513a1:811_3": "gharāni agamaṃsu, udāhu sapadānacārikaṃ cariṃsū”ti. Tato ekabuddhassapi uppaṭipāṭiyā",
  "atk-s0513a1:811_4": "gamanaṃ adisvā “mayāpi idāni ayameva vaṃso, ayaṃ paveṇī paggahetabbā, āyatiñca me",
  "atk-s0513a1:811_5": "sāvakāpi mamaññeva anusikkhantā piṇḍacārikavattaṃ paripūressantī”ti koṭiyaṃ niviṭṭhagehato",
  "atk-s0513a1:811_6": "paṭṭhāya sapadānaṃ piṇḍāya cari. “Ayyo kira siddhatthakumāro piṇḍāya caratī”ti dvibhūmakatibhūmakādīsu",
  "atk-s0513a1:811_7": "pāsādesu sīhapañjare vivaritvā mahājano dassanabyāvaṭo ahosi.",
  "atk-s0513a1:812_0": "Rāhulamātāpi devī “ayyaputto kira imasmiṃyeva nagare mahantena rājānubhāvena suvaṇṇasivikādīhi",
  "atk-s0513a1:812_1": "vicaritvā idāni kesamassuṃ ohāretvā kāsāyavatthavasano kapālahattho piṇḍāya carati,",
  "atk-s0513a1:812_2": "sobhati nu kho”ti sīhapañjaraṃ vivaritvā olokayamānā bhagavantaṃ nānāvirāgasamujjalāya",
  "atk-s0513a1:812_3": "sarīrappabhāya nagaravīthiyo obhāsetvā byāmappabhāparikkhepasamaṅgībhūtāya asītianubyañjanāvabhāsitāya",
  "atk-s0513a1:812_4": "dvattiṃsamahāpurisalakkhaṇapaṭimaṇḍitāya anopamāya buddhasiriyā virocamānaṃ disvā",
  "atk-s0513a1:812_5": "uṇhīsato paṭṭhāya yāva pādatalā –",
  "atk-s0513a1:813": "“Siniddhanīlamudukuñcitakeso, sūriyanimmalatalābhinalāṭo;",
  "atk-s0513a1:814": "Yuttatuṅgamudukāyatanāso, raṃsijālavitato narasīho.",
  "atk-s0513a1:815": "“Cakkavaraṅkitarattasupādo, lakkhaṇamaṇḍitaāyatapaṇhi;",
  "atk-s0513a1:816": "Cāmarihatthavibhūsitapaṇho, esa hi tuyhaṃ pitā narasīho.",
  "atk-s0513a1:817": "“Sakyakumāro varado sukhumālo, lakkhaṇavicittapasannasarīro;",
  "atk-s0513a1:818": "Lokahitāya āgato naravīro, esa hi tuyhaṃ pitā narasīho.",
  "atk-s0513a1:819": "“Āyatayuttasusaṇṭhitasoto, gopakhumo abhinīlanetto;",
  "atk-s0513a1:820": "Indadhanuabhinīlabhamuko, esa hi tuyhaṃ pitā narasīho.",
  "atk-s0513a1:821": "“Puṇṇacandanibho mukhavaṇṇo, devanarānaṃ piyo naranāgo;",
  "atk-s0513a1:822": "Mattagajindavilāsitagāmī, esa hi tuyhaṃ pitā narasīho.",
  "atk-s0513a1:823": "“Siniddhasugambhīramañjusaghoso, hiṅgulavaṇṇarattasujivho;",
  "atk-s0513a1:824": "Vīsativīsatisetasudanto, esa hi tuyhaṃ pitā narasīho.",
  "atk-s0513a1:825": "“Khattiyasambhavaaggakulindo, devamanussanamassitapādo;",
  "atk-s0513a1:826": "Sīlasamādhipatiṭṭhitacitto, esa hi tuyhaṃ pitā narasīho.",
  "atk-s0513a1:827": "“Vaṭṭasuvaṭṭasusaṇṭhitagīvo, sīhahanumigarājasarīro;",
  "atk-s0513a1:828": "Kañcanasucchaviuttamavaṇṇo, esa hi tuyhaṃ pitā narasīho.",
  "atk-s0513a1:829": "“Añjanasamavaṇṇasunīlakeso, kañcanapaṭṭavisuddhanalāṭo;",
  "atk-s0513a1:830": "Osadhipaṇḍarasuddhasuuṇṇo, esa hi tuyhaṃ pitā narasīho.",
  "atk-s0513a1:831": "“Gacchantonilapathe viya cando, tārāgaṇaparivaḍḍhitarūpo;",
  "atk-s0513a1:832": "Sāvakamajjhagato samaṇindo, esa hi tuyhaṃ pitā narasīho”ti. –",
  "atk-s0513a1:833_0": "Evamimāhi dasahi narasīhagāthāhi nāma abhitthavitvā “tumhākaṃ putto kira idāni piṇḍāya",
  "atk-s0513a1:833_1": "caratī”ti rañño ārocesi. Rājā saṃviggahadayo hatthena sāṭakaṃ saṇṭhapento turitaturitaṃ",
  "atk-s0513a1:833_2": "nikkhamitvā vegena gantvā bhagavato purato ṭhatvā āha – “kiṃ, bhante, amhe lajjāpetha,",
  "atk-s0513a1:833_3": "kimatthaṃ piṇḍāya caratha, kiṃ ‘ettakānaṃ bhikkhūnaṃ na sakkā bhattaṃ laddhu’nti",
  "atk-s0513a1:833_4": "saññaṃ karitthā”ti. Vaṃsacārittametaṃ, mahārāja, amhākanti. Nanu, bhante, amhākaṃ",
  "atk-s0513a1:833_5": "mahāsammatakhattiyavaṃso nāma vaṃso, tattha ca ekakhattiyopi bhikkhācaro nāma natthīti.",
  "atk-s0513a1:833_6": "“Ayaṃ, mahārāja, rājavaṃso nāma tava vaṃso, amhākaṃ pana dīpaṅkaro koṇḍañño…pe… kassapoti",
  "atk-s0513a1:833_7": "ayaṃ buddhavaṃso nāma. Ete ca aññe ca anekasahassasaṅkhā buddhā bhikkhācarā, bhikkhācāreneva",
  "atk-s0513a1:833_8": "jīvikaṃ kappesu”nti antaravīthiyaṃ ṭhitova –",
  "atk-s0513a1:834": "“Uttiṭṭhe nappamajjeyya, dhammaṃ sucaritaṃ care;",
  "atk-s0513a1:835": "Dhammacārī sukhaṃ seti, asmiṃ loke paramhi cā”ti. –",
  "atk-s0513a1:836": "Imaṃ gāthamāha. Gāthāpariyosāne rājā sotāpattiphale patiṭṭhāsi.",
  "atk-s0513a1:837": "“Dhammaṃ care sucaritaṃ, na naṃ duccaritaṃ care;",
  "atk-s0513a1:838": "Dhammacārī sukhaṃ seti, asmiṃ loke paramhi cā”ti. –",
  "atk-s0513a1:839_0": "Imaṃ pana gāthaṃ sutvā sakadāgāmiphale patiṭṭhāsi. Mahādhammapālajātakaṃ sutvā anāgāmiphale",
  "atk-s0513a1:839_1": "patiṭṭhāsi, maraṇasamaye setacchattassa heṭṭhā sirisayane nipannoyeva arahattaṃ pāpuṇi.",
  "atk-s0513a1:839_2": "Araññavāsena pana padhānānuyogakiccaṃ rañño nāhosi. Sotāpattiphalaṃ sacchikatvāyeva",
  "atk-s0513a1:839_3": "pana bhagavato pattaṃ gahetvā saparisaṃ bhagavantaṃ mahāpāsādaṃ āropetvā paṇītena",
  "atk-s0513a1:839_4": "khādanīyena bhojanīyena parivisi. Bhattakiccapariyosāne sabbaṃ itthāgāraṃ āgantvā",
  "atk-s0513a1:839_5": "bhagavantaṃ vandi ṭhapetvā rāhulamātaraṃ. Sā pana “gaccha, ayyaputtaṃ vandāhī”ti",
  "atk-s0513a1:839_6": "parijanena vuccamānāpi “sace mayhaṃ guṇo atthi, sayameva mama santikaṃ ayyaputto",
  "atk-s0513a1:839_7": "āgamissati, āgatameva naṃ vandissāmī”ti vatvā na agamāsi.",
  "atk-s0513a1:840_0": "Bhagavā rājānaṃ pattaṃ gāhāpetvā dvīhi aggasāvakehi saddhiṃ rājadhītāya sirigabbhaṃ",
  "atk-s0513a1:840_1": "gantvā “rājadhītā yathāruci vandamānā na kiñci vattabbā”ti vatvā paññattāsane nisīdi.",
  "atk-s0513a1:840_2": "Sā vegenāgantvā gopphakesu gahetvā pādapiṭṭhiyaṃ sīsaṃ parivattetvā yathāajjhāsayaṃ",
  "atk-s0513a1:840_3": "vandi. Rājā rājadhītāya bhagavati sinehabahumānādiguṇasampattiyo kathesi “bhante,",
  "atk-s0513a1:840_4": "mama dhītā ‘tumhehi kāsāyāni vatthāni nivāsitānī’ti sutvā tato paṭṭhāya kāsāyavatthanivatthā",
  "atk-s0513a1:840_5": "jātā, tumhākaṃ ekabhattikabhāvaṃ sutvā ekabhattikāva jātā, tumhehi mahāsayanassa",
  "atk-s0513a1:840_6": "chaḍḍitabhāvaṃ sutvā paṭṭikāmañcakeyeva nipannā, tumhākaṃ mālāgandhādīhi viratabhāvaṃ",
  "atk-s0513a1:840_7": "ñatvā viratamālāgandhāva jātā, attano ñātakehi ‘mayaṃ paṭijaggissāmā’ti sāsane pesitepi",
  "atk-s0513a1:840_8": "ekañātakampi na olokesi, evaṃ guṇasampannā me dhītā bhagavā”ti. “Anacchariyaṃ, mahārāja,",
  "atk-s0513a1:840_9": "yaṃ idāni tayā rakkhiyamānā rājadhītā paripakke ñāṇe attānaṃ rakkheyya, esā pubbe",
  "atk-s0513a1:840_10": "anārakkhā pabbatapāde vicaramānā aparipakke ñāṇe attānaṃ rakkhī”ti vatvā candakinnarījātakaṃ",
  "atk-s0513a1:840_11": "kathetvā uṭṭhāyāsanā pakkāmi.",
  "atk-s0513a1:841_0": "Dutiyadivase pana nandassa rājakumārassa abhisekagehappavesanavivāhamaṅgalesu vattamānesu",
  "atk-s0513a1:841_1": "tassa gehaṃ gantvā kumāraṃ pattaṃ gāhāpetvā pabbājetukāmo maṅgalaṃ vatvā uṭṭhāyāsanā",
  "atk-s0513a1:841_2": "pakkāmi. Janapadakalyāṇī kumāraṃ gacchantaṃ disvā “tuvaṭaṃ kho, ayyaputta, āgaccheyyāsī”ti",
  "atk-s0513a1:841_3": "vatvā gīvaṃ pasāretvā olokesi. Sopi bhagavantaṃ “pattaṃ gaṇhathā”ti vattuṃ avisahamāno",
  "atk-s0513a1:841_4": "vihāraṃyeva agamāsi, taṃ anicchamānaṃyeva bhagavā pabbājesi. Iti bhagavā kapilavatthuṃ",
  "atk-s0513a1:841_5": "gantvā tatiyadivase nandaṃ pabbājesi.",
  "atk-s0513a1:842_0": "Sattame divase rāhulamātā kumāraṃ alaṅkaritvā bhagavato santikaṃ pesesi “passa, tāta,",
  "atk-s0513a1:842_1": "etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ, ayaṃ te",
  "atk-s0513a1:842_2": "pitā, etassa mahantā nidhayo ahesuṃ, tyāssa nikkhamanakālato paṭṭhāya na passāma,",
  "atk-s0513a1:842_3": "gaccha, naṃ dāyajjaṃ yācāhi – ‘ahaṃ tāta kumāro abhisekaṃ patvā cakkavattī bhavissāmi,",
  "atk-s0513a1:842_4": "dhanena me attho, dhanaṃ me dehi. Sāmiko hi putto pitu santakassā’ti”. Kumāro ca",
  "atk-s0513a1:842_5": "bhagavato santikaṃ gantvā pitu sinehaṃ paṭilabhitvā haṭṭhatuṭṭho “sukhā te, samaṇa,",
  "atk-s0513a1:842_6": "chāyā”ti vatvā aññañca bahuṃ attano anurūpaṃ vadanto aṭṭhāsi. Bhagavā katabhattakicco",
  "atk-s0513a1:842_7": "anumodanaṃ katvā uṭṭhāyāsanā pakkāmi. Kumāropi “dāyajjaṃ me, samaṇa, dehi, dāyajjaṃ",
  "atk-s0513a1:842_8": "me, samaṇa, dehī”ti bhagavantaṃ anubandhi. Bhagavā kumāraṃ na nivattāpesi, parijanopi",
  "atk-s0513a1:842_9": "bhagavatā saddhiṃ gacchantaṃ nivattetuṃ nāsakkhi. Iti so bhagavatā saddhiṃ ārāmameva agamāsi.",
  "atk-s0513a1:843_0": "Tato bhagavā cintesi “yaṃ ayaṃ pitu santakaṃ dhanaṃ icchati, taṃ vaṭṭānugataṃ savighātaṃ,",
  "atk-s0513a1:843_1": "handassa bodhimaṇḍe paṭiladdhaṃ sattavidhaṃ ariyadhanaṃ demi, lokuttaradāyajjassa",
  "atk-s0513a1:843_2": "naṃ sāmikaṃ karomī”ti āyasmantaṃ sāriputtaṃ āmantesi “tena hi, tvaṃ sāriputta, rāhulakumāraṃ",
  "atk-s0513a1:843_3": "pabbājehī”ti. Thero taṃ pabbājesi. Pabbajite pana kumāre rañño adhimattaṃ dukkhaṃ",
  "atk-s0513a1:843_4": "uppajji. Taṃ adhivāsetuṃ asakkonto bhagavato nivedetvā “sādhu, bhante, ayyā mātāpitūhi",
  "atk-s0513a1:843_5": "ananuññātaṃ puttaṃ na pabbājeyyu”nti varaṃ yāci. Bhagavā tassa taṃ varaṃ datvā punadivase",
  "atk-s0513a1:843_6": "rājanivesane katapātarāso ekamantaṃ nisinnena raññā “bhante, tumhākaṃ dukkarakārikakāle",
  "atk-s0513a1:843_7": "ekā devatā maṃ upasaṅkamitvā ‘putto te kālakato’ti āha, tassā vacanaṃ asaddahanto",
  "atk-s0513a1:843_8": "‘na mayhaṃ putto bodhiṃ appatvā kālaṃ karotī’ti taṃ paṭikkhipi”nti vutte “idāni kiṃ",
  "atk-s0513a1:843_9": "saddahissatha, ye tumhe pubbepi aṭṭhikāni dassetvā ‘putto te mato’ti vutte na saddahitthā”ti",
  "atk-s0513a1:843_10": "imissā aṭṭhuppattiyā mahādhammapālajātakaṃ kathesi. Kathāpariyosāne rājā anāgāmiphale patiṭṭhāsi.",
  "atk-s0513a1:844_0": "Iti bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ",
  "atk-s0513a1:844_1": "gantvā veḷuvane vihāsi. Tasmiṃ samaye anāthapiṇḍiko gahapati pañcahi sakaṭasatehi",
  "atk-s0513a1:844_2": "bhaṇḍaṃ ādāya rājagahe attano piyasahāyakassa seṭṭhino gehaṃ gantvā tattha buddhassa",
  "atk-s0513a1:844_3": "bhagavato uppannabhāvaṃ sutvā balavapaccūsasamaye devatānubhāvena vivaṭena dvārena",
  "atk-s0513a1:844_4": "satthāraṃ upasaṅkamitvā dhammaṃ sutvā sotāpattiphale patiṭṭhāya dutiyadivase buddhappamukhassa",
  "atk-s0513a1:844_5": "bhikkhusaṅghassa mahādānaṃ datvā sāvatthiṃ āgamanatthāya satthu paṭiññaṃ gahetvā",
  "atk-s0513a1:844_6": "antarāmagge pañcacattālīsayojanaṭṭhāne satasahassaṃ satasahassaṃ datvā yojanike yojanike",
  "atk-s0513a1:844_7": "vihāre kāretvā jetavanaṃ koṭisanthārena aṭṭhārasahiraññakoṭīhi kiṇitvā navakammaṃ",
  "atk-s0513a1:844_8": "paṭṭhapesi. So majjhe dasabalassa gandhakuṭiṃ kāresi, taṃ parivāretvā asītimahātherānaṃ",
  "atk-s0513a1:844_9": "pāṭiyekkasannivesane āvāse ekakūṭāgāradvikūṭāgārahaṃsavaṭṭakadīghasālāmaṇḍapādivasena",
  "atk-s0513a1:844_10": "sesasenāsanāni pokkharaṇīcaṅkamanarattiṭṭhānadivāṭṭhānāni cāti aṭṭhārasakoṭipariccāgena",
  "atk-s0513a1:844_11": "ramaṇīye bhūmibhāge manoramaṃ vihāraṃ kārāpetvā dasabalassa āgamanatthāya dūtaṃ pesesi.",
  "atk-s0513a1:844_12": "Satthā dūtassa vacanaṃ sutvā mahābhikkhusaṅghaparivuto rājagahā nikkhamitvā anupubbena",
  "atk-s0513a1:844_13": "sāvatthinagaraṃ pāpuṇi.",
  "atk-s0513a1:845_0": "Mahāseṭṭhipi kho vihāramahaṃ sajjetvā tathāgatassa jetavanappavisanadivase puttaṃ",
  "atk-s0513a1:845_1": "sabbālaṅkārapaṭimaṇḍitaṃ katvā alaṅkatapaṭiyatteheva pañcahi kumārasatehi saddhiṃ",
  "atk-s0513a1:845_2": "pesesi. So saparivāro pañcavaṇṇavatthasamujjalāni pañca dhajasatāni gahetvā dasabalassa",
  "atk-s0513a1:845_3": "purato ahosi. Tesaṃ pacchato mahāsubhaddā cūḷasubhaddāti dve seṭṭhidhītaro pañcahi",
  "atk-s0513a1:845_4": "kumārikāsatehi saddhiṃ puṇṇaghaṭe gahetvā nikkhamiṃsu. Tāsaṃ pacchato seṭṭhibhariyā",
  "atk-s0513a1:845_5": "sabbālaṅkārapaṭimaṇḍitā pañcahi mātugāmasatehi saddhiṃ puṇṇapātiyo gahetvā nikkhami.",
  "atk-s0513a1:845_6": "Sabbesaṃ pacchato sayaṃ mahāseṭṭhi ahatavatthanivattho ahatavatthanivattheheva pañcahi",
  "atk-s0513a1:845_7": "seṭṭhisatehi saddhiṃ bhagavantaṃ abbhuggañchi. Bhagavā imaṃ upāsakaparisaṃ purato",
  "atk-s0513a1:845_8": "katvā mahābhikkhusaṅghaparivuto attano sarīrappabhāya suvaṇṇarasasekapiñjarāni viya",
  "atk-s0513a1:845_9": "vanantarāni kurumāno anantāya buddhalīḷāya apaṭisamāya buddhasiriyā jetavanavihāraṃ pāvisi.",
  "atk-s0513a1:846_0": "Atha naṃ anāthapiṇḍiko pucchi – “kathāhaṃ, bhante, imasmiṃ vihāre paṭipajjāmī”ti.",
  "atk-s0513a1:846_1": "Tena hi gahapati imaṃ vihāraṃ āgatānāgatassa cātuddisassa bhikkhusaṅghassa dehīti.",
  "atk-s0513a1:846_2": "“Sādhu, bhante”ti mahāseṭṭhi suvaṇṇabhiṅkāraṃ ādāya dasabalassa hatthe udakaṃ pātetvā",
  "atk-s0513a1:846_3": "“imaṃ jetavanavihāraṃ āgatānāgatassa cātuddisassa bhikkhusaṅghassa dammī”ti adāsi.",
  "atk-s0513a1:846_4": "Satthā vihāraṃ paṭiggahetvā anumodanaṃ karonto –",
  "atk-s0513a1:847": "“Sītaṃ uṇhaṃ paṭihanti, tato vāḷamigāni ca;",
  "atk-s0513a1:848": "Sarīsape ca makase, sisire cāpi vuṭṭhiyo.",
  "atk-s0513a1:849": "“Tato vātātapo ghoro, sañjāto paṭihaññati;",
  "atk-s0513a1:850": "Leṇatthañca sukhatthañca, jhāyituñca vipassituṃ.",
  "atk-s0513a1:851": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0513a1:852": "Tasmā hi paṇḍito poso, sampassaṃ atthamattano.",
  "atk-s0513a1:853": "“Vihāre kāraye ramme, vāsayettha bahussute;",
  "atk-s0513a1:854": "Tesaṃ annañca pānañca, vatthasenāsanāni ca.",
  "atk-s0513a1:855": "“Dadeyya ujubhūtesu, vippasannena cetasā;",
  "atk-s0513a1:856": "Te tassa dhammaṃ desenti, sabbadukkhāpanūdanaṃ;",
  "atk-s0513a1:857": "Yaṃ so dhammaṃ idhaññāya, parinibbāti anāsavo”ti. –",
  "atk-s0513a1:858_0": "Vihārānisaṃsaṃ kathesi. Anāthapiṇḍiko dutiyadivasato paṭṭhāya vihāramahaṃ ārabhi.",
  "atk-s0513a1:858_1": "Visākhāya pāsādamaho catūhi māsehi niṭṭhito, anāthapiṇḍikassa pana vihāramaho navahi",
  "atk-s0513a1:858_2": "māsehi niṭṭhāsi. Vihāramahepi aṭṭhāraseva koṭiyo pariccāgaṃ agamaṃsu. Iti ekasmiṃyeva",
  "atk-s0513a1:858_3": "vihāre catupaṇṇāsakoṭisaṅkhyaṃ dhanaṃ pariccaji.",
  "atk-s0513a1:859_0": "Atīte pana vipassissa bhagavato kāle punabbasumitto nāma seṭṭhi suvaṇṇiṭṭhakāsanthārena",
  "atk-s0513a1:859_1": "kiṇitvā tasmiṃyeva ṭhāne yojanappamāṇaṃ saṅghārāmaṃ kāresi. Sikhissa bhagavato kāle",
  "atk-s0513a1:859_2": "sirivaḍḍho nāma seṭṭhi suvaṇṇaphālasanthārena kiṇitvā tasmiṃyeva ṭhāne tigāvutappamāṇaṃ",
  "atk-s0513a1:859_3": "saṅghārāmaṃ kāresi. Vessabhussa bhagavato kāle sotthijo nāma seṭṭhi suvaṇṇahatthipadasanthārena",
  "atk-s0513a1:859_4": "kiṇitvā tasmiṃyeva ṭhāne aḍḍhayojanappamāṇaṃ saṅghārāmaṃ kāresi. Kakusandhassa bhagavato",
  "atk-s0513a1:859_5": "kāle accuto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne gāvutappamāṇaṃ",
  "atk-s0513a1:859_6": "saṅghārāmaṃ kāresi. Koṇāgamanassa bhagavato kāle uggo nāma seṭṭhi suvaṇṇakacchapasanthārena",
  "atk-s0513a1:859_7": "kiṇitvā tasmiṃyeva ṭhāne aḍḍhagāvutappamāṇaṃ saṅghārāmaṃ kāresi. Kassapassa bhagavato",
  "atk-s0513a1:859_8": "kāle sumaṅgalo nāma seṭṭhi suvaṇṇakaṭṭisanthārena kiṇitvā tasmiṃyeva ṭhāne soḷasakarīsappamāṇaṃ",
  "atk-s0513a1:859_9": "saṅghārāmaṃ kāresi. Amhākaṃ pana bhagavato kāle anāthapiṇḍiko nāma seṭṭhi kahāpaṇakoṭisanthārena",
  "atk-s0513a1:859_10": "kiṇitvā tasmiṃyeva ṭhāne aṭṭhakarīsappamāṇaṃ saṅghārāmaṃ kāresi. Idaṃ kira ṭhānaṃ",
  "atk-s0513a1:859_11": "sabbabuddhānaṃ avijahitaṭṭhānameva.",
  "atk-s0513a1:860": "Iti mahābodhimaṇḍe sabbaññutappattito yāva mahāparinibbānamañcā yasmiṃ yasmiṃ ṭhāne bhagavā vihāsi, idaṃ santikenidānaṃ nāma, tassa vasena sabbajātakāni vaṇṇayissāma.",
  "atk-s0513a1:861": "Nidānakathā niṭṭhitā.",
  "atk-s0513a1:862": "1. Ekakanipāto",
  "atk-s0513a1:863": "1. Apaṇṇakavaggo",
  "atk-s0513a1:865": "1. Apaṇṇakajātakavaṇṇanā",
  "atk-s0513a1:866_0": "Imaṃ tāva apaṇṇakadhammadesanaṃ bhagavā sāvatthiṃ upanissāya jetavanamahāvihāre viharanto",
  "atk-s0513a1:866_1": "kathesi. Kaṃ pana ārabbha ayaṃ kathā samuṭṭhitāti? Seṭṭhissa sahāyake pañcasate titthiyasāvake.",
  "atk-s0513a1:866_2": "Ekasmiñhi divase anāthapiṇḍiko seṭṭhi attano sahāyake pañcasate aññatitthiyasāvake",
  "atk-s0513a1:866_3": "ādāya bahuṃ mālāgandhavilepanañceva sappitelamadhuphāṇitavatthacchādanāni ca gāhāpetvā",
  "atk-s0513a1:866_4": "jetavanaṃ gantvā bhagavantaṃ vanditvā gandhamālādīhi pūjetvā bhesajjāni ceva vatthāni",
  "atk-s0513a1:866_5": "ca bhikkhusaṅghassa vissajjetvā cha nisajjādose vajjetvā ekamantaṃ nisīdi. Tepi aññatitthiyasāvakā",
  "atk-s0513a1:866_6": "tathāgataṃ vanditvā satthu puṇṇacandasassirikaṃ mukhaṃ, lakkhaṇānubyañjanapaṭimaṇḍitaṃ",
  "atk-s0513a1:866_7": "byāmappabhāparikkhittaṃ brahmakāyaṃ, āveḷāveḷā yamakayamakā hutvā niccharantiyo ghanabuddharasmiyo",
  "atk-s0513a1:866_8": "ca olokayamānā anāthapiṇḍikassa samīpeyeva nisīdiṃsu.",
  "atk-s0513a1:867_0": "Atha nesaṃ satthā manosilātale sīhanādaṃ nadanto taruṇasīho viya gajjanto pāvussakamegho",
  "atk-s0513a1:867_1": "viya ca ākāsagaṅgaṃ otārento viya ca ratanadāmaṃ ganthento viya ca aṭṭhaṅgasamannāgatena",
  "atk-s0513a1:867_2": "savanīyena kamanīyena brahmassarena nānānayavicittaṃ madhuradhammakathaṃ kathesi.",
  "atk-s0513a1:867_3": "Te satthu dhammadesanaṃ sutvā pasannacittā uṭṭhāya dasabalaṃ vanditvā aññatitthiyasaraṇaṃ",
  "atk-s0513a1:867_4": "bhinditvā buddhaṃ saraṇaṃ agamaṃsu. Te tato paṭṭhāya niccakālaṃ anāthapiṇḍikena saddhiṃ",
  "atk-s0513a1:867_5": "gandhamālādihatthā vihāraṃ gantvā dhammaṃ suṇanti, dānaṃ denti, sīlaṃ rakkhanti,",
  "atk-s0513a1:867_6": "uposathakammaṃ karonti.",
  "atk-s0513a1:868_0": "Atha bhagavā sāvatthito punadeva rājagahaṃ agamāsi. Te tathāgatassa gatakāle taṃ",
  "atk-s0513a1:868_1": "saraṇaṃ bhinditvā puna aññatitthiyasaraṇaṃ gantvā attano mūlaṭṭhāneyeva patiṭṭhitā.",
  "atk-s0513a1:868_2": "Bhagavāpi sattaṭṭha māse vītināmetvā puna jetavanameva agamāsi. Anāthapiṇḍiko punapi",
  "atk-s0513a1:868_3": "te ādāya satthu santikaṃ gantvā satthāraṃ gandhamālādīhi pūjetvā vanditvā ekamantaṃ",
  "atk-s0513a1:868_4": "nisīdi. Tepi bhagavantaṃ vanditvā ekamantaṃ nisīdiṃsu. Atha nesaṃ tathāgate cārikaṃ",
  "atk-s0513a1:868_5": "pakkante gahitasaraṇaṃ bhinditvā puna aññatitthiyasaraṇameva gahetvā mūle patiṭṭhitabhāvaṃ bhagavato ārocesi.",
  "atk-s0513a1:869_0": "Bhagavā aparimitakappakoṭiyo nirantaraṃ pavattitavacīsucaritānubhāvena dibbagandhagandhitaṃ",
  "atk-s0513a1:869_1": "nānāgandhapūritaṃ ratanakaraṇḍakaṃ vivaranto viya mukhapadumaṃ vivaritvā madhurassaraṃ",
  "atk-s0513a1:869_2": "nicchārento “saccaṃ kira tumhe upāsakā tīṇi saraṇāni bhinditvā aññatitthiyasaraṇaṃ",
  "atk-s0513a1:869_3": "gatā”ti pucchi. Atha tehi paṭicchādetuṃ asakkontehi “saccaṃ bhagavā”ti vutte satthā",
  "atk-s0513a1:869_4": "“upāsakā heṭṭhā avīciṃ upari bhavaggaṃ paricchedaṃ katvā tiriyaṃ aparimāṇāsu lokadhātūsu",
  "atk-s0513a1:869_5": "sīlādīhi guṇehi buddhena sadiso nāma natthi, kuto adhikataro”ti. “Yāvatā, bhikkhave,",
  "atk-s0513a1:869_6": "sattā apadā vā dvipadā vā catuppadā vā bahuppadā vā, tathāgato tesaṃ aggamakkhāyati,",
  "atk-s0513a1:869_7": "yaṃ kiñci vittaṃ idha vā huraṃ vā…pe… aggato ve pasannāna”ntiādīhi suttehi pakāsite",
  "atk-s0513a1:869_8": "ratanattayaguṇe pakāsetvā “evaṃ uttamaguṇehi samannāgataṃ ratanattayaṃ saraṇaṃ gatā",
  "atk-s0513a1:869_9": "upāsakā vā upāsikā vā nirayādīsu nibbattakā nāma natthi, apāyanibbattito pana muccitvā",
  "atk-s0513a1:869_10": "devaloke uppajjitvā mahāsampattiṃ anubhonti, tasmā tumhehi evarūpaṃ saraṇaṃ bhinditvā",
  "atk-s0513a1:869_11": "aññatitthiyasaraṇaṃ gacchantehi ayuttaṃ kata”nti āha.",
  "atk-s0513a1:870": "Ettha ca tīṇi ratanāni mokkhavasena uttamavasena saraṇagatānaṃ apāyesu nibbattiyā abhāvadīpanatthaṃ imāni suttāni dassetabbāni –",
  "atk-s0513a1:871": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0513a1:872": "Pahāya mānusaṃ dehaṃ, devakāyaṃ paripūressanti. ;",
  "atk-s0513a1:873": "“Ye keci dhammaṃ saraṇaṃ gatāse, na te gamissanti apāyabhūmiṃ;",
  "atk-s0513a1:874": "Pahāya mānusaṃ dehaṃ, devakāyaṃ paripūressanti.",
  "atk-s0513a1:875": "“Ye keci saṅghaṃ saraṇaṃ gatāse, na te gamissanti apāyabhūmiṃ;",
  "atk-s0513a1:876": "Pahāya mānusaṃ dehaṃ, devakāyaṃ paripūressanti.",
  "atk-s0513a1:877": "“Bahuṃ ve saraṇaṃ yanti, pabbatāni vanāni ca;",
  "atk-s0513a1:878": "Ārāmarukkhacetyāni, manussā bhayatajjitā.",
  "atk-s0513a1:879": "“Netaṃ kho saraṇaṃ khemaṃ, netaṃ saraṇamuttamaṃ;",
  "atk-s0513a1:880": "Netaṃ saraṇamāgamma, sabbadukkhā pamuccati.",
  "atk-s0513a1:881": "“Yo ca buddhañca dhammañca, saṅghañca saraṇaṃ gato;",
  "atk-s0513a1:882": "Cattāri ariyasaccāni, sammappaññāya passati.",
  "atk-s0513a1:883": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0513a1:884": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "atk-s0513a1:885": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0513a1:886": "Etaṃ saraṇamāgamma, sabbadukkhā pamuccatī”ti. ;",
  "atk-s0513a1:887_0": "Na kevalañca nesaṃ satthā ettakaṃyeva dhammaṃ desesi, apica kho “upāsakā buddhānussatikammaṭṭhānaṃ",
  "atk-s0513a1:887_1": "nāma, dhammānussatikammaṭṭhānaṃ nāma, saṅghānussatikammaṭṭhānaṃ nāma sotāpattimaggaṃ",
  "atk-s0513a1:887_2": "deti, sotāpattiphalaṃ deti, sakadāgāmimaggaṃ deti, sakadāgāmiphalaṃ deti, anāgāmimaggaṃ",
  "atk-s0513a1:887_3": "deti, anāgāmiphalaṃ deti, arahattamaggaṃ deti, arahattaphalaṃ detī”tievamādīhipi",
  "atk-s0513a1:887_4": "nayehi dhammaṃ desetvā “evarūpaṃ nāma saraṇaṃ bhindantehi ayuttaṃ tumhehi kata”nti",
  "atk-s0513a1:887_5": "āha. Ettha ca buddhānussatikammaṭṭhānādīnaṃ sotāpattimaggādippadānaṃ “ekadhammo,",
  "atk-s0513a1:887_6": "bhikkhave, bhāvito bahulīkato ekantanibbidāya virāgāya nirodhāya upasamāya abhiññāya",
  "atk-s0513a1:887_7": "sambodhāya nibbānāya saṃvattati. Katamo ekadhammo? Buddhānussatī”tievamādīhi suttehi dīpetabbaṃ.",
  "atk-s0513a1:888_0": "Evaṃ bhagavā nānappakārehi upāsake ovaditvā “upāsakā pubbepi manussā asaraṇaṃ ‘saraṇa’nti",
  "atk-s0513a1:888_1": "takkaggāhena viraddhaggāhena gahetvā amanussapariggahite kantāre yakkhabhakkhā hutvā",
  "atk-s0513a1:888_2": "mahāvināsaṃ pattā, apaṇṇakaggāhaṃ pana ekaṃsikaggāhaṃ aviraddhaggāhaṃ gahitamanussā",
  "atk-s0513a1:888_3": "tasmiṃyeva kantāre sotthibhāvaṃ pattā”ti vatvā tuṇhī ahosi. Atha kho anāthapiṇḍiko",
  "atk-s0513a1:888_4": "gahapati uṭṭhāyāsanā bhagavantaṃ vanditvā abhitthavitvā sirasmiṃ añjaliṃ patiṭṭhāpetvā",
  "atk-s0513a1:888_5": "evamāha “bhante, idāni tāva imesaṃ upāsakānaṃ uttamasaraṇaṃ bhinditvā takkaggahaṇaṃ",
  "atk-s0513a1:888_6": "amhākaṃ pākaṭaṃ, pubbe pana amanussapariggahite kantāre takkikānaṃ vināso, apaṇṇakaggāhaṃ",
  "atk-s0513a1:888_7": "gahitamanussānañca sotthibhāvo amhākaṃ paṭicchanno, tumhākameva pākaṭo, sādhu vata",
  "atk-s0513a1:888_8": "no bhagavā ākāse puṇṇacandaṃ uṭṭhāpento viya imaṃ kāraṇaṃ pākaṭaṃ karotū”ti. Atha",
  "atk-s0513a1:888_9": "bhagavā “mayā kho, gahapati, aparimitakālaṃ dasa pāramiyo pūretvā lokassa kaṅkhacchedanatthameva",
  "atk-s0513a1:888_10": "sabbaññutaññāṇaṃ paṭividdhaṃ, sīhavasāya suvaṇṇanāḷiṃ pūrento viya sakkaccaṃ sotaṃ",
  "atk-s0513a1:888_11": "odahitvā suṇohī”ti seṭṭhino satuppādaṃ janetvā himagabbhaṃ padāletvā puṇṇacandaṃ",
  "atk-s0513a1:888_12": "nīharanto viya bhavantarena paṭicchannakāraṇaṃ pākaṭaṃ akāsi.",
  "atk-s0513a1:889_0": "Atīte kāsiraṭṭhe bārāṇasinagare brahmadatto nāma rājā ahosi. Tadā bodhisatto satthavāhakule",
  "atk-s0513a1:889_1": "paṭisandhiṃ gahetvā dasamāsaccayena mātukucchito nikkhamitvā anupubbena vayappatto",
  "atk-s0513a1:889_2": "pañcahi sakaṭasatehi vaṇijjaṃ karonto vicarati. So kadāci pubbantato aparantaṃ gacchati,",
  "atk-s0513a1:889_3": "kadāci aparantato pubbantaṃ. Bārāṇasiyaṃyeva aññopi satthavāhaputto atthi bālo abyatto",
  "atk-s0513a1:889_4": "anupāyakusalo. Tadā bodhisatto bārāṇasito mahagghaṃ bhaṇḍaṃ gahetvā pañca sakaṭasatāni",
  "atk-s0513a1:889_5": "pūretvā gamanasajjāni katvā ṭhapesi. Sopi bālasatthavāhaputto tatheva pañca sakaṭasatāni",
  "atk-s0513a1:889_6": "pūretvā gamanasajjāni katvā ṭhapesi.",
  "atk-s0513a1:890_0": "Tadā bodhisatto cintesi “sace ayaṃ bālasatthavāhaputto mayā saddhiṃyeva gamissati,",
  "atk-s0513a1:890_1": "sakaṭasahasse ekato maggaṃ gacchante maggopi nappahossati, manussānaṃ dārudakādīnipi,",
  "atk-s0513a1:890_2": "balibaddānaṃ tiṇānipi dullabhāni bhavissanti, etena vā mayā vā purato gantuṃ vaṭṭatī”ti.",
  "atk-s0513a1:890_3": "So taṃ pakkosāpetvā etamatthaṃ ārocetvā “dvīhipi amhehi ekato gantuṃ na sakkā, kiṃ",
  "atk-s0513a1:890_4": "tvaṃ purato gamissasi, udāhu pacchato”ti āha. So cintesi “mayi purato gacchante bahū",
  "atk-s0513a1:890_5": "ānisaṃsā, maggena abhinneneva gamissāmi, goṇā anāmaṭṭhatiṇaṃ khādissanti, manussānaṃ",
  "atk-s0513a1:890_6": "anāmaṭṭhaṃ sūpeyyapaṇṇaṃ bhavissati, pasannaṃ udakaṃ bhavissati, yathāruciṃ agghaṃ",
  "atk-s0513a1:890_7": "ṭhapetvā bhaṇḍaṃ vikkiṇissāmī”ti. So “ahaṃ, samma, purato gamissāmī”ti āha. Bodhisattopi",
  "atk-s0513a1:890_8": "pacchato gamane bahū ānisaṃse addasa. Evaṃ hissa ahosi – “purato gacchantā magge",
  "atk-s0513a1:890_9": "visamaṭṭhānaṃ samaṃ karissanti, ahaṃ tehi gatamaggena gamissāmi, purato gatehi balibaddehi",
  "atk-s0513a1:890_10": "pariṇatathaddhatiṇe khādite mama goṇā puna uṭṭhitāni madhuratiṇāni khādissanti, gahitapaṇṇaṭṭhānato",
  "atk-s0513a1:890_11": "uṭṭhitaṃ manussānaṃ sūpeyyapaṇṇaṃ madhuraṃ bhavissati, anudake ṭhāne āvāṭaṃ khanitvā",
  "atk-s0513a1:890_12": "ete udakaṃ uppādessanti, tehi katesu āvāṭesu mayaṃ udakaṃ pivissāma, agghaṭṭhapanaṃ",
  "atk-s0513a1:890_13": "nāma manussānaṃ jīvitā voropanasadisaṃ, ahaṃ pacchato gantvā etehi ṭhapitagghena",
  "atk-s0513a1:890_14": "bhaṇḍaṃ vikkiṇissāmī”ti. Atha so ettake ānisaṃse disvā “samma, tvaṃ purato gacchāhī”ti",
  "atk-s0513a1:890_15": "āha. “Sādhu, sammā”ti bālasatthavāho sakaṭāni yojetvā nikkhanto anupubbena manussāvāsaṃ",
  "atk-s0513a1:890_16": "atikkamitvā kantāramukhaṃ pāpuṇi.",
  "atk-s0513a1:891_0": "Kantāraṃ nāma – corakantāraṃ, vāḷakantāraṃ, nirudakakantāraṃ, amanussakantāraṃ, appabhakkhakantāranti",
  "atk-s0513a1:891_1": "pañcavidhaṃ. Tattha corehi adhiṭṭhitamaggo corakantāraṃ nāma. Sīhādīhi adhiṭṭhitamaggo",
  "atk-s0513a1:891_2": "vāḷakantāraṃ nāma. Yattha nhāyituṃ vā pātuṃ vā udakaṃ natthi, idaṃ nirudakakantāraṃ",
  "atk-s0513a1:891_3": "nāma. Amanussādhiṭṭhitaṃ amanussakantāraṃ nāma. Mūlakhādanīyādivirahitaṃ appabhakkhakantāraṃ",
  "atk-s0513a1:891_4": "nāma. Imasmiṃ pañcavidhe kantāre taṃ kantāraṃ nirudakakantārañceva amanussakantārañca.",
  "atk-s0513a1:891_5": "Tasmā so bālasatthavāhaputto sakaṭesu mahantamahantā cāṭiyo ṭhapetvā udakassa pūrāpetvā",
  "atk-s0513a1:891_6": "saṭṭhiyojanikaṃ kantāraṃ paṭipajji.",
  "atk-s0513a1:892_0": "Athassa kantāramajjhaṃ gatakāle kantāre adhivatthayakkho “imehi manussehi gahitaṃ",
  "atk-s0513a1:892_1": "udakaṃ chaḍḍāpetvā dubbale katvā sabbeva ne khādissāmī”ti sabbasetataruṇabalibaddayuttaṃ",
  "atk-s0513a1:892_2": "manoramaṃ yānakaṃ māpetvā dhanukalāpaphalakāvudhahatthehi dasahi dvādasahi amanussehi",
  "atk-s0513a1:892_3": "parivuto uppalakumudāni piḷandhitvā allakoso allavattho issarapuriso viya tasmiṃ",
  "atk-s0513a1:892_4": "yānake nisīditvā kaddamamakkhitehi cakkehi paṭipathaṃ agamāsi. Parivāraamanussāpissa",
  "atk-s0513a1:892_5": "purato ca pacchato ca gacchantā allakesā allavatthā uppalakumudamālā piḷandhitvā",
  "atk-s0513a1:892_6": "padumapuṇḍarīkakalāpe gahetvā bhisamuḷālāni khādantā udakabindūhi ceva kalalehi ca",
  "atk-s0513a1:892_7": "paggharantehi agamaṃsu. Satthavāhā ca nāma yadā dhuravāto vāyati, tadā yānake nisīditvā",
  "atk-s0513a1:892_8": "upaṭṭhākaparivutā rajaṃ pariharantā purato gacchanti. Yadā pacchato vāto vāyati,",
  "atk-s0513a1:892_9": "tadā teneva nayena pacchato gacchanti. Tadā pana dhuravāto ahosi, tasmā so satthavāhaputto purato agamāsi.",
  "atk-s0513a1:893_0": "Yakkho taṃ āgacchantaṃ disvā attano yānakaṃ maggā okkamāpetvā “kahaṃ gacchathā”ti",
  "atk-s0513a1:893_1": "tena saddhiṃ paṭisanthāraṃ akāsi. Satthavāhopi attano yānakaṃ maggā okkamāpetvā sakaṭānaṃ",
  "atk-s0513a1:893_2": "gamanokāsaṃ datvā ekamante ṭhito taṃ yakkhaṃ avoca “bho, amhe tāva bārāṇasito āgacchāma.",
  "atk-s0513a1:893_3": "Tumhe pana uppalakumudāni piḷandhitvā padumapuṇḍarīkahatthā bhisamuḷālāni khādantā",
  "atk-s0513a1:893_4": "kaddamamakkhitā udakabindūhi paggharantehi āgacchatha. Kiṃ nu kho tumhehi āgatamagge",
  "atk-s0513a1:893_5": "devo vassati, uppalādisañchannāni vā sarāni atthī”ti pucchi. Yakkho tassa kathaṃ",
  "atk-s0513a1:893_6": "sutvā “samma, kiṃ nāmetaṃ kathesi. Esā nīlavanarāji paññāyati. Tato paṭṭhāya sakalaṃ",
  "atk-s0513a1:893_7": "araññaṃ ekodakaṃ, nibaddhaṃ devo vassati, kandarā pūrā, tasmiṃ tasmiṃ ṭhāne padumādisañchannāni",
  "atk-s0513a1:893_8": "sarāni atthī”ti vatvā paṭipāṭiyā gacchantesu sakaṭesu “imāni sakaṭāni ādāya kahaṃ",
  "atk-s0513a1:893_9": "gacchathā”ti pucchi. “Asukajanapadaṃ nāmā”ti. “Imasmiṃ cimasmiñca sakaṭe kiṃ nāma",
  "atk-s0513a1:893_10": "bhaṇḍa”nti? “Asukañca asukañcā”ti. “Pacchato āgacchantaṃ sakaṭaṃ ativiya garukaṃ",
  "atk-s0513a1:893_11": "hutvā āgacchati, etasmiṃ kiṃ bhaṇḍa”nti? “Udakaṃ etthā”ti. “Parato tāva udakaṃ ānentehi",
  "atk-s0513a1:893_12": "vo manāpaṃ kataṃ, ito paṭṭhāya pana udakena kiccaṃ natthi, purato bahu udakaṃ, cāṭiyo",
  "atk-s0513a1:893_13": "bhinditvā udakaṃ chaḍḍetvā sukhena gacchathā”ti āha. Evañca pana vatvā “tumhe gacchatha,",
  "atk-s0513a1:893_14": "amhākaṃ papañco hotī”ti thokaṃ gantvā tesaṃ adassanaṃ patvā attano yakkhanagarameva agamāsi.",
  "atk-s0513a1:894_0": "Sopi bālasatthavāho attano bālatāya yakkhassa vacanaṃ gahetvā cāṭiyo bhindāpetvā",
  "atk-s0513a1:894_1": "pasatamattampi udakaṃ anavasesetvā sabbaṃ chaḍḍāpetvā sakaṭāni pājāpesi, purato appamattakampi",
  "atk-s0513a1:894_2": "udakaṃ nāhosi, manussā pānīyaṃ alabhantā kilamiṃsu. Te yāva sūriyatthaṅgamanā gantvā",
  "atk-s0513a1:894_3": "sakaṭāni mocetvā parivaṭṭakena ṭhapetvā goṇe cakkesu bandhiṃsu. Neva goṇānaṃ udakaṃ",
  "atk-s0513a1:894_4": "ahosi, na manussānaṃ yāgubhattaṃ vā. Dubbalamanussā tattha tattha nipajjitvā sayiṃsu.",
  "atk-s0513a1:894_5": "Rattibhāgasamanantare yakkhā yakkhanagarato āgantvā sabbepi goṇe ca manusse ca jīvitakkhayaṃ",
  "atk-s0513a1:894_6": "pāpetvā maṃsaṃ khāditvā aṭṭhīni avasesetvā agamaṃsu. Evamekaṃ bālasatthavāhaputtaṃ",
  "atk-s0513a1:894_7": "nissāya sabbepi te vināsaṃ pāpuṇiṃsu, hatthaṭṭhikādīni disāvidisāsu vippakiṇṇāni",
  "atk-s0513a1:894_8": "ahesuṃ. Pañca sakaṭasatāni yathāpūritāneva aṭṭhaṃsu.",
  "atk-s0513a1:895_0": "Bodhisattopi kho bālasatthavāhaputtassa nikkhantadivasato māsaḍḍhamāsaṃ vītināmetvā",
  "atk-s0513a1:895_1": "pañcahi sakaṭasatehi nagarā nikkhamma anupubbena kantāramukhaṃ pāpuṇi. So tattha",
  "atk-s0513a1:895_2": "udakacāṭiyo pūretvā bahuṃ udakaṃ ādāya khandhāvāre bheriṃ carāpetvā manusse sannipātetvā",
  "atk-s0513a1:895_3": "evamāha “tumhe maṃ anāpucchitvā pasatamattampi udakaṃ mā vaḷañjayittha, kantāre visarukkhā",
  "atk-s0513a1:895_4": "nāma honti, pattaṃ vā pupphaṃ vā phalaṃ vā tumhehi pure akhāditapubbaṃ maṃ anāpucchitvā",
  "atk-s0513a1:895_5": "mā khāditthā”ti. Evaṃ manussānaṃ ovādaṃ datvā pañcahi sakaṭasatehi kantāraṃ paṭipajji.",
  "atk-s0513a1:895_6": "Tasmiṃ kantāramajjhaṃ sampatte so yakkho purimanayeneva bodhisattassa paṭipathe attānaṃ",
  "atk-s0513a1:895_7": "dassesi. Bodhisatto taṃ disvāva aññāsi “imasmiṃ kantāre udakaṃ natthi, nirudakakantāro",
  "atk-s0513a1:895_8": "nāmesa, ayañca nibbhayo rattanetto, chāyāpissa na paññāyati, nissaṃsayaṃ iminā purato",
  "atk-s0513a1:895_9": "gato bālasatthavāhaputto sabbaṃ udakaṃ chaḍḍāpetvā kilametvā sapariso khādito bhavissati,",
  "atk-s0513a1:895_10": "mayhaṃ pana paṇḍitabhāvaṃ upāyakosallaṃ na jānāti maññe”ti. Tato naṃ āha “gacchatha",
  "atk-s0513a1:895_11": "tumhe, mayaṃ vāṇijā nāma aññaṃ udakaṃ adisvā gahitaudakaṃ na chaḍḍema, diṭṭhaṭṭhāne",
  "atk-s0513a1:895_12": "pana chaḍḍetvā sakaṭāni sallahukāni katvā gamissāmā”ti yakkho thokaṃ gantvā adassanaṃ",
  "atk-s0513a1:895_13": "upagamma attano yakkhanagarameva gato.",
  "atk-s0513a1:896_0": "Yakkhe pana gate manussā bodhisattaṃ āhaṃsu “ayya, ete manussā ‘esā nīlavanarāji",
  "atk-s0513a1:896_1": "paññāyati, tato paṭṭhāya nibaddhaṃ devo vassatī’ti vatvā uppalakumudamālādhārino",
  "atk-s0513a1:896_2": "padumapuṇḍarīkakalāpe ādāya bhisamuḷālāni khādantā allavatthā allakesā udakabindūhi",
  "atk-s0513a1:896_3": "paggharantehi āgatā, udakaṃ chaḍḍetvā sallahukehi sakaṭehi khippaṃ gacchāmā”ti. Bodhisatto",
  "atk-s0513a1:896_4": "tesaṃ kathaṃ sutvā sakaṭāni ṭhapāpetvā sabbe manusse sannipātāpetvā “tumhehi ‘imasmiṃ",
  "atk-s0513a1:896_5": "kantāre saro vā pokkharaṇī vā atthī’ti kassaci sutapubba”nti pucchi. “Na, ayya, sutapubba”nti.",
  "atk-s0513a1:896_6": "Nirudakakantāro nāma eso, idāni ekacce manussā “etāya nīlavanarājiyā purato devo",
  "atk-s0513a1:896_7": "vassatī”ti vadanti, “vuṭṭhivāto nāma kittakaṃ ṭhānaṃ vāyatī”ti? “Yojanamattaṃ, ayyā”ti.",
  "atk-s0513a1:896_8": "“Kacci pana vo ekassāpi sarīraṃ vuṭṭhivāto paharatī”ti? “Natthi ayyā”ti. “Meghasīsaṃ",
  "atk-s0513a1:896_9": "nāma kittake ṭhāne paññāyatī”ti? “Tiyojanamatte ayyā”ti. “Atthi pana vo kenaci ekampi",
  "atk-s0513a1:896_10": "meghasīsaṃ diṭṭha”nti? “Natthi, ayyā”ti. “Vijjulatā nāma kittake ṭhāne paññāyatī”ti?",
  "atk-s0513a1:896_11": "“Catuppañcayojanamatte, ayyā”ti. “Atthi pana vo kenaci vijjulatobhāso diṭṭho”ti?",
  "atk-s0513a1:896_12": "“Natthi, ayyā”ti. “Meghasaddo nāma kittake ṭhāne suyyatī”ti? “Ekadviyojanamatte,",
  "atk-s0513a1:896_13": "ayyā”ti. “Atthi pana vo kenaci meghasaddo suto”ti? “Natthi, ayyā”ti. “Na ete manussā,",
  "atk-s0513a1:896_14": "yakkhā ete, amhe udakaṃ chaḍḍāpetvā dubbale katvā khāditukāmā āgatā bhavissanti.",
  "atk-s0513a1:896_15": "Purato gato bālasatthavāhaputto na upāyakusalo. Addhā so etehi udakaṃ chaḍḍāpetvā",
  "atk-s0513a1:896_16": "kilametvā khādito bhavissati, pañca sakaṭasatāni yathāpūritāneva ṭhitāni bhavissanti.",
  "atk-s0513a1:896_17": "Ajja mayaṃ tāni passissāma, pasatamattampi udakaṃ achaḍḍetvā sīghasīghaṃ pājethā”ti pājāpesi.",
  "atk-s0513a1:897_0": "So gacchanto yathāpūritāneva pañca sakaṭasatāni goṇamanussānañca hatthaṭṭhikādīni",
  "atk-s0513a1:897_1": "disāvidisāsu vippakiṇṇāni disvā sakaṭāni mocāpetvā sakaṭaparivaṭṭakena khandhāvāraṃ",
  "atk-s0513a1:897_2": "bandhāpetvā kālasseva manusse ca goṇe ca sāyamāsabhattaṃ bhojāpetvā manussānaṃ majjhe",
  "atk-s0513a1:897_3": "goṇe nipajjāpetvā sayaṃ balanāyako hutvā khaggahattho tiyāmarattiṃ ārakkhaṃ gahetvā",
  "atk-s0513a1:897_4": "ṭhitakova aruṇaṃ uṭṭhāpesi. Punadivase pana pātova sabbakiccāni niṭṭhāpetvā goṇe",
  "atk-s0513a1:897_5": "bhojetvā dubbalasakaṭāni chaḍḍāpetvā thirāni gāhāpetvā appagghaṃ bhaṇḍaṃ chaḍḍāpetvā",
  "atk-s0513a1:897_6": "mahagghaṃ bhaṇḍaṃ āropāpetvā yathādhippetaṃ ṭhānaṃ gantvā diguṇatiguṇena mūlena bhaṇḍaṃ",
  "atk-s0513a1:897_7": "vikkiṇitvā sabbaṃ parisaṃ ādāya puna attano nagarameva agamāsi.",
  "atk-s0513a1:898_0": "Satthā imaṃ dhammakathaṃ kathetvā “evaṃ, gahapati, pubbe takkaggāhagāhino mahāvināsaṃ",
  "atk-s0513a1:898_1": "pattā, apaṇṇakaggāhagāhino pana amanussānaṃ hatthato muccitvā sotthinā icchitaṭṭhānaṃ",
  "atk-s0513a1:898_2": "gantvā puna sakaṭṭhānameva paccāgamiṃsū”ti vatvā dvepi vatthūni ghaṭetvā imissā apaṇṇakadhammadesanāya",
  "atk-s0513a1:898_3": "abhisambuddho hutvā imaṃ gāthamāha –",
  "atk-s0513a1:899": "1.",
  "atk-s0513a1:900": "“Apaṇṇakaṃ ṭhānameke, dutiyaṃ āhu takkikā;",
  "atk-s0513a1:901": "Etadaññāya medhāvī, taṃ gaṇhe yadapaṇṇaka”nti.",
  "atk-s0513a1:902_0": "Tattha apaṇṇakanti ekaṃsikaṃ aviraddhaṃ niyyānikaṃ. Ṭhānanti kāraṇaṃ. Kāraṇañhi yasmā",
  "atk-s0513a1:902_1": "tadāyattavuttitāya phalaṃ tiṭṭhati nāma, tasmā “ṭhāna”nti vuccati, “ṭhānañca ṭhānato",
  "atk-s0513a1:902_2": "aṭṭhānañca aṭṭhānato”tiādīsu cassa payogo veditabbo. Iti “apaṇṇakaṃ ṭhāna”nti padadvayenāpi",
  "atk-s0513a1:902_3": "“yaṃ ekantahitasukhāvahattā paṇḍitehi paṭipannaṃ ekaṃsikakāraṇaṃ aviraddhakāraṇaṃ",
  "atk-s0513a1:902_4": "niyyānikakāraṇaṃ, taṃ ida”nti dīpeti. Ayamettha saṅkhepo, pabhedato pana tīṇi saraṇagamanāni,",
  "atk-s0513a1:902_5": "pañca sīlāni, dasa sīlāni, pātimokkhasaṃvaro, indriyasaṃvaro, ājīvapārisuddhi, paccayapaṭisevanaṃ,",
  "atk-s0513a1:902_6": "sabbampi catupārisuddhisīlaṃ; indriyesu guttadvāratā, bhojane mattaññutā, jāgariyānuyogo,",
  "atk-s0513a1:902_7": "jhānaṃ, vipassanā, abhiññā, samāpatti, ariyamaggo, ariyaphalaṃ, sabbampetaṃ apaṇṇakaṭṭhānaṃ",
  "atk-s0513a1:902_8": "apaṇṇakapaṭipadā, niyyānikapaṭipadāti attho.",
  "atk-s0513a1:903": "Yasmā ca pana niyyānikapaṭipadāya etaṃ nāmaṃ, tasmāyeva bhagavā apaṇṇakapaṭipadaṃ dassento imaṃ suttamāha –",
  "atk-s0513a1:904_0": "“Tīhi, bhikkhave, dhammehi samannāgato bhikkhu apaṇṇakapaṭipadaṃ paṭipanno hoti,",
  "atk-s0513a1:904_1": "yoni cassa āraddhā hoti āsavānaṃ khayāya. Katamehi tīhi? Idha, bhikkhave, bhikkhu",
  "atk-s0513a1:904_2": "indriyesu guttadvāro hoti, bhojane mattaññū hoti, jāgariyaṃ anuyutto hoti. Kathañca,",
  "atk-s0513a1:904_3": "bhikkhave, bhikkhu indriyesu guttadvāro hoti? Idha, bhikkhave, bhikkhu cakkhunā rūpaṃ",
  "atk-s0513a1:904_4": "disvā na nimittaggāhī hoti…pe… evaṃ kho, bhikkhave, bhikkhu indriyesu guttadvāro hoti.",
  "atk-s0513a1:905_0": "“Kathañca, bhikkhave, bhikkhu bhojane mattaññū hoti? Idha, bhikkhave, bhikkhu paṭisaṅkhā",
  "atk-s0513a1:905_1": "yoniso āhāraṃ āhāreti neva davāya na madāya…pe… evaṃ kho, bhikkhave, bhikkhu bhojane mattaññū hoti.",
  "atk-s0513a1:906": "“Kathañca, bhikkhave, bhikkhu jāgariyaṃ anuyutto hoti. Idha, bhikkhave, bhikkhu divasaṃ caṅkamena nisajjāya…pe… evaṃ kho, bhikkhave, bhikkhu jāgariyaṃ anuyutto hotī”ti.",
  "atk-s0513a1:907_0": "Imasmiñcāpi sutte tayova dhammā vuttā. Ayaṃ pana apaṇṇakapaṭipadā yāva arahattaphalaṃ",
  "atk-s0513a1:907_1": "labbhateva. Tattha arahattaphalampi, phalasamāpattivihārassa ceva, anupādāparinibbānassa",
  "atk-s0513a1:907_2": "ca, paṭipadāyeva nāma hoti.",
  "atk-s0513a1:908_0": "Eketi ekacce paṇḍitamanussā. Tattha kiñcāpi “asukā nāmā”ti niyamo natthi, idaṃ pana",
  "atk-s0513a1:908_1": "saparisaṃ bodhisattaṃyeva sandhāya vuttanti veditabbaṃ. Dutiyaṃ āhu takkikāti dutiyanti",
  "atk-s0513a1:908_2": "paṭhamato apaṇṇakaṭṭhānato niyyānikakāraṇato dutiyaṃ takkaggāhakāraṇaṃ aniyyānikakāraṇaṃ.",
  "atk-s0513a1:908_3": "Āhu takkikāti ettha pana saddhiṃ purimapadena ayaṃ yojanā – apaṇṇakaṭṭhānaṃ ekaṃsikakāraṇaṃ",
  "atk-s0513a1:908_4": "aviraddhakāraṇaṃ niyyānikakāraṇaṃ eke bodhisattappamukhā paṇḍitamanussā gaṇhiṃsu.",
  "atk-s0513a1:908_5": "Ye pana bālasatthavāhaputtappamukhā takkikā āhu, te dutiyaṃ sāparādhaṃ anekaṃsikaṭṭhānaṃ",
  "atk-s0513a1:908_6": "viraddhakāraṇaṃ aniyyānikakāraṇaṃ aggahesuṃ. Tesu ye apaṇṇakaṭṭhānaṃ aggahesuṃ, te",
  "atk-s0513a1:908_7": "sukkapaṭipadaṃ paṭipannā. Ye dutiyaṃ “purato bhavitabbaṃ udakenā”ti takkaggāhasaṅkhātaṃ",
  "atk-s0513a1:908_8": "aniyyānikakāraṇaṃ aggahesuṃ. Te kaṇhapaṭipadaṃ paṭipannā.",
  "atk-s0513a1:909_0": "Tattha sukkapaṭipadā aparihānipaṭipadā, kaṇhapaṭipadā parihānipaṭipadā. Tasmā ye",
  "atk-s0513a1:909_1": "sukkapaṭipadaṃ paṭipannā, te aparihīnā sotthibhāvaṃ pattā. Ye pana kaṇhapaṭipadaṃ",
  "atk-s0513a1:909_2": "paṭipannā, te parihīnā anayabyasanaṃ āpannāti imamatthaṃ bhagavā anāthapiṇḍikassa",
  "atk-s0513a1:909_3": "gahapatino vatvā uttari idamāha “etadaññāya medhāvī, taṃ gaṇhe yadapaṇṇaka”nti.",
  "atk-s0513a1:910_0": "Tattha etadaññāya medhāvīti “medhā”ti laddhanāmāya vipulāya visuddhāya uttamāya paññāya",
  "atk-s0513a1:910_1": "samannāgato kulaputto etaṃ apaṇṇake ceva sapaṇṇake cāti dvīsu atakkaggāhatakkaggāhasaṅkhātesu",
  "atk-s0513a1:910_2": "ṭhānesu guṇadosaṃ vuddhihāniṃ atthānatthaṃ ñatvāti attho. Taṃ gaṇhe yadapaṇṇakanti",
  "atk-s0513a1:910_3": "yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ,",
  "atk-s0513a1:910_4": "tadeva gaṇheyya. Kasmā? Ekaṃsikādibhāvatoyeva. Itaraṃ pana na gaṇheyya. Kasmā? Anekaṃsikādibhāvatoyeva.",
  "atk-s0513a1:910_5": "Ayañhi apaṇṇakapaṭipadā nāma sabbesaṃ buddhapaccekabuddhabuddhaputtānaṃ paṭipadā.",
  "atk-s0513a1:910_6": "Sabbabuddhā hi apaṇṇakapaṭipadāyameva ṭhatvā daḷhena vīriyena pāramiyo pūretvā bodhimūle",
  "atk-s0513a1:910_7": "buddhā nāma honti, paccekabuddhā paccekabodhiṃ uppādenti, buddhaputtā sāvakapāramiñāṇaṃ paṭivijjhanti.",
  "atk-s0513a1:911_0": "Iti bhagavā tesaṃ upāsakānaṃ tisso kulasampattiyo ca cha kāmasagge brahmalokasampattiyo",
  "atk-s0513a1:911_1": "ca datvāpi pariyosāne arahattamaggaphaladāyikā apaṇṇakapaṭipadā nāma, catūsu apāyesu",
  "atk-s0513a1:911_2": "pañcasu ca nīcakulesu nibbattidāyikā sapaṇṇakapaṭipadā nāmāti imaṃ apaṇṇakadhammadesanaṃ",
  "atk-s0513a1:911_3": "dassetvā uttari cattāri saccāni soḷasahi ākārehi pakāsesi. Catusaccapariyosāne sabbepi",
  "atk-s0513a1:911_4": "te pañcasatā upāsakā sotāpattiphale patiṭṭhahiṃsu.",
  "atk-s0513a1:912_0": "Satthā imaṃ dhammadesanaṃ āharitvā dassetvā dve vatthūni kathetvā anusandhiṃ ghaṭetvā",
  "atk-s0513a1:912_1": "jātakaṃ samodhānetvā dassesi – “tasmiṃ samaye bālasatthavāhaputto devadatto ahosi,",
  "atk-s0513a1:912_2": "tassa parisā devadattaparisāva, paṇḍitasatthavāhaputtaparisā buddhaparisā, paṇḍitasatthavāhaputto",
  "atk-s0513a1:912_3": "pana ahameva ahosi”nti desanaṃ niṭṭhāpesi.",
  "atk-s0513a1:913": "Apaṇṇakajātakavaṇṇanā paṭhamā.",
  "atk-s0513a1:915": "2. Vaṇṇupathajātakavaṇṇanā",
  "atk-s0513a1:916_0": "Akilāsunoti imaṃ dhammadesanaṃ bhagavā sāvatthiyaṃ viharanto kathesi. Kaṃ pana ārabbhāti?",
  "atk-s0513a1:916_1": "Ekaṃ ossaṭṭhavīriyaṃ bhikkhuṃ. Tathāgate kira sāvatthiyaṃ viharante eko sāvatthivāsī",
  "atk-s0513a1:916_2": "kulaputto jetavanaṃ gantvā satthu santike dhammadesanaṃ sutvā pasannacitto kāmesu",
  "atk-s0513a1:916_3": "ādīnavaṃ disvā pabbajitvā upasampadāya pañcavassiko hutvā dve mātikā uggaṇhitvā vipassanācāraṃ",
  "atk-s0513a1:916_4": "sikkhitvā satthu santike attano cittaruciyaṃ kammaṭṭhānaṃ gahetvā ekaṃ araññaṃ pavisitvā",
  "atk-s0513a1:916_5": "vassaṃ upagantvā temāsaṃ vāyamantopi obhāsamattaṃ vā nimittamattaṃ vā uppādetuṃ nāsakkhi.",
  "atk-s0513a1:917_0": "Athassa etadahosi “satthārā cattāro puggalā kathitā, tesu mayā padaparamena bhavitabbaṃ,",
  "atk-s0513a1:917_1": "natthi maññe mayhaṃ imasmiṃ attabhāve maggo vā phalaṃ vā, kiṃ karissāmi araññavāsena,",
  "atk-s0513a1:917_2": "satthu santikaṃ gantvā rūpasobhaggappattaṃ buddhasarīraṃ olokento madhuraṃ dhammadesanaṃ",
  "atk-s0513a1:917_3": "suṇanto viharissāmī”ti puna jetavanameva paccāgamāsi. Atha naṃ sandiṭṭhasambhattā",
  "atk-s0513a1:917_4": "āhaṃsu – “āvuso, tvaṃ satthu santike kammaṭṭhānaṃ gahetvā ‘samaṇadhammaṃ karissāmī’ti",
  "atk-s0513a1:917_5": "gato, idāni pana āgantvā saṅgaṇikāya abhiramamāno carasi, kiṃ nu kho te pabbajitakiccaṃ",
  "atk-s0513a1:917_6": "matthakaṃ pattaṃ, appaṭisandhiko jātosī”ti? Āvuso, ahaṃ maggaṃ vā phalaṃ vā alabhitvā",
  "atk-s0513a1:917_7": "“abhabbapuggalena mayā bhavitabba”nti vīriyaṃ ossajitvā āgatomhīti. “Akāraṇaṃ te,",
  "atk-s0513a1:917_8": "āvuso, kataṃ daḷhavīriyassa satthu sāsane pabbajitvā vīriyaṃ ossajantena, ayuttaṃ",
  "atk-s0513a1:917_9": "te kataṃ, ehi tathāgatassa dassemā”ti taṃ ādāya satthu santikaṃ agamaṃsu.",
  "atk-s0513a1:918_0": "Satthā taṃ disvā evamāha “bhikkhave, tumhe etaṃ bhikkhuṃ anicchamānaṃ ādāya āgatā,",
  "atk-s0513a1:918_1": "kiṃ kataṃ iminā”ti? “Bhante, ayaṃ bhikkhu evarūpe niyyānikasāsane pabbajitvā samaṇadhammaṃ",
  "atk-s0513a1:918_2": "karonto vīriyaṃ ossajitvā āgato”ti āhaṃsu. Atha naṃ satthā āha “saccaṃ kira tayā",
  "atk-s0513a1:918_3": "bhikkhu vīriyaṃ ossaṭṭha”nti? “Saccaṃ, bhagavā”ti. “Kiṃ pana tvaṃ bhikkhu evarūpe",
  "atk-s0513a1:918_4": "mama sāsane pabbajitvā ‘appiccho’ti vā ‘santuṭṭho’ti vā ‘pavivitto’ti vā ‘āraddhavīriyo’ti",
  "atk-s0513a1:918_5": "vā evaṃ attānaṃ ajānāpetvā ‘ossaṭṭhavīriyo bhikkhū’ti jānāpesi. Nanu tvaṃ pubbe vīriyavā",
  "atk-s0513a1:918_6": "ahosi, tayā ekena kataṃ vīriyaṃ nissāya marukantāre pañcasu sakaṭasatesu manussā",
  "atk-s0513a1:918_7": "ca goṇā ca pānīyaṃ labhitvā sukhitā jātā, idāni kasmā vīriyaṃ ossajasī”ti. So bhikkhu",
  "atk-s0513a1:918_8": "ettakena vacanena upatthambhito ahosi.",
  "atk-s0513a1:919_0": "Taṃ pana kathaṃ sutvā bhikkhū bhagavantaṃ yāciṃsu – “bhante, idāni iminā bhikkhunā",
  "atk-s0513a1:919_1": "vīriyassa ossaṭṭhabhāvo amhākaṃ pākaṭo, pubbe panassa ekassa vīriyaṃ nissāya marukantāre",
  "atk-s0513a1:919_2": "goṇamanussānaṃ pānīyaṃ labhitvā sukhitabhāvo paṭicchanno, tumhākaṃ sabbaññutaññāṇasseva",
  "atk-s0513a1:919_3": "pākaṭo, amhākampetaṃ kāraṇaṃ kathethā”ti. “Tena hi, bhikkhave, suṇāthā”ti bhagavā",
  "atk-s0513a1:919_4": "tesaṃ bhikkhūnaṃ satuppādaṃ janetvā bhavantarena paṭicchannakāraṇaṃ pākaṭamakāsi.",
  "atk-s0513a1:920_0": "Atīte kāsiraṭṭhe bārāṇasiyaṃ brahmadatte rajjaṃ kārente bodhisatto satthavāhakule",
  "atk-s0513a1:920_1": "paṭisandhiṃ gahetvā vayappatto pañcahi sakaṭasatehi vaṇijjaṃ karonto vicarati. So",
  "atk-s0513a1:920_2": "ekadā saṭṭhiyojanikaṃ marukantāraṃ paṭipajji. Tasmiṃ kantāre sukhumavālukā muṭṭhinā",
  "atk-s0513a1:920_3": "gahitā hatthe na tiṭṭhati, sūriyuggamanato paṭṭhāya aṅgārarāsi viya uṇhā hoti, na",
  "atk-s0513a1:920_4": "sakkā akkamituṃ. Tasmā taṃ paṭipajjantā dārudakatilataṇḍulādīni sakaṭehi ādāya rattimeva",
  "atk-s0513a1:920_5": "gantvā aruṇuggamane sakaṭāni parivaṭṭaṃ katvā matthake maṇḍapaṃ kāretvā kālasseva",
  "atk-s0513a1:920_6": "āhārakiccaṃ niṭṭhāpetvā chāyāya nisinnā divasaṃ khepetvā atthaṅgate sūriye sāyamāsaṃ",
  "atk-s0513a1:920_7": "bhuñjitvā bhūmiyā sītalāya jātāya sakaṭāni yojetvā gacchanti, samuddagamanasadisameva",
  "atk-s0513a1:920_8": "gamanaṃ hoti. Thalaniyāmako nāma laddhuṃ vaṭṭati, so tārakasaññā satthaṃ tāreti.",
  "atk-s0513a1:921_0": "Sopi satthavāho tasmiṃ kāle imināva niyāmena taṃ kantāraṃ gacchanto ekūnasaṭṭhi yojanāni",
  "atk-s0513a1:921_1": "gantvā “idāni ekaratteneva marukantārā nikkhamanaṃ bhavissatī”ti sāyamāsaṃ bhuñjitvā",
  "atk-s0513a1:921_2": "sabbaṃ dārudakaṃ khepetvā sakaṭāni yojetvā pāyāsi. Niyāmako pana purimasakaṭe āsanaṃ",
  "atk-s0513a1:921_3": "pattharāpetvā ākāse tārakaṃ olokento “ito pājetha, ito pājethā”ti vadamāno nipajji.",
  "atk-s0513a1:921_4": "So dīghamaddhānaṃ aniddāyanabhāvena kilanto niddaṃ okkami, goṇe nivattitvā āgatamaggameva",
  "atk-s0513a1:921_5": "gaṇhante na aññāsi. Goṇā sabbarattiṃ agamaṃsu. Niyāmako aruṇuggamanavelāya pabuddho",
  "atk-s0513a1:921_6": "nakkhattaṃ oloketvā “sakaṭāni nivattetha nivattethā”ti āha. Sakaṭāni nivattetvā paṭipāṭiṃ",
  "atk-s0513a1:921_7": "karontānaññeva aruṇo uggato. Manussā “hiyyo amhākaṃ niviṭṭhakhandhāvāraṭṭhānamevetaṃ,",
  "atk-s0513a1:921_8": "dārudakampi no khīṇaṃ, idāni naṭṭhamhā”ti sakaṭāni mocetvā parivaṭṭakena ṭhapetvā",
  "atk-s0513a1:921_9": "matthake maṇḍapaṃ katvā attano attano sakaṭassa heṭṭhā anusocantā nipajjiṃsu.",
  "atk-s0513a1:922_0": "Bodhisatto “mayi vīriyaṃ ossajante sabbe vinassissantī”ti pāto sītalavelāyameva āhiṇḍanto",
  "atk-s0513a1:922_1": "ekaṃ dabbatiṇagacchaṃ disvā “imāni tiṇāni heṭṭhā udakasinehena uṭṭhitāni bhavissantī”ti",
  "atk-s0513a1:922_2": "cintetvā kuddālaṃ gāhāpetvā taṃ padesaṃ khaṇāpesi, te saṭṭhihatthaṭṭhānaṃ khaṇiṃsu.",
  "atk-s0513a1:922_3": "Ettakaṃ ṭhānaṃ khaṇitvā paharantānaṃ kuddālo heṭṭhāpāsāṇe paṭihaññi, pahaṭamatte",
  "atk-s0513a1:922_4": "sabbe vīriyaṃ ossajiṃsu. Bodhisatto pana “imassa pāsāṇassa heṭṭhā udakena bhavitabba”nti",
  "atk-s0513a1:922_5": "otaritvā pāsāṇe ṭhito oṇamitvā sotaṃ odahitvā saddaṃ āvajjento heṭṭhā udakassa pavattanasaddaṃ",
  "atk-s0513a1:922_6": "sutvā uttaritvā cūḷupaṭṭhākaṃ āha – “tāta, tayā vīriye ossaṭṭhe sabbe vinassissāma,",
  "atk-s0513a1:922_7": "tvaṃ vīriyaṃ anossajanto imaṃ ayakūṭaṃ gahetvā āvāṭaṃ otaritvā etasmiṃ pāsāṇe pahāraṃ",
  "atk-s0513a1:922_8": "dehī”ti. So tassa vacanaṃ sampaṭicchitvā sabbesu vīriyaṃ ossajitvā ṭhitesupi vīriyaṃ",
  "atk-s0513a1:922_9": "anossajanto otaritvā pāsāṇe pahāraṃ adāsi. Pāsāṇo majjhe bhijjitvā heṭṭhā patitvā",
  "atk-s0513a1:922_10": "sotaṃ sannirumbhitvā aṭṭhāsi, tālakkhandhappamāṇā udakavaṭṭi uggañchi. Sabbe pānīyaṃ",
  "atk-s0513a1:922_11": "pivitvā nhāyiṃsu, atirekāni akkhayugādīni phāletvā yāgubhattaṃ pacitvā bhuñjitvā",
  "atk-s0513a1:922_12": "goṇe ca bhojetvā sūriye atthaṅgate udakāvāṭasamīpe dhajaṃ bandhitvā icchitaṭṭhānaṃ",
  "atk-s0513a1:922_13": "agamaṃsu. Te tattha bhaṇḍaṃ vikkiṇitvā diguṇaṃ tiguṇaṃ catugguṇaṃ lābhaṃ labhitvā",
  "atk-s0513a1:922_14": "attano vasanaṭṭhānameva agamaṃsu. Te tattha yāvatāyukaṃ ṭhatvā yathākammaṃ gatā,",
  "atk-s0513a1:922_15": "bodhisattopi dānādīni puññāni katvā yathākammameva gato.",
  "atk-s0513a1:923": "Sammāsambuddho imaṃ dhammadesanaṃ kathetvā abhisambuddhova imaṃ gāthaṃ kathesi –",
  "atk-s0513a1:924": "2.",
  "atk-s0513a1:925": "“Akilāsuno vaṇṇupathe khaṇantā, udaṅgaṇe tattha papaṃ avinduṃ;",
  "atk-s0513a1:926": "Evaṃ munī vīriyabalūpapanno, akilāsu vinde hadayassa santi”nti.",
  "atk-s0513a1:927_0": "Tattha akilāsunoti nikkosajjā āraddhavīriyā. Vaṇṇupatheti vaṇṇu vuccati vālukā, vālukāmaggeti",
  "atk-s0513a1:927_1": "attho. Khaṇantāti bhūmiṃ khaṇamānā. Udaṅgaṇeti ettha udāti nipāto, aṅgaṇeti manussānaṃ",
  "atk-s0513a1:927_2": "sañcaraṇaṭṭhāne, anāvāṭe bhūmibhāgeti attho. Tatthāti tasmiṃ vaṇṇupathe. Papaṃ avindunti",
  "atk-s0513a1:927_3": "udakaṃ paṭilabhiṃsu. Udakañhi papīyanabhāvena “papā”ti vuccati. Pavaddhaṃ vā āpaṃ",
  "atk-s0513a1:927_4": "papaṃ, mahodakanti attho.",
  "atk-s0513a1:928_0": "Evanti opammapaṭipādanaṃ. Munīti monaṃ vuccati ñāṇaṃ, kāyamoneyyādīsu vā aññataraṃ,",
  "atk-s0513a1:928_1": "tena samannāgatattā puggalo “munī”ti vuccati. So panesa agāriyamuni, anagāriyamuni,",
  "atk-s0513a1:928_2": "sekkhamuni, asekkhamuni, paccekabuddhamuni, munimunīti anekavidho. Tattha agāriyamunīti",
  "atk-s0513a1:928_3": "gihī āgataphalo viññātasāsano. Anagāriyamunīti tathārūpova pabbajito. Sekkhamunīti",
  "atk-s0513a1:928_4": "satta sekkhā. Asekkhamunīti khīṇāsavo. Paccekabuddhamunīti paccekasambuddho. Munimunīti",
  "atk-s0513a1:928_5": "sammāsambuddho. Imasmiṃ panatthe sabbasaṅgāhakavasena moneyyasaṅkhātāya paññāya samannāgato",
  "atk-s0513a1:928_6": "“munī”ti veditabbo. Vīriyabalūpapannoti vīriyena ceva kāyabalañāṇabalena ca samannāgato.",
  "atk-s0513a1:928_7": "Akilāsūti nikkosajjo –",
  "atk-s0513a1:929": "“Kāmaṃ taco ca nhāru ca, aṭṭhi ca avasissatu;",
  "atk-s0513a1:930": "Upasussatu nissesaṃ, sarīre maṃsalohita”nti. –",
  "atk-s0513a1:931_0": "Evaṃ vuttena caturaṅgasamannāgatena vīriyena samannāgatattā analaso. Vinde hadayassa",
  "atk-s0513a1:931_1": "santinti cittassapi hadayarūpassapi sītalabhāvakaraṇena “santi”nti saṅkhaṃ gataṃ",
  "atk-s0513a1:931_2": "jhānavipassanābhiññāarahattamaggañāṇasaṅkhātaṃ ariyadhammaṃ vindati paṭilabhatīti",
  "atk-s0513a1:931_3": "attho. Bhagavatā hi –",
  "atk-s0513a1:932_0": "“Dukkhaṃ, bhikkhave, kusīto viharati vokiṇṇo pāpakehi akusalehi dhammehi, mahantañca",
  "atk-s0513a1:932_1": "sadatthaṃ parihāpeti. Āraddhavīriyo ca kho, bhikkhave, sukhaṃ viharati pavivitto",
  "atk-s0513a1:932_2": "pāpakehi akusalehi dhammehi, mahantañca sadatthaṃ paripūreti, na, bhikkhave, hīnena",
  "atk-s0513a1:932_3": "aggassa patti hotī”ti –",
  "atk-s0513a1:933_0": "Evaṃ anekehi suttehi kusītassa dukkhavihāro, āraddhavīriyassa ca sukhavihāro saṃvaṇṇito.",
  "atk-s0513a1:933_1": "Idhāpi āraddhavīriyassa akatābhinivesassa vipassakassa vīriyabalena adhigantabbaṃ",
  "atk-s0513a1:933_2": "tameva sukhavihāraṃ dassento “evaṃ munī vīriyabalūpapanno, akilāsu vinde hadayassa",
  "atk-s0513a1:933_3": "santi”nti āha. Idaṃ vuttaṃ hoti – yathā te vāṇijā akilāsuno vaṇṇupathe khaṇantā udakaṃ",
  "atk-s0513a1:933_4": "labhiṃsu, evaṃ imasmimpi sāsane akilāsu hutvā vāyamamāno paṇḍito bhikkhu imaṃ jhānādibhedaṃ",
  "atk-s0513a1:933_5": "hadayassa santiṃ labhati. So tvaṃ bhikkhu pubbe udakamattassa atthāya vīriyaṃ katvā",
  "atk-s0513a1:933_6": "idāni evarūpe maggaphaladāyake niyyānikasāsane kasmā vīriyaṃ ossajasīti evaṃ imaṃ",
  "atk-s0513a1:933_7": "dhammadesanaṃ dassetvā cattāri saccāni pakāsesi, saccapariyosāne ossaṭṭhavīriyo bhikkhu",
  "atk-s0513a1:933_8": "aggaphale arahatte patiṭṭhāsi.",
  "atk-s0513a1:934_0": "Satthāpi dve vatthūni kathetvā anusandhiṃ ghaṭetvā jātakaṃ samodhānetvā dassesi “tasmiṃ",
  "atk-s0513a1:934_1": "samaye vīriyaṃ anossajitvā pāsāṇaṃ bhinditvā mahājanassa udakadāyako cūḷupaṭṭhāko",
  "atk-s0513a1:934_2": "ayaṃ ossaṭṭhavīriyo bhikkhu ahosi, avasesaparisā idāni buddhaparisā jātā, satthavāhajeṭṭhako",
  "atk-s0513a1:934_3": "pana ahameva ahosi”nti desanaṃ niṭṭhāpesi.",
  "atk-s0513a1:935": "Vaṇṇupathajātakavaṇṇanā dutiyā.",
  "atk-s0513a1:937": "3. Serivavāṇijajātakavaṇṇanā",
  "atk-s0513a1:938_0": "Idha ce naṃ virādhesīti imampi dhammadesanaṃ bhagavā sāvatthiyaṃ viharanto ekaṃ ossaṭṭhavīriyameva",
  "atk-s0513a1:938_1": "bhikkhuṃ ārabbha kathesi. Tañhi purimanayeneva bhikkhūhi ānītaṃ disvā satthā āha",
  "atk-s0513a1:938_2": "– “tvaṃ bhikkhu, evarūpe maggaphaladāyake sāsane pabbajitvā vīriyaṃ ossajanto satasahassagghanikāya",
  "atk-s0513a1:938_3": "kañcanapātiyā parihīno serivavāṇijo viya ciraṃ socissasī”ti. Bhikkhū tassatthassa",
  "atk-s0513a1:938_4": "āvibhāvatthaṃ bhagavantaṃ yāciṃsu, bhagavā bhavantarena paṭicchannakāraṇaṃ pākaṭamakāsi.",
  "atk-s0513a1:939_0": "Atīte ito pañcame kappe bodhisatto serivaraṭṭhe kacchapuṭavāṇijo ahosi. So serivanāmakena",
  "atk-s0513a1:939_1": "ekena lolakacchapuṭavāṇijena saddhiṃ vohāratthāya gacchanto nīlavāhaṃ nāma nadiṃ",
  "atk-s0513a1:939_2": "uttaritvā ariṭṭhapuraṃ nāma nagaraṃ pavisanto nagaravīthiyo bhājetvā attano pattavīthiyā",
  "atk-s0513a1:939_3": "bhaṇḍaṃ vikkiṇanto vicari. Itaropi attano pattavīthiṃ gaṇhi. Tasmiñca nagare ekaṃ",
  "atk-s0513a1:939_4": "seṭṭhikulaṃ parijiṇṇaṃ ahosi, sabbe puttabhātikā ca dhanañca parikkhayaṃ agamaṃsu,",
  "atk-s0513a1:939_5": "ekā dārikā ayyikāya saddhiṃ avasesā ahosi, tā dvepi paresaṃ bhatiṃ katvā jīvanti.",
  "atk-s0513a1:939_6": "Gehe pana tāsaṃ mahāseṭṭhinā paribhuttapubbā suvaṇṇapāti bhājanantare nikkhittā dīgharattaṃ",
  "atk-s0513a1:939_7": "avalañjiyamānā malaggahitā ahosi, tā tassā suvaṇṇapātibhāvampi na jānanti. So lolavāṇijo",
  "atk-s0513a1:939_8": "tasmiṃ samaye “maṇike gaṇhatha, maṇike gaṇhathā”ti vicaranto taṃ gharadvāraṃ pāpuṇi.",
  "atk-s0513a1:939_9": "Sā kumārikā taṃ disvā ayyikaṃ āha “amma mayhaṃ ekaṃ piḷandhanaṃ gaṇhā”ti. Amma mayaṃ",
  "atk-s0513a1:939_10": "duggatā, kiṃ datvā gaṇhissāmāti. Ayaṃ no pāti atthi, no ca amhākaṃ upakārā, imaṃ",
  "atk-s0513a1:939_11": "datvā gaṇhāti. Sā vāṇijaṃ pakkosāpetvā āsane nisīdāpetvā taṃ pātiṃ datvā “ayya, imaṃ",
  "atk-s0513a1:939_12": "gahetvā tava bhaginiyā kiñcideva dehī”ti āha. Vāṇijo pātiṃ hatthena gahetvāva “suvaṇṇapāti",
  "atk-s0513a1:939_13": "bhavissatī”ti parivattetvā pātipiṭṭhiyaṃ sūciyā lekhaṃ kaḍḍhitvā suvaṇṇabhāvaṃ ñatvā",
  "atk-s0513a1:939_14": "“imāsaṃ kiñci adatvāva imaṃ pātiṃ harissāmī”ti “ayaṃ kiṃ agghati, aḍḍhamāsakopissā",
  "atk-s0513a1:939_15": "mūlaṃ na hotī”ti bhūmiyaṃ khipitvā uṭṭhāyāsanā pakkāmi. Ekena pavisitvā nikkhantavīthiṃ",
  "atk-s0513a1:939_16": "itaro pavisituṃ labhatīti bodhisatto taṃ vīthiṃ pavisitvā “maṇike gaṇhatha, maṇike",
  "atk-s0513a1:939_17": "gaṇhathā”ti vicaranto tameva gharadvāraṃ pāpuṇi.",
  "atk-s0513a1:940_0": "Puna sā kumārikā tatheva ayyikaṃ āha. Atha naṃ ayyikā “amma, paṭhamaṃ āgatavāṇijo",
  "atk-s0513a1:940_1": "pātiṃ bhūmiyaṃ khipitvā gato, idāni kiṃ datvā gaṇhissāmā”ti āha. Amma, so vāṇijo",
  "atk-s0513a1:940_2": "pharusavāco, ayaṃ pana piyadassano mudusallāpo, appeva nāma naṃ gaṇheyyāti. Amma,",
  "atk-s0513a1:940_3": "tena hi pakkosāhīti. Sā taṃ pakkosi. Athassa gehaṃ pavisitvā nisinnassa taṃ pātiṃ",
  "atk-s0513a1:940_4": "adaṃsu. So tassā suvaṇṇapātibhāvaṃ ñatvā “amma, ayaṃ pāti satasahassaṃ agghati, satasahassagghanakabhaṇḍaṃ",
  "atk-s0513a1:940_5": "mayhaṃ hatthe natthī”ti āha. Ayya, paṭhamaṃ āgatavāṇijo “ayaṃ aḍḍhamāsakampi na agghatī”ti",
  "atk-s0513a1:940_6": "vatvā bhūmiyaṃ khipitvā gato, ayaṃ pana tava puññena suvaṇṇapāti jātā bhavissati,",
  "atk-s0513a1:940_7": "mayaṃ imaṃ tuyhaṃ dema, kiñcideva no datvā imaṃ gahetvā yāhīti. Bodhisatto tasmiṃ",
  "atk-s0513a1:940_8": "khaṇe hatthagatāni pañca kahāpaṇasatāni pañcasatagghanakañca bhaṇḍaṃ sabbaṃ datvā",
  "atk-s0513a1:940_9": "“mayhaṃ imaṃ tulañca pasibbakañca aṭṭha ca kahāpaṇe dethā”ti ettakaṃ yācitvā ādāya",
  "atk-s0513a1:940_10": "pakkāmi. So sīghameva nadītīraṃ gantvā nāvikassa aṭṭha kahāpaṇe datvā nāvaṃ abhiruhi.",
  "atk-s0513a1:941_0": "Tato lolavāṇijopi puna taṃ gehaṃ gantvā “āharatha taṃ pātiṃ, tumhākaṃ kiñcideva dassāmī”ti",
  "atk-s0513a1:941_1": "āha. Sā taṃ paribhāsitvā “tvaṃ amhākaṃ satasahassagghanikaṃ suvaṇṇapātiṃ aḍḍhamāsagghanikampi",
  "atk-s0513a1:941_2": "na akāsi, tuyhaṃ pana sāmikasadiso eko dhammiko vāṇijo amhākaṃ sahassaṃ datvā taṃ",
  "atk-s0513a1:941_3": "ādāya gato”ti āha. Taṃ sutvāva “satasahassagghanikāya suvaṇṇapātiyā parihīnomhi,",
  "atk-s0513a1:941_4": "mahājānikaro vata me aya”nti sañjātabalavasoko satiṃ paccupaṭṭhāpetuṃ asakkonto visaññī",
  "atk-s0513a1:941_5": "hutvā attano hatthagate kahāpaṇe ceva bhaṇḍikañca gharadvāreyeva vikiritvā nivāsanapārupanaṃ",
  "atk-s0513a1:941_6": "pahāya tulādaṇḍaṃ muggaraṃ katvā ādāya bodhisattassa anupadaṃ pakkanto nadītīraṃ",
  "atk-s0513a1:941_7": "gantvā bodhisattaṃ gacchantaṃ disvā “ambho, nāvika, nāvaṃ nivattehī”ti āha. Bodhisatto",
  "atk-s0513a1:941_8": "pana “tāta, mā nivattayī”ti paṭisedhesi. Itarassapi bodhisattaṃ gacchantaṃ passantasseva",
  "atk-s0513a1:941_9": "balavasoko udapādi, hadayaṃ uṇhaṃ ahosi, mukhato lohitaṃ uggañchi, vāpikaddamo viya",
  "atk-s0513a1:941_10": "hadayaṃ phali. So bodhisatte āghātaṃ bandhitvā tattheva jīvitakkhayaṃ pāpuṇi. Idaṃ",
  "atk-s0513a1:941_11": "paṭhamaṃ devadattassa bodhisatte āghātabandhanaṃ. Bodhisatto dānādīni puññāni katvā yathākammaṃ gato.",
  "atk-s0513a1:942": "Sammāsambuddho imaṃ dhammadesanaṃ kathetvā abhisambuddhova imaṃ gāthaṃ kathesi –",
  "atk-s0513a1:943": "3.",
  "atk-s0513a1:944": "“Idha ce naṃ virādhesi, saddhammassa niyāmataṃ;",
  "atk-s0513a1:945": "Ciraṃ tvaṃ anutappesi, serivāyaṃva vāṇijo”ti.",
  "atk-s0513a1:946_0": "Tattha idha ce naṃ virādhesi, saddhammassa niyāmatanti imasmiṃ sāsane etaṃ saddhammassa",
  "atk-s0513a1:946_1": "niyāmatāsaṅkhātaṃ sotāpattimaggaṃ virādhesi. Yadi virādhesi, vīriyaṃ ossajanto nādhigacchasi",
  "atk-s0513a1:946_2": "na paṭilabhasīti attho. Ciraṃ tvaṃ anutappesīti evaṃ sante tvaṃ dīghamaddhānaṃ socanto",
  "atk-s0513a1:946_3": "paridevanto anutapessasi, atha vā ossaṭṭhavīriyatāya ariyamaggassa virādhitattā dīgharattaṃ",
  "atk-s0513a1:946_4": "nirayādīsu uppanno nānappakārāni dukkhāni anubhavanto anutappissasi kilamissasīti",
  "atk-s0513a1:946_5": "ayamettha attho. Kathaṃ? Serivāyaṃva vāṇijoti “serivā”ti evaṃnāmako ayaṃ vāṇijo yathā.",
  "atk-s0513a1:946_6": "Idaṃ vuttaṃ hoti – yathā pubbe serivanāmako vāṇijo satasahassagghanikaṃ suvaṇṇapātiṃ",
  "atk-s0513a1:946_7": "labhitvā tassā gahaṇatthāya vīriyaṃ akatvā tato parihīno anutappi, evameva tvampi",
  "atk-s0513a1:946_8": "imasmiṃ sāsane paṭiyattasuvaṇṇapātisadisaṃ ariyamaggaṃ ossaṭṭhavīriyatāya anadhigacchanto",
  "atk-s0513a1:946_9": "tato parihīno dīgharattaṃ anutappissasi. Sace pana vīriyaṃ na ossajissasi, paṇḍitavāṇijo",
  "atk-s0513a1:946_10": "suvaṇṇapātiṃ viya mama sāsane navavidhampi lokuttaradhammaṃ paṭilabhissasīti.",
  "atk-s0513a1:947": "Evamassa satthā arahattena kūṭaṃ gaṇhanto imaṃ dhammadesanaṃ dassetvā cattāri saccāni pakāsesi, saccapariyosāne ossaṭṭhavīriyo bhikkhu aggaphale arahatte patiṭṭhāsi.",
  "atk-s0513a1:948": "Satthāpi dve vatthūni kathetvā anusandhiṃ ghaṭetvā jātakaṃ samodhānetvā dassesi – “tadā bālavāṇijo devadatto ahosi, paṇḍitavāṇijo pana ahameva ahosi”nti desanaṃ niṭṭhāpesi.",
  "atk-s0513a1:949": "Serivavāṇijajātakavaṇṇanā tatiyā.",
  "atk-s0513a1:951": "4. Cūḷaseṭṭhijātakavaṇṇanā",
  "atk-s0513a1:952": "Appakenapi medhāvīti imaṃ dhammadesanaṃ bhagavā rājagahaṃ upanissāya jīvakambavane viharanto cūḷapanthakattheraṃ ārabbha kathesi.",
  "atk-s0513a1:953_0": "Tattha cūḷapanthakassa tāva nibbatti kathetabbā. Rājagahe kira dhanaseṭṭhikulassa",
  "atk-s0513a1:953_1": "dhītā attano dāseneva saddhiṃ santhavaṃ katvā “aññepi me imaṃ kammaṃ jāneyyu”nti",
  "atk-s0513a1:953_2": "bhītā evamāha “amhehi imasmiṃ ṭhāne vasituṃ na sakkā, sace me mātāpitaro imaṃ dosaṃ",
  "atk-s0513a1:953_3": "jānissanti, khaṇḍākhaṇḍaṃ karissanti, videsaṃ gantvā vasissāmā”ti hatthasāraṃ gahetvā",
  "atk-s0513a1:953_4": "aggadvārena nikkhamitvā “yattha vā tattha vā aññehi ajānanaṭṭhānaṃ gantvā vasissāmā”ti ubhopi agamaṃsu.",
  "atk-s0513a1:954_0": "Tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ gabbho patiṭṭhāsi.",
  "atk-s0513a1:954_1": "Sā gabbhaparipākaṃ āgamma sāmikena saddhiṃ mantesi “gabbho me paripākaṃ gato, ñātibandhuvirahite",
  "atk-s0513a1:954_2": "ṭhāne gabbhavuṭṭhānaṃ nāma ubhinnampi amhākaṃ dukkhameva, kulagehameva gacchāmā”ti.",
  "atk-s0513a1:954_3": "So “sacāhaṃ gamissāmi, jīvitaṃ me natthī”ti cintetvā “ajja gacchāma, sve gacchāmā”ti",
  "atk-s0513a1:954_4": "divase atikkāmesi. Sā cintesi “ayaṃ bālo attano dosamahantatāya gantuṃ na ussahati,",
  "atk-s0513a1:954_5": "mātāpitaro nāma ekantahitā, ayaṃ gacchatu vā mā vā, mayā gantuṃ vaṭṭatī”ti. Sā tasmiṃ",
  "atk-s0513a1:954_6": "gehā nikkhante gehaparikkhāraṃ paṭisāmetvā attano kulagharaṃ gatabhāvaṃ anantaragehavāsīnaṃ",
  "atk-s0513a1:954_7": "ārocetvā maggaṃ paṭipajji.",
  "atk-s0513a1:955_0": "Atha so puriso gharaṃ āgato taṃ adisvā paṭivissake pucchitvā “kulagharaṃ gatā”ti",
  "atk-s0513a1:955_1": "sutvā vegena anubandhitvā antarāmagge sampāpuṇi. Tassāpi tattheva gabbhavuṭṭhānaṃ",
  "atk-s0513a1:955_2": "ahosi. So “kiṃ idaṃ bhadde”ti pucchi. “Sāmi, eko putto jāto”ti. “Idāni kiṃ karissāmā”ti?",
  "atk-s0513a1:955_3": "“Yassatthāya mayaṃ kulagharaṃ gaccheyyāma, taṃ kammaṃ antarāva nipphannaṃ, tattha",
  "atk-s0513a1:955_4": "gantvā kiṃ karissāma, nivattāmā”ti dvepi ekacittā hutvā nivattiṃsu. Tassa ca dārakassa",
  "atk-s0513a1:955_5": "panthe jātattā “panthako”ti nāmaṃ akaṃsu. Tassā na cirasseva aparopi gabbho patiṭṭhahi.",
  "atk-s0513a1:955_6": "Sabbaṃ purimanayeneva vitthāretabbaṃ. Tassāpi dārakassa panthe jātattā paṭhamajātassa",
  "atk-s0513a1:955_7": "“mahāpanthako”ti nāmaṃ katvā itarassa “cūḷapanthako”ti nāmaṃ akaṃsu. Te dvepi dārake",
  "atk-s0513a1:955_8": "gahetvā attano vasanaṭṭhānameva āgatā.",
  "atk-s0513a1:956_0": "Tesaṃ tattha vasantānaṃ ayaṃ mahāpanthakadārako aññe dārake “cūḷapitā mahāpitā”ti,",
  "atk-s0513a1:956_1": "“ayyako ayyikā”ti ca vadante sutvā mātaraṃ pucchi “amma, aññe dārakā ‘cūḷapitā mahāpitā’tipi",
  "atk-s0513a1:956_2": "vadanti, ‘ayyako ayyikā’tipi vadanti, amhākaṃ ñātakā natthī”ti. “Āma, tāta, tumhākaṃ",
  "atk-s0513a1:956_3": "ettha ñātakā natthi, rājagahanagare pana vo dhanaseṭṭhi nāma ayyako, tattha tumhākaṃ",
  "atk-s0513a1:956_4": "bahū ñātakā”ti. “Kasmā tattha na gacchatha, ammā”ti? Sā attano agamanakāraṇaṃ puttassa",
  "atk-s0513a1:956_5": "akathetvā puttesu punappunaṃ kathentesu sāmikaṃ āha – “ime dārakā maṃ ativiya kilamenti,",
  "atk-s0513a1:956_6": "kiṃ no mātāpitaro disvā maṃsaṃ khādissanti, ehi dārakānaṃ ayyakakulaṃ dassessāmā”ti.",
  "atk-s0513a1:956_7": "“Ahaṃ sammukhā bhavituṃ na sakkhissāmi, taṃ pana tattha nayissāmī”ti. “Sādhu, ayya,",
  "atk-s0513a1:956_8": "yena kenaci upāyena dārakānaṃ ayyakakulameva daṭṭhuṃ vaṭṭatī”ti dvepi janā dārake",
  "atk-s0513a1:956_9": "ādāya anupubbena rājagahaṃ patvā nagaradvāre ekissā sālāya nivāsaṃ katvā dārakamātā",
  "atk-s0513a1:956_10": "dve dārake gahetvā āgatabhāvaṃ mātāpitūnaṃ ārocāpesi.",
  "atk-s0513a1:957_0": "Te taṃ sāsanaṃ sutvā “saṃsāre vicarantānaṃ na putto na dhītā nāma natthi, te amhākaṃ",
  "atk-s0513a1:957_1": "mahāparādhikā, na sakkā tehi amhākaṃ cakkhupathe ṭhātuṃ, ettakaṃ pana dhanaṃ gahetvā",
  "atk-s0513a1:957_2": "dvepi janā phāsukaṭṭhānaṃ gantvā jīvantu, dārake pana idha pesentū”ti. Seṭṭhidhītā",
  "atk-s0513a1:957_3": "mātāpitūhi pesitaṃ dhanaṃ gahetvā dārake āgatadūtānaṃyeva hatthe datvā pesesi, dārakā",
  "atk-s0513a1:957_4": "ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṃ",
  "atk-s0513a1:957_5": "dasabalassa dhammakathaṃ sotuṃ gacchati. Tassa niccaṃ satthu sammukhā dhammaṃ suṇantassa",
  "atk-s0513a1:957_6": "pabbajjāya cittaṃ nami. So ayyakaṃ āha “sace tumhe sampaṭicchatha, ahaṃ pabbajeyya”nti.",
  "atk-s0513a1:957_7": "“Kiṃ vadesi, tāta, mayhaṃ sakalalokassapi pabbajjāto taveva pabbajjā bhaddikā, sace",
  "atk-s0513a1:957_8": "sakkosi, pabbaja tātā”ti sampaṭicchitvā satthu santikaṃ gato. Satthā “kiṃ mahāseṭṭhi",
  "atk-s0513a1:957_9": "dārako te laddho”ti. “Āma, bhante ayaṃ dārako mayhaṃ nattā, tumhākaṃ santike pabbajāmīti",
  "atk-s0513a1:957_10": "vadatī”ti āha. Satthā aññataraṃ piṇḍacārikaṃ bhikkhuṃ “imaṃ dārakaṃ pabbājehī”ti",
  "atk-s0513a1:957_11": "āṇāpesi. Thero tassa tacapañcakakammaṭṭhānaṃ ācikkhitvā pabbājesi. So bahuṃ buddhavacanaṃ",
  "atk-s0513a1:957_12": "uggaṇhitvā paripuṇṇavasso upasampadaṃ labhi. Upasampanno hutvā yoniso manasikāre",
  "atk-s0513a1:957_13": "kammaṃ karonto arahattaṃ pāpuṇi.",
  "atk-s0513a1:958_0": "So jhānasukhena, maggasukhena, phalasukhena vītināmento cintesi “sakkā nu kho imaṃ",
  "atk-s0513a1:958_1": "sukhaṃ cūḷapanthakassa dātu”nti. Tato ayyakaseṭṭhissa santikaṃ gantvā “mahāseṭṭhi",
  "atk-s0513a1:958_2": "sace tumhe sampaṭicchatha, ahaṃ cūḷapanthakaṃ pabbājeyya”nti āha. “Pabbājetha, bhante”ti.",
  "atk-s0513a1:958_3": "Thero cūḷapanthakadārakaṃ pabbājetvā dasasu sīlesu patiṭṭhāpesi. Cūḷapanthakasāmaṇero",
  "atk-s0513a1:958_4": "pabbajitvāva dandho ahosi.",
  "atk-s0513a1:959": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0513a1:960": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0513a1:961_0": "Imaṃ ekagāthaṃ catūhi māsehi gaṇhituṃ nāsakkhi. So kira kassapasammāsambuddhakāle",
  "atk-s0513a1:961_1": "pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṃ",
  "atk-s0513a1:961_2": "akāsi. So bhikkhu tena parihāsena lajjito neva uddesaṃ gaṇhi, na sajjhāyamakāsi.",
  "atk-s0513a1:961_3": "Tena kammena ayaṃ pabbajitvāva dandho jāto, gahitagahitaṃ padaṃ uparūpari padaṃ gaṇhantassa",
  "atk-s0513a1:961_4": "nassati. Tassa imameva gāthaṃ gahetuṃ vāyamantassa cattāro māsā atikkantā.",
  "atk-s0513a1:962_0": "Atha naṃ mahāpanthako āha “cūḷapanthaka, tvaṃ imasmiṃ sāsane abhabbo, catūhi māsehi",
  "atk-s0513a1:962_1": "ekampi gāthaṃ gahetuṃ na sakkosi, pabbajitakiccaṃ pana tvaṃ kathaṃ matthakaṃ pāpessasi,",
  "atk-s0513a1:962_2": "nikkhama ito”ti vihārā nikkaḍḍhi. Cūḷapanthako buddhasāsane sinehena gihibhāvaṃ na",
  "atk-s0513a1:962_3": "pattheti. Tasmiñca kāle mahāpanthako bhattuddesako hoti. Jīvako komārabhacco bahuṃ",
  "atk-s0513a1:962_4": "gandhamālaṃ ādāya attano ambavanaṃ gantvā satthāraṃ pūjetvā dhammaṃ sutvā uṭṭhāyāsanā",
  "atk-s0513a1:962_5": "dasabalaṃ vanditvā mahāpanthakaṃ upasaṅkamitvā “kittakā, bhante, satthu santike bhikkhū”ti",
  "atk-s0513a1:962_6": "pucchi. “Pañcamattāni bhikkhusatānī”ti. “Sve, bhante, buddhappamukhāni pañca bhikkhusatāni",
  "atk-s0513a1:962_7": "ādāya amhākaṃ nivesane bhikkhaṃ gaṇhathā”ti. “Upāsaka, cūḷapanthako nāma bhikkhu",
  "atk-s0513a1:962_8": "dandho aviruḷhidhammo, taṃ ṭhapetvā sesānaṃ nimantanaṃ sampaṭicchāmī”ti thero āha.",
  "atk-s0513a1:962_9": "Taṃ sutvā cūḷapanthako cintesi “thero ettakānaṃ bhikkhūnaṃ nimantanaṃ sampaṭicchanto",
  "atk-s0513a1:962_10": "maṃ bāhiraṃ katvā sampaṭicchati, nissaṃsayaṃ mayhaṃ bhātikassa mayi cittaṃ bhinnaṃ",
  "atk-s0513a1:962_11": "bhavissati, kiṃ idāni mayhaṃ iminā sāsanena, gihī hutvā dānādīni puññāni karonto jīvissāmī”ti.",
  "atk-s0513a1:963_0": "So punadivase pātova “gihī bhavissāmī”ti pāyāsi. Satthā paccūsakāleyeva lokaṃ olokento",
  "atk-s0513a1:963_1": "imaṃ kāraṇaṃ disvā paṭhamataraṃ gantvā cūḷapanthakassa gamanamagge dvārakoṭṭhake",
  "atk-s0513a1:963_2": "caṅkamanto aṭṭhāsi. Cūḷapanthako gharaṃ gacchanto satthāraṃ disvā upasaṅkamitvā vandi.",
  "atk-s0513a1:963_3": "Atha naṃ satthā “kahaṃ pana, tvaṃ cūḷapanthaka, imāya velāya gacchasī”ti āha. Bhātā",
  "atk-s0513a1:963_4": "maṃ, bhante, nikkaḍḍhati, tenāhaṃ vibbhamituṃ gacchāmīti. Cūḷapanthaka, tava pabbajjā",
  "atk-s0513a1:963_5": "nāma mama santakā, bhātarā nikkaḍḍhito kasmā mama santikaṃ nāgañchi? Ehi kiṃ te gihibhāvena,",
  "atk-s0513a1:963_6": "mama santike bhavissasī”ti bhagavā cūḷapanthakaṃ ādāya gantvā gandhakuṭippamukhe",
  "atk-s0513a1:963_7": "nisīdāpetvā “cūḷapanthaka, tvaṃ puratthābhimukho hutvā imaṃ pilotikaṃ ‘rajoharaṇaṃ",
  "atk-s0513a1:963_8": "rajoharaṇa’nti parimajjanto idheva hohī”ti iddhiyā abhisaṅkhataṃ parisuddhaṃ pilotikākhaṇḍaṃ",
  "atk-s0513a1:963_9": "datvā kāle ārocite bhikkhusaṅghaparivuto jīvakassa gehaṃ gantvā paññattāsane nisīdi.",
  "atk-s0513a1:964_0": "Cūḷapanthakopi sūriyaṃ olokento taṃ pilotikākhaṇḍaṃ “rajoharaṇaṃ rajoharaṇa”nti parimajjanto",
  "atk-s0513a1:964_1": "nisīdi, tassa taṃ pilotikākhaṇḍaṃ parimajjantassa parimajjantassa kiliṭṭhaṃ ahosi.",
  "atk-s0513a1:964_2": "Tato cintesi “idaṃ pilotikākhaṇḍaṃ ativiya parisuddhaṃ, imaṃ pana attabhāvaṃ nissāya",
  "atk-s0513a1:964_3": "purimapakatiṃ vijahitvā evaṃ kiliṭṭhaṃ jātaṃ, aniccā vata saṅkhārā”ti khayavayaṃ",
  "atk-s0513a1:964_4": "paṭṭhapento vipassanaṃ vaḍḍhesi. Satthā “cūḷapanthakassa cittaṃ vipassanaṃ āruḷha”nti",
  "atk-s0513a1:964_5": "ñatvā “cūḷapanthaka, tvaṃ etaṃ pilotikākhaṇḍameva saṃkiliṭṭhaṃ rajorañjitaṃ jātanti",
  "atk-s0513a1:964_6": "mā saññaṃ kari, abbhantare pana te rāgarajādayo atthi, te harāhī”ti vatvā obhāsaṃ",
  "atk-s0513a1:964_7": "vissajjetvā purato nisinno viya paññāyamānarūpo hutvā imā gāthā abhāsi –",
  "atk-s0513a1:965": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0513a1:966": "Etaṃ rajaṃ vippajahitva bhikkhavo, viharanti te vigatarajassa sāsane.",
  "atk-s0513a1:967": "“Doso rajo na ca pana reṇu vuccati, dosassetaṃ adhivacanaṃ rajoti;",
  "atk-s0513a1:968": "Etaṃ rajaṃ vippajahitva bhikkhavo, viharanti te vigatarajassa sāsane.",
  "atk-s0513a1:969": "“Moho rajo na ca pana reṇu vuccati, mohassetaṃ adhivacanaṃ rajoti;",
  "atk-s0513a1:970": "Etaṃ rajaṃ vippajahitva bhikkhavo, viharanti te vigatarajassa sāsane”ti. ;",
  "atk-s0513a1:971_0": "Gāthāpariyosāne cūḷapanthako saha paṭisambhidāhi arahattaṃ pāpuṇi, paṭisambhidāhiyevassa",
  "atk-s0513a1:971_1": "tīṇi piṭakāni āgamaṃsu. So kira pubbe rājā hutvā nagaraṃ padakkhiṇaṃ karonto nalāṭato",
  "atk-s0513a1:971_2": "sede muccante parisuddhena sāṭakena nalāṭantaṃ puñchi, sāṭako kiliṭṭho ahosi. So",
  "atk-s0513a1:971_3": "“imaṃ sarīraṃ nissāya evarūpo parisuddho sāṭako pakatiṃ jahitvā kiliṭṭho jāto, aniccā",
  "atk-s0513a1:971_4": "vata saṅkhārā”ti aniccasaññaṃ paṭilabhi. Tena kāraṇenassa rajoharaṇameva paccayo jāto.",
  "atk-s0513a1:972_0": "Jīvakopi kho komārabhacco dasabalassa dakkhiṇodakaṃ upanāmesi. Satthā “nanu, jīvaka,",
  "atk-s0513a1:972_1": "vihāre bhikkhū atthī”ti hatthena pattaṃ pidahi. Mahāpanthako “bhante, vihāre natthi",
  "atk-s0513a1:972_2": "bhikkhū”ti āha. Satthā “atthi jīvakā”ti āha. Jīvako “tena hi, bhaṇe, gaccha, vihāre",
  "atk-s0513a1:972_3": "bhikkhūnaṃ atthibhāvaṃ vā natthibhāvaṃ vā jānāhī”ti purisaṃ pesesi. Tasmiṃ khaṇe",
  "atk-s0513a1:972_4": "cūḷapanthako “mayhaṃ bhātiko ‘vihāre bhikkhū natthī’ti bhaṇati, vihāre bhikkhūnaṃ",
  "atk-s0513a1:972_5": "atthibhāvamassa pakāsessāmī”ti sakalaṃ ambavanaṃ bhikkhūnaṃyeva pūresi. Ekacce bhikkhū",
  "atk-s0513a1:972_6": "cīvarakammaṃ karonti, ekacce rajanakammaṃ, ekacce sajjhāyaṃ karontīti evaṃ aññamaññaṃ",
  "atk-s0513a1:972_7": "asadisaṃ bhikkhusahassaṃ māpesi. So puriso vihāre bahū bhikkhū disvā nivattitvā “ayya,",
  "atk-s0513a1:972_8": "sakalaṃ ambavanaṃ bhikkhūhi paripuṇṇa”nti jīvakassa ārocesi. Theropi kho tattheva –",
  "atk-s0513a1:973": "“Sahassakkhattumattānaṃ, nimminitvāna panthako;",
  "atk-s0513a1:974": "Nisīdambavane ramme, yāva kālappavedanā”ti. ;",
  "atk-s0513a1:975_0": "Atha satthā taṃ purisaṃ āha – “vihāraṃ gantvā ‘satthā cūḷapanthakaṃ nāma pakkosatī’ti",
  "atk-s0513a1:975_1": "vadehī”ti. Tena gantvā tathāvutte “ahaṃ cūḷapanthako, ahaṃ cūḷapanthako”ti mukhasahassaṃ",
  "atk-s0513a1:975_2": "uṭṭhahi. Puriso gantvā “sabbepi kira te, bhante, cūḷapanthakāyeva nāmā”ti āha. Tena",
  "atk-s0513a1:975_3": "hi tvaṃ gantvā yo paṭhamaṃ “ahaṃ cūḷapanthako”ti vadati, taṃ hatthe gaṇha, avasesā",
  "atk-s0513a1:975_4": "antaradhāyissantīti. So tathā akāsi, tāvadeva sahassamattā bhikkhū antaradhāyiṃsu.",
  "atk-s0513a1:975_5": "Thero tena purisena saddhiṃ agamāsi. Satthā bhattakiccapariyosāne jīvakaṃ āmantesi",
  "atk-s0513a1:975_6": "“jīvaka, cūḷapanthakassa pattaṃ gaṇha, ayaṃ te anumodanaṃ karissatī”ti. Jīvako tathā",
  "atk-s0513a1:975_7": "akāsi. Thero sīhanādaṃ nadanto taruṇasīho viya tīṇi piṭakāni saṃkhobhetvā anumodanaṃ akāsi.",
  "atk-s0513a1:976_0": "Satthā uṭṭhāyāsanā bhikkhusaṅghaparivāro vihāraṃ gantvā bhikkhūhi vatte dassite uṭṭhāyāsanā",
  "atk-s0513a1:976_1": "gandhakuṭippamukhe ṭhatvā bhikkhusaṅghassa sugatovādaṃ datvā kammaṭṭhānaṃ kathetvā",
  "atk-s0513a1:976_2": "bhikkhusaṅghaṃ uyyojetvā surabhigandhavāsitaṃ gandhakuṭiṃ pavisitvā dakkhiṇena passena",
  "atk-s0513a1:976_3": "sīhaseyyaṃ upagato. Atha sāyanhasamaye dhammasabhāyaṃ bhikkhū ito cito ca samosaritvā",
  "atk-s0513a1:976_4": "rattakambalasāṇiṃ parikkhipantā viya nisīditvā satthu guṇakathaṃ ārabhiṃsu “āvuso,",
  "atk-s0513a1:976_5": "mahāpanthako cūḷapanthakassa ajjhāsayaṃ ajānanto ‘catūhi māsehi ekagāthaṃ gaṇhituṃ",
  "atk-s0513a1:976_6": "na sakkoti, dandho aya’nti vihārā nikkaḍḍhi, sammāsambuddho pana attano anuttaradhammarājatāya",
  "atk-s0513a1:976_7": "ekasmiṃyevassa antarabhatte saha paṭisambhidāhi arahattaṃ adāsi, tīṇi piṭakāni paṭisambhidāhiyeva",
  "atk-s0513a1:976_8": "āgatāni, aho buddhānaṃ balaṃ nāma mahanta”nti.",
  "atk-s0513a1:977_0": "Atha bhagavā dhammasabhāyaṃ imaṃ kathāpavattiṃ ñatvā “ajja mayā gantuṃ vaṭṭatī”ti",
  "atk-s0513a1:977_1": "buddhaseyyāya uṭṭhāya surattadupaṭṭaṃ nivāsetvā vijjulataṃ viya kāyabandhanaṃ bandhitvā",
  "atk-s0513a1:977_2": "rattakambalasadisaṃ sugatamahācīvaraṃ pārupitvā surabhigandhakuṭito nikkhamma mattavāraṇo",
  "atk-s0513a1:977_3": "viya sīhavikkantavilāsena vijambhamāno sīho viya anantāya buddhalīlāya dhammasabhaṃ",
  "atk-s0513a1:977_4": "gantvā alaṅkatamaṇḍapamajjhe supaññattavarabuddhāsanaṃ abhiruyha chabbaṇṇabuddharasmiyo",
  "atk-s0513a1:977_5": "vissajjento aṇṇavakucchiṃ obhāsayamāno yugandharamatthake bālasūriyo viya āsanamajjhe",
  "atk-s0513a1:977_6": "nisīdi. Sammāsambuddhe pana āgatamatte bhikkhusaṅgho kathaṃ pacchinditvā tuṇhī ahosi.",
  "atk-s0513a1:978_0": "Satthā mudukena mettacittena parisaṃ oloketvā “ayaṃ parisā ativiya sobhati, ekassapi",
  "atk-s0513a1:978_1": "hatthakukkuccaṃ vā pādakukkuccaṃ vā ukkāsitasaddo vā khipitasaddo vā natthi, sabbepime",
  "atk-s0513a1:978_2": "buddhagāravena sagāravā buddhatejena tajjitā mayi āyukappampi akathetvā nisinne paṭhamaṃ",
  "atk-s0513a1:978_3": "kathaṃ samuṭṭhāpetvā na kathessanti, kathāsamuṭṭhāpanavattaṃ nāma mayāva jānitabbaṃ,",
  "atk-s0513a1:978_4": "ahameva paṭhamaṃ kathessāmī”ti madhurena brahmassarena bhikkhū āmantetvā “kāya nuttha,",
  "atk-s0513a1:978_5": "bhikkhave, etarahi kathāya sannisinnā, kā ca pana vo antarākathā vippakatā”ti āha.",
  "atk-s0513a1:978_6": "Bhante, na mayaṃ imasmiṃ ṭhāne nisinnā aññaṃ tiracchānakathaṃ kathema, tumhākaṃyeva",
  "atk-s0513a1:978_7": "pana guṇe vaṇṇayamānā nisinnāmha “āvuso mahāpanthako cūḷapanthakassa ajjhāsayaṃ ajānanto",
  "atk-s0513a1:978_8": "‘catūhi māsehi ekaṃ gāthaṃ gaṇhituṃ na sakkoti, dandho aya’nti vihārā nikkaḍḍhi,",
  "atk-s0513a1:978_9": "sammāsambuddho pana anuttaradhammarājatāya ekasmiṃyevassa antarabhatte saha paṭisambhidāhi",
  "atk-s0513a1:978_10": "arahattaṃ adāsi, aho buddhānaṃ balaṃ nāma mahanta”nti. Satthā bhikkhūnaṃ kathaṃ sutvā",
  "atk-s0513a1:978_11": "“bhikkhave, cūḷapanthako maṃ nissāya idāni tāva dhammesu dhammamahantataṃ patto,",
  "atk-s0513a1:978_12": "pubbe pana maṃ nissāya bhogesupi bhogamahantataṃ pāpuṇī”ti āha. Bhikkhū tassatthassa",
  "atk-s0513a1:978_13": "āvibhāvatthaṃ bhagavantaṃ yāciṃsu. Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:979_0": "Atīte kāsiraṭṭhe bārāṇasiyaṃ brahmadatte rajjaṃ kārente bodhisatto seṭṭhikule nibbattitvā",
  "atk-s0513a1:979_1": "vayappatto seṭṭhiṭṭhānaṃ labhitvā cūḷaseṭṭhi nāma ahosi, so paṇḍito byatto sabbanimittāni",
  "atk-s0513a1:979_2": "jānāti. So ekadivasaṃ rājupaṭṭhānaṃ gacchanto antaravīthiyaṃ matamūsikaṃ disvā taṅkhaṇaññeva",
  "atk-s0513a1:979_3": "nakkhattaṃ samānetvā idamāha “sakkā cakkhumatā kulaputtena imaṃ undūraṃ gahetvā puttadārabharaṇañca",
  "atk-s0513a1:979_4": "kātuṃ kammante ca payojetu”nti? Aññataro duggatakulaputto taṃ seṭṭhissa vacanaṃ sutvā",
  "atk-s0513a1:979_5": "“nāyaṃ ajānitvā kathessatī”ti taṃ mūsikaṃ gahetvā ekasmiṃ āpaṇe biḷālassatthāya vikkiṇitvā",
  "atk-s0513a1:979_6": "kākaṇikaṃ labhitvā tāya kākaṇikāya phāṇitaṃ gahetvā ekena ghaṭena pānīyaṃ gaṇhi.",
  "atk-s0513a1:979_7": "So araññato āgacchante mālākāre disvā thokaṃ thokaṃ phāṇitakhaṇḍaṃ datvā uḷuṅkena",
  "atk-s0513a1:979_8": "pānīyaṃ adāsi, te cassa ekekaṃ pupphamuṭṭhiṃ adaṃsu. So tena pupphamūlena punadivasepi",
  "atk-s0513a1:979_9": "phāṇitañca pānīyaghaṭañca gahetvā pupphārāmameva gato. Tassa taṃ divasaṃ mālākārā",
  "atk-s0513a1:979_10": "aḍḍhocitake pupphagacche datvā agamaṃsu. So na cirasseva iminā upāyena aṭṭha kahāpaṇe labhi.",
  "atk-s0513a1:980_0": "Puna ekasmiṃ vātavuṭṭhidivase rājuyyāne bahū sukkhadaṇḍakā ca sākhā ca palāsañca",
  "atk-s0513a1:980_1": "vātena pātitaṃ hoti, uyyānapālo chaḍḍetuṃ upāyaṃ na passati. So tattha gantvā “sace",
  "atk-s0513a1:980_2": "imāni dārupaṇṇāni mayhaṃ dassasi, ahaṃ te imāni sabbāni nīharissāmī”ti uyyānapālaṃ",
  "atk-s0513a1:980_3": "āha, so “gaṇha ayyā”ti sampaṭicchi. Cūḷantevāsiko dārakānaṃ kīḷanamaṇḍalaṃ gantvā",
  "atk-s0513a1:980_4": "phāṇitaṃ datvā muhuttena sabbāni dārupaṇṇāni nīharāpetvā uyyānadvāre rāsiṃ kāresi.",
  "atk-s0513a1:980_5": "Tadā rājakumbhakāro rājakule bhājanānaṃ pacanatthāya dārūni pariyesamāno uyyānadvāre",
  "atk-s0513a1:980_6": "tāni disvā tassa hatthato kiṇitvā gaṇhi. Taṃ divasaṃ cūḷantevāsiko dāruvikkayena",
  "atk-s0513a1:980_7": "soḷasa kahāpaṇe cāṭiādīni ca pañca bhājanāni labhi.",
  "atk-s0513a1:981_0": "So catuvīsatiyā kahāpaṇesu jātesu “atthi ayaṃ upāyo mayha”nti nagaradvārato avidūre",
  "atk-s0513a1:981_1": "ṭhāne ekaṃ pānīyacāṭiṃ ṭhapetvā pañcasate tiṇahārake pānīyena upaṭṭhahi. Te āhaṃsu",
  "atk-s0513a1:981_2": "“samma, tvaṃ amhākaṃ bahūpakāro, kiṃ te karomā”ti? So “mayhaṃ kicce uppanne karissathā”ti",
  "atk-s0513a1:981_3": "vatvā ito cito ca vicaranto thalapathakammikena ca jalapathakammikena ca saddhiṃ",
  "atk-s0513a1:981_4": "mittasanthavaṃ akāsi. Tassa thalapathakammiko “sve imaṃ nagaraṃ assavāṇijako pañca",
  "atk-s0513a1:981_5": "assasatāni gahetvā āgamissatī”ti ācikkhi. So tassa vacanaṃ sutvā tiṇahārake āha “ajja",
  "atk-s0513a1:981_6": "mayhaṃ ekekaṃ tiṇakalāpaṃ detha, mayā ca tiṇe avikkiṇite attano tiṇaṃ mā vikkiṇathā”ti.",
  "atk-s0513a1:981_7": "Te “sādhū”ti sampaṭicchitvā pañca tiṇakalāpasatāni āharitvā tassa ghare pāpayiṃsu.",
  "atk-s0513a1:981_8": "Assavāṇijo sakalanagare assānaṃ gocaraṃ alabhitvā tassa sahassaṃ datvā taṃ tiṇaṃ gaṇhi.",
  "atk-s0513a1:982_0": "Tato katipāhaccayenassa jalapathakammiko sahāyako ārocesi “paṭṭanamhi mahānāvā āgatā”ti.",
  "atk-s0513a1:982_1": "So “atthi ayaṃ upāyo”ti aṭṭhahi kahāpaṇehi sabbaparivārasampannaṃ tāvakālikaṃ rathaṃ",
  "atk-s0513a1:982_2": "gahetvā mahantena yasena nāvāpaṭṭanaṃ gantvā ekaṃ aṅgulimuddikaṃ nāvikassa saccakāraṃ",
  "atk-s0513a1:982_3": "datvā avidūre ṭhāne sāṇiyā parikkhipāpetvā nisinno purise āṇāpesi “bāhirato vāṇijesu",
  "atk-s0513a1:982_4": "āgatesu tatiyena paṭihārena maṃ ārocethā”ti. “Nāvā āgatā”ti sutvā bārāṇasito satamattā",
  "atk-s0513a1:982_5": "vāṇijā “bhaṇḍaṃ gaṇhāmā”ti āgamiṃsu. Bhaṇḍaṃ tumhe na labhissatha, asukaṭṭhāne nāma",
  "atk-s0513a1:982_6": "mahāvāṇijena saccakāro dinnoti. Te taṃ sutvā tassa santikaṃ āgatā. Pādamūlikapurisā",
  "atk-s0513a1:982_7": "purimasaññāvasena tatiyena paṭihārena tesaṃ āgatabhāvaṃ ārocesuṃ. Te satamattā vāṇijā",
  "atk-s0513a1:982_8": "ekekaṃ sahassaṃ datvā tena saddhiṃ nāvāya pattikā hutvā puna ekekaṃ sahassaṃ datvā",
  "atk-s0513a1:982_9": "pattiṃ vissajjāpetvā bhaṇḍaṃ attano santakamakaṃsu.",
  "atk-s0513a1:983_0": "Cūḷantevāsiko dve satasahassāni gaṇhitvā bārāṇasiṃ āgantvā “kataññunā me bhavituṃ",
  "atk-s0513a1:983_1": "vaṭṭatī”ti ekaṃ satasahassaṃ gāhāpetvā cūḷaseṭṭhissa samīpaṃ gato. Atha naṃ seṭṭhi",
  "atk-s0513a1:983_2": "“kiṃ te, tāta, katvā idaṃ dhanaṃ laddha”nti pucchi. So “tumhehi kathitaupāye ṭhatvā",
  "atk-s0513a1:983_3": "catumāsambhantareyeva laddha”nti matamūsikaṃ ādiṃ katvā sabbaṃ vatthuṃ kathesi. Cūḷaseṭṭhi",
  "atk-s0513a1:983_4": "tassa vacanaṃ sutvā “idāni evarūpaṃ dārakaṃ mama santakaṃ kātuṃ vaṭṭatī”ti vayappattaṃ",
  "atk-s0513a1:983_5": "attano dhītaraṃ datvā sakalakuṭumbassa sāmikaṃ akāsi. So seṭṭhino accayena tasmiṃ",
  "atk-s0513a1:983_6": "nagare seṭṭhiṭṭhānaṃ labhi. Bodhisattopi yathākammaṃ agamāsi.",
  "atk-s0513a1:984": "Sammāsambuddhopi imaṃ dhammadesanaṃ kathetvā abhisambuddhova imaṃ gāthaṃ kathesi –",
  "atk-s0513a1:985": "4.",
  "atk-s0513a1:986": "“Appakenapi medhāvī, pābhatena vicakkhaṇo;",
  "atk-s0513a1:987": "Samuṭṭhāpeti attānaṃ, aṇuṃ aggiṃva sandhama”nti.",
  "atk-s0513a1:988_0": "Tattha appakenapīti thokenapi parittakenapi. Medhāvīti paññavā. Pābhatenāti bhaṇḍamūlena.",
  "atk-s0513a1:988_1": "Vicakkhaṇoti vohārakusalo. Samuṭṭhāpeti attānanti mahantaṃ dhanañca yasañca uppādetvā",
  "atk-s0513a1:988_2": "tattha attānaṃ saṇṭhāpeti patiṭṭhāpeti. Yathā kiṃ? Aṇuṃ aggiṃva sandhamaṃ, yathā",
  "atk-s0513a1:988_3": "paṇḍitapuriso parittaṃ aggiṃ anukkamena gomayacuṇṇādīni pakkhipitvā mukhavātena dhamanto",
  "atk-s0513a1:988_4": "samuṭṭhāpeti vaḍḍheti mahantaṃ aggikkhandhaṃ karoti, evameva paṇḍito thokampi pābhataṃ",
  "atk-s0513a1:988_5": "labhitvā nānāupāyehi payojetvā dhanañca yasañca vaḍḍheti, vaḍḍhetvā ca pana tattha",
  "atk-s0513a1:988_6": "attānaṃ patiṭṭhāpeti, tāya eva vā pana dhanayasamahantatāya attānaṃ samuṭṭhāpeti,",
  "atk-s0513a1:988_7": "abhiññātaṃ pākaṭaṃ karotīti attho.",
  "atk-s0513a1:989_0": "Iti bhagavā “bhikkhave, cūḷapanthako maṃ nissāya idāni dhammesu dhammamahantataṃ",
  "atk-s0513a1:989_1": "patto, pubbe pana bhogesupi bhogamahantataṃ pāpuṇī”ti evaṃ imaṃ dhammadesanaṃ dassetvā",
  "atk-s0513a1:989_2": "dve vatthūni kathetvā anusandhiṃ ghaṭetvā jātakaṃ samodhānesi “tadā cūḷantevāsiko",
  "atk-s0513a1:989_3": "cūḷapanthako ahosi, cūḷakaseṭṭhi pana ahameva ahosi”nti desanaṃ niṭṭhāpesi.",
  "atk-s0513a1:990": "Cūḷaseṭṭhijātakavaṇṇanā catutthā.",
  "atk-s0513a1:992": "5. Taṇḍulanāḷijātakavaṇṇanā",
  "atk-s0513a1:993_0": "Kimagghati taṇḍulanāḷikāti idaṃ satthā jetavane viharanto lāludāyittheraṃ ārabbha",
  "atk-s0513a1:993_1": "kathesi. Tasmiṃ samaye āyasmā dabbo mallaputto saṅghassa bhattuddesako hoti. Tasmiṃ",
  "atk-s0513a1:993_2": "pātova salākabhattāni uddisamāne lāludāyittherassa kadāci varabhattaṃ pāpuṇāti, kadāci",
  "atk-s0513a1:993_3": "lāmakabhattaṃ. So lāmakabhattassa pattadivase salākaggaṃ ākulaṃ karoti, “kiṃ dabbova",
  "atk-s0513a1:993_4": "salākaṃ dātuṃ jānāti, amhe na jānāmā”ti vadati. Tasmiṃ salākaggaṃ ākulaṃ karonte",
  "atk-s0513a1:993_5": "“handa dāni tvameva salākaṃ dehī”ti salākapacchiṃ adaṃsu. Tato paṭṭhāya so saṅghassa",
  "atk-s0513a1:993_6": "salākaṃ adāsi. Dento ca pana “idaṃ varabhatta”nti vā “lāmakabhatta”nti vā “asukavassagge",
  "atk-s0513a1:993_7": "varabhatta”nti vā “asukavassagge lāmakabhatta”nti vā na jānāti, ṭhitikaṃ karontopi",
  "atk-s0513a1:993_8": "“asukavassagge ṭhitikā”ti na sallakkheti. Bhikkhūnaṃ ṭhitavelāya “imasmiṃ ṭhāne ayaṃ",
  "atk-s0513a1:993_9": "ṭhitikā ṭhitā, imasmiṃ ṭhāne aya”nti bhūmiyaṃ vā bhittiyaṃ vā lekhaṃ kaḍḍhati. Punadivase",
  "atk-s0513a1:993_10": "salākagge bhikkhū mandatarā vā honti bahutarā vā, tesu mandataresu lekhā heṭṭhā hoti,",
  "atk-s0513a1:993_11": "bahutaresu upari. So ṭhitikaṃ ajānanto lekhāsaññāya salākaṃ deti.",
  "atk-s0513a1:994_0": "Atha naṃ bhikkhū “āvuso, udāyi, lekhā nāma heṭṭhā vā hoti upari vā, varabhattaṃ pana",
  "atk-s0513a1:994_1": "asukavassagge ṭhitaṃ, lāmakabhattaṃ asukavassagge”ti āhaṃsu. So bhikkhū paṭippharanto",
  "atk-s0513a1:994_2": "“yadi evaṃ ayaṃ lekhā kasmā evaṃ ṭhitā, kiṃ ahaṃ tumhākaṃ saddahāmi, imissā lekhāya",
  "atk-s0513a1:994_3": "saddahāmī”ti vadati. Atha naṃ daharā ca sāmaṇerā ca “āvuso lāludāyi tayi salākaṃ",
  "atk-s0513a1:994_4": "dente bhikkhū lābhena parihāyanti, na tvaṃ dātuṃ anucchaviko, gaccha ito”ti salākaggato",
  "atk-s0513a1:994_5": "nikkaḍḍhiṃsu. Tasmiṃ khaṇe salākagge mahantaṃ kolāhalaṃ ahosi. Taṃ sutvā satthā ānandattheraṃ",
  "atk-s0513a1:994_6": "pucchi “ānanda, salākagge mahantaṃ kolāhalaṃ, kiṃ saddo nāmeso”ti. Thero tathāgatassa",
  "atk-s0513a1:994_7": "tamatthaṃ ārocesi. “Ānanda, na idāneva lāludāyi attano bālatāya paresaṃ lābhahāniṃ",
  "atk-s0513a1:994_8": "karoti, pubbepi akāsiyevā”ti āha. Thero tassatthassa āvibhāvatthaṃ bhagavantaṃ yāci.",
  "atk-s0513a1:994_9": "Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:995_0": "Atīte kāsiraṭṭhe bārāṇasiyaṃ brahmadatto rājā ahosi. Tadā amhākaṃ bodhisatto tassa",
  "atk-s0513a1:995_1": "agghāpaniko ahosi. Hatthiassādīni ceva maṇisuvaṇṇādīni ca agghāpesi, agghāpetvā bhaṇḍasāmikānaṃ",
  "atk-s0513a1:995_2": "bhaṇḍānurūpameva mūlaṃ dāpesi. Rājā pana luddho hoti, so lobhapakatitāya evaṃ cintesi",
  "atk-s0513a1:995_3": "“ayaṃ agghāpaniko evaṃ agghāpento na cirasseva mama gehe dhanaṃ parikkhayaṃ gamessati,",
  "atk-s0513a1:995_4": "aññaṃ agghāpanikaṃ karissāmī”ti. So sīhapañjaraṃ ugghāṭetvā rājaṅgaṇaṃ olokento ekaṃ",
  "atk-s0513a1:995_5": "gāmikamanussaṃ lolabālaṃ rājaṅgaṇena gacchantaṃ disvā “esa mayhaṃ agghāpanikakammaṃ",
  "atk-s0513a1:995_6": "kātuṃ sakkhissatī”ti taṃ pakkosāpetvā “sakkhissasi, bhaṇe, amhākaṃ agghāpanikakammaṃ",
  "atk-s0513a1:995_7": "kātu”nti āha. Sakkhissāmi, devāti. Rājā attano dhanarakkhaṇatthāya taṃ bālaṃ agghāpanikakamme",
  "atk-s0513a1:995_8": "ṭhapesi. Tato paṭṭhāya so bālo hatthiassādīni agghāpento agghaṃ hāpetvā yathāruciyā",
  "atk-s0513a1:995_9": "katheti. Tassa ṭhānantare ṭhitattā yaṃ so katheti, tameva mūlaṃ hoti.",
  "atk-s0513a1:996_0": "Tasmiṃ kāle uttarāpathato eko assavāṇijo pañca assasatāni ānesi. Rājā taṃ purisaṃ",
  "atk-s0513a1:996_1": "pakkosāpetvā asse agghāpesi. So pañcannaṃ assasatānaṃ ekaṃ taṇḍulanāḷikaṃ agghamakāsi.",
  "atk-s0513a1:996_2": "Katvā ca pana “assavāṇijassa ekaṃ taṇḍulanāḷikaṃ dethā”ti vatvā asse assasālāyaṃ",
  "atk-s0513a1:996_3": "saṇṭhāpesi. Assavāṇijo porāṇaagghāpanikassa santikaṃ gantvā taṃ pavattiṃ ārocetvā",
  "atk-s0513a1:996_4": "“idāni kiṃ kattabba”nti pucchi. So āha “tassa purisassa lañjaṃ datvā evaṃ pucchatha",
  "atk-s0513a1:996_5": "‘amhākaṃ tāva assā ekaṃ taṇḍulanāḷikaṃ agghantīti ñātametaṃ, tumhe pana nissāya taṇḍulanāḷiyā",
  "atk-s0513a1:996_6": "agghaṃ jānitukāmamhā, sakkhissatha no rañño santike ṭhatvā sā taṇḍulanāḷikā idaṃ",
  "atk-s0513a1:996_7": "nāma agghatīti vattu’nti, sace sakkomīti vadati, taṃ gahetvā rañño santikaṃ gacchatha,",
  "atk-s0513a1:996_8": "ahampi tattha āgamissāmī”ti.",
  "atk-s0513a1:997_0": "Assavāṇijo “sādhū”ti bodhisattassa vacanaṃ sampaṭicchitvā agghāpanikassa lañjaṃ datvā",
  "atk-s0513a1:997_1": "tamatthaṃ ārocesi. So lañjaṃ labhitvāva “sakkhissāmi taṇḍulanāḷiṃ agghāpetu”nti.",
  "atk-s0513a1:997_2": "“Tena hi gacchāma rājakula”nti taṃ ādāya rañño santikaṃ agamāsi. Bodhisattopi aññepi",
  "atk-s0513a1:997_3": "bahū amaccā agamiṃsu. Assavāṇijo rājānaṃ vanditvā āha – “deva, pañcannaṃ assasatānaṃ",
  "atk-s0513a1:997_4": "ekaṃ taṇḍulanāḷiṃ agghanakabhāvaṃ jānāma, sā pana taṇḍulanāḷi kiṃ agghatīti agghāpanikaṃ",
  "atk-s0513a1:997_5": "pucchatha devā”ti. Rājā taṃ pavattiṃ ajānanto “ambho agghāpanika, pañca assasatāni",
  "atk-s0513a1:997_6": "kiṃ agghantī”ti pucchi. Taṇḍulanāḷiṃ, devāti. “Hotu, bhaṇe, assā tāva taṇḍulanāḷiṃ",
  "atk-s0513a1:997_7": "agghantu. Sā pana kiṃ agghati taṇḍulanāḷikā”ti pucchi. So bālapuriso “bārāṇasiṃ santarabāhiraṃ",
  "atk-s0513a1:997_8": "agghati taṇḍulanāḷikā”ti āha. So kira pubbe rājānaṃ anuvattanto ekaṃ taṇḍulanāḷiṃ",
  "atk-s0513a1:997_9": "assānaṃ agghamakāsi. Puna vāṇijassa hatthato lañjaṃ labhitvā tassā taṇḍulanāḷikāya",
  "atk-s0513a1:997_10": "bārāṇasiṃ santarabāhiraṃ agghamakāsi. Tadā pana bārāṇasiyā pākāraparikkhepo dvādasayojaniko",
  "atk-s0513a1:997_11": "hoti. Idamassa antaraṃ, bāhiraṃ pana tiyojanasatikaṃ raṭṭhaṃ. Iti so bālo evaṃ mahantaṃ",
  "atk-s0513a1:997_12": "bārāṇasiṃ santarabāhiraṃ taṇḍulanāḷikāya agghamakāsi.",
  "atk-s0513a1:998_0": "Taṃ sutvā amaccā pāṇiṃ paharitvā hasamānā “mayaṃ pubbe pathaviñca rajjañca anagghanti",
  "atk-s0513a1:998_1": "saññino ahumha, evaṃ mahantaṃ kira sarājakaṃ bārāṇasirajjaṃ taṇḍulanāḷimattaṃ agghati,",
  "atk-s0513a1:998_2": "aho agghāpanikassa ñāṇasampadā. Kahaṃ ettakaṃ kālaṃ ayaṃ agghāpaniko vihāsi, amhākaṃ",
  "atk-s0513a1:998_3": "rañño eva anucchaviko”ti parihāsaṃ akaṃsu –",
  "atk-s0513a1:999": "5.",
  "atk-s0513a1:1000": "“Kimagghati taṇḍulanāḷikāyaṃ, assāna mūlāya vadehi rāja;",
  "atk-s0513a1:1001": "Bārāṇasiṃ santarabāhiraṃ, ayamagghati taṇḍulanāḷikā”ti.",
  "atk-s0513a1:1002": "Tasmiṃ kāle rājā lajjito taṃ bālaṃ nikkaḍḍhāpetvā bodhisattasseva agghāpanikaṭṭhānaṃ adāsi. Bodhisattopi yathākammaṃ gato.",
  "atk-s0513a1:1003_0": "Satthā imaṃ dhammadesanaṃ āharitvā dve vatthūni kathetvā anusandhiṃ ghaṭetvā jātakaṃ",
  "atk-s0513a1:1003_1": "samodhānesi “tadā gāmikabālaagghāpaniko lāludāyī ahosi, paṇḍitaagghāpaniko pana ahameva",
  "atk-s0513a1:1003_2": "ahosi”nti desanaṃ niṭṭhāpesi.",
  "atk-s0513a1:1004": "Taṇḍulanāḷijātakavaṇṇanā pañcamā.",
  "atk-s0513a1:1006": "6. Devadhammajātakavaṇṇanā",
  "atk-s0513a1:1007_0": "Hiriottappasampannāti idaṃ bhagavā jetavane viharanto aññataraṃ bahubhaṇḍikaṃ bhikkhuṃ",
  "atk-s0513a1:1007_1": "ārabbha kathesi. Sāvatthivāsī kireko kuṭumbiko bhariyāya kālakatāya pabbaji. So pabbajanto",
  "atk-s0513a1:1007_2": "attano pariveṇañca aggisālañca bhaṇḍagabbhañca kāretvā bhaṇḍagabbhaṃ sappitaṇḍulādīhi",
  "atk-s0513a1:1007_3": "pūretvā pabbaji. Pabbajitvā ca pana attano dāse pakkosāpetvā yathārucitaṃ āhāraṃ",
  "atk-s0513a1:1007_4": "pacāpetvā bhuñjati, bahuparikkhāro ca ahosi, rattiṃ aññaṃ nivāsanapārupanaṃ hoti,",
  "atk-s0513a1:1007_5": "divā aññaṃ. Vihārapaccante vasati. Tassekadivasaṃ cīvarapaccattharaṇādīni nīharitvā",
  "atk-s0513a1:1007_6": "pariveṇe pattharitvā sukkhāpentassa sambahulā jānapadā bhikkhū senāsanacārikaṃ āhiṇḍantā",
  "atk-s0513a1:1007_7": "pariveṇaṃ gantvā cīvarādīni disvā “kassimānī”ti pucchiṃsu. So “mayhaṃ, āvuso”ti āha.",
  "atk-s0513a1:1007_8": "“Āvuso, idampi cīvaraṃ, idampi nivāsanaṃ, idampi paccattharaṇaṃ, sabbaṃ tuyhamevā”ti?",
  "atk-s0513a1:1007_9": "“Āma mayhamevā”ti. “Āvuso bhagavatā tīṇi cīvarāni anuññātāni, tvaṃ evaṃ appicchassa",
  "atk-s0513a1:1007_10": "buddhassa sāsane pabbajitvā evaṃ bahuparikkhāro jāto, ehi taṃ dasabalassa santikaṃ",
  "atk-s0513a1:1007_11": "nessāmā”ti taṃ ādāya satthu santikaṃ agamaṃsu.",
  "atk-s0513a1:1008_0": "Satthā disvāva “kiṃ nu kho, bhikkhave, anicchamānakaṃyeva bhikkhuṃ gaṇhitvā āgatatthā”ti",
  "atk-s0513a1:1008_1": "āha. “Bhante, ayaṃ bhikkhu bahubhaṇḍo bahuparikkhāro”ti. “Saccaṃ kira tvaṃ bhikkhu",
  "atk-s0513a1:1008_2": "bahubhaṇḍo”ti? “Saccaṃ, bhagavā”ti. “Kasmā pana tvaṃ bhikkhu bahubhaṇḍo jāto”? “Nanu",
  "atk-s0513a1:1008_3": "ahaṃ appicchatāya santuṭṭhitāya pavivekassa vīriyārambhassa vaṇṇaṃ vadāmī”ti. So",
  "atk-s0513a1:1008_4": "satthu vacanaṃ sutvā kupito “iminā dāni nīhārena carissāmī”ti pārupanaṃ chaḍḍetvā",
  "atk-s0513a1:1008_5": "parisamajjhe ekacīvaro aṭṭhāsi.",
  "atk-s0513a1:1009_0": "Atha naṃ satthā upatthambhayamāno “nanu tvaṃ bhikkhu pubbe hirottappagavesako dakarakkhasakālepi",
  "atk-s0513a1:1009_1": "hirottappaṃ gavesamāno dvādasa saṃvaccharāni vihāsi, atha kasmā idāni evaṃ garuke",
  "atk-s0513a1:1009_2": "buddhasāsane pabbajitvā catuparisamajjhe pārupanaṃ chaḍḍetvā hirottappaṃ pahāya ṭhitosī”ti?",
  "atk-s0513a1:1009_3": "So satthu vacanaṃ sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ",
  "atk-s0513a1:1009_4": "vanditvā ekamantaṃ nisīdi. Bhikkhū tassatthassa āvibhāvatthaṃ bhagavantaṃ yāciṃsu,",
  "atk-s0513a1:1009_5": "bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1010_0": "Atīte kāsiraṭṭhe bārāṇasiyaṃ brahmadatto nāma rājā ahosi. Tadā bodhisatto tassa aggamahesiyā",
  "atk-s0513a1:1010_1": "kucchimhi paṭisandhiṃ gaṇhi. Tassa nāmaggahaṇadivase “mahisāsakumāro”ti nāmaṃ akaṃsu.",
  "atk-s0513a1:1010_2": "Tassa ādhāvitvā paridhāvitvā vicaraṇakāle rañño aññopi putto jāto, tassa “candakumāro”ti",
  "atk-s0513a1:1010_3": "nāmaṃ akaṃsu. Tassa pana ādhāvitvā paridhāvitvā vicaraṇakāle bodhisattassa mātā kālamakāsi,",
  "atk-s0513a1:1010_4": "rājā aññaṃ aggamahesiṭṭhāne ṭhapesi. Sā rañño piyā ahosi manāpā, sāpi saṃvāsamanvāya",
  "atk-s0513a1:1010_5": "ekaṃ puttaṃ vijāyi, “sūriyakumāro”tissa nāmaṃ akaṃsu. Rājā puttaṃ disvā tuṭṭhacitto",
  "atk-s0513a1:1010_6": "“bhadde, puttassa te varaṃ dammī”ti āha. Devī, varaṃ icchitakāle gahetabbaṃ katvā",
  "atk-s0513a1:1010_7": "ṭhapesi. Sā putte vayappatte rājānaṃ āha – “devena mayhaṃ puttassa jātakāle varo",
  "atk-s0513a1:1010_8": "dinno, puttassa me rajjaṃ dehī”ti. Rājā “mayhaṃ dve puttā aggikkhandhā viya jalamānā",
  "atk-s0513a1:1010_9": "vicaranti, na sakkā tava puttassa rajjaṃ dātu”nti paṭikkhipitvāpi taṃ punappunaṃ",
  "atk-s0513a1:1010_10": "yācamānameva disvā “ayaṃ mayhaṃ puttānaṃ pāpakampi cinteyyā”ti putte pakkosāpetvā",
  "atk-s0513a1:1010_11": "āha – “tātā, ahaṃ sūriyakumārassa jātakāle varaṃ adāsiṃ. Idānissa mātā rajjaṃ yācati,",
  "atk-s0513a1:1010_12": "ahaṃ tassa na dātukāmo, mātugāmo nāma pāpo, tumhākaṃ pāpakampi cinteyya, tumhe araññaṃ",
  "atk-s0513a1:1010_13": "pavisitvā mama accayena kulasantake nagare rajjaṃ kareyyāthā”ti roditvā kanditvā",
  "atk-s0513a1:1010_14": "sīse cumbitvā uyyojesi. Te pitaraṃ vanditvā pāsādā otarante rājaṅgaṇe kīḷamāno sūriyakumāro",
  "atk-s0513a1:1010_15": "disvā taṃ kāraṇaṃ ñatvā “ahampi bhātikehi saddhiṃ gamissāmī”ti tehi saddhiṃyeva nikkhami.",
  "atk-s0513a1:1010_16": "Te himavantaṃ pavisiṃsu.",
  "atk-s0513a1:1011_0": "Bodhisatto maggā okkamma rukkhamūle nisīditvā sūriyakumāraṃ āmantesi “tāta sūriyakumāra,",
  "atk-s0513a1:1011_1": "etaṃ saraṃ gantvā nhatvā ca pivitvā ca paduminipaṇṇehi amhākampi pānīyaṃ ānehī”ti.",
  "atk-s0513a1:1011_2": "Taṃ pana saraṃ vessavaṇassa santikā ekena dakarakkhasena laddhaṃ hoti, vessavaṇo",
  "atk-s0513a1:1011_3": "ca taṃ āha – “ṭhapetvā devadhammajānanake ye aññe imaṃ saraṃ otaranti, te khādituṃ",
  "atk-s0513a1:1011_4": "labhasi. Anotiṇṇe na labhasī”ti. Tato paṭṭhāya so rakkhaso ye taṃ saraṃ otaranti,",
  "atk-s0513a1:1011_5": "te devadhamme pucchitvā ye na jānanti, te khādati. Atha kho sūriyakumāro taṃ saraṃ",
  "atk-s0513a1:1011_6": "gantvā avīmaṃsitvāva otari. Atha naṃ so rakkhaso gahetvā “devadhamme jānāsī”ti pucchi.",
  "atk-s0513a1:1011_7": "So “devadhammā nāma candimasūriyā”ti āha. Atha naṃ “tvaṃ devadhamme na jānāsī”ti",
  "atk-s0513a1:1011_8": "vatvā udakaṃ pavesetvā attano vasanaṭṭhāne ṭhapesi. Bodhisattopi taṃ aticirāyantaṃ",
  "atk-s0513a1:1011_9": "disvā candakumāraṃ pesesi. Rakkhaso tampi gahetvā “devadhamme jānāsī”ti pucchi. “Āma",
  "atk-s0513a1:1011_10": "jānāmi, devadhammā nāma catasso disā”ti. Rakkhaso “na tvaṃ devadhamme jānāsī”ti tampi",
  "atk-s0513a1:1011_11": "gahetvā tattheva ṭhapesi.",
  "atk-s0513a1:1012_0": "Bodhisatto tasmimpi cirāyante “ekena antarāyena bhavitabba”nti sayaṃ tattha gantvā",
  "atk-s0513a1:1012_1": "dvinnampi otaraṇapadavaḷañjaṃ disvā “rakkhasapariggahitena iminā sarena bhavitabba”nti",
  "atk-s0513a1:1012_2": "khaggaṃ sannayhitvā dhanuṃ gahetvā aṭṭhāsi. Dakarakkhaso bodhisattaṃ udakaṃ anotarantaṃ",
  "atk-s0513a1:1012_3": "disvā vanakammikapuriso viya hutvā bodhisattaṃ āha – “bho, purisa, tvaṃ maggakilanto",
  "atk-s0513a1:1012_4": "kasmā imaṃ saraṃ otaritvā nhatvā pivitvā bhisamuḷālaṃ khāditvā pupphāni piḷandhitvā",
  "atk-s0513a1:1012_5": "yathāsukhaṃ na gacchasī”ti? Bodhisatto taṃ disvā “eso yakkho bhavissatī”ti ñatvā",
  "atk-s0513a1:1012_6": "“tayā me bhātikā gahitā”ti āha. “Āma, gahitā”ti. “Kiṃ kāraṇā”ti? “Ahaṃ imaṃ saraṃ",
  "atk-s0513a1:1012_7": "otiṇṇake labhāmī”ti. “Kiṃ pana sabbeva labhasī”ti? “Ye devadhamme jānanti, te ṭhapetvā",
  "atk-s0513a1:1012_8": "avasese labhāmī”ti. “Atthi pana te devadhammehi attho”ti? “Āma, atthī”ti. “Yadi evaṃ",
  "atk-s0513a1:1012_9": "ahaṃ te devadhamme kathessāmī”ti. “Tena hi kathehi, ahaṃ devadhamme suṇissāmī”ti.",
  "atk-s0513a1:1012_10": "Bodhisatto āha “ahaṃ devadhamme katheyyaṃ, kiliṭṭhagatto panamhī”ti. Yakkho bodhisattaṃ",
  "atk-s0513a1:1012_11": "nhāpetvā bhojanaṃ bhojetvā pānīyaṃ pāyetvā pupphāni piḷandhāpetvā gandhehi vilimpāpetvā",
  "atk-s0513a1:1012_12": "alaṅkatamaṇḍapamajjhe pallaṅkaṃ attharitvā adāsi.",
  "atk-s0513a1:1013": "Bodhisatto āsane nisīditvā yakkhaṃ pādamūle nisīdāpetvā “tena hi ohitasoto sakkaccaṃ devadhamme suṇāhī”ti imaṃ gāthamāha –",
  "atk-s0513a1:1014": "6.",
  "atk-s0513a1:1015": "“Hiriottappasampannā, sukkadhammasamāhitā;",
  "atk-s0513a1:1016": "Santo sappurisā loke, devadhammāti vuccare”ti.",
  "atk-s0513a1:1017_0": "Tattha hiriottappasampannāti hiriyā ca ottappena ca samannāgatā. Tesu kāyaduccaritādīhi",
  "atk-s0513a1:1017_1": "hiriyatīti hirī, lajjāyetaṃ adhivacanaṃ. Tehiyeva ottappatīti ottappaṃ, pāpato ubbegassetaṃ",
  "atk-s0513a1:1017_2": "adhivacanaṃ. Tattha ajjhattasamuṭṭhānā hirī, bahiddhāsamuṭṭhānaṃ ottappaṃ. Attādhipateyyā",
  "atk-s0513a1:1017_3": "hirī, lokādhipateyyaṃ ottappaṃ. Lajjāsabhāvasaṇṭhitā hirī, bhayasabhāvasaṇṭhitaṃ",
  "atk-s0513a1:1017_4": "ottappaṃ. Sappatissavalakkhaṇā hirī, vajjabhīrukabhayadassāvilakkhaṇaṃ ottappaṃ.",
  "atk-s0513a1:1018_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti – jātiṃ paccavekkhitvā",
  "atk-s0513a1:1018_1": "vayaṃ paccavekkhitvā sūrabhāvaṃ paccavekkhitvā bāhusaccaṃ paccavekkhitvā. Kathaṃ?",
  "atk-s0513a1:1018_2": "“Pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ kammaṃ,",
  "atk-s0513a1:1018_3": "mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā",
  "atk-s0513a1:1018_4": "pāṇātipātādipāpaṃ akaronto hiriṃ samuṭṭhāpeti. Tathā “pāpakaraṇaṃ nāmetaṃ daharehi",
  "atk-s0513a1:1018_5": "kattabbaṃ kammaṃ, mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ",
  "atk-s0513a1:1018_6": "paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā “pāpakammaṃ nāmetaṃ",
  "atk-s0513a1:1018_7": "dubbalajātikānaṃ kammaṃ, mādisassa sūrabhāvasampannassa idaṃ kammaṃ kātuṃ na yutta”nti",
  "atk-s0513a1:1018_8": "evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā",
  "atk-s0513a1:1018_9": "“pāpakammaṃ nāmetaṃ andhabālānaṃ kammaṃ, na paṇḍitānaṃ, mādisassa paṇḍitassa bahussutassa",
  "atk-s0513a1:1018_10": "idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpaṃ akaronto",
  "atk-s0513a1:1018_11": "hiriṃ samuṭṭhāpeti. Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.",
  "atk-s0513a1:1018_12": "Samuṭṭhāpetvā ca pana attano citte hiriṃ pavesetvā pāpakammaṃ na karoti. Evaṃ hirī",
  "atk-s0513a1:1018_13": "ajjhattasamuṭṭhānā nāma hoti.",
  "atk-s0513a1:1019": "Kathaṃ ottappaṃ bahiddhāsamuṭṭhānaṃ nāma? “Sace tvaṃ pāpakammaṃ karissasi, catūsu parisāsu garahappatto bhavissasi.",
  "atk-s0513a1:1020": "“Garahissanti taṃ viññū, asuciṃ nāgariko yathā;",
  "atk-s0513a1:1021": "Vajjito sīlavantehi, kathaṃ bhikkhu karissasī”ti. –",
  "atk-s0513a1:1022": "Evaṃ paccavekkhanto hi bahiddhāsamuṭṭhitena ottappena pāpakammaṃ na karoti. Evaṃ ottappaṃ bahiddhāsamuṭṭhānaṃ nāma hoti.",
  "atk-s0513a1:1023_0": "Kathaṃ hirī attādhipateyyā nāma? Idhekacco kulaputto attānaṃ adhipatiṃ jeṭṭhakaṃ",
  "atk-s0513a1:1023_1": "katvā “mādisassa saddhāpabbajitassa bahussutassa dhutaṅgadharassa na yuttaṃ pāpakammaṃ",
  "atk-s0513a1:1023_2": "kātu”nti pāpaṃ na karoti. Evaṃ hirī attādhipateyyā nāma hoti. Tenāha bhagavā –",
  "atk-s0513a1:1024": "“So attānaṃyeva adhipatiṃ katvā akusalaṃ pajahati, kusalaṃ bhāveti. Sāvajjaṃ pajahati, anavajjaṃ bhāveti. Suddhamattānaṃ pariharatī”ti.",
  "atk-s0513a1:1025": "Kathaṃ ottappaṃ lokādhipateyyaṃ nāma? Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-s0513a1:1026_0": "“Mahā kho panāyaṃ lokasannivāso. Mahantasmiṃ kho pana lokasannivāse santi samaṇabrāhmaṇā",
  "atk-s0513a1:1026_1": "iddhimanto dibbacakkhukā paracittaviduno, te dūratopi passanti, āsannāpi na dissanti,",
  "atk-s0513a1:1026_2": "cetasāpi cittaṃ jānanti, tepi maṃ evaṃ jānissanti ‘passatha bho, imaṃ kulaputtaṃ,",
  "atk-s0513a1:1026_3": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0513a1:1027_0": "“Santi devatā iddhimantiyo dibbacakkhukā paracittaviduniyo, tā dūratopi passanti,",
  "atk-s0513a1:1027_1": "āsannāpi na dissanti, cetasāpi cittaṃ jānanti, tāpi maṃ evaṃ jānissanti ‘passatha",
  "atk-s0513a1:1027_2": "bho, imaṃ kulaputtaṃ, saddhā agārasmā anagāriyaṃ pabbajito samāno vokiṇṇo viharati",
  "atk-s0513a1:1027_3": "pāpakehi akusalehi dhammehī’ti. So lokaṃyeva adhipatiṃ jeṭṭhakaṃ karitvā akusalaṃ",
  "atk-s0513a1:1027_4": "pajahati, kusalaṃ bhāveti. Sāvajjaṃ pajahati, anavajjaṃ bhāveti. Suddhamattānaṃ pariharatī”ti.",
  "atk-s0513a1:1028": "Evaṃ ottappaṃ lokādhipateyyaṃ nāma hoti.",
  "atk-s0513a1:1029_0": "“Lajjāsabhāvasaṇṭhitā hirī, bhayasabhāvasaṇṭhitaṃ ottappa”nti ettha pana lajjāti",
  "atk-s0513a1:1029_1": "lajjanākāro, tena sabhāvena saṇṭhitā hirī. Bhayanti apāyabhayaṃ, tena sabhāvena saṇṭhitaṃ",
  "atk-s0513a1:1029_2": "ottappaṃ. Tadubhayampi pāpaparivajjane pākaṭaṃ hoti. Ekacco hi yathā nāmeko kulaputto",
  "atk-s0513a1:1029_3": "uccārapassāvādīni karonto lajjitabbayuttakaṃ ekaṃ disvā lajjanākārappatto bhaveyya",
  "atk-s0513a1:1029_4": "hīḷito, evamevaṃ ajjhattaṃ lajjidhammaṃ okkamitvā pāpakammaṃ na karoti. Ekacco apāyabhayabhīto",
  "atk-s0513a1:1029_5": "hutvā pāpakammaṃ na karoti. Tatridaṃ opammaṃ – yathā hi dvīsu ayoguḷesu eko sītalo",
  "atk-s0513a1:1029_6": "bhaveyya gūthamakkhito, eko uṇho āditto. Tattha paṇḍito sītalaṃ gūthamakkhitattā",
  "atk-s0513a1:1029_7": "jigucchanto na gaṇhāti, itaraṃ ḍāhabhayena. Tattha sītalassa gūthamakkhitassa jigucchāya",
  "atk-s0513a1:1029_8": "agaṇhanaṃ viya ajjhattaṃ lajjidhammaṃ okkamitvā pāpassa akaraṇaṃ, uṇhassa ḍāhabhayena",
  "atk-s0513a1:1029_9": "agaṇhanaṃ viya apāyabhayena pāpassa akaraṇaṃ veditabbaṃ.",
  "atk-s0513a1:1030_0": "“Sappatissavalakkhaṇā hirī, vajjabhīrukabhayadassāvilakkhaṇaṃ ottappa”nti idampi",
  "atk-s0513a1:1030_1": "dvayaṃ pāpaparivajjaneyeva pākaṭaṃ hoti. Ekacco hi jātimahattapaccavekkhaṇā, satthumahattapaccavekkhaṇā,",
  "atk-s0513a1:1030_2": "dāyajjamahattapaccavekkhaṇā, sabrahmacārimahattapaccavekkhaṇāti catūhi kāraṇehi sappatissavalakkhaṇaṃ",
  "atk-s0513a1:1030_3": "hiriṃ samuṭṭhāpetvā pāpaṃ na karoti. Ekacco attānuvādabhayaṃ, parānuvādabhayaṃ, daṇḍabhayaṃ,",
  "atk-s0513a1:1030_4": "duggatibhayanti catūhi kāraṇehi vajjabhīrukabhayadassāvilakkhaṇaṃ ottappaṃ samuṭṭhāpetvā",
  "atk-s0513a1:1030_5": "pāpaṃ na karoti. Tattha jātimahattapaccavekkhaṇādīni ceva attānuvādabhayādīni ca",
  "atk-s0513a1:1030_6": "vitthāretvā kathetabbāni. Tesaṃ vitthāro aṅguttaranikāyaṭṭhakathāyaṃ vutto.",
  "atk-s0513a1:1031_0": "Sukkadhammasamāhitāti idameva hirottappaṃ ādiṃ katvā kattabbā kusalā dhammā sukkadhammā",
  "atk-s0513a1:1031_1": "nāma, te sabbasaṅgāhakanayena catubhūmakalokiyalokuttaradhammā. Tehi samāhitā samannāgatāti",
  "atk-s0513a1:1031_2": "attho. Santo sappurisā loketi kāyakammādīnaṃ santatāya santo, kataññukataveditāya",
  "atk-s0513a1:1031_3": "sobhanā purisāti sappurisā. Loko pana saṅkhāraloko, sattaloko, okāsaloko, khandhaloko,",
  "atk-s0513a1:1031_4": "āyatanaloko, dhātulokoti anekavidho. Tattha “eko loko sabbe sattā āhāraṭṭhitikā…pe…",
  "atk-s0513a1:1031_5": "aṭṭhārasa lokā aṭṭhārasa dhātuyo”ti ettha saṅkhāraloko vutto. Khandhalokādayo tadantogadhāyeva.",
  "atk-s0513a1:1031_6": "“Ayaṃ loko paraloko, devaloko manussaloko”tiādīsu pana sattaloko vutto.",
  "atk-s0513a1:1032": "“Yāvatā candimasūriyā, pariharanti disā bhanti virocamānā;",
  "atk-s0513a1:1033": "Tāva sahassadhā loko, ettha te vattate vaso”ti. –",
  "atk-s0513a1:1034": "Ettha okāsaloko vutto. Tesu idha sattaloko adhippeto. Sattalokasmiñhi ye evarūpā sappurisā, te devadhammāti vuccanti.",
  "atk-s0513a1:1035_0": "Tattha devāti sammutidevā, upapattidevā, visuddhidevāti tividhā. Tesu mahāsammatakālato",
  "atk-s0513a1:1035_1": "paṭṭhāya lokena “devā”ti sammatattā rājarājakumārādayo sammutidevā nāma. Devaloke",
  "atk-s0513a1:1035_2": "uppannā upapattidevā nāma. Khīṇāsavā pana visuddhidevā nāma. Vuttampi cetaṃ –",
  "atk-s0513a1:1036": "“Sammutidevā nāma rājāno deviyo rājakumārā. Upapattidevā nāma bhummadeve upādāya taduttaridevā. Visuddhidevā nāma buddhā paccekabuddhā khīṇāsavā”ti.",
  "atk-s0513a1:1037_0": "Imesaṃ devānaṃ dhammāti devadhammā. Vuccareti vuccanti. Hirottappamūlakā hi kusalā",
  "atk-s0513a1:1037_1": "dhammā kulasampadāya ceva devaloke nibbattiyā ca visuddhibhāvassa ca kāraṇattā kāraṇaṭṭhena",
  "atk-s0513a1:1037_2": "tividhānampi tesaṃ devānaṃ dhammāti devadhammā, tehi devadhammehi samannāgatā puggalāpi",
  "atk-s0513a1:1037_3": "devadhammā. Tasmā puggalādhiṭṭhānadesanāya te dhamme dassento “santo sappurisā loke,",
  "atk-s0513a1:1037_4": "devadhammāti vuccare”ti āha.",
  "atk-s0513a1:1038_0": "Yakkho imaṃ dhammadesanaṃ sutvā pasannacitto bodhisattaṃ āha – “paṇḍita, ahaṃ tumhākaṃ",
  "atk-s0513a1:1038_1": "pasanno, ekaṃ bhātaraṃ demi, kataraṃ ānemī”ti? “Kaniṭṭhaṃ ānehī”ti. “Paṇḍita, tvaṃ",
  "atk-s0513a1:1038_2": "kevalaṃ devadhamme jānāsiyeva, na pana tesu vattasī”ti. “Kiṃ kāraṇā”ti? “Yaṃkāraṇā",
  "atk-s0513a1:1038_3": "jeṭṭhakaṃ ṭhapetvā kaniṭṭhaṃ āṇāpento jeṭṭhāpacāyikakammaṃ na karosī”ti. Devadhamme",
  "atk-s0513a1:1038_4": "cāhaṃ, yakkha, jānāmi, tesu ca vattāmi. Mayañhi imaṃ araññaṃ etaṃ nissāya paviṭṭhā.",
  "atk-s0513a1:1038_5": "Etassa hi atthāya amhākaṃ pitaraṃ etassa mātā rajjaṃ yāci, amhākaṃ pana pitā taṃ",
  "atk-s0513a1:1038_6": "varaṃ adatvā amhākaṃ anurakkhaṇatthāya araññavāsaṃ anujāni. So kumāro anuvattitvā",
  "atk-s0513a1:1038_7": "amhehi saddhiṃ āgato. “Taṃ araññe eko yakkho khādī”ti vuttepi na koci saddahissati,",
  "atk-s0513a1:1038_8": "tenāhaṃ garahabhayabhīto tameva āṇāpemīti. “Sādhu sādhu paṇḍita, tvaṃ devadhamme",
  "atk-s0513a1:1038_9": "ca jānāsi, tesu ca vattasī”ti pasanno yakkho bodhisattassa sādhukāraṃ datvā dvepi",
  "atk-s0513a1:1038_10": "bhātaro ānetvā adāsi.",
  "atk-s0513a1:1039_0": "Atha naṃ bodhisatto āha – “samma, tvaṃ pubbe attanā katena pāpakammena paresaṃ maṃsalohitakhādako",
  "atk-s0513a1:1039_1": "yakkho hutvā nibbatto, idānipi pāpameva karosi, idaṃ te pāpakammaṃ nirayādīhi muccituṃ",
  "atk-s0513a1:1039_2": "okāsaṃ na dassati, tasmā ito paṭṭhāya pāpaṃ pahāya kusalaṃ karohī”ti. Asakkhi ca",
  "atk-s0513a1:1039_3": "pana taṃ dametuṃ. So taṃ yakkhaṃ dametvā tena saṃvihitārakkho tattheva vasanto ekadivasaṃ",
  "atk-s0513a1:1039_4": "nakkhattaṃ oloketvā pitu kālakatabhāvaṃ ñatvā yakkhaṃ ādāya bārāṇasiṃ gantvā rajjaṃ",
  "atk-s0513a1:1039_5": "gahetvā candakumārassa oparajjaṃ, sūriyakumārassa senāpatiṭṭhānaṃ, datvā yakkhassa",
  "atk-s0513a1:1039_6": "ramaṇīye ṭhāne āyatanaṃ kāretvā, yathā so aggamālaṃ aggapupphaṃ aggabhattañca labhati,",
  "atk-s0513a1:1039_7": "tathā akāsi. So dhammena rajjaṃ kāretvā yathākammaṃ gato.",
  "atk-s0513a1:1040_0": "Satthā imaṃ dhammadesanaṃ āharitvā dassetvā saccāni pakāsesi, saccapariyosāne so",
  "atk-s0513a1:1040_1": "bhikkhu sotāpattiphale patiṭṭhahi. Sammāsambuddhopi dve vatthūni kathetvā anusandhiṃ",
  "atk-s0513a1:1040_2": "ghaṭetvā jātakaṃ samodhānesi – “tadā dakarakkhaso bahubhaṇḍikabhikkhu ahosi, sūriyakumāro",
  "atk-s0513a1:1040_3": "ānando, candakumāro sāriputto, jeṭṭhakabhātā mahisāsakumāro pana ahameva ahosi”nti.",
  "atk-s0513a1:1041": "Devadhammajātakavaṇṇanā chaṭṭhā.",
  "atk-s0513a1:1043": "7. Kaṭṭhahārijātakavaṇṇanā",
  "atk-s0513a1:1044_0": "Putto tyāhaṃ mahārājāti idaṃ satthā jetavane viharanto vāsabhakhattiyaṃ ārabbha kathesi.",
  "atk-s0513a1:1044_1": "Vāsabhakhattiyāya vatthu dvādasakanipāte bhaddasālajātake āvibhavissati. Sā kira",
  "atk-s0513a1:1044_2": "mahānāmassa sakkassa dhītā nāgamuṇḍāya nāma dāsiyā kucchismiṃ jātā kosalarājassa",
  "atk-s0513a1:1044_3": "aggamahesī ahosi. Sā rañño puttaṃ vijāyi. Rājā panassā pacchā dāsibhāvaṃ ñatvā ṭhānaṃ",
  "atk-s0513a1:1044_4": "parihāpesi, puttassa viṭaṭūbhassāpi ṭhānaṃ parihāpesiyeva. Te ubhopi antonivesaneyeva",
  "atk-s0513a1:1044_5": "vasanti. Satthā taṃ kāraṇaṃ ñatvā pubbaṇhasamaye pañcasatabhikkhuparivuto rañño nivesanaṃ",
  "atk-s0513a1:1044_6": "gantvā paññattāsane nisīditvā “mahārāja, kahaṃ vāsabhakhattiyā”ti āha. “Rājā taṃ",
  "atk-s0513a1:1044_7": "kāraṇaṃ ārocesi. Mahārāja vāsabhakhattiyā kassa dhītā”ti? “Mahānāmassa bhante”ti.",
  "atk-s0513a1:1044_8": "“Āgacchamānā kassa āgatā”ti? “Mayhaṃ bhante”ti. Mahārāja sā rañño dhītā, raññova",
  "atk-s0513a1:1044_9": "āgatā, rājānaṃyeva paṭicca puttaṃ labhi, so putto kiṃkāraṇā pitu santakassa rajjassa",
  "atk-s0513a1:1044_10": "sāmiko na hoti, pubbe rājāno muhuttikāya kaṭṭhahārikāya kucchismimpi puttaṃ labhitvā",
  "atk-s0513a1:1044_11": "puttassa rajjaṃ adaṃsūti. Rājā tassatthassāvibhāvatthāya bhagavantaṃ yāci, bhagavā",
  "atk-s0513a1:1044_12": "bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1045_0": "Atīte bārāṇasiyaṃ brahmadatto rājā mahantena yasena uyyānaṃ gantvā tattha pupphaphalalobhena",
  "atk-s0513a1:1045_1": "vicaranto uyyānavanasaṇḍe gāyitvā dārūni uddharamānaṃ ekaṃ itthiṃ disvā paṭibaddhacitto",
  "atk-s0513a1:1045_2": "saṃvāsaṃ kappesi. Taṅkhaṇaññeva bodhisatto tassā kucchiyaṃ paṭisandhiṃ gaṇhi, tāvadeva",
  "atk-s0513a1:1045_3": "tassā vajirapūritā viya garukā kucchi ahosi. Sā gabbhassa patiṭṭhitabhāvaṃ ñatvā",
  "atk-s0513a1:1045_4": "“gabbho me, deva, patiṭṭhito”ti āha. Rājā aṅgulimuddikaṃ datvā “sace dhītā hoti,",
  "atk-s0513a1:1045_5": "imaṃ vissajjetvā poseyyāsi, sace putto hoti, aṅgulimuddikāya saddhiṃ mama santikaṃ",
  "atk-s0513a1:1045_6": "āneyyāsī”ti vatvā pakkāmi.",
  "atk-s0513a1:1046_0": "Sāpi paripakkagabbhā bodhisattaṃ vijāyi. Tassa ādhāvitvā paridhāvitvā vicaraṇakāle",
  "atk-s0513a1:1046_1": "kīḷāmaṇḍale kīḷantassa evaṃ vattāro honti “nippitikenamhā pahaṭā”ti. Taṃ sutvā bodhisatto",
  "atk-s0513a1:1046_2": "mātu santikaṃ gantvā “amma, ko mayhaṃ pitā”ti pucchi. “Tāta, tvaṃ bārāṇasirañño putto”ti.",
  "atk-s0513a1:1046_3": "“Amma, atthi pana koci sakkhī”ti? Tāta rājā imaṃ muddikaṃ datvā “sace dhītā hoti,",
  "atk-s0513a1:1046_4": "imaṃ vissajjetvā poseyyāsi, sace putto hoti, imāya aṅgulimuddikāya saddhiṃ āneyyāsī”ti",
  "atk-s0513a1:1046_5": "vatvā gatoti. “Amma, evaṃ sante kasmā maṃ pitu santikaṃ na nesī”ti. Sā puttassa ajjhāsayaṃ",
  "atk-s0513a1:1046_6": "ñatvā rājadvāraṃ gantvā rañño ārocāpesi. Raññā ca pakkosāpitā pavisitvā rājānaṃ vanditvā",
  "atk-s0513a1:1046_7": "“ayaṃ te, deva, putto”ti āha. Rājā jānantopi parisamajjhe lajjāya “na mayhaṃ putto”ti",
  "atk-s0513a1:1046_8": "āha. “Ayaṃ te, deva, muddikā, imaṃ sañjānāsī”ti. “Ayampi mayhaṃ muddikā na hotī”ti.",
  "atk-s0513a1:1046_9": "“Deva, idāni ṭhapetvā saccakiriyaṃ añño mama sakkhi natthi, sacāyaṃ dārako tumhe",
  "atk-s0513a1:1046_10": "paṭicca jāto, ākāse tiṭṭhatu, no ce, bhūmiyaṃ patitvā maratū”ti bodhisattassa pāde",
  "atk-s0513a1:1046_11": "gahetvā ākāse khipi. Bodhisatto ākāse pallaṅkamābhujitvā nisinno madhurassarena pitu",
  "atk-s0513a1:1046_12": "dhammaṃ kathento imaṃ gāthamāha –",
  "atk-s0513a1:1047": "7.",
  "atk-s0513a1:1048": "“Putto tyāhaṃ mahārāja, tvaṃ maṃ posa janādhipa;",
  "atk-s0513a1:1049": "Aññepi devo poseti, kiñca devo sakaṃ paja”nti.",
  "atk-s0513a1:1050_0": "Tattha putto tyāhanti putto te ahaṃ. Putto ca nāmesa atrajo, khettajo, antevāsiko,",
  "atk-s0513a1:1050_1": "dinnakoti catubbidho. Tattha attānaṃ paṭicca jāto atrajo nāma. Sayanapiṭṭhe pallaṅke",
  "atk-s0513a1:1050_2": "uretievamādīsu nibbatto khettajo nāma. Santike sippuggaṇhanako antevāsiko nāma. Posāvanatthāya",
  "atk-s0513a1:1050_3": "dinno dinnako nāma. Idha pana atrajaṃ sandhāya “putto”ti vuttaṃ. Catūhi saṅgahavatthūhi",
  "atk-s0513a1:1050_4": "janaṃ rañjetīti rājā, mahanto rājā mahārājā. Tamālapanto āha “mahārājā”ti. Tvaṃ maṃ",
  "atk-s0513a1:1050_5": "posa janādhipāti janādhipa mahājanajeṭṭhaka tvaṃ maṃ posa bharassu vaḍḍhehi. Aññepi",
  "atk-s0513a1:1050_6": "devo posetīti aññepi hatthibandhādayo manusse, hatthiassādayo tiracchānagate ca bahujane",
  "atk-s0513a1:1050_7": "devo poseti. Kiñca devo sakaṃ pajanti ettha pana kiñcāti garahatthe ca anuggahaṇatthe",
  "atk-s0513a1:1050_8": "ca nipāto. “Sakaṃ pajaṃ attano puttaṃ maṃ devo na posetī”ti vadanto garahati nāma,",
  "atk-s0513a1:1050_9": "“aññe bahujane posetī”ti vadanto anuggaṇhati nāma. Iti bodhisatto garahantopi anuggaṇhantopi",
  "atk-s0513a1:1050_10": "“kiñca devo sakaṃ paja”nti āha.",
  "atk-s0513a1:1051_0": "Rājā bodhisattassa ākāse nisīditvā evaṃ dhammaṃ desentassa sutvā “ehi, tātā”ti hatthaṃ",
  "atk-s0513a1:1051_1": "pasāresi, “ahameva posessāmi, ahameva posessāmī”ti hatthasahassaṃ pasāriyittha. Bodhisatto",
  "atk-s0513a1:1051_2": "aññassa hatthe anotaritvā raññova hatthe otaritvā aṅke nisīdi. Rājā tassa oparajjaṃ",
  "atk-s0513a1:1051_3": "datvā mātaraṃ aggamahesiṃ akāsi. So pitu accayena kaṭṭhavāhanarājā nāma hutvā dhammena",
  "atk-s0513a1:1051_4": "rajjaṃ kāretvā yathākammaṃ gato.",
  "atk-s0513a1:1052_0": "Satthā kosalarañño imaṃ dhammadesanaṃ āharitvā dve vatthūni dassetvā anusandhiṃ ghaṭetvā",
  "atk-s0513a1:1052_1": "jātakaṃ samodhānesi – “tadā mātā mahāmāyā ahosi, pitā suddhodanamahārājā, kaṭṭhavāhanarājā",
  "atk-s0513a1:1052_2": "pana ahameva ahosi”nti.",
  "atk-s0513a1:1053": "Kaṭṭhahārijātakavaṇṇanā sattamā.",
  "atk-s0513a1:1055": "8. Gāmaṇijātakavaṇṇanā",
  "atk-s0513a1:1056_0": "Api ataramānānanti idaṃ satthā jetavane viharanto ossaṭṭhavīriyaṃ bhikkhuṃ ārabbha",
  "atk-s0513a1:1056_1": "kathesi. Imasmiṃ pana jātake paccuppannavatthu ca atītavatthu ca ekādasakanipāte",
  "atk-s0513a1:1056_2": "saṃvarajātake āvibhavissati. Vatthu hi tasmiñca imasmiñca ekasadisameva, gāthā pana",
  "atk-s0513a1:1056_3": "nānā. Gāmaṇikumāro bodhisattassa ovāde ṭhatvā bhātikasatassa kaniṭṭhopi hutvā bhātikasataparivārito",
  "atk-s0513a1:1056_4": "setacchattassaheṭṭhā varapallaṅke nisinno attano yasasampattiṃ oloketvā “ayaṃ mayhaṃ",
  "atk-s0513a1:1056_5": "yasasampatti amhākaṃ ācariyassa santakā”ti tuṭṭho imaṃ udānaṃ udānesi –",
  "atk-s0513a1:1057": "8.",
  "atk-s0513a1:1058": "“Api ataramānānaṃ, phalāsāva samijjhati;",
  "atk-s0513a1:1059": "Vipakkabrahmacariyosmi, evaṃ jānāhi gāmaṇī”ti.",
  "atk-s0513a1:1060_0": "Tattha apīti nipātamattaṃ. Ataramānānanti paṇḍitānaṃ ovāde ṭhatvā ataritvā avegāyitvā",
  "atk-s0513a1:1060_1": "upāyena kammaṃ karontānaṃ. Phalāsāva samijjhatīti yathāpatthike phale āsā tassa phalassa",
  "atk-s0513a1:1060_2": "nipphattiyā samijjhatiyeva. Atha vā phalāsāti āsāphalaṃ, yathāpatthitaṃ phalaṃ samijjhatiyevāti",
  "atk-s0513a1:1060_3": "attho. Vipakkabrahmacariyosmīti ettha cattāri saṅgahavatthūni seṭṭhacariyattā brahmacariyaṃ",
  "atk-s0513a1:1060_4": "nāma, tañca tammūlikāya yasasampattiyā paṭiladdhattā vipakkaṃ nāma. Yo vāssa yaso",
  "atk-s0513a1:1060_5": "nipphanno, sopi seṭṭhaṭṭhena brahmacariyaṃ nāma. Tenāha “vipakkabrahmacariyosmī”ti.",
  "atk-s0513a1:1060_6": "Evaṃ jānāhi gāmaṇīti katthaci gāmikapurisopi gāmajeṭṭhakopi gāmaṇī. Idha pana sabbajanajeṭṭhakaṃ",
  "atk-s0513a1:1060_7": "attānaṃ sandhāyāha. Ambho gāmaṇi, tvaṃ etaṃ kāraṇaṃ evaṃ jānāhi, ācariyaṃ nissāya",
  "atk-s0513a1:1060_8": "bhātikasataṃ atikkamitvā idaṃ mahārajjaṃ pattosmīti udānaṃ udānesi.",
  "atk-s0513a1:1061_0": "Tasmiṃ pana rajjaṃ patte sattaṭṭhadivasaccayena sabbepi bhātaro attano attano vasanaṭṭhānaṃ",
  "atk-s0513a1:1061_1": "gatā. Gāmaṇirājā dhammena rajjaṃ kāretvā yathākammaṃ gato, bodhisattopi puññāni katvā yathākammaṃ gato.",
  "atk-s0513a1:1062_0": "Satthā imaṃ dhammadesanaṃ āharitvā dassetvā saccāni pakāsesi, saccapariyosāne ossaṭṭhavīriyo",
  "atk-s0513a1:1062_1": "bhikkhu arahatte patiṭṭhito. Satthā dve vatthūni kathetvā anusandhiṃ ghaṭetvā jātakaṃ",
  "atk-s0513a1:1062_2": "samodhānesi – “tadā gāmaṇikumāro ossaṭṭhavīriyo bhikkhu ahosi, ācariyo pana ahameva ahosi”nti.",
  "atk-s0513a1:1063": "Gāmaṇijātakavaṇṇanā aṭṭhamā.",
  "atk-s0513a1:1065": "9. Maghadevajātakavaṇṇanā",
  "atk-s0513a1:1066_0": "Uttamaṅgaruhā mayhanti idaṃ satthā jetavane viharanto mahābhinikkhamanaṃ ārabbha",
  "atk-s0513a1:1066_1": "kathesi. Taṃ heṭṭhā nidānakathāyaṃ kathitameva. Tasmiṃ pana kāle bhikkhū dasabalassa",
  "atk-s0513a1:1066_2": "nekkhammaṃ vaṇṇayantā nisīdiṃsu. Atha satthā dhammasabhaṃ āgantvā buddhāsane nisinno",
  "atk-s0513a1:1066_3": "bhikkhū āmantesi “kāya nuttha, bhikkhave, etarahi kathāya sannisinnā”ti. “Bhante,",
  "atk-s0513a1:1066_4": "na aññāya kathāya, tumhākaṃyeva pana nekkhammaṃ vaṇṇayamānā nisinnāmhā”ti vutte “na,",
  "atk-s0513a1:1066_5": "bhikkhave, tathāgato etarahiyeva nekkhammaṃ nikkhanto, pubbepi nikkhantoyevā”ti āha.",
  "atk-s0513a1:1066_6": "Bhikkhū tassatthassāvibhāvatthaṃ bhagavantaṃ yāciṃsu, bhagavā bhavantarena paṭicchannaṃ",
  "atk-s0513a1:1066_7": "kāraṇaṃ pākaṭaṃ akāsi.",
  "atk-s0513a1:1067_0": "Atīte videharaṭṭhe mithilāyaṃ maghadevo nāma rājā ahosi dhammiko dhammarājā. So caturāsīti",
  "atk-s0513a1:1067_1": "vassasahassāni kumārakīḷaṃ kīḷi, tathā oparajjaṃ, tathā mahārajjaṃ katvā dīghamaddhānaṃ",
  "atk-s0513a1:1067_2": "khepetvā ekadivasaṃ kappakaṃ āmantesi “yadā me, samma kappaka, sirasmiṃ palitāni",
  "atk-s0513a1:1067_3": "passeyyāsi, atha me āroceyyāsī”ti. Kappakopi dīghamaddhānaṃ khepetvā ekadivasaṃ rañño",
  "atk-s0513a1:1067_4": "añjanavaṇṇānaṃ kesānaṃ antare ekameva palitaṃ disvā “deva, ekaṃ te palitaṃ dissatī”ti",
  "atk-s0513a1:1067_5": "ārocesi. “Tena hi me, samma, taṃ palitaṃ uddharitvā pāṇimhi ṭhapehī”ti ca vutte suvaṇṇasaṇḍāsena",
  "atk-s0513a1:1067_6": "uddharitvā rañño pāṇimhi patiṭṭhāpesi. Tadā rañño caturāsīti vassasahassāni āyu avasiṭṭhaṃ",
  "atk-s0513a1:1067_7": "hoti. Evaṃ santepi palitaṃ disvāva maccurājānaṃ āgantvā samīpe ṭhitaṃ viya attānaṃ",
  "atk-s0513a1:1067_8": "ādittapaṇṇasālaṃ paviṭṭhaṃ viya ca maññamāno saṃvegaṃ āpajjitvā “bāla maghadeva,",
  "atk-s0513a1:1067_9": "yāva palitassuppādāva ime kilese jahituṃ nāsakkhī”ti cintesi.",
  "atk-s0513a1:1068_0": "Tassevaṃ palitapātubhāvaṃ āvajjentassa antoḍāho uppajji, sarīrā sedā mucciṃsu, sāṭakā",
  "atk-s0513a1:1068_1": "pīḷetvā apanetabbākārappattā ahesuṃ. So “ajjeva mayā nikkhamitvā pabbajituṃ vaṭṭatī”ti",
  "atk-s0513a1:1068_2": "kappakassa satasahassuṭṭhānakaṃ gāmavaraṃ datvā jeṭṭhaputtaṃ pakkosāpetvā “tāta,",
  "atk-s0513a1:1068_3": "mama sīse palitaṃ pātubhūtaṃ, mahallakomhi jāto, bhuttā kho pana me mānusakā kāmā,",
  "atk-s0513a1:1068_4": "idāni dibbe kāme pariyesissāmi, nekkhammakālo mayhaṃ, tvaṃ imaṃ rajjaṃ paṭipajja,",
  "atk-s0513a1:1068_5": "ahaṃ pana pabbajitvā maghadevaambavanuyyāne vasanto samaṇadhammaṃ karissāmī”ti āha.",
  "atk-s0513a1:1068_6": "Taṃ evaṃ pabbajitukāmaṃ amaccā upasaṅkamitvā “deva, kiṃ tumhākaṃ pabbajjākāraṇa”nti",
  "atk-s0513a1:1068_7": "pucchiṃsu. Rājā palitaṃ hatthena gahetvā amaccānaṃ imaṃ gāthamāha –",
  "atk-s0513a1:1069": "9.",
  "atk-s0513a1:1070": "“Uttamaṅgaruhā mayhaṃ, ime jātā vayoharā;",
  "atk-s0513a1:1071": "Pātubhūtā devadūtā, pabbajjāsamayo mamā”ti.",
  "atk-s0513a1:1072_0": "Tattha uttamaṅgaruhāti kesā. Kesā hi sabbesaṃ hatthapādādīnaṃ aṅgānaṃ uttame sirasmiṃ",
  "atk-s0513a1:1072_1": "ruhattā “uttamaṅgaruhā”ti vuccanti. Ime jātā vayoharāti passatha, tātā, palitapātubhāvena",
  "atk-s0513a1:1072_2": "tiṇṇaṃ vayānaṃ haraṇato ime jātā vayoharā. Pātubhūtāti nibbattā. Devadūtāti devo",
  "atk-s0513a1:1072_3": "vuccati maccu, tassa dūtāti devadūtā. Sirasmiñhi palitesu pātubhūtesu maccurājassa",
  "atk-s0513a1:1072_4": "santike ṭhito viya hoti, tasmā palitāni “maccudevassa dūtā”ti vuccanti. Devā viya",
  "atk-s0513a1:1072_5": "dūtātipi devadūtā. Yathā hi alaṅkatapaṭiyattāya devatāya ākāse ṭhatvā “asukadivase",
  "atk-s0513a1:1072_6": "tvaṃ marissasī”ti vutte taṃ tatheva hoti, evaṃ sirasmiṃ palitesu pātubhūtesu devatāya",
  "atk-s0513a1:1072_7": "byākaraṇasadisameva hoti, tasmā palitāni “devasadisā dūtā”ti vuccanti. Visuddhidevānaṃ",
  "atk-s0513a1:1072_8": "dūtātipi devadūtā. Sabbabodhisattā hi jiṇṇabyādhimatapabbajite disvāva saṃvegamāpajjitvā",
  "atk-s0513a1:1072_9": "nikkhamma pabbajanti. Yathāha –",
  "atk-s0513a1:1073": "“Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;",
  "atk-s0513a1:1074": "Kāsāyavatthaṃ pabbajitañca disvā, tasmā ahaṃ pabbajitomhi rājā”ti. ;",
  "atk-s0513a1:1075_0": "Iminā pariyāyena palitāni visuddhidevānaṃ dūtattā “devadūtā”ti vuccanti. Pabbajjāsamayo",
  "atk-s0513a1:1075_1": "mamāti gihibhāvato nikkhantaṭṭhena “pabbajjā”ti laddhanāmassa samaṇaliṅgagahaṇassa",
  "atk-s0513a1:1075_2": "kālo mayhanti dasseti.",
  "atk-s0513a1:1076_0": "So evaṃ vatvā taṃ divasameva rajjaṃ pahāya isipabbajjaṃ pabbajitvā tasmiṃyeva maghadevaambavane",
  "atk-s0513a1:1076_1": "viharanto caturāsīti vassasahassāni cattāro brahmavihāre bhāvetvā aparihīnajjhāne",
  "atk-s0513a1:1076_2": "ṭhito kālaṃ katvā brahmaloke nibbattitvā puna tato cuto mithilāyaṃyeva nimi nāma",
  "atk-s0513a1:1076_3": "rājā hutvā osakkamānaṃ attano vaṃsaṃ ghaṭetvā tattheva ambavane pabbajitvā brahmavihāre",
  "atk-s0513a1:1076_4": "bhāvetvā puna brahmalokūpagova ahosi.",
  "atk-s0513a1:1077_0": "Satthāpi “na, bhikkhave, tathāgato idāneva mahābhinikkhamanaṃ nikkhanto, pubbepi",
  "atk-s0513a1:1077_1": "nikkhantoyevā”ti imaṃ dhammadesanaṃ āharitvā dassetvā cattāri saccāni pakāsesi, saccapariyosāne",
  "atk-s0513a1:1077_2": "keci sotāpannā ahesuṃ, keci sakadāgāmino, keci anāgāmino. Iti bhagavā imāni dve vatthūni",
  "atk-s0513a1:1077_3": "kathetvā anusandhiṃ ghaṭetvā jātakaṃ samodhānesi “tadā kappako ānando ahosi, putto",
  "atk-s0513a1:1077_4": "rāhulo, maghadevarājā pana ahameva ahosi”nti.",
  "atk-s0513a1:1078": "Maghadevajātakavaṇṇanā navamā.",
  "atk-s0513a1:1080": "10. Sukhavihārijātakavaṇṇanā",
  "atk-s0513a1:1081_0": "Yañca aññe na rakkhantīti idaṃ satthā anupiyanagaraṃ nissāya anupiyaambavane viharanto",
  "atk-s0513a1:1081_1": "sukhavihāriṃ bhaddiyattheraṃ ārabbha kathesi. Sukhavihārī bhaddiyatthero chakhattiyasamāgame",
  "atk-s0513a1:1081_2": "upālisattamo pabbajito. Tesu bhaddiyatthero ca, kimilatthero ca, bhagutthero ca,",
  "atk-s0513a1:1081_3": "upālitthero ca arahattaṃ pattā, ānandatthero sotāpanno jāto, anuruddhatthero dibbacakkhuko,",
  "atk-s0513a1:1081_4": "devadatto jhānalābhī jāto. Channaṃ pana khattiyānaṃ vatthu yāva anupiyanagarā khaṇḍahālajātake",
  "atk-s0513a1:1081_5": "āvibhavissati. Āyasmā pana bhaddiyo rājakāle attano rakkhasaṃvidhānañceva tāva bahūhi",
  "atk-s0513a1:1081_6": "rakkhāhi rakkhiyamānassa uparipāsādavaratale mahāsayane samparivattamānassāpi attano",
  "atk-s0513a1:1081_7": "bhayuppattiñca idāni arahattaṃ patvā araññādīsu yattha katthaci viharantopi attano",
  "atk-s0513a1:1081_8": "vigatabhayatañca samanussaranto “aho sukhaṃ, aho sukha”nti udānaṃ udānesi. Taṃ sutvā",
  "atk-s0513a1:1081_9": "bhikkhū “āyasmā bhaddiyo aññaṃ byākarotī”ti bhagavato ārocesuṃ. Bhagavā “na, bhikkhave,",
  "atk-s0513a1:1081_10": "bhaddiyo idāneva sukhavihārī, pubbepi sukhavihārīyevā”ti āha. Bhikkhū tassatthassāvibhāvatthāya",
  "atk-s0513a1:1081_11": "bhagavantaṃ yāciṃsu. Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1082_0": "Atīte bārāṇasiyaṃ brahmadatte rajjaṃ kārayamāne bodhisatto udiccabrāhmaṇamahāsālo",
  "atk-s0513a1:1082_1": "hutvā kāmesu ādīnavaṃ, nekkhamme cānisaṃsaṃ disvā kāme pahāya himavantaṃ pavisitvā",
  "atk-s0513a1:1082_2": "isipabbajjaṃ pabbajitvā aṭṭha samāpattiyo nibbattesi, parivāropissa mahā ahosi pañca",
  "atk-s0513a1:1082_3": "tāpasasatāni. So vassakāle himavantato nikkhamitvā tāpasagaṇaparivuto gāmanigamādīsu",
  "atk-s0513a1:1082_4": "cārikaṃ caranto bārāṇasiṃ patvā rājānaṃ nissāya rājuyyāne vāsaṃ kappesi. Tattha vassike",
  "atk-s0513a1:1082_5": "cattāro māse vasitvā rājānaṃ āpucchi. Atha naṃ rājā “tumhe, bhante, mahallakā, kiṃ",
  "atk-s0513a1:1082_6": "vo himavantena, antevāsike himavantaṃ pesetvā idheva vasathā”ti yāci. Bodhisatto",
  "atk-s0513a1:1082_7": "jeṭṭhantevāsikaṃ pañca tāpasasatāni paṭicchāpetvā “gaccha, tvaṃ imehi saddhiṃ himavante",
  "atk-s0513a1:1082_8": "vasa, ahaṃ pana idheva vasissāmī”ti te uyyojetvā sayaṃ tattheva vāsaṃ kappesi.",
  "atk-s0513a1:1083_0": "So panassa jeṭṭhantevāsiko rājapabbajito mahantaṃ rajjaṃ pahāya pabbajitvā kasiṇaparikammaṃ",
  "atk-s0513a1:1083_1": "katvā aṭṭhasamāpattilābhī ahosi. So tāpasehi saddhiṃ himavante vasamāno ekadivasaṃ",
  "atk-s0513a1:1083_2": "ācariyaṃ daṭṭhukāmo hutvā te tāpase āmantetvā “tumhe anukkaṇṭhamānā idheva vasatha,",
  "atk-s0513a1:1083_3": "ahaṃ ācariyaṃ vanditvā āgamissāmī”ti ācariyassa santikaṃ gantvā vanditvā paṭisanthāraṃ",
  "atk-s0513a1:1083_4": "katvā ekaṃ kaṭṭhattharikaṃ attharitvā ācariyassa santikeyeva nipajji. Tasmiñca samaye",
  "atk-s0513a1:1083_5": "rājā “tāpasaṃ passissāmī”ti uyyānaṃ gantvā vanditvā ekamantaṃ nisīdi. Antevāsikatāpaso",
  "atk-s0513a1:1083_6": "rājānaṃ disvā neva vuṭṭhāsi, nipannoyeva pana “aho sukhaṃ, aho sukha”nti udānaṃ udānesi.",
  "atk-s0513a1:1083_7": "Rājā “ayaṃ tāpaso maṃ disvāpi na uṭṭhito”ti anattamano bodhisattaṃ āha – “bhante,",
  "atk-s0513a1:1083_8": "ayaṃ tāpaso yadicchakaṃ bhutto bhavissati, udānaṃ udānento sukhaseyyameva kappetī”ti.",
  "atk-s0513a1:1083_9": "Mahārāja, ayaṃ tāpaso pubbe tumhādiso eko rājā ahosi, svāyaṃ “ahaṃ pubbe gihikāle",
  "atk-s0513a1:1083_10": "rajjasiriṃ anubhavanto āvudhahatthehi bahūhi rakkhiyamānopi evarūpaṃ sukhaṃ nāma",
  "atk-s0513a1:1083_11": "nālattha”nti attano pabbajjāsukhaṃ jhānasukhañca ārabbha imaṃ udānaṃ udānetīti. Evañca",
  "atk-s0513a1:1083_12": "pana vatvā bodhisatto rañño dhammakathaṃ kathetuṃ imaṃ gāthamāha –",
  "atk-s0513a1:1084": "10.",
  "atk-s0513a1:1085": "“Yañca aññe na rakkhanti, yo ca aññe na rakkhati;",
  "atk-s0513a1:1086": "Sa ve rāja sukhaṃ seti, kāmesu anapekkhavā”ti.",
  "atk-s0513a1:1087_0": "Tattha yañca aññe na rakkhantīti yaṃ puggalaṃ aññe bahū puggalā na rakkhanti. Yo",
  "atk-s0513a1:1087_1": "ca aññe na rakkhatīti yo ca “ekako ahaṃ rajjaṃ kāremī”ti aññe bahū jane na rakkhati.",
  "atk-s0513a1:1087_2": "Sa ve rāja sukhaṃ setīti mahārāja so puggalo eko adutiyo pavivitto kāyikacetasikasukhasamaṅgī",
  "atk-s0513a1:1087_3": "hutvā sukhaṃ seti. Idañca desanāsīsameva. Na kevalaṃ pana setiyeva, evarūpo pana",
  "atk-s0513a1:1087_4": "puggalo sukhaṃ gacchati tiṭṭhati nisīdati sayatīti sabbiriyāpathesu sukhappattova",
  "atk-s0513a1:1087_5": "hoti. Kāmesu anapekkhavāti vatthu kāmakilesakāmesu apekkhārahito vigatacchandarāgo",
  "atk-s0513a1:1087_6": "nittaṇho evarūpo puggalo sabbiriyāpathesu sukhaṃ viharati mahārājāti.",
  "atk-s0513a1:1088_0": "Rājā dhammadesanaṃ sutvā tuṭṭhamānaso vanditvā nivesanameva gato, antevāsikopi ācariyaṃ",
  "atk-s0513a1:1088_1": "vanditvā himavantameva gato. Bodhisatto pana tattheva viharanto aparihīnajjhāno kālaṃ",
  "atk-s0513a1:1088_2": "katvā brahmaloke nibbatti.",
  "atk-s0513a1:1089_0": "Satthā imaṃ dhammadesanaṃ āharitvā dassetvā dve vatthūni kathetvā anusandhiṃ ghaṭetvā",
  "atk-s0513a1:1089_1": "jātakaṃ samodhānesi – “tadā antevāsiko bhaddiyatthero ahosi, gaṇasatthā pana ahameva ahosi”nti.",
  "atk-s0513a1:1090": "Sukhavihārijātakavaṇṇanā dasamā.",
  "atk-s0513a1:1091": "Apaṇṇakavaggo paṭhamo.",
  "atk-s0513a1:1092": "Tassuddānaṃ –",
  "atk-s0513a1:1093": "Apaṇṇakaṃ vaṇṇupathaṃ, serivaṃ cūḷaseṭṭhi ca;",
  "atk-s0513a1:1094": "Taṇḍulaṃ devadhammañca, kaṭṭhavāhanagāmaṇi;",
  "atk-s0513a1:1095": "Maghadevaṃ vihārīti, piṇḍitā dasa jātakāti.",
  "atk-s0513a1:1096": "2. Sīlavaggo",
  "atk-s0513a1:1098": "[11] 1. Lakkhaṇamigajātakavaṇṇanā",
  "atk-s0513a1:1099_0": "Hoti sīlavataṃ atthoti idaṃ satthā rājagahaṃ upanissāya veḷuvane viharanto devadattaṃ",
  "atk-s0513a1:1099_1": "ārabbha kathesi. Devadattassa vatthu yāva abhimārappayojanā khaṇḍahālajātake āvibhavissati,",
  "atk-s0513a1:1099_2": "yāva dhanapālakavissajjanā pana cūḷahaṃsajātake āvibhavissati, yāva pathavippavesanā",
  "atk-s0513a1:1099_3": "dvādasanipāte samuddavāṇijajātake āvibhavissati.",
  "atk-s0513a1:1100_0": "Ekasmiñhi samaye devadatto pañca vatthūni yācitvā alabhanto saṅghaṃ bhinditvā pañca",
  "atk-s0513a1:1100_1": "bhikkhusatāni ādāya gayāsīse viharati. Atha tesaṃ bhikkhūnaṃ ñāṇaṃ paripākaṃ agamāsi.",
  "atk-s0513a1:1100_2": "Taṃ ñatvā satthā dve aggasāvake āmantesi “sāriputtā, tumhākaṃ nissitakā pañcasatā",
  "atk-s0513a1:1100_3": "bhikkhū devadattassa laddhiṃ rocetvā tena saddhiṃ gatā, idāni pana tesaṃ ñāṇaṃ paripākaṃ",
  "atk-s0513a1:1100_4": "gataṃ, tumhe bahūhi bhikkhūhi saddhiṃ tattha gantvā tesaṃ dhammaṃ desetvā te bhikkhū",
  "atk-s0513a1:1100_5": "maggaphalehi pabodhetvā gahetvā āgacchathā”ti. Te tatheva gantvā tesaṃ dhammaṃ desetvā",
  "atk-s0513a1:1100_6": "maggaphalehi pabodhetvā punadivase aruṇuggamanavelāya te bhikkhū ādāya veḷuvanameva",
  "atk-s0513a1:1100_7": "āgamaṃsu. Āgantvā ca pana sāriputtattherassa bhagavantaṃ vanditvā ṭhitakāle bhikkhū",
  "atk-s0513a1:1100_8": "theraṃ pasaṃsitvā bhagavantaṃ āhaṃsu – “bhante, amhākaṃ jeṭṭhabhātiko dhammasenāpati",
  "atk-s0513a1:1100_9": "pañcahi bhikkhusatehi parivuto āgacchanto ativiya sobhati, devadatto pana parihīnaparivāro",
  "atk-s0513a1:1100_10": "jāto”ti. Na, bhikkhave, sāriputto idāneva ñātisaṅghaparivuto āgacchanto sobhati,",
  "atk-s0513a1:1100_11": "pubbepi sobhiyeva. Devadattopi na idāneva gaṇato parihīno, pubbepi parihīnoyevāti.",
  "atk-s0513a1:1100_12": "Bhikkhū tassatthassāvibhāvatthāya bhagavantaṃ yāciṃsu, bhagavā bhavantarena paṭicchannaṃ",
  "atk-s0513a1:1100_13": "kāraṇaṃ pākaṭaṃ akāsi.",
  "atk-s0513a1:1101_0": "Atīte magadharaṭṭhe rājagahanagare eko magadharājā rajjaṃ kāresi. Tadā bodhisatto",
  "atk-s0513a1:1101_1": "migayoniyaṃ paṭisandhiṃ gahetvā vuddhippatto migasahassaparivāro araññe vasati. Tassa",
  "atk-s0513a1:1101_2": "lakkhaṇo ca kāḷo cāti dve puttā ahesuṃ. So attano mahallakakāle “tātā, ahaṃ idāni",
  "atk-s0513a1:1101_3": "mahallako, tumhe imaṃ gaṇaṃ pariharathā”ti pañca pañca migasatāni ekekaṃ puttaṃ paṭicchāpesi.",
  "atk-s0513a1:1101_4": "Tato paṭṭhāya te dve janā migagaṇaṃ pariharanti. Magadharaṭṭhasmiñca sassapākasamaye",
  "atk-s0513a1:1101_5": "kiṭṭhasambādhe araññe migānaṃ paripantho hoti. Manussā sassakhādakānaṃ migānaṃ māraṇatthāya",
  "atk-s0513a1:1101_6": "tattha tattha opātaṃ khaṇanti, sūlāni ropenti, pāsāṇayantāni sajjenti, kūṭapāsādayo",
  "atk-s0513a1:1101_7": "pāse oḍḍenti, bahū migā vināsaṃ āpajjanti. Bodhisatto kiṭṭhasambādhasamayaṃ ñatvā",
  "atk-s0513a1:1101_8": "dve putte pakkosāpetvā āha – “tātā, ayaṃ kiṭṭhasambādhasamayo, bahū migā vināsaṃ",
  "atk-s0513a1:1101_9": "pāpuṇanti, mayaṃ mahallakā yena kenaci upāyena ekasmiṃ ṭhāne vītināmessāma, tumhe",
  "atk-s0513a1:1101_10": "tumhākaṃ migagaṇe gahetvā araññe pabbatapādaṃ pavisitvā sassānaṃ uddhaṭakāle āgaccheyyāthā”ti.",
  "atk-s0513a1:1101_11": "Te “sādhū”ti pitu vacanaṃ sutvā saparivārā nikkhamiṃsu. Tesaṃ pana gamanamaggaṃ manussā",
  "atk-s0513a1:1101_12": "jānanti “imasmiṃ kāle migā pabbatamārohanti, imasmiṃ kāle orohantī”ti. Te tattha",
  "atk-s0513a1:1101_13": "tattha paṭicchannaṭṭhāne nilīnā bahū mige vijjhitvā mārenti.",
  "atk-s0513a1:1102_0": "Kāḷamigo attano dandhatāya “imāya nāma velāya gantabbaṃ, imāya velāya na gantabba”nti",
  "atk-s0513a1:1102_1": "ajānanto migagaṇaṃ ādāya pubbaṇhepi sāyanhepi padosepi paccūsepi gāmadvārena gacchati.",
  "atk-s0513a1:1102_2": "Manussā tattha tattha pakatiyā ṭhitā ca nilīnā ca bahū mige vināsaṃ pāpenti. Evaṃ",
  "atk-s0513a1:1102_3": "so attano dandhatāya bahū mige vināsaṃ pāpetvā appakeheva migehi araññaṃ pāvisi.",
  "atk-s0513a1:1102_4": "Lakkhaṇamigo pana paṇḍito byatto upāyakusalo “imāya velāya gantabbaṃ, imāya velāya",
  "atk-s0513a1:1102_5": "na gantabba”nti jānāti. So gāmadvārenapi na gacchati, divāpi na gacchati, padosepi",
  "atk-s0513a1:1102_6": "na gacchati, paccūsepi na gacchati, migagaṇaṃ ādāya aḍḍharattasamayeyeva gacchati.",
  "atk-s0513a1:1102_7": "Tasmā ekampi migaṃ avināsetvā araññaṃ pāvisi. Te tattha cattāro māse vasitvā sassesu",
  "atk-s0513a1:1102_8": "uddhaṭesu pabbatā otariṃsu.",
  "atk-s0513a1:1103_0": "Kāḷo paccāgacchantopi purimanayeneva avasesamige vināsaṃ pāpento ekakova āgami. Lakkhaṇo",
  "atk-s0513a1:1103_1": "pana ekamigampi avināsetvā pañcahi migasatehi parivuto mātāpitūnaṃ santikaṃ āgami.",
  "atk-s0513a1:1103_2": "Bodhisatto dvepi putte āgacchante disvā migagaṇena saddhiṃ mantento imaṃ gāthaṃ samuṭṭhāpesi –",
  "atk-s0513a1:1104": "11.",
  "atk-s0513a1:1105": "“Hoti sīlavataṃ attho, paṭisanthāravuttinaṃ;",
  "atk-s0513a1:1106": "Lakkhaṇaṃ passa āyantaṃ, ñātisaṅghapurakkhataṃ;",
  "atk-s0513a1:1107": "Atha passasimaṃ kāḷaṃ, suvihīnaṃva ñātibhī”ti.",
  "atk-s0513a1:1108_0": "Tattha sīlavatanti sukhasīlatāya sīlavantānaṃ ācārasampannānaṃ. Atthoti vuḍḍhi. Paṭisanthāravuttinanti",
  "atk-s0513a1:1108_1": "dhammapaṭisanthāro ca āmisapaṭisanthāro ca etesaṃ vuttīti paṭisanthāravuttino, tesaṃ",
  "atk-s0513a1:1108_2": "paṭisanthāravuttinaṃ. Ettha ca pāpanivāraṇaovādānusāsanivasena dhammapaṭisanthāro",
  "atk-s0513a1:1108_3": "ca, gocaralābhāpanagilānupaṭṭhānadhammikarakkhāvasena āmisapaṭisanthāro ca veditabbo.",
  "atk-s0513a1:1108_4": "Idaṃ vuttaṃ hoti – imesu dvīsu paṭisanthāresu ṭhitānaṃ ācārasampannānaṃ paṇḍitānaṃ",
  "atk-s0513a1:1108_5": "vuḍḍhi nāma hotīti. Idāni taṃ vuḍḍhiṃ dassetuṃ puttamātaraṃ ālapanto viya “lakkhaṇaṃ",
  "atk-s0513a1:1108_6": "passā”tiādimāha. Tatrāyaṃ saṅkhepattho – ācārapaṭisanthārasampannaṃ attano puttaṃ",
  "atk-s0513a1:1108_7": "ekamigampi avināsetvā ñātisaṅghena purakkhataṃ parivāritaṃ āgacchantaṃ passa. Tāya",
  "atk-s0513a1:1108_8": "pana ācārapaṭisanthārasampadāya vihīnaṃ dandhapaññaṃ atha passasimaṃ kāḷaṃ ekampi",
  "atk-s0513a1:1108_9": "ñātiṃ anavasesetvā suvihīnameva ñātīhi ekakaṃ āgacchantanti. Evaṃ puttaṃ abhinanditvā",
  "atk-s0513a1:1108_10": "pana bodhisatto yāvatāyukaṃ ṭhatvā yathākammaṃ gato.",
  "atk-s0513a1:1109_0": "Satthāpi “na, bhikkhave, sāriputto idāneva ñātisaṅghaparivārito sobhati, pubbepi",
  "atk-s0513a1:1109_1": "sobhatiyeva. Na ca devadatto etarahiyeva gaṇamhā parihīno, pubbepi parihīnoyevā”ti",
  "atk-s0513a1:1109_2": "imaṃ dhammadesanaṃ dassetvā dve vatthūni kathetvā anusandhiṃ ghaṭetvā jātakaṃ samodhānesi",
  "atk-s0513a1:1109_3": "– “tadā kāḷo devadatto ahosi, parisāpissa devadattaparisāva, lakkhaṇo sāriputto,",
  "atk-s0513a1:1109_4": "parisā panassa buddhaparisā, mātā rāhulamātā, pitā pana ahameva ahosi”nti.",
  "atk-s0513a1:1110": "Lakkhaṇamigajātakavaṇṇanā paṭhamā.",
  "atk-s0513a1:1112": "[12] 2. Nigrodhamigajātakavaṇṇanā",
  "atk-s0513a1:1113_0": "Nigrodhameva seveyyāti idaṃ satthā jetavane viharanto kumārakassapattherassa mātaraṃ",
  "atk-s0513a1:1113_1": "ārabbha kathesi. Sā kira rājagahanagare mahāvibhavassa seṭṭhino dhītā ahosi ussannakusalamūlā",
  "atk-s0513a1:1113_2": "parimadditasaṅkhārā pacchimabhavikā, antoghaṭe padīpo viya tassā hadaye arahattūpanissayo",
  "atk-s0513a1:1113_3": "jalati. Sā attānaṃ jānanakālato paṭṭhāya gehe anabhiratā pabbajitukāmā hutvā mātāpitaro",
  "atk-s0513a1:1113_4": "āha – “ammatātā, mayhaṃ gharāvāse cittaṃ nābhiramati, ahaṃ niyyānike buddhasāsane",
  "atk-s0513a1:1113_5": "pabbajitukāmā, pabbājetha ma”nti. Amma, kiṃ vadesi, idaṃ kulaṃ bahuvibhavaṃ, tvañca",
  "atk-s0513a1:1113_6": "amhākaṃ ekadhītā, na labbhā tayā pabbajitunti. Sā punappunaṃ yācitvāpi mātāpitūnaṃ",
  "atk-s0513a1:1113_7": "santikā pabbajjaṃ alabhamānā cintesi “hotu, patikulaṃ gatā sāmikaṃ ārādhetvā pabbajissāmī”ti.",
  "atk-s0513a1:1113_8": "Sā vayappattā patikulaṃ gantvā patidevatā hutvā sīlavatī kalyāṇadhammā agāraṃ ajjhāvasi.",
  "atk-s0513a1:1114_0": "Athassā saṃvāsamanvāya kucchiyaṃ gabbho patiṭṭhahi. Sā gabbhassa patiṭṭhitabhāvaṃ",
  "atk-s0513a1:1114_1": "na aññāsi. Atha tasmiṃ nagare nakkhattaṃ ghosayiṃsu, sakalanagaravāsino nakkhattaṃ",
  "atk-s0513a1:1114_2": "kīḷiṃsu, nagaraṃ devanagaraṃ viya alaṅkatapaṭiyattaṃ ahosi. Sā pana tāva uḷārāyapi",
  "atk-s0513a1:1114_3": "nakkhattakīḷāya vattamānāya attano sarīraṃ na vilimpati nālaṅkaroti, pakativeseneva vicarati.",
  "atk-s0513a1:1115_0": "Atha naṃ sāmiko āha – “bhadde, sakalanagaraṃ nakkhattanissitaṃ, tvaṃ pana sarīraṃ",
  "atk-s0513a1:1115_1": "nappaṭijaggasī”ti. Ayyaputta, dvattiṃsāya me kuṇapehi pūritaṃ sarīraṃ, kiṃ iminā",
  "atk-s0513a1:1115_2": "alaṅkatena, ayañhi kāyo neva devanimmito, na brahmanimmito, na suvaṇṇamayo, na maṇimayo,",
  "atk-s0513a1:1115_3": "na haricandanamayo, na puṇḍarīkakumuduppalagabbhasambhūto, na amatosadhapūrito, atha",
  "atk-s0513a1:1115_4": "kho kuṇape jāto, mātāpettikasambhavo, aniccucchādanaparimaddanabhedanaviddhaṃsanadhammo,",
  "atk-s0513a1:1115_5": "kaṭasivaḍḍhano, taṇhūpādinno, sokānaṃ nidānaṃ, paridevānaṃ vatthu, sabbarogānaṃ ālayo,",
  "atk-s0513a1:1115_6": "kammakaraṇānaṃ paṭiggaho, antopūti, bahi niccapaggharaṇo, kimikulānaṃ āvāso, sivathikapayāto,",
  "atk-s0513a1:1115_7": "maraṇapariyosāno, sabbalokassa cakkhupathe vattamānopi –",
  "atk-s0513a1:1116": "“Aṭṭhinahārusaṃyutto, tacamaṃsāvalepano;",
  "atk-s0513a1:1117": "Chaviyā kāyo paṭicchanno, yathābhūtaṃ na dissati.",
  "atk-s0513a1:1118": "“Antapūro udarapūro, yakanapeḷassa vatthino;",
  "atk-s0513a1:1119": "Hadayassa papphāsassa, vakkassa pihakassa ca.",
  "atk-s0513a1:1120": "“Siṅghāṇikāya kheḷassa, sedassa ca medassa ca;",
  "atk-s0513a1:1121": "Lohitassa lasikāya, pittassa ca vasāya ca.",
  "atk-s0513a1:1122": "“Athassa navahi sotehi, asucī savati sabbadā;",
  "atk-s0513a1:1123": "Akkhimhā akkhigūthako, kaṇṇamhā kaṇṇagūthako.",
  "atk-s0513a1:1124": "“Siṅghāṇikā ca nāsato, mukhena vamatekadā;",
  "atk-s0513a1:1125": "Pittaṃ semhañca vamati, kāyamhā sedajallikā.",
  "atk-s0513a1:1126": "“Athassa susiraṃ sīsaṃ, matthaluṅgassa pūritaṃ;",
  "atk-s0513a1:1127": "Subhato naṃ maññati bālo, avijjāya purakkhato. ;",
  "atk-s0513a1:1128": "“Anantādīnavo kāyo, visarukkhasamūpamo;",
  "atk-s0513a1:1129": "Āvāso sabbarogānaṃ, puñjo dukkhassa kevalo. ;",
  "atk-s0513a1:1130": "“Sace imassa kāyassa, anto bāhirako siyā;",
  "atk-s0513a1:1131": "Daṇḍaṃ nūna gahetvāna, kāke soṇe ca vāraye.",
  "atk-s0513a1:1132": "“Duggandho asuci kāyo, kuṇapo ukkarūpamo;",
  "atk-s0513a1:1133": "Nindito cakkhubhūtehi, kāyo bālābhinandito.",
  "atk-s0513a1:1134": "“Allacammapaṭicchanno, navadvāro mahāvaṇo;",
  "atk-s0513a1:1135": "Samantato paggharati, asucī pūtigandhiyo”ti. ;",
  "atk-s0513a1:1136_0": "Ayyaputta, imaṃ kāyaṃ alaṅkaritvā kiṃ karissāmi? Nanu imassa alaṅkatakaraṇaṃ gūthapuṇṇaghaṭassa",
  "atk-s0513a1:1136_1": "bahi cittakammakaraṇaṃ viya hotīti? Seṭṭhiputto tassā vacanaṃ sutvā āha “bhadde,",
  "atk-s0513a1:1136_2": "tvaṃ imassa sarīrassa ime dose passamānā kasmā na pabbajasī”ti? “Ayyaputta, ahaṃ",
  "atk-s0513a1:1136_3": "pabbajjaṃ labhamānā ajjeva pabbajeyya”nti. Seṭṭhiputto “sādhu, ahaṃ taṃ pabbājessāmī”ti",
  "atk-s0513a1:1136_4": "vatvā mahādānaṃ pavattetvā mahāsakkāraṃ katvā mahantena parivārena bhikkhunupassayaṃ",
  "atk-s0513a1:1136_5": "netvā taṃ pabbājento devadattapakkhiyānaṃ bhikkhunīnaṃ santike pabbājesi. Sā pabbajjaṃ",
  "atk-s0513a1:1136_6": "labhitvā paripuṇṇasaṅkappā attamanā ahosi.",
  "atk-s0513a1:1137_0": "Athassā gabbhe paripākaṃ gacchante indriyānaṃ aññathattaṃ hatthapādapiṭṭhīnaṃ bahalattaṃ",
  "atk-s0513a1:1137_1": "udarapaṭalassa ca mahantataṃ disvā bhikkhuniyo taṃ pucchiṃsu “ayye, tvaṃ gabbhinī",
  "atk-s0513a1:1137_2": "viya paññāyasi, kiṃ eta”nti? Ayye, “idaṃ nāma kāraṇa”nti na jānāmi, sīlaṃ pana me",
  "atk-s0513a1:1137_3": "paripuṇṇanti. Atha naṃ tā bhikkhuniyo devadattassa santikaṃ netvā devadattaṃ pucchiṃsu",
  "atk-s0513a1:1137_4": "“ayya, ayaṃ kuladhītā kicchena sāmikaṃ ārādhetvā pabbajjaṃ labhi, idāni panassā gabbho",
  "atk-s0513a1:1137_5": "paññāyati, mayaṃ imassa gabbhassa gihikāle vā pabbajitakāle vā laddhabhāvaṃ na jānāma,",
  "atk-s0513a1:1137_6": "kiṃdāni karomā”ti? Devadatto attano abuddhabhāvena ca khantimettānuddayānañca natthitāya",
  "atk-s0513a1:1137_7": "evaṃ cintesi “devadattapakkhikā bhikkhunī kucchinā gabbhaṃ pariharati, devadatto",
  "atk-s0513a1:1137_8": "ca taṃ ajjhupekkhatiyevāti mayhaṃ garahā uppajjissati, mayā imaṃ uppabbājetuṃ vaṭṭatī”ti.",
  "atk-s0513a1:1137_9": "So avīmaṃsitvāva selaguḷaṃ pavaṭṭayamāno viya pakkhanditvā “gacchatha, imaṃ uppabbājethā”ti",
  "atk-s0513a1:1137_10": "āha. Tā tassa vacanaṃ sutvā uṭṭhāya vanditvā upassayaṃ gatā.",
  "atk-s0513a1:1138_0": "Atha sā daharā tā bhikkhuniyo āha – “ayye, na devadattatthero buddho, nāpi mayhaṃ",
  "atk-s0513a1:1138_1": "tassa santike pabbajjā, loke pana aggapuggalassa sammāsambuddhassa santike mayhaṃ",
  "atk-s0513a1:1138_2": "pabbajjā, sā ca pana me dukkhena laddhā, mā naṃ antaradhāpetha, etha maṃ gahetvā",
  "atk-s0513a1:1138_3": "satthu santikaṃ jetavanaṃ gacchathā”ti. Tā taṃ ādāya rājagahā pañcacattālīsayojanikaṃ",
  "atk-s0513a1:1138_4": "maggaṃ atikkamma anupubbena jetavanaṃ patvā satthāraṃ vanditvā tamatthaṃ ārocesuṃ.",
  "atk-s0513a1:1138_5": "Satthā cintesi – “kiñcāpi gihikāle etissā gabbho patiṭṭhito, evaṃ santepi ‘samaṇo",
  "atk-s0513a1:1138_6": "gotamo devadattena jahitaṃ ādāya caratī’ti titthiyānaṃ okāso bhavissati. Tasmā imaṃ",
  "atk-s0513a1:1138_7": "kathaṃ pacchindituṃ sarājikāya parisāya majjhe imaṃ adhikaraṇaṃ vinicchituṃ vaṭṭatī”ti.",
  "atk-s0513a1:1138_8": "Punadivase rājānaṃ pasenadikosalaṃ mahāanāthapiṇḍikaṃ cūḷaanāthapiṇḍikaṃ visākhaṃ",
  "atk-s0513a1:1138_9": "mahāupāsikaṃ aññāni ca abhiññātāni mahākulāni pakkosāpetvā sāyanhasamaye catūsu parisāsu",
  "atk-s0513a1:1138_10": "sannipatitāsu upālittheraṃ āmantesi “gaccha, tvaṃ catuparisamajjhe imissā daharabhikkhuniyā",
  "atk-s0513a1:1138_11": "kammaṃ sodhehī”ti. “Sādhu, bhante”ti thero parisamajjhaṃ gantvā attano paññattāsane",
  "atk-s0513a1:1138_12": "nisīditvā rañño purato visākhaṃ upāsikaṃ pakkosāpetvā imaṃ adhikaraṇaṃ paṭicchāpesi",
  "atk-s0513a1:1138_13": "“gaccha visākhe, ‘ayaṃ daharā asukamāse asukadivase pabbajitā’ti tathato ñatvā imassa",
  "atk-s0513a1:1138_14": "gabbhassa pure vā pacchā vā laddhabhāvaṃ jānāhī”ti. Upāsikā “sādhū”ti sampaṭicchitvā",
  "atk-s0513a1:1138_15": "sāṇiṃ parikkhipāpetvā antosāṇiyaṃ daharabhikkhuniyā hatthapādanābhiudarapariyosānādīni",
  "atk-s0513a1:1138_16": "oloketvā māsadivase samānetvā gihibhāve gabbhassa laddhabhāvaṃ tathato ñatvā therassa",
  "atk-s0513a1:1138_17": "santikaṃ gantvā tamatthaṃ ārocesi. Thero catuparisamajjhe taṃ bhikkhuniṃ suddhaṃ",
  "atk-s0513a1:1138_18": "akāsi. Sā suddhā hutvā bhikkhusaṅghañca satthārañca vanditvā bhikkhunīhi saddhiṃ",
  "atk-s0513a1:1138_19": "upassayameva gatā. Sā gabbhaparipākamanvāya padumuttarapādamūle patthitapatthanaṃ",
  "atk-s0513a1:1138_20": "mahānubhāvaṃ puttaṃ vijāyi.",
  "atk-s0513a1:1139_0": "Athekadivasaṃ rājā bhikkhunupassayasamīpena gacchanto dārakasaddaṃ sutvā amacce pucchi.",
  "atk-s0513a1:1139_1": "Amaccā taṃ kāraṇaṃ ñatvā “deva, daharabhikkhunī puttaṃ vijātā, tasseso saddo”ti āhaṃsu.",
  "atk-s0513a1:1139_2": "“Bhikkhunīnaṃ, bhaṇe, dārakapaṭijagganaṃ nāma palibodho, mayaṃ naṃ paṭijaggissāmā”ti",
  "atk-s0513a1:1139_3": "rājā taṃ dārakaṃ nāṭakitthīnaṃ dāpetvā kumāraparihārena vaḍḍhāpesi. Nāmaggahaṇadivase",
  "atk-s0513a1:1139_4": "cassa “kassapo”ti nāmaṃ akaṃsu. Atha naṃ kumāraparihārena vaḍḍhitattā “kumārakassapo”ti",
  "atk-s0513a1:1139_5": "sañjāniṃsu. So sattavassikakāle satthu santike pabbajitvā paripuṇṇavasso upasampadaṃ",
  "atk-s0513a1:1139_6": "labhitvā gacchante gacchante kāle dhammakathikesu citrakathī ahosi. Atha naṃ satthā",
  "atk-s0513a1:1139_7": "“etadaggaṃ, bhikkhave, mama sāvakānaṃ bhikkhūnaṃ cittakathikānaṃ yadidaṃ kumārakassapo”ti",
  "atk-s0513a1:1139_8": "etadagge ṭhapesi. So pacchā vammikasutte arahattaṃ pāpuṇi. Mātāpissa bhikkhunī vipassanaṃ",
  "atk-s0513a1:1139_9": "vaḍḍhetvā aggaphalaṃ pattā. Kumārakassapatthero buddhasāsane gaganamajjhe puṇṇacando viya pākaṭo jāto.",
  "atk-s0513a1:1140_0": "Athekadivasaṃ tathāgato pacchābhattaṃ piṇḍapātapaṭikkanto bhikkhūnaṃ ovādaṃ datvā",
  "atk-s0513a1:1140_1": "gandhakuṭiṃ pāvisi. Bhikkhū ovādaṃ gahetvā attano attano rattiṭṭhānadivāṭṭhānesu",
  "atk-s0513a1:1140_2": "divasabhāgaṃ khepetvā sāyanhasamaye dhammasabhāyaṃ sannipatitvā “āvuso, devadattena",
  "atk-s0513a1:1140_3": "attano abuddhabhāvena ceva khantimettādīnañca abhāvena kumārakassapatthero ca therī",
  "atk-s0513a1:1140_4": "ca ubho nāsitā, sammāsambuddho pana attano dhammarājatāya ceva khantimettānuddayasampattiyā",
  "atk-s0513a1:1140_5": "ca ubhinnampi tesaṃ paccayo jāto”ti buddhaguṇe vaṇṇayamānā nisīdiṃsu. Satthā buddhalīlāya",
  "atk-s0513a1:1140_6": "dhammasabhaṃ āgantvā paññattāsane nisīditvā “kāya nuttha, bhikkhave, etarahi kathāya",
  "atk-s0513a1:1140_7": "sannisinnā”ti pucchi. “Bhante, tumhākameva guṇakathāyā”ti sabbaṃ ārocayiṃsu. Na,",
  "atk-s0513a1:1140_8": "bhikkhave, tathāgato idāneva imesaṃ ubhinnaṃ paccayo ca patiṭṭhā ca jāto, pubbepi",
  "atk-s0513a1:1140_9": "ahosiyevāti. Bhikkhū tassatthassāvibhāvatthāya bhagavantaṃ yāciṃsu. Bhagavā bhavantarena",
  "atk-s0513a1:1140_10": "paṭicchannaṃ kāraṇaṃ pākaṭaṃ akāsi.",
  "atk-s0513a1:1141_0": "Atīte bārāṇasiyaṃ brahmadatte rajjaṃ kārayamāne bodhisatto migayoniyaṃ paṭisandhiṃ",
  "atk-s0513a1:1141_1": "gaṇhi. So mātukucchito nikkhanto suvaṇṇavaṇṇo ahosi, akkhīni panassa maṇiguḷasadisāni",
  "atk-s0513a1:1141_2": "ahesuṃ, siṅgāni rajatavaṇṇāni, mukhaṃ rattakambalapuñjavaṇṇaṃ, hatthapādapariyantā",
  "atk-s0513a1:1141_3": "lākhārasaparikammakatā viya, vāladhi camarassa viya ahosi, sarīraṃ panassa mahantaṃ",
  "atk-s0513a1:1141_4": "assapotakappamāṇaṃ ahosi. So pañcasatamigaparivāro araññe vāsaṃ kappesi nāmena nigrodhamigarājā",
  "atk-s0513a1:1141_5": "nāma. Avidūre panassa aññopi pañcasatamigaparivāro sākhamigo nāma vasati, sopi suvaṇṇavaṇṇova ahosi.",
  "atk-s0513a1:1142_0": "Tena samayena bārāṇasirājā migavadhappasuto hoti, vinā maṃsena na bhuñjati, manussānaṃ",
  "atk-s0513a1:1142_1": "kammacchedaṃ katvā sabbe negamajānapade sannipātetvā devasikaṃ migavaṃ gacchati.",
  "atk-s0513a1:1142_2": "Manussā cintesuṃ – “ayaṃ rājā amhākaṃ kammacchedaṃ karoti, yaṃnūna mayaṃ uyyāne migānaṃ",
  "atk-s0513a1:1142_3": "nivāpaṃ vapitvā pānīyaṃ sampādetvā bahū mige uyyānaṃ pavesetvā dvāraṃ bandhitvā rañño",
  "atk-s0513a1:1142_4": "niyyādeyyāmā”ti. Te sabbe uyyāne migānaṃ nivāpatiṇāni ropetvā udakaṃ sampādetvā dvāraṃ",
  "atk-s0513a1:1142_5": "yojetvā vāgurāni ādāya muggarādinānāvudhahatthā araññaṃ pavisitvā mige pariyesamānā",
  "atk-s0513a1:1142_6": "“majjhe ṭhite mige gaṇhissāmā”ti yojanamattaṃ ṭhānaṃ parikkhipitvā saṅkhipamānā nigrodhamigasākhamigānaṃ",
  "atk-s0513a1:1142_7": "vasanaṭṭhānaṃ majjhe katvā parikkhipiṃsu. Atha naṃ migagaṇaṃ disvā rukkhagumbādayo",
  "atk-s0513a1:1142_8": "ca bhūmiñca muggarehi paharantā migagaṇaṃ gahanaṭṭhānato nīharitvā asisattidhanuādīni",
  "atk-s0513a1:1142_9": "āvudhāni uggiritvā mahānādaṃ nadantā taṃ migagaṇaṃ uyyānaṃ pavesetvā dvāraṃ pidhāya",
  "atk-s0513a1:1142_10": "rājānaṃ upasaṅkamitvā “deva, nibaddhaṃ migavaṃ gacchantā amhākaṃ kammaṃ nāsetha,",
  "atk-s0513a1:1142_11": "amhehi araññato mige ānetvā tumhākaṃ uyyānaṃ pūritaṃ, ito paṭṭhāya tesaṃ maṃsāni",
  "atk-s0513a1:1142_12": "khādathā”ti rājānaṃ āpucchitvā pakkamiṃsu.",
  "atk-s0513a1:1143_0": "Rājā tesaṃ vacanaṃ sutvā uyyānaṃ gantvā mige olokento dve suvaṇṇamige disvā tesaṃ",
  "atk-s0513a1:1143_1": "abhayaṃ adāsi. Tato paṭṭhāya pana kadāci sayaṃ gantvā ekaṃ migaṃ vijjhitvā āneti,",
  "atk-s0513a1:1143_2": "kadācissa bhattakārako gantvā vijjhitvā āharati. Migā dhanuṃ disvāva maraṇabhayena",
  "atk-s0513a1:1143_3": "tajjitā palāyanti, dve tayo pahāre labhitvā kilamantipi, gilānāpi honti, maraṇampi",
  "atk-s0513a1:1143_4": "pāpuṇanti. Migagaṇo taṃ pavattiṃ bodhisattassa ārocesi. So sākhaṃ pakkosāpetvā āha",
  "atk-s0513a1:1143_5": "– “samma, bahū migā nassanti, ekaṃsena maritabbe sati ito paṭṭhāya mā kaṇḍena mige",
  "atk-s0513a1:1143_6": "vijjhantu, dhammagaṇḍikaṭṭhāne migānaṃ vāro hotu. Ekadivasaṃ mama parisāya vāro pāpuṇātu,",
  "atk-s0513a1:1143_7": "ekadivasaṃ tava parisāya, vārappatto migo gantvā dhammagaṇḍikāya gīvaṃ ṭhapetvā nipajjatu,",
  "atk-s0513a1:1143_8": "evaṃ sante migā kilantā na bhavissantī”ti. So “sādhū”ti sampaṭicchi. Tato paṭṭhāya",
  "atk-s0513a1:1143_9": "vārappattova migo gantvā dhammagaṇḍikāya gīvaṃ ṭhapetvā nipajjati, bhattakārako āgantvā",
  "atk-s0513a1:1143_10": "tattha nipannakameva gahetvā gacchati.",
  "atk-s0513a1:1144_0": "Athekadivasaṃ sākhamigassa parisāya ekissā gabbhinimigiyā vāro pāpuṇi. Sā sākhaṃ",
  "atk-s0513a1:1144_1": "upasaṅkamitvā “sāmi, ahaṃ gabbhinī, puttaṃ vijāyitvā dve janā vāraṃ gamissāma, mayhaṃ",
  "atk-s0513a1:1144_2": "vāraṃ atikkāmehī”ti āha. So “na sakkā tava vāraṃ aññesaṃ pāpetuṃ, tvameva tuyhaṃ",
  "atk-s0513a1:1144_3": "vāraṃ jānissasi, gacchāhī”ti āha. Sā tassa santikā anuggahaṃ alabhamānā bodhisattaṃ",
  "atk-s0513a1:1144_4": "upasaṅkamitvā tamatthaṃ ārocesi. So tassā vacanaṃ sutvā “hotu gaccha tvaṃ, ahaṃ te",
  "atk-s0513a1:1144_5": "vāraṃ atikkāmessāmī”ti sayaṃ gantvā dhammagaṇḍikāya sīsaṃ katvā nipajji. Bhattakārako",
  "atk-s0513a1:1144_6": "taṃ disvā “laddhābhayo migarājā dhammagaṇḍikāya nipanno, kiṃ nu kho kāraṇa”nti vegena",
  "atk-s0513a1:1144_7": "gantvā rañño ārocesi.",
  "atk-s0513a1:1145_0": "Rājā tāvadeva rathaṃ āruyha mahantena parivārena āgantvā bodhisattaṃ disvā āha “samma",
  "atk-s0513a1:1145_1": "migarāja, nanu mayā tuyhaṃ abhayaṃ dinnaṃ, kasmā tvaṃ idha nipanno”ti. Mahārāja,",
  "atk-s0513a1:1145_2": "gabbhinī migī āgantvā “mama vāraṃ aññassa pāpehī”ti āha, na sakkā kho pana mayā ekassa",
  "atk-s0513a1:1145_3": "maraṇadukkhaṃ aññassa upari nikkhipituṃ, svāhaṃ attano jīvitaṃ tassā datvā tassā",
  "atk-s0513a1:1145_4": "santakaṃ maraṇaṃ gahetvā idha nipanno, mā aññaṃ kiñci āsaṅkittha, mahārājāti. Rājā",
  "atk-s0513a1:1145_5": "āha – “sāmi, suvaṇṇavaṇṇamigarāja, mayā na tādiso khantimettānuddayasampanno manussesupi",
  "atk-s0513a1:1145_6": "diṭṭhapubbo, tena te pasannosmi, uṭṭhehi, tuyhañca tassā ca abhayaṃ dammī”ti. “Dvīhi",
  "atk-s0513a1:1145_7": "abhaye laddhe avasesā kiṃ karissanti, narindā”ti? “Avasesānampi abhayaṃ dammi, sāmī”ti.",
  "atk-s0513a1:1145_8": "“Mahārāja, evampi uyyāneyeva migā abhayaṃ labhissanti, sesā kiṃ karissantī”ti? “Etesampi",
  "atk-s0513a1:1145_9": "abhayaṃ dammi, sāmī”ti. “Mahārāja, migā tāva abhayaṃ labhantu, sesā catuppadā kiṃ",
  "atk-s0513a1:1145_10": "karissantī”ti? “Etesampi abhayaṃ dammi, sāmī”ti. “Mahārāja, catuppadā tāva abhayaṃ",
  "atk-s0513a1:1145_11": "labhantu, dijagaṇā kiṃ karissantī”ti? “Etesampi abhayaṃ dammi, sāmī”ti. “Mahārāja,",
  "atk-s0513a1:1145_12": "dijagaṇā tāva abhayaṃ labhantu, udake vasantā macchā kiṃ karissantī”ti? “Etesampi",
  "atk-s0513a1:1145_13": "abhayaṃ dammi, sāmī”ti. Evaṃ mahāsatto rājānaṃ sabbasattānaṃ abhayaṃ yācitvā uṭṭhāya",
  "atk-s0513a1:1145_14": "rājānaṃ pañcasu sīlesu patiṭṭhāpetvā “dhammaṃ cara, mahārāja, mātāpitūsu puttadhītāsu",
  "atk-s0513a1:1145_15": "brāhmaṇagahapatikesu negamajānapadesu dhammaṃ caranto samaṃ caranto kāyassa bhedā",
  "atk-s0513a1:1145_16": "paraṃ maraṇā sugatiṃ saggaṃ lokaṃ gamissasī”ti rañño buddhalīlāya dhammaṃ desetvā",
  "atk-s0513a1:1145_17": "katipāhaṃ uyyāne vasitvā rañño ovādaṃ datvā migagaṇaparivuto araññaṃ pāvisi. Sāpi",
  "atk-s0513a1:1145_18": "kho migadhenu pupphakaṇṇikasadisaṃ puttaṃ vijāyi. So kīḷamāno sākhamigassa santikaṃ",
  "atk-s0513a1:1145_19": "gacchati. Atha naṃ mātā tassa santikaṃ gacchantaṃ disvā “putta, ito paṭṭhāya mā etassa",
  "atk-s0513a1:1145_20": "santikaṃ gaccha, nigrodhasseva santikaṃ gaccheyyāsī”ti ovadantī imaṃ gāthamāha –",
  "atk-s0513a1:1146": "12.",
  "atk-s0513a1:1147": "“Nigrodhameva seveyya, na sākhamupasaṃvase;",
  "atk-s0513a1:1148": "Nigrodhasmiṃ mataṃ seyyo, yañce sākhasmi jīvita”nti.",
  "atk-s0513a1:1149_0": "Tattha nigrodhameva seveyyāti tāta tvaṃ vā añño vā attano hitakāmo nigrodhameva seveyya",
  "atk-s0513a1:1149_1": "bhajeyya upasaṅkameyya, na sākhamupasaṃvaseti sākhamigaṃ pana na upasaṃvase upagamma",
  "atk-s0513a1:1149_2": "na saṃvaseyya, etaṃ nissāya jīvikaṃ na kappeyya. Nigrodhasmiṃ mataṃ seyyoti nigrodharañño",
  "atk-s0513a1:1149_3": "pādamūle maraṇampi seyyo varaṃ uttamaṃ. Yañce sākhasmi jīvitanti yaṃ pana sākhassa",
  "atk-s0513a1:1149_4": "santike jīvitaṃ, taṃ neva seyyo na varaṃ na uttamanti attho.",
  "atk-s0513a1:1150_0": "Tato paṭṭhāya ca pana abhayaladdhakā migā manussānaṃ sassāni khādanti, manussā “laddhābhayā",
  "atk-s0513a1:1150_1": "ime migā”ti mige paharituṃ vā palāpetuṃ vā na visahanti, te rājaṅgaṇe sannipatitvā",
  "atk-s0513a1:1150_2": "rañño tamatthaṃ ārocesuṃ. Rājā “mayā pasannena nigrodhamigarājassa varo dinno, ahaṃ",
  "atk-s0513a1:1150_3": "rajjaṃ jaheyyaṃ, na ca taṃ paṭiññaṃ bhindāmi, gacchatha na koci mama vijite mige",
  "atk-s0513a1:1150_4": "paharituṃ labhatī”ti āha. Nigrodhamigo taṃ pavattiṃ sutvā migagaṇaṃ sannipātāpetvā",
  "atk-s0513a1:1150_5": "“ito paṭṭhāya paresaṃ sassaṃ khādituṃ na labhissathā”ti mige ovaditvā manussānaṃ",
  "atk-s0513a1:1150_6": "ārocāpesi “ito paṭṭhāya sassakārakā manussā sassarakkhaṇatthaṃ vatiṃ mā karontu,",
  "atk-s0513a1:1150_7": "khettaṃ pana āvijjhitvā paṇṇasaññaṃ bandhantū”ti. Tato paṭṭhāya kira khettesu paṇṇabandhanasaññā",
  "atk-s0513a1:1150_8": "udapādi. Tato paṭṭhāya paṇṇasaññaṃ atikkamanamigo nāma natthi. Ayaṃ kira nesaṃ bodhisattato",
  "atk-s0513a1:1150_9": "laddhaovādo. Evaṃ migagaṇaṃ ovaditvā bodhisatto yāvatāyukaṃ ṭhatvā saddhiṃ migehi",
  "atk-s0513a1:1150_10": "yathākammaṃ gato, rājāpi bodhisattassa ovāde ṭhatvā puññāni katvā yathākammaṃ gato.",
  "atk-s0513a1:1151_0": "Satthā “na, bhikkhave, idānevāhaṃ theriyā ca kumārakassapassa ca avassayo, pubbepi",
  "atk-s0513a1:1151_1": "avassayo evā”ti imaṃ dhammadesanaṃ āharitvā catusaccadhammadesanaṃ vinivaṭṭetvā dve",
  "atk-s0513a1:1151_2": "vatthūni kathetvā anusandhiṃ ghaṭetvā jātakaṃ samodhānesi “tadā sākhamigo devadatto",
  "atk-s0513a1:1151_3": "ahosi, parisāpissa devadattaparisāva, migadhenu therī ahosi, putto kumārakassapo,",
  "atk-s0513a1:1151_4": "rājā ānando, nigrodhamigarājā pana ahameva ahosi”nti.",
  "atk-s0513a1:1152": "Nigrodhamigajātakavaṇṇanā dutiyā.",
  "atk-s0513a1:1154": "[13] 3. Kaṇḍijātakavaṇṇanā",
  "atk-s0513a1:1155_0": "Dhiratthu kaṇḍinaṃ sallanti idaṃ satthā jetavane viharanto purāṇadutiyikāpalobhanaṃ",
  "atk-s0513a1:1155_1": "ārabbha kathesi. Taṃ aṭṭhakanipāte indriyajātake āvibhavissati. Bhagavā pana taṃ",
  "atk-s0513a1:1155_2": "bhikkhuṃ etadavoca “bhikkhu, pubbepi tvaṃ etaṃ mātugāmaṃ nissāya jīvitakkhayaṃ patvā",
  "atk-s0513a1:1155_3": "vītaccitesu aṅgāresu pakko”ti. Bhikkhū tassatthassāvibhāvatthāya bhagavantaṃ yāciṃsu,",
  "atk-s0513a1:1155_4": "bhagavā bhavantarena paṭicchannakāraṇaṃ pākaṭaṃ akāsi. Ito paraṃ pana bhikkhūnaṃ",
  "atk-s0513a1:1155_5": "yācanaṃ bhavantarapaṭicchannatañca avatvā “atītaṃ āharī”ti ettakameva vakkhāma, ettake",
  "atk-s0513a1:1155_6": "vuttepi yācanañca valāhakagabbhato candanīharaṇūpamāya bhavantarapaṭicchannakāraṇabhāvo",
  "atk-s0513a1:1155_7": "cāti sabbametaṃ heṭṭhā vuttanayeneva yojetvā veditabbaṃ.",
  "atk-s0513a1:1156_0": "Atīte magadharaṭṭhe rājagahe magadharājā rajjaṃ kāresi. Magadhavāsikānaṃ sassasamaye",
  "atk-s0513a1:1156_1": "migānaṃ mahāparipantho hoti. Te araññe pabbatapādaṃ pavisanti. Tattha eko araññavāsī",
  "atk-s0513a1:1156_2": "pabbateyyamigo ekāya gāmantavāsiniyā migapotikāya saddhiṃ santhavaṃ katvā tesaṃ migānaṃ",
  "atk-s0513a1:1156_3": "pabbatapādato oruyha puna gāmantaṃ otaraṇakāle migapotikāya paṭibaddhacittattā tehi",
  "atk-s0513a1:1156_4": "saddhiṃyeva otari. Atha naṃ sā āha – “tvaṃ khosi, ayya, pabbateyyo bālamigo, gāmanto",
  "atk-s0513a1:1156_5": "ca nāma sāsaṅko sappaṭibhayo, mā amhehi saddhiṃ otarī”ti. So tassā paṭibaddhacittattā",
  "atk-s0513a1:1156_6": "anivattitvā saddhiṃyeva agamāsi. Magadhavāsino “idāni migānaṃ pabbatapādā otaraṇakālo”ti",
  "atk-s0513a1:1156_7": "ñatvā magge paṭicchannakoṭṭhakesu tiṭṭhanti. Tesampi dvinnaṃ āgamanamagge eko luddako",
  "atk-s0513a1:1156_8": "paṭicchannakoṭṭhake ṭhito hoti. Migapotikā manussagandhaṃ ghāyitvā “eko luddako ṭhito",
  "atk-s0513a1:1156_9": "bhavissatī”ti taṃ bālamigaṃ purato katvā sayaṃ pacchato ahosi. Luddako ekeneva sarappahārena",
  "atk-s0513a1:1156_10": "migaṃ tattheva pāteti. Migapotikā tassa viddhabhāvaṃ ñatvā uppatitvā vātagatiyāva",
  "atk-s0513a1:1156_11": "palāyi. Luddako koṭṭhakato nikkhamitvā migaṃ okkantitvā aggiṃ katvā vītaccitesu aṅgāresu",
  "atk-s0513a1:1156_12": "madhuramaṃsaṃ pacitvā khāditvā pānīyaṃ pivitvā avasesaṃ lohitabindūhi paggharantehi",
  "atk-s0513a1:1156_13": "kājenādāya dārake tosento gharaṃ agamāsi.",
  "atk-s0513a1:1157_0": "Tadā bodhisatto tasmiṃ vanasaṇḍe rukkhadevatā hutvā nibbatto hoti. So taṃ kāraṇaṃ",
  "atk-s0513a1:1157_1": "disvā “imassa bālamigassa maraṇaṃ neva mātaraṃ nissāya, na pitaraṃ nissāya, atha",
  "atk-s0513a1:1157_2": "kho kāmaṃ nissāya. Kāmanimittañhi sattā sugatiyaṃ hatthacchedādikaṃ, duggatiyañca",
  "atk-s0513a1:1157_3": "pañcavidhabandhanādinānappakārakaṃ dukkhaṃ pāpuṇanti, paresaṃ maraṇadukkhuppādanampi",
  "atk-s0513a1:1157_4": "nāma imasmiṃ loke garahitameva. Yaṃ janapadaṃ mātugāmo vicāreti anusāsati, so itthipariṇāyako",
  "atk-s0513a1:1157_5": "janapadopi garahitoyeva. Ye sattā mātugāmassa vasaṃ gacchanti, tepi garahitāyevā”ti",
  "atk-s0513a1:1157_6": "ekāya gāthāya tīṇi garahavatthūni dassetvā vanadevatāsu sādhukāraṃ datvā gandhapupphādīhi",
  "atk-s0513a1:1157_7": "pūjayamānāsu madhurena sarena taṃ vanasaṇḍaṃ unnādento imāya gāthāya dhammaṃ desesi –",
  "atk-s0513a1:1158": "13.",
  "atk-s0513a1:1159": "“Dhiratthu kaṇḍinaṃ sallaṃ, purisaṃ gāḷhavedhinaṃ;",
  "atk-s0513a1:1160": "Dhiratthu taṃ janapadaṃ, yatthitthī pariṇāyikā;",
  "atk-s0513a1:1161": "Te cāpi dhikkitā sattā, ye itthīnaṃ vasaṃ gatā”ti.",
  "atk-s0513a1:1162_0": "Tattha dhiratthūti garahaṇatthe nipāto, svāyamidha uttāsubbegavasena garahaṇe daṭṭhabbo.",
  "atk-s0513a1:1162_1": "Uttasitubbiggo hi honto bodhisatto evamāha. Kaṇḍamassa atthīti kaṇḍī, taṃ kaṇḍinaṃ.",
  "atk-s0513a1:1162_2": "Taṃ pana kaṇḍaṃ anupavisanaṭṭhena “salla”nti vuccati, tasmā kaṇḍinaṃ sallanti ettha",
  "atk-s0513a1:1162_3": "sallakaṇḍinanti attho. Sallaṃ vā assatthītipi sallo, taṃ sallaṃ. Mahantaṃ vaṇamukhaṃ",
  "atk-s0513a1:1162_4": "katvā balavappahāraṃ dento gāḷhaṃ vijjhatīti gāḷhavedhī, taṃ gāḷhavedhinaṃ. Nānappakārena",
  "atk-s0513a1:1162_5": "kaṇḍena, kumudapattasaṇṭhānathalena ujukagamaneneva sallena ca samannāgataṃ gāḷhavedhinaṃ",
  "atk-s0513a1:1162_6": "purisaṃ dhiratthūti ayamettha attho. Pariṇāyikāti issarā saṃvidhāyikā. Dhikkitāti",
  "atk-s0513a1:1162_7": "garahitā. Sesamettha uttānatthameva. Ito paraṃ pana ettakampi avatvā yaṃ yaṃ anuttānaṃ,",
  "atk-s0513a1:1162_8": "taṃ tadeva vaṇṇayissāma. Evaṃ ekāya gāthāya tīṇi garahavatthūni dassetvā bodhisatto",
  "atk-s0513a1:1162_9": "vanaṃ unnādetvā buddhalīlāya dhammaṃ desesi.",
  "atk-s0513a1:1163_0": "Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a1:1163_1": "sotāpattiphale patiṭṭhahi. Satthā dve vatthūni kathetvā anusandhiṃ ghaṭetvā jātakaṃ",
  "atk-s0513a1:1163_2": "samodhānesi. Ito paraṃ pana “dve vatthūni kathetvā”ti idaṃ avatvā “anusandhiṃ ghaṭetvā”ti",
  "atk-s0513a1:1163_3": "ettakameva vakkhāma, avuttampi pana heṭṭhā vuttanayeneva yojetvā gahetabbaṃ.",
  "atk-s0513a1:1164": "Tadā pabbateyyamigo ukkaṇṭhitabhikkhu ahosi, migapotikā purāṇadutiyikā, kāmesu dosaṃ dassetvā dhammadesakadevatā pana ahameva ahosinti.",
  "atk-s0513a1:1165": "Kaṇḍijātakavaṇṇanā tatiyā.",
  "atk-s0513a1:1167": "[14] 4. Vātamigajātakavaṇṇanā",
  "atk-s0513a1:1168_0": "Na kiratthi rasehi pāpiyoti idaṃ satthā jetavane viharanto cūḷapiṇḍapātikatissattheraṃ",
  "atk-s0513a1:1168_1": "ārabbha kathesi. Satthari kira rājagahaṃ upanissāya veḷuvane viharante tissakumāro",
  "atk-s0513a1:1168_2": "nāma mahāvibhavassa seṭṭhikulassa putto ekadivasaṃ veḷuvanaṃ gantvā satthu dhammadesanaṃ",
  "atk-s0513a1:1168_3": "sutvā pabbajitukāmo pabbajjaṃ yācitvā mātāpitūhi ananuññātattā paṭikkhitto sattāhaṃ",
  "atk-s0513a1:1168_4": "bhattacchedaṃ katvā raṭṭhapālatthero viya mātāpitaro anujānāpetvā satthu santike",
  "atk-s0513a1:1168_5": "pabbaji. Satthā taṃ pabbājetvā aḍḍhamāsamattaṃ veḷuvane viharitvā jetavanaṃ agamāsi.",
  "atk-s0513a1:1168_6": "Tatrāyaṃ kulaputto terasa dhutaṅgāni samādāya sāvatthiyaṃ sapadānaṃ piṇḍāya caramāno",
  "atk-s0513a1:1168_7": "kālaṃ vītināmeti, “cūḷapiṇḍapātikatissatthero nāmā”ti vutte gaganatale puṇṇacando",
  "atk-s0513a1:1168_8": "viya buddhasāsane pākaṭo paññāto ahosi.",
  "atk-s0513a1:1169_0": "Tasmiṃ kāle rājagahe nakkhattakīḷāya vattamānāya therassa mātāpitaro yaṃ tassa gihikāle",
  "atk-s0513a1:1169_1": "ahosi ābharaṇabhaṇḍakaṃ, taṃ ratanacaṅkoṭake nikkhipitvā ure ṭhapetvā “aññāsu nakkhattakīḷāsu",
  "atk-s0513a1:1169_2": "amhākaṃ putto iminā alaṅkārena alaṅkato nakkhattaṃ kīḷati, taṃ no ekaputtaṃ gahetvā",
  "atk-s0513a1:1169_3": "samaṇo gotamo sāvatthinagaraṃ gato, kahaṃ nu kho so etarahi nisinno, kahaṃ ṭhito”ti vatvā rodanti.",
  "atk-s0513a1:1170_0": "Athekā vaṇṇadāsī taṃ kulaṃ gantvā seṭṭhibhariyaṃ rodantiṃ disvā pucchi “kiṃ pana,",
  "atk-s0513a1:1170_1": "ayye, rodasī”ti? “Sā tamatthaṃ ārocesi”. “Kiṃ pana, ayye, ayyaputto piyāyatī”ti?",
  "atk-s0513a1:1170_2": "“Asukañca asukañcā”ti. “Sace tumhe imasmiṃ gehe sabbaṃ issariyaṃ mayhaṃ detha, ahaṃ",
  "atk-s0513a1:1170_3": "vo puttaṃ ānessāmī”ti. Seṭṭhibhariyā “sādhū”ti sampaṭicchitvā paribbayaṃ datvā mahantena",
  "atk-s0513a1:1170_4": "parivārena taṃ uyyojesi “gaccha, attano balena mama puttaṃ ānehī”ti. Sā paṭicchannayāne",
  "atk-s0513a1:1170_5": "nisinnā sāvatthiṃ gantvā therassa bhikkhācāravīthiyaṃ nivāsaṃ gahetvā seṭṭhikulā",
  "atk-s0513a1:1170_6": "āgate manusse therassa adassetvā attano parivāreneva parivutā therassa piṇḍāya paviṭṭhassa",
  "atk-s0513a1:1170_7": "āditova uḷuṅkayāguñca rasakabhikkhañca datvā rasataṇhāya bandhitvā anukkamena gehe",
  "atk-s0513a1:1170_8": "nisīdāpetvā bhikkhaṃ dadamānā ca attano vasaṃ upagatabhāvaṃ ñatvā gilānālayaṃ dassetvā",
  "atk-s0513a1:1170_9": "antogabbhe nipajji. Theropi bhikkhācāravelāya sapadānaṃ caranto gehadvāraṃ agamāsi.",
  "atk-s0513a1:1170_10": "Parijano therassa pattaṃ gahetvā theraṃ ghare nisīdāpesi. Thero nisīditvāva “kahaṃ",
  "atk-s0513a1:1170_11": "upāsikā”ti pucchi. “Gilānā, bhante, tumhākaṃ dassanaṃ icchatī”ti. So rasataṇhāya",
  "atk-s0513a1:1170_12": "baddho attano vatasamādānaṃ bhinditvā tassā nipannaṭṭhānaṃ pāvisi. Sā attano āgatakāraṇaṃ",
  "atk-s0513a1:1170_13": "kathetvā taṃ palobhetvā rasataṇhāya bandhitvā uppabbājetvā attano vase ṭhapetvā yāne",
  "atk-s0513a1:1170_14": "nisīdāpetvā mahantena parivārena rājagahameva agamāsi. Sā pavatti pākaṭā jātā.",
  "atk-s0513a1:1171_0": "Bhikkhū dhammasabhāyaṃ sannisinnā “cūḷapiṇḍapātikatissattheraṃ kira ekā vaṇṇadāsī",
  "atk-s0513a1:1171_1": "rasataṇhāya bandhitvā ādāya gatā”ti kathaṃ samuṭṭhāpesuṃ. Satthā dhammasabhaṃ upagantvā",
  "atk-s0513a1:1171_2": "alaṅkatadhammāsane nisīditvā “kāya nuttha, bhikkhave, etarahi kathāya sannisinnā”ti",
  "atk-s0513a1:1171_3": "āha. Te taṃ pavattiṃ kathayiṃsu. “Na, bhikkhave, idāneva eso bhikkhu rasataṇhāya",
  "atk-s0513a1:1171_4": "bajjhitvā tassā vasaṃ gato, pubbepi tassā vasaṃ gatoyevā”ti vatvā atītaṃ āhari.",
  "atk-s0513a1:1172_0": "Atīte bārāṇasiyaṃ rañño brahmadattassa sañjayo nāma uyyānapālo ahosi. Atheko vātamigo",
  "atk-s0513a1:1172_1": "taṃ uyyānaṃ āgantvā sañjayaṃ disvā palāyati, sañjayopi na taṃ tajjetvā nīharati.",
  "atk-s0513a1:1172_2": "So punappunaṃ āgantvā uyyāneyeva carati. Uyyānapālo uyyāne nānappakārāni pupphaphalāni",
  "atk-s0513a1:1172_3": "gahetvā divase divase rañño abhiharati. Atha naṃ ekadivasaṃ rājā pucchi “samma uyyānapāla,",
  "atk-s0513a1:1172_4": "uyyāne kiñci acchariyaṃ passasī”ti? “Deva, aññaṃ na passāmi, eko pana vātamigo āgantvā",
  "atk-s0513a1:1172_5": "uyyāne carati, etaṃ passāmī”ti. “Sakkhissati pana taṃ gahetu”nti. “Thokaṃ madhuṃ",
  "atk-s0513a1:1172_6": "labhanto anto rājanivesanampi naṃ ānetuṃ sakkhissāmi, devā”ti. Rājā tassa madhuṃ",
  "atk-s0513a1:1172_7": "dāpesi. So taṃ gahetvā uyyānaṃ gantvā vātamigassa caraṇaṭṭhāne tiṇāni madhunā makkhetvā",
  "atk-s0513a1:1172_8": "nilīyi. Migo āgantvā madhumakkhitāni tiṇāni khāditvā rasataṇhāya baddho aññatra agantvā",
  "atk-s0513a1:1172_9": "uyyānameva āgacchati. Uyyānapālo tassa madhumakkhitatiṇesu paluddhabhāvaṃ ñatvā anukkamena",
  "atk-s0513a1:1172_10": "attānaṃ dassesi. So taṃ disvā katipāhaṃ palāyitvā punappunaṃ passanto vissāsaṃ āpajjitvā",
  "atk-s0513a1:1172_11": "anukkamena uyyānapālassa hatthe ṭhitatiṇāni khādituṃ ārabhi.",
  "atk-s0513a1:1173_0": "So tassa vissāsaṃ āpannabhāvaṃ ñatvā yāva rājanivesanā vīthiṃ kilañjehi parikkhipitvā",
  "atk-s0513a1:1173_1": "tahiṃ tahiṃ sākhābhaṅgaṃ pātetvā madhulābukaṃ aṃse laggetvā tiṇakalāpaṃ upakacchake",
  "atk-s0513a1:1173_2": "ṭhapetvā madhumakkhitāni tiṇāni migassa purato purato vikiranto antorājanivesanaṃyeva",
  "atk-s0513a1:1173_3": "agamāsi. Mige anto paviṭṭhe dvāraṃ pidahiṃsu. Migo manusse disvā kampamāno maraṇabhayatajjito",
  "atk-s0513a1:1173_4": "antonivesanaṅgaṇe ādhāvati paridhāvati. Rājā pāsādā oruyha taṃ kampamānaṃ disvā “vātamigo",
  "atk-s0513a1:1173_5": "nāma manussānaṃ diṭṭhaṭṭhānaṃ sattāhaṃ na gacchati, tajjitaṭṭhānaṃ yāvajīvaṃ na gacchati,",
  "atk-s0513a1:1173_6": "so evarūpo gahananissito vātamigo rasataṇhāya baddho idāni evarūpaṃ ṭhānaṃ āgato,",
  "atk-s0513a1:1173_7": "natthi vata bho loke rasataṇhāya pāpataraṃ nāmā”ti imāya gāthāya dhammadesanaṃ paṭṭhapesi –",
  "atk-s0513a1:1174": "14.",
  "atk-s0513a1:1175": "“Na kiratthi rasehi pāpiyo, āvāsehiva santhavehi vā;",
  "atk-s0513a1:1176": "Vātamigaṃ gahananissitaṃ, vasamānesi rasehi sañjayo”ti.",
  "atk-s0513a1:1177_0": "Tattha kirāti anussavanatthe nipāto. Rasehīti jivhāviññeyyehi madhurambilādīhi. Pāpiyoti",
  "atk-s0513a1:1177_1": "pāpataro. Āvāsehiva santhavehi vāti nibaddhavasanaṭṭhānasaṅkhātesu hi āvāsesupi mittasanthavesupi",
  "atk-s0513a1:1177_2": "chandarāgo pāpakova, tehi pana sacchandarāgaparibhogehi āvāsehi vā mittasanthavehi",
  "atk-s0513a1:1177_3": "vā sataguṇena ca sahassaguṇena ca satasahassaguṇena ca dhuvapaṭisevanaṭṭhena āhāraṃ",
  "atk-s0513a1:1177_4": "vinā jīvitindriyapālanāya abhāvena ca sacchandarāgaparibhogarasāva pāpatarāti. Bodhisatto",
  "atk-s0513a1:1177_5": "pana anussavāgataṃ viya imamatthaṃ katvā “na kiratthi rasehi pāpiyo, āvāsehiva santhavehi",
  "atk-s0513a1:1177_6": "vā”ti āha. Idāni tesaṃ pāpiyabhāvaṃ dassento “vātamiga”ntiādimāha. Tattha gahananissitanti",
  "atk-s0513a1:1177_7": "gahanaṭṭhānanissitaṃ. Idaṃ vuttaṃ hoti – passatha rasānaṃ pāpiyabhāvaṃ, idaṃ nāma",
  "atk-s0513a1:1177_8": "araññāyatane gahananissitaṃ vātamigaṃ sañjayo uyyānapālo madhurasehi attano vasaṃ",
  "atk-s0513a1:1177_9": "ānesi, sabbathāpi sacchandarāgaparibhogehi rasehi nāma aññaṃ pāpataraṃ lāmakataraṃ",
  "atk-s0513a1:1177_10": "natthīti rasataṇhāya ādīnavaṃ kathesi. Kathetvā ca pana taṃ migaṃ araññameva pesesi.",
  "atk-s0513a1:1178_0": "Satthāpi “na, bhikkhave, sā vaṇṇadāsī idāneva etaṃ rasataṇhāya bandhitvā attano vase",
  "atk-s0513a1:1178_1": "karoti, pubbepi akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ",
  "atk-s0513a1:1178_2": "samodhānesi. “Tadā sañjayo ayaṃ vaṇṇadāsī ahosi, vātamigo cūḷapiṇḍapātiko, bārāṇasirājā",
  "atk-s0513a1:1178_3": "pana ahameva ahosi”nti.",
  "atk-s0513a1:1179": "Vātamigajātakavaṇṇanā catutthā.",
  "atk-s0513a1:1181": "[15] 5. Kharādiyajātakavaṇṇanā",
  "atk-s0513a1:1182_0": "Aṭṭhakkhuraṃ kharādiyeti idaṃ satthā jetavane viharanto aññataraṃ dubbacabhikkhuṃ",
  "atk-s0513a1:1182_1": "ārabbha kathesi. So kira bhikkhu dubbaco ovādaṃ na gaṇhāti. Atha naṃ satthā pucchi",
  "atk-s0513a1:1182_2": "“saccaṃ kira tvaṃ bhikkhu dubbaco ovādaṃ na gaṇhāsī”ti? “Saccaṃ bhagavā”ti. Satthā",
  "atk-s0513a1:1182_3": "“pubbepi tvaṃ dubbacatāya paṇḍitānaṃ ovādaṃ aggahetvā pāsena baddho jīvitakkhayaṃ",
  "atk-s0513a1:1182_4": "patto”ti vatvā atītaṃ āhari.",
  "atk-s0513a1:1183_0": "Atīte bārāṇasiyaṃ brahmadatte rajjaṃ kārente bodhisatto migo hutvā migagaṇaparivuto",
  "atk-s0513a1:1183_1": "araññe vasati. Athassa bhaginimigī puttakaṃ dassetvā “bhātika, ayaṃ te bhāgineyyo,",
  "atk-s0513a1:1183_2": "etaṃ migamāyaṃ uggaṇhāpehī”ti paṭicchāpesi. So taṃ bhāgineyyaṃ “asukavelāya nāma",
  "atk-s0513a1:1183_3": "āgantvā uggaṇhāhī”ti āha. So vuttavelāya nāgacchati. Yathā ca ekadivasaṃ, evaṃ satta",
  "atk-s0513a1:1183_4": "divase sattovāde atikkanto so migamāyaṃ anuggaṇhitvāva vicaranto pāse bajjhi. Mātāpissa",
  "atk-s0513a1:1183_5": "bhātaraṃ upasaṅkamitvā “kiṃ te, bhātika, bhāgineyyo migamāyaṃ uggaṇhāpito”ti pucchi.",
  "atk-s0513a1:1183_6": "Bodhisatto ca “tassa anovādakassa mā cintayi, na te puttena migamāyā uggahitā”ti",
  "atk-s0513a1:1183_7": "vatvā idānipi taṃ anovaditukāmova hutvā imaṃ gāthamāha –",
  "atk-s0513a1:1184": "15.",
  "atk-s0513a1:1185": "“Aṭṭhakkhuraṃ kharādiye, migaṃ vaṅkātivaṅkinaṃ;",
  "atk-s0513a1:1186": "Sattahi kālātikkantaṃ, na naṃ ovaditussahe”ti.",
  "atk-s0513a1:1187_0": "Tattha aṭṭhakkhuranti ekekasmiṃ pāde dvinnaṃ dvinnaṃ vasena aṭṭhakkhuraṃ. Kharādiyeti",
  "atk-s0513a1:1187_1": "taṃ nāmena ālapati. Miganti sabbasaṅgāhikavacanaṃ. Vaṅkātivaṅkinanti mūle vaṅkāni,",
  "atk-s0513a1:1187_2": "agge ativaṅkānīti vaṅkātivaṅkāni, tādisāni siṅgāni assa atthīti vaṅkātivaṅkī, taṃ",
  "atk-s0513a1:1187_3": "vaṅkātivaṅkinaṃ. Sattahi kālātikkantanti sattahi ovādakālehi ovādaṃ atikkantaṃ. Na",
  "atk-s0513a1:1187_4": "naṃ ovaditussaheti etaṃ dubbacamigaṃ ahaṃ ovadituṃ na ussahāmi, etassa me ovādatthāya",
  "atk-s0513a1:1187_5": "cittampi na uppajjatīti dasseti. Atha naṃ dubbacamigaṃ pāse baddhaṃ luddo māretvā",
  "atk-s0513a1:1187_6": "maṃsaṃ ādāya pakkāmi.",
  "atk-s0513a1:1188_0": "Satthāpi “na tvaṃ bhikkhu idāneva dubbaco, pubbepi dubbacoyevā”ti imaṃ dhammadesanaṃ",
  "atk-s0513a1:1188_1": "āharitvā anusandhiṃ ghaṭetvā jātakaṃ samodhānesi. “Tadā bhāgineyyo migo dubbacabhikkhu",
  "atk-s0513a1:1188_2": "ahosi, bhaginī uppalavaṇṇā, ovādamigo pana ahameva ahosi”nti.",
  "atk-s0513a1:1189": "Kharādiyajātakavaṇṇanā pañcamā.",
  "atk-s0513a1:1191": "[16] 6. Tipallatthamigajātakavaṇṇanā",
  "atk-s0513a1:1192_0": "Migaṃ tipallatthanti idaṃ satthā kosambiyaṃ badarikārāme viharanto sikkhākāmaṃ rāhulattheraṃ",
  "atk-s0513a1:1192_1": "ārabbha kathesi. Ekasmiñhi kāle satthari āḷavinagaraṃ upanissāya aggāḷave cetiye",
  "atk-s0513a1:1192_2": "viharante bahū upāsakā upāsikā bhikkhū bhikkhuniyo ca vihāraṃ dhammassavanatthāya",
  "atk-s0513a1:1192_3": "gacchanti, divā dhammassavanaṃ hoti. Gacchante pana kāle upāsikāyo bhikkhuniyo ca",
  "atk-s0513a1:1192_4": "na gacchiṃsu, bhikkhū ceva upāsakā ca ahesuṃ. Tato paṭṭhāya rattiṃ dhammassavanaṃ",
  "atk-s0513a1:1192_5": "jātaṃ. Dhammassavanapariyosāne therā bhikkhū attano attano vasanaṭṭhānāni gacchanti.",
  "atk-s0513a1:1192_6": "Daharā sāmaṇerā ca upāsakehi saddhiṃ upaṭṭhānasālāyaṃ sayanti. Tesu niddaṃ upagatesu",
  "atk-s0513a1:1192_7": "ekacce ghurughurupassāsā kākacchamānā dante khādantā nipajjiṃsu, ekacce muhuttaṃ",
  "atk-s0513a1:1192_8": "niddāyitvā uṭṭhahiṃsu. Te taṃ vippakāraṃ disvā bhagavato ārocesuṃ. Bhagavā “yo pana",
  "atk-s0513a1:1192_9": "bhikkhu anupasampannena sahaseyyaṃ kappeyya pācittiya”nti sikkhāpadaṃ paññapetvā kosambiṃ agamāsi.",
  "atk-s0513a1:1193_0": "Tattha bhikkhū āyasmantaṃ rāhulaṃ āhaṃsu – “āvuso rāhula, bhagavatā sikkhāpadaṃ paññattaṃ,",
  "atk-s0513a1:1193_1": "idāni tvaṃ attano vasanaṭṭhānaṃ jānāhī”ti. Pubbe pana te bhikkhū bhagavati ca gāravaṃ",
  "atk-s0513a1:1193_2": "tassa cāyasmato sikkhākāmataṃ paṭicca taṃ attano vasanaṭṭhānaṃ āgataṃ ativiya saṅgaṇhanti,",
  "atk-s0513a1:1193_3": "khuddakamañcakaṃ paññapetvā ussīsakakaraṇatthāya cīvaraṃ denti. Taṃ divasaṃ pana",
  "atk-s0513a1:1193_4": "sikkhāpadabhayena vasanaṭṭhānampi na adaṃsu. Rāhulabhaddopi “pitā me”ti dasabalassa",
  "atk-s0513a1:1193_5": "vā, “upajjhāyo me”ti dhammasenāpatino vā, “ācariyo me”ti mahāmoggallānassa vā, “cūḷapitā",
  "atk-s0513a1:1193_6": "me”ti ānandattherassa vā santikaṃ agantvā dasabalassa vaḷañjanavaccakuṭiṃ brahmavimānaṃ",
  "atk-s0513a1:1193_7": "pavisanto viya pavisitvā vāsaṃ kappesi. Buddhānañhi vaḷañjanakuṭiyaṃ dvāraṃ supihitaṃ",
  "atk-s0513a1:1193_8": "hoti, gandhaparibhaṇḍakatā bhūmi, gandhadāmamālādāmāni osāritāneva honti, sabbarattiṃ",
  "atk-s0513a1:1193_9": "dīpo jhāyati. Rāhulabhaddo pana na tassā kuṭiyā imaṃ sampattiṃ paṭicca tattha vāsaṃ",
  "atk-s0513a1:1193_10": "upagato, bhikkhūhi pana “vasanaṭṭhānaṃ jānāhī”ti vuttattā ovādagāravena sikkhākāmatāya",
  "atk-s0513a1:1193_11": "tattha vāsaṃ upagato. Antarantarā hi bhikkhū taṃ āyasmantaṃ dūratova āgacchantaṃ",
  "atk-s0513a1:1193_12": "disvā tassa vīmaṃsanatthāya muṭṭhisammajjaniṃ vā kacavarachaḍḍanakaṃ vā bahi khipitvā",
  "atk-s0513a1:1193_13": "tasmiṃ āgate “āvuso, imaṃ kena chaḍḍita”nti vadanti. Tattha kehici “rāhulo iminā",
  "atk-s0513a1:1193_14": "maggena gato”ti vutte so āyasmā “nāhaṃ, bhante, etaṃ jānāmī”ti avatvāva taṃ paṭisāmetvā",
  "atk-s0513a1:1193_15": "“khamatha me, bhante”ti khamāpetvā gacchati. Evamesa sikkhākāmo.",
  "atk-s0513a1:1194_0": "So taṃ sikkhākāmataṃyeva paṭicca tattha vāsaṃ upagato. Atha satthā purearuṇaṃyeva",
  "atk-s0513a1:1194_1": "vaccakuṭidvāre ṭhatvā ukkāsi, sopāyasmā ukkāsi. “Ko eso”ti? “Ahaṃ rāhulo”ti nikkhamitvā",
  "atk-s0513a1:1194_2": "vandi. “Kasmā tvaṃ rāhula idha nipannosī”ti? “Vasanaṭṭhānassa abhāvato”. “Pubbe hi,",
  "atk-s0513a1:1194_3": "bhante, bhikkhū mama saṅgahaṃ karonti, idāni attano āpattibhayena vasanaṭṭhānaṃ na",
  "atk-s0513a1:1194_4": "denti, svāhaṃ ‘idaṃ aññesaṃ asaṅghaṭṭanaṭṭhāna’nti iminā kāraṇena idha nipannosmīti.",
  "atk-s0513a1:1194_5": "Atha bhagavato “rāhulaṃ tāva bhikkhū evaṃ pariccajanti, aññe kuladārake pabbājetvā",
  "atk-s0513a1:1194_6": "kiṃ karissantī”ti dhammasaṃvego udapādi.",
  "atk-s0513a1:1195_0": "Atha bhagavā pātova bhikkhū sannipātāpetvā dhammasenāpatiṃ pucchi “jānāsi pana tvaṃ,",
  "atk-s0513a1:1195_1": "sāriputta, ajja katthaci rāhulassa vutthabhāva”nti? “Na jānāmi, bhante”ti. “Sāriputta,",
  "atk-s0513a1:1195_2": "ajja rāhulo vaccakuṭiyaṃ vasi, sāriputta, tumhe rāhulaṃ evaṃ pariccajantā aññe kuladārake",
  "atk-s0513a1:1195_3": "pabbājetvā kiṃ karissatha? Evañhi sante imasmiṃ sāsane pabbajitā na patiṭṭhā bhavissanti,",
  "atk-s0513a1:1195_4": "ito dāni paṭṭhāya anupasampannena ekaṃ dve divase attano santike vasāpetvā tatiyadivase",
  "atk-s0513a1:1195_5": "tesaṃ vasanaṭṭhānaṃ ñatvā bahi vāsethā”ti imaṃ anupaññattiṃ katvā puna sikkhāpadaṃ paññapesi.",
  "atk-s0513a1:1196_0": "Tasmiṃ samaye dhammasabhāyaṃ sannisinnā bhikkhū rāhulassa guṇakathaṃ kathenti “passathāvuso,",
  "atk-s0513a1:1196_1": "yāva sikkhākāmo vatāyaṃ rāhulo, ‘tava vasanaṭṭhānaṃ jānāhī’ti vutto nāma ‘ahaṃ dasabalassa",
  "atk-s0513a1:1196_2": "putto, tumhākaṃ senāsanasmā tumheyeva nikkhamathā’ti ekaṃ bhikkhumpi appaṭippharitvā",
  "atk-s0513a1:1196_3": "vaccakuṭiyaṃ vāsaṃ kappesī”ti. Evaṃ tesu kathayamānesu satthā dhammasabhaṃ gantvā",
  "atk-s0513a1:1196_4": "alaṅkatāsane nisīditvā “kāya nuttha, bhikkhave, etarahi kathāya sannisinnā”ti āha.",
  "atk-s0513a1:1196_5": "“Bhante, rāhulassa sikkhākāmakathāya, na aññāya kathāyā”ti. Satthā “na, bhikkhave,",
  "atk-s0513a1:1196_6": "rāhulo idāneva sikkhākāmo, pubbe tiracchānayoniyaṃ nibbattopi sikkhākāmoyevā”ti vatvā atītaṃ āhari.",
  "atk-s0513a1:1197_0": "Atīte rājagahe eko magadharājā rajjaṃ kāresi. Tadā bodhisatto migayoniyaṃ nibbattitvā",
  "atk-s0513a1:1197_1": "migagaṇaparivuto araññe vasati. Athassa bhaginī attano puttakaṃ upanetvā “bhātika,",
  "atk-s0513a1:1197_2": "imaṃ te bhāgineyyaṃ migamāyaṃ sikkhāpehī”ti āha. Bodhisatto “sādhū”ti paṭissuṇitvā",
  "atk-s0513a1:1197_3": "“gaccha, tāta, asukavelāya nāma āgantvā sikkheyyāsī”ti āha. So mātulena vuttavelaṃ",
  "atk-s0513a1:1197_4": "anatikkamitvā taṃ upasaṅkamitvā migamāyaṃ sikkhi. So ekadivasaṃ vane vicaranto pāsena",
  "atk-s0513a1:1197_5": "baddho baddharavaṃ ravi, migagaṇo palāyitvā “putto te pāsena baddho”ti tassa mātuyā",
  "atk-s0513a1:1197_6": "ārocesi. Sā bhātu santikaṃ gantvā “bhātika, bhāgineyyo te migamāyaṃ sikkhāpito”ti",
  "atk-s0513a1:1197_7": "pucchi. Bodhisatto “mā tvaṃ puttassa kiñci pāpakaṃ āsaṅki, suggahitā tena migamāyā,",
  "atk-s0513a1:1197_8": "idāni taṃ hāsayamāno āgacchissatī”ti vatvā imaṃ gāthamāha –",
  "atk-s0513a1:1198": "16.",
  "atk-s0513a1:1199": "“Migaṃ tipallatthamanekamāyaṃ, aṭṭhakkhuraṃ aḍḍharattāpapāyiṃ;",
  "atk-s0513a1:1200": "Ekena sotena chamāssasanto, chahi kalāhitibhoti bhāgineyyo”ti.",
  "atk-s0513a1:1201_0": "Tattha miganti bhāgineyyamigaṃ. Tipallatthanti pallatthaṃ vuccati sayanaṃ, ubhohi",
  "atk-s0513a1:1201_1": "passehi ujukameva ca nipannakavasenāti tīhākārehi pallatthaṃ assa, tīṇi vā pallatthāni",
  "atk-s0513a1:1201_2": "assāti tipallattho, taṃ tipallatthaṃ. Anekamāyanti bahumāyaṃ bahuvañcanaṃ. Aṭṭhakkhuranti",
  "atk-s0513a1:1201_3": "ekekasmiṃ pāde dvinnaṃ dvinnaṃ vasena aṭṭhahi khurehi samannāgataṃ. Aḍḍharattāpapāyinti",
  "atk-s0513a1:1201_4": "purimayāmaṃ atikkamitvā majjhimayāme araññato āgamma pānīyassa pivanato aḍḍharatte",
  "atk-s0513a1:1201_5": "āpaṃ pivatīti aḍḍharattāpapāyī. Taṃ aḍḍharatte apāyinti attho. Mama bhāgineyyaṃ migaṃ",
  "atk-s0513a1:1201_6": "ahaṃ sādhukaṃ migamāyaṃ uggaṇhāpesiṃ. Kathaṃ? Yathā ekena sotena chamāssasanto, chahi",
  "atk-s0513a1:1201_7": "kalāhitibhoti bhāgineyyoti. Idaṃ vuttaṃ hoti – ahañhi tava puttaṃ tathā uggaṇhāpesiṃ,",
  "atk-s0513a1:1201_8": "yathā ekasmiṃ uparimanāsikāsote vātaṃ sannirumbhitvā pathaviyā allīnena ekena heṭṭhimasotena",
  "atk-s0513a1:1201_9": "tattheva chamāyaṃ assasanto chahi kalāhi luddakaṃ atibhoti, chahi koṭṭhāsehi ajjhottharati",
  "atk-s0513a1:1201_10": "vañcetīti attho. Katamāhi chahi? Cattāro pāde pasāretvā ekena passena seyyāya, khurehi",
  "atk-s0513a1:1201_11": "tiṇapaṃsukhaṇanena, jivhāninnāmanena udarassa uddhumātabhāvakaraṇena, uccārapassāvavissajjanena,",
  "atk-s0513a1:1201_12": "vātasannirumbhanenāti.",
  "atk-s0513a1:1202_0": "Aparo nayo – pādena paṃsuṃ gahetvā abhimukhākaḍḍhanena, paṭipaṇāmanena, ubhosu passesu",
  "atk-s0513a1:1202_1": "sañcaraṇena, udaraṃ uddhaṃ pakkhipanena, adho avakkhipanenāti imāhi chahi kalāhi",
  "atk-s0513a1:1202_2": "yathā atibhoti, “mato aya”nti saññaṃ uppādetvā vañceti, evaṃ taṃ migamāyaṃ uggaṇhāpesinti dīpeti.",
  "atk-s0513a1:1203_0": "Aparo nayo – tathā naṃ uggaṇhāpesiṃ, yathā ekena sotena chamāssasanto chahi kalāhiti",
  "atk-s0513a1:1203_1": "dvīsupi nayesu dassitehi chahi kāraṇehi kalāhiti kalāyissati, luddaṃ vañcessatīti",
  "atk-s0513a1:1203_2": "attho. Bhotīti bhaginiṃ ālapati. Bhāgineyyoti evaṃ chahi kāraṇehi vañcanakaṃ bhāgineyyaṃ",
  "atk-s0513a1:1203_3": "niddisati. Evaṃ bodhisatto bhāgineyyassa migamāyāya sādhukaṃ uggahitabhāvaṃ dassento",
  "atk-s0513a1:1203_4": "bhaginiṃ samassāseti.",
  "atk-s0513a1:1204_0": "Sopi migapotako pāse baddho avipphanditvāyeva bhūmiyaṃ mahāphāsukapassena pāde pasāretvā",
  "atk-s0513a1:1204_1": "nipanno pādānaṃ āsannaṭṭhāne khureheva paharitvā paṃsuñca tiṇāni ca uppāṭetvā uccārapassāvaṃ",
  "atk-s0513a1:1204_2": "vissajjetvā sīsaṃ pātetvā jivhaṃ ninnāmetvā sarīraṃ kheḷakilinnaṃ katvā vātaggahaṇena",
  "atk-s0513a1:1204_3": "udaraṃ uddhumātakaṃ katvā akkhīni parivattetvā heṭṭhā nāsikāsotena vātaṃ sañcarāpento",
  "atk-s0513a1:1204_4": "uparimanāsikāsotena vātaṃ sannirumbhitvā sakalasarīraṃ thaddhabhāvaṃ gāhāpetvā matākāraṃ",
  "atk-s0513a1:1204_5": "dassesi. Nīlamakkhikāpi naṃ samparivāresuṃ, tasmiṃ tasmiṃ ṭhāne kākā nilīyiṃsu. Luddo",
  "atk-s0513a1:1204_6": "āgantvā udaraṃ hatthena paharitvā “atipātova baddho bhavissati, pūtiko jāto”ti tassa",
  "atk-s0513a1:1204_7": "bandhanarajjukaṃ mocetvā “etthevadāni naṃ ukkantitvā maṃsaṃ ādāya gamissāmī”ti nirāsaṅko",
  "atk-s0513a1:1204_8": "hutvā sākhāpalāsaṃ gahetuṃ āraddho. Migapotakopi uṭṭhāya catūhi pādehi ṭhatvā kāyaṃ",
  "atk-s0513a1:1204_9": "vidhunitvā gīvaṃ pasāretvā mahāvātena chinnavalāhako viya vegena mātu santikaṃ agamāsi.",
  "atk-s0513a1:1205_0": "Satthāpi “na, bhikkhave, rāhulo idāneva sikkhākāmo, pubbepi sikkhākāmoyevā”ti imaṃ",
  "atk-s0513a1:1205_1": "dhammadesanaṃ āharitvā anusandhiṃ ghaṭetvā jātakaṃ samodhānesi – “tadā bhāgineyyamigapotako",
  "atk-s0513a1:1205_2": "rāhulo ahosi, mātā uppalavaṇṇā, mātulamigo pana ahameva ahosi”nti.",
  "atk-s0513a1:1206": "Tipallatthamigajātakavaṇṇanā chaṭṭhā.",
  "atk-s0513a1:1208": "[17] 7. Mālutajātakavaṇṇanā",
  "atk-s0513a1:1209_0": "Kāḷe vā yadi vā juṇheti idaṃ satthā jetavane viharanto dve vuḍḍhapabbajite ārabbha",
  "atk-s0513a1:1209_1": "kathesi. Te kira kosalajanapade ekasmiṃ araññāvāse vasanti. Eko kāḷatthero nāma,",
  "atk-s0513a1:1209_2": "eko juṇhatthero nāma. Athekadivasaṃ juṇho kāḷaṃ pucchi “bhante kāḷa, sītaṃ nāma kasmiṃ",
  "atk-s0513a1:1209_3": "kāle hotī”ti. So “kāḷe hotī”ti āha. Athekadivasaṃ kāḷo juṇhaṃ pucchi – “bhante juṇha,",
  "atk-s0513a1:1209_4": "sītaṃ nāma kasmiṃ kāle hotī”ti. So “juṇhe hotī”ti āha. Te ubhopi attano kaṅkhaṃ chindituṃ",
  "atk-s0513a1:1209_5": "asakkontā satthu santikaṃ gantvā satthāraṃ vanditvā “bhante, sītaṃ nāma kasmiṃ kāle",
  "atk-s0513a1:1209_6": "hotī”ti pucchiṃsu. Satthā tesaṃ kathaṃ sutvā “pubbepi ahaṃ, bhikkhave, tumhākaṃ imaṃ",
  "atk-s0513a1:1209_7": "pañhaṃ kathesiṃ, bhavasaṅkhepagatattā pana na sallakkhayitthā”ti vatvā atītaṃ āhari.",
  "atk-s0513a1:1210_0": "Atīte ekasmiṃ pabbatapāde sīho ca byaggho ca dve sahāyā ekissāyeva guhāya vasanti.",
  "atk-s0513a1:1210_1": "Tadā bodhisattopi isipabbajjaṃ pabbajitvā tasmiṃyeva pabbatapāde vasati. Athekadivasaṃ",
  "atk-s0513a1:1210_2": "tesaṃ sahāyakānaṃ sītaṃ nissāya vivādo udapādi. Byaggho “kāḷeyeva sītaṃ hotī”ti āha.",
  "atk-s0513a1:1210_3": "Sīho “juṇheyeva sītaṃ hotī”ti āha. Te ubhopi attano kaṅkhaṃ chindituṃ asakkontā bodhisattaṃ",
  "atk-s0513a1:1210_4": "pucchiṃsu. Bodhisatto imaṃ gāthamāha –",
  "atk-s0513a1:1211": "17.",
  "atk-s0513a1:1212": "“Kāḷe vā yadi vā juṇhe, yadā vāyati māluto;",
  "atk-s0513a1:1213": "Vātajāni hi sītāni, ubhotthamaparājitā”ti.",
  "atk-s0513a1:1214_0": "Tattha kāḷe vā yadi vā juṇheti kāḷapakkhe vā juṇhapakkhe vā. Yadā vāyati mālutoti",
  "atk-s0513a1:1214_1": "yasmiṃ samaye puratthimādibhedo vāto vāyati, tasmiṃ samaye sītaṃ hoti. Kiṃkāraṇā?",
  "atk-s0513a1:1214_2": "Vātajāni hi sītāni, yasmā vāte vijjanteyeva sītāni honti, kāḷapakkho vā juṇhapakkho",
  "atk-s0513a1:1214_3": "vā ettha apamāṇanti vuttaṃ hoti. Ubhotthamaparājitāti ubhopi tumhe imasmiṃ pañhe",
  "atk-s0513a1:1214_4": "aparājitāti. Evaṃ bodhisatto te sahāyake saññāpesi.",
  "atk-s0513a1:1215_0": "Satthāpi “bhikkhave, pubbepi mayā tumhākaṃ ayaṃ pañho kathito”ti imaṃ dhammadesanaṃ",
  "atk-s0513a1:1215_1": "āharitvā saccāni pakāsesi, saccapariyosāne dvepi therā sotāpattiphale patiṭṭhahiṃsu.",
  "atk-s0513a1:1215_2": "Satthā anusandhiṃ ghaṭetvā jātakaṃ samodhānesi “tadā byaggho kāḷo ahosi, sīho juṇho,",
  "atk-s0513a1:1215_3": "pañhavissajjanakatāpaso pana ahameva ahosi”nti.",
  "atk-s0513a1:1216": "Mālutajātakavaṇṇanā sattamā.",
  "atk-s0513a1:1218": "[18] 8. Matakabhattajātakavaṇṇanā",
  "atk-s0513a1:1219_0": "Evaṃ ce sattā jāneyyunti idaṃ satthā jetavane viharanto matakabhattaṃ ārabbha kathesi.",
  "atk-s0513a1:1219_1": "Tasmiñhi kāle manussā bahū ajeḷakādayo māretvā kālakate ñātake uddissa matakabhattaṃ",
  "atk-s0513a1:1219_2": "nāma denti. Bhikkhū te manusse tathā karonte disvā satthāraṃ pucchiṃsu “etarahi,",
  "atk-s0513a1:1219_3": "bhante, manussā bahū pāṇe jīvitakkhayaṃ pāpetvā matakabhattaṃ nāma denti. Atthi nu",
  "atk-s0513a1:1219_4": "kho, bhante, ettha vuḍḍhī”ti? Satthā “na, bhikkhave, ‘matakabhattaṃ dassāmā’ti katepi",
  "atk-s0513a1:1219_5": "pāṇātipāte kāci vuḍḍhi nāma atthi, pubbe paṇḍitā ākāse nisajja dhammaṃ desetvā ettha",
  "atk-s0513a1:1219_6": "ādīnavaṃ kathetvā sakalajambudīpavāsike etaṃ kammaṃ jahāpesuṃ. Idāni pana bhavasaṅkhepagatattā",
  "atk-s0513a1:1219_7": "puna pātubhūta”nti vatvā atītaṃ āhari.",
  "atk-s0513a1:1220_0": "Atīte bārāṇasiyaṃ brahmadatte rajjaṃ kārente eko tiṇṇaṃ vedānaṃ pāragū disāpāmokkho",
  "atk-s0513a1:1220_1": "ācariyabrāhmaṇo “matakabhattaṃ dassāmī”ti ekaṃ eḷakaṃ gāhāpetvā antevāsike āha –",
  "atk-s0513a1:1220_2": "“tātā, imaṃ eḷakaṃ nadiṃ netvā nhāpetvā kaṇṭhe mālaṃ parikkhipitvā pañcaṅgulikaṃ",
  "atk-s0513a1:1220_3": "datvā maṇḍetvā ānethā”ti. Te “sādhū”ti paṭissuṇitvā taṃ ādāya nadiṃ gantvā nhāpetvā",
  "atk-s0513a1:1220_4": "maṇḍetvā nadītīre ṭhapesuṃ. So eḷako attano pubbakammaṃ disvā “evarūpā nāma dukkhā",
  "atk-s0513a1:1220_5": "ajja muccissāmī”ti somanassajāto mattikāghaṭaṃ bhindanto viya mahāhasitaṃ hasitvā",
  "atk-s0513a1:1220_6": "puna “ayaṃ brāhmaṇo maṃ ghātetvā mayā laddhadukkhaṃ labhissatī”ti brāhmaṇe kāruññaṃ",
  "atk-s0513a1:1220_7": "uppādetvā mahantena saddena parodi.",
  "atk-s0513a1:1221_0": "Atha naṃ te māṇavā pucchiṃsu “samma eḷaka, tvaṃ mahāsaddena hasi ceva rodi ca, kena",
  "atk-s0513a1:1221_1": "nu kho kāraṇena hasi, kena kāraṇena parodī”ti? “Tumhe maṃ imaṃ kāraṇaṃ attano ācariyassa",
  "atk-s0513a1:1221_2": "santike puccheyyāthā”ti. Te taṃ ādāya gantvā idaṃ kāraṇaṃ ācariyassa ārocesuṃ. Ācariyo",
  "atk-s0513a1:1221_3": "tesaṃ vacanaṃ sutvā eḷakaṃ pucchi “kasmā tvaṃ eḷaka, hasi, kasmā rodī”ti? Eḷako attanā",
  "atk-s0513a1:1221_4": "katakammaṃ jātissarañāṇena anussaritvā brāhmaṇassa kathesi “ahaṃ, brāhmaṇa, pubbe",
  "atk-s0513a1:1221_5": "tādisova mantajjhāyakabrāhmaṇo hutvā ‘matakabhattaṃ dassāmī’ti ekaṃ eḷakaṃ māretvā",
  "atk-s0513a1:1221_6": "matakabhattaṃ adāsiṃ, svāhaṃ ekassa eḷakassa ghātitattā ekenūnesu pañcasu attabhāvasatesu",
  "atk-s0513a1:1221_7": "sīsacchedaṃ pāpuṇiṃ, ayaṃ me koṭiyaṃ ṭhito pañcasatimo attabhāvo, svāhaṃ ‘ajja evarūpā",
  "atk-s0513a1:1221_8": "dukkhā muccissāmī’ti somanassajāto iminā kāraṇena hasiṃ. Rodanto pana ‘ahaṃ tāva",
  "atk-s0513a1:1221_9": "ekaṃ eḷakaṃ māretvā pañca jātisatāni sīsacchedadukkhaṃ patvā ajja tamhā dukkhā muccissāmi,",
  "atk-s0513a1:1221_10": "ayaṃ pana brāhmaṇo maṃ māretvā ahaṃ viya pañca jātisatāni sīsacchedadukkhaṃ labhissatī’ti",
  "atk-s0513a1:1221_11": "tayi kāruññena rodi”nti. “Eḷaka, mā bhāyi, nāhaṃ taṃ māressāmī”ti. “Brāhmaṇa, kiṃ",
  "atk-s0513a1:1221_12": "vadesi, tayi mārentepi amārentepi na sakkā ajja mayā maraṇā muccitu”nti. “Eḷaka,",
  "atk-s0513a1:1221_13": "mā bhāyi, ahaṃ te ārakkhaṃ gahetvā tayā saddhiṃyeva vicarissāmī”ti. “Brāhmaṇa, appamattako",
  "atk-s0513a1:1221_14": "tava ārakkho, mayā katapāpaṃ pana mahantaṃ balava”nti.",
  "atk-s0513a1:1222_0": "Brāhmaṇo eḷakaṃ muñcitvā “imaṃ eḷakaṃ kassacipi māretuṃ na dassāmī”ti antevāsike",
  "atk-s0513a1:1222_1": "ādāya eḷakeneva saddhiṃ vicari. Eḷako vissaṭṭhamattova ekaṃ pāsāṇapiṭṭhiṃ nissāya",
  "atk-s0513a1:1222_2": "jātagumbe gīvaṃ ukkhipitvā paṇṇāni khādituṃ āraddho. Taṅkhaṇaññeva tasmiṃ pāsāṇapiṭṭhe",
  "atk-s0513a1:1222_3": "asani pati, tato ekā pāsāṇasakalikā chijjitvā eḷakassa pasāritagīvāya patitvā sīsaṃ",
  "atk-s0513a1:1222_4": "chindi, mahājano sannipati. Tadā bodhisatto tasmiṃ ṭhāne rukkhadevatā hutvā nibbatto.",
  "atk-s0513a1:1222_5": "So passantasseva tassa mahājanassa devatānubhāvena ākāse pallaṅkena nisīditvā “ime",
  "atk-s0513a1:1222_6": "sattā evaṃ pāpassa phalaṃ jānamānā appevanāma pāṇātipātaṃ na kareyyu”nti madhurassarena",
  "atk-s0513a1:1222_7": "dhammaṃ desento imaṃ gāthamāha –",
  "atk-s0513a1:1223": "18.",
  "atk-s0513a1:1224": "“Evaṃ ce sattā jāneyyuṃ, dukkhāyaṃ jātisambhavo;",
  "atk-s0513a1:1225": "Na pāṇo pāṇinaṃ haññe, pāṇaghātī hi socatī”ti.",
  "atk-s0513a1:1226_0": "Tattha evaṃ ce sattā jāneyyunti ime sattā evaṃ ce jāneyyuṃ. Kathaṃ? Dukkhāyaṃ jātisambhavoti",
  "atk-s0513a1:1226_1": "ayaṃ tattha tattha jāti ca jātassa anukkamena vaḍḍhisaṅkhāto sambhavo ca jarābyādhimaraṇaappiyasampayogapiyavippayogahatthapādacchedādīnaṃ",
  "atk-s0513a1:1226_2": "dukkhānaṃ vatthubhūtattā “dukkho”ti yadi jāneyyuṃ. Na pāṇo pāṇinaṃ haññeti “paraṃ",
  "atk-s0513a1:1226_3": "vadhanto jātisambhave vadhaṃ labhati, pīḷento pīḷaṃ labhatī”ti jātisambhavassa dukkhavatthutāya",
  "atk-s0513a1:1226_4": "dukkhabhāvaṃ jānanto koci pāṇo aññaṃ pāṇinaṃ na haññe, satto sattaṃ na haneyyāti",
  "atk-s0513a1:1226_5": "attho. Kiṃkāraṇā? Pāṇaghātī hi socatīti, yasmā sāhatthikādīsu chasu payogesu yena",
  "atk-s0513a1:1226_6": "kenaci payogena parassa jīvitindriyupacchedanena pāṇaghātī puggalo aṭṭhasu mahānirayesu",
  "atk-s0513a1:1226_7": "soḷasasu ussadanirayesu nānappakārāya tiracchānayoniyā pettivisaye asurakāyeti imesu",
  "atk-s0513a1:1226_8": "catūsu apāyesu mahādukkhaṃ anubhavamāno dīgharattaṃ antonijjhāyanalakkhaṇena sokena",
  "atk-s0513a1:1226_9": "socati. Yathā vāyaṃ eḷako maraṇabhayena socati, evaṃ dīgharattaṃ socatītipi ñatvā",
  "atk-s0513a1:1226_10": "na pāṇo pāṇinaṃ haññe, koci pāṇātipātakammaṃ nāma na kareyya. Mohena pana mūḷhā avijjāya",
  "atk-s0513a1:1226_11": "andhīkatā imaṃ ādīnavaṃ apassantā pāṇātipātaṃ karontīti.",
  "atk-s0513a1:1227_0": "Evaṃ mahāsatto nirayabhayena tajjetvā dhammaṃ desesi. Manussā taṃ dhammadesanaṃ sutvā",
  "atk-s0513a1:1227_1": "nirayabhayabhītā pāṇātipātā viramiṃsu. Bodhisattopi dhammaṃ desetvā mahājanaṃ sīle",
  "atk-s0513a1:1227_2": "patiṭṭhāpetvā yathākammaṃ gato, mahājanopi bodhisattassa ovāde ṭhatvā dānādīni puññāni",
  "atk-s0513a1:1227_3": "katvā devanagaraṃ pūresi. Satthā imaṃ dhammadesanaṃ āharitvā anusandhiṃ ghaṭetvā",
  "atk-s0513a1:1227_4": "jātakaṃ samodhānesi “ahaṃ tena samayena rukkhadevatā ahosi”nti.",
  "atk-s0513a1:1228": "Matakabhattajātakavaṇṇanā aṭṭhamā.",
  "atk-s0513a1:1230": "[19] 9. Āyācitabhattajātakavaṇṇanā",
  "atk-s0513a1:1231_0": "Sace mucce pecca mucceti idaṃ satthā jetavane viharanto devatānaṃ āyācanabalikammaṃ",
  "atk-s0513a1:1231_1": "ārabbha kathesi. Tadā kira manussā vaṇijjāya gacchantā pāṇe vadhitvā devatānaṃ balikammaṃ",
  "atk-s0513a1:1231_2": "katvā “mayaṃ anantarāyena atthasiddhiṃ patvā āgantvā puna tumhākaṃ balikammaṃ karissāmā”ti",
  "atk-s0513a1:1231_3": "āyācitvā gacchanti. Tatthānantarāyena atthasiddhiṃ patvā āgatā “devatānubhāvena idaṃ",
  "atk-s0513a1:1231_4": "jāta”nti maññamānā bahū pāṇe vadhitvā āyācanato muccituṃ balikammaṃ karonti, taṃ",
  "atk-s0513a1:1231_5": "disvā bhikkhū “atthi nu kho, bhante, ettha attho”ti bhagavantaṃ pucchiṃsu. Bhagavā atītaṃ āhari.",
  "atk-s0513a1:1232_0": "Atīte kāsiraṭṭhe ekasmiṃ gāmake kuṭumbiko gāmadvāre ṭhitanigrodharukkhe devatāya",
  "atk-s0513a1:1232_1": "balikammaṃ paṭijānitvā anantarāyena āgantvā bahū pāṇe vadhitvā “āyācanato muccissāmī”ti",
  "atk-s0513a1:1232_2": "rukkhamūlaṃ gato. Rukkhadevatā khandhaviṭape ṭhatvā imaṃ gāthamāha –",
  "atk-s0513a1:1233": "19.",
  "atk-s0513a1:1234": "“Sace mucce pecca mucce, muccamāno hi bajjhati;",
  "atk-s0513a1:1235": "Na hevaṃ dhīrā muccanti, mutti bālassa bandhana”nti.",
  "atk-s0513a1:1236_0": "Tattha sace mucce pecca mucceti bho purisa, tvaṃ sace mucce yadi muccitukāmosi. Pecca",
  "atk-s0513a1:1236_1": "mucceti yathā paraloke na bajjhasi, evaṃ muccāhi. Muccamāno hi bajjhatīti yathā pana",
  "atk-s0513a1:1236_2": "tvaṃ pāṇaṃ vadhitvā muccituṃ icchasi, evaṃ muccamāno hi pāpakammena bajjhati. Tasmā",
  "atk-s0513a1:1236_3": "na hevaṃ dhīrā muccantīti ye paṇḍitapurisā, te evaṃ paṭissavato na muccanti. Kiṃkāraṇā?",
  "atk-s0513a1:1236_4": "Evarūpā hi mutti bālassa bandhanaṃ, esā pāṇātipātaṃ katvā mutti nāma bālassa bandhanameva",
  "atk-s0513a1:1236_5": "hotīti dhammaṃ desesi. Tato paṭṭhāya manussā evarūpā pāṇātipātakammā viratā dhammaṃ",
  "atk-s0513a1:1236_6": "caritvā devanagaraṃ pūrayiṃsu.",
  "atk-s0513a1:1237": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “ahaṃ tena samayena rukkhadevatā ahosi”nti.",
  "atk-s0513a1:1238": "Āyācitabhattajātakavaṇṇanā navamā.",
  "atk-s0513a1:1240": "[20] 10. Naḷapānajātakavaṇṇanā",
  "atk-s0513a1:1241_0": "Disvā padamanuttiṇṇanti idaṃ satthā kosalesu cārikaṃ caramāno naḷakapānagāmaṃ patvā",
  "atk-s0513a1:1241_1": "naḷakapānapokkharaṇiyaṃ ketakavane viharanto naḷadaṇḍake ārabbha kathesi. Tadā kira",
  "atk-s0513a1:1241_2": "bhikkhū naḷakapānapokkharaṇiyaṃ nhatvā sūcigharatthāya sāmaṇerehi naḷadaṇḍake gāhāpetvā",
  "atk-s0513a1:1241_3": "te sabbatthakameva chidde disvā satthāraṃ upasaṅkamitvā “bhante, mayaṃ sūcigharatthāya",
  "atk-s0513a1:1241_4": "naḷadaṇḍake gaṇhāpema, te mūlato yāva aggā sabbatthakameva chiddā, kiṃ nu kho eta”nti",
  "atk-s0513a1:1241_5": "pucchiṃsu. Satthā “idaṃ, bhikkhave, mayhaṃ porāṇakaadhiṭṭhāna”nti vatvā atītaṃ āhari.",
  "atk-s0513a1:1242_0": "Pubbe kira so vanasaṇḍo arañño ahosi. Tassāpi pokkharaṇiyā eko dakarakkhaso otiṇṇotiṇṇe",
  "atk-s0513a1:1242_1": "khādati. Tadā bodhisatto rohitamigapotakappamāṇo kapirājā hutvā asītisahassamattavānaraparivuto",
  "atk-s0513a1:1242_2": "yūthaṃ pariharanto tasmiṃ araññe vasati. So vānaragaṇassa ovādaṃ adāsi “tātā, imasmiṃ",
  "atk-s0513a1:1242_3": "araññe visarukkhāpi amanussapariggahitapokkharaṇiyopi honti, tumhe akhāditapubbaṃ",
  "atk-s0513a1:1242_4": "phalāphalaṃ khādantā vā apītapubbaṃ pānīyaṃ pivantā vā maṃ paṭipuccheyyāthā”ti. Te",
  "atk-s0513a1:1242_5": "“sādhū”ti paṭissuṇitvā ekadivasaṃ agatapubbaṭṭhānaṃ gatā tattha bahudeva divasaṃ",
  "atk-s0513a1:1242_6": "caritvā pānīyaṃ gavesamānā ekaṃ pokkharaṇiṃ disvā pānīyaṃ apivitvāva bodhisattassāgamanaṃ",
  "atk-s0513a1:1242_7": "olokayamānā nisīdiṃsu. Bodhisatto āgantvā “kiṃ tātā, pānīyaṃ na pivathā”ti āha. “Tumhākaṃ",
  "atk-s0513a1:1242_8": "āgamanaṃ olokemā”ti. “Suṭṭhu, tātā”ti bodhisatto pokkharaṇiṃ āvijjhitvā padaṃ paricchindanto",
  "atk-s0513a1:1242_9": "otiṇṇameva passi, na uttiṇṇaṃ. So “nissaṃsayaṃ esā amanussapariggahitā”ti ñatvā “suṭṭhu",
  "atk-s0513a1:1242_10": "vo kataṃ, tātā, pānīyaṃ apivantehi, amanussapariggahitā aya”nti āha.",
  "atk-s0513a1:1243_0": "Dakarakkhasopi tesaṃ anotaraṇabhāvaṃ ñatvā nīlodaro paṇḍaramukho surattahatthapādo",
  "atk-s0513a1:1243_1": "bībhacchadassano hutvā udakaṃ dvidhā katvā nikkhamitvā “kasmā nisinnāttha, otaritvā",
  "atk-s0513a1:1243_2": "pānīyaṃ pivathā”ti āha. Atha naṃ bodhisatto pucchi “tvaṃ idha nibbattadakarakkhasosī”ti?",
  "atk-s0513a1:1243_3": "“Āma, aha”nti. “Tvaṃ pokkharaṇiṃ otiṇṇake labhasī”ti? “Āma, labhāmi, ahaṃ idhotiṇṇaṃ",
  "atk-s0513a1:1243_4": "antamaso sakuṇikaṃ upādāya na kiñci muñcāmi, tumhepi sabbe khādissāmī”ti. “Na mayaṃ",
  "atk-s0513a1:1243_5": "attānaṃ tuyhaṃ khādituṃ dassāmā”ti. “Pānīyaṃ pana pivissathā”ti. “Āma, pānīyaṃ pivissāma,",
  "atk-s0513a1:1243_6": "na ca te vasaṃ gamissāmā”ti. “Atha kathaṃ pānīyaṃ pivissathā”ti? Kiṃ pana tvaṃ maññasi",
  "atk-s0513a1:1243_7": "“otaritvā pivissantī”ti. “Mayañhi anotaritvā asītisahassānipi ekamekaṃ naḷadaṇḍakaṃ",
  "atk-s0513a1:1243_8": "gahetvā uppalanāḷena udakaṃ pivantā viya tava pokkharaṇiyā pānīyaṃ pivissāma, evaṃ",
  "atk-s0513a1:1243_9": "no tvaṃ khādituṃ na sakkhissasī”ti. Etamatthaṃ viditvā satthā abhisambuddho hutvā",
  "atk-s0513a1:1243_10": "imissā gāthāya purimapadadvayaṃ abhāsi –",
  "atk-s0513a1:1244": "20.",
  "atk-s0513a1:1245": "“Disvā padamanuttiṇṇaṃ, disvānotaritaṃ pada”nti.",
  "atk-s0513a1:1246_0": "Tassattho – bhikkhave, so kapirājā tassā pokkharaṇiyā ekampi uttiṇṇapadaṃ nāddasa,",
  "atk-s0513a1:1246_1": "otaritaṃ pana otiṇṇapadameva addasa. Evaṃ disvā padaṃ anuttiṇṇaṃ disvāna otaritaṃ",
  "atk-s0513a1:1246_2": "padaṃ “addhāyaṃ pokkharaṇī amanussapariggahitā”ti ñatvā tena saddhiṃ sallapanto sapariso āha –",
  "atk-s0513a1:1247": "“Naḷena vāriṃ pissāmā”ti;",
  "atk-s0513a1:1248": "Tassattho – mayaṃ tava pokkharaṇiyaṃ naḷena pānīyaṃ pivissāmāti. Puna mahāsatto āha –",
  "atk-s0513a1:1249": "“Neva maṃ tvaṃ vadhissasī”ti;",
  "atk-s0513a1:1250": "Evaṃ naḷena pānīyaṃ pivantaṃ saparisampi maṃ tvaṃ neva vadhissasīti attho.",
  "atk-s0513a1:1251_0": "Evañca pana vatvā bodhisatto ekaṃ naḷadaṇḍakaṃ āharāpetvā pāramiyo āvajjetvā saccakiriyaṃ",
  "atk-s0513a1:1251_1": "katvā mukhena dhami, naḷo anto kiñci gaṇṭhiṃ asesetvā sabbatthakameva susiro ahosi.",
  "atk-s0513a1:1251_2": "Iminā niyāmena aparampi aparampi āharāpetvā mukhena dhamitvā adāsi. Evaṃ santepi",
  "atk-s0513a1:1251_3": "na sakkā niṭṭhāpetuṃ, tasmā evaṃ na gahetabbaṃ. Bodhisatto pana “imaṃ pokkharaṇiṃ",
  "atk-s0513a1:1251_4": "parivāretvā jātā sabbepi naḷā ekacchiddā hontū”ti adhiṭṭhāsi. Bodhisattānañhi hitūpacārassa",
  "atk-s0513a1:1251_5": "mahantatāya adhiṭṭhānaṃ samijjhati. Tato paṭṭhāya sabbepi taṃ pokkharaṇiṃ parivāretvā",
  "atk-s0513a1:1251_6": "uṭṭhitanaḷā ekacchiddā jātā. Imasmiñhi kappe cattāri kappaṭṭhiyapāṭihāriyāni nāma.",
  "atk-s0513a1:1251_7": "Katamāni cattāri? Cande sasalakkhaṇaṃ sakalampi imaṃ kappaṃ ṭhassati, vaṭṭakajātake",
  "atk-s0513a1:1251_8": "aggino nibbutaṭṭhānaṃ sakalampi imaṃ kappaṃ aggi na jhāyissati, ghaṭīkāranivesanaṭṭhānaṃ",
  "atk-s0513a1:1251_9": "sakalampi imaṃ kappaṃ anovassakaṃ ṭhassati, imaṃ pokkharaṇiṃ parivāretvā uṭṭhitanaḷā",
  "atk-s0513a1:1251_10": "sakalampi imaṃ kappaṃ ekacchiddā bhavissantīti imāni cattāri kappaṭṭhiyapāṭihāriyāni nāma.",
  "atk-s0513a1:1252_0": "Bodhisatto evaṃ adhiṭṭhahitvā ekaṃ naḷaṃ ādāya nisīdi. Tepi asītisahassavānarā ekekaṃ",
  "atk-s0513a1:1252_1": "ādāya pokkharaṇiṃ parivāretvā nisīdiṃsu. Tepi bodhisattassa naḷena ākaḍḍhitvā pānīyaṃ",
  "atk-s0513a1:1252_2": "pivanakāle sabbe tīre nisinnāva piviṃsu. Evaṃ tehi pānīye pivite dakarakkhaso kiñci",
  "atk-s0513a1:1252_3": "alabhitvā anattamano sakanivesanameva gato. Bodhisattopi saparivāro araññameva pāvisi.",
  "atk-s0513a1:1253_0": "Satthā pana “imesaṃ, bhikkhave, naḷānaṃ ekacchiddabhāvo nāma mayhamevetaṃ porāṇakaadhiṭṭhāna”nti",
  "atk-s0513a1:1253_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā dakarakkhaso",
  "atk-s0513a1:1253_2": "devadatto ahosi, asītisahassavānarā buddhaparisā, upāyakusalo pana kapirājā ahameva ahosi”nti.",
  "atk-s0513a1:1254": "Naḷapānajātakavaṇṇanā dasamā.",
  "atk-s0513a1:1255": "Sīlavaggo dutiyo.",
  "atk-s0513a1:1256": "Tassuddānaṃ –",
  "atk-s0513a1:1257": "Nigrodhaṃ lakkhaṇaṃ kaṇḍi, vātamigaṃ kharādiyaṃ;",
  "atk-s0513a1:1258": "Tipallatthaṃ mālutañca, matabhatta ayācitaṃ;",
  "atk-s0513a1:1259": "Naḷapānanti te dasāti.",
  "atk-s0513a1:1260": "3. Kuruṅgavaggo",
  "atk-s0513a1:1262": "[21] 1. Kuruṅgamigajātakavaṇṇanā",
  "atk-s0513a1:1263_0": "Ñātametaṃ kuruṅgassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:1263_1": "Ekasmiñhi samaye dhammasabhāyaṃ sannipatitā bhikkhū “āvuso devadatto tathāgatassa",
  "atk-s0513a1:1263_2": "ghātanatthāya dhanuggahe payojesi, silaṃ pavijjhi, dhanapālaṃ vissajjesi, sabbathāpi",
  "atk-s0513a1:1263_3": "dasabalassa vadhāya parisakkatī”ti devadattassa avaṇṇaṃ kathentā nisīdiṃsu. Satthā",
  "atk-s0513a1:1263_4": "āgantvā paññattāsane nisinno “kāya nuttha, bhikkhave, etarahi kathāya sannisinnā”ti",
  "atk-s0513a1:1263_5": "pucchi. Bhante, devadatto tumhākaṃ vadhāya parisakkatīti tassa aguṇakathāya sannisinnāmhāti.",
  "atk-s0513a1:1263_6": "Satthā “na, bhikkhave, devadatto idāneva mama vadhāya parisakkati, pubbepi mama vadhāya",
  "atk-s0513a1:1263_7": "parisakkiyeva, na ca pana maṃ vadhituṃ asakkhī”ti vatvā atītaṃ āhari.",
  "atk-s0513a1:1264_0": "Atīte bārāṇasiyaṃ brahmadatte rajjaṃ kārente bodhisatto kuruṅgamigo hutvā ekasmiṃ",
  "atk-s0513a1:1264_1": "araññāyatane phalāni khādanto vasati. So ekasmiṃ kāle phalasampanne sepaṇṇirukkhe",
  "atk-s0513a1:1264_2": "sepaṇṇiphalāni khādati. Atheko gāmavāsī aṭṭakaluddako phalarukkhamūlesu migānaṃ padāni",
  "atk-s0513a1:1264_3": "upadhāretvā uparirukkhe aṭṭakaṃ bandhitvā tattha nisīditvā phalāni khādituṃ āgatāgate",
  "atk-s0513a1:1264_4": "mige sattiyā vijjhitvā tesaṃ maṃsaṃ vikkiṇanto jīvikaṃ kappeti. So ekadivasaṃ tasmiṃ",
  "atk-s0513a1:1264_5": "rukkhamūle bodhisattassa padavaḷañjaṃ disvā tasmiṃ sepaṇṇirukkhe aṭṭakaṃ bandhitvā",
  "atk-s0513a1:1264_6": "pātova bhuñjitvā sattiṃ ādāya vanaṃ pavisitvā taṃ rukkhaṃ āruhitvā aṭṭake nisīdi.",
  "atk-s0513a1:1264_7": "Bodhisattopi pātova vasanaṭṭhānā nikkhamitvā “sepaṇṇiphalāni khādissāmī”ti āgamma",
  "atk-s0513a1:1264_8": "taṃ rukkhamūlaṃ sahasāva apavisitvā “kadāci aṭṭakaluddakā rukkhesu aṭṭakaṃ bandhanti,",
  "atk-s0513a1:1264_9": "atthi nu kho evarūpo upaddavo”ti pariggaṇhanto bāhiratova aṭṭhāsi.",
  "atk-s0513a1:1265_0": "Luddakopi bodhisattassa anāgamanabhāvaṃ ñatvā aṭṭake nisinnova sepaṇṇiphalāni khipitvā",
  "atk-s0513a1:1265_1": "khipitvā tassa purato pātesi. Bodhisatto “imāni phalāni āgantvā mayhaṃ purato patanti,",
  "atk-s0513a1:1265_2": "atthi nu kho upari luddako”ti punappunaṃ ullokento luddakaṃ disvā apassanto viya",
  "atk-s0513a1:1265_3": "hutvā “ambho, rukkha-pubbe tvaṃ olambakaṃ cārento viya ujukameva phalāni pātesi,",
  "atk-s0513a1:1265_4": "ajja pana te rukkhadhammo pariccatto, evaṃ tayā rukkhadhamme pariccatte ahampi aññaṃ",
  "atk-s0513a1:1265_5": "rukkhamūlaṃ upasaṅkamitvā mayhaṃ āhāraṃ pariyesissāmī”ti vatvā imaṃ gāthamāha –",
  "atk-s0513a1:1266": "21.",
  "atk-s0513a1:1267": "“Ñātametaṃ kuruṅgassa, yaṃ tvaṃ sepaṇṇi seyyasi;",
  "atk-s0513a1:1268": "Aññaṃ sepaṇṇi gacchāmi, na me te ruccate phala”nti.",
  "atk-s0513a1:1269_0": "Tattha ñātanti pākaṭaṃ jātaṃ. Etanti idaṃ. Kuruṅgassāti kuruṅgamigassa. Yaṃ tvaṃ",
  "atk-s0513a1:1269_1": "sepaṇṇi seyyasīti yaṃ tvaṃ ambho sepaṇṇirukkha purato phalāni pātayamāno seyyasi",
  "atk-s0513a1:1269_2": "viseyyasi visiṇṇaphalo hosi, taṃ sabbaṃ kuruṅgamigassa pākaṭaṃ jātaṃ. Na me te ruccate",
  "atk-s0513a1:1269_3": "phalanti evaṃ phalaṃ dadamānāya na me tava phalaṃ ruccati, tiṭṭha tvaṃ, ahaṃ aññattha",
  "atk-s0513a1:1269_4": "gacchissāmīti agamāsi.",
  "atk-s0513a1:1270_0": "Athassa luddako aṭṭake nisinnova sattiṃ khipitvā “gaccha, viraddho dānimhi ta”nti",
  "atk-s0513a1:1270_1": "āha. Bodhisatto nivattitvā ṭhito āha “ambho purisa, idānīsi kiñcāpi maṃ viraddho,",
  "atk-s0513a1:1270_2": "aṭṭha pana mahāniraye soḷasaussadaniraye pañcavidhabandhanādīni ca kammakāraṇāni",
  "atk-s0513a1:1270_3": "aviraddhoyevāsī”ti. Evañca pana vatvā palāyitvā yathāruciṃ gato, luddopi otaritvā yathāruciṃ gato.",
  "atk-s0513a1:1271_0": "Satthāpi “na, bhikkhave, devadatto idāneva mama vadhāya parisakkati, pubbepi parisakkiyeva,",
  "atk-s0513a1:1271_1": "na ca pana maṃ vadhituṃ asakkhī”ti imaṃ dhammadesanaṃ āharitvā anusandhiṃ ghaṭetvā",
  "atk-s0513a1:1271_2": "jātakaṃ samodhānesi – “tadā aṭṭakaluddako devadatto ahosi, kuruṅgamigo pana ahameva ahosi”nti.",
  "atk-s0513a1:1272": "Kuruṅgamigajātakavaṇṇanā paṭhamā.",
  "atk-s0513a1:1274": "[22] 2. Kukkurajātakavaṇṇanā",
  "atk-s0513a1:1275": "Ye kukkurāti idaṃ satthā jetavane viharanto ñātatthacariyaṃ ārabbha kathesi. Sā dvādasakanipāte bhaddasālajātake āvibhavissati. Idaṃ pana vatthuṃ patiṭṭhapetvā atītaṃ āhari.",
  "atk-s0513a1:1276_0": "Atīte bārāṇasiyaṃ brahmadatte rajjaṃ kārente bodhisatto tathārūpaṃ kammaṃ paṭicca",
  "atk-s0513a1:1276_1": "kukkurayoniyaṃ nibbattitvā anekasatakukkuraparivuto mahāsusāne vasati. Athekadivasaṃ",
  "atk-s0513a1:1276_2": "rājā setasindhavayuttaṃ sabbālaṅkārapaṭimaṇḍitaṃ rathaṃ āruyha uyyānaṃ gantvā tattha",
  "atk-s0513a1:1276_3": "divasabhāgaṃ kīḷitvā atthaṅgate sūriye nagaraṃ pāvisi. Tassa taṃ rathavarattaṃ yathānaddhameva",
  "atk-s0513a1:1276_4": "rājaṅgaṇe ṭhapayiṃsu, so rattibhāge deve vassante tinto. Uparipāsādato koleyyakasunakhā",
  "atk-s0513a1:1276_5": "otaritvā tassa cammañca naddhiñca khādiṃsu. Punadivase rañño ārocesuṃ “deva, niddhamanamukhena",
  "atk-s0513a1:1276_6": "sunakhā pavisitvā rathassa cammañca naddhiñca khādiṃsū”ti. Rājā sunakhānaṃ kujjhitvā",
  "atk-s0513a1:1276_7": "“diṭṭhadiṭṭhaṭṭhāne sunakhe ghātethā”ti āha. Tato paṭṭhāya sunakhānaṃ mahābyasanaṃ",
  "atk-s0513a1:1276_8": "udapādi. Te diṭṭhidiṭṭhaṭṭhāne ghātiyamānā palāyitvā susānaṃ gantvā bodhisattassa santikaṃ agamaṃsu.",
  "atk-s0513a1:1277_0": "Bodhisatto ‘tumhe bahū sannipatitā, kiṃ nu kho kāraṇa”nti pucchi. Te “antepure kira",
  "atk-s0513a1:1277_1": "rathassa cammañca naddhi ca sunakhehi khāditā’ti kuddho rājā sunakhavadhaṃ āṇāpesi,",
  "atk-s0513a1:1277_2": "bahū sunakhā vinassanti, mahābhayaṃ uppanna”nti āhaṃsu. Bodhisatto cintesi “ārakkhaṭṭhāne",
  "atk-s0513a1:1277_3": "bahi sunakhānaṃ okāso natthi, antorājanivesane koleyyakasunakhānameva taṃ kammaṃ",
  "atk-s0513a1:1277_4": "bhavissati. Idāni pana corānaṃ kiñci bhayaṃ natthi, acorā maraṇaṃ labhanti, yaṃnūnāhaṃ",
  "atk-s0513a1:1277_5": "core rañño dassetvā ñātisaṅghassa jīvitadānaṃ dadeyya”nti. So ñātake samassāsetvā",
  "atk-s0513a1:1277_6": "“tumhe mā bhāyittha, ahaṃ vo abhayaṃ āharissāmi, yāva rājānaṃ passāmi, tāva idheva",
  "atk-s0513a1:1277_7": "hothā”ti pāramiyo āvajjetvā mettābhāvanaṃ purecārikaṃ katvā “mayhaṃ upari leḍḍuṃ",
  "atk-s0513a1:1277_8": "vā muggaraṃ vā mā koci khipituṃ ussahī”ti adhiṭṭhāya ekakova antonagaraṃ pāvisi.",
  "atk-s0513a1:1277_9": "Atha naṃ disvā ekasattopi kujjhitvā olokento nāma nāhosi. Rājāpi sunakhavadhaṃ āṇāpetvā",
  "atk-s0513a1:1277_10": "sayaṃ vinicchaye nisinno hoti. Bodhisatto tattheva gantvā pakkhanditvā rañño āsanassa",
  "atk-s0513a1:1277_11": "heṭṭhā pāvisi. Atha naṃ rājapurisā nīharituṃ āraddhā, rājā pana vāresi.",
  "atk-s0513a1:1278_0": "So thokaṃ vissamitvā heṭṭhāsanā nikkhamitvā rājānaṃ vanditvā “deva, tumhe kukkure",
  "atk-s0513a1:1278_1": "mārāpethā”ti pucchi. “Āma, mārāpemaha”nti. “Ko nesaṃ aparādho narindā”ti? “Rathassa",
  "atk-s0513a1:1278_2": "me parivāracammañca naddhiñca khādiṃsū”ti. “Ye khādiṃsu, te jānāthā”ti? “Na jānāmā”ti.",
  "atk-s0513a1:1278_3": "“‘Ime nāma cammakhādakacorā’ti tathato ajānitvā diṭṭhadiṭṭhaṭṭhāneyeva mārāpanaṃ",
  "atk-s0513a1:1278_4": "na yuttaṃ, devā”ti. “Rathacammassa kukkurehi khāditattā ‘diṭṭhadiṭṭhe sabbeva mārethā’ti",
  "atk-s0513a1:1278_5": "sunakhavadhaṃ āṇāpesi”nti. “Kiṃ pana vo manussā sabbeva kukkure mārenti, udāhu maraṇaṃ",
  "atk-s0513a1:1278_6": "alabhantāpi atthī”ti? “Atthi, amhākaṃ ghare koleyyakā maraṇaṃ na labhantī”ti. Mahārāja",
  "atk-s0513a1:1278_7": "idāneva tumhe “rathacammassa kukkurehi khāditattā ‘diṭṭhadiṭṭhe sabbeva mārethā’ti",
  "atk-s0513a1:1278_8": "sunakhavadhaṃ āṇāpesi”nti avocuttha, idāni pana “amhākaṃ ghare koleyyakā maraṇaṃ",
  "atk-s0513a1:1278_9": "na labhantī”ti vadetha. “Nanu evaṃ sante tumhe chandādivasena agatigamanaṃ gacchatha,",
  "atk-s0513a1:1278_10": "agatigamanañca nāma na yuttaṃ, na ca rājadhammo, raññā nāma kāraṇagavesakena tulāsadisena",
  "atk-s0513a1:1278_11": "bhavituṃ vaṭṭati, idāni ca koleyyakā maraṇaṃ na labhanti, dubbalasunakhāva labhanti,",
  "atk-s0513a1:1278_12": "evaṃ sante nāyaṃ sabbasunakhaghaccā, dubbalaghātikā nāmesā”ti. Evañca pana vatvā",
  "atk-s0513a1:1278_13": "mahāsatto madhurassaraṃ nicchāretvā “mahārāja, yaṃ tumhe karotha, nāyaṃ dhammo”ti",
  "atk-s0513a1:1278_14": "rañño dhammaṃ desento imaṃ gāthamāha –",
  "atk-s0513a1:1279": "22.",
  "atk-s0513a1:1280": "“Ye kukkurā rājakulamhi vaddhā, koleyyakā vaṇṇabalūpapannā;",
  "atk-s0513a1:1281": "Teme na vajjhā mayamasma vajjhā, nāyaṃ saghaccā dubbalaghātikāya”nti.",
  "atk-s0513a1:1282_0": "Tattha ye kukkurāti ye sunakhā. Yathā hi dhāruṇhopi passāvo “pūtimutta”nti, tadahujātopi",
  "atk-s0513a1:1282_1": "siṅgālo “jarasiṅgālo”ti, komalāpi galocilatā “pūtilatā”ti, suvaṇṇavaṇṇopi kāyo “pūtikāyo”ti",
  "atk-s0513a1:1282_2": "vuccati, evamevaṃ vassasatikopi sunakho “kukkuro”ti vuccati. Tasmā mahallakā kāyabalūpapannāpi",
  "atk-s0513a1:1282_3": "te “kukkurā”tveva vuttā. Vaddhāti vaḍḍhitā. Koleyyakāti rājakule jātā sambhūtā saṃvaḍḍhā.",
  "atk-s0513a1:1282_4": "Vaṇṇabalūpapannāti sarīravaṇṇena ceva kāyabalena ca sampannā. Teme na vajjhāti te",
  "atk-s0513a1:1282_5": "ime sassāmikā sārakkhā na vajjhā. Mayamasma vajjhāti assāmikā anārakkhā mayaṃ vajjhā",
  "atk-s0513a1:1282_6": "nāma jātā. Nāyaṃ saghaccāti evaṃ sante ayaṃ avisesena saghaccā nāma na hoti. Dubbalaghātikāyanti",
  "atk-s0513a1:1282_7": "ayaṃ pana dubbalānaṃyeva ghātanato dubbalaghātikā nāma hoti. Rājūhi nāma corā niggaṇhitabbā,",
  "atk-s0513a1:1282_8": "no acorā. Idha pana corānaṃ kiñci bhayaṃ natthi, acorā maraṇaṃ labhanti. Aho imasmiṃ",
  "atk-s0513a1:1282_9": "loke ayuttaṃ vattati, aho adhammo vattatīti.",
  "atk-s0513a1:1283_0": "Rājā bodhisattassa vacaraṃ sutvā āha – “jānāsi tvaṃ, paṇḍita, asukehi nāma rathacammaṃ",
  "atk-s0513a1:1283_1": "khādita”nti? “Āma, jānāmī”ti. “Kehi khādita”nti? “Tumhākaṃ gehe vasanakehi koleyyakasunakhehī”ti.",
  "atk-s0513a1:1283_2": "“Kathaṃ tehi khāditabhāvo jānitabbo”ti? “Ahaṃ tehi khāditabhāvaṃ dassesāmī”ti. “Dassehi",
  "atk-s0513a1:1283_3": "paṇḍitā”ti. “Tumhākaṃ ghare koleyyakasunakhe āharāpetvā thokaṃ takkañca dabbatiṇāni",
  "atk-s0513a1:1283_4": "ca āharāpethā”ti. Rājā tathā akāsi. Atha naṃ mahāsatto “imāni tiṇāni takkena maddāpetvā",
  "atk-s0513a1:1283_5": "ete sunakhe pāyethā”ti āha. Rājā tathā katvā pāyāpesi, pītā pītā sunakhā saddhiṃ",
  "atk-s0513a1:1283_6": "cammehi vamiṃsu. Rājā “sabbaññubuddhassa byākaraṇaṃ viyā”ti tuṭṭho bodhisattassa",
  "atk-s0513a1:1283_7": "setacchattena pūjaṃ akāsi. Bodhisatto “dhammaṃ cara, mahārāja, mātāpitūsu khattiyā”tiādīhi",
  "atk-s0513a1:1283_8": "tesakuṇajātake āgatāhi dasahi dhammacariyagāthāhi rañño dhammaṃ desetvā “mahārāja,",
  "atk-s0513a1:1283_9": "ito paṭṭhāya appamatto hohī”ti rājānaṃ pañcasu sīlesu patiṭṭhāpetvā setacchattaṃ raññova paṭiadāsi.",
  "atk-s0513a1:1284_0": "Rājā mahāsattassa dhammakathaṃ sutvā sabbasattānaṃ abhayaṃ datvā bodhisattaṃ ādiṃ",
  "atk-s0513a1:1284_1": "katvā sabbasunakhānaṃ attano bhojanasadisameva niccabhattaṃ paṭṭhapetvā bodhisattassa",
  "atk-s0513a1:1284_2": "ovāde ṭhito yāvatāyukaṃ dānādīni puññāni katvā kālaṃ katvā devaloke uppajji. Kukkurovādo",
  "atk-s0513a1:1284_3": "dasa vassasahassāni pavatti. Bodhisattopi yāvatāyukaṃ ṭhatvā yathākammaṃ gato.",
  "atk-s0513a1:1285_0": "Satthā “na, bhikkhave, tathāgato idāneva ñātakānaṃ atthaṃ carati, pubbepi cariyevā”ti",
  "atk-s0513a1:1285_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā rājā",
  "atk-s0513a1:1285_2": "ānando ahosi, avasesā parisā buddhaparisā, kukkurapaṇḍito pana ahameva ahosi”nti.",
  "atk-s0513a1:1286": "Kukkurajātakavaṇṇanā dutiyā.",
  "atk-s0513a1:1288": "[23] 3. Bhojājānīyajātakavaṇṇanā",
  "atk-s0513a1:1289_0": "Api passena semānoti idaṃ satthā jetavane viharanto ekaṃ ossaṭṭhavīriyaṃ bhikkhuṃ",
  "atk-s0513a1:1289_1": "ārabbha kathesi. Tasmiñhi samaye satthā taṃ bhikkhuṃ āmantetvā “bhikkhu, pubbe paṇḍitā",
  "atk-s0513a1:1289_2": "anāyatanepi vīriyaṃ akaṃsu, pahāraṃ laddhāpi neva ossajiṃsū”ti vatvā atītaṃ āhari.",
  "atk-s0513a1:1290_0": "Atīte bārāṇasiyaṃ brahmadatte rajjaṃ kārente bodhisatto bhojājānīyasindhavakule nibbatto",
  "atk-s0513a1:1290_1": "sabbālaṅkārasampanno bārāṇasirañño maṅgalasso ahosi. So satasahassagghanikāya suvaṇṇapātiyaṃyeva",
  "atk-s0513a1:1290_2": "nānaggarasasampannaṃ tivassikagandhasālibhojanaṃ bhuñjati, cātujjātikagandhūpalittāyameva",
  "atk-s0513a1:1290_3": "bhūmiyaṃ tiṭṭhati, taṃ ṭhānaṃ rattakambalasāṇiparikkhittaṃ upari suvaṇṇatārakakhacitacelavitānaṃ",
  "atk-s0513a1:1290_4": "samosaritagandhadāmamālādāmaṃ avijahitagandhatelapadīpaṃ hoti. Bārāṇasirajjaṃ pana",
  "atk-s0513a1:1290_5": "apatthentā rājāno nāma natthi. Ekaṃ samayaṃ satta rājāno bārāṇasiṃ parikkhipitvā",
  "atk-s0513a1:1290_6": "“amhākaṃ rajjaṃ vā detu, yuddhaṃ vā”ti bārāṇasirañño paṇṇaṃ pesesuṃ. Rājā amacce",
  "atk-s0513a1:1290_7": "sannipātetvā taṃ pavattiṃ ācikkhitvā “idāni kiṃ karoma, tātā”ti pucchi. “Deva, tumhehi",
  "atk-s0513a1:1290_8": "tāva āditova yuddhāya na gantabbaṃ, asukaṃ nāma assārohaṃ pesetvā yuddhaṃ kāretha,",
  "atk-s0513a1:1290_9": "tasmiṃ asakkonte pacchā jānissāmā”ti. Rājā taṃ pakkosāpetvā “sakkhissasi, tāta, sattahi",
  "atk-s0513a1:1290_10": "rājūhi saddhiṃ yuddhaṃ kātu”nti āha. “Deva, sace bhojājānīyasindhavaṃ labhāmi, tiṭṭhantu",
  "atk-s0513a1:1290_11": "satta rājāno, sakalajambudīpe rājūhipi saddhiṃ yujjhituṃ sakkhissāmī”ti. “Tāta, bhojājānīyasindhavo",
  "atk-s0513a1:1290_12": "vā hotu añño vā, yaṃ icchasi, taṃ gahetvā yuddhaṃ karohī”ti.",
  "atk-s0513a1:1291_0": "So “sādhu, devā”ti rājānaṃ vanditvā pāsādā oruyha bhojājānīyasindhavaṃ āharāpetvā",
  "atk-s0513a1:1291_1": "suvammitaṃ katvā attanāpi sabbasannāhasannaddho khaggaṃ bandhitvā sindhavapiṭṭhivaragato",
  "atk-s0513a1:1291_2": "nagarā nikkhamma vijjulatā viya caramāno paṭhamaṃ balakoṭṭhakaṃ bhinditvā ekaṃ rājānaṃ",
  "atk-s0513a1:1291_3": "jīvaggāhameva gahetvā āgantvā nagare balassa niyyādetvā puna gantvā dutiyaṃ balakoṭṭhakaṃ",
  "atk-s0513a1:1291_4": "bhinditvā tathā tatiyanti evaṃ pañca rājāno jīvaggāhaṃ gahetvā chaṭṭhaṃ balakoṭṭhakaṃ",
  "atk-s0513a1:1291_5": "bhinditvā chaṭṭhassa rañño gahitakāle bhojājānīyo pahāraṃ labhati, lohitaṃ paggharati,",
  "atk-s0513a1:1291_6": "vedanā balavatiyo vattanti. Assāroho tassa pahaṭabhāvaṃ ñatvā bhojājānīyasindhavaṃ",
  "atk-s0513a1:1291_7": "rājadvāre nipajjāpetvā sannāhaṃ sithilaṃ katvā aññaṃ assaṃ sannayhituṃ āraddho. Bodhisatto",
  "atk-s0513a1:1291_8": "mahāphāsukapassena nipannova akkhīni ummiletvā assārohaṃ disvā “ayaṃ aññaṃ assaṃ",
  "atk-s0513a1:1291_9": "sannayhati, ayañca asso sattamaṃ balakoṭṭhakaṃ bhinditvā sattamaṃ rājānaṃ gaṇhituṃ",
  "atk-s0513a1:1291_10": "na sakkhissati, mayā katakammañca nassissati, appaṭisamo assārohopi nassissati, rājāpi",
  "atk-s0513a1:1291_11": "parahatthaṃ gamissati, ṭhapetvā maṃ añño asso sattamaṃ balakoṭṭhakaṃ bhinditvā sattamaṃ",
  "atk-s0513a1:1291_12": "rājānaṃ gahetuṃ samattho nāma natthī”ti nipannakova assārohaṃ pakkosāpetvā “samma",
  "atk-s0513a1:1291_13": "assāroha, sattamaṃ balakoṭṭhakaṃ bhinditvā sattamaṃ rājānaṃ gahetuṃ samattho ṭhapetvā",
  "atk-s0513a1:1291_14": "maṃ añño asso nāma natthi, nāhaṃ mayā katakammaṃ nāsessāmi, mamaññeva uṭṭhāpetvā",
  "atk-s0513a1:1291_15": "sannayhāhī”ti vatvā imaṃ gāthamāha –",
  "atk-s0513a1:1292": "23.",
  "atk-s0513a1:1293": "“Api passena semāno, sallebhi sallalīkato;",
  "atk-s0513a1:1294": "Seyyova vaḷavā bhojjho, yuñja maññeva sārathī”ti.",
  "atk-s0513a1:1295_0": "Tattha api passena semānoti ekena passena sayamānakopi. Sallebhi sallalīkatoti sallehi",
  "atk-s0513a1:1295_1": "viddhopi samāno. Seyyova vaḷavā bhojjhoti vaḷavāti sindhavakulesu ajāto khaluṅkasso.",
  "atk-s0513a1:1295_2": "Bhojjhoti bhojājānīyasindhavo. Iti etasmā vaḷavā sallehi viddhopi bhojājānīyasindhavova",
  "atk-s0513a1:1295_3": "seyyo varo uttamo. Yuñja maññeva sārathīti yasmā eva gatopi ahameva seyyo, tasmā",
  "atk-s0513a1:1295_4": "mamaññeva yojehi, maṃ vammehīti vadati.",
  "atk-s0513a1:1296_0": "Assāroho bodhisattaṃ uṭṭhāpetvā vaṇaṃ bandhitvā susannaddhaṃ sannayhitvā tassa piṭṭhiyaṃ",
  "atk-s0513a1:1296_1": "nisīditvā sattamaṃ balakoṭṭhakaṃ bhinditvā sattamaṃ rājānaṃ jīvaggāhaṃ gahetvā rājabalassa",
  "atk-s0513a1:1296_2": "niyyādesi, bodhisattampi rājadvāraṃ ānayiṃsu. Rājā tassa dassanatthāya nikkhami.",
  "atk-s0513a1:1296_3": "Mahāsatto rājānaṃ āha – “mahārāja, satta rājāno mā ghātayittha, sapathaṃ kāretvā",
  "atk-s0513a1:1296_4": "vissajjetha, mayhañca assārohassa ca dātabbaṃ yasaṃ assārohasseva detha, satta rājāno",
  "atk-s0513a1:1296_5": "gahetvā dinnayodhaṃ nāma nāsetuṃ na vaṭṭati. Tumhepi dānaṃ detha, sīlaṃ rakkhatha,",
  "atk-s0513a1:1296_6": "dhammena samena rajjaṃ kārethā”ti. Evaṃ bodhisattena rañño ovāde dinne bodhisattassa",
  "atk-s0513a1:1296_7": "sannāhaṃ mocayiṃsu, so sannāhe muttamatteyeva nirujjhi. Rājā tassa sarīrakiccaṃ kāretvā",
  "atk-s0513a1:1296_8": "assārohassa mahantaṃ yasaṃ datvā satta rājāno puna attanno adubbhāya sapathaṃ kāretvā",
  "atk-s0513a1:1296_9": "sakasakaṭṭhānāni pesetvā dhammena samena rajjaṃ kāretvā jīvitapariyosāne yathākammaṃ gato.",
  "atk-s0513a1:1297_0": "Satthā “evaṃ bhikkhu pubbe paṇḍitā anāyatanepi vīriyaṃ akaṃsu, evarūpaṃ pahāraṃ laddhāpi",
  "atk-s0513a1:1297_1": "na ossajiṃsu, tvaṃ pana evarūpe niyyānikasāsane pabbajitvā kasmā vīriyaṃ ossajasī”ti",
  "atk-s0513a1:1297_2": "vatvā cattāri saccāni pakāsesi, saccapariyosāne ossaṭṭhavīriyo bhikkhu arahattaphale patiṭṭhāsi.",
  "atk-s0513a1:1298": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā rājā ānando ahosi, assāroho sāriputto, bhojājānīyasindhavo pana ahameva ahosi”nti.",
  "atk-s0513a1:1299": "Bhojājānīyajātakavaṇṇanā tatiyā.",
  "atk-s0513a1:1301": "[24] 4. Ājaññajātakavaṇṇanā",
  "atk-s0513a1:1302_0": "Yadā yadāti idampi satthā jetavane viharanto ossaṭṭhavīriyameva bhikkhuṃ ārabbha",
  "atk-s0513a1:1302_1": "kathesi. Taṃ pana bhikkhuṃ satthā āmantetvā “bhikkhu pubbe paṇḍitā anāyatanepi laddhappahārāpi",
  "atk-s0513a1:1302_2": "hutvā vīriyaṃ akaṃsū”ti vatvā atītaṃ āhari.",
  "atk-s0513a1:1303_0": "Atīte bārāṇasiyaṃ brahmadatte rajjaṃ kārente purimanayeneva satta rājāno nagaraṃ",
  "atk-s0513a1:1303_1": "parivārayiṃsu. Atheko rathikayodho dve bhātikasindhave rathe yojetvā nagarā nikkhamma",
  "atk-s0513a1:1303_2": "cha balakoṭṭhake bhinditvā cha rājāno aggahesi. Tasmiṃ khaṇe jeṭṭhakaasso pahāraṃ",
  "atk-s0513a1:1303_3": "labhi. Rathiko rathaṃ pesento rājadvāraṃ āgantvā jeṭṭhabhātikaṃ rathā mocetvā sannāhaṃ",
  "atk-s0513a1:1303_4": "sithilaṃ katvā ekeneva passena nipajjāpetvā aññaṃ assaṃ sannayhituṃ āraddho. Bodhisatto",
  "atk-s0513a1:1303_5": "taṃ disvā purimanayeneva cintetvā rathikaṃ pakkosāpetvā nipannakova imaṃ gāthamāha –",
  "atk-s0513a1:1304": "24.",
  "atk-s0513a1:1305": "“Yadā yadā yattha yadā, yattha yattha yadā yadā;",
  "atk-s0513a1:1306": "Ājañño kurute vegaṃ, hāyanti tattha vāḷavā”ti.",
  "atk-s0513a1:1307_0": "Tattha yadā yadāti pubbaṇhādīsu yasmiṃ yasmiṃ kāle. Yatthāti yasmiṃ ṭhāne magge vā",
  "atk-s0513a1:1307_1": "saṅgāmasīse vā. Yadāti yasmiṃ khaṇe. Yattha yatthāti sattannaṃ balakoṭṭhakānaṃ vasena",
  "atk-s0513a1:1307_2": "bahūsu yuddhamaṇḍalesu. Yadā yadāti yasmiṃ yasmiṃ kāle pahāraṃ laddhakāle vā aladdhakāle",
  "atk-s0513a1:1307_3": "vā. Ājañño kurute veganti sārathissa cittarucitaṃ kāraṇaṃ ājānanasabhāvo ājañño varasindhavo",
  "atk-s0513a1:1307_4": "vegaṃ karoti vāyamati vīriyaṃ ārabhati. Hāyanti tattha vāḷavāti tasmiṃ vege kariyamāne",
  "atk-s0513a1:1307_5": "itare vaḷavasaṅkhātā khaḷuṅkassā hāyanti parihāyanti, tasmā imasmiṃ rathe maṃyeva yojehīti āha.",
  "atk-s0513a1:1308_0": "Sārathi bodhisattaṃ uṭṭhāpetvā rathe yojetvā sattamaṃ balakoṭṭhakaṃ bhinditvā sattamaṃ",
  "atk-s0513a1:1308_1": "rājānaṃ ādāya rathaṃ pesento rājadvāraṃ āgantvā sindhavaṃ mocesi. Bodhisatto ekena",
  "atk-s0513a1:1308_2": "passena nipanno purimanayeneva rañño ovādaṃ datvā nirujjhi. Rājā tassa sarīrakiccaṃ",
  "atk-s0513a1:1308_3": "kāretvā sārathissa sammānaṃ katvā dhammena rajjaṃ kāretvā yathākammaṃ gato.",
  "atk-s0513a1:1309_0": "Satthā imaṃ dhammadesanaṃ āharitvā saccāni pakāsesi, saccapariyosāne so bhikkhu arahatte",
  "atk-s0513a1:1309_1": "patiṭṭhāsi. Satthā jātakaṃ samodhānesi “tadā rājā ānandatthero ahosi, asso sammāsambuddho”ti.",
  "atk-s0513a1:1310": "Ājaññajātakavaṇṇanā catutthā.",
  "atk-s0513a1:1312": "[25] 5. Titthajātakavaṇṇanā",
  "atk-s0513a1:1313_0": "Aññamaññehi titthehīti idaṃ satthā jetavane viharanto dhammasenāpatissa saddhivihārikaṃ",
  "atk-s0513a1:1313_1": "ekaṃ suvaṇṇakārapubbakaṃ bhikkhuṃ ārabbha kathesi. Āsayānusayañāṇañhi buddhānaṃyeva",
  "atk-s0513a1:1313_2": "hoti, na aññesaṃ. Tasmā dhammasenāpati attano āsayānusayañāṇassa natthitāya saddhivihārikassa",
  "atk-s0513a1:1313_3": "āsayānusayaṃ ajānanto asubhakammaṭṭhānameva kathesi, tassa taṃ na sappāyamahosi.",
  "atk-s0513a1:1313_4": "Kasmā? So kira paṭipāṭiyā pañca jātisatāni suvaṇṇakārageheyeva paṭisandhiṃ gaṇhi,",
  "atk-s0513a1:1313_5": "athassa dīgharattaṃ parisuddhasuvaṇṇadassanavasena paricitattā asubhaṃ na sappāyamahosi.",
  "atk-s0513a1:1313_6": "So tattha nimittamattampi uppādetuṃ asakkonto cattāro māse khepesi.",
  "atk-s0513a1:1314_0": "Dhammasenāpati attano saddhivihārikassa arahattaṃ dātuṃ asakkonto “addhā ayaṃ buddhaveneyyo",
  "atk-s0513a1:1314_1": "bhavissati, tathāgatassa santikaṃ nessāmī”ti cintetvā pātova taṃ ādāya satthu santikaṃ",
  "atk-s0513a1:1314_2": "agamāsi. Satthā “kiṃ nu kho, sāriputta, ekaṃ bhikkhuṃ ādāya āgatosī”ti pucchi. “Ahaṃ,",
  "atk-s0513a1:1314_3": "bhante, imassa kammaṭṭhānaṃ adāsiṃ, ayaṃ pana catūhi māsehi nimittamattampi na uppādesi,",
  "atk-s0513a1:1314_4": "svāhaṃ ‘buddhaveneyyo eso bhavissatī’ti cintetvā tumhākaṃ santikaṃ ādāya āgato”ti.",
  "atk-s0513a1:1314_5": "“Sāriputta, kataraṃ pana te kammaṭṭhānaṃ saddhivihārikassa dinna”nti? “Asubhakammaṭṭhānaṃ",
  "atk-s0513a1:1314_6": "bhagavā”ti. “Sāriputta, natthi tava santāne āsayānusayañāṇaṃ, gaccha, tvaṃ sāyanhasamaye",
  "atk-s0513a1:1314_7": "āgantvā tava saddhivihārikaṃ ādāya gaccheyyāsī”ti. Evaṃ satthā theraṃ uyyojetvā tassa",
  "atk-s0513a1:1314_8": "bhikkhussa manāpaṃ cīvarañca nivāsanañca dāpetvā taṃ ādāya gāmaṃ piṇḍāya pavisitvā",
  "atk-s0513a1:1314_9": "paṇītaṃ khādanīyabhojanīyaṃ dāpetvā mahābhikkhusaṅghaparivāro puna vihāraṃ āgantvā",
  "atk-s0513a1:1314_10": "gandhakuṭiyaṃ divasabhāgaṃ khepetvā sāyanhasamaye taṃ bhikkhuṃ gahetvā vihāracārikaṃ",
  "atk-s0513a1:1314_11": "caramāno ambavane ekaṃ pokkharaṇiṃ māpetvā tattha mahantaṃ paduminigacchaṃ, tatrāpi",
  "atk-s0513a1:1314_12": "ca mahantaṃ ekaṃ padumapupphaṃ māpetvā “bhikkhu imaṃ pupphaṃ olokento nisīdā”ti nisīdāpetvā gandhakuṭiṃ pāvisi.",
  "atk-s0513a1:1315_0": "So bhikkhu taṃ pupphaṃ punappunaṃ oloketi. Bhagavā taṃ pupphaṃ jaraṃ pāpesi, taṃ",
  "atk-s0513a1:1315_1": "tassa passantasseva jaraṃ patvā vivaṇṇaṃ ahosi. Athassa pariyantato paṭṭhāya pattāni",
  "atk-s0513a1:1315_2": "patantāni muhuttena sabbāni patiṃsu. Tato kiñjakkhaṃ pati, kaṇṇikāva avasissi. So",
  "atk-s0513a1:1315_3": "bhikkhu taṃ passanto cintesi “idaṃ padumapupphaṃ idāneva abhirūpaṃ ahosi dassanīyaṃ,",
  "atk-s0513a1:1315_4": "athassa vaṇṇo pariṇato, pattāni ca kiñcakkhañca patitaṃ, kaṇṇikāmattameva avasiṭṭhaṃ,",
  "atk-s0513a1:1315_5": "evarūpassa nāma padumassa jarā pattā, mayhaṃ sarīrassa kiṃ na pāpuṇissati, sabbe",
  "atk-s0513a1:1315_6": "saṅkhārā aniccā”ti vipassanaṃ paṭṭhapesi. Satthā “tassa cittaṃ vipassanaṃ āruḷha”nti",
  "atk-s0513a1:1315_7": "ñatvā gandhakuṭiyaṃ nisinnova obhāsaṃ pharitvā imaṃ gāthamāha –",
  "atk-s0513a1:1316": "“Ucchinda sinehamattano, kumudaṃ sāradikaṃva pāṇinā;",
  "atk-s0513a1:1317": "Santimaggameva brūhaya, nibbānaṃ sugatena desita”nti. ;",
  "atk-s0513a1:1318": "So bhikkhu gāthāpariyosāne arahattaṃ patvā “mutto vatamhi sabbabhavehī”ti cintetvā –",
  "atk-s0513a1:1319": "“So vutthavāso paripuṇṇamānaso, khīṇāsavo antimadehadhārī;",
  "atk-s0513a1:1320": "Visuddhasīlo susamāhitindriyo, cando yathā rāhumukhā pamutto.",
  "atk-s0513a1:1321": "“Samotataṃ mohamahandhakāraṃ, vinodayiṃ sabbamalaṃ asesaṃ;",
  "atk-s0513a1:1322": "Ālokapajjotakaro pabhaṅkaro, sahassaraṃsī viya bhāṇumā nabhe”ti. –",
  "atk-s0513a1:1323_0": "Ādīhi gāthāhi udānaṃ udānesi. Udānetvā ca pana gantvā bhagavantaṃ vandi. Theropi",
  "atk-s0513a1:1323_1": "āgantvā satthāraṃ vanditvā attano saddhivihārikaṃ gahetvā agamāsi. Ayaṃ pavatti bhikkhūnaṃ",
  "atk-s0513a1:1323_2": "antare pākaṭā jātā. Bhikkhū dhammasabhāyaṃ dasabalassa guṇe vaṇṇayamānā nisīdiṃsu",
  "atk-s0513a1:1323_3": "– “āvuso, sāriputtatthero āsayānusayañāṇassa abhāvena attano saddhivihārikassa āsayaṃ",
  "atk-s0513a1:1323_4": "na jānāti, satthā pana ñatvā ekadivaseneva tassa saha paṭisambhidāhi arahattaṃ adāsi,",
  "atk-s0513a1:1323_5": "aho buddhā nāma mahānubhāvā”ti.",
  "atk-s0513a1:1324_0": "Satthā āgantvā paññattāsane nisīditvā “kāya nuttha, bhikkhave, etarahi kathāya sannisinnā”ti",
  "atk-s0513a1:1324_1": "pucchi. “Na bhagavā aññāya kathāya, tumhākaññeva pana dhammasenāpatino saddhivihārikassa",
  "atk-s0513a1:1324_2": "āsayānusayañāṇakathāyā”ti. Satthā “na, bhikkhave, etaṃ acchariyaṃ, svāhaṃ etarahi",
  "atk-s0513a1:1324_3": "buddho hutvā tassa āsayaṃ jānāmi, pubbepāhaṃ tassa āsayaṃ jānāmiyevā”ti vatvā atītaṃ āhari.",
  "atk-s0513a1:1325_0": "Atīte bārāṇasiyaṃ brahmadatto rajjaṃ kāresi. Tadā bodhisatto taṃ rājānaṃ atthe ca",
  "atk-s0513a1:1325_1": "dhamme ca anusāsati. Tadā rañño maṅgalaassanhānatitthe aññataraṃ vaḷavaṃ khaḷuṅkassaṃ",
  "atk-s0513a1:1325_2": "nhāpesuṃ. Maṅgalasso vaḷavena nhānatitthaṃ otāriyamāno jigucchitvā otarituṃ na icchi.",
  "atk-s0513a1:1325_3": "Assagopako gantvā rañño ārocesi “deva, maṅgalasso titthaṃ otarituṃ na icchatī”ti.",
  "atk-s0513a1:1325_4": "Rājā bodhisattaṃ pesesi – “gaccha, paṇḍita, jānāhi kena kāraṇena asso titthaṃ otāriyamāno",
  "atk-s0513a1:1325_5": "na otaratī”ti. Bodhisatto “sādhu, devā”ti nadītīraṃ gantvā assaṃ oloketvā nirogabhāvamassa",
  "atk-s0513a1:1325_6": "ñatvā “kena nu kho kāraṇena ayaṃ imaṃ titthaṃ na otaratī”ti upadhārento “paṭhamataraṃ",
  "atk-s0513a1:1325_7": "ettha añño nhāpito bhavissati, tenesa jigucchamāno titthaṃ na otarati maññe”ti cintetvā",
  "atk-s0513a1:1325_8": "assagopake pucchi “ambho, imasmiṃ titthe kaṃ paṭhamaṃ nhāpayitthā”ti? “Aññataraṃ",
  "atk-s0513a1:1325_9": "vaḷavassaṃ, sāmī”ti.",
  "atk-s0513a1:1326_0": "Bodhisatto “esa attano sindhavatāya jigucchanto ettha nhāyituṃ na icchati, imaṃ aññatitthe",
  "atk-s0513a1:1326_1": "nhāpetuṃ vaṭṭatī”ti tassa āsayaṃ ñatvā “bho assagopaka, sappimadhuphāṇitādibhisaṅkhatapāyāsampi",
  "atk-s0513a1:1326_2": "tāva punappunaṃ bhuñjantassa titti hoti. Ayaṃ asso bahū vāre idha titthe nhāto, aññampi",
  "atk-s0513a1:1326_3": "tāva naṃ titthaṃ otāretvā nhāpetha ca pāyetha cā”ti vatvā imaṃ gāthamāha –",
  "atk-s0513a1:1327": "25.",
  "atk-s0513a1:1328": "“Aññamaññehi titthehi, assaṃ pāyehi sārathi;",
  "atk-s0513a1:1329": "Accāsanassa puriso, pāyāsassapi tappatī”ti.",
  "atk-s0513a1:1330_0": "Tattha aññamaññehīti aññehi aññehi. Pāyehīti desanāsīsametaṃ, nhāpehi ca pāyehi cāti",
  "atk-s0513a1:1330_1": "attho. Accāsanassāti karaṇatthe sāmivacanaṃ, atiasanena atibhuttenāti attho. Pāyāsassapi",
  "atk-s0513a1:1330_2": "tappatīti sappiādīhi abhisaṅkhatena madhurapāyāsena tappati titto hoti, dhāto suhito",
  "atk-s0513a1:1330_3": "na puna bhuñjitukāmataṃ āpajjati. Tasmā ayampi asso imasmiṃ titthe nibaddhaṃ nhānena",
  "atk-s0513a1:1330_4": "pariyattiṃ āpanno bhavissati, aññattha naṃ nhāpethāti.",
  "atk-s0513a1:1331_0": "Te tassa vacanaṃ sutvā assaṃ aññatitthaṃ otāretvā pāyiṃsu ceva nhāpayiṃsu ca. Bodhisatto",
  "atk-s0513a1:1331_1": "assassa pānīyaṃ pivitvā nhānakāle rañño santikaṃ agamāsi. Rājā “kiṃ, tāta, asso nhāto",
  "atk-s0513a1:1331_2": "ca pīto cā”ti pucchi. “Āma, devā”ti. “Paṭhamaṃ kiṃ kāraṇā na icchatī”ti? “Iminā nāma",
  "atk-s0513a1:1331_3": "kāraṇenā”ti sabbaṃ ācikkhi. Rājā “evarūpassa tiracchānassāpi nāma āsayaṃ jānāti,",
  "atk-s0513a1:1331_4": "aho paṇḍito”ti bodhisattassa mahantaṃ yasaṃ datvā jīvitapariyosāne yathākammaṃ gato.",
  "atk-s0513a1:1331_5": "Bodhisattopi yathākammameva gato.",
  "atk-s0513a1:1332_0": "Satthā “na, bhikkhave, ahaṃ etassa idāneva āsayaṃ jānāmi, pubbepi jānāmiyevā”ti imaṃ",
  "atk-s0513a1:1332_1": "dhammadesanaṃ āharitvā anusandhiṃ ghaṭetvā jātakaṃ samodhānesi – “tadā maṅgalaasso",
  "atk-s0513a1:1332_2": "ayaṃ bhikkhu ahosi, rājā ānando, paṇḍitāmacco pana ahameva ahosi”nti.",
  "atk-s0513a1:1333": "Titthajātakavaṇṇanā pañcamā.",
  "atk-s0513a1:1335": "[26] 6. Mahiḷāmukhajātakavaṇṇanā",
  "atk-s0513a1:1336_0": "Purāṇacorāna vaco nisammāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:1336_1": "Devadatto ajātasattukumāraṃ pasādetvā lābhasakkāraṃ nipphādesi. Ajātasattukumāro",
  "atk-s0513a1:1336_2": "devadattassa gayāsīse vihāraṃ kāretvā nānaggarasehi tivassikagandhasālibhojanassa",
  "atk-s0513a1:1336_3": "divase divase pañca thālipākasatāni abhihari. Lābhasakkāraṃ nissāya devadattassa",
  "atk-s0513a1:1336_4": "parivāro mahanto jāto, devadatto parivārena saddhiṃ vihāreyeva hoti. Tena samayena",
  "atk-s0513a1:1336_5": "rājagahavāsikā dve sahāyā. Tesu eko satthu santike pabbajito, eko devadattassa. Te",
  "atk-s0513a1:1336_6": "aññamaññaṃ tasmiṃ tasmiṃ ṭhānepi passanti, vihāraṃ gantvāpi passantiyeva.",
  "atk-s0513a1:1337_0": "Athekadivasaṃ devadattassa nissitako itaraṃ āha – “āvuso, kiṃ tvaṃ devasikaṃ sedehi",
  "atk-s0513a1:1337_1": "muccamānehi piṇḍāya carasi, devadatto gayāsīsavihāre nisīditvāva nānaggarasehi subhojanaṃ",
  "atk-s0513a1:1337_2": "bhuñjati, evarūpo upāyo natthi, kiṃ tvaṃ dukkhaṃ anubhosi, kiṃ te pātova gayāsīsaṃ",
  "atk-s0513a1:1337_3": "āgantvā sauttaribhaṅgaṃ yāguṃ pivitvā aṭṭhārasavidhaṃ khajjakaṃ khāditvā nānaggarasehi",
  "atk-s0513a1:1337_4": "subhojanaṃ bhuñjituṃ na vaṭṭatī”ti? So punappunaṃ vuccamāno gantukāmo hutvā tato",
  "atk-s0513a1:1337_5": "paṭṭhāya gayāsīsaṃ gantvā bhuñjitvā kālasseva veḷuvanaṃ āgacchati. So sabbakālaṃ",
  "atk-s0513a1:1337_6": "paṭicchādetuṃ nāsakkhi, “gayāsīsaṃ gantvā devadattassa paṭṭhapitaṃ bhattaṃ bhuñjatī”ti",
  "atk-s0513a1:1337_7": "na cirasseva pākaṭo jāto. Atha naṃ sahāyā pucchiṃsu “saccaṃ kira, tvaṃ āvuso, devadattassa",
  "atk-s0513a1:1337_8": "paṭṭhapitaṃ bhattaṃ bhuñjasī”ti. “Ko evamāhā”ti? “Asuko ca asuko cā”ti. “Saccaṃ ahaṃ",
  "atk-s0513a1:1337_9": "āvuso gayāsīsaṃ gantvā bhuñjāmi, na pana me devadatto bhattaṃ deti, aññe manussā",
  "atk-s0513a1:1337_10": "dentī”ti. “Āvuso, devadatto buddhānaṃ paṭikaṇṭako dussīlo ajātasattuṃ pasādetvā adhammena",
  "atk-s0513a1:1337_11": "attano lābhasakkāraṃ uppādesi, tvaṃ evarūpe niyyānike buddhasāsane pabbajitvā devadattassa",
  "atk-s0513a1:1337_12": "adhammena uppannaṃ bhojanaṃ bhuñjasi, ehi taṃ satthu santikaṃ nessāmā”ti taṃ bhikkhuṃ",
  "atk-s0513a1:1337_13": "ādāya dhammasabhaṃ āgamiṃsu.",
  "atk-s0513a1:1338_0": "Satthā disvāva “kiṃ, bhikkhave, etaṃ bhikkhuṃ anicchantaññeva ādāya āgatatthā”ti?",
  "atk-s0513a1:1338_1": "“Āma bhante, ayaṃ bhikkhu tumhākaṃ santike pabbajitvā devadattassa adhammena uppannaṃ",
  "atk-s0513a1:1338_2": "bhojanaṃ bhuñjatī”ti. “Saccaṃ kira tvaṃ bhikkhu devadattassa adhammena uppannaṃ bhojanaṃ",
  "atk-s0513a1:1338_3": "bhuñjasī”ti? “Na bhante, devadatto mayhaṃ deti, aññe manussā denti, tamahaṃ bhuñjāmī”ti.",
  "atk-s0513a1:1338_4": "Satthā “mā bhikkhu ettha parihāraṃ kari, devadatto anācāro dussīlo, kathañhi nāma",
  "atk-s0513a1:1338_5": "tvaṃ idha pabbajitvā mama sāsanaṃ bhajantoyeva devadattassa bhattaṃ bhuñjasi, niccakālampi",
  "atk-s0513a1:1338_6": "bhajanasīlakova tvaṃ diṭṭhadiṭṭheyeva bhajasī”ti vatvā atītaṃ āhari.",
  "atk-s0513a1:1339_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Tadā",
  "atk-s0513a1:1339_1": "rañño mahiḷāmukho nāma maṅgalahatthī ahosi sīlavā ācārasampanno, na kañci viheṭheti.",
  "atk-s0513a1:1339_2": "Athekadivasaṃ tassa sālāya samīpe rattibhāgasamanantare corā āgantvā tassa avidūre",
  "atk-s0513a1:1339_3": "nisinnā coramantaṃ mantayiṃsu “evaṃ ummaṅgo bhinditabbo, evaṃ sandhicchedakammaṃ",
  "atk-s0513a1:1339_4": "kattabbaṃ, ummaṅgañca sandhicchedañca maggasadisaṃ titthasadisaṃ nijjaṭaṃ niggumbaṃ",
  "atk-s0513a1:1339_5": "katvā bhaṇḍaṃ harituṃ vaṭṭati, harantena māretvāva haritabbaṃ, evaṃ uṭṭhātuṃ samattho",
  "atk-s0513a1:1339_6": "nāma na bhavissati, corena ca nāma sīlācārayuttena na bhavitabbaṃ, kakkhaḷena pharusena",
  "atk-s0513a1:1339_7": "sāhasikena bhavitabba”nti. Evaṃ mantetvā aññamaññaṃ uggaṇhāpetvā agamaṃsu. Eteneva",
  "atk-s0513a1:1339_8": "upāyena punadivasepi punadivasepīti bahū divase tattha āgantvā mantayiṃsu. So tesaṃ",
  "atk-s0513a1:1339_9": "vacanaṃ sutvā “te maṃ sikkhāpentī”ti saññāya “idāni mayā kakkhaḷena pharusena sāhasikena",
  "atk-s0513a1:1339_10": "bhavitabba”nti tathārūpova ahosi. Pātova āgataṃ hatthigopakaṃ soṇḍāya gahetvā bhūmiyaṃ",
  "atk-s0513a1:1339_11": "pothetvā māresi. Aparampi tathā aparampi tathāti āgatāgataṃ māretiyeva.",
  "atk-s0513a1:1340_0": "“Mahiḷāmukho ummattako jāto diṭṭhadiṭṭhe māretī”ti rañño ārocayiṃsu. Rājā bodhisattaṃ",
  "atk-s0513a1:1340_1": "pahiṇi “gaccha paṇḍita, jānāhi kena kāraṇena so duṭṭho jāto”ti. Bodhisatto gantvā",
  "atk-s0513a1:1340_2": "tassa sarīre arogabhāvaṃ ñatvā “kena nu kho kāraṇena esa duṭṭho jāto”ti upadhārento",
  "atk-s0513a1:1340_3": "“addhā avidūre kesañci vacanaṃ sutvā ‘maṃ ete sikkhāpentī’ti saññāya duṭṭho jāto”ti",
  "atk-s0513a1:1340_4": "sanniṭṭhānaṃ katvā hatthigopake pucchi “atthi nu kho hatthisālāya samīpe rattibhāge",
  "atk-s0513a1:1340_5": "kehici kiñci kathitapubba”nti? “Āma, sāmi, corā āgantvā kathayiṃsū”ti. Bodhisatto",
  "atk-s0513a1:1340_6": "gantvā rañño ārocesi “deva, añño hatthissa sarīre vikāro natthi, corānaṃ kathaṃ sutvā",
  "atk-s0513a1:1340_7": "duṭṭho jāto”ti. “Idāni kiṃ kātuṃ vaṭṭatī”ti? “Sīlavante samaṇabrāhmaṇe hatthisālāyaṃ",
  "atk-s0513a1:1340_8": "nisīdāpetvā sīlācārakathaṃ kathāpetuṃ vaṭṭatī”ti. “Evaṃ kārehi, tātā”ti.",
  "atk-s0513a1:1341_0": "Bodhisatto gantvā sīlavante samaṇabrāhmaṇe hatthisālāyaṃ nisīdāpetvā “sīlakathaṃ",
  "atk-s0513a1:1341_1": "kathetha, bhante”ti āha. Te hatthissa avidūre nisinnā “na koci parāmasitabbo na māretabbo,",
  "atk-s0513a1:1341_2": "sīlācārasampannena khantimettānuddayayuttena bhavituṃ vaṭṭatī”ti sīlakathaṃ kathayiṃsu.",
  "atk-s0513a1:1341_3": "So taṃ sutvā “maṃ ime sikkhāpenti, ito dāni paṭṭhāya sīlavantena bhavitabba”nti sīlavā",
  "atk-s0513a1:1341_4": "ahosi. Rājā bodhisattaṃ pucchi “kiṃ, tāta, sīlavā jāto”ti? Bodhisatto “āma, devā”ti.",
  "atk-s0513a1:1341_5": "“Evarūpo duṭṭhahatthī paṇḍite nissāya porāṇakadhammeyeva patiṭṭhito”ti vatvā imaṃ gāthamāha –",
  "atk-s0513a1:1342": "26.",
  "atk-s0513a1:1343": "“Purāṇacorāna vaco nisamma, mahiḷāmukho pothayamanvacārī;",
  "atk-s0513a1:1344": "Susaññatānañhi vaco nisamma, gajuttamo sabbaguṇesu aṭṭhā”ti.",
  "atk-s0513a1:1345_0": "Tattha purāṇacorānanti porāṇacorānaṃ. Nisammāti sutvā, paṭhamaṃ corānaṃ vacanaṃ sutvāti",
  "atk-s0513a1:1345_1": "attho. Mahiḷāmukhoti hatthinimukhena sadisamukho. Yathā mahiḷā purato olokiyamānā",
  "atk-s0513a1:1345_2": "sobhati, na pacchato, tathā sopi purato olokiyamāno sobhati. Tasmā “mahiḷāmukho”tissa",
  "atk-s0513a1:1345_3": "nāmaṃ akaṃsu. Pothayamanvacārīti pothayanto mārento anucārī. Ayameva vā pāṭho. Susaññatānanti",
  "atk-s0513a1:1345_4": "suṭṭhu saññatānaṃ sīlavantānaṃ. Gajuttamoti uttamagajo maṅgalahatthī. Sabbaguṇesu",
  "atk-s0513a1:1345_5": "aṭṭhāti sabbesu porāṇaguṇesu patiṭṭhito. Rājā “tiracchānagatassāpi āsayaṃ jānātī”ti",
  "atk-s0513a1:1345_6": "bodhisattassa mahantaṃ yasaṃ adāsi. So yāvatāyukaṃ ṭhatvā saddhiṃ bodhisattena yathākammaṃ gato.",
  "atk-s0513a1:1346_0": "Satthā “pubbepi tvaṃ bhikkhu diṭṭhadiṭṭheyeva bhaji, corānaṃ vacanaṃ sutvā core bhaji,",
  "atk-s0513a1:1346_1": "dhammikānaṃ vacanaṃ sutvā dhammike bhajī”ti imaṃ dhammadesanaṃ āharitvā anusandhiṃ",
  "atk-s0513a1:1346_2": "ghaṭetvā jātakaṃ samodhānesi – “tadā mahiḷāmukho vipakkhasevakabhikkhu ahosi, rājā",
  "atk-s0513a1:1346_3": "ānando, amacco pana ahameva ahosi”nti.",
  "atk-s0513a1:1347": "Mahiḷāmukhajātakavaṇṇanā chaṭṭhā.",
  "atk-s0513a1:1349": "[27] 7. Abhiṇhajātakavaṇṇanā",
  "atk-s0513a1:1350_0": "Nālaṃ kabaḷaṃ padātaveti idaṃ satthā jetavane viharanto ekaṃ upāsakañca mahallakattherañca",
  "atk-s0513a1:1350_1": "ārabbha kathesi. Sāvatthiyaṃ kira dve sahāyakā. Tesu eko pabbajitvā devasikaṃ itarassa",
  "atk-s0513a1:1350_2": "gharaṃ gacchati. So tassa bhikkhaṃ datvā sayampi bhuñjitvā teneva saddhiṃ vihāraṃ",
  "atk-s0513a1:1350_3": "gantvā yāva sūriyatthaṅgamanā ālāpasallāpena nisīditvā nagaraṃ pavisati, itaropi",
  "atk-s0513a1:1350_4": "naṃ yāva nagaradvārā anugantvā nivattati. So tesaṃ vissāso bhikkhūnaṃ antare pākaṭo",
  "atk-s0513a1:1350_5": "jāto. Athekadivasaṃ bhikkhū tesaṃ vissāsakathaṃ kathentā dhammasabhāyaṃ nisīdiṃsu.",
  "atk-s0513a1:1350_6": "Satthā āgantvā “kāya nuttha, bhikkhave, etarahi kathāya sannisinnā”ti pucchi, te",
  "atk-s0513a1:1350_7": "“imāya nāma, bhante”ti kathayiṃsu. Satthā “na, bhikkhave, idāneva ime vissāsikā,",
  "atk-s0513a1:1350_8": "pubbepi vissāsikāyeva ahesu”nti vatvā atītaṃ āhari.",
  "atk-s0513a1:1351_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Tadā",
  "atk-s0513a1:1351_1": "eko kukkuro maṅgalahatthisālaṃ gantvā maṅgalahatthissa bhuñjanaṭṭhāne patitāni bhattasitthāni",
  "atk-s0513a1:1351_2": "khādati. So teneva bhojanena saṃvaddhamāno maṅgalahatthissa vissāsiko jāto hatthisseva",
  "atk-s0513a1:1351_3": "santike bhuñjati, ubhopi vinā vattituṃ na sakkonti. So hatthī naṃ soṇḍāya gahetvā",
  "atk-s0513a1:1351_4": "aparāparaṃ karonto kīḷati, ukkhipitvā kumbhe patiṭṭhāpeti. Athekadivasaṃ eko gāmikamanusso",
  "atk-s0513a1:1351_5": "hatthigopakassa mūlaṃ datvā taṃ kukkuraṃ ādāya attano gāmaṃ agamāsi. Tato paṭṭhāya",
  "atk-s0513a1:1351_6": "so hatthī kukkuraṃ apassanto neva khādati na pivati na nhāyati. Tamatthaṃ rañño ārocesuṃ.",
  "atk-s0513a1:1351_7": "Rājā bodhisattaṃ pahiṇi “gaccha paṇḍita, jānāhi kiṃkāraṇā hatthī evaṃ karotī”ti.",
  "atk-s0513a1:1352_0": "Bodhisatto hatthisālaṃ gantvā hatthissa dummanabhāvaṃ ñatvā “imassa sarīre rogo na",
  "atk-s0513a1:1352_1": "paññāyati, kenaci panassa saddhiṃ mittasanthavena bhavitabbaṃ, taṃ apassanto esa",
  "atk-s0513a1:1352_2": "maññe sokābhibhūto”ti hatthigopake pucchi “atthi nu kho imassa kenaci saddhiṃ vissāso”ti?",
  "atk-s0513a1:1352_3": "“Āma, atthi sāmi ekena sunakhena saddhiṃ balavā mettī”ti. “Kahaṃ so etarahī”ti? “Ekena",
  "atk-s0513a1:1352_4": "manussena nīto”ti. “Jānātha panassa nivāsanaṭṭhāna”nti? “Na jānāma, sāmī”ti. Bodhisatto",
  "atk-s0513a1:1352_5": "rañño santikaṃ gantvā “natthi, deva, hatthissa koci ābādho, ekena panassa sunakhena",
  "atk-s0513a1:1352_6": "saddhiṃ balavavissāso, taṃ apassanto na bhuñjati maññe”ti vatvā imaṃ gāthamāha –",
  "atk-s0513a1:1353": "27.",
  "atk-s0513a1:1354": "“Nālaṃ kabaḷaṃ padātave, na ca piṇḍaṃ na kuse na ghaṃsituṃ;",
  "atk-s0513a1:1355": "Maññāmi abhiṇhadassanā, nāgo snehamakāsi kukkure”ti.",
  "atk-s0513a1:1356_0": "Tattha nālanti na samattho. Kabaḷanti bhojanakāle paṭhamameva dinnaṃ kaṭukakabaḷaṃ.",
  "atk-s0513a1:1356_1": "Padātaveti paādātave, sandhivasena ākāralopo veditabbo, gahetunti attho. Na ca piṇḍanti",
  "atk-s0513a1:1356_2": "vaḍḍhetvā dīyamānaṃ bhattapiṇḍampi nālaṃ gahetuṃ. Na kuseti khādanatthāya dinnāni",
  "atk-s0513a1:1356_3": "tiṇānipi nālaṃ gahetuṃ. Na ghaṃsitunti nhāpiyamāno sarīrampi ghaṃsituṃ nālaṃ. Evaṃ",
  "atk-s0513a1:1356_4": "yaṃ yaṃ so hatthī kātuṃ na samattho, taṃ taṃ sabbaṃ rañño ārocetvā tassa asamatthabhāve",
  "atk-s0513a1:1356_5": "attanā sallakkhitakāraṇaṃ ārocento “maññāmī”tiādimāha.",
  "atk-s0513a1:1357_0": "Rājā tassa vacanaṃ sutvā “idāni kiṃ kātabbaṃ paṇḍitā”ti pucchi. “‘Amhākaṃ kira maṅgalahatthissa",
  "atk-s0513a1:1357_1": "sahāyaṃ sunakhaṃ eko manusso gahetvā gato, yassa ghare taṃ sunakhaṃ passanti, tassa",
  "atk-s0513a1:1357_2": "ayaṃ nāma daṇḍo’ti bheriṃ carāpetha devā”ti. Rājā tathā kāresi. Taṃ pavattiṃ sutvā",
  "atk-s0513a1:1357_3": "so puriso sunakhaṃ vissajjesi, sunakho vegenāgantvā hatthissa santikameva agamāsi.",
  "atk-s0513a1:1357_4": "Hatthī taṃ soṇḍāya gahetvā kumbhe ṭhapetvā roditvā paridevitvā kumbhā otāretvā tena",
  "atk-s0513a1:1357_5": "bhutte pacchā attanāpi bhuñji. “Tiracchānagatassa āsayaṃ jānātī”ti rājā bodhisattassa",
  "atk-s0513a1:1357_6": "mahantaṃ yasaṃ adāsi.",
  "atk-s0513a1:1358_0": "Satthā “na, bhikkhave, ime idāneva vissāsikā, pubbepi vissāsikāyevā”ti imaṃ dhammadesanaṃ",
  "atk-s0513a1:1358_1": "āharitvā catusaccakathāya vinivaṭṭetvā anusandhiṃ ghaṭetvā jātakaṃ samodhānesi. Idaṃ",
  "atk-s0513a1:1358_2": "catusaccakathāya vinivaṭṭanaṃ nāma sabbajātakesupi atthiyeva. Mayaṃ pana yatthassa",
  "atk-s0513a1:1358_3": "ānisaṃso paññāyati, tattheva dassayissāma.",
  "atk-s0513a1:1359": "Tadā sunakho upāsako ahosi, hatthī mahallakatthero, rājā ānando, amaccapaṇḍito pana ahameva ahosinti.",
  "atk-s0513a1:1360": "Abhiṇhajātakavaṇṇanā sattamā.",
  "atk-s0513a1:1362": "[28] 8. Nandivisālajātakavaṇṇanā",
  "atk-s0513a1:1363_0": "Manuññameva bhāseyyāti idaṃ satthā jetavane viharanto chabbaggiyānaṃ bhikkhūnaṃ omasavādaṃ",
  "atk-s0513a1:1363_1": "ārabbha kathesi. Tasmiñhi samaye chabbaggiyā kalahaṃ karontā pesale bhikkhū khuṃsenti",
  "atk-s0513a1:1363_2": "vambhenti ovijjhanti, dasahi akkosavatthūhi akkosanti. Bhikkhū bhagavato ārocesuṃ.",
  "atk-s0513a1:1363_3": "Bhagavā chabbaggiye pakkosāpetvā “saccaṃ kira bhikkhavo”ti pucchitvā “sacca”nti vutte",
  "atk-s0513a1:1363_4": "vigarahitvā “bhikkhave, pharusavācā nāma tiracchānagatānampi amanāpā, pubbepi eko",
  "atk-s0513a1:1363_5": "tiracchānagato attānaṃ pharusena samudācarantaṃ sahassaṃ parājesī”ti vatvā atītaṃ āhari.",
  "atk-s0513a1:1364_0": "Atīte gandhāraraṭṭhe takkasilāyaṃ gandhārarājā rajjaṃ kāresi. Tadā bodhisatto goyoniyaṃ",
  "atk-s0513a1:1364_1": "nibbatti. Atha naṃ taruṇavacchakakāleyeva eko brāhmaṇo godakkhiṇādāyakānaṃ santikā",
  "atk-s0513a1:1364_2": "labhitvā “nandivisālo”ti nāmaṃ katvā puttaṭṭhāne ṭhapetvā sampiyāyamāno yāgubhattādīni",
  "atk-s0513a1:1364_3": "datvā posesi. Bodhisatto vayappatto cintesi “ahaṃ iminā brāhmaṇena kicchena paṭijaggito,",
  "atk-s0513a1:1364_4": "mayā ca saddhiṃ sakalajambudīpe añño samadhuro goṇo nāma natthi, yaṃnūnāhaṃ attano",
  "atk-s0513a1:1364_5": "balaṃ dassetvā brāhmaṇassa posāvaniyaṃ dadeyya”nti so ekadivasaṃ brāhmaṇaṃ āha “gaccha,",
  "atk-s0513a1:1364_6": "brāhmaṇa, ekaṃ govittakaseṭṭhiṃ upasaṅkamitvā ‘mayhaṃ balibaddo atibaddhaṃ sakaṭasataṃ",
  "atk-s0513a1:1364_7": "pavaṭṭetī’ti vatvā sahassena abbhutaṃ karohī”ti. So brāhmaṇo seṭṭhissa santikaṃ gantvā",
  "atk-s0513a1:1364_8": "kathaṃ samuṭṭhāpesi “imasmiṃ nagare kassa goṇo thāmasampanno”ti. Atha naṃ seṭṭhi",
  "atk-s0513a1:1364_9": "“asukassa ca asukassa cā”ti vatvā “sakalanagare pana amhākaṃ goṇehi sadiso nāma natthī”ti",
  "atk-s0513a1:1364_10": "āha. Brāhmaṇo “mayhaṃ eko goṇo atibaddhaṃ sakaṭasataṃ pavaṭṭetuṃ samattho atthī”ti",
  "atk-s0513a1:1364_11": "āha. Seṭṭhi gahapati “kuto evarūpo goṇo”ti āha. Brāhmaṇo “mayhaṃ gehe atthī”ti. “Tena",
  "atk-s0513a1:1364_12": "hi abbhutaṃ karohī”ti. “Sādhu karomī”ti sahassena abbhutaṃ akāsi.",
  "atk-s0513a1:1365_0": "So sakaṭasataṃ vālukāsakkharapāsāṇānaṃyeva pūretvā paṭipāṭiyā ṭhapetvā sabbāni akkhabandhanayottena",
  "atk-s0513a1:1365_1": "ekato bandhitvā nandivisālaṃ nhāpetvā gandhapañcaṅgulikaṃ katvā kaṇṭhe mālaṃ piḷandhitvā",
  "atk-s0513a1:1365_2": "purimasakaṭadhure ekakameva yojetvā sayaṃ dhure nisīditvā patodaṃ ukkhipitvā “gaccha",
  "atk-s0513a1:1365_3": "kūṭa, vahassu kūṭā”ti āha. Bodhisatto “ayaṃ maṃ akūṭaṃ kūṭavādena samudācaratī”ti",
  "atk-s0513a1:1365_4": "cattāro pāde thambhe viya niccale katvā aṭṭhāsi. Seṭṭhi taṅkhaṇaññeva brāhmaṇaṃ sahassaṃ",
  "atk-s0513a1:1365_5": "āharāpesi. Brāhmaṇo sahassaparājito goṇaṃ muñcitvā gharaṃ gantvā sokābhibhūto nipajji.",
  "atk-s0513a1:1365_6": "Nandivisālo caritvā āgato brāhmaṇaṃ sokābhibhūtaṃ disvā upasaṅkamitvā “kiṃ, brāhmaṇa,",
  "atk-s0513a1:1365_7": "niddāyasī”ti āha. “Kuto me, niddā, sahassaparājitassāti, brāhmaṇa, mayā ettakaṃ kālaṃ",
  "atk-s0513a1:1365_8": "tava gehe vasantena atthi kiñci bhājanaṃ vā bhinditapubbaṃ, koci vā madditapubbo,",
  "atk-s0513a1:1365_9": "aṭṭhāne vā pana uccārapassāvo katapubbo”ti? “Natthi tātā”ti. Atha tvaṃ maṃ kasmā",
  "atk-s0513a1:1365_10": "kūṭavādena samudācarasi, taveveso doso, mayhaṃ doso natthi, gaccha, tena saddhiṃ",
  "atk-s0513a1:1365_11": "dvīhi sahassehi abbhutaṃ karohi, kevalaṃ maṃ akūṭaṃ kūṭavādena mā samudācarasīti.",
  "atk-s0513a1:1366_0": "Brāhmaṇo tassa vacanaṃ sutvā gantvā dvīhi sahassehi abbhutaṃ katvā purimanayeneva",
  "atk-s0513a1:1366_1": "sakaṭasataṃ atibandhitvā nandivisālaṃ maṇḍetvā purimasakaṭadhure yojesi. Kathaṃ yojesīti?",
  "atk-s0513a1:1366_2": "Yugaṃ dhure niccalaṃ bandhitvā ekāya koṭiyā nandivisālaṃ yojetvā ekaṃ koṭiṃ dhurayottena",
  "atk-s0513a1:1366_3": "paliveṭhetvā yugakoṭiñca akkhapādañca nissāya muṇḍarukkhadaṇḍakaṃ datvā tena yottena",
  "atk-s0513a1:1366_4": "niccalaṃ bandhitvā ṭhapesi. Evañhi kate yugaṃ etto vā ito vā na gacchati, sakkā hoti",
  "atk-s0513a1:1366_5": "ekeneva goṇena ākaḍḍhituṃ. Athassa brāhmaṇo dhure nisīditvā nandivisālassa piṭṭhiṃ",
  "atk-s0513a1:1366_6": "parimajjitvā “gaccha bhadra, vahassu, bhandrā”ti āha. Bodhisatto atibaddhaṃ sakaṭasataṃ",
  "atk-s0513a1:1366_7": "ekavegeneva ākaḍḍhitvā pacchā ṭhitaṃ sakaṭaṃ purato ṭhitassa sakaṭassa ṭhāne ṭhapesi.",
  "atk-s0513a1:1366_8": "Govittakaseṭṭhi parājito brāhmaṇassa dve sahassāni adāsi. Aññepi manussā bodhisattassa",
  "atk-s0513a1:1366_9": "bahuṃ dhanaṃ adaṃsu, sabbaṃ brāhmaṇasseva ahosi. Evaṃ so bodhisattaṃ nissāya bahuṃ dhanaṃ labhi.",
  "atk-s0513a1:1367": "Satthā “na, bhikkhave, pharusavacanaṃ nāma kassaci manāpa”nti chabbaggiye bhikkhū garahitvā sikkhāpadaṃ paññapetvā abhisambuddho hutvā imaṃ gāthamāha –",
  "atk-s0513a1:1368": "28.",
  "atk-s0513a1:1369": "“Manuññameva bhāseyya, nāmanuññaṃ kudācanaṃ;",
  "atk-s0513a1:1370": "Manuññaṃ bhāsamānassa, garuṃ bhāraṃ udaddhari;",
  "atk-s0513a1:1371": "Dhanañca naṃ alābhesi, tena cattamano ahū”ti.",
  "atk-s0513a1:1372_0": "Tattha manuññameva bhāseyyāti parena saddhiṃ bhāsamāno catudosavirahitaṃ madhuraṃ",
  "atk-s0513a1:1372_1": "manāpaṃ saṇhaṃ mudukaṃ piyavacanameva bhāseyya. Garuṃ bhāraṃ udaddharīti nandivisālo",
  "atk-s0513a1:1372_2": "balibaddo amanāpaṃ bhāsamānassa bhāraṃ anuddharitvā pacchā manāpaṃ piyavacanaṃ bhāsamānassa",
  "atk-s0513a1:1372_3": "brāhmaṇassa garuṃ bhāraṃ uddhari, uddharitvā kaḍḍhitvā pavaṭṭesīti attho, da-kāro",
  "atk-s0513a1:1372_4": "panettha byañjanasandhivasena padasandhikaro.",
  "atk-s0513a1:1373": "Iti satthā “manuññameva bhāseyyā”ti imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, nandivisālo pana ahameva ahosi”nti.",
  "atk-s0513a1:1374": "Nandivisālajātakavaṇṇanā aṭṭhamā.",
  "atk-s0513a1:1376": "[29] 9. Kaṇhajātakavaṇṇanā",
  "atk-s0513a1:1377_0": "Yato yato garu dhuranti idaṃ satthā jetavane viharanto yamakapāṭihāriyaṃ ārabbha",
  "atk-s0513a1:1377_1": "kathesi. Taṃ saddhiṃ devorohaṇena terasakanipāte sarabhamigajātake āvi bhavissati.",
  "atk-s0513a1:1377_2": "Sammāsambuddhe pana yamakapāṭihāriyaṃ katvā devaloke temāsaṃ vasitvā mahāpavāraṇāya",
  "atk-s0513a1:1377_3": "saṅkassanagaradvāre oruyha mahantena parivārena jetavanaṃ paviṭṭhe bhikkhū dhammasabhāyaṃ",
  "atk-s0513a1:1377_4": "sannipatitvā “āvuso, tathāgato nāma asamadhuro, tathāgatena vuḷhadhuraṃ añño vahituṃ",
  "atk-s0513a1:1377_5": "samattho nāma natthi, cha satthāro ‘mayameva pāṭihāriyaṃ karissāma, mayameva pāṭihāriyaṃ",
  "atk-s0513a1:1377_6": "karissāmā’ti vatvā ekampi pāṭihāriyaṃ na akaṃsu, aho satthā asamadhuro”ti satthu",
  "atk-s0513a1:1377_7": "guṇakathaṃ kathentā nisīdiṃsu. Satthā āgantvā “kāya nuttha, bhikkhave, etarahi kathāya",
  "atk-s0513a1:1377_8": "sannisinnā”ti pucchi. “Mayaṃ, bhante, na aññāya kathāya, evarūpāya nāma tumhākameva",
  "atk-s0513a1:1377_9": "guṇakathāyā”ti. Satthā “bhikkhave, idāni mayā vuḷhadhuraṃ ko vahissati, pubbe tiracchānayoniyaṃ",
  "atk-s0513a1:1377_10": "nibbattopi ahaṃ attanā samadhuraṃ kañci nālattha”nti vatvā atītaṃ āhari.",
  "atk-s0513a1:1378_0": "Atīte bārāṇasiyaṃ brahmadatte rajjaṃ kārente bodhisatto goyoniyaṃ paṭisandhiṃ gaṇhi.",
  "atk-s0513a1:1378_1": "Atha naṃ sāmikā taruṇavacchakakāleyeva ekissā mahallikāya ghare vasitvā tassā nivāsavetanato",
  "atk-s0513a1:1378_2": "paricchinditvā adaṃsu. Sā taṃ yāgubhattādīhi paṭijaggamānā puttaṭṭhāne ṭhapetvā vaḍḍhesi.",
  "atk-s0513a1:1378_3": "So “ayyikākāḷako” tveva nāmaṃ paññāyittha. Vayappatto ca añjanavaṇṇo hutvā gāmagoṇehi",
  "atk-s0513a1:1378_4": "saddhiṃ carati, sīlācārasampanno ahosi. Gāmadārakā siṅgesupi kaṇṇesupi galepi gahetvā",
  "atk-s0513a1:1378_5": "olambanti, naṅguṭṭhepi gahetvā kīḷanti, piṭṭhiyampi nisīdanti. So ekadivasaṃ cintesi",
  "atk-s0513a1:1378_6": "“mayhaṃ mātā duggatā, maṃ puttaṭṭhāne ṭhapetvā dukkhena posesi, yaṃnūnāhaṃ bhatiṃ",
  "atk-s0513a1:1378_7": "katvā imaṃ duggatabhāvato moceyya”nti. So tato paṭṭhāya bhatiṃ upadhārento carati.",
  "atk-s0513a1:1379_0": "Athekadivasaṃ eko satthavāhaputto pañcahi sakaṭasatehi visamatitthaṃ sampatto, tassa",
  "atk-s0513a1:1379_1": "goṇā sakaṭāni uttāretuṃ na sakkonti, pañcasu sakaṭasatesu goṇā yugaparamparāya yojitā",
  "atk-s0513a1:1379_2": "ekampi sakaṭaṃ uttāretuṃ nāsakkhiṃsu. Bodhisattopi gāmagoṇehi saddhiṃ tattha samīpe",
  "atk-s0513a1:1379_3": "carati. Satthavāhaputtopi gosuttavittako, so “atthi nu kho etesaṃ gunnaṃ antare imāni",
  "atk-s0513a1:1379_4": "sakaṭāni uttāretuṃ samattho usabhājānīyo”ti upadhārayamāno bodhisattaṃ disvā “ayaṃ",
  "atk-s0513a1:1379_5": "ājānīyo sakkhissati mayhaṃ sakaṭāni uttāretuṃ, ko nu kho assa sāmiko”ti gopālake",
  "atk-s0513a1:1379_6": "pucchi “ko nu kho bho imassa sāmiko, ahaṃ imaṃ sakaṭe yojetvā sakaṭesu uttāritesu",
  "atk-s0513a1:1379_7": "vetanaṃ dassāmī”ti. Te āhaṃsu “gahetvā naṃ yojetha, natthi imassa imasmiṃ ṭhāne sāmiko”ti.",
  "atk-s0513a1:1379_8": "So naṃ nāsāya rajjukena bandhitvā ākaḍḍhento cāletumpi nāsakkhi. Bodhisatto kira",
  "atk-s0513a1:1379_9": "“bhatiyā kathitāya gamissāmī”ti na agamāsi. Satthavāhaputto tassādhippāyaṃ ñatvā",
  "atk-s0513a1:1379_10": "“sāmi, tayā pañcasu sakaṭasatesu uttāritesu ekekassa sakaṭassa dve dve kahāpaṇe bhatiṃ",
  "atk-s0513a1:1379_11": "katvā sahassaṃ dassāmī”ti āha. Tadā bodhisatto sayameva agamāsi. Atha naṃ purisā",
  "atk-s0513a1:1379_12": "purimasakaṭesu yojesuṃ. Atha naṃ ekavegeneva ukkhipitvā thale patiṭṭhāpesi. Etenupāyena",
  "atk-s0513a1:1379_13": "sabbasakaṭāni uttāresi.",
  "atk-s0513a1:1380_0": "Satthavāhaputto ekekassa sakaṭassa ekekaṃ katvā pañcasatāni bhaṇḍikaṃ katvā tassa",
  "atk-s0513a1:1380_1": "gale bandhi. So “ayaṃ mayhaṃ yathāparicchinnaṃ bhatiṃ na deti, na dānissa gantuṃ",
  "atk-s0513a1:1380_2": "dassāmī”ti gantvā sabbapurimasakaṭassa purato maggaṃ nivāretvā aṭṭhāsi. Apanetuṃ",
  "atk-s0513a1:1380_3": "vāyamantāpi naṃ apanetuṃ nāsakkhiṃsu. Satthavāhaputto “jānāti maññe esa attano bhatiyā",
  "atk-s0513a1:1380_4": "ūnabhāva”nti ekekasmiṃ sakaṭe dve dve katvā sahassabhaṇḍikaṃ bandhitvā “ayaṃ te sakaṭuttaraṇabhatī”ti",
  "atk-s0513a1:1380_5": "gīvāyaṃ laggesi. So sahassabhaṇḍikaṃ ādāya mātu santikaṃ agamāsi. Gāmadārakā “kiṃ",
  "atk-s0513a1:1380_6": "nāmetaṃ ayyikākāḷakassa gale”ti bodhisattassa santikaṃ āgacchanti. So te anubandhitvā",
  "atk-s0513a1:1380_7": "dūratova palāpento mātu santikaṃ gato. Pañcannaṃ pana sakaṭasatānaṃ uttāritattā rattehi",
  "atk-s0513a1:1380_8": "akkhīhi kilantarūpo paññāyittha. Ayyikā tassa gīvāya sahassatthavikaṃ disvā “tāta,",
  "atk-s0513a1:1380_9": "ayaṃ te kahaṃ laddhā”ti gopālakadārake pucchitvā tamatthaṃ sutvā “tāta, kiṃ ahaṃ",
  "atk-s0513a1:1380_10": "tayā laddhabhatiyā jīvitukāmā, kiṃkāraṇā evarūpaṃ dukkhaṃ anubhosī”ti vatvā bodhisattaṃ",
  "atk-s0513a1:1380_11": "uṇhodakena nhāpetvā sakalasarīraṃ telena makkhetvā pānīyaṃ pāyetvā sappāyaṃ bhojanaṃ",
  "atk-s0513a1:1380_12": "bhojetvā jīvitapariyosāne saddhiṃ bodhisattena yathākammaṃ gatā.",
  "atk-s0513a1:1381": "Satthā “na, bhikkhave, tathāgato idāneva asamadhuro, pubbepi asamadhuroyevā”ti vatvā imaṃ dhammadesanaṃ āharitvā anusandhiṃ ghaṭetvā abhisambuddho hutvā imaṃ gāthamāha –",
  "atk-s0513a1:1382": "29.",
  "atk-s0513a1:1383": "“Yato yato garu dhuraṃ, yato gambhīravattanī;",
  "atk-s0513a1:1384": "Tadāssu kaṇhaṃ yuñjanti, svāssu taṃ vahate dhura”nti.",
  "atk-s0513a1:1385_0": "Tattha yato yato garu dhuranti yasmiṃ yasmiṃ ṭhāne dhuraṃ garu bhāriyaṃ hoti, aññe",
  "atk-s0513a1:1385_1": "balibaddā ukkhipituṃ na sakkonti. Yato gambhīravattanīti vattanti etthāti vattanī,",
  "atk-s0513a1:1385_2": "maggassetaṃ nāmaṃ, yasmiṃ ṭhāne udakacikkhallamahantatāya vā visamacchinnataṭabhāvena",
  "atk-s0513a1:1385_3": "vā maggo gambhīro hotīti attho. Tadāssu kaṇhaṃ yuñjantīti ettha assūti nipātamattaṃ,",
  "atk-s0513a1:1385_4": "tadā kaṇhaṃ yuñjantīti attho. Yadā dhurañca garu hoti maggo ca gambhīro, tadā aññe",
  "atk-s0513a1:1385_5": "balibadde apanetvā kaṇhameva yojentīti vuttaṃ hoti. Svāssu taṃ vahate dhuranti etthāpi",
  "atk-s0513a1:1385_6": "assūti nipātamattameva, so taṃ dhuraṃ vahatīti attho.",
  "atk-s0513a1:1386_0": "Evaṃ bhagavā “tadā, bhikkhave, kaṇhova taṃ dhuraṃ vahatī”ti dassetvā anusandhiṃ ghaṭetvā",
  "atk-s0513a1:1386_1": "jātakaṃ samodhānesi – “tadā mahallikā uppalavaṇṇā ahosi, ayyikākāḷako pana ahameva ahosi”nti.",
  "atk-s0513a1:1387": "Kaṇhajātakavaṇṇanā navamā.",
  "atk-s0513a1:1389": "[30] 10. Munikajātakavaṇṇanā",
  "atk-s0513a1:1390_0": "Mā munikassa pihayīti idaṃ satthā jetavane viharanto thullakumārikāpalobhanaṃ ārabbha",
  "atk-s0513a1:1390_1": "kathesi. Taṃ terasakanipāte cūḷanāradakassapajātake āvi bhavissati. Satthā pana taṃ",
  "atk-s0513a1:1390_2": "bhikkhuṃ “saccaṃ kira tvaṃ bhikkhu ukkaṇṭhitosī”ti pucchi. “Āma, bhante”ti. “Kiṃ",
  "atk-s0513a1:1390_3": "nissāyā”ti? “Thullakumārikāpalobhanaṃ bhante”ti. Satthā “bhikkhu esā tava anatthakārikā,",
  "atk-s0513a1:1390_4": "pubbepi tvaṃ imissā vivāhadivase jīvitakkhayaṃ patvā mahājanassa uttaribhaṅgabhāvaṃ",
  "atk-s0513a1:1390_5": "patto”ti vatvā atītaṃ āhari.",
  "atk-s0513a1:1391_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake ekassa kuṭumbikassa",
  "atk-s0513a1:1391_1": "gehe goyoniyaṃ nibbatti “mahālohito”ti nāmena, kaniṭṭhabhātāpissa cūḷalohito nāma",
  "atk-s0513a1:1391_2": "ahosi. Teyeva dve bhātike nissāya tasmiṃ kule kammadhuraṃ vattati. Tasmiṃ pana kule",
  "atk-s0513a1:1391_3": "ekā kumārikā atthi, taṃ eko nagaravāsī kulaputto attano puttassa vāresi. Tassā mātāpitaro",
  "atk-s0513a1:1391_4": "“kumārikāya vivāhakāle āgatānaṃ pāhunakānaṃ uttaribhaṅgo bhavissatī”ti yāgubhattaṃ",
  "atk-s0513a1:1391_5": "datvā munikaṃ nāma sūkaraṃ posesuṃ. Taṃ disvā cūḷalohito bhātaraṃ pucchi “imasmiṃ",
  "atk-s0513a1:1391_6": "kule kammadhuraṃ vattamānaṃ amhe dve bhātike nissāya vattati, ime pana amhākaṃ tiṇapalālādīneva",
  "atk-s0513a1:1391_7": "denti, sūkaraṃ yāgubhattena posenti, kena nu kho kāraṇena esa etaṃ labhatī”ti. Athassa",
  "atk-s0513a1:1391_8": "bhātā “tāta cūḷalohita, mā tvaṃ etassa bhojanaṃ pihayi, ayaṃ sūkaro maraṇabhattaṃ",
  "atk-s0513a1:1391_9": "bhuñjati. Etissā hi kumārikāya vivāhakāle āgatānaṃ pāhunakānaṃ uttaribhaṅgo bhavissatīti",
  "atk-s0513a1:1391_10": "ime etaṃ sūkaraṃ posenti, ito katipāhaccayena te manussā āgamissanti, atha naṃ sūkaraṃ",
  "atk-s0513a1:1391_11": "pādesu gahetvā kaḍḍhentā heṭṭhāmañcato nīharitvā jīvitakkhayaṃ pāpetvā pāhunakānaṃ",
  "atk-s0513a1:1391_12": "sūpabyañjanaṃ kariyamānaṃ passissasī”ti vatvā imaṃ gāthamāha –",
  "atk-s0513a1:1392": "30.",
  "atk-s0513a1:1393": "“Mā munikassa pihayi, āturannāni bhuñjati;",
  "atk-s0513a1:1394": "Appossukko bhusaṃ khāda, etaṃ dīghāyulakkhaṇa”nti.",
  "atk-s0513a1:1395_0": "Tattha mā munikassa pihayīti munikassa bhojane pihaṃ mā uppādayi, “esa muniko subhojanaṃ",
  "atk-s0513a1:1395_1": "bhuñjatī”ti mā munikassa pihayi, “kadā nu kho ahampi evaṃ sukhito bhaveyya”nti mā",
  "atk-s0513a1:1395_2": "munikabhāvaṃ patthayi. Ayañhi āturannāni bhuñjati. Āturannānīti maraṇabhojanāni.",
  "atk-s0513a1:1395_3": "Appossukko bhusaṃ khādāti tassa bhojane nirussukko hutvā attanā laddhaṃ bhusaṃ khāda.",
  "atk-s0513a1:1395_4": "Etaṃ dīghāyulakkhaṇanti etaṃ dīghāyubhāvassa kāraṇaṃ. Tato na cirasseva te manussā",
  "atk-s0513a1:1395_5": "āgamiṃsu, munikaṃ ghātetvā nānappakārehi paciṃsu. Bodhisatto cūḷalohitaṃ āha “diṭṭho",
  "atk-s0513a1:1395_6": "te, tāta, muniko”ti. Diṭṭhaṃ me, bhātika, munikassa bhojanaphalaṃ, etassa bhojanato",
  "atk-s0513a1:1395_7": "sataguṇena sahassaguṇena amhākaṃ tiṇapalālabhusamattameva uttamañca anavajjañca dīghāyulakkhaṇañcāti.",
  "atk-s0513a1:1396_0": "Satthā “evaṃ kho tvaṃ bhikkhu pubbepi imaṃ kumārikaṃ nissāya jīvitakkhayaṃ patvā",
  "atk-s0513a1:1396_1": "mahājanassa uttaribhaṅgabhāvaṃ gato”ti imaṃ dhammadesanaṃ āharitvā saccāni pakāsesi,",
  "atk-s0513a1:1396_2": "saccapariyosāne ukkaṇṭhito bhikkhu sotāpattiphale patiṭṭhāsi. Satthā anusandhiṃ ghaṭetvā",
  "atk-s0513a1:1396_3": "jātakaṃ samodhānesi – “tadā munikasūkaro ukkaṇṭhitabhikkhu ahosi, thullakumārikā",
  "atk-s0513a1:1396_4": "esā eva, cūḷalohito ānando, mahālohito pana ahameva ahosi”nti.",
  "atk-s0513a1:1397": "Munikajātakavaṇṇanā dasamā.",
  "atk-s0513a1:1398": "Kuruṅgavaggo tatiyo.",
  "atk-s0513a1:1399": "Tassuddānaṃ –",
  "atk-s0513a1:1400": "Kuruṅgaṃ kukkurañceva, bhojājānīyañca ājaññaṃ;",
  "atk-s0513a1:1401": "Titthaṃ mahiḷāmukhābhiṇhaṃ, nandikaṇhañca munikanti.",
  "atk-s0513a1:1402": "4. Kulāvakavaggo",
  "atk-s0513a1:1404": "[31] 1. Kulāvakajātakavaṇṇanā",
  "atk-s0513a1:1405_0": "Kulāvakāti idaṃ satthā jetavane viharanto aparissāvetvā pānīyaṃ pītaṃ bhikkhuṃ ārabbha",
  "atk-s0513a1:1405_1": "kathesi. Sāvatthito kira dve sahāyakā daharabhikkhū janapadaṃ gantvā ekasmiṃ phāsukaṭṭhāne",
  "atk-s0513a1:1405_2": "yathājjhāsayaṃ vasitvā “sammāsambuddhaṃ passissāmā”ti puna tato nikkhamitvā jetavanābhimukhā",
  "atk-s0513a1:1405_3": "pāyiṃsu. Ekassa hatthe parissāvanaṃ atthi, ekassa natthi. Dvepi ekato pānīyaṃ parissāvetvā",
  "atk-s0513a1:1405_4": "pivanti. Te ekadivasaṃ vivādaṃ akaṃsu. Parissāvanasāmiko itarassa parissāvanaṃ adatvā",
  "atk-s0513a1:1405_5": "sayameva pānīyaṃ parissāvetvā pivi, itaro pana parissāvanaṃ alabhitvā pipāsaṃ sandhāretuṃ",
  "atk-s0513a1:1405_6": "asakkonto aparissāvetvā pānīyaṃ pivi. Te ubhopi anupubbena jetavanaṃ patvā satthāraṃ",
  "atk-s0513a1:1405_7": "vanditvā nisīdiṃsu. Satthā sammodanīyaṃ kathaṃ kathetvā “kuto āgatatthā”ti pucchi.",
  "atk-s0513a1:1405_8": "“Bhante, mayaṃ kosalajanapade ekasmiṃ gāmake vasitvā tato nikkhamitvā tumhākaṃ dassanatthāya",
  "atk-s0513a1:1405_9": "āgatā”ti. “Kacci pana vo samaggā āgatatthā”ti? Aparissāvanako āha “ayaṃ, bhante,",
  "atk-s0513a1:1405_10": "antarāmagge mayā saddhiṃ vivādaṃ katvā parissāvanaṃ nādāsī”ti. Itaropi āha “ayaṃ,",
  "atk-s0513a1:1405_11": "bhante, aparissāvetvāva jānaṃ sapāṇakaṃ udakaṃ pivī”ti. “Saccaṃ kira tvaṃ bhikkhu",
  "atk-s0513a1:1405_12": "jānaṃ sapāṇakaṃ udakaṃ pivī”ti? “Āma, bhante, aparissāvitaṃ udakaṃ pivinti. Satthā",
  "atk-s0513a1:1405_13": "“bhikkhu pubbe paṇḍitā devanagare rajjaṃ kārentā yuddhaparājitā samuddapiṭṭhena palāyantā",
  "atk-s0513a1:1405_14": "‘issariyaṃ nissāya pāṇavadhaṃ na karissāmā’ti tāva mahantaṃ yasaṃ pariccajitvā supaṇṇapotakānaṃ",
  "atk-s0513a1:1405_15": "jīvitaṃ datvā rathaṃ nivattayiṃsū”ti vatvā atītaṃ āhari.",
  "atk-s0513a1:1406_0": "Atīte magadharaṭṭhe rājagahe eko māgadharājā rajjaṃ kāresi. Tadā bodhisatto yathā",
  "atk-s0513a1:1406_1": "etarahi sakko purimattabhāve magadharaṭṭhe macalagāmake nibbatti, evaṃ tasmiṃyeva",
  "atk-s0513a1:1406_2": "macalagāmake mahākulassa putto hutvā nibbatti. Nāmaggahaṇadivase cassa “maghakumāro”tveva",
  "atk-s0513a1:1406_3": "nāmaṃ akaṃsu. So vayappatto “maghamāṇavo”ti paññāyittha. Athassa mātāpitaro samānajātikakulato",
  "atk-s0513a1:1406_4": "dārikaṃ ānayiṃsu. So puttadhītāhi vaḍḍhamāno dānapati ahosi, pañca sīlāni rakkhati.",
  "atk-s0513a1:1406_5": "Tasmiñca gāme tettiṃseva kulāni honti, tepi tettiṃsa kulā manussā ekadivasaṃ gāmamajjhe",
  "atk-s0513a1:1406_6": "ṭhatvā gāmakammaṃ karonti. Bodhisatto ṭhitaṭṭhāne pādehi paṃsuṃ viyūhitvā taṃ padesaṃ",
  "atk-s0513a1:1406_7": "ramaṇīyaṃ katvā aṭṭhāsi, athañño eko āgantvā tasmiṃ ṭhāne ṭhito. Bodhisatto aparaṃ",
  "atk-s0513a1:1406_8": "ṭhānaṃ ramaṇīyaṃ katvā aṭṭhāsi, tatrāpi añño ṭhito. Bodhisatto aparampi aparampīti",
  "atk-s0513a1:1406_9": "sabbesampi ṭhitaṭṭhānaṃ ramaṇīyaṃ katvā aparena samayena tasmiṃ ṭhāne maṇḍapaṃ kāresi,",
  "atk-s0513a1:1406_10": "maṇḍapampi apanetvā sālaṃ kāresi, tattha phalakāsanāni santharitvā pānīyacāṭiṃ ṭhapesi.",
  "atk-s0513a1:1407_0": "Aparena samayena tepi tettiṃsajanā bodhisattena samānacchandā ahesuṃ. Te bodhisatto",
  "atk-s0513a1:1407_1": "pañcasu sīlesu patiṭṭhāpetvā tato paṭṭhāya tehi saddhiṃ puññāni karonto vicarati.",
  "atk-s0513a1:1407_2": "Tepi teneva saddhiṃ puññāni karontā kālasseva vuṭṭhāya vāsipharasumusalahatthā catumahāpathādīsu",
  "atk-s0513a1:1407_3": "musalena pāsāṇe ubbattetvā pavaṭṭenti, yānānaṃ akkhapaṭighātarukkhe haranti, visamaṃ",
  "atk-s0513a1:1407_4": "samaṃ karonti, setuṃ attharanti, pokkharaṇiyo khaṇanti, sālaṃ karonti, dānāni denti,",
  "atk-s0513a1:1407_5": "sīlāni rakkhanti. Evaṃ yebhuyyena sakalagāmavāsino bodhisattassa ovāde ṭhatvā sīlāni rakkhiṃsu.",
  "atk-s0513a1:1408_0": "Atha nesaṃ gāmabhojako cintesi “ahaṃ pubbe etesu suraṃ pivantesu pāṇātipātādīni karontesu",
  "atk-s0513a1:1408_1": "cāṭikahāpaṇādivasena ceva daṇḍabalivasena ca dhanaṃ labhāmi, idāni pana magho māṇavo",
  "atk-s0513a1:1408_2": "sīlaṃ rakkhāpeti, tesaṃ pāṇātipātādīni kātuṃ na deti, idāni pana te pañca sīlāni",
  "atk-s0513a1:1408_3": "na rakkhāpessāmī”ti kuddho rājānaṃ upasaṅkamitvā “deva, bahū corā gāmaghātādīni karontā",
  "atk-s0513a1:1408_4": "vicarantī”ti āha. Rājā tassa vacanaṃ sutvā “gaccha, te ānehī”ti āha. So gantvā sabbepi",
  "atk-s0513a1:1408_5": "te bandhitvā ānetvā “ānītā, deva, corā”ti rañño ārocesi. Rājā tesaṃ kammaṃ asodhetvāva",
  "atk-s0513a1:1408_6": "“hatthinā ne maddāpethā”ti āha. Tato sabbepi te rājaṅgaṇe nipajjāpetvā hatthiṃ ānayiṃsu.",
  "atk-s0513a1:1408_7": "Bodhisatto tesaṃ ovādaṃ adāsi “tumhe sīlāni āvajjetha, pesuññakārake ca raññe ca",
  "atk-s0513a1:1408_8": "hatthimhi ca attano sarīre ca ekasadisameva mettaṃ bhāvethā”ti. Te tathā akaṃsu.",
  "atk-s0513a1:1408_9": "Atha nesaṃ maddanatthāya hatthiṃ upanesuṃ. So upanīyamānopi na upagacchati, mahāviravaṃ",
  "atk-s0513a1:1408_10": "viravitvā palāyati. Aññaṃ aññaṃ hatthiṃ ānayiṃsu, tepi tatheva palāyiṃsu.",
  "atk-s0513a1:1409_0": "Rājā “etesaṃ hatthe kiñci osadhaṃ bhavissatī”ti cintetvā “vicinathā”ti āha. Vicinantā",
  "atk-s0513a1:1409_1": "adisvā “natthi, devā”ti āhaṃsu. Tena hi kiñci mantaṃ parivattessanti, pucchatha ne",
  "atk-s0513a1:1409_2": "“atthi vo parivattanamanto”ti? Rājapurisā pucchiṃsu, bodhisatto “atthī”ti āha. Rājapurisā",
  "atk-s0513a1:1409_3": "“atthi kira, devā”ti ārocayiṃsu, rājā sabbepi te pakkosāpetvā “tumhākaṃ jānanamantaṃ",
  "atk-s0513a1:1409_4": "kathethā”ti āha. Bodhisatto avoca “deva, añño amhākaṃ manto nāma natthi, amhe pana",
  "atk-s0513a1:1409_5": "tettiṃsamattā janā pāṇaṃ na hanāma, adinnaṃ nādiyāma, micchācāraṃ na carāma, musāvādaṃ",
  "atk-s0513a1:1409_6": "na bhaṇāma, majjaṃ na pivāma, mettaṃ bhāvema, dānaṃ dema, maggaṃ samaṃ karoma, pokkharaṇiyo",
  "atk-s0513a1:1409_7": "khaṇāma, sālaṃ karoma, ayaṃ amhākaṃ manto ca parittañca vuḍḍhi cā”ti. Rājā tesaṃ",
  "atk-s0513a1:1409_8": "pasanno pesuññakārakassa sabbaṃ gehavibhavaṃ tañca tesaṃyeva dāsaṃ katvā adāsi, taṃ",
  "atk-s0513a1:1409_9": "hatthiñca gāmañca tesaṃyeva adāsi.",
  "atk-s0513a1:1410_0": "Te tato paṭṭhāya yathāruciyā puññāni karontā “catumahāpathe mahantaṃ sālaṃ kāressāmā”ti",
  "atk-s0513a1:1410_1": "vaḍḍhakiṃ pakkosāpetvā sālaṃ paṭṭhapesuṃ. Mātugāmesu pana vigatacchandatāya tassā",
  "atk-s0513a1:1410_2": "sālāya mātugāmānaṃ pattiṃ nādaṃsu. Tena ca samayena bodhisattassa gehe sudhammā,",
  "atk-s0513a1:1410_3": "cittā, nandā, sujāti catasso itthiyo honti. Tāsu sudhammā vaḍḍhakinā saddhiṃ ekato",
  "atk-s0513a1:1410_4": "hutvā “bhātika, imissā sālāya maṃ jeṭṭhikaṃ karohī”ti vatvā lañjaṃ adāsi. So “sādhū”ti",
  "atk-s0513a1:1410_5": "sampaṭicchitvā paṭhamameva kaṇṇikārukkhaṃ sukkhāpetvā tacchetvā vijjhitvā kaṇṇikaṃ",
  "atk-s0513a1:1410_6": "niṭṭhāpetvā vatthena paliveṭhetvā ṭhapesi. Atha sālaṃ niṭṭhāpetvā kaṇṇikāropanakāle",
  "atk-s0513a1:1410_7": "“aho, ayyā, ekaṃ na sarimhā”ti āha. “Kiṃ nāma, bho”ti. “Kaṇṇikā laddhuṃ vaṭṭatī”ti.",
  "atk-s0513a1:1410_8": "“Hotu āharissāmā”ti? “Idāni chinnarukkhena kātuṃ na sakkā, pubbeyeva chinditvā tacchetvā",
  "atk-s0513a1:1410_9": "vijjhitvā ṭhapitakaṇṇikā laddhuṃ vaṭṭatī”ti. “Idāni kiṃ kātabba”nti? “Sace kassaci",
  "atk-s0513a1:1410_10": "gehe niṭṭhāpetvā ṭhapitā vikkāyikakaṇṇikā atthi, sā pariyesitabbā”ti. Te pariyesantā",
  "atk-s0513a1:1410_11": "sudhammāya gehe disvā mūlena na labhiṃsu. “Sace maṃ sālāya pattikaṃ karotha, dassāmī”ti",
  "atk-s0513a1:1410_12": "vutte “na mayaṃ mātugāmānaṃ pattiṃ damhā”ti āhaṃsu.",
  "atk-s0513a1:1411_0": "Atha ne vaḍḍhakī āha “ayyā, tumhe kiṃ kathetha, ṭhapetvā brahmalokaṃ aññaṃ mātugāmarahitaṭṭhānaṃ",
  "atk-s0513a1:1411_1": "nāma natthi, gaṇhatha kaṇṇikaṃ, evaṃ sante amhākaṃ kammaṃ niṭṭhaṃ gamissatī”ti. Te",
  "atk-s0513a1:1411_2": "“sādhū”ti kaṇṇikaṃ gahetvā sālaṃ niṭṭhāpetvā āsanaphalakāni santharitvā pānīyacāṭiyo",
  "atk-s0513a1:1411_3": "ṭhapetvā yāgubhattaṃ nibandhiṃsu. Sālaṃ pākārena parikkhipitvā dvāraṃ yojetvā antopākāre",
  "atk-s0513a1:1411_4": "vālukaṃ ākiritvā bahipākāre tālapantiyo ropesuṃ. Cittāpi tasmiṃ ṭhāne uyyānaṃ kāresi,",
  "atk-s0513a1:1411_5": "“pupphūpagaphalūpagarukkho asuko nāma tasmiṃ natthī”ti nāhosi. Nandāpi tasmiṃyeva",
  "atk-s0513a1:1411_6": "ṭhāne pokkharaṇiṃ kāresi pañcavaṇṇehi padumehi sañchannaṃ ramaṇīyaṃ. Sujā na kiñci akāsi.",
  "atk-s0513a1:1412": "Bodhisatto mātu upaṭṭhānaṃ pitu upaṭṭhānaṃ kule jeṭṭhāpacāyikakammaṃ saccavācaṃ apharusavācaṃ apisuṇavācaṃ maccheravinayanti imāni satta vatapadāni pūretvā –",
  "atk-s0513a1:1413": "“Mātāpettibharaṃ jantuṃ, kule jeṭṭhāpacāyinaṃ;",
  "atk-s0513a1:1414": "Saṇhaṃ sakhilasambhāsaṃ, pesuṇeyyappahāyinaṃ.",
  "atk-s0513a1:1415": "“Maccheravinaye yuttaṃ, saccaṃ kodhābhibhuṃ naraṃ;",
  "atk-s0513a1:1416": "Taṃ ve devā tāvatiṃsā, āhu sappuriso itī”ti. –",
  "atk-s0513a1:1417_0": "Evaṃ pasaṃsiyabhāvaṃ āpajjitvā jīvitapariyosāne tāvatiṃsabhavane sakko devarājā hutvā",
  "atk-s0513a1:1417_1": "nibbatti, tepissa sahāyā tattheva nibbattiṃsu. Tasmiṃ kāle tāvatiṃsabhavane asurā",
  "atk-s0513a1:1417_2": "paṭivasanti. Sakko devarājā “kiṃ no sādhāraṇena rajjenā”ti asure dibbapānaṃ pāyetvā",
  "atk-s0513a1:1417_3": "matte samāne pādesu gāhāpetvā sinerupabbatapāde khipāpesi. Te asurabhavanameva sampāpuṇiṃsu.",
  "atk-s0513a1:1418_0": "Asurabhavanaṃ nāma sinerussa heṭṭhimatale tāvatiṃsadevalokappamāṇameva, tattha devānaṃ",
  "atk-s0513a1:1418_1": "pāricchattako viya cittapāṭali nāma kappaṭṭhiyarukkho hoti. Te cittapāṭaliyā pupphitāya",
  "atk-s0513a1:1418_2": "jānanti “nāyaṃ amhākaṃ devaloko, devalokasmiñhi pāricchattako pupphatī”ti. Atha te",
  "atk-s0513a1:1418_3": "“jarasakko amhe matte katvā mahāsamuddapiṭṭhe khipitvā amhākaṃ devanagaraṃ gaṇhi,",
  "atk-s0513a1:1418_4": "te mayaṃ tena saddhiṃ yujjhitvā amhākaṃ devanagarameva gaṇhissāmā”ti kipillikā viya",
  "atk-s0513a1:1418_5": "thambhaṃ sineruṃ anusañcaramānā uṭṭhahiṃsu. Sakko “asurā kira uṭṭhitā”ti sutvā samuddapiṭṭheyeva",
  "atk-s0513a1:1418_6": "abbhuggantvā yujjhamāno tehi parājito diyaḍḍhayojanasatikena vejayantarathena dakkhiṇasamuddassa",
  "atk-s0513a1:1418_7": "matthakena palāyituṃ āraddho. Athassa ratho samuddapiṭṭhena vegena gacchanto simbalivanaṃ",
  "atk-s0513a1:1418_8": "pakkhanto, tassa gamanamagge simbalivanaṃ naḷavanaṃ viya chijjitvā chijjitvā samuddapiṭṭhe",
  "atk-s0513a1:1418_9": "patati. Supaṇṇapotakā samuddapiṭṭhe paripatantā mahāviravaṃ raviṃsu. Sakko mātaliṃ",
  "atk-s0513a1:1418_10": "pucchi “samma mātali, kiṃ saddo nāmesa, atikāruññaravo vattatī”ti? “Deva, tumhākaṃ",
  "atk-s0513a1:1418_11": "rathavegena vicuṇṇite simbalivane patante supaṇṇapotakā maraṇabhayatajjitā ekaviravaṃ viravantī”ti.",
  "atk-s0513a1:1419_0": "Mahāsatto “samma mātali, mā amhe nissāya ete kilamantu, na mayaṃ issariyaṃ nissāya",
  "atk-s0513a1:1419_1": "pāṇavadhakammaṃ karoma, etesaṃ pana atthāya mayaṃ jīvitaṃ pariccajitvā asurānaṃ dassāma,",
  "atk-s0513a1:1419_2": "nivattayetaṃ ratha”nti vatvā imaṃ gāthamāha –",
  "atk-s0513a1:1420": "31.",
  "atk-s0513a1:1421": "“Kulāvakā mātali simbalismiṃ, īsāmukhena parivajjayassu;",
  "atk-s0513a1:1422": "Kāmaṃ cajāma asuresu pāṇaṃ, māme dijā vikulāvā ahesu”nti.",
  "atk-s0513a1:1423_0": "Tattha kulāvakāti supaṇṇapotakā. Mātalīti sārathiṃ āmantesi. Simbalisminti passa",
  "atk-s0513a1:1423_1": "ete simbalirukkhe olambantā ṭhitāti dasseti. Īsāmukhena parivajjayassūti ete etassa",
  "atk-s0513a1:1423_2": "rathassa īsāmukhena yathā na haññanti, evaṃ te parivajjayassu. Kāmaṃ cajāma asuresu",
  "atk-s0513a1:1423_3": "pāṇanti yadi amhesu asurānaṃ pāṇaṃ cajantesu etesaṃ sotthi hoti, kāmaṃ cajāma ekaṃseneva",
  "atk-s0513a1:1423_4": "mayaṃ asuresu amhākaṃ pāṇaṃ cajāma. Māme dijā vikulāvā ahesunti ime pana dijā ime",
  "atk-s0513a1:1423_5": "garuḷapotakā viddhastavicuṇṇitakulāvakatāya vikulāvā mā ahesuṃ, mā amhākaṃ dukkhaṃ",
  "atk-s0513a1:1423_6": "etesaṃ upari khipa, nivattaya nivattaya rathanti. Mātalisaṅgāhako tassa vacanaṃ sutvā",
  "atk-s0513a1:1423_7": "rathaṃ nivattetvā aññena maggena devalokābhimukhaṃ akāsi. Asurā pana taṃ nivattayamānameva",
  "atk-s0513a1:1423_8": "disvā “addhā aññehipi cakkavāḷehi sakkā āgacchanti, balaṃ labhitvā ratho nivatto",
  "atk-s0513a1:1423_9": "bhavissatī”ti maraṇabhayabhītā palāyitvā asurabhavanameva pavisiṃsu.",
  "atk-s0513a1:1424_0": "Sakkopi devanagaraṃ pavisitvā dvīsu devalokesu devagaṇena parivuto nagaramajjhe aṭṭhāsi.",
  "atk-s0513a1:1424_1": "Tasmiṃ khaṇe pathaviṃ bhinditvā yojanasahassubbedho vejayantapāsādo uṭṭhahi. Vijayante",
  "atk-s0513a1:1424_2": "uṭṭhitattā “vejayanto” tveva nāmaṃ akaṃsu. Atha sakko puna asurānaṃ anāgamanatthāya",
  "atk-s0513a1:1424_3": "pañcasu ṭhānesu ārakkhaṃ ṭhapesi. Yaṃ sandhāya vuttaṃ –",
  "atk-s0513a1:1425": "“Antarā dvinnaṃ ayujjhapurānaṃ, pañcavidhā ṭhapitā abhirakkhā;",
  "atk-s0513a1:1426": "Uragakaroṭipayassa ca hārī, madanayutā caturo ca mahantā”ti. ;",
  "atk-s0513a1:1427_0": "Dve nagarānipi yuddhena gahetuṃ asakkuṇeyyatāya ayujjhapurāni nāma jātāni devanagarañca",
  "atk-s0513a1:1427_1": "asuranagarañca. Yadā hi asurā balavantā honti, atha devehi palāyitvā devanagaraṃ",
  "atk-s0513a1:1427_2": "pavisitvā dvāre pihite asurānaṃ satasahassampi kiñci kātuṃ na sakkoti. Yadā devā",
  "atk-s0513a1:1427_3": "balavantā honti, atha asurehi palāyitvā asuranagaraṃ pavisitvā dvāre pihite sakkānaṃ",
  "atk-s0513a1:1427_4": "satasahassampi kiñci kātuṃ na sakkoti. Iti imāni dve nagarāni ayujjhapurāni nāma.",
  "atk-s0513a1:1427_5": "Tesaṃ antarā etesu uragādīsu pañcasu ṭhānesu sakkena ārakkhā ṭhapitā. Tattha uraga-saddena",
  "atk-s0513a1:1427_6": "nāgā gahitā. Te udake balavantā honti, tasmā sinerussa paṭhamālinde tesaṃ ārakkhā.",
  "atk-s0513a1:1427_7": "Karoṭi-saddena supaṇṇā gahitā. Tesaṃ kira karoṭi nāma pānabhojanaṃ, tena taṃ nāmaṃ",
  "atk-s0513a1:1427_8": "labhiṃsu, dutiyālinde tesaṃ ārakkhā. Payassahāri-saddena kumbhaṇḍā gahitā. Dānavarakkhasā",
  "atk-s0513a1:1427_9": "kirete, tatiyālinde tesaṃ ārakkhā. Madanayuta-saddena yakkhā gahitā. Visamacārino",
  "atk-s0513a1:1427_10": "kira te yuddhasoṇḍā, catutthālinde tesaṃ ārakkhā. Caturo ca mahantāti cattāro mahārājāno",
  "atk-s0513a1:1427_11": "vuttā, pañcamālinde tesaṃ ārakkhā. Tasmā yadi asurā kupitā āvilacittā devapuraṃ upayanti,",
  "atk-s0513a1:1427_12": "pañcavidhesu yaṃ girino paṭhamaṃ paribhaṇḍaṃ, taṃ uragā paribāhiya tiṭṭhanti. Evaṃ sesesu sesā.",
  "atk-s0513a1:1428_0": "Imesu pana pañcasu ṭhānesu ārakkhaṃ ṭhapetvā sakke devānaminde dibbasampattiṃ anubhavamāne",
  "atk-s0513a1:1428_1": "sudhammā cavitvā tasseva pādaparicārikā hutvā nibbatti, kaṇṇikāya dinnanissandena",
  "atk-s0513a1:1428_2": "cassā pañcayojanasatikā sudhammā nāma devasabhā udapādi, yattha dibbasetacchattassa",
  "atk-s0513a1:1428_3": "heṭṭhā yojanappamāṇe kañcanapallaṅke nisinno sakko devānamindo devamanussānaṃ kattabbakiccāni",
  "atk-s0513a1:1428_4": "karoti. Cittāpi cavitvā tasseva pādaparicārikā hutvā nibbatti, uyyānassa karaṇanissandena",
  "atk-s0513a1:1428_5": "cassā cittalatāvanaṃ nāma uyyānaṃ udapādi. Nandāpi cavitvā tasseva pādaparicārikā",
  "atk-s0513a1:1428_6": "hutvā nibbatti, pokkharaṇiyā nissandena cassā nandā nāma pokkharaṇī udapādi.",
  "atk-s0513a1:1429_0": "Sujā pana kusalakammassa akatattā ekasmiṃ araññe kandarāya bakasakuṇikā hutvā nibbattā.",
  "atk-s0513a1:1429_1": "Sakko “sujā na paññāyati, kattha nu kho nibbattā”ti āvajjento taṃ disvā tattha gantvā",
  "atk-s0513a1:1429_2": "taṃ ādāya devalokaṃ āgantvā tassā ramaṇīyaṃ devanagaraṃ sudhammaṃ devasabhaṃ cittalatāvanaṃ",
  "atk-s0513a1:1429_3": "nandāpokkharaṇiñca dassetvā “etā kusalaṃ katvā mayhaṃ pādaparicārikā hutvā nibbattā,",
  "atk-s0513a1:1429_4": "tvaṃ pana kusalaṃ akatvā tiracchānayoniyaṃ nibbattā, ito paṭṭhāya sīlaṃ rakkhāhī”ti",
  "atk-s0513a1:1429_5": "taṃ ovaditvā pañcasu sīlesu patiṭṭhāpetvā tattheva netvā vissajjesi. Sāpi tato paṭṭhāya",
  "atk-s0513a1:1429_6": "sīlaṃ rakkhati. Sakko katipāhaccayena “sakkā nu kho sīlaṃ rakkhitu”nti gantvā maccharūpena",
  "atk-s0513a1:1429_7": "uttāno hutvā purato nipajji, sā “matamacchako”ti saññāya sīse aggahesi, maccho naṅguṭṭhaṃ",
  "atk-s0513a1:1429_8": "cālesi, atha naṃ “jīvati maññe”ti vissajjesi. Sakko “sādhu sādhu, sakkhissasi sīlaṃ",
  "atk-s0513a1:1429_9": "rakkhitu”nti agamāsi. Sā tato cutā bārāṇasiyaṃ kumbhakāragehe nibbatti.",
  "atk-s0513a1:1430_0": "Sakko “kahaṃ nu kho nibbattā”ti tattha nibbattabhāvaṃ ñatvā suvaṇṇaeḷālukānaṃ yānakaṃ",
  "atk-s0513a1:1430_1": "pūretvā majjhe gāmassa mahallakavesena nisīditvā “eḷālukāni gaṇhatha, eḷālukāni gaṇhathā”ti",
  "atk-s0513a1:1430_2": "ugghosesi. Manussā āgantvā “dehi, tātā”ti āhaṃsu. “Ahaṃ sīlarakkhakānaṃ dammi, tumhe",
  "atk-s0513a1:1430_3": "sīlaṃ rakkhathā”ti? “Mayaṃ sīlaṃ nāma na jānāma, mūlena dehī”ti. “Na mayhaṃ mūlena",
  "atk-s0513a1:1430_4": "attho, sīlarakkhakānaññevāhaṃ dammī”ti. Manussā “ko cāyaṃ eḷāluko”ti pakkamiṃsu.",
  "atk-s0513a1:1430_5": "Sujā taṃ pavattiṃ sutvā “mayhaṃ ānītaṃ bhavissatī”ti cintetvā gantvā taṃ “dehi, tātā”ti",
  "atk-s0513a1:1430_6": "āha. “Sīlaṃ rakkhasi, ammā”ti? “Āma, rakkhāmī”ti. “Idaṃ mayā tuyhameva atthāya ābhata”nti",
  "atk-s0513a1:1430_7": "saddhiṃ yānakena gehadvāre ṭhapetvā pakkāmi.",
  "atk-s0513a1:1431_0": "Sāpi yāvajīvaṃ sīlaṃ rakkhitvā tato cutā vepacittissa asurindassa dhītā hutvā nibbatti,",
  "atk-s0513a1:1431_1": "sīlānisaṃsena abhirūpā ahosi. So tassā vayappattakāle “mayhaṃ dhītā attano cittarucitaṃ",
  "atk-s0513a1:1431_2": "sāmikaṃ gaṇhatū”ti asure sannipātesi. Sakko “kahaṃ nu kho sā nibbattā”ti olokento",
  "atk-s0513a1:1431_3": "tattha nibbattabhāvaṃ ñatvā “sujā cittarucitaṃ sāmikaṃ gaṇhantī maṃ gaṇhissatī”ti",
  "atk-s0513a1:1431_4": "asuravaṇṇaṃ māpetvā tattha agamāsi. Sujaṃ alaṅkaritvā sannipātaṭṭhānaṃ ānetvā “cittarucitaṃ",
  "atk-s0513a1:1431_5": "sāmikaṃ gaṇhā”ti āhaṃsu. Sā olokentī sakkaṃ disvā pubbepi sinehavasena uppannapemena",
  "atk-s0513a1:1431_6": "mahoghena viya ajjhotthaṭahadayā hutvā “ayaṃ me sāmiko”ti vatvā tassa upari pupphadāmaṃ",
  "atk-s0513a1:1431_7": "khipitvā aggahesi. Asurā “amhākaṃ rājā ettakaṃ kālaṃ dhītu anucchavikaṃ alabhitvā",
  "atk-s0513a1:1431_8": "idāni labhati, ayamevassā dhītu pitāmahato mahallako anucchaviko”ti lajjamānā pakkamiṃsu.",
  "atk-s0513a1:1431_9": "So taṃ devanagaraṃ ānetvā aḍḍhateyyānaṃ nāṭikākoṭīnaṃ jeṭṭhikaṃ katvā yāvatāyukaṃ",
  "atk-s0513a1:1431_10": "ṭhatvā yathākammaṃ gato.",
  "atk-s0513a1:1432_0": "Satthā imaṃ dhammadesanaṃ āharitvā “evaṃ bhikkhu pubbe paṇḍitā devanagare rajjaṃ",
  "atk-s0513a1:1432_1": "kārayamānā attano jīvitaṃ pariccajantāpi pāṇātipātaṃ na kariṃsu, tvaṃ nāma evarūpe",
  "atk-s0513a1:1432_2": "niyyānike sāsane pabbajitvā aparissāvitaṃ sapāṇakaṃ udakaṃ pivissasī”ti taṃ bhikkhuṃ",
  "atk-s0513a1:1432_3": "garahitvā anusandhiṃ ghaṭetvā jātakaṃ samodhānesi – “tadā mātalisaṅgāhako ānando",
  "atk-s0513a1:1432_4": "ahosi, sakko pana ahameva ahosi”nti.",
  "atk-s0513a1:1433": "Kulāvakajātakavaṇṇanā paṭhamā.",
  "atk-s0513a1:1435": "[32] 2. Naccajātakavaṇṇanā",
  "atk-s0513a1:1436_0": "Rudaṃ manuññanti idaṃ satthā jetavane viharanto ekaṃ bahubhaṇḍikaṃ bhikkhuṃ ārabbha",
  "atk-s0513a1:1436_1": "kathesi. Vatthu heṭṭhā devadhammajātake vuttasadisameva. Satthā taṃ bhikkhuṃ “saccaṃ",
  "atk-s0513a1:1436_2": "kira tvaṃ bhikkhu bahubhaṇḍo”ti pucchi. “Āma, bhante”ti. “Kiṃkāraṇā tvaṃ bhikkhu",
  "atk-s0513a1:1436_3": "bahubhaṇḍo jātosī”ti? So ettakaṃ sutvāva kuddho nivāsanapārupanaṃ chaḍḍetvā “iminā",
  "atk-s0513a1:1436_4": "dāni nīhārena vicarāmī”ti satthu purato naggo aṭṭhāsi. Manussā “dhī dhī”ti āhaṃsu.",
  "atk-s0513a1:1436_5": "So tato palāyitvā hīnāyāvatto. Bhikkhū dhammasabhāyaṃ sannisinnā “satthu nāma purato",
  "atk-s0513a1:1436_6": "evarūpaṃ karissatī”ti tassa aguṇakathaṃ kathesuṃ. Satthā āgantvā “kāya nuttha, bhikkhave,",
  "atk-s0513a1:1436_7": "etarahi kathāya sannisinnā”ti bhikkhū pucchi. Bhante, “so hi nāma bhikkhu tumhākaṃ",
  "atk-s0513a1:1436_8": "purato catuparisamajjhe hirottappaṃ pahāya gāmadārako viya naggo ṭhatvā manussehi",
  "atk-s0513a1:1436_9": "jigucchiyamāno hīnāyāvattitvā sāsanā parihīno”ti tassa aguṇakathāya nisinnāmhāti.",
  "atk-s0513a1:1436_10": "Satthā “na, bhikkhave, idāneva so bhikkhu hirottappābhāvena ratanasāsanā parihīno,",
  "atk-s0513a1:1436_11": "pubbe itthiratanapaṭilābhatopi parihīnoyevā”ti vatvā atītaṃ āhari.",
  "atk-s0513a1:1437_0": "Atīte paṭhamakappe catuppadā sīhaṃ rājānaṃ akaṃsu, macchā ānandamacchaṃ, sakuṇā suvaṇṇahaṃsaṃ.",
  "atk-s0513a1:1437_1": "Tassa pana suvaṇṇahaṃsarājassa dhītā haṃsapotikā abhirūpā ahosi. So tassā varaṃ adāsi,",
  "atk-s0513a1:1437_2": "sā attano cittarucitaṃ sāmikaṃ vāresi. Haṃsarājā tassā varaṃ datvā himavante sabbe",
  "atk-s0513a1:1437_3": "sakuṇe sannipātāpesi, nānappakārā haṃsamorādayo sakuṇagaṇā samāgantvā ekasmiṃ mahante",
  "atk-s0513a1:1437_4": "pāsāṇatale sannipatiṃsu. Haṃsarājā “attano cittarucitaṃ sāmikaṃ āgantvā gaṇhātū”ti",
  "atk-s0513a1:1437_5": "dhītaraṃ pakkosāpesi. Sā sakuṇasaṅghaṃ olokentī maṇivaṇṇagīvaṃ citrapekhuṇaṃ moraṃ",
  "atk-s0513a1:1437_6": "disvā “ayaṃ me sāmiko hotū”ti ārocesi. Sakuṇasaṅghā moraṃ upasaṅkamitvā āhaṃsu “samma",
  "atk-s0513a1:1437_7": "mora, ayaṃ rājadhītā ettakānaṃ sakuṇānaṃ majjhe sāmikaṃ rocentī tayi ruciṃ uppādesī”ti.",
  "atk-s0513a1:1437_8": "Moro “ajjāpi tāva me balaṃ na passatī”ti atituṭṭhiyā hirottappaṃ bhinditvā tāva mahato",
  "atk-s0513a1:1437_9": "sakuṇasaṅghassa majjhe pakkhe pasāretvā naccituṃ ārabhi, naccanto appaṭicchanno ahosi.",
  "atk-s0513a1:1438_0": "Suvaṇṇahaṃsarājā lajjito “imassa neva ajjhattasamuṭṭhānā hirī atthi, na bahiddhāsamuṭṭhānaṃ",
  "atk-s0513a1:1438_1": "ottappaṃ, nāssa bhinnahirottappassa mama dhītaraṃ dassāmī”ti sakuṇasaṅghamajjhe imaṃ gāthamāha –",
  "atk-s0513a1:1439": "32.",
  "atk-s0513a1:1440": "“Rudaṃ manuññaṃ rucirā ca piṭṭhi, veḷuriyavaṇṇūpanibhā ca gīvā;",
  "atk-s0513a1:1441": "Byāmamattāni ca pekhuṇāni, naccena te dhītaraṃ no dadāmī”ti.",
  "atk-s0513a1:1442_0": "Tattha rudaṃ manuññanti ta-kārassa da-kāro kato, rutaṃ manāpaṃ, vassitasaddo madhuroti",
  "atk-s0513a1:1442_1": "attho. Rucirā ca piṭṭhīti piṭṭhipi te citrā ceva sobhanā ca. Veḷuriyavaṇṇūpanibhāti",
  "atk-s0513a1:1442_2": "veḷuriyamaṇivaṇṇasadisā. Byāmamattānīti ekabyāmappamāṇāni. Pekhuṇānīti piñchāni.",
  "atk-s0513a1:1442_3": "Naccena te dhītaraṃ no dadāmīti hirottappaṃ bhinditvā naccitabhāveneva te evarūpassa",
  "atk-s0513a1:1442_4": "nillajjassa dhītaraṃ no dadāmīti vatvā haṃsarājā tasmiṃyeva parisamajjhe attano bhāgineyyassa",
  "atk-s0513a1:1442_5": "haṃsapotakassa dhītaraṃ adāsi. Moro haṃsapotikaṃ alabhitvā lajjitvā tatova uppatitvā",
  "atk-s0513a1:1442_6": "palāyi. Haṃsarājāpi attano vasanaṭṭhānameva gato.",
  "atk-s0513a1:1443_0": "Satthā “na, bhikkhave, idāneva esa hirottappaṃ bhinditvā ratanasāsanā parihīno, pubbepi",
  "atk-s0513a1:1443_1": "itthiratanapaṭilābhato parihīnoyevā”ti imaṃ dhammadesanaṃ āharitvā anusandhiṃ ghaṭetvā",
  "atk-s0513a1:1443_2": "jātakaṃ samodhānesi – “tadā moro bahubhaṇḍiko ahosi, haṃsarājā pana ahameva ahosi”nti.",
  "atk-s0513a1:1444": "Naccajātakavaṇṇanā dutiyā.",
  "atk-s0513a1:1446": "[33] 3. Sammodamānajātakavaṇṇanā",
  "atk-s0513a1:1447_0": "Sammodamānāti idaṃ satthā kapilavatthuṃ upanissāya nigrodhārāme viharanto cumbaṭakakalahaṃ",
  "atk-s0513a1:1447_1": "ārabbha kathesi. So kuṇālajātake āvi bhavissati. Tadā pana satthā ñātake āmantetvā",
  "atk-s0513a1:1447_2": "“mahārājā ñātakānaṃ aññamaññaṃ viggaho nāma na yutto, tiracchānagatāpi hi pubbe samaggakāle",
  "atk-s0513a1:1447_3": "paccāmitte abhibhavitvā sotthiṃ pattā yadā vivādamāpannā, tadā mahāvināsaṃ pattā”ti",
  "atk-s0513a1:1447_4": "vatvā ñātirājakulehi āyācito atītaṃ āhari.",
  "atk-s0513a1:1448_0": "Atīte bārāṇasiyaṃ brahmadatte rajjaṃ kārente bodhisatto vaṭṭakayoniyaṃ nibbattitvā",
  "atk-s0513a1:1448_1": "anekavaṭṭakasahassaparivāro araññe paṭivasati. Tadā eko vaṭṭakaluddako tesaṃ vasanaṭṭhānaṃ",
  "atk-s0513a1:1448_2": "gantvā vaṭṭakavassitaṃ katvā tesaṃ sannipatitabhāvaṃ ñatvā tesaṃ upari jālaṃ khipitvā",
  "atk-s0513a1:1448_3": "pariyantesu maddanto sabbe ekato katvā pacchiṃ pūretvā gharaṃ gantvā te vikkiṇitvā",
  "atk-s0513a1:1448_4": "tena mūlena jīvikaṃ kappeti. Athekadivasaṃ bodhisatto te vaṭṭake āha – “ayaṃ sākuṇiko",
  "atk-s0513a1:1448_5": "amhākaṃ ñātake vināsaṃ pāpeti, ahaṃ ekaṃ upāyaṃ jānāmi, enesa amhe gaṇhituṃ na sakkhissati,",
  "atk-s0513a1:1448_6": "ito dāni paṭṭhāya etena tumhākaṃ upari jāle khittamatte ekeko ekekasmiṃ jālakkhike",
  "atk-s0513a1:1448_7": "sīsaṃ ṭhapetvā jālaṃ ukkhipitvā icchitaṭṭhānaṃ haritvā ekasmiṃ kaṇṭakagumbe pakkhipatha,",
  "atk-s0513a1:1448_8": "evaṃ sante heṭṭhā tena tena ṭhānena palāyissāmā”ti. Te sabbe “sādhū”ti paṭissuṇiṃsu.",
  "atk-s0513a1:1448_9": "Dutiyadivase upari jāle khitte te bodhisattena vuttanayeneva jālaṃ ukkhipitvā ekasmiṃ",
  "atk-s0513a1:1448_10": "kaṇṭakagumbe khipitvā sayaṃ heṭṭhābhāgena tato tato palāyiṃsu. Sākuṇikassa gumbato",
  "atk-s0513a1:1448_11": "jālaṃ mocentasseva vikālo jāto, so tucchahatthova agamāsi.",
  "atk-s0513a1:1449_0": "Punadivasato paṭṭhāyapi vaṭṭakā tatheva karonti. Sopi yāva sūriyatthaṅgamanā jālameva",
  "atk-s0513a1:1449_1": "mocento kiñci alabhitvā tucchahatthova gehaṃ gacchati. Athassa bhariyā kujjhitvā",
  "atk-s0513a1:1449_2": "“tvaṃ divase divase tucchahattho āgacchasi, aññampi te bahi positabbaṭṭhānaṃ atthi",
  "atk-s0513a1:1449_3": "maññe”ti āha. Sākuṇiko “bhadde, mama aññaṃ positabbaṭṭhānaṃ natthi, apica kho pana",
  "atk-s0513a1:1449_4": "te vaṭṭakā samaggā hutvā caranti, mayā khittamatte jālaṃ ādāya kaṇṭakagumbe khipitvā",
  "atk-s0513a1:1449_5": "gacchanti, na kho panete sabbakālameva sammodamānā viharissanti, tvaṃ mā cintayi,",
  "atk-s0513a1:1449_6": "yadā te vivādamāpajjissanti, tadā te sabbeva ādāya tava mukhaṃ hāsayamāno āgacchissāmī”ti",
  "atk-s0513a1:1449_7": "vatvā bhariyāya imaṃ gāthamāha –",
  "atk-s0513a1:1450": "33.",
  "atk-s0513a1:1451": "“Sammodamānā gacchanti, jālamādāya pakkhino;",
  "atk-s0513a1:1452": "Yadā te vivadissanti, tadā ehinti me vasa”nti.",
  "atk-s0513a1:1453_0": "Tattha yadā te vivadissantīti yasmiṃ kāle te vaṭṭakā nānāladdhikā nānāgāhā hutvā",
  "atk-s0513a1:1453_1": "vivadissanti, kalahaṃ karissantīti attho. Tadā ehinti me vasanti tasmiṃ kāle sabbepi",
  "atk-s0513a1:1453_2": "te mama vasaṃ āgacchissanti. Athāhaṃ te gahetvā tava mukhaṃ hāsento āgacchissāmīti",
  "atk-s0513a1:1453_3": "bhariyaṃ samassāsesi.",
  "atk-s0513a1:1454_0": "Katipāhasseva pana accayena eko vaṭṭako gocarabhūmiṃ otaranto asallakkhetvā aññassa",
  "atk-s0513a1:1454_1": "sīsaṃ akkami, itaro “ko maṃ sīse akkamī”ti kujjhiṃ. “Ahaṃ asallakkhetvā akkamiṃ,",
  "atk-s0513a1:1454_2": "mā kujjhī”ti vuttepi kujjhiyeva. Te punappunaṃ kathentā “tvameva maññe jālaṃ ukkhipasī”ti",
  "atk-s0513a1:1454_3": "aññamaññaṃ vivādaṃ kariṃsu. Tesu vivadantesu bodhisatto cintesi “vivādake sotthibhāvo",
  "atk-s0513a1:1454_4": "nāma natthi, idāneva te jālaṃ na ukkhipissanti, tato mahantaṃ vināsaṃ pāpuṇissanti,",
  "atk-s0513a1:1454_5": "sākuṇiko okāsaṃ labhissati, mayā imasmiṃ ṭhāne na sakkā vasitu”nti. So attano parisaṃ",
  "atk-s0513a1:1454_6": "ādāya aññattha gato. Sākuṇikopi kho katipāhaccayena āgantvā vaṭṭakavassitaṃ vassitvā",
  "atk-s0513a1:1454_7": "tesaṃ sannipatitānaṃ upari jālaṃ khipi. Atheko vaṭṭako “tuyhaṃ kira jālaṃ ukkhipantasseva",
  "atk-s0513a1:1454_8": "matthake lomāni patitāni, idāni ukkhipā”ti āha. Aparo “tuyhaṃ kira jālaṃ ukkhipantasseva",
  "atk-s0513a1:1454_9": "dvīsu pakkhesu pattāni patitāni, idāni ukkhipā”ti āha. Iti tesaṃ “tvaṃ ukkhipa, tvaṃ",
  "atk-s0513a1:1454_10": "ukkhipā”ti vadantānaññeva sākuṇiko jālaṃ ukkhipitvā sabbeva te ekato katvā pacchiṃ",
  "atk-s0513a1:1454_11": "pūretvā bhariyaṃ hāsayamāno gehaṃ agamāsi.",
  "atk-s0513a1:1455_0": "Satthā “evaṃ mahārājā ñātakānaṃ kalaho nāma na yutto, kalaho vināsamūlameva hotī”ti",
  "atk-s0513a1:1455_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā apaṇḍitavaṭṭako",
  "atk-s0513a1:1455_2": "devadatto ahosi, paṇḍitavaṭṭako pana ahameva ahosi”nti.",
  "atk-s0513a1:1456": "Sammodamānajātakavaṇṇanā tatiyā.",
  "atk-s0513a1:1458": "[34] 4. Macchajātakavaṇṇanā",
  "atk-s0513a1:1459_0": "Na maṃ sītaṃ na maṃ uṇhanti idaṃ satthā jetavane viharanto purāṇadutiyikāpalobhanaṃ",
  "atk-s0513a1:1459_1": "ārabbha kathesi. Tadā hi satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti",
  "atk-s0513a1:1459_2": "pucchi. “Saccaṃ, bhagavā”ti. “Kenāsi ukkaṇṭhāpito”ti? “Purāṇadutiyikā me, bhante",
  "atk-s0513a1:1459_3": "madhurahattharasā, taṃ jahituṃ na sakkomī”ti. Atha naṃ satthā “bhikkhu esā itthī",
  "atk-s0513a1:1459_4": "tava anatthakārikā, pubbepi tvaṃ etaṃ nissāya maraṇaṃ pāpuṇanto maṃ āgamma maraṇā",
  "atk-s0513a1:1459_5": "mutto”ti vatvā atītaṃ āhari.",
  "atk-s0513a1:1460_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi. Tadā",
  "atk-s0513a1:1460_1": "kevaṭṭā nadiyaṃ jālaṃ khipiṃsu. Atheko mahāmaccho rativasena attano macchiyā saddhiṃ",
  "atk-s0513a1:1460_2": "kīḷamāno āgacchati. Tassa sā macchī purato gacchamānā jālagandhaṃ ghāyitvā jālaṃ",
  "atk-s0513a1:1460_3": "pariharamānā gatā. So pana kāmagiddho lolamaccho jālakucchimeva paviṭṭho. Kevaṭṭā",
  "atk-s0513a1:1460_4": "tassa jālaṃ paviṭṭhabhāvaṃ ñatvā jālaṃ ukkhipitvā macchaṃ gahetvā amāretvāva vālikāpiṭṭhe",
  "atk-s0513a1:1460_5": "khipitvā “imaṃ aṅgāresu pacitvā khādissāmā”ti aṅgāre karonti, sūlaṃ tacchenti. Maccho",
  "atk-s0513a1:1460_6": "“etaṃ aṅgāratāpanaṃ vā sūlavijjhanaṃ vā aññaṃ vā pana dukkhaṃ na maṃ kilameti, yaṃ",
  "atk-s0513a1:1460_7": "panesā macchī ‘aññaṃ so nūna ratiyā gato’ti mayi domanassaṃ āpajjati, tameva maṃ",
  "atk-s0513a1:1460_8": "bādhatī”ti paridevamāno imaṃ gāthamāha –",
  "atk-s0513a1:1461": "34.",
  "atk-s0513a1:1462": "“Na maṃ sītaṃ na maṃ uṇhaṃ, na maṃ jālasmi bādhanaṃ;",
  "atk-s0513a1:1463": "Yañca maṃ maññate macchī, aññaṃ so ratiyā gato”ti.",
  "atk-s0513a1:1464_0": "Tattha na maṃ sītaṃ na maṃ uṇhanti macchānaṃ udakā nīhaṭakāle sītaṃ hoti, tasmiṃ",
  "atk-s0513a1:1464_1": "vigate uṇhaṃ hoti, tadubhayampi sandhāya “na maṃ sītaṃ na maṃ uṇhaṃ bādhatī”ti paridevati.",
  "atk-s0513a1:1464_2": "Yampi aṅgāresu paccanamūlakaṃ dukkhaṃ bhavissati, tampi sandhāya “na maṃ uṇha”nti",
  "atk-s0513a1:1464_3": "paridevateva. Na maṃ jālasmi bādhananti yampi me jālasmiṃ bādhanaṃ ahosi, tampi maṃ",
  "atk-s0513a1:1464_4": "na bādhetīti paridevati. “Yañca ma”ntiādīsu ayaṃ piṇḍattho – sā macchī mama jāle",
  "atk-s0513a1:1464_5": "patitassa imehi kevaṭṭehi gahitabhāvaṃ ajānantī maṃ apassamānā “so maccho idāni aññaṃ",
  "atk-s0513a1:1464_6": "macchiṃ kāmaratiyā gato bhavissatī”ti cinteti, taṃ tassā domanassappattāya cintanaṃ",
  "atk-s0513a1:1464_7": "maṃ bādhatīti vālikāpiṭṭhe nipanno paridevati.",
  "atk-s0513a1:1465_0": "Tasmiṃ samaye purohito dāsaparivuto nhānatthāya nadītīraṃ āgato. So pana sabbarutaññū",
  "atk-s0513a1:1465_1": "hoti. Tenassa macchaparidevanaṃ sutvā etadahosi “ayaṃ maccho kilesavasena paridevati,",
  "atk-s0513a1:1465_2": "evaṃ āturacitto kho panesa mīyamāno nirayeyeva nibbattissati, ahamassa avassayo bhavissāmī”ti",
  "atk-s0513a1:1465_3": "kevaṭṭānaṃ santikaṃ gantvā “ambho tumhe amhākaṃ ekadivasampi byañjanatthāya macchaṃ",
  "atk-s0513a1:1465_4": "na dethā”ti āha. Kevaṭṭā “kiṃ vadetha, sāmi, tumhākaṃ ruccanakamacchaṃ gaṇhitvā gacchathā”ti",
  "atk-s0513a1:1465_5": "āhaṃsu. “Amhākaṃ aññena kammaṃ natthi, imaññeva dethā”ti. “Gaṇhatha sāmī”ti. Bodhisatto",
  "atk-s0513a1:1465_6": "taṃ ubhohi hatthehi gahetvā nadītīre nisīditvā “ambho maccha, sace tāhaṃ ajja na",
  "atk-s0513a1:1465_7": "passeyyaṃ, jīvitakkhayaṃ pāpuṇeyyāsi, idāni ito paṭṭhāya mā kilesavasiko ahosī”ti",
  "atk-s0513a1:1465_8": "ovaditvā udake vissajjetvā nhatvā nagaraṃ pāvisi.",
  "atk-s0513a1:1466_0": "Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a1:1466_1": "sotāpattiphale patiṭṭhāsi. Satthāpi anusandhiṃ ghaṭetvā jātakaṃ samodhānesi – “tadā",
  "atk-s0513a1:1466_2": "macchī purāṇadutiyikā ahosi, maccho ukkaṇṭhitabhikkhu purohito pana ahameva ahosi”nti.",
  "atk-s0513a1:1467": "Macchajātakavaṇṇanā catutthā.",
  "atk-s0513a1:1469": "[35] 5. Vaṭṭakajātakavaṇṇanā",
  "atk-s0513a1:1470_0": "Santi pakkhā apatanāti idaṃ satthā magadhesu cārikaṃ caramāno dāvagginibbānaṃ ārabbha",
  "atk-s0513a1:1470_1": "kathesi. Ekasmiñhi samaye satthā magadhesu cārikaṃ caramāno aññatarasmiṃ magadhagāmake",
  "atk-s0513a1:1470_2": "piṇḍāya caritvā pacchābhattaṃ piṇḍapātapaṭikkanto bhikkhugaṇaparivuto maggaṃ paṭipajji.",
  "atk-s0513a1:1470_3": "Tasmiṃ samaye mahāḍāho uṭṭhahi, purato ca pacchato ca bahū bhikkhū dissanti, sopi",
  "atk-s0513a1:1470_4": "kho aggi ekadhūmo ekajālo hutvā avattharamāno āgacchateva. Tattheke puthujjanabhikkhū",
  "atk-s0513a1:1470_5": "maraṇabhayabhītā “paṭaggiṃ dassāma, tena daḍḍhaṭṭhānaṃ itaro aggi na ottharissatī”ti",
  "atk-s0513a1:1470_6": "araṇisahitaṃ nīharitvā aggiṃ karonti. Apare āhaṃsu “āvuso, tumhe kiṃ nāma karotha,",
  "atk-s0513a1:1470_7": "gaganamajjhe ṭhitaṃ candamaṇḍalaṃ, pācīnalokadhātuto uggacchantaṃ sahassaraṃsipaṭimaṇḍitaṃ",
  "atk-s0513a1:1470_8": "sūriyamaṇḍalaṃ, velāya tīre ṭhitā samuddaṃ, sineruṃ nissāya ṭhitā sineruṃ apassantā",
  "atk-s0513a1:1470_9": "viya sadevake loke aggapuggalaṃ attanā saddhiṃ gacchantameva sammāsambuddhaṃ anoloketvā",
  "atk-s0513a1:1470_10": "‘paṭaggiṃ demā’ti vadatha, buddhabalaṃ nāma na jānātha, etha satthu santikaṃ gamissāmā”ti.",
  "atk-s0513a1:1470_11": "Te purato ca pacchato ca gacchantā sabbepi ekato hutvā dasabalassa santikaṃ agamaṃsu.",
  "atk-s0513a1:1470_12": "Satthā mahābhikkhusaṅghaparivāro aññatarasmiṃ padese aṭṭhāsi. Dāvaggi abhibhavanto",
  "atk-s0513a1:1470_13": "viya viravanto āgacchati. Āgantvā tathāgatassa ṭhitaṭṭhānaṃ patvā tassa padesassa",
  "atk-s0513a1:1470_14": "samantā soḷasakarīsamattaṭṭhānaṃ patto udake opilāpitatiṇukkā viya nibbāyi, vinibbedhato",
  "atk-s0513a1:1470_15": "dvattiṃsakarīsamattaṭṭhānaṃ avattharituṃ nāsakkhi.",
  "atk-s0513a1:1471_0": "Bhikkhū satthu guṇakathaṃ ārabhiṃsu – “aho buddhānaṃ guṇā nāma, ayañhi nāma acetano",
  "atk-s0513a1:1471_1": "aggi buddhānaṃ ṭhitaṭṭhānaṃ avattharituṃ na sakkoti, udake tiṇukkā viya nibbāyati,",
  "atk-s0513a1:1471_2": "aho buddhānaṃ ānubhāvo nāmā”ti. Satthā tesaṃ kathaṃ sutvā “na, bhikkhave, etaṃ etarahi",
  "atk-s0513a1:1471_3": "mayhaṃ balaṃ, yaṃ imaṃ bhūmippadesaṃ patvā esa aggi nibbāyati. Idaṃ pana mayhaṃ porāṇakasaccabalaṃ.",
  "atk-s0513a1:1471_4": "Imasmiñhi padese sakalampi imaṃ kappaṃ aggi na jalissati, kappaṭṭhiyapāṭihāriyaṃ",
  "atk-s0513a1:1471_5": "nāmeta”nti āha. Athāyasmā ānando satthu nisīdanatthāya catugguṇaṃ saṅghāṭiṃ paññapesi,",
  "atk-s0513a1:1471_6": "nisīdi satthā pallaṅkaṃ ābhujitvā. Bhikkhusaṅghopi tathāgataṃ vanditvā parivāretvā",
  "atk-s0513a1:1471_7": "nisīdi. Atha satthā “idaṃ tāva, bhante, amhākaṃ pākaṭaṃ, atītaṃ paṭicchannaṃ, taṃ",
  "atk-s0513a1:1471_8": "no pākaṭaṃ karothā”ti bhikkhūhi āyācito atītaṃ āhari.",
  "atk-s0513a1:1472_0": "Atīte magadharaṭṭhe tasmiṃyeva padese bodhisatto vaṭṭakayoniyaṃ paṭisandhiṃ gahetvā",
  "atk-s0513a1:1472_1": "mātukucchito jāto aṇḍakosaṃ padāletvā nikkhantakāle mahāgeṇḍukappamāṇo vaṭṭakapotako",
  "atk-s0513a1:1472_2": "ahosi. Atha naṃ mātāpitaro kulāvake nipajjāpetvā mukhatuṇḍakena gocaraṃ āharitvā",
  "atk-s0513a1:1472_3": "posenti. Tassa pakkhe pasāretvā ākāse gamanabalaṃ vā pāde ukkhipitvā thale gamanabalaṃ",
  "atk-s0513a1:1472_4": "vā natthi. Tañca padesaṃ saṃvacchare saṃvacchare dāvaggi gaṇhāti, so tasmimpi samaye",
  "atk-s0513a1:1472_5": "mahāravaṃ ravanto taṃ padesaṃ gaṇhi, sakuṇasaṅghā attano attano kulāvakehi nikkhamitvā",
  "atk-s0513a1:1472_6": "maraṇabhayabhītā viravantā palāyanti, bodhisattassapi mātāpitaro maraṇabhayabhītā",
  "atk-s0513a1:1472_7": "bodhisattaṃ chaḍḍetvā palāyiṃsu. Bodhisatto kulāvake nipannakova gīvaṃ ukkhipitvā",
  "atk-s0513a1:1472_8": "avattharitvā āgacchantaṃ aggiṃ disvā cintesi “sace mayhaṃ pakkhe pasāretvā ākāsena",
  "atk-s0513a1:1472_9": "gamanabalaṃ bhaveyya, uppatitvā aññattha gaccheyyaṃ. Sace pāde ukkhipitvā gamanabalaṃ",
  "atk-s0513a1:1472_10": "bhaveyya, padavārena aññattha gaccheyyaṃ. Mātāpitaropi kho me maraṇabhayabhītā maṃ",
  "atk-s0513a1:1472_11": "ekakaṃ pahāya attānaṃ parittāyantā palātā. Idāni me aññaṃ paṭisaraṇaṃ natthi, atāṇomhi",
  "atk-s0513a1:1472_12": "asaraṇo, kiṃ nu kho ajja mayā kātuṃ vaṭṭatī”ti.",
  "atk-s0513a1:1473_0": "Athassa etadahosi “imasmiṃ loke sīlaguṇo nāma atthi, saccaguṇo nāma atthi, atīte",
  "atk-s0513a1:1473_1": "pāramiyo pūretvā bodhimūle nisīditvā abhisambuddhā sīlasamādhipaññāvimuttivimuttiñāṇadassanasampannā",
  "atk-s0513a1:1473_2": "saccānuddayakāruññakhantisamannāgatā sabbasattesu samappavattamettābhāvanā sabbaññubuddhā",
  "atk-s0513a1:1473_3": "nāma atthi, tehi ca paṭividdhā dhammaguṇā nāma atthi, mayi cāpi ekaṃ saccaṃ atthi,",
  "atk-s0513a1:1473_4": "saṃvijjamāno eko sabhāvadhammo paññāyati, tasmā atīte buddhe ceva tehi paṭividdhaguṇe",
  "atk-s0513a1:1473_5": "ca āvajjetvā mayi vijjamānaṃ saccasabhāvadhammaṃ gahetvā saccakiriyaṃ katvā aggiṃ",
  "atk-s0513a1:1473_6": "paṭikkamāpetvā ajja mayā attano ceva sesasakuṇānañca sotthibhāvaṃ kātuṃ vaṭṭatī”ti. Tena vuttaṃ –",
  "atk-s0513a1:1474": "“Atthi loke sīlaguṇo, saccaṃ soceyyanuddayā;",
  "atk-s0513a1:1475": "Tena saccena kāhāmi, saccakiriyamanuttaraṃ.",
  "atk-s0513a1:1476": "“Āvajjetvā dhammabalaṃ, saritvā pubbake jine;",
  "atk-s0513a1:1477": "Saccabalamavassāya, saccakiriyamakāsaha”nti. ;",
  "atk-s0513a1:1478": "Atha bodhisatto atīte parinibbutānaṃ buddhānaṃ guṇe āvajjetvā attani vijjamānaṃ saccasabhāvaṃ ārabbha saccakiriyaṃ karonto imaṃ gāthamāha –",
  "atk-s0513a1:1479": "35.",
  "atk-s0513a1:1480": "“Santi pakkhā apatanā, santi pādā avañcanā;",
  "atk-s0513a1:1481": "Mātāpitā ca nikkhantā, jātaveda paṭikkamā”ti.",
  "atk-s0513a1:1482_0": "Tattha santi pakkhā apatanāti mayhaṃ pakkhā nāma atthi upalabbhanti, no ca kho sakkā",
  "atk-s0513a1:1482_1": "etehi uppatituṃ ākāsena gantunti apatanā. Santi pādā avañcanāti pādāpi me atthi,",
  "atk-s0513a1:1482_2": "tehi pana vañcituṃ padavāragamanena gantuṃ na sakkāti avañcanā. Mātāpitā ca nikkhantāti",
  "atk-s0513a1:1482_3": "ye ca maṃ aññattha neyyuṃ, tepi maraṇabhayena mātāpitaro nikkhantā. Jātavedāti aggiṃ",
  "atk-s0513a1:1482_4": "ālapati. So hi jātova vedayati paññāyati, tasmā “jātavedo”ti vuccati. Paṭikkamāti",
  "atk-s0513a1:1482_5": "paṭigaccha nivattāti jātavedaṃ āṇāpeti.",
  "atk-s0513a1:1483_0": "Iti mahāsatto “sace mayhaṃ pakkhānaṃ atthibhāvo, te ca pasāretvā ākāse apatanabhāvo,",
  "atk-s0513a1:1483_1": "pādānaṃ atthibhāvo, te ca ukkhipitvā avañcanabhāvo, mātāpitūnaṃ maṃ kulāvakeyeva",
  "atk-s0513a1:1483_2": "chaḍḍetvā palātabhāvo ca sacco sabhāvabhūtoyeva, jātaveda, etena saccena tvaṃ ito",
  "atk-s0513a1:1483_3": "paṭikkamā”ti kulāvake nipannakova saccakiriyaṃ akāsi. Tassa saha saccakiriyāya soḷasakarīsamatte",
  "atk-s0513a1:1483_4": "ṭhāne jātavedo paṭikkami. Paṭikkamanto ca na jhāyamānova aññaṃ gato, udake pana opilāpitā",
  "atk-s0513a1:1483_5": "ukkā viya tattheva nibbāyi. Tena vuttaṃ –",
  "atk-s0513a1:1484": "“Saha sacce kate mayhaṃ, mahāpajjalito sikhī;",
  "atk-s0513a1:1485": "Vajjesi soḷasa karīsāni, udakaṃ patvā yathā sikhī”ti. ;",
  "atk-s0513a1:1486": "Taṃ pana ṭhānaṃ sakalepi imasmiṃ kappe agginā anabhibhavanīyattā kappaṭṭhiyapāṭihāriyaṃ nāma jātaṃ. Evaṃ bodhisatto saccakiriyaṃ katvā jīvitapariyosāne yathākammaṃ gato.",
  "atk-s0513a1:1487_0": "Satthā “na, bhikkhave, imassa vanassa agginā anajjhottharaṇaṃ etarahi mayhaṃ balaṃ,",
  "atk-s0513a1:1487_1": "porāṇaṃ panetaṃ vaṭṭapotakakāle mayhameva saccabala”nti imaṃ dhammadesanaṃ āharitvā",
  "atk-s0513a1:1487_2": "saccāni pakāsesi. Saccapariyosāne keci sotāpannā ahesuṃ, keci sakadāgāmino, keci",
  "atk-s0513a1:1487_3": "anāgāmino, keci arahattaṃ pattāti. Satthāpi anusandhiṃ ghaṭetvā jātakaṃ samodhānesi",
  "atk-s0513a1:1487_4": "– “tadā mātāpitaro etarahi mātāpitarova ahesuṃ, vaṭṭakarājā pana ahameva ahosi”nti.",
  "atk-s0513a1:1488": "Vaṭṭakajātakavaṇṇanā pañcamā.",
  "atk-s0513a1:1490": "[36] 6. Sakuṇajātakavaṇṇanā",
  "atk-s0513a1:1491_0": "Yaṃ nissitāti idaṃ satthā jetavane viharanto daḍḍhapaṇṇasālaṃ bhikkhuṃ ārabbha kathesi.",
  "atk-s0513a1:1491_1": "Eko kira bhikkhu satthu santike kammaṭṭhānaṃ gahetvā jetavanato nikkhamma kosalesu",
  "atk-s0513a1:1491_2": "ekaṃ paccantagāmaṃ nissāya ekasmiṃ araññasenāsane vasati. Athassa paṭhamamāseyeva",
  "atk-s0513a1:1491_3": "paṇṇasālā ḍayhittha. So “paṇṇasālā me daḍḍhā, dukkhaṃ vasāmī”ti manussānaṃ ācikkhi.",
  "atk-s0513a1:1491_4": "Manussā “idāni no khettaṃ parisukkhaṃ, kedāre pāyetvā karissāma”, tasmiṃ pāyite “bījaṃ",
  "atk-s0513a1:1491_5": "vapitvā”, bīje vutte “vatiṃ katvā”, vatiyā katāya “niddāyitvā, lāyitvā, madditvā”ti",
  "atk-s0513a1:1491_6": "evaṃ taṃ taṃ kammaṃ apadisantāyeva temāsaṃ vītināmesuṃ. So bhikkhu temāsaṃ ajjhokāse",
  "atk-s0513a1:1491_7": "dukkhaṃ vasanto kammaṭṭhānaṃ vaḍḍhetvā visesaṃ nibbattetuṃ nāsakkhi. Pavāretvā pana",
  "atk-s0513a1:1491_8": "satthu santikaṃ gantvā vanditvā ekamantaṃ nisīdi. Satthā tena saddhiṃ paṭisanthāraṃ",
  "atk-s0513a1:1491_9": "katvā “kiṃ bhikkhu sukhena vassaṃvutthosi, kammaṭṭhānaṃ te matthakaṃ patta”nti pucchi.",
  "atk-s0513a1:1491_10": "So taṃ pavattiṃ ācikkhitvā “senāsanasappāyassa me abhāvena kammaṭṭhānaṃ matthakaṃ",
  "atk-s0513a1:1491_11": "na patta”nti āha. Satthā “pubbe bhikkhu tiracchānagatāpi attano sappāyāsappāyaṃ jāniṃsu,",
  "atk-s0513a1:1491_12": "tvaṃ kasmā na aññāsī”ti vatvā atītaṃ āhari.",
  "atk-s0513a1:1492_0": "Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā",
  "atk-s0513a1:1492_1": "sakuṇasaṅghaparivuto araññāyatane sākhāviṭapasampannaṃ mahārukkhaṃ nissāya vasati.",
  "atk-s0513a1:1492_2": "Athekadivasaṃ tassa rukkhassa sākhāsu aññamaññaṃ ghaṃsantīsu cuṇṇaṃ patati, dhūmo",
  "atk-s0513a1:1492_3": "uṭṭhāti. Taṃ disvā bodhisatto cintesi “imā dve sākhā evaṃ ghaṃsamānā aggiṃ vissajjessanti,",
  "atk-s0513a1:1492_4": "so patitvā purāṇapaṇṇāni gaṇhissati, tato paṭṭhāya imampi rukkhaṃ jhāpessati, na",
  "atk-s0513a1:1492_5": "sakkā idha amhehi vasituṃ, ito palāyitvā aññattha gantuṃ vaṭṭatī”ti. So sakuṇasaṅghassa imaṃ gāthamāha –",
  "atk-s0513a1:1493": "36.",
  "atk-s0513a1:1494": "“Yaṃ nissitā jagatiruhaṃ vihaṅgamā, svāyaṃ aggiṃ pamuñcati;",
  "atk-s0513a1:1495": "Disā bhajatha vakkaṅgā, jātaṃ saraṇato bhaya”nti.",
  "atk-s0513a1:1496_0": "Tattha jagatiruhanti jagati vuccati pathavī, tattha jātattā rukkho “jagatiruho”ti",
  "atk-s0513a1:1496_1": "vuccati. Vihaṅgamāti vihaṃ vuccati ākāsaṃ, tattha gamanato pakkhī “vihaṅgamā”ti vuccanti.",
  "atk-s0513a1:1496_2": "Disā bhajathāti imaṃ rukkhaṃ muñcitvā ito palāyantā catasso disā bhajatha. Vakkaṅgāti",
  "atk-s0513a1:1496_3": "sakuṇe ālapati. Te hi uttamaṅgaṃ galaṃ kadāci kadāci vaṅkaṃ karonti, tasmā “vakkaṅgā”ti",
  "atk-s0513a1:1496_4": "vuccanti. Vaṅkā vā tesaṃ ubhosu passesu pakkhā jātāti vakkaṅgā. Jātaṃ saraṇato bhayanti",
  "atk-s0513a1:1496_5": "amhākaṃ avassayarukkhatoyeva bhayaṃ nibbattaṃ, etha aññattha gacchāmāti.",
  "atk-s0513a1:1497_0": "Bodhisattassa vacanakarā paṇḍitasakuṇā tena saddhiṃ ekappahāreneva uppatitvā aññattha",
  "atk-s0513a1:1497_1": "gatā. Ye pana apaṇḍitā, te “evameva esa bindumatte udake kumbhīle passatī”ti tassa",
  "atk-s0513a1:1497_2": "vacanaṃ aggahetvā tattheva vasiṃsu. Tato na cirasseva bodhisattena cintitākāreneva",
  "atk-s0513a1:1497_3": "aggi nibbattitvā taṃ rukkhaṃ aggahesi. Dhūmesu ca jālāsu ca uṭṭhitāsu dhūmandhā sakuṇā",
  "atk-s0513a1:1497_4": "aññattha gantuṃ nāsakkhiṃsu, aggimhi patitvā patitvā vināsaṃ pāpuṇiṃsu.",
  "atk-s0513a1:1498_0": "Satthā “evaṃ bhikkhu pubbe tiracchānagatāpi rukkhagge vasantā attano sappāyāsappāyaṃ",
  "atk-s0513a1:1498_1": "jānanti, tvaṃ kasmā na aññāsī”ti imaṃ dhammadesanaṃ āharitvā saccāni pakāsesi. Saccapariyosāne",
  "atk-s0513a1:1498_2": "so bhikkhu sotāpattiphale patiṭṭhito. Satthāpi anusandhiṃ ghaṭetvā jātakaṃ samodhānesi",
  "atk-s0513a1:1498_3": "– “tadā bodhisattassa vacanakarā sakuṇā buddhaparisā ahesuṃ, paṇḍitasakuṇo pana ahameva ahosi”nti.",
  "atk-s0513a1:1499": "Sakuṇajātakavaṇṇanā chaṭṭhā.",
  "atk-s0513a1:1501": "[37] 7. Tittirajātakavaṇṇanā",
  "atk-s0513a1:1502_0": "Ye vuḍḍhamapacāyantīti idaṃ satthā sāvatthiṃ gacchanto sāriputtattherassa senāsanapaṭibāhanaṃ",
  "atk-s0513a1:1502_1": "ārabbha kathesi. Anāthapiṇḍikena hi vihāraṃ kāretvā dūte pesite satthā rājagahā nikkhamma",
  "atk-s0513a1:1502_2": "vesāliṃ patvā tattha yathābhirantaṃ viharitvā “sāvatthiṃ gamissāmī”ti maggaṃ paṭipajji.",
  "atk-s0513a1:1502_3": "Tena ca samayena chabbaggiyānaṃ antevāsikā purato purato gantvā therānaṃ senāsanesu",
  "atk-s0513a1:1502_4": "aggahitesveva “idaṃ senāsanaṃ amhākaṃ upajjhāyassa, idaṃ ācariyassa, idaṃ amhākameva",
  "atk-s0513a1:1502_5": "bhavissatī”ti senāsanāni palibundhenti. Pacchā āgatā therā senāsanāni na labhanti.",
  "atk-s0513a1:1502_6": "Sāriputtattherassāpi antevāsikā therassa senāsanaṃ pariyesantā na labhiṃsu. Thero",
  "atk-s0513a1:1502_7": "senāsanaṃ alabhanto satthu senāsanassa avidūre ekasmiṃ rukkhamūle nisajjāya ca caṅkamena",
  "atk-s0513a1:1502_8": "ca rattiṃ vītināmesi. Satthā paccūsasamaye nikkhamitvā ukkāsi, theropi ukkāsi. “Ko",
  "atk-s0513a1:1502_9": "eso”ti? “Ahaṃ, bhante, sāriputto”ti. “Sāriputta, imāya velāya idha kiṃ karosī”ti?",
  "atk-s0513a1:1502_10": "“So taṃ pavattiṃ ārocesi”. Satthā therassa vacanaṃ sutvā “idāni tāva mayi jīvanteyeva",
  "atk-s0513a1:1502_11": "bhikkhū aññamaññaṃ agāravā apatissā viharanti, parinibbute kiṃ nu kho karissantī”ti",
  "atk-s0513a1:1502_12": "āvajjentassa dhammasaṃvego udapādi.",
  "atk-s0513a1:1503_0": "So pabhātāya rattiyā bhikkhusaṅghaṃ sannipātāpetvā bhikkhū pucchi “saccaṃ kira, bhikkhave,",
  "atk-s0513a1:1503_1": "chabbaggiyā bhikkhū purato purato gantvā therānaṃ bhikkhūnaṃ senāsanaṃ paṭibāhantī”ti.",
  "atk-s0513a1:1503_2": "“Saccaṃ, bhagavā”ti? Tato chabbaggiye garahitvā dhammiṃ kathaṃ katvā bhikkhū āmantesi",
  "atk-s0513a1:1503_3": "“ko nu kho, bhikkhave, aggāsanaṃ aggodakaṃ aggapiṇḍaṃ arahatī”ti? Ekacce “khattiyakulā",
  "atk-s0513a1:1503_4": "pabbajito”ti āhaṃsu, ekacce “brāhmaṇakulā, gahapatikulā pabbajito”ti, apare “vinayadharo,",
  "atk-s0513a1:1503_5": "dhammakathiko, paṭhamassa jhānassa lābhī, dutiyassa, tatiyassa, catutthassa jhānassa",
  "atk-s0513a1:1503_6": "lābhī”ti. Apare “sotāpanno, sakadāgāmī, anāgāmī, arahā, tevijjo, chaḷabhiñño”ti āhaṃsu.",
  "atk-s0513a1:1503_7": "Evaṃ tehi bhikkhūhi attano attano rucivasena aggāsanādirahānaṃ kathitakāle satthā",
  "atk-s0513a1:1503_8": "āha – “na, bhikkhave, mayhaṃ sāsane aggāsanādīni patvā khattiyakulā pabbajito pamāṇaṃ,",
  "atk-s0513a1:1503_9": "na brāhmaṇakulā pabbajito, na gahapatikulā pabbajito, na vinayadharo, na suttantiko,",
  "atk-s0513a1:1503_10": "na ābhidhammiko, na paṭhamajjhānādilābhino, na sotāpannādayo pamāṇaṃ, atha kho, bhikkhave,",
  "atk-s0513a1:1503_11": "imasmiṃ sāsane yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ kātabbaṃ,",
  "atk-s0513a1:1503_12": "aggāsanaṃ aggodakaṃ aggapiṇḍo laddhabbo. Idamettha pamāṇaṃ. Tasmā vuḍḍhataro bhikkhu",
  "atk-s0513a1:1503_13": "etesaṃ anucchaviko. Idāni kho pana, bhikkhave, sāriputto mayhaṃ aggasāvako anudhammacakkappavattako",
  "atk-s0513a1:1503_14": "mamānantaraṃ senāsanaṃ laddhuṃ arahati, so imaṃ rattiṃ senāsanaṃ alabhanto rukkhamūle",
  "atk-s0513a1:1503_15": "vītināmesi, tumhe idāneva evaṃ agāravā apatissā, gacchante gacchante kāle kinti katvā",
  "atk-s0513a1:1503_16": "viharissathā”ti. Atha nesaṃ ovādadānatthāya “pubbe, bhikkhave, tiracchānagatāpi ‘na",
  "atk-s0513a1:1503_17": "kho panetaṃ amhākaṃ patirūpaṃ, yaṃ mayaṃ aññamaññaṃ agāravā apatissā asabhāgavuttino",
  "atk-s0513a1:1503_18": "vihareyyāma, amhesu mahallakataraṃ jānitvā tassa abhivādanādīni karissāmā’ti sādhukaṃ",
  "atk-s0513a1:1503_19": "vīmaṃsitvā ‘ayaṃ no mahallako’ti ñatvā tassa abhivādanādīni katvā devapathaṃ pūrayamānā",
  "atk-s0513a1:1503_20": "gatā”ti vatvā atītaṃ āhari.",
  "atk-s0513a1:1504_0": "Atīte himavantappadese ekaṃ mahānigrodhaṃ upanissāya tayo sahāyā vihariṃsu – tittiro,",
  "atk-s0513a1:1504_1": "makkaṭo, hatthīti. Te aññamaññaṃ agāravā apatissā asabhāgavuttino ahesuṃ. Atha nesaṃ",
  "atk-s0513a1:1504_2": "etadahosi “na yuttaṃ amhākaṃ evaṃ viharituṃ, yaṃnūna mayaṃ yo no mahallakataro, tassa",
  "atk-s0513a1:1504_3": "abhivādanādīni karontā vihareyyāmā”ti. “Ko pana no mahallakataro”ti cintentā ekadivasaṃ",
  "atk-s0513a1:1504_4": "“attheso upāyo”ti tayopi janā nigrodhamūle nisīditvā tittiro ca makkaṭo ca hatthiṃ",
  "atk-s0513a1:1504_5": "pucchiṃsu “samma hatthi, tvaṃ imaṃ nigrodharukkhaṃ kīvappamāṇakālato paṭṭhāya jānāsī”ti?",
  "atk-s0513a1:1504_6": "So āha “sammā, ahaṃ taruṇapotakakāle imaṃ nigrodhagacchaṃ antarasatthīsu katvā gacchāmi,",
  "atk-s0513a1:1504_7": "avattharitvā ṭhitakāle ca pana me etassa aggasākhā nābhiṃ ghaṭṭeti, evāhaṃ imaṃ gacchakālato",
  "atk-s0513a1:1504_8": "paṭṭhāya jānāmī”ti puna ubhopi janā purimanayeneva makkaṭaṃ pucchiṃsu. So āha “ahaṃ",
  "atk-s0513a1:1504_9": "sammā makkaṭacchāpako samāno bhūmiyaṃ nisīditvā gīvaṃ anukkhipitvāva imassa nigrodhapotakassa",
  "atk-s0513a1:1504_10": "aggaṅkure khādāmi, evāhaṃ imaṃ khuddakakālato paṭṭhāya jānāmī”ti. Atha itare ubhopi",
  "atk-s0513a1:1504_11": "purimanayeneva tittiraṃ pucchiṃsu. So āha “sammā, pubbe asukasmiṃ nāma ṭhāne mahānigrodharukkho",
  "atk-s0513a1:1504_12": "ahosi, ahaṃ tassa phalāni khāditvā imasmiṃ ṭhāne vaccaṃ pātesiṃ, tato esa rukkho",
  "atk-s0513a1:1504_13": "jāto, evāhaṃ imaṃ ajātakālato paṭṭhāya jānāmi, tasmā ahaṃ tumhehi jātiyā mahallakataro”ti.",
  "atk-s0513a1:1505_0": "Evaṃ vutte makkaṭo ca hatthī ca tittirapaṇḍitaṃ āhaṃsu “samma, tvaṃ amhehi mahallakataro,",
  "atk-s0513a1:1505_1": "ito paṭṭhāya mayaṃ tava sakkāragarukāramānanavandanapūjanāni ceva abhivādanapaccuṭṭhānaañjalikammasāmīcikammāni",
  "atk-s0513a1:1505_2": "ca karissāma, ovāde ca te ṭhassāma, tvaṃ pana ito paṭṭhāya amhākaṃ ovādānusāsaniṃ",
  "atk-s0513a1:1505_3": "dadeyyāsī”ti. Tato paṭṭhāya tittiro tesaṃ ovādaṃ adāsi, sīlesu patiṭṭhāpesi, sayampi",
  "atk-s0513a1:1505_4": "sīlāni samādiyi. Te tayopi janā pañcasu sīlesu patiṭṭhāya aññamaññaṃ sagāravā sappatissā",
  "atk-s0513a1:1505_5": "sabhāgavuttino hutvā jīvitapariyosāne devalokaparāyaṇā ahesuṃ. Tesaṃ tiṇṇaṃ samādānaṃ",
  "atk-s0513a1:1505_6": "tittiriyaṃ brahmacariyaṃ nāma ahosi.",
  "atk-s0513a1:1506_0": "Te hi nāma, bhikkhave, tiracchānagatā aññamaññaṃ sagāravā sappatissā vihariṃsu, tumhe",
  "atk-s0513a1:1506_1": "evaṃ svākhāte dhammavinaye pabbajitvā kasmā aññamaññaṃ agāravā apatissā viharatha.",
  "atk-s0513a1:1506_2": "Anujānāmi, bhikkhave, ito paṭṭhāya tumhākaṃ yathāvuḍḍhaṃ abhivādanaṃ paccuṭṭhānaṃ",
  "atk-s0513a1:1506_3": "añjalikammaṃ sāmīcikammaṃ, yathāvuḍḍhaṃ aggāsanaṃ aggodakaṃ aggapiṇḍaṃ, na ito paṭṭhāya",
  "atk-s0513a1:1506_4": "ca navakatarena vuḍḍhataro senāsanena paṭibāhitabbo, yo paṭibāheyya, āpattidukkaṭassāti",
  "atk-s0513a1:1506_5": "evaṃ satthā imaṃ dhammadesanaṃ āharitvā abhisambuddho hutvā imaṃ gāthamāha –",
  "atk-s0513a1:1507": "37.",
  "atk-s0513a1:1508": "“Ye vuḍḍhamapacāyanti, narā dhammassa kovidā;",
  "atk-s0513a1:1509": "Diṭṭheva dhamme pāsaṃsā, samparāye ca suggatī”ti.",
  "atk-s0513a1:1510_0": "Tattha ye vuḍḍhamapacāyantīti jātivuḍḍho, vayovuḍḍho, guṇavuḍḍhoti tayo vuḍḍhā. Tesu",
  "atk-s0513a1:1510_1": "jātisampanno jātivuḍḍho nāma, vaye ṭhito vayovuḍḍho nāma, guṇasampanno guṇavuḍḍho",
  "atk-s0513a1:1510_2": "nāma. Tesu guṇasampanno vayovuḍḍho imasmiṃ ṭhāne “vuḍḍho”ti adhippeto. Apacāyantīti",
  "atk-s0513a1:1510_3": "jeṭṭhāpacāyikakammena pūjenti. Dhammassa kovidāti jeṭṭhāpacāyanadhammassa kovidā",
  "atk-s0513a1:1510_4": "kusalā. Diṭṭheva dhammeti imasmiṃyeva attabhāve. Pāsaṃsāti pasaṃsārahā. Samparāye",
  "atk-s0513a1:1510_5": "ca suggatīti samparetabbe imaṃ lokaṃ hitvā gantabbe paralokepi tesaṃ sugatiyeva hotīti.",
  "atk-s0513a1:1510_6": "Ayaṃ panettha piṇḍattho – bhikkhave, khattiyā vā hontu brāhmaṇā vā vessā vā suddā",
  "atk-s0513a1:1510_7": "vā gahaṭṭhā vā pabbajitā vā tiracchānagatā vā, ye keci sattā jeṭṭhāpacitikamme chekā",
  "atk-s0513a1:1510_8": "kusalā guṇasampannānaṃ vayovuḍḍhānaṃ apacitiṃ karonti, te imasmiñca attabhāve jeṭṭhāpacitikārakāti",
  "atk-s0513a1:1510_9": "pasaṃsaṃ vaṇṇanaṃ thomanaṃ labhanti, kāyassa ca bhedā sagge nibbattantīti.",
  "atk-s0513a1:1511_0": "Evaṃ satthā jeṭṭhāpacitikammassa guṇaṃ kathetvā anusandhiṃ ghaṭetvā jātakaṃ samodhānesi",
  "atk-s0513a1:1511_1": "– “tadā hatthināgo moggallāno ahosi, makkaṭo sāriputto, tittirapaṇḍito pana ahameva ahosi”nti.",
  "atk-s0513a1:1512": "Tittirajātakavaṇṇanā sattamā.",
  "atk-s0513a1:1514": "[38] 8. Bakajātakavaṇṇanā",
  "atk-s0513a1:1515_0": "Nāccantaṃ nikatippaññoti idaṃ satthā jetavane viharanto cīvaravaḍḍhakaṃ bhikkhu ārabbha",
  "atk-s0513a1:1515_1": "kathesi. Eko kira jetavanavāsiko bhikkhu yaṃkiñci cīvare kattabbaṃ chedanaghaṭṭanavicāraṇasibbanādikaṃ",
  "atk-s0513a1:1515_2": "kammaṃ, tattha sukusalo. So tāya kusalatāya cīvaraṃ vaḍḍheti, tasmā “cīvaravaḍḍhako”",
  "atk-s0513a1:1515_3": "tveva paññāyittha. Kiṃ panesa karotīti? Jiṇṇapilotikāsu hatthakammaṃ dassetvā suphassikaṃ",
  "atk-s0513a1:1515_4": "manāpaṃ cīvaraṃ katvā rajanapariyosāne piṭṭhodakena rajitvā saṅkhena ghaṃsitvā ujjalaṃ",
  "atk-s0513a1:1515_5": "manuññaṃ katvā nikkhipati. Cīvarakammaṃ kātuṃ ajānantā bhikkhū ahate sāṭake gahetvā",
  "atk-s0513a1:1515_6": "tassa santikaṃ āgantvā “mayaṃ cīvaraṃ kātuṃ na jānāma, cīvaraṃ no katvā dethā”ti",
  "atk-s0513a1:1515_7": "vadanti. So “cīvaraṃ āvuso kariyamānaṃ cirena niṭṭhāti, mayā katacīvarameva atthi,",
  "atk-s0513a1:1515_8": "ime sāṭake ṭhapetvā taṃ gaṇhitvā gacchathā”ti nīharitvā dasseti. Te tassa vaṇṇasampattimeva",
  "atk-s0513a1:1515_9": "disvā antaraṃ ajānantā “thira”nti saññāya ahatasāṭake cīvaravaḍḍhakassa datvā taṃ",
  "atk-s0513a1:1515_10": "gaṇhitvā gacchanti. Taṃ tehi thokaṃ kiliṭṭhakāle uṇhodakena dhoviyamānaṃ attano pakatiṃ",
  "atk-s0513a1:1515_11": "dasseti, tattha tattha jiṇṇaṭṭhānaṃ paññāyati, te vippaṭisārino honti. Evaṃ āgatāgate",
  "atk-s0513a1:1515_12": "pilotikāhi vañcento so bhikkhu sabbattha pākaṭo jāto.",
  "atk-s0513a1:1516_0": "Yathā cesa jetavane, tathā aññatarasmiṃ gāmakepi eko cīvaravaḍḍhako lokaṃ vañceti.",
  "atk-s0513a1:1516_1": "Tassa sambhattā bhikkhū “bhante, jetavane kira eko cīvaravaḍḍhako evaṃ lokaṃ vañcetī”ti",
  "atk-s0513a1:1516_2": "ārocesuṃ. Athassa etadahosi “handāhaṃ, taṃ nagaravāsikaṃ vañcemī”ti pilotikacīvaraṃ",
  "atk-s0513a1:1516_3": "atimanāpaṃ katvā surattaṃ rajitvā taṃ pārupitvā jetavanaṃ agamāsi. Itaro taṃ disvāva",
  "atk-s0513a1:1516_4": "lobhaṃ uppādetvā “bhante, imaṃ cīvaraṃ tumhehi kata”nti pucchi. “Āmāvuso”ti. “Bhante,",
  "atk-s0513a1:1516_5": "imaṃ cīvaraṃ mayhaṃ detha, tumhe aññaṃ labhissathā”ti? “Āvuso, mayaṃ gāmavāsikā dullabhapaccayā,",
  "atk-s0513a1:1516_6": "imāhaṃ tuyhaṃ datvā attanā kiṃ pārupissāmī”ti? “Bhante, mama santike ahatasāṭakā",
  "atk-s0513a1:1516_7": "atthi, te gahetvā tumhākaṃ cīvaraṃ karothā”ti. “Āvuso, mayā ettha hatthakammaṃ dassitaṃ,",
  "atk-s0513a1:1516_8": "tayi pana evaṃ vadante kiṃ sakkā kātuṃ, gaṇhāhi na”nti tassa pilotikacīvaraṃ datvā",
  "atk-s0513a1:1516_9": "ahatasāṭake ādāya taṃ vañcetvā pakkāmi. Jetavanavāsikopi taṃ cīvaraṃ pārupitvā katipāhaccayena",
  "atk-s0513a1:1516_10": "uṇhodakena dhovanto jiṇṇapilotikabhāvaṃ disvā lajjito “gāmavāsicīvaravaḍḍhakena kira",
  "atk-s0513a1:1516_11": "jetavanavāsiko vañcito”ti tassa vañcitabhāvo saṅghamajjhe pākaṭo jāto.",
  "atk-s0513a1:1517_0": "Athekadivasaṃ bhikkhū dhammasabhāyaṃ taṃ kathaṃ kathentā nisīdiṃsu. Satthā āgantvā",
  "atk-s0513a1:1517_1": "“kāya nuttha, bhikkhave, etarahi kathāya sannisinnā”ti pucchi. Te tamatthaṃ ārocesuṃ.",
  "atk-s0513a1:1517_2": "Satthā “na, bhikkhave, jetavanavāsī cīvaravaḍḍhako idāneva aññe vañceti, pubbepi",
  "atk-s0513a1:1517_3": "vañcesiyeva. Na gāmavāsikenāpi idāneva esa jetavanavāsī cīvaravaḍḍhako vañcito, pubbepi",
  "atk-s0513a1:1517_4": "vañcitoyevā”ti vatvā atītaṃ āhari.",
  "atk-s0513a1:1518_0": "Atīte ekasmiṃ araññāyatane bodhisatto aññataraṃ padumasaraṃ nissāya ṭhite varaṇarukkhe",
  "atk-s0513a1:1518_1": "rukkhadevatā hutvā nibbatti. Tadā aññatarasmiṃ nātimahante sare nidāghasamaye udakaṃ",
  "atk-s0513a1:1518_2": "mandaṃ ahosi, bahū cettha macchā honti. Atheko bako te macche disvā “ekena upāyena",
  "atk-s0513a1:1518_3": "ime macche vañcetvā khādissāmī”ti gantvā udakapariyante cintento nisīdi. Atha naṃ",
  "atk-s0513a1:1518_4": "macchā disvā “kiṃ, ayya, cintento nisinnosī”ti pucchiṃsu. “Tumhākaṃ cintento nisinnomhī”ti.",
  "atk-s0513a1:1518_5": "“Kiṃ amhākaṃ cintesi, ayyā”ti? “‘Imasmiṃ sare udakaṃ parittaṃ, gocaro mando, nidāgho",
  "atk-s0513a1:1518_6": "ca mahanto, idānime macchā kiṃ nāma karissantī’ti tumhākaṃ cintento nisinnomhī”ti.",
  "atk-s0513a1:1518_7": "“Atha kiṃ karoma, ayyā”ti? “Tumhe sace mayhaṃ vacanaṃ kareyyātha, ahaṃ vo ekekaṃ",
  "atk-s0513a1:1518_8": "mukhatuṇḍakena gahetvā ekaṃ pañcavaṇṇapadumasañchannaṃ mahāsaraṃ netvā vissajjeyya”nti.",
  "atk-s0513a1:1518_9": "“Ayya, paṭhamakappikato paṭṭhāya macchānaṃ cintanakabako nāma natthi, tvaṃ amhesu",
  "atk-s0513a1:1518_10": "ekekaṃ khāditukāmosī”ti. “Nāhaṃ tumhe mayhaṃ saddahante khādissāmi”. “Sace pana sarassa",
  "atk-s0513a1:1518_11": "atthibhāvaṃ mayhaṃ na saddahatha, ekaṃ macchaṃ mayā saddhiṃ saraṃ passituṃ pesethā”ti.",
  "atk-s0513a1:1518_12": "Macchā tassa saddahitvā “ayaṃ jalepi thalepi samattho”ti ekaṃ kāḷamahāmacchaṃ adaṃsu",
  "atk-s0513a1:1518_13": "“imaṃ gahetvā gacchathā”ti. So taṃ gahetvā netvā sare vissajjetvā sabbaṃ saraṃ dassetvā",
  "atk-s0513a1:1518_14": "puna ānetvā tesaṃ macchānaṃ santike vissajjesi. So tesaṃ macchānaṃ sarassa sampattiṃ",
  "atk-s0513a1:1518_15": "vaṇṇesi. Te tassa kathaṃ sutvā gantukāmā hutvā “sādhu, ayya, amhe gaṇhitvā gacchāhī”ti āhaṃsu.",
  "atk-s0513a1:1519_0": "Bako paṭhamaṃ taṃ kāḷamahāmacchameva gahetvā saratīraṃ netvā saraṃ dassetvā saratīre",
  "atk-s0513a1:1519_1": "jāte varaṇarukkhe nilīyitvā taṃ viṭapantare pakkhipitvā tuṇḍena vijjhanto jīvitakkhayaṃ",
  "atk-s0513a1:1519_2": "pāpetvā maṃsaṃ khāditvā kaṇṭake rukkhamūle pātetvā puna gantvā “vissaṭṭho, me so",
  "atk-s0513a1:1519_3": "maccho, añño āgacchatū”ti etenupāyena ekekaṃ gahetvā sabbe macche khāditvā puna āgato",
  "atk-s0513a1:1519_4": "ekaṃ macchampi nāddasa. Eko panettha kakkaṭako avasiṭṭho. Bako tampi khāditukāmo",
  "atk-s0513a1:1519_5": "hutvā “bho, kakkaṭaka, mayā sabbete macchā netvā padumasañchanne mahāsare vissajjitā,",
  "atk-s0513a1:1519_6": "ehi tampi nessāmī”ti. “Maṃ gahetvā gacchanto kathaṃ gaṇhissasī”ti? “Ḍaṃsitvā gaṇhissāmī”ti.",
  "atk-s0513a1:1519_7": "“Tvaṃ evaṃ gahetvā gacchanto maṃ pātessasi, nāhaṃ tayā saddhiṃ gamissāmī”ti. “Mā",
  "atk-s0513a1:1519_8": "bhāyi, ahaṃ taṃ suggahitaṃ gahetvā gamissāmī”ti. Kakkaṭako cintesi “imassa macche",
  "atk-s0513a1:1519_9": "netvā sare vissajjanaṃ nāma natthi. Sace pana maṃ sare vissajjessati, iccetaṃ kusalaṃ.",
  "atk-s0513a1:1519_10": "No ce vissajjessati, gīvamassa chinditvā jīvitaṃ harissāmī”ti.",
  "atk-s0513a1:1520_0": "Atha naṃ evamāha “samma baka, na kho tvaṃ suggahitaṃ gahetuṃ sakkhissasi, amhākaṃ",
  "atk-s0513a1:1520_1": "pana gahaṇaṃ suggahaṇaṃ, sacāhaṃ aḷehi tava gīvaṃ gahetuṃ labhissāmi, tava gīvaṃ",
  "atk-s0513a1:1520_2": "suggahitaṃ katvā tayā saddhiṃ gamissāmī”ti. So taṃ “vañcetukāmo esa ma”nti ajānanto",
  "atk-s0513a1:1520_3": "“sādhū”ti sampaṭicchi. Kakkaṭako attano aḷehi kammārasaṇḍāsena viya tassa gīvaṃ suggahitaṃ",
  "atk-s0513a1:1520_4": "katvā “idāni gacchā”ti āha. So taṃ netvā saraṃ dassetvā varaṇarukkhābhimukho pāyāsi.",
  "atk-s0513a1:1520_5": "Kakkaṭako āha “mātula, ayaṃ saro etto, tvaṃ pana ito kiṃ nesī”ti? Bako “na te mātulo",
  "atk-s0513a1:1520_6": "ahaṃ, na bhaginiputtosi vata me tva”nti vatvā “tvaṃ ‘esa maṃ ukkhipitvā vicaranto",
  "atk-s0513a1:1520_7": "mayhaṃ dāso’ti saññaṃ karosi maññe, passetaṃ varaṇarukkhassa mūle kaṇṭakarāsiṃ, yathā",
  "atk-s0513a1:1520_8": "me te sabbe macchā khāditā, tampi tatheva khādissāmī”ti āha. Kakkaṭako “ete macchā",
  "atk-s0513a1:1520_9": "attano bālatāya tayā khāditā, ahaṃ pana te maṃ khādituṃ na dassāmi, taññeva pana",
  "atk-s0513a1:1520_10": "vināsaṃ pāpessāmi. Tvañhi bālatāya mayā vañcitabhāvaṃ na jānāsi, marantā ubhopi marissāma,",
  "atk-s0513a1:1520_11": "ahaṃ te sīsaṃ chinditvā bhūmiyaṃ khipissāmī”ti vatvā kammārasaṇḍāsena viya aḷehi",
  "atk-s0513a1:1520_12": "tassa gīvaṃ nippīḷesi. So vivaṭena mukhena akkhīhi assunā paggharantena maraṇabhayatajjito",
  "atk-s0513a1:1520_13": "“sāmi, ahaṃ taṃ na khādissāmi, jīvitaṃ me dehī”ti āha. “Yadi evaṃ otaritvā maṃ sarasmiṃ",
  "atk-s0513a1:1520_14": "vissajjehī”ti. So nivattitvā sarameva otaritvā kakkaṭakaṃ sarapariyante paṅkapiṭṭhe",
  "atk-s0513a1:1520_15": "ṭhapesi, kakkaṭako kattarikāya kumudanāḷaṃ kappento viya tassa gīvaṃ kappetvā udakaṃ pāvisi.",
  "atk-s0513a1:1521": "Taṃ acchariyaṃ disvā varaṇarukkhe adhivatthā devatā sādhukāraṃ dadamānā vanaṃ unnādayamānā madhurassarena imaṃ gāthamāha –",
  "atk-s0513a1:1522": "38.",
  "atk-s0513a1:1523": "“Nāccantaṃ nikatippañño, nikatyā sukhamedhati;",
  "atk-s0513a1:1524": "Ārādheti nikatippañño, bako kakkaṭakāmivā”ti.",
  "atk-s0513a1:1525_0": "Tattha nāccantaṃ nikatippañño, nikatyā sukhamedhatīti nikati vuccati vañcanā, nikatippañño",
  "atk-s0513a1:1525_1": "vañcanapañño puggalo tāya nikatyā nikatiyā vañcanāya na accantaṃ sukhamedhati, niccakāle",
  "atk-s0513a1:1525_2": "sukhasmiṃyeva patiṭṭhātuṃ na sakkoti, ekaṃsena pana vināsaṃ pāpuṇātiyevāti attho.",
  "atk-s0513a1:1525_3": "Ārādhetīti paṭilabhati. Nikatippaññoti kerāṭikabhāvaṃ sikkhitapañño pāpapuggalo attanā",
  "atk-s0513a1:1525_4": "katassa pāpassa phalaṃ ārādheti paṭilabhati vindatīti attho. Kathaṃ? Bako kakkaṭakāmiva,",
  "atk-s0513a1:1525_5": "yathā bako kakkaṭakā gīvacchedaṃ pāpuṇāti, evaṃ pāpapuggalo attanā katapāpato diṭṭhadhamme",
  "atk-s0513a1:1525_6": "vā samparāye vā bhayaṃ ārādheti paṭilabhatīti imamatthaṃ pakāsento mahāsatto vanaṃ",
  "atk-s0513a1:1525_7": "unnādento dhammaṃ desesi.",
  "atk-s0513a1:1526_0": "Satthā “na, bhikkhave, idāneva gāmavāsicīvaravaḍḍhakenesa vañcito, atītepi vañcitoyevā”ti",
  "atk-s0513a1:1526_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā so bako",
  "atk-s0513a1:1526_2": "jetavanavāsī cīvaravaḍḍhako ahosi, kakkaṭako gāmavāsī cīvaravaḍḍhako, rukkhadevatā",
  "atk-s0513a1:1526_3": "pana ahameva ahosi”nti.",
  "atk-s0513a1:1527": "Bakajātakavaṇṇanā aṭṭhamā.",
  "atk-s0513a1:1529": "[39] 9. Nandajātakavaṇṇanā",
  "atk-s0513a1:1530_0": "Maññe sovaṇṇayo rāsīti idaṃ satthā jetavane viharanto sāriputtattherassa saddhivihārikaṃ",
  "atk-s0513a1:1530_1": "ārabbha kathesi. So kira bhikkhu subbaco ahosi vacanakkhamo, therassa mahantenussāhena",
  "atk-s0513a1:1530_2": "upakāraṃ karoti. Athekaṃ samayaṃ thero satthāraṃ āpucchitvā cārikaṃ caranto dakkhiṇāgirijanapadaṃ",
  "atk-s0513a1:1530_3": "agamāsi. So bhikkhu tattha gatakāle mānatthaddho hutvā therassa vacanaṃ na karoti",
  "atk-s0513a1:1530_4": "“āvuso, idaṃ nāma karohī”ti vutte pana therassa paṭipakkho hoti. Thero tassa āsayaṃ",
  "atk-s0513a1:1530_5": "na jānāti. So tattha cārikaṃ caritvā puna jetavanaṃ āgato. So bhikkhu therassa jetavanavihāraṃ",
  "atk-s0513a1:1530_6": "āgatakālato paṭṭhāya puna tādisova jāto. Thero tathāgatassa ārocesi “bhante, mayhaṃ",
  "atk-s0513a1:1530_7": "eko saddhivihāriko ekasmiṃ ṭhāne satena kītadāso viya hoti, ekasmiṃ ṭhāne mānatthaddho",
  "atk-s0513a1:1530_8": "hutvā ‘idaṃ nāma karohī’ti vutte paṭipakkho hotī”ti. Satthā “nāyaṃ, sāriputta, bhikkhu",
  "atk-s0513a1:1530_9": "idāneva evaṃsīlo, pubbepesa ekaṃ ṭhānaṃ gato satena kītadāso viya hoti. Ekaṃ ṭhānaṃ",
  "atk-s0513a1:1530_10": "gato paṭipakkho paṭisattu hotī”ti vatvā therena yācito atītaṃ āhari.",
  "atk-s0513a1:1531_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kuṭumbiyakule paṭisandhiṃ",
  "atk-s0513a1:1531_1": "gaṇhi. Tasseko sahāyako kuṭumbiko sayaṃ mahallako, bhariyā panassa taruṇī. Sā taṃ",
  "atk-s0513a1:1531_2": "nissāya puttaṃ paṭilabhi. So cintesi “ayaṃ itthī taruṇattā mamaccayena kañcideva",
  "atk-s0513a1:1531_3": "purisaṃ gahetvā imaṃ dhanaṃ vināseyya, puttassa me na dadeyya, yaṃnūnāhaṃ imaṃ dhanaṃ",
  "atk-s0513a1:1531_4": "pathavigataṃ kareyya”nti ghare nandaṃ nāma dāsaṃ gahetvā araññaṃ gantvā ekasmiṃ ṭhāne",
  "atk-s0513a1:1531_5": "taṃ dhanaṃ nidahitvā tassa ācikkhitvā “tāta, nanda, imaṃ dhanaṃ mamaccayena mayhaṃ",
  "atk-s0513a1:1531_6": "puttassa ācikkheyyāsi, mā ca naṃ pariccajasī”ti ovaditvā kālamakāsi.",
  "atk-s0513a1:1532_0": "Puttopissa anukkamena vayappatto jāto. Atha naṃ mātā āha – “tāta, tava pitā nandaṃ",
  "atk-s0513a1:1532_1": "dāsaṃ gahetvā dhanaṃ nidhesi, taṃ āharāpetvā kuṭumbaṃ saṇṭhapehī”ti. So ekadivasaṃ",
  "atk-s0513a1:1532_2": "nandaṃ āha – “mātula, atthi kiñci mayhaṃ pitarā dhanaṃ nidahita”nti. “Āma, sāmī”ti.",
  "atk-s0513a1:1532_3": "“Kuhiṃ taṃ nidahita”nti. “Araññe, sāmī”ti. “Tena hi gacchāmā”ti kuddālapiṭakaṃ ādāya",
  "atk-s0513a1:1532_4": "nidhiṭṭhānaṃ gantvā “kahaṃ mātula, dhana”nti āha. Nando āruyha dhanamatthake ṭhatvā",
  "atk-s0513a1:1532_5": "dhanaṃ nissāya mānaṃ uppādetvā “are dāsiputta ceṭaka, kuto te imasmiṃ ṭhāne dhana”nti",
  "atk-s0513a1:1532_6": "kumāraṃ akkosati. Kumāro tassa pharusavacanaṃ sutvā asuṇanto viya “tena hi gacchāmā”ti",
  "atk-s0513a1:1532_7": "taṃ gahetvā paṭinivattitvā puna dve tayo divase atikkamitvā agamāsi, nando tatheva",
  "atk-s0513a1:1532_8": "akkosati. Kumāro tena saddhiṃ pharusavacanaṃ avatvāva nivattitvā “ayaṃ dāso ito paṭṭhāya",
  "atk-s0513a1:1532_9": "‘dhanaṃ ācikkhissāmī’ti gacchati, gantvā pana maṃ akkosati, tattha kāraṇaṃ na jānāmi,",
  "atk-s0513a1:1532_10": "atthi kho pana me pitu sahāyo kuṭumbiko, taṃ paṭipucchitvā jānissāmī”ti bodhisattassa",
  "atk-s0513a1:1532_11": "santikaṃ gantvā sabbaṃ taṃ pavattiṃ ārocetvā “kiṃ nu kho, tāta, kāraṇa”nti pucchi.",
  "atk-s0513a1:1533_0": "Bodhisatto “yasmiṃ te, tāta, ṭhāne ṭhito nando akkosati, tattheva te pitu santakaṃ",
  "atk-s0513a1:1533_1": "dhanaṃ, tasmā yadā te nando akkosati, tadā naṃ ‘ehi re dāsa, kiṃ akkosasī’ti ākaḍḍhitvā",
  "atk-s0513a1:1533_2": "taṃ ṭhānaṃ bhinditvā kulasantakaṃ dhanaṃ nīharitvā dāsaṃ ukkhipāpetvā dhanaṃ āharā”ti",
  "atk-s0513a1:1533_3": "vatvā imaṃ gāthamāha –",
  "atk-s0513a1:1534": "39.",
  "atk-s0513a1:1535": "“Maññe sovaṇṇayo rāsi, sovaṇṇamālā ca nandako;",
  "atk-s0513a1:1536": "Yattha dāso āmajāto, ṭhito thullāni gajjatī”ti.",
  "atk-s0513a1:1537_0": "Tattha maññeti evaṃ ahaṃ jānāmi. Sovaṇṇayoti sundaro vaṇṇo etesanti sovaṇṇāni. Kāni",
  "atk-s0513a1:1537_1": "tāni? Rajatamaṇikañcanapavāḷādīni ratanāni. Imasmiñhi ṭhāne sabbānetāni “suvaṇṇānī”ti",
  "atk-s0513a1:1537_2": "adhippetāni, tesaṃ rāsi sovaṇṇayo rāsi. Sovaṇṇamālā cāti tuyhaṃ pitusantakā suvaṇṇamālā",
  "atk-s0513a1:1537_3": "ca etthevāti maññāmi. Nandako yattha dāsoti yasmiṃ ṭhāne ṭhito nandako dāso. Āmajātoti",
  "atk-s0513a1:1537_4": "“āma, ahaṃ vo dāsī”ti evaṃ dāsabyaṃ upagatāya āmadāsisaṅkhātāya dāsiyā putto. Ṭhito",
  "atk-s0513a1:1537_5": "thullāni gajjatīti “so yasmiṃ ṭhāne ṭhito thullāni pharusavacanāni vadati, tattheva",
  "atk-s0513a1:1537_6": "te kulasantakaṃ dhanaṃ, evaṃ ahaṃ taṃ maññāmī”ti bodhisatto kumārassa dhanaggahaṇūpāyaṃ ācikkhi.",
  "atk-s0513a1:1538_0": "Kumāro bodhisattaṃ vanditvā gharaṃ gantvā nandaṃ ādāya nidhiṭṭhānaṃ gantvā yathānusiṭṭhaṃ",
  "atk-s0513a1:1538_1": "paṭipajjitvā taṃ dhanaṃ āharitvā kuṭumbaṃ saṇṭhapetvā bodhisattassa ovāde ṭhito dānādīni",
  "atk-s0513a1:1538_2": "puññāni katvā jīvitapariyosāne yathākammaṃ gato.",
  "atk-s0513a1:1539_0": "Satthā “pubbepesa evaṃsīloyevā”ti vatvā imaṃ dhammadesanaṃ āharitvā anusandhiṃ ghaṭetvā",
  "atk-s0513a1:1539_1": "jātakaṃ samodhānesi – “tadā nando sāriputtassa saddhivihāriko ahosi, paṇḍitakuṭumbiko",
  "atk-s0513a1:1539_2": "pana ahameva ahosi”nti.",
  "atk-s0513a1:1540": "Nandajātakavaṇṇanā navamā.",
  "atk-s0513a1:1542": "[40] 10. Khadiraṅgārajātakavaṇṇanā",
  "atk-s0513a1:1543_0": "Kāmaṃ patāmi nirayanti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a1:1543_1": "Anāthapiṇḍiko hi vihārameva ārabbha catupaññāsakoṭidhanaṃ buddhasāsane pariccajitvā",
  "atk-s0513a1:1543_2": "vikiritvā ṭhapetvā tīṇi ratanāni aññattha ratanasaññameva anuppādetvā satthari jetavane",
  "atk-s0513a1:1543_3": "viharante devasikaṃ tīṇi mahāupaṭṭhānāni gacchati. Pātova ekavāraṃ gacchati, katapātarāso",
  "atk-s0513a1:1543_4": "ekavāraṃ, sāyanhe ekavāraṃ. Aññānipi antarantarupaṭṭhānāni hontiyeva. Gacchanto ca",
  "atk-s0513a1:1543_5": "“kiṃ nu kho ādāya āgatoti sāmaṇerā vā daharā vā hatthampi me olokeyyu”nti tucchahattho",
  "atk-s0513a1:1543_6": "nāma na gatapubbo. Pātova gacchanto yāguṃ gāhāpetvā gacchati, katapātarāso sappinavanītamadhuphāṇitādīnipi,",
  "atk-s0513a1:1543_7": "sāyanhasamaye gandhamālāvatthādihatthoti. Evaṃ divase divase pariccajantassa panassa",
  "atk-s0513a1:1543_8": "pariccāge pamāṇaṃ natthi.",
  "atk-s0513a1:1544_0": "Bahū vohārūpajīvinopissa hatthato paṇṇe āropetvā aṭṭhārasakoṭisaṅkhyaṃ dhanaṃ iṇaṃ",
  "atk-s0513a1:1544_1": "gaṇhiṃsu, te mahāseṭṭhi na āharāpeti. Aññā panassa kulasantakā aṭṭhārasa koṭiyo nadītīre",
  "atk-s0513a1:1544_2": "nidahitvā ṭhapitā aciravatodakena nadīkūle bhinne mahāsamuddaṃ paviṭṭhā, tā yathāpihitalañchi",
  "atk-s0513a1:1544_3": "tāva lohacāṭiyo aṇḍavakucchiyaṃ pavaṭṭantā vicaranti. Gehe panassa pañcannaṃ bhikkhusatānaṃ",
  "atk-s0513a1:1544_4": "niccabhattaṃ nibaddhameva hoti. Seṭṭhino hi gehaṃ bhikkhusaṅghassa catumahāpathe",
  "atk-s0513a1:1544_5": "khatapokkharaṇisadisaṃ, sabbabhikkhūnaṃ mātāpituṭṭhāne ṭhitaṃ. Tenassa gharaṃ sammāsambuddhopi",
  "atk-s0513a1:1544_6": "gacchati, asītimahātherāpi gacchantiyeva. Sesabhikkhūnaṃ pana gacchantānañca āgacchantānañca",
  "atk-s0513a1:1544_7": "pamāṇaṃ natthi. Taṃ pana gharaṃ sattabhūmakaṃ sattadvārakoṭṭhakapaṭimaṇḍitaṃ, tassa",
  "atk-s0513a1:1544_8": "catutthe dvārakoṭṭhake ekā micchādiṭṭhikā devatā vasati, sā sammāsambuddhe gehaṃ",
  "atk-s0513a1:1544_9": "pavisante attano vimāne ṭhātuṃ na sakkoti, dārake gahetvā otaritvā bhūmiyaṃ tiṭṭhati.",
  "atk-s0513a1:1544_10": "Asītimahātheresupi avasesattheresupi pavisantesu ca nikkhamantesu ca tatheva karoti.",
  "atk-s0513a1:1544_11": "Sā cintesi “samaṇe gotame ca sāvakesu cassa imaṃ gehaṃ pavisantesu mayhaṃ sukhaṃ",
  "atk-s0513a1:1544_12": "nāma natthi, niccakālaṃ otaritvā otaritvā bhūmiyaṃ ṭhātuṃ na sakkhissāmi. Yathā ime",
  "atk-s0513a1:1544_13": "etaṃ gharaṃ na pavisanti, tathā mayā kātuṃ vaṭṭatī”ti. Athekadivasaṃ sayanūpagatasseva",
  "atk-s0513a1:1544_14": "mahākammantikassa santikaṃ gantvā obhāsaṃ pharitvā aṭṭhāsi. “Ko etthā”ti ca vutte",
  "atk-s0513a1:1544_15": "“ahaṃ catutthadvārakoṭṭhake nibbattadevatā”ti āha. “Kasmā āgatāsī”ti? “Kiṃ tumhe",
  "atk-s0513a1:1544_16": "seṭṭhissa kiriyaṃ na passatha, attano pacchimakālaṃ anoloketvā dhanaṃ nīharitvā samaṇaṃ",
  "atk-s0513a1:1544_17": "gotamaṃyeva pūjeti, neva vaṇijjaṃ payojeti, na kammante paṭṭhapeti, tumhe seṭṭhiṃ",
  "atk-s0513a1:1544_18": "tathā ovadatha, yathā attano kammantaṃ karoti. Yathā ca samaṇo gotamo sasāvako imaṃ",
  "atk-s0513a1:1544_19": "gharaṃ na pavisati, tathā karothā”ti. Atha naṃ so āha “bāladevate, seṭṭhi dhanaṃ",
  "atk-s0513a1:1544_20": "vissajjento niyyānike buddhasāsane vissajjeti, so sace maṃ cūḷāyaṃ gahetvā vikkiṇissati,",
  "atk-s0513a1:1544_21": "nevāhaṃ kiñci kathessāmi, gaccha tvaṃ”nti. Sā punekadivasaṃ seṭṭhino jeṭṭhaputtaṃ",
  "atk-s0513a1:1544_22": "upasaṅkamitvā tatheva ovadi, sopi taṃ purimanayeneva tajjesi. Seṭṭhinā pana saddhiṃ",
  "atk-s0513a1:1544_23": "kathetuṃyeva na sakkoti.",
  "atk-s0513a1:1545_0": "Seṭṭhinopi nirantaraṃ dānaṃ dentassa vohāre akarontassa āye mandībhūte dhanaṃ parikkhayaṃ",
  "atk-s0513a1:1545_1": "agamāsi. Athassa anukkamena dāliddiyappattassa paribhogasāṭakasayanabhojanānipi purāṇasadisāni",
  "atk-s0513a1:1545_2": "na bhaviṃsu. Evaṃbhūtopi bhikkhusaṅghassa dānaṃ deti, paṇītaṃ pana katvā dātuṃ na",
  "atk-s0513a1:1545_3": "sakkoti. Atha naṃ ekadivasaṃ vanditvā nisinnaṃ satthā “dīyati pana te, gahapati,",
  "atk-s0513a1:1545_4": "kule dāna”nti pucchi. So “dīyati, bhante, tañca kho kaṇājakaṃ bilaṅgadutiya”nti āha.",
  "atk-s0513a1:1545_5": "Atha naṃ satthā “gahapati, ‘lūkhaṃ dānaṃ demī’ti mā cittaṃ saṅkocayittha. Cittasmiñhi",
  "atk-s0513a1:1545_6": "paṇīte buddhapaccekabuddhabuddhasāvakānaṃ dinnadānaṃ lūkhaṃ nāma na hoti. Kasmā?",
  "atk-s0513a1:1545_7": "Vipākamahantattā”ti āha. Cittañhi paṇītaṃ kātuṃ sakkontassa dānaṃ lūkhaṃ nāma natthīti",
  "atk-s0513a1:1545_8": "cetaṃ evaṃ veditabbaṃ –",
  "atk-s0513a1:1546": "“Natthi citte pasannamhi, appakā nāma dakkhiṇā;",
  "atk-s0513a1:1547": "Tathāgate vā sambuddhe, atha vā tassa sāvake. ;",
  "atk-s0513a1:1548": "“Na kiratthi anomadassisu, pāricariyā buddhesu appakā;",
  "atk-s0513a1:1549": "Sukkhāya aloṇikāya ca, passa phalaṃ kummāsapiṇḍiyā”ti.",
  "atk-s0513a1:1550_0": "Aparampi naṃ āha “gahapati, tvaṃ tāva lūkhaṃ dānaṃ dadamāno aṭṭhannaṃ ariyapuggalānaṃ",
  "atk-s0513a1:1550_1": "desi, ahaṃ velāmakāle sakalajambudīpaṃ unnaṅgalaṃ katvā satta ratanāni dadamāno pañca",
  "atk-s0513a1:1550_2": "mahānadiyo ekoghapuṇṇaṃ katvā viya ca mahādānaṃ pavattayamāno tisaraṇagataṃ vā pañcasīlarakkhanakaṃ",
  "atk-s0513a1:1550_3": "vā kañci nālatthaṃ, dakkhiṇeyyapuggalā nāma evaṃ dullabhā. Tasmā ‘lūkhaṃ me dāna’nti",
  "atk-s0513a1:1550_4": "mā cittaṃ saṅkocayitthā”ti evañca pana vatvā velāmasuttaṃ kathesi.",
  "atk-s0513a1:1551_0": "Atha kho sā devatā issarakāle seṭṭhinā saddhiṃ kathetumpi asakkontī “idānāyaṃ duggatattā",
  "atk-s0513a1:1551_1": "mama vacanaṃ gaṇhissatī”ti maññamānā aḍḍharattasamaye sirigabbhaṃ pavisitvā obhāsaṃ",
  "atk-s0513a1:1551_2": "pharitvā ākāse aṭṭhāsi. Seṭṭhi taṃ disvā “ko eso”ti āha. “Ahaṃ mahāseṭṭhi catutthadvārakoṭṭhake",
  "atk-s0513a1:1551_3": "adhivatthā, devatā”ti. “Kimatthamāgatāsī”ti? “Tuyhaṃ ovādaṃ kathetukāmā hutvā āgacchāmī”ti.",
  "atk-s0513a1:1551_4": "“Tena hi kathehī”ti. Mahāseṭṭhi tvaṃ pacchimakālaṃ na cintesi, puttadhītaro na olokesi,",
  "atk-s0513a1:1551_5": "samaṇassa te gotamassa sāsane bahuṃ dhanaṃ vippakiṇṇaṃ, so tvaṃ ativelaṃ dhanavissajjanena",
  "atk-s0513a1:1551_6": "vā vaṇijjādikammānaṃ akaraṇena vā samaṇaṃ gotamaṃ nissāya duggato jāto, evaṃbhūtopi",
  "atk-s0513a1:1551_7": "samaṇaṃ gotamaṃ na muñcasi, ajjapi te samaṇā gharaṃ pavisantiyeva. Yaṃ tāva tehi",
  "atk-s0513a1:1551_8": "nītaṃ, taṃ na sakkā paccāharāpetuṃ, gahitaṃ gahitameva hotu, ito paṭṭhāya pana sayañca",
  "atk-s0513a1:1551_9": "samaṇassa gotamassa santikaṃ mā gamittha, sāvakānañcassa imaṃ gharaṃ pavisituṃ mā",
  "atk-s0513a1:1551_10": "adāsi, samaṇaṃ gotamaṃ nivattitvāpi anolokento attano vohāre ca vaṇijjañca katvā",
  "atk-s0513a1:1551_11": "kuṭumbaṃ saṇṭhapehī”ti. Atha naṃ so evamāha “ayaṃ tayā mayhaṃ dātabbaovādo”ti. “Āma,",
  "atk-s0513a1:1551_12": "ayyā”ti. Tādisānaṃ devatānaṃ satenapi sahassenapi satasahassenapi akampanīyo ahaṃ",
  "atk-s0513a1:1551_13": "dasabalena kato. Mama hi saddhā sineru viya acalā suppatiṭṭhitā, mayā niyyānike ratanasāsane",
  "atk-s0513a1:1551_14": "dhanaṃ vissajjitaṃ, ayuttaṃ te kathitaṃ, buddhasāsane pahāro dinno, evarūpāya anācārāya",
  "atk-s0513a1:1551_15": "dussīlāya kāḷakaṇṇiyā saddhiṃ tayā mama ekagehe vasanakiccaṃ natthi, sīghaṃ mama",
  "atk-s0513a1:1551_16": "gehā nikkhamitvā aññattha gacchāti.",
  "atk-s0513a1:1552_0": "Sā sotāpannassa ariyasāvakassa vacanaṃ sutvā ṭhātuṃ asakkontī attano vasanaṭṭhānaṃ",
  "atk-s0513a1:1552_1": "gantvā dārake hatthena gahetvā nikkhami. Nikkhamitvā ca pana aññattha vasanaṭṭhānaṃ",
  "atk-s0513a1:1552_2": "alabhamānā “seṭṭhiṃ khamāpetvā tattheva vasissāmī”ti cintetvā nagarapariggāhakadevaputtassa",
  "atk-s0513a1:1552_3": "santikaṃ gantvā taṃ vanditvā aṭṭhāsi. “Kenaṭṭhena āgatāsī”ti ca vutte “ahaṃ sāmi,",
  "atk-s0513a1:1552_4": "attano bālatāya anupadhāretvā anāthapiṇḍikena seṭṭhinā saddhiṃ kathesiṃ, so maṃ kujjhitvā",
  "atk-s0513a1:1552_5": "vasanaṭṭhānā nikkaḍḍhi, maṃ seṭṭhissa santikaṃ netvā khamāpetvā vasanaṭṭhānaṃ me",
  "atk-s0513a1:1552_6": "dethā”ti. “Kiṃ pana tayā seṭṭhi vutto”ti “ito paṭṭhāya buddhupaṭṭhānaṃ saṅghupaṭṭhānaṃ",
  "atk-s0513a1:1552_7": "mā kari, samaṇassa gotamassa gharappavesanaṃ mā adāsī”ti “evaṃ me vutto, sāmī”ti.",
  "atk-s0513a1:1552_8": "Ayuttaṃ tayā vuttaṃ, sāsane pahāro dinno, “ahaṃ taṃ ādāya seṭṭhino santikaṃ gantuṃ",
  "atk-s0513a1:1552_9": "na ussahāmī”ti. Sā tassa santikā saṅgahaṃ alabhitvā catunnaṃ mahārājānaṃ santikaṃ agamāsi.",
  "atk-s0513a1:1553_0": "Tehipi tatheva paṭikkhittā sakkaṃ devarājaṃ upasaṅkamitvā taṃ pavattiṃ ācikkhitvā",
  "atk-s0513a1:1553_1": "“ahaṃ, deva, vasanaṭṭhānaṃ alabhamānā dārake hatthena gahetvā anāthā vicarāmi, tumhākaṃ",
  "atk-s0513a1:1553_2": "siriyā mayhaṃ vasanaṭṭhānaṃ dāpethā”ti suṭṭhutaraṃ yāci. Sopi naṃ āha “tayā ayuttaṃ",
  "atk-s0513a1:1553_3": "kataṃ, jinasāsane pahāro dinno, ahampi taṃ nissāya seṭṭhinā saddhiṃ kathetuṃ na sakkomi,",
  "atk-s0513a1:1553_4": "ekaṃ pana te seṭṭhissa khamanūpāyaṃ kathessāmī”ti. “Sādhu, deva, kathehī”ti. Mahāseṭṭhissa",
  "atk-s0513a1:1553_5": "hatthato manussehi paṇṇe āropetvā aṭṭhārasakoṭisaṅkhyaṃ dhanaṃ gahitaṃ atthi, tvaṃ",
  "atk-s0513a1:1553_6": "tassa āyuttakavesaṃ gahetvā kañci ajānāpetvā tāni paṇṇāni ādāya katipayehi yakkhataruṇehi",
  "atk-s0513a1:1553_7": "parivāritā ekena hatthena paṇṇaṃ, ekena lekhaniṃ gahetvā tesaṃ gehaṃ gantvā gehamajjhe",
  "atk-s0513a1:1553_8": "ṭhitā attano yakkhānubhāvena te uttāsetvā “idaṃ tumhākaṃ iṇapaṇṇaṃ, amhākaṃ seṭṭhi",
  "atk-s0513a1:1553_9": "attano issarakāle tumhe na kiñci āha, idāni duggato jāto, tumhehi gahitakahāpaṇāni",
  "atk-s0513a1:1553_10": "dethā”ti attano yakkhānubhāvaṃ dassetvā sabbāpi tā aṭṭhārasa hiraññakoṭiyo sādhetvā",
  "atk-s0513a1:1553_11": "seṭṭhissa tucchakoṭṭhake pūretvā aññaṃ aciravatinadītīre nidahitaṃ dhanaṃ nadīkūle",
  "atk-s0513a1:1553_12": "bhinne samuddaṃ paviṭṭhaṃ atthi, tampi attano ānubhāvena āharitvā tucchakoṭṭhake",
  "atk-s0513a1:1553_13": "pūretvā, aññampi asukaṭṭhāne nāma assāmikaṃ aṭṭhārasakoṭimattameva dhanaṃ atthi,",
  "atk-s0513a1:1553_14": "tampi āharitvā tucchakoṭṭhake pūrehi, imāhi catupaññāsakoṭīhi imaṃ tucchakoṭṭhakapūrakaṃ",
  "atk-s0513a1:1553_15": "daṇḍakammaṃ katvā mahāseṭṭhiṃ khamāpehīti.",
  "atk-s0513a1:1554_0": "Sā “sādhu, devā”ti tassa vacanaṃ sampaṭicchitvā vuttanayeneva sabbaṃ dhanaṃ āharitvā",
  "atk-s0513a1:1554_1": "koṭṭhake pūretvā aḍḍharattasamaye seṭṭhissa sirigabbhaṃ pavisitvā obhāsaṃ pharitvā",
  "atk-s0513a1:1554_2": "ākāse aṭṭhāsi. “Ko eso”ti vutte “ahaṃ te mahāseṭṭhi catutthadvārakoṭṭhake adhivatthā",
  "atk-s0513a1:1554_3": "andhabāladevatā, mayā mahāmohamūḷhāya buddhaguṇe ajānitvā purimesu divasesu tumhehi",
  "atk-s0513a1:1554_4": "saddhiṃ kiñci kathitaṃ atthi, taṃ me dosaṃ khamatha. Sakkassa hi me devarājassa vacanena",
  "atk-s0513a1:1554_5": "tumhākaṃ iṇaṃ sodhetvā aṭṭhārasa koṭiyo, samuddaṃ gatā aṭṭhārasa koṭiyo, tasmiṃ tasmiṃ",
  "atk-s0513a1:1554_6": "ṭhāne assāmikadhanassa aṭṭhārasa koṭiyoti catupaṇṇāsa koṭiyo āharitvā tucchakoṭṭhakapūraṇena",
  "atk-s0513a1:1554_7": "daṇḍakammaṃ kataṃ, jetavanavihāraṃ ārabbha parikkhayaṃ gatadhanaṃ sabbaṃ sampiṇḍitaṃ,",
  "atk-s0513a1:1554_8": "vasanaṭṭhānaṃ alabhamānā kilamāmi, mayā aññāṇatāya kathitaṃ manasi akatvā khamatha mahāseṭṭhī”ti āha.",
  "atk-s0513a1:1555_0": "Anāthapiṇḍiko tassā vacanaṃ sutvā cintesi “ayaṃ devatā ‘daṇḍakammañca me kata’nti",
  "atk-s0513a1:1555_1": "vadati, attano ca dosaṃ paṭijānāti, satthā imaṃ vinetvā attano guṇe jānāpessati,",
  "atk-s0513a1:1555_2": "sammāsambuddhassa naṃ dassessāmī”ti. Atha naṃ āha “amma, devate, sacesi maṃ khamāpetukāmā,",
  "atk-s0513a1:1555_3": "satthu santike maṃ khamāpehī”ti. Sādhu evaṃ karissāmi, “satthu pana maṃ santikaṃ",
  "atk-s0513a1:1555_4": "gahetvā gacchāhī”ti. So “sādhū”ti vatvā vibhātāya rattiyā pātova taṃ gahetvā satthu",
  "atk-s0513a1:1555_5": "santikaṃ gantvā tāya katakammaṃ sabbaṃ tathāgatassa ārocesi. Satthā tassa vacanaṃ",
  "atk-s0513a1:1555_6": "sutvā “idha, gahapati, pāpapuggalopi yāva pāpaṃ na paccati, tāva bhadrāni passati.",
  "atk-s0513a1:1555_7": "Yadā panassa pāpaṃ paccati, tadā pāpameva passati. Bhadrapuggalopi yāva bhadraṃ na",
  "atk-s0513a1:1555_8": "paccati, tāva pāpāni passati. Yadā panassa bhadraṃ paccati, tadā bhadrameva passatī”ti",
  "atk-s0513a1:1555_9": "vatvā imā dhammapade dve gāthā abhāsi –",
  "atk-s0513a1:1556": "“Pāpopi passatī bhadraṃ, yāva pāpaṃ na paccati;",
  "atk-s0513a1:1557": "Yadā ca paccatī pāpaṃ, atha pāpo pāpāni passati.",
  "atk-s0513a1:1558": "“Bhadropi passatī pāpaṃ, yāva bhadraṃ na paccati;",
  "atk-s0513a1:1559": "Yadā ca paccatī bhadraṃ, atha bhadro bhadrāni passatī”ti. ;",
  "atk-s0513a1:1560_0": "Imāsañca pana gāthānaṃ pariyosāne sā devatā sotāpattiphale patiṭṭhāsi. Sā cakkaṅkitesu",
  "atk-s0513a1:1560_1": "satthu pādesu nipatitvā “mayā, bhante, rāgarattāya dosapaduṭṭhāya mohamūḷhāya avijjandhāya",
  "atk-s0513a1:1560_2": "tumhākaṃ guṇe ajānantiyā pāpakaṃ vacanaṃ vuttaṃ, taṃ me khamathā”ti satthāraṃ khamāpetvā",
  "atk-s0513a1:1560_3": "mahāseṭṭhimpi khamāpesi.",
  "atk-s0513a1:1561_0": "Tasmiṃ samaye anāthapiṇḍiko satthu purato attano guṇaṃ kathesi “bhante, ayaṃ devatā",
  "atk-s0513a1:1561_1": "‘buddhupaṭṭhānādīni mā karohī’ti vārayamānāpi maṃ vāretuṃ nāsakkhi, ‘dānaṃ na dātabba’nti",
  "atk-s0513a1:1561_2": "imāya vāriyamānopahaṃ dānaṃ adāsimeva, nūna esa, bhante, mayhaṃ guṇo”ti. Satthā “tvaṃ",
  "atk-s0513a1:1561_3": "khosi gahapati sotāpanno ariyasāvako acalasaddho visuddhadassano, tuyhaṃ imāya appesakkhadevatāya",
  "atk-s0513a1:1561_4": "vārentiyā avāritabhāvo na acchariyo. Yaṃ pana pubbe paṇḍitā anuppanne buddhe aparipakkañāṇe",
  "atk-s0513a1:1561_5": "ṭhitā kāmāvacarissarena mārena ākāse ṭhatvā ‘sace dānaṃ dassasi, imasmiṃ niraye paccissasī’ti",
  "atk-s0513a1:1561_6": "asītihatthagambhīraṃ aṅgārakāsuṃ dassetvā ‘mā dānaṃ adāsī’ti vāritāpi padumakaṇṇikāmajjhe",
  "atk-s0513a1:1561_7": "ṭhatvā dānaṃ adaṃsu, idaṃ acchariya”nti vatvā anāthapiṇḍikena yācito atītaṃ āhari.",
  "atk-s0513a1:1562_0": "Atīte bārāṇasiyaṃ brahmadatte rajjaṃ kārente bodhisatto bārāṇasiseṭṭhissa kule nibbattitvā",
  "atk-s0513a1:1562_1": "nānappakārehi sukhūpakaraṇehi devakumāro viya saṃvaḍḍhiyamāno anukkamena viññutaṃ",
  "atk-s0513a1:1562_2": "patvā soḷasavassakāleyeva sabbasippesu nipphattiṃ patto. So pitu accayena seṭṭhiṭṭhāne",
  "atk-s0513a1:1562_3": "ṭhatvā catūsu nagaradvāresu catasso dānasālāyo, majjhe nagarassa ekaṃ, attano nivesanadvāre",
  "atk-s0513a1:1562_4": "ekanti cha dānasālāyo kāretvā mahādānaṃ deti, sīlaṃ rakkhati, uposathakammaṃ karoti.",
  "atk-s0513a1:1563_0": "Athekadivasaṃ pātarāsavelāya bodhisattassa nānaggarase manuññabhojane upanīyamāne",
  "atk-s0513a1:1563_1": "eko paccekabuddho sattāhaccayena nirodhā vuṭṭhāya bhikkhācāravelaṃ sallakkhetvā “ajja",
  "atk-s0513a1:1563_2": "mayā bārāṇasiseṭṭhissa gehadvāraṃ gantuṃ vaṭṭatī”ti nāgalatādantakaṭṭhaṃ khāditvā",
  "atk-s0513a1:1563_3": "anotattadahe mukhadhovanaṃ katvā manosilātale ṭhito nivāsetvā vijjulatāsadisaṃ kāyabandhanaṃ",
  "atk-s0513a1:1563_4": "bandhitvā cīvaraṃ pārupitvā iddhimayamattikāpattaṃ ādāya ākāsenāgantvā bodhisattassa",
  "atk-s0513a1:1563_5": "bhatte upanītamatte gehadvāre aṭṭhāsi. Bodhisatto taṃ disvāva āsanā vuṭṭhāya nipaccakāraṃ",
  "atk-s0513a1:1563_6": "dassetvā parikammakārakaṃ olokesi. “Kiṃ karomi, sāmī”ti ca vutte “ayyassa pattaṃ",
  "atk-s0513a1:1563_7": "āharathā”ti āha. Taṅkhaṇaññeva māro pāpimā vikampamāno uṭṭhāya “ayaṃ paccekabuddho",
  "atk-s0513a1:1563_8": "ito sattame divase āhāraṃ labhi, ajja alabhamāno vinassissati, imañca vināsessāmi,",
  "atk-s0513a1:1563_9": "seṭṭhino ca dānantarāyaṃ karissāmī”ti taṅkhaṇaññeva āgantvā antaravatthumhi asītihatthamattaṃ",
  "atk-s0513a1:1563_10": "aṅgārakāsuṃ nimmini. Sā khadiraṅgārapuṇṇā sampajjalitā sajotibhūtā avīcimahānirayo",
  "atk-s0513a1:1563_11": "viya khāyittha. Taṃ pana māpetvā sayaṃ ākāse aṭṭhāsi. Pattāharaṇatthāya gacchamāno",
  "atk-s0513a1:1563_12": "puriso taṃ disvā mahābhayappatto nivatti. Bodhisatto “kiṃ, tāta, nivattosī”ti pucchi.",
  "atk-s0513a1:1563_13": "Ayaṃ sāmi antaravatthumhi mahatī aṅgārakāsu sampajjalitā sajotibhūtāti. Athañño athaññoti",
  "atk-s0513a1:1563_14": "evaṃ āgatāgatā sabbepi bhayappattā vegena palāyiṃsu.",
  "atk-s0513a1:1564_0": "Bodhisatto cintesi “ajja mayhaṃ dānantarāyaṃ kātukāmo vasavattī māro uyyutto bhavissati,",
  "atk-s0513a1:1564_1": "na kho pana jānāti mārasatena mārasahassenapi mayhaṃ akampiyabhāvaṃ, ajja dāni mayhaṃ",
  "atk-s0513a1:1564_2": "vā mārassa vā balamahantataṃ, ānubhāvamahantataṃ jānissāmī”ti taṃ yathāsajjitameva",
  "atk-s0513a1:1564_3": "bhattapātiṃ sayaṃ ādāya gehā nikkhamma aṅgārakāsutaṭe ṭhatvā ākāsaṃ ulloketvā māraṃ",
  "atk-s0513a1:1564_4": "disvā “kosi tva”nti āha. “Ahaṃ, māro”ti. “Ayaṃ aṅgārakāsu tayā nimmitā”ti? “Āma,",
  "atk-s0513a1:1564_5": "mayā”ti. “Kimatthāyā”ti. “Tava dānassa antarāyakaraṇatthāya ca paccekabuddhassa ca",
  "atk-s0513a1:1564_6": "jīvitanāsanatthāyā”ti. Bodhisatto “neva te ahaṃ attano dānassa antarāyaṃ, na paccekabuddhassa",
  "atk-s0513a1:1564_7": "jīvitantarāyaṃ kātuṃ dassāmi, ajja dāni mayhaṃ vā tuyhaṃ vā balamahantataṃ, ānubhāvamahantataṃ",
  "atk-s0513a1:1564_8": "jānissāmī”ti aṅgārakāsutaṭe ṭhatvā “bhante, paccekabuddha ahaṃ imissā aṅgārakāsuyā",
  "atk-s0513a1:1564_9": "adhosīso patamānopi na nivattissāmi, kevalaṃ tumhe mayā dinnaṃ bhojanaṃ paṭiggaṇhathā”ti",
  "atk-s0513a1:1564_10": "vatvā imaṃ gāthamāha –",
  "atk-s0513a1:1565": "40.",
  "atk-s0513a1:1566": "“Kāmaṃ patāmi nirayaṃ, uddhaṃpādo avaṃsiro;",
  "atk-s0513a1:1567": "Nānariyaṃ karissāmi, handa piṇḍaṃ paṭiggahā”ti.",
  "atk-s0513a1:1568_0": "Tatthāyaṃ piṇḍattho – bhante, paccekavarabuddha sacepahaṃ tumhākaṃ piṇḍapātaṃ dento",
  "atk-s0513a1:1568_1": "ekaṃseneva imaṃ nirayaṃ uddhaṃpādo avaṃsiro hutvā patāmi, tathāpi yadidaṃ adānañca",
  "atk-s0513a1:1568_2": "asīlañca ariyehi akattabbattā anariyehi ca kattabbattā “anariya”nti vuccati, “na",
  "atk-s0513a1:1568_3": "taṃ anariyaṃ karissāmi, handa imaṃ mayā dīyamānaṃ piṇḍaṃ paṭiggaha paṭiggaṇhāhī”ti.",
  "atk-s0513a1:1568_4": "Ettha ca handāti vossaggatthe nipāto.",
  "atk-s0513a1:1569_0": "Evaṃ vatvā bodhisatto daḷhasamādānena bhattapātiṃ gahetvā aṅgārakāsumatthakena pakkhanto,",
  "atk-s0513a1:1569_1": "tāvadeva asītihatthagambhīrāya aṅgārakāsuyā talato uparūparijātaṃ satapattapupphitaṃ",
  "atk-s0513a1:1569_2": "ekaṃ mahāpadumaṃ uggantvā bodhisattassa pāde sampaṭicchi. Tato mahātumbamattā reṇu",
  "atk-s0513a1:1569_3": "uggantvā mahāsattassa muddhani ṭhatvā sakalasarīraṃ suvaṇṇacuṇṇasamokiṇṇamiva akāsi.",
  "atk-s0513a1:1569_4": "So padumakaṇṇikāya ṭhatvā nānaggarasabhojanaṃ paccekabuddhassa patte patiṭṭhāpesi.",
  "atk-s0513a1:1569_5": "So taṃ paṭiggahetvā anumodanaṃ katvā pattaṃ ākāse khipitvā passantasseva mahājanassa",
  "atk-s0513a1:1569_6": "sayampi vehāsaṃ abbhuggantvā nānappakāraṃ valāhakapantiṃ maddamāno viya himavantameva",
  "atk-s0513a1:1569_7": "gato. Māropi parājito domanassaṃ patvā attano vasanaṭṭhānameva gato. Bodhisatto pana",
  "atk-s0513a1:1569_8": "padumakaṇṇikāya ṭhitakova mahājanassa dānasīlasaṃvaṇṇanena dhammaṃ desetvā mahājanena",
  "atk-s0513a1:1569_9": "parivuto attano nivesanameva pavisitvā yāvajīvaṃ dānādīni puññāni katvā yathākammaṃ gato.",
  "atk-s0513a1:1570_0": "Satthā “nayidaṃ, gahapati, acchariyaṃ, yaṃ tvaṃ evaṃ dassanasampanno etarahi devatāya",
  "atk-s0513a1:1570_1": "na kampito, pubbe paṇḍitehi katameva acchariya”nti imaṃ dhammadesanaṃ āharitvā anusandhiṃ",
  "atk-s0513a1:1570_2": "ghaṭetvā jātakaṃ samodhānesi “tadā paccekabuddho tattheva parinibbāyi, māraṃ parājetvā",
  "atk-s0513a1:1570_3": "padumakaṇṇikāya ṭhatvā paccekabuddhassa piṇḍapātadāyako bārāṇasiseṭṭhi pana ahameva ahosi”nti.",
  "atk-s0513a1:1571": "Khadiraṅgārajātakavaṇṇanā dasamā.",
  "atk-s0513a1:1572": "Kulāvakavaggo catuttho.",
  "atk-s0513a1:1573": "Tassuddānaṃ –",
  "atk-s0513a1:1574": "Kulāvakañca naccañca, sammodamacchavaṭṭakaṃ;",
  "atk-s0513a1:1575": "Sakuṇaṃ tittiraṃ bakaṃ, nandañca khadiraṅgāranti.",
  "atk-s0513a1:1576": "5. Atthakāmavaggo",
  "atk-s0513a1:1578": "[41] 1. Losakajātakavaṇṇanā",
  "atk-s0513a1:1579_0": "Yo atthakāmassāti idaṃ satthā jetavane viharanto losakatissattheraṃ nāma ārabbha",
  "atk-s0513a1:1579_1": "kathesi. Ko panesa losakatissatthero nāmāti? Kosalaraṭṭhe eko attano kulanāsako kevaṭṭaputtako",
  "atk-s0513a1:1579_2": "alābhī bhikkhu. So kira nibbattaṭṭhānetā cavitvā kosalaraṭṭhe ekasmiṃ kulasahassavāse",
  "atk-s0513a1:1579_3": "kevaṭṭagāme ekissā kevaṭṭiyā kucchismiṃ paṭisandhiṃ gaṇhi. Tassa paṭisandhiggahaṇadivase",
  "atk-s0513a1:1579_4": "taṃ kulasahassaṃ jālahatthaṃ nadiyañca taḷākādīsu ca macche pariyesantaṃ ekaṃ khuddakamacchampi",
  "atk-s0513a1:1579_5": "nālattha. Tato paṭṭhāya ca te kevaṭṭā parihāyantiyeva. Tasmiñhi kucchigateyeva nesaṃ",
  "atk-s0513a1:1579_6": "gāmo satta vāre agginā daḍḍho, satta vāre raññā daṇḍito. Evaṃ anukkamena duggatā",
  "atk-s0513a1:1579_7": "jātā. Te cintayiṃsu “pubbe amhākaṃ evarūpaṃ natthi, idāni pana parihāyāma, amhākaṃ",
  "atk-s0513a1:1579_8": "antare ekāya kāḷakaṇṇiyā bhavitabbaṃ, dve bhāgā homā”ti pañca pañca kulasatāni ekato",
  "atk-s0513a1:1579_9": "ahesuṃ. Tato yattha tassa mātāpitaro, sova koṭṭhāso parihāyati, itaro vaḍḍhati. Te",
  "atk-s0513a1:1579_10": "tampi koṭṭhāsaṃ dvidhā, tampi dvidhāti evaṃ yāva tameva kulaṃ ekaṃ ahosi, tāva vibhajitvā",
  "atk-s0513a1:1579_11": "tesaṃ kāḷakaṇṇibhāvaṃ ñatvā pothetvā nikkaḍḍhiṃsu.",
  "atk-s0513a1:1580_0": "Athassa mātā kicchena jīvamānā paripakke gabbhe ekasmiṃ ṭhāne vijāyi. Pacchimabhavikasattaṃ",
  "atk-s0513a1:1580_1": "na sakkā nāsetuṃ, antoghaṭe padīpo viya tassa hadaye arahattassa upanissayo jalati.",
  "atk-s0513a1:1580_2": "Sā taṃ dārakaṃ paṭijaggitvā ādhāvitvā paridhāvitvā vicaraṇakāle ekamassa kapālakaṃ",
  "atk-s0513a1:1580_3": "hatthe datvā “putta, etaṃ gharaṃ pavisā”ti pesetvā palātā. So tato paṭṭhāya ekakova",
  "atk-s0513a1:1580_4": "hutvā tattha tattha bhikkhaṃ pariyesitvā ekasmiṃ ṭhāne sayati, na nhāyati, na sarīraṃ",
  "atk-s0513a1:1580_5": "paṭijaggati, paṃsupisācako viya kicchena jīvikaṃ kappeti. So anukkamena sattavassiko",
  "atk-s0513a1:1580_6": "hutvā ekasmiṃ gehadvāre ukkhalidhovanassa chaḍḍitaṭṭhāne kāko viya ekekaṃ bhattasitthaṃ uccinitvā khādati.",
  "atk-s0513a1:1581_0": "Atha naṃ dhammasenāpati sāvatthiyaṃ piṇḍāya caramāno disvā “ayaṃ satto atikāruññappatto,",
  "atk-s0513a1:1581_1": "kataragāmavāsiko nu kho”ti tasmiṃ mettacittaṃ vaḍḍhetvā “ehi, re”ti āha. So āgantvā",
  "atk-s0513a1:1581_2": "theraṃ vanditvā aṭṭhāsi. Atha naṃ thero “kataragāmavāsikosi, kahaṃ vā te mātāpitaro”ti",
  "atk-s0513a1:1581_3": "pucchi. “Ahaṃ, bhante, nippaccayo, mayhaṃ mātāpitaro maṃ nissāya ‘kilantamhā’ti maṃ",
  "atk-s0513a1:1581_4": "chaḍḍetvā palātā”ti. “Api pana pabbajissasī”ti. “Bhante, ahaṃ tāva pabbajeyyaṃ, mādisaṃ",
  "atk-s0513a1:1581_5": "pana kapaṇaṃ ko pabbājessasī”ti? “Ahaṃ pabbājessāmī”ti. “Sādhu, bhante, pabbājethā”ti.",
  "atk-s0513a1:1581_6": "Thero tassa khādanīyabhojanīyaṃ datvā taṃ vihāraṃ netvā sahattheneva nhāpetvā pabbājetvā",
  "atk-s0513a1:1581_7": "paripuṇṇavassaṃ upasampādesi. So mahallakakāle “losakatissatthero”ti paññāyittha",
  "atk-s0513a1:1581_8": "appapuñño appalābho. Tena kira asadisadānepi kucchipūro na laddhapubbo, jīvitaghaṭanamattameva",
  "atk-s0513a1:1581_9": "labhati. Tassa hi patte ekasmiṃyeva yāguuḷuṅke dinne patto samatittiko viya hutvā",
  "atk-s0513a1:1581_10": "paññāyati. Atha manussā “imassa patto pūro”ti heṭṭhā yāguṃ denti. Tassa patte yāguṃ",
  "atk-s0513a1:1581_11": "dānakāle manussānaṃ bhājane yāgu antaradhāyatītipi vadanti. Khajjakādīsupi eseva nayo.",
  "atk-s0513a1:1582_0": "So aparena samayena vipassanaṃ vaḍḍhetvā aggaphale arahatte patiṭṭhitopi appalābhova",
  "atk-s0513a1:1582_1": "ahosi. Athassa anupubbena āyusaṅkhāresu parihīnesu parinibbānadivaso sampāpuṇi. Dhammasenāpati",
  "atk-s0513a1:1582_2": "āvajjento tassa parinibbānabhāvaṃ ñatvā “ayaṃ losakatissatthero ajja parinibbāyissati,",
  "atk-s0513a1:1582_3": "ajja mayā etassa yāvadatthaṃ āhāraṃ dātuṃ vaṭṭatī”ti taṃ ādāya sāvatthiṃ piṇḍāya",
  "atk-s0513a1:1582_4": "pāvisi. Thero taṃ nissāya tāva bahumanussāya sāvatthiyā hatthaṃ pasāretvā vandanamattampi",
  "atk-s0513a1:1582_5": "nālattha. Atha naṃ thero “gacchāvuso, āsanasālāya nisīdā”ti uyyojetvā gato. Taṃ āgatameva",
  "atk-s0513a1:1582_6": "manussā “ayyo, āgato”ti āsane nisīdāpetvā bhojesi. Theropi “imaṃ losakassa dethā”ti",
  "atk-s0513a1:1582_7": "laddhāhāraṃ pesesi. Taṃ gahetvā gatā losakatissattheraṃ asaritvā sayameva bhuñjiṃsu.",
  "atk-s0513a1:1582_8": "Atha therassa uṭṭhāya vihāraṃ gamanakāle losakatissatthero āgantvā theraṃ vandi,",
  "atk-s0513a1:1582_9": "thero nivattitvā ṭhitakova “laddhaṃ te, āvuso, bhatta”nti pucchi. Labhissāma no,",
  "atk-s0513a1:1582_10": "bhanteti. Thero saṃvegapatto kālaṃ olokesi, kālo atikkanto. Thero “hotāvuso, idheva",
  "atk-s0513a1:1582_11": "nisīdā”ti losakattheraṃ āsanasālāyaṃ nisīdāpetvā kosalarañño nivesanaṃ agamāsi. Rājā",
  "atk-s0513a1:1582_12": "therassa pattaṃ gāhāpetvā “bhattassa akālo”ti pattapūraṃ catumadhuraṃ dāpesi. Thero",
  "atk-s0513a1:1582_13": "taṃ ādāya gantvā “ehāvuso, tissa imaṃ catumadhuraṃ bhuñjā”ti vatvā pattaṃ gahetvā",
  "atk-s0513a1:1582_14": "aṭṭhāsi. So there gāravena lajjanto na paribhuñjati. Atha naṃ thero “ehāvuso tissa,",
  "atk-s0513a1:1582_15": "ahaṃ imaṃ pattaṃ gahetvāva ṭhassāmi, tvaṃ nisīditvā paribhuñja. Sace ahaṃ pattaṃ",
  "atk-s0513a1:1582_16": "hatthato muñceyyaṃ, kiñci na bhaveyyā”ti āha. Athāyasmā losakatissatthero aggasāvake",
  "atk-s0513a1:1582_17": "dhammasenāpatimhi pattaṃ gahetvā ṭhite catumadhuraṃ paribhuñji. Taṃ therassa ariyiddhibalena",
  "atk-s0513a1:1582_18": "parikkhayaṃ na agamāsi. Tadā losakatissatthero yāvadatthaṃ udarapūraṃ katvā paribhuñji,",
  "atk-s0513a1:1582_19": "taṃ divasaṃyeva ca anupādisesāya nibbānadhātuyā parinibbāyi. Sammāsambuddho santike",
  "atk-s0513a1:1582_20": "ṭhatvā sarīranikkhepaṃ kāresi, dhātuyo gahetvā cetiyaṃ kariṃsu.",
  "atk-s0513a1:1583_0": "Tadā bhikkhū dhammasabhāyaṃ sannipatitvā “āvuso, aho losakatissatthero appapuñño",
  "atk-s0513a1:1583_1": "appalābhī, evarūpena nāma appapuññena appalābhinā kathaṃ ariyadhammo laddho”ti kathentā",
  "atk-s0513a1:1583_2": "nisīdiṃsu. Satthā dhammasabhaṃ gantvā “kāya nuttha, bhikkhave, etarahi kathāya sannisinnā”ti",
  "atk-s0513a1:1583_3": "pucchi. Te “imāya nāma, bhante”ti ārocayiṃsu. Satthā “bhikkhave, eso bhikkhu attano",
  "atk-s0513a1:1583_4": "alābhibhāvañca ariyadhammalābhibhāvañca attanāva akāsi. Ayañhi pubbe paresaṃ lābhantarāyaṃ",
  "atk-s0513a1:1583_5": "katvā appalābhī jāto, “aniccaṃ, dukkhaṃ, anattā”ti vipassanāya yuttabhāvassa balena",
  "atk-s0513a1:1583_6": "ariyadhammalābhī jāto”ti vatvā atītaṃ āhari.",
  "atk-s0513a1:1584_0": "Atīte kira kassapasammāsambuddhakāle aññataro bhikkhu ekaṃ kuṭumbikaṃ nissāya gāmakāvāse",
  "atk-s0513a1:1584_1": "vasati pakatatto sīlavā vipassanāya yuttappayutto. Atheko khīṇāsavatthero samavattavāsaṃ",
  "atk-s0513a1:1584_2": "vasamāno anupubbena tassa bhikkhuno upaṭṭhākakuṭumbikassa vasanagāmaṃ sampatto. Kuṭumbiko",
  "atk-s0513a1:1584_3": "therassa iriyāpatheyeva pasīditvā pattaṃ ādāya gharaṃ pavesetvā sakkaccaṃ bhojetvā",
  "atk-s0513a1:1584_4": "thokaṃ dhammakathaṃ sutvā theraṃ vanditvā “bhante, amhākaṃ dhuravihārameva gacchatha,",
  "atk-s0513a1:1584_5": "mayaṃ sāyanhasamaye āgantvā passissāmā”ti āha. Thero vihāraṃ gantvā nevāsikattheraṃ",
  "atk-s0513a1:1584_6": "vanditvā āpucchitvā ekamantaṃ nisīdi. Sopi tena saddhiṃ paṭisanthāraṃ katvā “laddho",
  "atk-s0513a1:1584_7": "te, āvuso, bhikkhāhāro”ti pucchi. “Āma, laddho”ti. “Kahaṃ laddho”ti? “Tumhākaṃ dhuragāme",
  "atk-s0513a1:1584_8": "kuṭumbikaghare”ti. Evañca pana vatvā attano senāsanaṃ pucchitvā paṭijaggitvā pattacīvaraṃ",
  "atk-s0513a1:1584_9": "paṭisāmetvā jhānasukhena phalasukhena ca vītināmento nisīdi.",
  "atk-s0513a1:1585_0": "Sopi kuṭumbiko sāyanhe gandhamālañceva padīpeyyañca gāhāpetvā vihāraṃ gantvā nevāsikattheraṃ",
  "atk-s0513a1:1585_1": "vanditvā “bhante, eko āgantukatthero atthi, āgato nu kho”ti pucchi. “Āma, āgato”ti.",
  "atk-s0513a1:1585_2": "“Idāni kaha”nti. “Asukasenāsane nāmā”ti. So tassa santikaṃ gantvā vanditvā ekamantaṃ",
  "atk-s0513a1:1585_3": "nisinno dhammakathaṃ sutvā sītalavelāya cetiyañca bodhiñca pūjetvā dīpe jāletvā ubhopi",
  "atk-s0513a1:1585_4": "jane nimantetvā gato. Nevāsikattheropi kho “ayaṃ kuṭumbiko paribhinno, sacāyaṃ bhikkhu",
  "atk-s0513a1:1585_5": "imasmiṃ vihāre vasissati, na maṃ esa kismiñci gaṇayissatī”ti there anattamanataṃ",
  "atk-s0513a1:1585_6": "āpajjitvā “imasmiṃ vihāre etassa avasanākāro mayā kātuṃ vaṭṭatī”ti tena upaṭṭhānavelāya",
  "atk-s0513a1:1585_7": "āgatena saddhiṃ kiñci na kathesi. Khīṇāsavatthero tassa ajjhāsayaṃ jānitvā “ayaṃ",
  "atk-s0513a1:1585_8": "thero mama kule vā gaṇe vā apalibuddhabhāvaṃ na jānātī”ti attano vasanaṭṭhānaṃ gantvā",
  "atk-s0513a1:1585_9": "jhānasukhena phalasukhena vītināmesi.",
  "atk-s0513a1:1586_0": "Nevāsikopi punadivase nakhapiṭṭhena gaṇḍiṃ paharitvā nakhena dvāraṃ ākoṭetvā kuṭumbikassa",
  "atk-s0513a1:1586_1": "gehaṃ agamāsi. So tassa pattaṃ gahetvā paññattāsane nisīdāpetvā “āgantukatthero kahaṃ,",
  "atk-s0513a1:1586_2": "bhante”ti pucchi. “Nāhaṃ tava kulūpakassa pavattiṃ jānāmi, gaṇḍiṃ paharantopi dvāraṃ",
  "atk-s0513a1:1586_3": "ākoṭentopi pabodhetuṃ nāsakkhiṃ, hiyyo tava gehe paṇītabhojanaṃ bhuñjitvā jīrāpetuṃ",
  "atk-s0513a1:1586_4": "asakkonto idāni niddaṃ okkantoyeva bhavissati, tvaṃ pasīdamāno evarūpesuyeva ṭhānesu",
  "atk-s0513a1:1586_5": "pasīdasī”ti āha – “khīṇāsavattheropi attano bhikkhācāravelaṃ sallakkhetvā sarīraṃ",
  "atk-s0513a1:1586_6": "paṭijaggitvā pattacīvaramādāya ākāse uppatitvā aññattha agamāsi. So kuṭumbiko nevāsikattheraṃ",
  "atk-s0513a1:1586_7": "sappimadhusakkharābhisaṅkhataṃ pāyāsaṃ pāyetvā pattaṃ gandhacuṇṇehi ubbaṭṭetvā puna",
  "atk-s0513a1:1586_8": "pūretvā “bhante, so thero maggakilanto bhavissati, idamassa harathā”ti adāsi. Itaro",
  "atk-s0513a1:1586_9": "apaṭikkhipitvāva gahetvā gacchanto “sace so bhikkhu imaṃ pāyāsaṃ pivissati, gīvāyaṃ",
  "atk-s0513a1:1586_10": "gahetvā nikkaḍḍhiyamānopi na gamissati. Sace panāhaṃ imaṃ pāyāsaṃ manussānaṃ dassāmi,",
  "atk-s0513a1:1586_11": "pākaṭaṃ me kammaṃ bhavissati. Sace udake opilāpessāmi, udakapiṭṭhe sappi paññāyissati.",
  "atk-s0513a1:1586_12": "Sace bhūmiyaṃ chaḍḍessāmi, kākasannipātena paññāyissati. Kattha nu kho imaṃ chaḍḍeyya”nti",
  "atk-s0513a1:1586_13": "upadhārento ekaṃ jhāmakkhettaṃ disvā aṅgāre viyūhitvā tattha pakkhipitvā upari aṅgārehi",
  "atk-s0513a1:1586_14": "paṭicchādetvā vihāraṃ gato taṃ bhikkhuṃ adisvā cintesi “addhā so bhikkhu khīṇāsavo",
  "atk-s0513a1:1586_15": "mama ajjhāsayaṃ viditvā aññattha gato bhavissati, aho mayā udarahetu ayuttaṃ kata”nti",
  "atk-s0513a1:1586_16": "tāvadevassa mahantaṃ domanassaṃ udapādi. Tato paṭṭhāyeva ca manussapeto hutvā na",
  "atk-s0513a1:1586_17": "cirasseva kālaṃ katvā niraye nibbatti.",
  "atk-s0513a1:1587_0": "So bahūni vassasatasahassāni niraye paccitvā pakkāvasesena paṭipāṭiyā pañcajātisatesu",
  "atk-s0513a1:1587_1": "yakkho hutvā ekadivasampi udarapūraṃ āhāraṃ na labhi. Ekadivasaṃ pana gabbhamalaṃ",
  "atk-s0513a1:1587_2": "udarapūraṃ labhi. Puna pañcajātisatesu sunakho ahosi. Tadāpi ekadivasaṃ bhattavamanaṃ",
  "atk-s0513a1:1587_3": "udarapūraṃ labhi, sesakāle pana tena udarapūro āhāro nāma na laddhapubbo. Sunakhayonito",
  "atk-s0513a1:1587_4": "pana cavitvā kāsiraṭṭhe ekasmiṃ gāme duggatakule nibbatti. Tassa nibbattito paṭṭhāya",
  "atk-s0513a1:1587_5": "taṃ kulaṃ paramaduggatameva jātaṃ, jātito uddhaṃ udakakañjikāmattampi na labhi. Tassa",
  "atk-s0513a1:1587_6": "pana “mittavindako”ti nāmaṃ ahosi. Mātāpitaro chātakadukkhaṃ adhivāsetuṃ asakkontā",
  "atk-s0513a1:1587_7": "“gaccha kāḷakaṇṇī”ti taṃ pothetvā nīhariṃsu. So apaṭisaraṇo vicaranto bārāṇasiṃ agamāsi.",
  "atk-s0513a1:1587_8": "Tadā bodhisatto bārāṇasiyaṃ disāpāmokkho ācariyo hutvā pañca māṇavakasatāni sippaṃ",
  "atk-s0513a1:1587_9": "vāceti. Tadā bārāṇasivāsino duggatānaṃ paribbayaṃ datvā sippaṃ sikkhāpenti. Ayampi",
  "atk-s0513a1:1587_10": "mittavindako bodhisattassa santike sippaṃ sikkhati. So pharuso anovādakkhamo taṃ",
  "atk-s0513a1:1587_11": "taṃ paharanto vicarati, bodhisattena ovadiyamānopi ovādaṃ na gaṇhāti. Taṃ nissāya",
  "atk-s0513a1:1587_12": "āyopissa mando jāto.",
  "atk-s0513a1:1588_0": "Atha so māṇavakehi saddhiṃ bhaṇḍitvā ovādaṃ aggaṇhanto tato palāyitvā āhiṇḍanto ekaṃ",
  "atk-s0513a1:1588_1": "paccantagāmaṃ patvā bhatiṃ katvā jīvati. So tattha ekāya duggatitthiyā saddhiṃ saṃvāsaṃ",
  "atk-s0513a1:1588_2": "kappesi. Sā taṃ nissāya dve dārake vijāyi. Gāmavāsino “amhākaṃ susāsanaṃ dussāsanaṃ",
  "atk-s0513a1:1588_3": "āroceyyāsī”ti mittavindakassa bhatiṃ datvā taṃ gāmadvāre kuṭikāya vasāpesuṃ. Taṃ",
  "atk-s0513a1:1588_4": "pana mittavindakaṃ nissāya te paccantagāmavāsino sattakkhattuṃ rājadaṇḍaṃ agamaṃsu,",
  "atk-s0513a1:1588_5": "sattakkhattuṃ nesaṃ gehāni jhāyiṃsu, sattakkhattuṃ taḷākaṃ bhijji. Te cintayiṃsu",
  "atk-s0513a1:1588_6": "“amhākaṃ pubbe imassa mittavindakassa anāgamanakāle evarūpaṃ natthi, idāni panassa",
  "atk-s0513a1:1588_7": "āgatakālato paṭṭhāya parihāyāmā”ti taṃ pothetvā nīhariṃsu.",
  "atk-s0513a1:1589_0": "So attano dārake gahetvā aññattha gacchanto ekaṃ amanussapariggahaṃ aṭaviṃ pāvisi.",
  "atk-s0513a1:1589_1": "Tatthassa amanussā dārake ca bhariyañca māretvā maṃsaṃ khādiṃsu. So tato palāyitvā",
  "atk-s0513a1:1589_2": "tato tato āhiṇḍanto ekaṃ gambhīraṃ nāma paṭṭanagāmaṃ nāvāvissajjanadivaseyeva patvā",
  "atk-s0513a1:1589_3": "kammakārako hutvā nāvaṃ abhiruhi. Nāvā samuddapiṭṭhe sattāhaṃ gantvā sattame divase",
  "atk-s0513a1:1589_4": "samuddamajjhe ākoṭetvā ṭhapitā viya aṭṭhāsi. Te kāḷakaṇṇisalākaṃ cāresuṃ, sattakkhattuṃ",
  "atk-s0513a1:1589_5": "mittavindakasseva pāpuṇi. Manussā tassekaṃ veḷukalāpaṃ datvā hatthe gahetvā samuddapiṭṭhe",
  "atk-s0513a1:1589_6": "khipiṃsu, tasmiṃ khittamatte nāvā agamāsi. Mittavindako veḷukalāpe nipajjitvā samuddapiṭṭhe",
  "atk-s0513a1:1589_7": "gacchanto kassapasammāsambuddhakāle rakkhitasīlassa phalena samuddapiṭṭhe ekasmiṃ",
  "atk-s0513a1:1589_8": "phalikavimāne catasso devadhītaro paṭilabhitvā tāsaṃ santike sukhaṃ anubhavamāno",
  "atk-s0513a1:1589_9": "sattāhaṃ vasi. Tā pana vimānapetiyo sattāhaṃ sukhaṃ anubhavanti, sattāhaṃ dukkhaṃ.",
  "atk-s0513a1:1589_10": "Sattāhaṃ dukkhaṃ anubhavituṃ gacchamānā “yāva mayaṃ āgacchāma, tāva idheva hohī”ti vatvā agamaṃsu.",
  "atk-s0513a1:1590_0": "Mittavindako tāsaṃ gatakāle veḷukalāpe nipajjitvā purato gacchanto rajatavimāne aṭṭha",
  "atk-s0513a1:1590_1": "devadhītaro labhi. Tatopi paraṃ gacchanto maṇivimāne soḷasa, kanakavimāne dvattiṃsa",
  "atk-s0513a1:1590_2": "devadhītaro labhi. Tāsampi vacanaṃ akatvā parato gacchanto antaradīpake ekaṃ yakkhanagaraṃ",
  "atk-s0513a1:1590_3": "addasa. Tatthekā yakkhinī ajarūpena vicarati. Mittavindako tassā yakkhinibhāvaṃ ajānanto",
  "atk-s0513a1:1590_4": "“ajamaṃsaṃ khādissāmī”ti taṃ pāde aggahesi, sā yakkhānubhāvena taṃ ukkhipitvā khipi.",
  "atk-s0513a1:1590_5": "So tāya khitto samuddamatthakena gantvā bārāṇasiyaṃ parikhāpiṭṭhe ekasmiṃ kaṇṭakagumbamatthake",
  "atk-s0513a1:1590_6": "patitvā pavaṭṭamāno bhūmiyaṃ patiṭṭhāsi. Tasmiñca samaye tasmiṃ parikhāpiṭṭhe rañño",
  "atk-s0513a1:1590_7": "ajikā caramānā corā haranti. Ajikagopakā “core gaṇhissāmā”ti ekamantaṃ nilīnā aṭṭhaṃsu.",
  "atk-s0513a1:1590_8": "Mittavindako pavaṭṭitvā bhūmiyaṃ ṭhito tā ajikā disvā cintesi “ahaṃ samudde ekasmiṃ",
  "atk-s0513a1:1590_9": "dīpake ajikaṃ pāde gahetvā tāya khitto idha patito. Sace idāni ekaṃ ajikaṃ pāde gahessāmi,",
  "atk-s0513a1:1590_10": "sā maṃ parato samuddapiṭṭhe vimānadevatānaṃ santike khipissatī”ti. So evaṃ ayoniso",
  "atk-s0513a1:1590_11": "manasikaritvā ajikaṃ pāde gaṇhi, sā gahitamattā viravi. Ajikagopakā ito cito ca āgantvā",
  "atk-s0513a1:1590_12": "taṃ gahetvā “ettakaṃ kālaṃ rājakule ajikakhādako esa coro”ti taṃ koṭṭetvā bandhitvā",
  "atk-s0513a1:1590_13": "rañño santikaṃ nenti.",
  "atk-s0513a1:1591_0": "Tasmiṃ khaṇe bodhisatto pañcasatamāṇavakaparivuto nagarā nikkhamma nhāyituṃ gacchanto",
  "atk-s0513a1:1591_1": "mittavindakaṃ disvā sañjānitvā te manusse āha – “tātā, ayaṃ amhākaṃ antevāsiko, kasmā",
  "atk-s0513a1:1591_2": "naṃ gaṇhathā”ti? “Ajikacorako, ayya, ekaṃ ajikaṃ pāde gaṇhi, tasmā gahito”ti. “Tena",
  "atk-s0513a1:1591_3": "hetaṃ amhākaṃ dāsaṃ katvā detha, amhe nissāya jīvissatī”ti. Te, “sādhu ayyā”ti taṃ",
  "atk-s0513a1:1591_4": "vissajjetvā agamaṃsu. Atha naṃ bodhisatto “mittavindaka, tvaṃ ettakaṃ kālaṃ kahaṃ",
  "atk-s0513a1:1591_5": "vasī”ti pucchi. So sabbaṃ attanā katakammaṃ ārocesi. Bodhisatto “atthakāmānaṃ vacanaṃ",
  "atk-s0513a1:1591_6": "akaronto evaṃ dukkhaṃ pāpuṇātī”ti vatvā imaṃ gāthamāha –",
  "atk-s0513a1:1592": "41.",
  "atk-s0513a1:1593": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a1:1594": "Ajiyā pādamolamba, mittako viya socatī”ti.",
  "atk-s0513a1:1595_0": "Tattha atthakāmassāti vuḍḍhiṃ icchantassa. Hitānukampinoti hitena anukampamānassa.",
  "atk-s0513a1:1595_1": "Ovajjamānoti mudukena hitacittena ovadiyamāno. Na karoti sāsananti anusiṭṭhaṃ na",
  "atk-s0513a1:1595_2": "karoti, dubbaco anovādako hoti. Mittako viya socatīti yathāyaṃ mittavindako ajikāya",
  "atk-s0513a1:1595_3": "pādaṃ gahetvā socati kilamati, evaṃ niccakālaṃ socatīti imāya gāthāya bodhisatto dhammaṃ desesi.",
  "atk-s0513a1:1596_0": "Evaṃ tena therena ettake addhāne tīsuyeva attabhāvesu kucchipūro laddhapubbo. Yakkhena",
  "atk-s0513a1:1596_1": "hutvā ekadivasaṃ gabbhamalaṃ laddhaṃ, sunakhena hutvā ekadivasaṃ bhattavamanaṃ, parinibbānadivase",
  "atk-s0513a1:1596_2": "dhammasenāpatissānubhāvena catumadhuraṃ laddhaṃ. Evaṃ parassa lābhantarāyakaraṇaṃ",
  "atk-s0513a1:1596_3": "nāma mahādosanti veditabbaṃ. Tasmiṃ pana kāle sopi ācariyo mittavindakopi yathākammaṃ gato.",
  "atk-s0513a1:1597_0": "Satthā “evaṃ, bhikkhave, attano appalābhibhāvañca ariyadhammalābhibhāvañca sayameva",
  "atk-s0513a1:1597_1": "esa akāsī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi",
  "atk-s0513a1:1597_2": "– “tadā mittavindako losakatissatthero ahosi, disāpāmokkhācariyo pana ahameva ahosi”nti.",
  "atk-s0513a1:1598": "Losakajātakavaṇṇanā paṭhamā.",
  "atk-s0513a1:1600": "[42] 2. Kapotajātakavaṇṇanā",
  "atk-s0513a1:1601_0": "Yo atthakāmassāti idaṃ satthā jetavane viharanto aññataraṃ lolabhikkhuṃ ārabbha kathesi.",
  "atk-s0513a1:1601_1": "Tassa lolabhāvo navakanipāte kākajātake āvi bhavissati. Tadā pana taṃ bhikkhū “ayaṃ,",
  "atk-s0513a1:1601_2": "bhante, bhikkhu lolo”ti satthu ārocesuṃ. Atha naṃ satthā “saccaṃ kira tvaṃ bhikkhu",
  "atk-s0513a1:1601_3": "lolosī”ti pucchi. “Āma, bhante”ti. Satthā “pubbepi tvaṃ bhikkhu lolo lolakāraṇā jīvitakkhayaṃ",
  "atk-s0513a1:1601_4": "patto, paṇḍitāpi taṃ nissāya attano vasanaṭṭhānā parihīnā”ti vatvā atītaṃ āhari.",
  "atk-s0513a1:1602_0": "Atīte bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbatti.",
  "atk-s0513a1:1602_1": "Tadā bārāṇasivāsino puññakāmatāya tasmiṃ tasmiṃ ṭhāne sakuṇānaṃ sukhavasanatthāya",
  "atk-s0513a1:1602_2": "thusapacchiyo olambenti. Bārāṇasiseṭṭhinopi bhattakārako attano mahānase ekaṃ thusapacchiṃ",
  "atk-s0513a1:1602_3": "olambetvā ṭhapesi, bodhisatto tattha vāsaṃ kappesi. So pātova nikkhamitvā gocare",
  "atk-s0513a1:1602_4": "caritvā sāyaṃ āgantvā tattha vasanto kālaṃ khepesi. Athekadivasaṃ eko kāko mahānasamatthakena",
  "atk-s0513a1:1602_5": "gacchanto ambilānambilamacchamaṃsānaṃ dhūpanavāsaṃ ghāyitvā lobhaṃ uppādetvā “kaṃ",
  "atk-s0513a1:1602_6": "nu kho nissāya imaṃ macchamaṃsaṃ labhissāmī”ti avidūre nisīditvā pariggaṇhanto sāyaṃ",
  "atk-s0513a1:1602_7": "bodhisattaṃ āgantvā mahānasaṃ pavisantaṃ disvā “imaṃ pārāvataṃ nissāya macchamaṃsaṃ",
  "atk-s0513a1:1602_8": "labhissāmī”ti punadivase pātova āgantvā bodhisattassa nikkhamitvā gocaratthāya gamanakāle",
  "atk-s0513a1:1602_9": "piṭṭhito piṭṭhito agamāsi. Atha naṃ bodhisatto “kasmā tvaṃ, samma, amhehi saddhiṃ",
  "atk-s0513a1:1602_10": "carasī”ti āha. “Sāmi, tumhāhaṃ kiriyā mayhaṃ ruccati, ito paṭṭhāya tumhe upaṭṭhahissāmī”ti.",
  "atk-s0513a1:1602_11": "“Samma, tumhe aññagocarā, mayaṃ aññagocarā, tumhehi amhākaṃ upaṭṭhānaṃ dukkara”nti.",
  "atk-s0513a1:1602_12": "“Sāmi, tumhākaṃ gocaraggahaṇakāle ahampi gocaraṃ gahetvā tumhehi saddhiṃyeva gamissāmī”ti.",
  "atk-s0513a1:1602_13": "“Sādhu, kevalaṃ te appamattena bhavitabba”nti evaṃ bodhisatto kākaṃ ovaditvā gocaraṃ",
  "atk-s0513a1:1602_14": "caranto tiṇabījādīni khādati. Bodhisattassa pana gocaraggahaṇakāle kāko gantvā gomayapiṇḍaṃ",
  "atk-s0513a1:1602_15": "apanetvā pāṇake khāditvā udaraṃ pūretvā bodhisattassa santikaṃ āgantvā “sāmi, tumhe",
  "atk-s0513a1:1602_16": "ativelaṃ caratha, atibahubhakkhena nāma bhavituṃ na vaṭṭatī”ti vatvā bodhisattena",
  "atk-s0513a1:1602_17": "gocaraṃ gahetvā sāyaṃ āgacchantena saddhiṃyeva mahānasaṃ pāvisi. Bhattakārako “amhākaṃ",
  "atk-s0513a1:1602_18": "kapoto aññampi gahetvā āgato”ti kākassapi pacchiṃ ṭhapesi. Tato paṭṭhāya dve janā vasanti.",
  "atk-s0513a1:1603_0": "Athekadivasaṃ seṭṭhissa bahuṃ macchamaṃsaṃ āhariṃsu. Taṃ ādāya bhattakārako mahānase",
  "atk-s0513a1:1603_1": "tattha tattha olambesi. Kāko taṃ disvā lobhaṃ uppādetvā “sve gocarabhūmiṃ agantvā",
  "atk-s0513a1:1603_2": "mayā idameva khāditabba”nti rattiṃ nitthunanto nipajji. Punadivase bodhisatto gocarāya",
  "atk-s0513a1:1603_3": "gacchanto “ehi, samma, kākā”ti āha. “Sāmi, tumhe gacchatha, mayhaṃ kucchirogo atthī”ti.",
  "atk-s0513a1:1603_4": "“Samma, kākānaṃ kucchirogo nāma na kadāci bhūtapubbo, rattiṃ tīsu yāmesu ekekasmiṃ",
  "atk-s0513a1:1603_5": "yāme mucchitā honti, dīpavaṭṭiṃ gilitakāle pana nesaṃ muhuttaṃ titti hoti, tvaṃ imaṃ",
  "atk-s0513a1:1603_6": "macchamaṃsaṃ khāditukāmo bhavissasi, ehi manussaparibhogo nāma tumhākaṃ dupparibhuñjiyo,",
  "atk-s0513a1:1603_7": "mā evarūpaṃ akāsi, mayā saddhiṃyeva gocarāya gacchāhī”ti. “Na sakkomi, sāmī”ti. “Tena",
  "atk-s0513a1:1603_8": "hi paññāyissasi sakena kammena, lobhavasaṃ agantvā appamatto hohī”ti taṃ ovaditvā",
  "atk-s0513a1:1603_9": "bodhisatto gocarāya gato.",
  "atk-s0513a1:1604_0": "Bhattakārako nānappakāraṃ macchamaṃsavikatiṃ sampādetvā usumanikkhamanatthaṃ bhājanāni",
  "atk-s0513a1:1604_1": "thokaṃ vivaritvā rasaparissāvanakaroṭiṃ bhājanamatthake ṭhapetvā bahi nikkhamitvā",
  "atk-s0513a1:1604_2": "sedaṃ puñchamāno aṭṭhāsi. Tasmiṃ khaṇe kāko pacchito sīsaṃ ukkhipitvā bhattagehaṃ",
  "atk-s0513a1:1604_3": "olokento tassa nikkhantabhāvaṃ ñatvā “ayaṃdāni mayhaṃ manorathaṃ pūretvā maṃsaṃ khādituṃ",
  "atk-s0513a1:1604_4": "kālo, kiṃ nu kho mahāmaṃsaṃ khādāmi, udāhu cuṇṇikamaṃsa”nti cintetvā “cuṇṇikamaṃsena",
  "atk-s0513a1:1604_5": "nāma khippaṃ kucchiṃ pūretuṃ na sakkā, mahantaṃ maṃsakhaṇḍaṃ āharitvā pacchiyaṃ nikkhipitvā",
  "atk-s0513a1:1604_6": "khādamāno nipajjissāmī”ti pacchito uppatitvā rasakaroṭiyaṃ nilīyi. Sā “kirī”ti saddamakāsi.",
  "atk-s0513a1:1604_7": "Bhattakārako taṃ saddaṃ sutvā “kiṃ nu kho eta”nti paviṭṭho kākaṃ disvā “ayaṃ duṭṭhakāko",
  "atk-s0513a1:1604_8": "mahāseṭṭhino pakkamaṃsaṃ khāditukāmo, ahaṃ kho pana seṭṭhiṃ nissāya jīvāmi, na imaṃ",
  "atk-s0513a1:1604_9": "bālaṃ, kiṃ me iminā”ti dvāraṃ pidhāya kākaṃ gahetvā sakalasarīre pattāni luñcitvā",
  "atk-s0513a1:1604_10": "allasiṅgīveraloṇajīrakādayo koṭṭetvā ambilatakkena āloḷetvā tenassa sakalasarīraṃ",
  "atk-s0513a1:1604_11": "makkhetvā taṃ kākaṃ pacchiyaṃ khipi. So adhimattavedanābhibhūto nitthunanto nipajji.",
  "atk-s0513a1:1605": "Bodhisatto sāyaṃ āgantvā taṃ byasanappattaṃ disvā “lolakāka, mama vacanaṃ akatvā tava lobhaṃ nissāya mahādukkhaṃ pattosī”ti vatvā imaṃ gāthamāha –",
  "atk-s0513a1:1606": "42.",
  "atk-s0513a1:1607": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a1:1608": "Kapotakassa vacanaṃ akatvā, amittahatthatthagatova setī”ti.",
  "atk-s0513a1:1609_0": "Tattha kapotakassa vacanaṃ akatvāti pārāvatassa hitānusāsanavacanaṃ akatvā. Amittahatthatthagatova",
  "atk-s0513a1:1609_1": "setīti amittānaṃ anatthakārakānaṃ dukkhuppādakapuggalānaṃ hatthatthaṃ hatthapathaṃ",
  "atk-s0513a1:1609_2": "gato ayaṃ kāko viya so puggalo mahantaṃ byasanaṃ patvā anusocamāno setīti.",
  "atk-s0513a1:1610_0": "Bodhisatto imaṃ gāthaṃ vatvā “idāni mayā ca imasmiṃ ṭhāne na sakkā vasitu”nti aññattha",
  "atk-s0513a1:1610_1": "gato. Kākopi tattheva jīvitakkhayaṃ patto. Atha naṃ bhattakārako saddhiṃ pacchiyā",
  "atk-s0513a1:1610_2": "gahetvā saṅkāraṭṭhāne chaḍḍesi.",
  "atk-s0513a1:1611_0": "Satthāpi “na tvaṃ bhikkhu idāneva lolo, pubbepi loloyeva, tañca pana te lolyaṃ nissāya",
  "atk-s0513a1:1611_1": "paṇḍitāpi sakāvāsā parihīnā”ti imaṃ dhammadesanaṃ āharitvā saccāni pakāsesi, saccapariyosāne",
  "atk-s0513a1:1611_2": "so bhikkhu anāgāmiphalaṃ patto. Satthā anusandhiṃ ghaṭetvā jātakaṃ samodhānesi –",
  "atk-s0513a1:1611_3": "“tadā kāko lolabhikkhu ahosi, pārāvato pana ahameva ahosi”nti.",
  "atk-s0513a1:1612": "Kapotajātakavaṇṇanā dutiyā.",
  "atk-s0513a1:1614": "[43] 3. Veḷukajātakavaṇṇanā",
  "atk-s0513a1:1615_0": "Yo atthakāmassāti idaṃ satthā jetavane viharanto aññataraṃ dubbacabhikkhuṃ ārabbha",
  "atk-s0513a1:1615_1": "kathesi. Tañhi bhagavā “saccaṃ kira tvaṃ bhikkhu dubbacosī”ti pucchitvā “saccaṃ,",
  "atk-s0513a1:1615_2": "bhante”ti vutte “na tvaṃ bhikkhu idāneva dubbaco, pubbepi dubbacoyeva, dubbacattāyeva",
  "atk-s0513a1:1615_3": "ca paṇḍitānaṃ vacanaṃ akatvā sappamukhe jīvitakkhayaṃ patto”ti vatvā atītaṃ āhari.",
  "atk-s0513a1:1616_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe mahābhogakule",
  "atk-s0513a1:1616_1": "nibbatto viññutaṃ patvā kāmesu ādīnavaṃ nekkhamme cānisaṃsaṃ disvā kāme pahāya himavantaṃ",
  "atk-s0513a1:1616_2": "pavisitvā isipabbajjaṃ pabbajitvā kasiṇaparikammaṃ katvā pañcābhiññā aṭṭha samāpattiyo",
  "atk-s0513a1:1616_3": "ca uppādetvā jhānasukhena vītināmento aparabhāge mahāparivāro pañcahi tāpasasatehi",
  "atk-s0513a1:1616_4": "parivuto gaṇassa satthā hutvā vihāsi. Atheko āsivisapotako attano dhammatāya caranto",
  "atk-s0513a1:1616_5": "aññatarassa tāpasassa assamapadaṃ patto. Tāpaso tasmiṃ puttasinehaṃ uppādetvā taṃ",
  "atk-s0513a1:1616_6": "ekasmiṃ veḷupabbe sayāpetvā paṭijaggati. Tassa veḷupabbe sayanato “veḷuko”tveva nāmaṃ",
  "atk-s0513a1:1616_7": "akaṃsu. Taṃ puttasinehena paṭijagganato tāpasassa “veḷukapitā”tveva nāmaṃ akaṃsu.",
  "atk-s0513a1:1617_0": "Tadā bodhisatto “eko kira tāpaso āsivisaṃ paṭijaggatī”ti sutvā taṃ pakkosāpetvā “saccaṃ",
  "atk-s0513a1:1617_1": "kira tvaṃ āsivisaṃ paṭijaggasī”ti pucchitvā “sacca”nti vutte “āsivisena saddhiṃ vissāso",
  "atk-s0513a1:1617_2": "nāma natthi, mā evaṃ jaggāhī”ti āha. “So me ācariya putto, nāhaṃ tena vinā vattituṃ",
  "atk-s0513a1:1617_3": "sakkhissāmī”ti. “Tena hi etasseva santikā jīvitakkhayaṃ pāpuṇissasī”ti. Tāpaso bodhisattassa",
  "atk-s0513a1:1617_4": "vacanaṃ na gaṇhi, āsivisampi jahituṃ nāsakkhi. Tato katipāhaccayeneva sabbe tāpasā",
  "atk-s0513a1:1617_5": "phalāphalatthāya gantvā gataṭṭhāne phalāphalassa sulabhabhāvaṃ disvā dve tayo divase",
  "atk-s0513a1:1617_6": "tattheva vasiṃsu, veḷukapitāpi tehi saddhiṃ gacchanto āsivisaṃ veḷupabbeyeva sayāpetvā",
  "atk-s0513a1:1617_7": "pidahitvā gato. So puna tāpasehi saddhiṃ dvīhatīhaccayena āgantvā “veḷukassa gocaraṃ",
  "atk-s0513a1:1617_8": "dassāmī”ti veḷupabbaṃ ugghāṭetvā “ehi, puttaka, chātakosī”ti hatthaṃ pasāresi. Āsiviso",
  "atk-s0513a1:1617_9": "dvīhatīhaṃ nirāhāratāya kujjhitvā pasāritahatthaṃ ḍaṃsitvā tāpasaṃ tattheva jīvitakkhayaṃ",
  "atk-s0513a1:1617_10": "pāpetvā araññaṃ pāvisi. Tāpasā taṃ disvā bodhisattassa ārocesuṃ. Bodhisatto tassa",
  "atk-s0513a1:1617_11": "sarīrakiccaṃ kāretvā isigaṇassa majjhe nisīditvā isīnaṃ ovādavasena imaṃ gāthamāha –",
  "atk-s0513a1:1618": "43.",
  "atk-s0513a1:1619": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a1:1620": "Evaṃ so nihato seti, veḷukassa yathā pitā”ti.",
  "atk-s0513a1:1621_0": "Tattha evaṃ so nihato setīti yo hi isīnaṃ ovādaṃ na gaṇhāti, so yathā esa tāpaso",
  "atk-s0513a1:1621_1": "āsivisamukhe pūtibhāvaṃ patvā nihato seti, evaṃ mahāvināsaṃ patvā nihato setīti attho.",
  "atk-s0513a1:1621_2": "Evaṃ bodhisatto isigaṇaṃ ovaditvā cattāro brahmavihāre bhāvetvā āyupariyosāne brahmaloke uppajji.",
  "atk-s0513a1:1622_0": "Satthā “na tvaṃ bhikkhu idāneva dubbaco, pubbepi dubbacoyeva, dubbacabhāveneva ca",
  "atk-s0513a1:1622_1": "āsivisamukhe pūtibhāvaṃ patto”ti imaṃ dhammadesanaṃ āharitvā anusandhiṃ ghaṭetvā",
  "atk-s0513a1:1622_2": "jātakaṃ samodhānesi – “tadā veḷukapitā dubbacabhikkhu ahosi, sesaparisā buddhaparisā,",
  "atk-s0513a1:1622_3": "gaṇasatthā pana ahameva ahosi”nti.",
  "atk-s0513a1:1623": "Veḷukajātakavaṇṇanā tatiyā.",
  "atk-s0513a1:1625": "[44] 4. Makasajātakavaṇṇanā",
  "atk-s0513a1:1626_0": "Seyyo amittoti idaṃ satthā magadhesu cārikaṃ caramāno aññatarasmiṃ gāmake bālagāmikamanusse",
  "atk-s0513a1:1626_1": "ārabbha kathesi. Tathāgato kira ekasmiṃ samaye sāvatthito magadharaṭṭhaṃ gantvā tattha",
  "atk-s0513a1:1626_2": "cārikaṃ caramāno aññataraṃ gāmakaṃ sampāpuṇi. So ca gāmako yebhuyyena andhabālamanussehiyeva",
  "atk-s0513a1:1626_3": "ussanno. Tatthekadivasaṃ te andhabālamanussā sannipatitvā “bho, amhe araññaṃ pavisitvā",
  "atk-s0513a1:1626_4": "kammaṃ karonte makasā khādanti, tappaccayā amhākaṃ kammacchedo hoti, sabbeva dhanūni",
  "atk-s0513a1:1626_5": "ceva āvudhāni ca ādāya gantvā makasehi saddhiṃ yujjhitvā sabbamakase vijjhitvā chinditvā",
  "atk-s0513a1:1626_6": "ca māressāmā”ti mantayitvā araññaṃ gantvā “makase vijjhissāmā”ti aññamaññaṃ vijjhitvā",
  "atk-s0513a1:1626_7": "ca paharitvā ca dukkhappattā āgantvā antogāme ca gāmamajjhe ca gāmadvāre ca nipajjiṃsu.",
  "atk-s0513a1:1627_0": "Satthā bhikkhusaṅghaparivuto taṃ gāmaṃ piṇḍāya pāvisi. Avasesā paṇḍitamanussā bhagavantaṃ",
  "atk-s0513a1:1627_1": "disvā gāmadvāre maṇḍapaṃ kāretvā buddhappamukhassa bhikkhusaṅghassa mahādānaṃ datvā",
  "atk-s0513a1:1627_2": "satthāraṃ vanditvā nisīdiṃsu. Satthā tasmiṃ tasmiṃ ṭhāne patitamanusse disvā te upāsake",
  "atk-s0513a1:1627_3": "pucchi “bahū ime gilānā manussā, kiṃ etehi kata”nti? “Bhante, ete manussā ‘makasayuddhaṃ",
  "atk-s0513a1:1627_4": "karissāmā’ti gantvā aññamaññaṃ vijjhitvā sayaṃ gilānā jātā”ti. Satthā “na idāneva",
  "atk-s0513a1:1627_5": "andhabālamanussā ‘makase paharissāmā’ti attānaṃ paharanti, pubbepi ‘makasaṃ paharissāmā’ti",
  "atk-s0513a1:1627_6": "paraṃ paharaṇakamanussā ahesuṃyevā”ti vatvā tehi manussehi yācito atītaṃ āhari.",
  "atk-s0513a1:1628_0": "Atīte bārāṇasiyaṃ brahmadatte rajjaṃ kārente bodhisatto vaṇijjāya jīvikaṃ kappeti.",
  "atk-s0513a1:1628_1": "Tadā kāsiraṭṭhe ekasmiṃ paccantagāme bahū vaḍḍhakī vasanti. Tattheko khalitavaḍḍhakī",
  "atk-s0513a1:1628_2": "rukkhaṃ tacchati, athassa eko makaso tambalohathālakapiṭṭhisadise sīse nisīditvā",
  "atk-s0513a1:1628_3": "sattiyā paharanto viya sīsaṃ mukhatuṇḍakena vijjhi. So attano santike nisinnaṃ puttaṃ",
  "atk-s0513a1:1628_4": "āha – “tāta, mayhaṃ sīsaṃ makaso sattiyā paharanto viya vijjhati, vārehi na”nti.",
  "atk-s0513a1:1628_5": "“Tāta, adhivāsehi, ekappahāreneva taṃ māressāmī”ti. Tasmiṃ samaye bodhisattopi attano",
  "atk-s0513a1:1628_6": "bhaṇḍaṃ pariyesamāno taṃ gāmaṃ patvā tassā vaḍḍhakisālāya nisinno hoti. Atha so vaḍḍhakī",
  "atk-s0513a1:1628_7": "puttaṃ āha – “tāta, imaṃ makasaṃ vārehī”ti. So “vāressāmi, tātā”ti tikhiṇaṃ mahāpharasuṃ",
  "atk-s0513a1:1628_8": "ukkhipitvā pitu piṭṭhipasse ṭhatvā “makasaṃ paharissāmī”ti pitu matthakaṃ dvidhā",
  "atk-s0513a1:1628_9": "bhindi, vaḍḍhakī tattheva jīvitakkhayaṃ patto.",
  "atk-s0513a1:1629": "Bodhisatto tassa taṃ kammaṃ disvā “paccāmittopi paṇḍitova seyyo. So hi daṇḍabhayenapi manusse na māressatī”ti cintetvā imaṃ gāthamāha –",
  "atk-s0513a1:1630": "44.",
  "atk-s0513a1:1631": "“Seyyo amitto matiyā upeto, na tveva mitto mativippahīno;",
  "atk-s0513a1:1632": "‘Makasaṃ vadhissa’nti hi eḷamūgo, putto pitu abbhidā uttamaṅga”nti.",
  "atk-s0513a1:1633_0": "Tattha seyyoti pavaro uttamo. Matiyā upetoti paññāya samannāgato. Eḷamūgoti lālāmukho",
  "atk-s0513a1:1633_1": "bālo. Putto pitu abbhidā uttamaṅganti attano bālatāya puttopi hutvā pitu uttamaṅgaṃ",
  "atk-s0513a1:1633_2": "matthakaṃ “makasaṃ paharissāmī”ti dvidhā bhindi. Tasmā bālamittato paṇḍitaamittova",
  "atk-s0513a1:1633_3": "seyyoti imaṃ gāthaṃ vatvā bodhisatto uṭṭhāya yathākammaṃ gato. Vaḍḍhakissapi ñātakā",
  "atk-s0513a1:1633_4": "sarīrakiccaṃ akaṃsu.",
  "atk-s0513a1:1634_0": "Satthā “evaṃ upāsakā pubbepi ‘makasaṃ paharissāmā’ti paraṃ paharaṇakamanussā ahesuṃyevā”ti",
  "atk-s0513a1:1634_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā gāthaṃ",
  "atk-s0513a1:1634_2": "vatvā pakkanto paṇḍitavāṇijo pana ahameva ahosi”nti.",
  "atk-s0513a1:1635": "Makasajātakavaṇṇanā catutthā.",
  "atk-s0513a1:1637": "[45] 5. Rohiṇijātakavaṇṇanā",
  "atk-s0513a1:1638_0": "Seyyo amittotiidaṃ satthā jetavane viharanto ekaṃ anāthapiṇḍikaseṭṭhino dāsiṃ ārabbha",
  "atk-s0513a1:1638_1": "kathesi. Anāthapiṇḍikassa kira ekā rohiṇī nāma dāsī ahosi. Tassā vīhipaharaṇaṭṭhāne",
  "atk-s0513a1:1638_2": "āgantvā mahallikā mātā nipajji, taṃ makkhikā parivāretvā sūciyāvijjhamānā viya khādanti.",
  "atk-s0513a1:1638_3": "Sā dhītaraṃ āha – “amma, makkhikā maṃ khādanti, etā vārehī”ti. Sā “vāressāmi, ammā”ti",
  "atk-s0513a1:1638_4": "musalaṃ ukkhipitvā “mātu sarīre makkhikā māretvā vināsaṃ pāpessāmī”ti mātaraṃ musalena",
  "atk-s0513a1:1638_5": "paharitvā jīvitakkhayaṃ pāpesi. Taṃ disvā “mātā me matā”ti rodituṃ ārabhi. Taṃ pavattiṃ",
  "atk-s0513a1:1638_6": "seṭṭhissa ārocesuṃ. Seṭṭhi tassā sarīrakiccaṃ kāretvā vihāraṃ gantvā sabbaṃ taṃ pavattiṃ",
  "atk-s0513a1:1638_7": "satthu ārocesi. Satthā “na kho, gahapati, esā ‘mātu sarīre makkhikā māressāmī’ti",
  "atk-s0513a1:1638_8": "idāneva musalena paharitvā mātaraṃ māresi, pubbepi māresiyevā”ti vatvā tena yācito atītaṃ āhari.",
  "atk-s0513a1:1639_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā pituaccayena",
  "atk-s0513a1:1639_1": "seṭṭhiṭṭhānaṃ pāpuṇi. Tassāpi rohiṇīyeva nāma dāsī ahosi. Sāpi attano vīhipaharaṇaṭṭhānaṃ",
  "atk-s0513a1:1639_2": "āgantvā nipannaṃ mātaraṃ “makkhikā me, amma, vārehī”ti vuttā evameva musalena paharitvā",
  "atk-s0513a1:1639_3": "mātaraṃ jīvitakkhayaṃ pāpetvā rodituṃ ārabhi. Bodhisatto taṃ pavattiṃ sutvā “amittopi",
  "atk-s0513a1:1639_4": "hi imasmiṃ loke paṇḍitova seyyo”ti cintetvā imaṃ gāthamāha –",
  "atk-s0513a1:1640": "45.",
  "atk-s0513a1:1641": "“Seyyo amitto medhāvī, yañce bālānukampako;",
  "atk-s0513a1:1642": "Passa rohiṇikaṃ jammiṃ, mātaraṃ hantvāna socatī”ti.",
  "atk-s0513a1:1643_0": "Tattha medhāvīti paṇḍito ñāṇī vibhāvī. Yañce bālānukampakoti ettha yanti liṅgavipallāso",
  "atk-s0513a1:1643_1": "kato, ceti nāmatthe nipāto. Yo nāma bālo anukampako, tato sataguṇena sahassaguṇena",
  "atk-s0513a1:1643_2": "paṇḍito amitto hontopi seyyoyevāti attho. Atha vā yanti paṭisedhanatthe nipāto, no",
  "atk-s0513a1:1643_3": "ce bālānukampakoti attho. Jamminti lāmikaṃ dandhaṃ. Mātaraṃ hantvāna socatīti “makkhikā",
  "atk-s0513a1:1643_4": "māressāmī”ti mātaraṃ hantvā idāni ayaṃ bālā sayameva rodati paridevati. Iminā kāraṇena",
  "atk-s0513a1:1643_5": "imasmiṃ loke amittopi paṇḍito seyyoti bodhisatto paṇḍitaṃ pasaṃsanto imāya gāthāya dhammaṃ desesi.",
  "atk-s0513a1:1644_0": "Satthā “na kho, gahapati, esā idāneva ‘makkhikā māressāmī’ti mātaraṃ ghātesi, pubbepi",
  "atk-s0513a1:1644_1": "ghātesiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi",
  "atk-s0513a1:1644_2": "– “tadā mātāyeva mātā ahosi, dhītāyeva dhītā, mahāseṭṭhi pana ahameva ahosi”nti.",
  "atk-s0513a1:1645": "Rohiṇijātakavaṇṇanā pañcamā.",
  "atk-s0513a1:1647": "[46] 6. Ārāmadūsakajātakavaṇṇanā",
  "atk-s0513a1:1648_0": "Na ve anatthakusalenāti idaṃ satthā aññatarasmiṃ kosalagāmake viharanto uyyānadūsakaṃ",
  "atk-s0513a1:1648_1": "ārabbha kathesi. Satthā kira kosalesu cārikaṃ caramāno aññataraṃ gāmakaṃ sampāpuṇi.",
  "atk-s0513a1:1648_2": "Tattheko kuṭumbiko tathāgataṃ nimantetvā attano uyyāne nisīdāpetvā buddhappamukhassa",
  "atk-s0513a1:1648_3": "saṅghassa mahādānaṃ datvā “bhante, yathāruciyā imasmiṃ uyyāne vicarathā”ti āha. Bhikkhū",
  "atk-s0513a1:1648_4": "uṭṭhāya uyyānapālaṃ gahetvā uyyāne vicarantā ekaṃ aṅgaṇaṭṭhānaṃ disvā uyyānapālaṃ",
  "atk-s0513a1:1648_5": "pucchiṃsu “upāsaka, imaṃ uyyānaṃ aññattha sandacchāyaṃ, imasmiṃ pana ṭhāne na koci",
  "atk-s0513a1:1648_6": "rukkho vā gaccho vā atthi, kiṃ nu kho kāraṇa”nti? “Bhante, imassa uyyānassa ropanakāle",
  "atk-s0513a1:1648_7": "eko gāmadārako udakaṃ siñcanto imasmiṃ ṭhāne rukkhapotake ummūlaṃ katvā mūlappamāṇena",
  "atk-s0513a1:1648_8": "udakaṃ siñci. Te rukkhapotakā milāyitvā matā. Iminā kāraṇena idaṃ ṭhānaṃ aṅgaṇaṃ",
  "atk-s0513a1:1648_9": "jāta”nti. Bhikkhū satthāraṃ upasaṅkamitvā etamatthaṃ ārocesuṃ. Satthā “na, bhikkhave,",
  "atk-s0513a1:1648_10": "so gāmadārako idāneva ārāmadūsako, pubbepi ārāmadūsakoyevā”ti vatvā atītaṃ āhari.",
  "atk-s0513a1:1649_0": "Atīte bārāṇasiyaṃ brahmadatte rajjaṃ kārente bārāṇasiyaṃ nakkhattaṃ ghosayiṃsu. Nakkhattabherisaddasavanakālato",
  "atk-s0513a1:1649_1": "paṭṭhāya sakalanagaravāsino nakkhattanissitakā hutvā vicaranti. Tadā rañño uyyāne",
  "atk-s0513a1:1649_2": "bahū makkaṭā vasanti. Uyyānapālo cintesi “nagare nakkhattaṃ ghuṭṭhaṃ, ime vānare",
  "atk-s0513a1:1649_3": "‘udakaṃ siñcathā’ti vatvā ahaṃ nakkhattaṃ kīḷissāmī”ti jeṭṭhakavānaraṃ upasaṅkamitvā",
  "atk-s0513a1:1649_4": "“samma vānarajeṭṭhaka, imaṃ uyyānaṃ tumhākampi bahūpakāraṃ, tumhe ettha pupphaphalapallavāni",
  "atk-s0513a1:1649_5": "khādatha, nagare nakkhattaṃ ghuṭṭhaṃ, ahaṃ nakkhattaṃ kīḷissāmi. Yāvāhaṃ āgacchāmi,",
  "atk-s0513a1:1649_6": "tāva imasmiṃ uyyāne rukkhapotakesu udakaṃ siñcituṃ sakkhissathā”ti pucchi. “Sādhu,",
  "atk-s0513a1:1649_7": "siñcissāmī”ti. “Tena hi appamattā hothā”ti udakasiñcanatthāya tesaṃ cammakuṭe ca",
  "atk-s0513a1:1649_8": "dārukuṭe ca datvā gato. Vānarā cammakuṭe ceva dārukuṭe ca gahetvā rukkhapotakesu",
  "atk-s0513a1:1649_9": "udakaṃ siñcanti. Atha ne vānarajeṭṭhako evamāha “bhonto vānarā, udakaṃ nāma rakkhitabbaṃ,",
  "atk-s0513a1:1649_10": "tumhe rukkhapotakesu udakaṃ siñcantā uppāṭetvā uppāṭetvā mūlaṃ oloketvā gambhīragatesu",
  "atk-s0513a1:1649_11": "mūlesu bahuṃ udakaṃ siñcatha, agambhīragatesu appaṃ, pacchā amhākaṃ udakaṃ dullabhaṃ",
  "atk-s0513a1:1649_12": "bhavissatī”ti. Te “sādhū”ti sampaṭicchitvā tathā akaṃsu.",
  "atk-s0513a1:1650_0": "Tasmiṃ samaye eko paṇḍitapuriso rājuyyāne te vānare tathā karonte disvā evamāha “bhonto",
  "atk-s0513a1:1650_1": "vānarā, kasmā tumhe rukkhapotake uppāṭetvā uppāṭetvā mūlappamāṇena udakaṃ siñcathā”ti?",
  "atk-s0513a1:1650_2": "Te “evaṃ no vānarajeṭṭhako ovadatī”ti āhaṃsu. So taṃ vacanaṃ sutvā “aho vata bho",
  "atk-s0513a1:1650_3": "bālā apaṇḍitā, ‘atthaṃ karissāmā’ti anatthameva karontī”ti cintetvā imaṃ gāthamāha –",
  "atk-s0513a1:1651": "46.",
  "atk-s0513a1:1652": "“Na ve anatthakusalena, atthacariyā sukhāvahā;",
  "atk-s0513a1:1653": "Hāpeti atthaṃ dummedho, kapi ārāmiko yathā”ti.",
  "atk-s0513a1:1654_0": "Tattha veti nipātamattaṃ. Anatthakusalenāti anatthe anāyatane kusalena, atthe āyatane",
  "atk-s0513a1:1654_1": "kāraṇe akusalena vāti attho. Atthacariyāti vuḍḍhikiriyā. Sukhāvahāti evarūpena anatthakusalena",
  "atk-s0513a1:1654_2": "kāyikacetasikasukhasaṅkhātassa atthassa cariyā na sukhāvahā, na sakkā āvahitunti",
  "atk-s0513a1:1654_3": "attho. Kiṃkāraṇā? Ekanteneva hi hāpeti atthaṃ dummedhoti, bālapuggalo “atthaṃ karissāmī”ti",
  "atk-s0513a1:1654_4": "atthaṃ hāpetvā anatthameva karoti. Kapi ārāmiko yathāti yathā ārāme niyutto ārāmarakkhanako",
  "atk-s0513a1:1654_5": "makkaṭo “atthaṃ karissāmī”ti anatthameva karoti, evaṃ yo koci anatthakusalo, tena",
  "atk-s0513a1:1654_6": "na sakkā atthacariyaṃ āvahituṃ, so ekaṃsena atthaṃ hāpetiyevāti. Evaṃ so paṇḍito",
  "atk-s0513a1:1654_7": "puriso imāya gāthāya vānarajeṭṭhakaṃ garahitvā attano parisaṃ ādāya uyyānā nikkhami.",
  "atk-s0513a1:1655_0": "Satthāpi “na, bhikkhave, esa gāmadārako idāneva ārāmadūsako, pubbepi ārāmadūsakoyevā”ti",
  "atk-s0513a1:1655_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā vānarajeṭṭhako",
  "atk-s0513a1:1655_2": "ārāmadūsakagāmadārako ahosi, paṇḍitapuriso pana ahameva ahosi”nti.",
  "atk-s0513a1:1656": "Ārāmadūsakajātakavaṇṇanā chaṭṭhā.",
  "atk-s0513a1:1658": "[47] 7. Vāruṇidūsakajātakavaṇṇanā",
  "atk-s0513a1:1659_0": "Na ve anatthakusalenāti idaṃ satthā jetavane viharanto vāruṇidūsakaṃ ārabbha kathesi.",
  "atk-s0513a1:1659_1": "Anāthapiṇḍikassa kira sahāyo eko vāruṇivāṇijo tikhiṇaṃ vāruṇiṃ yojetvā hiraññasuvaṇṇādīni",
  "atk-s0513a1:1659_2": "gahetvā vikkiṇanto mahājane sannipatite “tāta, tvaṃ mūlaṃ gahetvā vāruṇiṃ dehī”ti",
  "atk-s0513a1:1659_3": "antevāsikaṃ āṇāpetvā sayaṃ nhāyituṃ agamāsi. Antevāsiko mahājanassa vāruṇiṃ dento",
  "atk-s0513a1:1659_4": "manusse antarantarā loṇasakkharā āharāpetvā khādante disvā “ayaṃ surā aloṇikā bhavissati,",
  "atk-s0513a1:1659_5": "loṇamettha pakkhipissāmī”ti surācāṭiyaṃ nāḷimattaṃ loṇaṃ pakkhipitvā tesaṃ suraṃ",
  "atk-s0513a1:1659_6": "adāsi. Te mukhaṃ pūretvā pūretvā chaḍḍetvā “kiṃ te kata”nti pucchiṃsu. “Tumhe suraṃ",
  "atk-s0513a1:1659_7": "pivitvā loṇaṃ āharāpente disvā loṇena yojesi”nti. “Evarūpaṃ nāma manāpaṃ vāruṇiṃ",
  "atk-s0513a1:1659_8": "nāsesi bālā”ti taṃ garahitvā uṭṭhāyuṭṭhāya pakkantā. Vāruṇivāṇijo āgantvā ekampi",
  "atk-s0513a1:1659_9": "adisvā “vāruṇipāyakā kahaṃ gatā”ti pucchi, so tamatthaṃ ārocesi. Atha naṃ ācariyo",
  "atk-s0513a1:1659_10": "“bāla, evarūpā nāma te surā nāsitā”ti garahitvā imaṃ kāraṇaṃ anāthapiṇḍikassa ārocesi.",
  "atk-s0513a1:1659_11": "Anāthapiṇḍiko “atthidāni me idaṃ kathāpābhata”nti jetavanaṃ gantvā satthāraṃ vanditvā",
  "atk-s0513a1:1659_12": "etamatthaṃ ārocesi. Satthā “na esa, gahapati, idāneva vāruṇidūsako, pubbepi vāruṇidūsakoyevā”ti",
  "atk-s0513a1:1659_13": "vatvā tena yācito atītaṃ āhari.",
  "atk-s0513a1:1660_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ seṭṭhi ahosi.",
  "atk-s0513a1:1660_1": "Taṃ upanissāya eko vāruṇivāṇijo jīvati. So tikhiṇaṃ suraṃ yojetvā “imaṃ vikkiṇāhī”ti",
  "atk-s0513a1:1660_2": "antevāsikaṃ vatvā nhāyituṃ gato. Antevāsiko tasmiṃ gatamatteyeva surāya loṇaṃ pakkhipitvā",
  "atk-s0513a1:1660_3": "imināva nayena suraṃ vināsesi. Athassa ācariyo āgantvā taṃ kāraṇaṃ ñatvā seṭṭhissa",
  "atk-s0513a1:1660_4": "ārocesi. Seṭṭhi “anatthakusalā nāma bālā ‘atthaṃ karissāmā’ti anatthameva karontī”ti",
  "atk-s0513a1:1660_5": "vatvā imaṃ gāthamāha –",
  "atk-s0513a1:1661": "47.",
  "atk-s0513a1:1662": "“Na ve anatthakusalena, atthacariyā sukhāvahā;",
  "atk-s0513a1:1663": "Hāpeti atthaṃ dummedho, koṇḍañño vāruṇiṃ yathā”ti.",
  "atk-s0513a1:1664_0": "Tattha koṇḍañño vāruṇiṃ yathāti yathā ayaṃ koṇḍaññanāmako antevāsiko “atthaṃ karissāmī”ti",
  "atk-s0513a1:1664_1": "loṇaṃ pakkhipitvā vāruṇiṃ hāpesi parihāpesi vināsesi, evaṃ sabbopi anatthakusalo",
  "atk-s0513a1:1664_2": "atthaṃ hāpetīti bodhisatto imāya gāthāya dhammaṃ desesi.",
  "atk-s0513a1:1665_0": "Satthāpi “na esa gahapati idāneva vāruṇidūsako, pubbepi vāruṇidūsakoyevā”ti vatvā",
  "atk-s0513a1:1665_1": "anusandhiṃ ghaṭetvā jātakaṃ samodhānesi – “tadā vāruṇidūsako idānipi vāruṇidūsakova",
  "atk-s0513a1:1665_2": "ahosi, bārāṇasiseṭṭhi pana ahameva ahosi”nti.",
  "atk-s0513a1:1666": "Vāruṇidūsakajātakavaṇṇanā sattamā.",
  "atk-s0513a1:1668": "[48] 8. Vedabbajātakavaṇṇanā",
  "atk-s0513a1:1669_0": "Anupāyena yo atthanti idaṃ satthā jetavane viharanto dubbacabhikkhuṃ ārabbha kathesi.",
  "atk-s0513a1:1669_1": "Tañhi bhikkhuṃ satthā “na tvaṃ bhikkhu idāneva dubbaco, pubbepi dubbacoyeva, teneva",
  "atk-s0513a1:1669_2": "ca kāraṇena paṇḍitānaṃ vacanaṃ akatvā tiṇhena asinā dvidhā katvā chinno hutvā magge",
  "atk-s0513a1:1669_3": "nipatittha, tañca ekakaṃ nissāya purisasahassaṃ jīvitakkhayaṃ patta”nti vatvā atītaṃ āhari.",
  "atk-s0513a1:1670_0": "Atīte bārāṇasiyaṃ brahmadatte rajjaṃ kārente ekasmiṃ gāmake aññataro brāhmaṇo vedabbaṃ",
  "atk-s0513a1:1670_1": "nāma mantaṃ jānāti. So kira manto anaggho mahāraho, nakkhattayoge laddhe taṃ mantaṃ",
  "atk-s0513a1:1670_2": "parivattetvā ākāse ullokite ākāsato sattaratanavassaṃ vassati. Tadā bodhisatto tassa",
  "atk-s0513a1:1670_3": "brāhmaṇassa santike sippaṃ uggaṇhāti. Athekadivasaṃ brāhmaṇo bodhisattaṃ ādāya kenacideva",
  "atk-s0513a1:1670_4": "karaṇīyena attano gāmā nikkhamitvā cetaraṭṭhaṃ agamāsi, antarāmagge ca ekasmiṃ araññaṭṭhāne",
  "atk-s0513a1:1670_5": "pañcasatā pesanakacorā nāma panthaghātaṃ karonti. Te bodhisattañca vedabbabrāhmaṇañca",
  "atk-s0513a1:1670_6": "gaṇhiṃsu. Kasmā panete “pesanakacorā”ti vuccanti? Te kira dve jane gahetvā ekaṃ dhanāharaṇatthāya",
  "atk-s0513a1:1670_7": "pesenti, tasmā “pesanakacorā”tveva vuccanti. Tepi ca pitāputte gahetvā pitaraṃ “tvaṃ",
  "atk-s0513a1:1670_8": "amhākaṃ dhanaṃ āharitvā puttaṃ gahetvā yāhī”ti vadanti. Etenupāyena mātudhītaro gahetvā",
  "atk-s0513a1:1670_9": "mātaraṃ vissajjenti, jeṭṭhakaniṭṭhe gahetvā jeṭṭhabhātikaṃ vissajjenti, ācariyantevāsike",
  "atk-s0513a1:1670_10": "gahetvā antevāsikaṃ vissajjenti. Te tasmiṃ kāle vedabbabrāhmaṇaṃ gahetvā bodhisattaṃ vissajjesuṃ.",
  "atk-s0513a1:1671_0": "Bodhisatto ācariyaṃ vanditvā “ahaṃ ekāhadvīhaccayena āgamissāmi, tumhe mā bhāyittha,",
  "atk-s0513a1:1671_1": "apica kho pana mama vacanaṃ karotha, ajja dhanavassāpanakanakkhattayogo bhavissati,",
  "atk-s0513a1:1671_2": "mā kho tumhe dukkhaṃ asahantā mantaṃ parivattetvā dhanaṃ vassāpayittha. Sace vassāpessatha,",
  "atk-s0513a1:1671_3": "tumhe ca vināsaṃ pāpuṇissatha, ime ca pañcasatā corā”ti evaṃ ācariyaṃ ovaditvā dhanatthāya",
  "atk-s0513a1:1671_4": "agamāsi. Corāpi sūriye atthaṅgate brāhmaṇaṃ bandhitvā nipajjāpesuṃ. Taṅkhaṇaññeva",
  "atk-s0513a1:1671_5": "pācīnalokadhātuto paripuṇṇacandamaṇḍalaṃ uṭṭhahi. Brāhmaṇo nakkhattaṃ olokento “dhanavassāpanakanakkhattayogo",
  "atk-s0513a1:1671_6": "laddho, kiṃ me dukkhena anubhūtena, mantaṃ parivattetvā ratanavassaṃ vassāpetvā corānaṃ",
  "atk-s0513a1:1671_7": "dhanaṃ datvā yathāsukhaṃ gamissāmī”ti cintetvā core āmantesi “bhonto corā, tumhe",
  "atk-s0513a1:1671_8": "maṃ kimatthāya gaṇhathā”ti? “Dhanatthāya, ayyā”ti. “Sace vo, dhanena attho, khippaṃ",
  "atk-s0513a1:1671_9": "maṃ bandhanā mocetvā sīsaṃ nhāpetvā ahatavatthāni acchādetvā gandhehi vilimpāpetvā",
  "atk-s0513a1:1671_10": "pupphāni pilandhāpetvā ṭhapethā”ti. “Corā tassa kathaṃ sutvā tathā akaṃsu”.",
  "atk-s0513a1:1672_0": "Brāhmaṇo nakkhattayogaṃ ñatvā mantaṃ parivattetvā ākāsaṃ ullokesi, tāvadeva ākāsato",
  "atk-s0513a1:1672_1": "ratanāni patiṃsu. Corā taṃ dhanaṃ saṅkaḍḍhitvā uttarāsaṅgesu bhaṇḍikaṃ katvā pāyiṃsu.",
  "atk-s0513a1:1672_2": "Brāhmaṇopi tesaṃ pacchatova agamāsi. Atha te core aññe pañcasatā corā gaṇhiṃsu. “Kimatthaṃ",
  "atk-s0513a1:1672_3": "amhe gaṇhathā”ti ca vuttā “dhanatthāyā”ti āhaṃsu. “Yadi vo dhanena attho, etaṃ brāhmaṇaṃ",
  "atk-s0513a1:1672_4": "gaṇhatha, eso ākāsaṃ ulloketvā dhanaṃ vassāpesi, amhākampetaṃ eteneva dinna”nti.",
  "atk-s0513a1:1672_5": "Corā core vissajjetvā “amhākampi dhanaṃ dehī”ti brāhmaṇaṃ gaṇhiṃsu. Brāhmaṇo “ahaṃ",
  "atk-s0513a1:1672_6": "tumhākaṃ dhanaṃ dadeyyaṃ, dhanavassāpanakanakkhattayogo pana ito saṃvaccharamatthake",
  "atk-s0513a1:1672_7": "bhavissati. Yadi vo dhanenattho, adhivāsetha, tadā dhanavassaṃ vassāpessāmī”ti āha.",
  "atk-s0513a1:1672_8": "Corā kujjhitvā “ambho, duṭṭhabrāhmaṇa, aññesaṃ idāneva dhanaṃ vassāpetvā amhe aññaṃ",
  "atk-s0513a1:1672_9": "saṃvaccharaṃ adhivāsāpesī”ti tiṇhena asinā brāhmaṇaṃ dvidhā chinditvā magge chaḍḍetvā",
  "atk-s0513a1:1672_10": "vegena anubandhitvā tehi corehi saddhiṃ yujjhitvā te sabbepi māretvā dhanaṃ ādāya",
  "atk-s0513a1:1672_11": "puna dve koṭṭhāsā hutvā aññamaññaṃ yujjhitvā aḍḍhateyyāni purisasatāni ghātetvā etena",
  "atk-s0513a1:1672_12": "upāyena yāva dve janā avasiṭṭhā ahesuṃ, tāva aññamaññaṃ ghātayiṃsu. Evaṃ taṃ purisasahassaṃ vināsaṃ pattaṃ.",
  "atk-s0513a1:1673_0": "Te pana dve janā upāyena taṃ dhanaṃ āharitvā ekasmiṃ gāmasamīpe gahanaṭṭhāne dhanaṃ",
  "atk-s0513a1:1673_1": "paṭicchādetvā eko khaggaṃ gahetvā rakkhanto nisīdi, eko taṇḍule gahetvā bhattaṃ pacāpetuṃ",
  "atk-s0513a1:1673_2": "gāmaṃ pāvisi. Lobho ca nāmesa vināsamūlamevāti dhanasantike nisinno cintesi “tasmiṃ",
  "atk-s0513a1:1673_3": "āgate idaṃ dhanaṃ dve koṭṭhāsā bhavissanti, yaṃnūnāhaṃ taṃ āgatamattameva khaggena",
  "atk-s0513a1:1673_4": "paharitvā ghāteyya”nti. So khaggaṃ sannayhitvā tassa āgamanaṃ olokento nisīdi. Itaropi",
  "atk-s0513a1:1673_5": "cintesi “taṃ dhanaṃ dve koṭṭhāsā bhavissanti, yaṃnūnāhaṃ bhatte visaṃ pakkhipitvā",
  "atk-s0513a1:1673_6": "taṃ purisaṃ bhojetvā jīvitakkhayaṃ pāpetvā ekakova dhanaṃ gaṇheyya”nti. So niṭṭhite",
  "atk-s0513a1:1673_7": "bhatte sayaṃ bhuñjitvā sesake visaṃ pakkhipitvā taṃ ādāya tattha agamāsi. Taṃ bhattaṃ",
  "atk-s0513a1:1673_8": "otāretvā ṭhitamattameva itaro khaggena dvidhā chinditvā taṃ paṭicchannaṭṭhāne chaḍḍetvā",
  "atk-s0513a1:1673_9": "tañca bhattaṃ bhuñjitvā sayampi tattheva jīvitakkhayaṃ pāpuṇi. Evañca taṃ dhanaṃ",
  "atk-s0513a1:1673_10": "nissāya sabbeva vināsaṃ pāpuṇiṃsu.",
  "atk-s0513a1:1674_0": "Bodhisattopi kho ekāhadvīhaccayena dhanaṃ ādāya āgato tasmiṃ ṭhāne ācariyaṃ adisvā",
  "atk-s0513a1:1674_1": "vippakiṇṇaṃ pana dhanaṃ disvā “ācariyena mama vacanaṃ akatvā dhanaṃ vassāpitaṃ bhavissati,",
  "atk-s0513a1:1674_2": "sabbehi vināsaṃ pattehi bhavitabba”nti mahāmaggena pāyāsi. Gacchanto ācariyaṃ mahāmagge",
  "atk-s0513a1:1674_3": "dvidhā chinnaṃ disvā “mama vacanaṃ akatvā mato”ti dārūni uddharitvā citakaṃ katvā",
  "atk-s0513a1:1674_4": "ācariyaṃ jhāpetvā vanapupphehi pūjetvā purato gacchanto jīvitakkhayaṃ patte pañcasate,",
  "atk-s0513a1:1674_5": "purato aḍḍhateyyasateti anukkamena avasāne dve jane jīvitakkhayaṃ patte disvā cintesi",
  "atk-s0513a1:1674_6": "“imaṃ dvīhi ūnaṃ purisasahassaṃ vināsaṃ pattaṃ, aññehi dvīhi corehi bhavitabbaṃ,",
  "atk-s0513a1:1674_7": "tepi santhambhituṃ na sakkhissanti, kahaṃ nu kho te gatā”ti gacchanto tesaṃ dhanaṃ",
  "atk-s0513a1:1674_8": "ādāya gahanaṭṭhānaṃ paviṭṭhamaggaṃ disvā gacchanto bhaṇḍikabaddhassa dhanassa rāsiṃ",
  "atk-s0513a1:1674_9": "disvā ekaṃ bhattapātiṃ avattharitvā mataṃ addasa. Tato “idaṃ nāma tehi kataṃ bhavissatī”ti",
  "atk-s0513a1:1674_10": "sabbaṃ ñatvā “kahaṃ nu kho so puriso”ti vicinanto tampi paṭicchannaṭṭhāne apaviddhaṃ",
  "atk-s0513a1:1674_11": "disvā “amhākaṃ ācariyo mama vacanaṃ akatvā attano dubbacabhāvena attanāpi vināsaṃ",
  "atk-s0513a1:1674_12": "patto, aparampi tena purisasahassaṃ vināsitaṃ, anupāyena vata akāraṇena attano vuḍḍhiṃ",
  "atk-s0513a1:1674_13": "patthayamānā amhākaṃ ācariyo viya mahāvināsameva pāpuṇissantī”ti cintetvā imaṃ gāthamāha –",
  "atk-s0513a1:1675": "48.",
  "atk-s0513a1:1676": "“Anupāyena yo atthaṃ, icchati so vihaññati;",
  "atk-s0513a1:1677": "Cetā haniṃsu vedabbaṃ, sabbe te byasanamajjhagū”ti.",
  "atk-s0513a1:1678_0": "Tattha so vihaññatīti so anupāyena “attano atthaṃ vuḍḍhiṃ sukhaṃ icchāmī”ti akāle",
  "atk-s0513a1:1678_1": "vāyāmaṃ karonto puggalo vihaññati kilamati mahāvināsaṃ pāpuṇāti. Cetāti cetaraṭṭhavāsino",
  "atk-s0513a1:1678_2": "corā. Haniṃsu vedabbanti vedabbamantavasena “vedabbo”ti laddhanāmaṃ brāhmaṇaṃ haniṃsu.",
  "atk-s0513a1:1678_3": "Sabbe te byasanamajjhagūti tepi ca anavasesā aññamaññaṃ ghātayamānā byasanaṃ adhigacchiṃsu paṭilabhiṃsūti.",
  "atk-s0513a1:1679_0": "Evaṃ bodhisatto “yathā amhākaṃ ācariyo anupāyena aṭṭhāne parakkamaṃ karonto dhanaṃ",
  "atk-s0513a1:1679_1": "vassāpetvā attanāpi jīvitakkhayaṃ patto, aññesañca vināsapaccayo jāto, evameva yo",
  "atk-s0513a1:1679_2": "aññopi anupāyena attano atthaṃ icchanto vāyāmaṃ karissati, sabbo so attanā ca vinassissati,",
  "atk-s0513a1:1679_3": "paresañca vināsapaccayo bhavissatī”ti vanaṃ unnādento devatāsu sādhukāraṃ dadamānāsu",
  "atk-s0513a1:1679_4": "imāya gāthāya dhammaṃ desetvā taṃ dhanaṃ upāyena attano gehaṃ āharitvā dānādīni puññāni",
  "atk-s0513a1:1679_5": "karonto yāvatāyukaṃ ṭhatvā jīvitapariyosāne saggapathaṃ pūrayamāno agamāsi.",
  "atk-s0513a1:1680_0": "Satthāpi “na tvaṃ bhikkhu idāneva dubbaco, pubbepi dubbacova, dubbacattā pana mahāvināsaṃ",
  "atk-s0513a1:1680_1": "patto”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā",
  "atk-s0513a1:1680_2": "vedabbabrāhmaṇo dubbacabhikkhu ahosi, antevāsiko pana ahameva ahosi”nti.",
  "atk-s0513a1:1681": "Vedabbajātakavaṇṇanā aṭṭhamā.",
  "atk-s0513a1:1683": "[49] 9. Nakkhattajātakavaṇṇanā",
  "atk-s0513a1:1684_0": "Nakkhattaṃ patimānentanti idaṃ satthā jetavane viharanto aññataraṃ ājīvakaṃ ārabbha",
  "atk-s0513a1:1684_1": "kathesi. Sāvatthiyaṃ kirekaṃ kuladhītaraṃ janapade eko kulaputto attano puttassa",
  "atk-s0513a1:1684_2": "vāretvā “asukadivase nāma gaṇhissāmī”ti divasaṃ ṭhapetvā tasmiṃ divase sampatte attano",
  "atk-s0513a1:1684_3": "kulūpakaṃ ājīvakaṃ pucchi “bhante, ajja mayaṃ ekaṃ maṅgalaṃ karissāma, sobhanaṃ nu",
  "atk-s0513a1:1684_4": "kho nakkhatta”nti. So “ayaṃ maṃ paṭhamaṃ apucchitvāva divasaṃ ṭhapetvā idāni paṭipucchati,",
  "atk-s0513a1:1684_5": "hotu, sikkhāpessāmi na”nti kujjhitvā “ajja asobhanaṃ nakkhattaṃ, mā ajja maṅgalaṃ",
  "atk-s0513a1:1684_6": "karittha, sace karissatha, mahāvināso bhavissatī”ti āha. Tasmiṃ kule manussā tassa",
  "atk-s0513a1:1684_7": "saddahitvā taṃ divasaṃ na gacchiṃsu. Nagaravāsino sabbaṃ maṅgalakiriyaṃ katvā tesaṃ",
  "atk-s0513a1:1684_8": "anāgamanaṃ disvā “tehi ajja divaso ṭhapito, no ca kho āgatā, amhākampi bahu vayakammaṃ",
  "atk-s0513a1:1684_9": "kataṃ, kiṃ no tehi, amhākaṃ dhītaraṃ aññassa dassāmā”ti yathākateneva maṅgalena dhītaraṃ",
  "atk-s0513a1:1684_10": "aññassa kulassa adaṃsu.",
  "atk-s0513a1:1685_0": "Itare punadivase āgantvā “detha no dārika”nti āhaṃsu. Atha ne sāvatthivāsino “janapadavāsino",
  "atk-s0513a1:1685_1": "nāma tumhe gahapatikā pāpamanussā divasaṃ ṭhapetvā avaññāya na āgatā, āgatamaggeneva",
  "atk-s0513a1:1685_2": "paṭigacchatha, amhehi aññesaṃ dārikā dinnā”ti paribhāsiṃsu. Te tehi saddhiṃ kalahaṃ",
  "atk-s0513a1:1685_3": "katvā dārikaṃ alabhitvā yathāgatamaggeneva gatā. Tenapi ājīvakena tesaṃ manussānaṃ",
  "atk-s0513a1:1685_4": "maṅgalantarāyassa katabhāvo bhikkhūnaṃ antare pākaṭo jāto. Te bhikkhū dhammasabhāyaṃ",
  "atk-s0513a1:1685_5": "sannipatitā “āvuso, ājīvakena kulassa maṅgalantarāyo kato”ti kathayamānā nisīdiṃsu.",
  "atk-s0513a1:1685_6": "Satthā āgantvā “kāya nuttha, bhikkhave, etarahi kathāya sannisinnā”ti pucchi. Te",
  "atk-s0513a1:1685_7": "“imāya nāmā”ti kathayiṃsu. “Na, bhikkhave, idāneva ājīvako tassa kulassa maṅgalantarāyaṃ",
  "atk-s0513a1:1685_8": "karoti, pubbepi esa tesaṃ kujjhitvā maṅgalantarāyaṃ akāsiyevā”ti vatvā atītaṃ āhari.",
  "atk-s0513a1:1686_0": "Atīte bārāṇasiyaṃ brahmadatte rajjaṃ kārente nagaravāsino janapadavāsīnaṃ dhītaraṃ",
  "atk-s0513a1:1686_1": "vāretvā divasaṃ ṭhapetvā attano kulūpakaṃ ājīvakaṃ pucchiṃsu “bhante, ajja amhākaṃ",
  "atk-s0513a1:1686_2": "ekā maṅgalakiriyā, sobhanaṃ nu kho nakkhatta”nti. So “ime attano ruciyā divasaṃ ṭhapetvā",
  "atk-s0513a1:1686_3": "idāni maṃ pucchantī”ti kujjhitvā “ajja nesaṃ maṅgalantarāyaṃ karissāmī”ti cintetvā",
  "atk-s0513a1:1686_4": "“ajja asobhanaṃ nakkhattaṃ, sace karotha, mahāvināsaṃ pāpuṇissathā”ti āha. Te tassa",
  "atk-s0513a1:1686_5": "saddahitvā na gamiṃsu. Janapadavāsino tesaṃ anāgamanaṃ ñatvā “te ajja divasaṃ ṭhapetvāpi",
  "atk-s0513a1:1686_6": "na āgatā, kiṃ no tehi, aññesaṃ dhītaraṃ dassāmā”ti aññesaṃ dhītaraṃ adaṃsu. Nagaravāsino",
  "atk-s0513a1:1686_7": "punadivase āgantvā dārikaṃ yāciṃsu. Janapadavāsino “tumhe nagaravāsino nāma chinnahirikā",
  "atk-s0513a1:1686_8": "gahapatikā, divasaṃ ṭhapetvā dārikaṃ na gaṇhittha, mayaṃ tumhākaṃ anāgamanabhāvena",
  "atk-s0513a1:1686_9": "aññesaṃ adamhā”ti. Mayaṃ ājīvakaṃ paṭipucchitvā “‘nakkhattaṃ na sobhana’nti nāgatā,",
  "atk-s0513a1:1686_10": "detha no dārika”nti. “Amhehi tumhākaṃ anāgamanabhāvena aññesaṃ dinnā, idāni dinnadārikaṃ",
  "atk-s0513a1:1686_11": "kathaṃ puna ānessāmā”ti.",
  "atk-s0513a1:1687_0": "Evaṃ tesu aññamaññaṃ kalahaṃ karontesu eko nagaravāsī paṇḍitapuriso ekena kammena",
  "atk-s0513a1:1687_1": "janapadaṃ gato tesaṃ nagaravāsīnaṃ “mayaṃ ājīvakaṃ pucchitvā nakkhattassa asobhanabhāvena",
  "atk-s0513a1:1687_2": "nāgatā”ti kathentānaṃ sutvā “nakkhattena ko attho, nanu dārikāya laddhabhāvova nakkhatta”nti",
  "atk-s0513a1:1687_3": "vatvā imaṃ gāthamāha –",
  "atk-s0513a1:1688": "49.",
  "atk-s0513a1:1689": "“Nakkhattaṃ patimānentaṃ, attho bālaṃ upaccagā;",
  "atk-s0513a1:1690": "Attho atthassa nakkhattaṃ, kiṃ karissanti tārakā”ti.",
  "atk-s0513a1:1691_0": "Tattha patimānentanti olokentaṃ, “idāni nakkhattaṃ bhavissati, idāni nakkhattaṃ bhavissatī”ti",
  "atk-s0513a1:1691_1": "āgamayamānaṃ. Attho bālaṃ upaccagāti etaṃ nagaravāsikaṃ bālaṃ dārikāpaṭilābhasaṅkhāto",
  "atk-s0513a1:1691_2": "attho atikkanto. Attho atthassa nakkhattanti yaṃ atthaṃ pariyesanto carati, so paṭiladdho",
  "atk-s0513a1:1691_3": "atthova atthassa nakkhattaṃ nāma. Kiṃ karissanti tārakāti itare pana ākāse tārakā",
  "atk-s0513a1:1691_4": "kiṃ karissanti, kataraṃ atthaṃ sādhessantīti attho. Nagaravāsino kalahaṃ katvā dārikaṃ",
  "atk-s0513a1:1691_5": "alabhitvāva agamaṃsu.",
  "atk-s0513a1:1692_0": "Satthā “na, bhikkhave, esa ājīvako idāneva kulassa maṅgalantarāyaṃ karoti, pubbepi",
  "atk-s0513a1:1692_1": "akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi",
  "atk-s0513a1:1692_2": "– “tadā ājīvako etarahi ājīvakova ahosi, tānipi kulāni etarahi kulāniyeva, gāthaṃ",
  "atk-s0513a1:1692_3": "vatvā ṭhito paṇḍitapuriso pana ahameva ahosi”nti.",
  "atk-s0513a1:1693": "Nakkhattajātakavaṇṇanā navamā.",
  "atk-s0513a1:1695": "[50] 10. Dummedhajātakavaṇṇanā",
  "atk-s0513a1:1696": "Dummedhānanti idaṃ satthā jetavane viharanto lokatthacariyaṃ ārabbha kathesi. Sā dvādasakanipāte mahākaṇhajātake āvi bhavissati.",
  "atk-s0513a1:1697_0": "Atīte bārāṇasiyaṃ brahmadatte rajjaṃ kārente bodhisatto tassa rañño aggamahesiyā",
  "atk-s0513a1:1697_1": "kucchimhi paṭisandhiṃ gaṇhi. Tassa mātukucchito nikkhantassa nāmaggahaṇadivase “brahmadattakumāro”ti",
  "atk-s0513a1:1697_2": "nāmaṃ akaṃsu. So soḷasavassuddesiko hutvā takkasilāyaṃ sippaṃ uggaṇhitvā tiṇṇaṃ vedānaṃ",
  "atk-s0513a1:1697_3": "pāraṃ gantvā aṭṭhārasannaṃ vijjaṭṭhānānaṃ nipphattiṃ pāpuṇi, athassa pitā oparajjaṃ",
  "atk-s0513a1:1697_4": "adāsi. Tasmiṃ samaye bārāṇasivāsino devatāmaṅgalikā honti, devatā namassanti, bahū",
  "atk-s0513a1:1697_5": "ajeḷakakukkuṭabhūkarādayo vadhitvā nānappakārehi pupphagandhehi ceva maṃsalohitehi",
  "atk-s0513a1:1697_6": "ca balikammaṃ karonti. Bodhisatto cintesi “idāni sattā devatāmaṅgalikā, bahuṃ pāṇavadhaṃ",
  "atk-s0513a1:1697_7": "karonti, mahājano yebhuyyena adhammasmiṃyeva niviṭṭho, ahaṃ pitu accayena rajjaṃ",
  "atk-s0513a1:1697_8": "labhitvā ekampi akilametvā upāyeneva pāṇavadhaṃ kātuṃ na dassāmī”ti. So ekadivasaṃ",
  "atk-s0513a1:1697_9": "rathaṃ abhiruyha nagarā nikkhanto addasa ekasmiṃ mahante vaṭarukkhe mahājanaṃ sannipatitaṃ,",
  "atk-s0513a1:1697_10": "tasmiṃ rukkhe nibbattadevatāya santike puttadhītuyasadhanādīsu yaṃ yaṃ icchati, taṃ",
  "atk-s0513a1:1697_11": "taṃ patthentaṃ. So taṃ disvā rathā oruyha taṃ rukkhaṃ upasaṅkamitvā gandhapupphehi",
  "atk-s0513a1:1697_12": "pūjetvā udakena abhisekaṃ katvā rukkhaṃ padakkhiṇaṃ katvā devatāmaṅgaliko viya hutvā",
  "atk-s0513a1:1697_13": "devataṃ namassitvā rathaṃ abhiruyha nagaraṃ pāvisi. Tato paṭṭhāya imināva niyāmena",
  "atk-s0513a1:1697_14": "antarantare tattha gantvā devatāmaṅgaliko viya pūjaṃ karoti.",
  "atk-s0513a1:1698_0": "So aparena samayena pitu accayena rajje patiṭṭhāya catasso agatiyo vajjetvā dasa",
  "atk-s0513a1:1698_1": "rājadhamme akopento dhammena rajjaṃ kārento cintesi “mayhaṃ manoratho matthakaṃ patto,",
  "atk-s0513a1:1698_2": "rajje patiṭṭhitomhi. Yaṃ panāhaṃ pubbe ekaṃ atthaṃ cintayiṃ, idāni taṃ matthakaṃ",
  "atk-s0513a1:1698_3": "pāpessāmī”ti amacce ca brāhmaṇagahapatikādayo ca sannipātāpetvā āmantesi “jānātha",
  "atk-s0513a1:1698_4": "bho mayā kena kāraṇena rajjaṃ patta”nti? “Na jānāma, devā”ti. “Api vohaṃ asukaṃ nāma",
  "atk-s0513a1:1698_5": "vaṭarukkhaṃ gandhādīhi pūjetvā añjaliṃ paggahetvā namassamāno diṭṭhapubbo”ti. “Āma,",
  "atk-s0513a1:1698_6": "devā”ti. Tadāhaṃ patthanaṃ akāsiṃ “sace rajjaṃ pāpuṇissāmi, balikammaṃ te karissāmī”ti.",
  "atk-s0513a1:1698_7": "“Tassā me devatāya ānubhāvena idaṃ rajjaṃ laddhaṃ, idānissā balikammaṃ karissāmi,",
  "atk-s0513a1:1698_8": "tumhe papañcaṃ akatvā khippaṃ devatāya balikammaṃ sajjethā”ti. “Kiṃ kiṃ gaṇhāma,",
  "atk-s0513a1:1698_9": "devā”ti? Bho ahaṃ devatāya āyācamāno “ye mayhaṃ rajje pāṇātipātādīni pañca dussīlakammāni",
  "atk-s0513a1:1698_10": "dasa akusalakammapathe samādāya vattissanti, te ghātetvā antavaṭṭimaṃsalohitādīhi",
  "atk-s0513a1:1698_11": "balikammaṃ karissāmī”ti āyāciṃ. Tasmā tumhe evaṃ bheriṃ carāpetha “amhākaṃ rājā uparājakāleyeva",
  "atk-s0513a1:1698_12": "evaṃ āyāci ‘sacāhaṃ rajjaṃ pāpuṇissāmi, ye me rajje dussīlā bhavissanti, te sabbe",
  "atk-s0513a1:1698_13": "ghātetvā balikammaṃ karissāmī’ti, so idāni pañcavidhaṃ dussīlakammaṃ dasavidhaṃ akusalakammapathaṃ",
  "atk-s0513a1:1698_14": "samādāya vattamānānaṃ dussīlānaṃ sahassaṃ ghātetvā tesaṃ hadayamaṃsādīni gāhāpetvā",
  "atk-s0513a1:1698_15": "devatāya balikammaṃ kātukāmo, evaṃ nagaravāsino jānantū”ti. Evañca pana vatvā “yedāni",
  "atk-s0513a1:1698_16": "ito paṭṭhāya dussīlakamme vattissanti, tesaṃ sahassaṃ ghātetvā yaññaṃ yajitvā āyācanato",
  "atk-s0513a1:1698_17": "muccissāmī”ti etamatthaṃ pakāsento imaṃ gāthamāha –",
  "atk-s0513a1:1699": "50.",
  "atk-s0513a1:1700": "“Dummedhānaṃ sahassena, yañño me upayācito;",
  "atk-s0513a1:1701": "Idāni khohaṃ yajissāmi, bahu adhammiko jano”ti.",
  "atk-s0513a1:1702_0": "Tattha dummedhānaṃ sahassenāti “idaṃ kammaṃ kātuṃ vaṭṭati, idaṃ na vaṭṭatī”ti ajānanabhāvena,",
  "atk-s0513a1:1702_1": "dasasu vā pana akusalakammapathesu samādāya vattanabhāvena duṭṭhā medhā etesanti",
  "atk-s0513a1:1702_2": "dummedhā, tesaṃ dummedhānaṃ nippaññānaṃ bālapuggalānaṃ gaṇitvā gahitena sahassena.",
  "atk-s0513a1:1702_3": "Yañño me upayācitoti mayā devataṃ upasaṅkamitvā “evaṃ yajissāmī”ti yañño yācito.",
  "atk-s0513a1:1702_4": "Idāni khohaṃ yajissāmīti so ahaṃ iminā āyācanena rajjassa paṭiladdhattā idāni yajissāmi.",
  "atk-s0513a1:1702_5": "Kiṃkāraṇā? Idāni hi bahu adhammiko jano, tasmā idāneva naṃ gahetvā balikammaṃ karissāmīti.",
  "atk-s0513a1:1703_0": "Amaccā bodhisattassa vacanaṃ sutvā “sādhu, devā”ti dvādasayojanike bārāṇasinagare",
  "atk-s0513a1:1703_1": "bheriṃ carāpesuṃ. Bheriyā āṇaṃ sutvā ekampi dussīlakammaṃ samādāya ṭhito ekapurisopi",
  "atk-s0513a1:1703_2": "nāhosi. Iti yāva bodhisatto rajjaṃ kāresi, tāva ekapuggalopi pañcasu dasasu vā dussīlakammesu",
  "atk-s0513a1:1703_3": "ekampi kammaṃ karonto na paññāyittha. Evaṃ bodhisatto ekapuggalampi akilamento sakalaraṭṭhavāsino",
  "atk-s0513a1:1703_4": "sīlaṃ rakkhāpetvā sayampi dānādīni puññāni katvā jīvitapariyosāne attano parisaṃ",
  "atk-s0513a1:1703_5": "ādāya devanagaraṃ pūrento agamāsi.",
  "atk-s0513a1:1704_0": "Satthāpi “na, bhikkhave, tathāgato idāneva lokassa atthaṃ carati, pubbepi cariyevā”ti",
  "atk-s0513a1:1704_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadāparisā",
  "atk-s0513a1:1704_2": "buddhaparisā ahesuṃ, bārāṇasirājā pana ahameva ahosi”nti.",
  "atk-s0513a1:1705": "Dummedhajātakavaṇṇanā dasamā.",
  "atk-s0513a1:1706": "Atthakāmavaggo pañcamo.",
  "atk-s0513a1:1707": "Tassuddānaṃ –",
  "atk-s0513a1:1708": "Losakatissakapota, veḷukaṃ makasampi ca;",
  "atk-s0513a1:1709": "Rohiṇī ārāmadūsaṃ, vāruṇīdūsavedabbaṃ;",
  "atk-s0513a1:1710": "Nakkhattaṃ dummedhaṃ dasāti.",
  "atk-s0513a1:1711": "Paṭhamo paṇṇāsako.",
  "atk-s0513a1:1712": "6. Āsīsavaggo",
  "atk-s0513a1:1714": "[51] 1. Mahāsīlavajātakavaṇṇanā",
  "atk-s0513a1:1715_0": "Āsīsetheva purisoti idaṃ satthā jetavane viharanto ossaṭṭhavīriyaṃ bhikkhuṃ ārabbha",
  "atk-s0513a1:1715_1": "kathesi. Tañhi satthā “saccaṃ kira tvaṃ bhikkhu ossaṭṭhavīriyosī”ti pucchi. “Āma,",
  "atk-s0513a1:1715_2": "bhante”ti ca vutte “kasmā tvaṃ bhikkhu evarūpe niyyānikasāsane pabbajitvā vīriyaṃ",
  "atk-s0513a1:1715_3": "ossaji, pubbe paṇḍitā rajjā parihāyitvāpi attano vīriye ṭhatvāva naṭṭhampi yasaṃ",
  "atk-s0513a1:1715_4": "puna uppādayiṃsū”ti vatvā atītaṃ āhari.",
  "atk-s0513a1:1716_0": "Atīte bārāṇasiyaṃ brahmadatte rajjaṃ kārente bodhisatto rañño aggamahesiyā kucchimhi",
  "atk-s0513a1:1716_1": "nibbatto. Tassa nāmaggahaṇadivase “sīlavakumāro”ti nāmaṃ akaṃsu. So soḷasavassuddesikova",
  "atk-s0513a1:1716_2": "sabbasippesu nipphattiṃ patvā aparabhāge pitu accayena rajje patiṭṭhito mahāsīlavarājā",
  "atk-s0513a1:1716_3": "nāma ahosi dhammiko dhammarājā. So nagarassa catūsu dvāresu catasso, majjhe ekaṃ,",
  "atk-s0513a1:1716_4": "nivesanadvāre ekanti niccaṃ cha dānasālāyo kārāpetvā kapaṇaddhikānaṃ dānaṃ deti,",
  "atk-s0513a1:1716_5": "sīlaṃ rakkhati, uposathakammaṃ karoti, khantimettānuddayasampanno aṅke nisinnaṃ puttaṃ",
  "atk-s0513a1:1716_6": "paritosayamāno viya sabbasatte paritosayamāno dhammena rajjaṃ kāreti. Tasseko amacco",
  "atk-s0513a1:1716_7": "antepure padubbhitvā aparabhāge pākaṭo jāto. Amaccā rañño ārocesuṃ. Rājā pariggaṇhanto",
  "atk-s0513a1:1716_8": "attanā paccakkhato ñatvā taṃ amaccaṃ pakkosāpetvā “andhabāla ayuttaṃ te kataṃ, na",
  "atk-s0513a1:1716_9": "tvaṃ mama vijite vasituṃ arahasi, attano dhanañca puttadāre ca gahetvā aññattha yāhī”ti",
  "atk-s0513a1:1716_10": "raṭṭhā pabbājesi. So nikkhamitvā kāsiraṭṭhaṃ atikkamma kosalajanapadaṃ gantvā kosalarājānaṃ",
  "atk-s0513a1:1716_11": "upaṭṭhahanto anukkamena rañño abbhantariko vissāsiko jāto.",
  "atk-s0513a1:1717_0": "So ekadivasaṃ kosalarājānaṃ āha – “deva bārāṇasirajjaṃ nāma nimmakkhikamadhupaṭalasadisaṃ,",
  "atk-s0513a1:1717_1": "rājā atimuduko, appeneva balavāhanena sakkā bārāṇasirajjaṃ gaṇhitu”nti. Rājā tassa",
  "atk-s0513a1:1717_2": "vacanaṃ sutvā “bārāṇasirajjaṃ nāma mahā, ayañca ‘appeneva balavāhanena sakkā bārāṇasirajjaṃ",
  "atk-s0513a1:1717_3": "gaṇhitu’nti āha, kiṃ nu kho pana payuttakacoro siyā”ti cintetvā “payuttakosi maññe”ti",
  "atk-s0513a1:1717_4": "āha. “Nāhaṃ, deva, payuttako, saccameva vadāmi. Sace me na saddahatha, manusse pesetvā",
  "atk-s0513a1:1717_5": "paccantagāmaṃ hanāpetha, te manusse gahetvā attano santikaṃ nīte dhanaṃ datvā vissajjessatī”ti.",
  "atk-s0513a1:1717_6": "Rājā “ayaṃ ativiya sūro hutvā vadati, vīmaṃsissāmi tāvā”ti attano purise pesetvā",
  "atk-s0513a1:1717_7": "paccantagāmaṃ hanāpesi. Manussā te core gahetvā bārāṇasirañño dassesuṃ. Rājā te disvā",
  "atk-s0513a1:1717_8": "“tātā, kasmā gāmaṃ hanathā”ti pucchi. “Jīvituṃ asakkontā, devā”ti vutte rājā “atha",
  "atk-s0513a1:1717_9": "kasmā mama santikaṃ nāgamittha, itodāni paṭṭhāya evarūpaṃ kammaṃ mā karitthā”ti tesaṃ",
  "atk-s0513a1:1717_10": "dhanaṃ datvā vissajjesi. Te gantvā kosalarañño taṃ pavattiṃ ārocesuṃ. So ettakenāpi",
  "atk-s0513a1:1717_11": "gantuṃ avisahanto puna majjhejanapadaṃ hanāpesi. Tepi core rājā tatheva dhanaṃ datvā",
  "atk-s0513a1:1717_12": "vissajjesi. So ettakenāpi agantvā puna pesetvā antaravīthiyaṃ vilumpāpesi, rājā tesampi",
  "atk-s0513a1:1717_13": "corānaṃ dhanaṃ datvā vissajjesiyeva. Tadā kosalarājā “ativiya dhammiko rājā”ti ñatvā",
  "atk-s0513a1:1717_14": "“bārāṇasirajjaṃ gahessāmī”ti balavāhanaṃ ādāya niyyāsi.",
  "atk-s0513a1:1718_0": "Tadā pana bārāṇasirañño mattavāraṇepi abhimukhaṃ āgacchante anivattanadhammā asaniyāpi",
  "atk-s0513a1:1718_1": "sīse patantiyā asantasanasabhāvā sīlavamahārājassa ruciyā sati sakalajambudīpe rajjaṃ",
  "atk-s0513a1:1718_2": "gahetuṃ samatthā sahassamattā abhejjavarasūrā mahāyodhā honti. Te “kosalarājā āgacchatī”ti",
  "atk-s0513a1:1718_3": "sutvā rājānaṃ upasaṅkamitvā “deva, kosalarājā kira ‘bārāṇasirajjaṃ gaṇhissāmī’ti",
  "atk-s0513a1:1718_4": "āgacchati, gacchāma, naṃ amhākaṃ rajjasīmaṃ anokkantameva pothetvā gaṇhāmā”ti vadiṃsu.",
  "atk-s0513a1:1718_5": "Rājā “tātā, maṃ nissāya aññesaṃ kilamanakiccaṃ natthi, rajjatthiko rajjaṃ gaṇhātu,",
  "atk-s0513a1:1718_6": "māgamitthā”ti nivāresi. Kosalarājā rajjasīmaṃ atikkamitvā janapadamajjhaṃ pāvisi.",
  "atk-s0513a1:1718_7": "Amaccā punapi rājānaṃ upasaṅkamitvā tatheva vadiṃsu, rājā purimanayeneva nivāresi.",
  "atk-s0513a1:1718_8": "Kosalarājā bahinagare ṭhatvā “rajjaṃ vā detu yuddhaṃ vā”ti sīlavamahārājassa sāsanaṃ",
  "atk-s0513a1:1718_9": "pesesi. Rājā taṃ sutvā “natthi mayā saddhiṃ yuddhaṃ, rajjaṃ gaṇhātū”ti paṭisāsanaṃ",
  "atk-s0513a1:1718_10": "pesesi. Punapi amaccā rājānaṃ upasaṅkamitvā “deva, na mayaṃ kosalarañño nagaraṃ pavisituṃ",
  "atk-s0513a1:1718_11": "dema, bahinagareyeva naṃ pothetvā gaṇhāmā”ti āhaṃsu, rājā purimanayeneva nivāretvā",
  "atk-s0513a1:1718_12": "nagaradvārāni vivarāpetvā saddhiṃ amaccasahassena mahātale pallaṅkamajjhe nisīdi.",
  "atk-s0513a1:1719_0": "Kosalarājā mahantena balavāhanena bārāṇasiṃ pāvisi. So ekampi paṭisattuṃ apassanto",
  "atk-s0513a1:1719_1": "rañño nivesanadvāraṃ gantvā amaccagaṇaparivuto apārutadvāre nivesane alaṅkatapaṭiyattaṃ",
  "atk-s0513a1:1719_2": "mahātalaṃ āruyha nisinnaṃ nirāparādhaṃ sīlavamahārājānaṃ saddhiṃ amaccasahassena",
  "atk-s0513a1:1719_3": "gaṇhāpetvā “gacchatha, imaṃ rājānaṃ saddhiṃ amaccehi pacchābāhaṃ gāḷhabandhanaṃ bandhitvā",
  "atk-s0513a1:1719_4": "āmakasusānaṃ netvā galappamāṇe āvāṭe khanitvā yathā ekopi hatthaṃ ukkhipituṃ na sakkoti,",
  "atk-s0513a1:1719_5": "evaṃ paṃsuṃ pakkhipitvā nikhanatha, rattiṃ siṅgālā āgantvā etesaṃ kātabbayuttakaṃ",
  "atk-s0513a1:1719_6": "karissantī”ti āha. Manussā corarañño āṇaṃ sutvā rājānaṃ saddhiṃ amaccehi pacchābāhaṃ",
  "atk-s0513a1:1719_7": "gāḷhabandhanaṃ bandhitvā nikkhamiṃsu. Tasmimpi kāle sīlavamahārājā corarañño āghātamattampi",
  "atk-s0513a1:1719_8": "nākāsi. Tesupi amaccesu evaṃ bandhitvā nīyamānesu ekopi rañño vacanaṃ bhindituṃ samattho",
  "atk-s0513a1:1719_9": "nāma nāhosi. Evaṃ suvinītā kirassa parisā. Atha te rājapurisā sāmaccaṃ sīlavamahārājānaṃ",
  "atk-s0513a1:1719_10": "āmakasusānaṃ netvā galappamāṇe āvāṭe khanitvā sīlavamahārājānaṃ majjhe, ubhosu passesu",
  "atk-s0513a1:1719_11": "sesaamacceti evaṃ sabbepi āvāṭesu otāretvā paṃsuṃ ākiritvā ghanaṃ ākoṭetvā agamaṃsu.",
  "atk-s0513a1:1719_12": "Tadā sīlavamahārājā amacce āmantetvā “corarañño upari kopaṃ akatvā mettaṃ eva bhāvetha, tātā”ti ovadi.",
  "atk-s0513a1:1720_0": "Atha aḍḍharattasamaye “manussamaṃsaṃ khādissāmā”ti siṅgālā āgamiṃsu. Te disvā rājā",
  "atk-s0513a1:1720_1": "ca amaccā ca ekappahāreneva saddamakaṃsu, siṅgālā bhītā palāyiṃsu. Te nivattitvā",
  "atk-s0513a1:1720_2": "olokentā pacchato kassaci anāgamanabhāvaṃ ñatvā puna paccāgamiṃsu. Itarepi tatheva",
  "atk-s0513a1:1720_3": "saddamakaṃsu. Evaṃ yāvatatiyaṃ palāyitvā puna olokentā tesu ekassapi anāgamanabhāvaṃ",
  "atk-s0513a1:1720_4": "ñatvā “vajjhappattā ete bhavissantī”ti sūrā hutvā nivattitvā puna tesu saddaṃ karontesupi",
  "atk-s0513a1:1720_5": "na palāyiṃsu. Jeṭṭhakasiṅgālo rājānaṃ upagañchi, sesā siṅgālā sesānaṃ amaccānaṃ santikaṃ",
  "atk-s0513a1:1720_6": "agamaṃsu. Upāyakusalo rājā tassa attano santikaṃ āgatabhāvaṃ ñatvā ḍaṃsituṃ okāsaṃ",
  "atk-s0513a1:1720_7": "dento viya gīvaṃ ukkhipitvā taṃ gīvāya ḍaṃsamānaṃ hanukaṭṭhikena ākaḍḍhitvā yante",
  "atk-s0513a1:1720_8": "pakkhipitvā viya gāḷhaṃ gaṇhi, nāgabalena raññā hanukaṭṭhikena ākaḍḍhitvā gīvāya",
  "atk-s0513a1:1720_9": "gāḷhaṃ gahitasiṅgālo attānaṃ mocetuṃ asakkonto maraṇabhayatajjito mahāviravaṃ viravi.",
  "atk-s0513a1:1720_10": "Avasesā siṅgālā tassa taṃ aṭṭassaraṃ sutvā “ekena purisena suggahito bhavissatī”ti",
  "atk-s0513a1:1720_11": "amacce upasaṅkamituṃ asakkontā maraṇabhayatajjitā sabbe palāyiṃsu. Rañño hanukaṭṭhikena",
  "atk-s0513a1:1720_12": "daḷhaṃ katvā gahitasiṅgāle aparāparaṃ sañcarante paṃsu sithilā ahosi. Sopi siṅgālo",
  "atk-s0513a1:1720_13": "maraṇabhayabhīto catūhi pādehi rañño uparibhāge paṃsuṃ apabyūhi, rājā paṃsuno sithilabhāvaṃ",
  "atk-s0513a1:1720_14": "ñatvā siṅgālaṃ vissajjetvā nāgabalo thāmasampanno aparāparaṃ sañcaranto ubho hatthe",
  "atk-s0513a1:1720_15": "ukkhipitvā āvāṭamukhavaṭṭiyaṃ olubbha vātacchinnavalāhako viya nikkhamitvā ṭhito",
  "atk-s0513a1:1720_16": "amacce assāsetvā paṃsuṃ viyūhitvā sabbe uddharitvā amaccaparivuto āmakasusāne aṭṭhāsi.",
  "atk-s0513a1:1721_0": "Tasmiṃ samaye manussā ekaṃ matamanussaṃ āmakasusāne chaḍḍentā dvinnaṃ yakkhānaṃ sīmantarikāya",
  "atk-s0513a1:1721_1": "chaḍḍesuṃ. Te yakkhā taṃ matamanussaṃ bhājetuṃ asakkontā “na mayaṃ imaṃ bhājetuṃ",
  "atk-s0513a1:1721_2": "sakkoma, ayaṃ sīlavarājā dhammiko, esa no bhājetvā dassati, etassa santikaṃ gacchāmā”ti",
  "atk-s0513a1:1721_3": "taṃ matamanussaṃ pāde gahetvā ākaḍḍhantā rañño santikaṃ gantvā “deva, amhākaṃ imaṃ",
  "atk-s0513a1:1721_4": "matakaṃ bhājetvā dehī”ti āhaṃsu. “Bho yakkhā, ahaṃ imaṃ tumhākaṃ bhājetvā dadeyyaṃ,",
  "atk-s0513a1:1721_5": "aparisuddho panamhi, nhāyissāmi tāvā”ti. Yakkhā corarañño ṭhapitaṃ vāsitaudakaṃ attano",
  "atk-s0513a1:1721_6": "ānubhāvena āharitvā rañño nhānatthāya adaṃsu. Nhatvā ṭhitassa saṃharitvā ṭhapite",
  "atk-s0513a1:1721_7": "corarañño sāṭake āharitvā adaṃsu, te nivāsetvā ṭhitassa catujjātiyagandhasamuggaṃ",
  "atk-s0513a1:1721_8": "āharitvā adaṃsu, gandhe vilimpitvā ṭhitassa suvaṇṇasamugge maṇitālavaṇṭesu ṭhapitāni",
  "atk-s0513a1:1721_9": "nānāpupphāni āharitvā adaṃsu. Pupphāni piḷandhitvā ṭhitakāle “aññaṃ kiṃ karomā”ti",
  "atk-s0513a1:1721_10": "pucchiṃsu. Rājā attano chātakākāraṃ dassesi, te gantvā corarañño sampāditaṃ nānaggarasabhojanaṃ",
  "atk-s0513a1:1721_11": "āharitvā adaṃsu, rājā nhātānulitto sumaṇḍitappasādhito nānaggarasabhojanaṃ bhuñji.",
  "atk-s0513a1:1721_12": "Yakkhā corarañño ṭhapitaṃ vāsitapānīyaṃ suvaṇṇabhiṅkāreneva suvaṇṇasarakenapi saddhiṃ",
  "atk-s0513a1:1721_13": "āhariṃsu. Athassa pānīyaṃ pivitvā mukhaṃ vikkhāletvā hatthe dhovitvā ṭhitakāle corarañño",
  "atk-s0513a1:1721_14": "sampāditaṃ pañcasugandhikasuparibhāvitaṃ tambūlaṃ āharitvā adaṃsu. Taṃ khāditvā ṭhitakāle",
  "atk-s0513a1:1721_15": "“aññaṃ kiṃ karomā”ti pucchiṃsu. Gantvā corarañño ussīsake nikkhittaṃ maṅgalakhaggaṃ",
  "atk-s0513a1:1721_16": "āharathāti. Tampi gantvā āhariṃsu. Rājā taṃ khaggaṃ gahetvā taṃ matamanussaṃ ujukaṃ",
  "atk-s0513a1:1721_17": "ṭhapāpetvā matthakamajjhe asinā paharitvā dve koṭṭhāse katvā dvinnaṃ yakkhānaṃ samavibhattameva",
  "atk-s0513a1:1721_18": "vibhajitvā adāsi, datvā ca pana khaggaṃ dhovitvā sannayhitvā aṭṭhāsi. Atha te yakkhā",
  "atk-s0513a1:1721_19": "manussamaṃsaṃ khāditvā suhitā hutvā tuṭṭhacittā “aññaṃ te, mahārāja, kiṃ karomā”ti",
  "atk-s0513a1:1721_20": "pucchiṃsu. Tena hi tumhe attano ānubhāvena maṃ corarañño sirigabbhe otāretha, ime",
  "atk-s0513a1:1721_21": "ca amacce attano attano gehesu patiṭṭhāpethāti. Te “sādhu devā”ti sampaṭicchitvā tathā akaṃsu.",
  "atk-s0513a1:1722_0": "Tasmiṃ samaye corarājā alaṅkatasirigabbhe sirisayanapiṭṭhe nipanno niddāyati. Rājā",
  "atk-s0513a1:1722_1": "tassa pamattassa niddāyantassa khaggatalena udaraṃ pahari. So bhīto pabujjhitvā dīpālokena",
  "atk-s0513a1:1722_2": "sīlavamahārājānaṃ sañjānitvā sayanā uṭṭhāya satiṃ upaṭṭhapetvā ṭhito rājānaṃ āha",
  "atk-s0513a1:1722_3": "“mahārāja, evarūpāya rattiyā gahitārakkhe pihitadvāre bhavane ārakkhamanussehi nirokāse",
  "atk-s0513a1:1722_4": "ṭhāne khaggaṃ sannayhitvā alaṅkatapaṭiyatto kathaṃ nāma tvaṃ imaṃ sayanapiṭṭhaṃ āgatosī”ti.",
  "atk-s0513a1:1722_5": "Rājā attano āgamanākāraṃ sabbaṃ vitthārato kathesi. Taṃ sutvā corarājā saṃviggamānaso",
  "atk-s0513a1:1722_6": "“mahārāja, ahaṃ manussabhūtopi samāno tumhākaṃ guṇe na jānāmi, paresaṃ lohitamaṃsakhādakehi",
  "atk-s0513a1:1722_7": "pana kakkhaḷehi pharusehi yakkhehi tava guṇā ñātā, na dānāhaṃ, narinda, evarūpe sīlasampanne",
  "atk-s0513a1:1722_8": "tayi dubbhissāmī”ti khaggaṃ ādāya sapathaṃ katvā rājānaṃ khamāpetvā mahāsayane nipajjāpetvā",
  "atk-s0513a1:1722_9": "attanā khuddakamañcake nipajjitvā pabhātāya rattiyā uṭṭhite sūriye bheriṃ carāpetvā",
  "atk-s0513a1:1722_10": "sabbaseniyo ca amaccabrāhmaṇagahapatike ca sannipātāpetvā tesaṃ purato ākāse puṇṇacandaṃ",
  "atk-s0513a1:1722_11": "ukkhipanto viya sīlavarañño guṇe kathetvā parisamajjheyeva puna rājānaṃ khamāpetvā",
  "atk-s0513a1:1722_12": "rajjaṃ paṭicchāpetvā “mahārāja, ito paṭṭhāya tumhākaṃ uppanno corūpaddavo mayhaṃ",
  "atk-s0513a1:1722_13": "bhāro, mayā gahitārakkhā tumhe rajjaṃ karothā”ti vatvā pesuññakārakassa āṇaṃ kāretvā",
  "atk-s0513a1:1722_14": "attano balavāhanaṃ ādāya sakaraṭṭhameva gato.",
  "atk-s0513a1:1723_0": "Sīlavarājāpi kho alaṅkatapaṭiyatto setacchattassa heṭṭhā sarabhapādake kañcanapallaṅke",
  "atk-s0513a1:1723_1": "nisinno attano sampattiṃ oloketvā “ayañca evarūpā sampatti amaccasahassassa ca jīvitapaṭilābho",
  "atk-s0513a1:1723_2": "mayi vīriyaṃ akaronte na kiñci abhavissa, vīriyabalena panāhaṃ naṭṭhañca imaṃ yasaṃ",
  "atk-s0513a1:1723_3": "paṭilabhiṃ, amaccasahassassa ca jīvitadānaṃ adāsiṃ, āsacchedaṃ vata akatvā vīriyameva",
  "atk-s0513a1:1723_4": "kattabbaṃ. Katavīriyassa hi phalaṃ nāma evaṃ samijjhatī”ti cintetvā udānavasena imaṃ gāthamāha –",
  "atk-s0513a1:1724": "51.",
  "atk-s0513a1:1725": "“Āsīsetheva puriso, na nibbindeyya paṇḍito;",
  "atk-s0513a1:1726": "Passāmi vohaṃ attānaṃ, yathā icchiṃ tathā ahū”ti.",
  "atk-s0513a1:1727_0": "Tattha āsīsethevāti “evāhaṃ vīriyaṃ ārabhanto imamhā dukkhā muccissāmī”ti attano",
  "atk-s0513a1:1727_1": "vīriyabalena āsaṃ karotheva. Na nibbindeyya paṇḍitoti paṇḍito upāyakusalo yuttaṭṭhāne",
  "atk-s0513a1:1727_2": "vīriyaṃ karonto “ahaṃ imassa vīriyassa phalaṃ na labhissāmī”ti na ukkaṇṭheyya, āsacchedaṃ",
  "atk-s0513a1:1727_3": "kareyyāti attho. Passāmi vohaṃ attānanti ettha voti nipātamattaṃ, ahaṃ ajja attānaṃ",
  "atk-s0513a1:1727_4": "passāmi. Yathā icchiṃ tathā ahūti ahañhi āvāṭe nikhāto tamhā dukkhā muccitvā puna",
  "atk-s0513a1:1727_5": "attano rajjasampattiṃ icchiṃ, so ahaṃ imaṃ sampattiṃ pattaṃ attānaṃ passāmi. Yathevāhaṃ",
  "atk-s0513a1:1727_6": "pubbe icchiṃ, tatheva me attā jātoti. Evaṃ bodhisatto “aho vata bho sīlasampannānaṃ",
  "atk-s0513a1:1727_7": "vīriyaphalaṃ nāma samijjhatī”ti imāya gāthāya udānaṃ udānetvā yāvajīvaṃ puññāni katvā yathākammaṃ gato.",
  "atk-s0513a1:1728_0": "Satthāpi imaṃ dhammadesanaṃ āharitvā saccāni pakāsesi, saccapariyosāne ossaṭṭhavīriyo",
  "atk-s0513a1:1728_1": "bhikkhu arahatte patiṭṭhāsi. Satthā anusandhiṃ ghaṭetvā jātakaṃ samodhānesi – “tadā",
  "atk-s0513a1:1728_2": "paduṭṭhāmacco devadatto ahosi, amaccasahassaṃ buddhaparisā, sīlavamahārājā pana ahameva ahosi”nti.",
  "atk-s0513a1:1729": "Mahāsīlavajātakavaṇṇanā paṭhamā.",
  "atk-s0513a1:1731": "[52] 2. Cūḷajanakajātakavaṇṇanā",
  "atk-s0513a1:1732_0": "Vāyametheva purisoti idaṃ satthā jetavane viharanto ossaṭṭhavīriyamevārabbha kathesi.",
  "atk-s0513a1:1732_1": "Tattha yaṃ vattabbaṃ, taṃ sabbaṃ mahājanakajātake āvi bhavissati. Janakarājā pana",
  "atk-s0513a1:1732_2": "setacchattassa heṭṭhā nisinno imaṃ gāthamāha –",
  "atk-s0513a1:1733": "52.",
  "atk-s0513a1:1734": "“Vāyametheva puriso, na nibbindeyya paṇḍito;",
  "atk-s0513a1:1735": "Passāmi vohaṃ attānaṃ, udakā thalamubbhata”nti.",
  "atk-s0513a1:1736_0": "Tattha vāyamethevāti vāyāmaṃ karotheva. Udakā thalamubbhatanti udakato thalamuttiṇṇaṃ",
  "atk-s0513a1:1736_1": "thale patiṭṭhitaṃ attānaṃ passāmīti. Idhāpi ossaṭṭhavīriyo bhikkhu arahattaṃ patto,",
  "atk-s0513a1:1736_2": "janakarājā sammāsambuddhova ahosīti.",
  "atk-s0513a1:1737": "Cūḷajanakajātakavaṇṇanā dutiyā.",
  "atk-s0513a1:1739": "[53] 3. Puṇṇapātijātakavaṇṇanā",
  "atk-s0513a1:1740_0": "Tatheva puṇṇā pātiyoti idaṃ satthā jetavane viharanto visavāruṇiṃ ārabbha kathesi.",
  "atk-s0513a1:1740_1": "Ekaṃ samayaṃ sāvatthiyaṃ surādhuttā sannipatitvā mantayiṃsu – “surāmūlaṃ no khīṇaṃ,",
  "atk-s0513a1:1740_2": "kahaṃ nu kho labhissāmā”ti. Atheko kakkhaḷadhutto āha “mā cintayittha, attheko upāyo”ti.",
  "atk-s0513a1:1740_3": "“Kataro upāyo nāmā”ti? “Anāthapiṇḍiko aṅgulimuddikā piḷandhitvā maṭṭhasāṭakanivattho",
  "atk-s0513a1:1740_4": "rājupaṭṭhānaṃ gacchati, mayaṃ surāpātiyaṃ visaññīkaraṇaṃ bhesajjaṃ pakkhipitvā āpānaṃ",
  "atk-s0513a1:1740_5": "sajjetvā nisīditvā anāthapiṇḍikassa āgamanakāle ‘ito ehi mahāseṭṭhī’ti pakkositvā",
  "atk-s0513a1:1740_6": "taṃ suraṃ pāyetvā visaññībhūtassa aṅgulimuddikā ca sāṭake ca gahetvā surāmūlaṃ karissāmā”ti.",
  "atk-s0513a1:1740_7": "Te “sādhū”ti sampaṭicchitvā tathā katvā seṭṭhissa āgamanakāle paṭimaggaṃ gantvā “sāmi,",
  "atk-s0513a1:1740_8": "ito tāva āgacchatha, ayaṃ amhākaṃ santike atimanāpā surā, thokaṃ pivitvā gacchathā”ti",
  "atk-s0513a1:1740_9": "vadiṃsu. Sotāpanno ariyasāvako kiṃ suraṃ pivissati, anatthiko samānopi pana “ime",
  "atk-s0513a1:1740_10": "dhutte pariggaṇhissāmī”ti tesaṃ āpānabhūmiṃ gantvā tesaṃ kiriyaṃ oloketvā “ayaṃ surā",
  "atk-s0513a1:1740_11": "imehi iminā nāma kāraṇena yojitā”ti ñatvā “ito dāni paṭṭhāya ime ito palāpessāmī”ti",
  "atk-s0513a1:1740_12": "cintetvā āha – “hare duṭṭhadhuttā, tumhe ‘surāpātiyaṃ bhesajjaṃ pakkhipitvā āgatāgate",
  "atk-s0513a1:1740_13": "pāyetvā visaññī katvā vilumpissāmā’ti āpānamaṇḍalaṃ sajjetvā nisinnā kevalaṃ imaṃ",
  "atk-s0513a1:1740_14": "suraṃ vaṇṇetha, ekopi taṃ ukkhipitvā pivituṃ na ussahati. Sace ayaṃ ayojitā assa,",
  "atk-s0513a1:1740_15": "imaṃ tumheva piveyyāthā”ti te dhutte tajjetvā tato palāpetvā attano gehaṃ gantvā",
  "atk-s0513a1:1740_16": "“dhuttehi katakāraṇaṃ tathāgatassa ārocessāmī”ti cintento jetavanaṃ gantvā ārocesi.",
  "atk-s0513a1:1740_17": "Satthā “idāni tāva gahapati te dhuttā taṃ vañcetukāmā jātā, pubbe pana paṇḍitepi",
  "atk-s0513a1:1740_18": "vañcetukāmā ahesu”nti vatvā tena yācito atītaṃ āhari.",
  "atk-s0513a1:1741_0": "Atīte bārāṇasiyaṃ brahmadatte rajjaṃ kārente bodhisatto bārāṇasiseṭṭhi ahosi. Tadāpete",
  "atk-s0513a1:1741_1": "dhuttā evameva sammantetvā suraṃ yojetvā bārāṇasiseṭṭhissa āgamanakāle paṭimaggaṃ",
  "atk-s0513a1:1741_2": "gantvā evameva kathayiṃsu. Seṭṭhi anatthikopi hutvā te pariggaṇhitukāmo gantvā tesaṃ",
  "atk-s0513a1:1741_3": "kiriyaṃ oloketvā “idaṃ nāmete kātukāmā, palāpessāmi ne ito”ti cintetvā evamāha “bhonto,",
  "atk-s0513a1:1741_4": "dhuttā suraṃ pivitvā rājakulaṃ gantuṃ nāma ayuttaṃ, rājānaṃ disvā puna āgacchanto",
  "atk-s0513a1:1741_5": "jānissāmi, tumhe idheva nisīdathā”ti rājupaṭṭhānaṃ gantvā paccāgañchi. Dhuttā “ito",
  "atk-s0513a1:1741_6": "etha, sāmī”ti. Sopi tattha gantvā bhesajjena saṃyojitā surāpātiyo oloketvā evamāha",
  "atk-s0513a1:1741_7": "“bhonto dhuttā tumhākaṃ kiriyā mayhaṃ na ruccati, tumhākaṃ surāpātiyo yathāpūritāva",
  "atk-s0513a1:1741_8": "ṭhitā, tumhe kevalaṃ suraṃ vaṇṇetha, na pana pivatha. Sacāyaṃ manāpā assa, tumhepi",
  "atk-s0513a1:1741_9": "piveyyātha, imāya pana visasaṃyuttāya bhavitabba”nti tesaṃ manorathaṃ bhindanto imaṃ gāthamāha –",
  "atk-s0513a1:1742": "53.",
  "atk-s0513a1:1743": "“Tatheva puṇṇā pātiyo, aññāyaṃ vattate kathā;",
  "atk-s0513a1:1744": "Ākāraṇena jānāmi, na cāyaṃ bhaddikā surā”ti.",
  "atk-s0513a1:1745_0": "Tattha tathevāti yathā mayā gamanakāle diṭṭhā, idānipi imā surāpātiyo tatheva puṇṇā.",
  "atk-s0513a1:1745_1": "Aññāyaṃ vattate kathāti yā ayaṃ tumhākaṃ surāvaṇṇanakathā vattati, sā aññāva abhūtā",
  "atk-s0513a1:1745_2": "atacchā. Yadi hi esā surā manāpā assa, tumhepi piveyyātha, upaḍḍhapātiyo avasisseyyuṃ.",
  "atk-s0513a1:1745_3": "Tumhākaṃ pana ekenāpi surā na pītā. Ākāraṇena jānāmīti tasmā iminā kāraṇena jānāmi.",
  "atk-s0513a1:1745_4": "Na cāyaṃ bhaddikā surāti “nevāyaṃ bhaddikā surā, visasaṃyojitāya etāya bhavitabba”nti",
  "atk-s0513a1:1745_5": "dhutte niggaṇhitvā yathā na puna evarūpaṃ karonti, tathā te tajjetvā vissajjesi.",
  "atk-s0513a1:1745_6": "So yāvajīvaṃ dānādīni puññāni katvā yathākammaṃ gato.",
  "atk-s0513a1:1746": "Satthā imaṃ dhammadesanaṃ āharitvā jātakaṃ samodhānesi – “tadā dhuttā etarahi dhuttā, bārāṇasiseṭṭhi pana ahameva ahosi”nti.",
  "atk-s0513a1:1747": "Puṇṇapātijātakavaṇṇanā tatiyā.",
  "atk-s0513a1:1749": "[54] 4. Kiṃphalajātakavaṇṇanā",
  "atk-s0513a1:1750_0": "Nāyaṃ rukkho durāruhāti idaṃ satthā jetavane viharanto ekaṃ phalakusalaṃ upāsakaṃ",
  "atk-s0513a1:1750_1": "ārabbha kathesi. Eko kira sāvatthivāsī kuṭumbiko buddhappamukhaṃ bhikkhusaṅghaṃ nimantetvā",
  "atk-s0513a1:1750_2": "attano ārāme nisīdāpetvā yāgukhajjakaṃ datvā uyyānapālaṃ āṇāpesi “bhikkhūhi saddhiṃ",
  "atk-s0513a1:1750_3": "uyyāne vicaritvā ayyānaṃ ambādīni nānāphalāni dehī”ti. So “sādhū”ti paṭissuṇitvā",
  "atk-s0513a1:1750_4": "bhikkhūsaṅghamādāya uyyāne vicaranto rukkhaṃ ulloketvāva “etaṃ phalaṃ āmaṃ, etaṃ",
  "atk-s0513a1:1750_5": "na supakkaṃ, etaṃ supakka”nti jānāti. Yaṃ so vadati, taṃ tatheva hoti. Bhikkhū gantvā",
  "atk-s0513a1:1750_6": "tathāgatassa ārocesuṃ “bhante, ayaṃ uyyānapālo phalakusalo bhūmiyaṃ ṭhitova rukkhaṃ",
  "atk-s0513a1:1750_7": "ulloketvā ‘etaṃ phalaṃ āmaṃ, etaṃ na supakkaṃ, etaṃ supakka’nti jānāti. Yaṃ so vadati,",
  "atk-s0513a1:1750_8": "taṃ tatheva hotī”ti. Satthā “na, bhikkhave, ayameva uyyānapālo phalakusalo, pubbe",
  "atk-s0513a1:1750_9": "paṇḍitāpi phalakusalāyeva ahesu”nti vatvā atītaṃ āhari.",
  "atk-s0513a1:1751_0": "Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā",
  "atk-s0513a1:1751_1": "vayappatto pañcahi sakaṭasatehi vaṇijjaṃ karonto ekasmiṃ kāle mahāvattaniaṭaviṃ patvā",
  "atk-s0513a1:1751_2": "aṭavimukhe ṭhatvā sabbe manusse sannipātāpetvā “imissā aṭaviyā visarukkhā nāma honti,",
  "atk-s0513a1:1751_3": "visapattāni, visapupphāni, visaphalāni, visamadhūni hontiyeva, pubbe tumhehi aparibhuttaṃ,",
  "atk-s0513a1:1751_4": "yaṃ kiñci pattaṃ vā pupphaṃ vā phalaṃ vā pallavaṃ vā maṃ aparipucchitvā mā khādathā”ti",
  "atk-s0513a1:1751_5": "āha. Te “sādhū”ti sampaṭicchitvā aṭaviṃ otariṃsu. Aṭavimukhe ca ekasmiṃ gāmadvāre",
  "atk-s0513a1:1751_6": "kiṃphalarukkho nāma atthi, tassa khandhasākhāpalāsapupphaphalāni sabbāni ambasadisāneva",
  "atk-s0513a1:1751_7": "honti. Na kevalaṃ vaṇṇasaṇṭhānatova, gandharasehipissa āmapakkāni phalāni ambaphalasadisāneva,",
  "atk-s0513a1:1751_8": "khāditāni pana halāhalavisaṃ viya taṅkhaṇaññeva jīvitakkhayaṃ pāpenti. Purato gacchantā",
  "atk-s0513a1:1751_9": "ekacce lolapurisā “amburukkho aya”nti saññāya phalāni khādiṃsu, ekacce “satthavāhaṃ",
  "atk-s0513a1:1751_10": "pucchitvāva khādissāmā”ti hatthena gahetvā aṭṭhaṃsu. Te satthavāhe āgate “ayya, imāni",
  "atk-s0513a1:1751_11": "ambaphalāni khādāmā”ti pucchiṃsu. Bodhisatto “nāyaṃ ambarukkho”ti ñatvā “kiṃ phalarukkho",
  "atk-s0513a1:1751_12": "nāmesa, nāyaṃ ambarukkho, mā khāditthā”ti vāretvā ye khādiṃsu. Tepi vamāpetvā catumadhuraṃ",
  "atk-s0513a1:1751_13": "pāyetvā niroge akāsi.",
  "atk-s0513a1:1752_0": "Pubbe pana imasmiṃ rukkhamūle manussā nivāsaṃ kappetvā “ambaphalānī”ti saññāya imāni",
  "atk-s0513a1:1752_1": "visaphalāni khāditvā jīvitakkhayaṃ pāpuṇanti. Punadivase gāmavāsino nikkhamitvā matamanusse",
  "atk-s0513a1:1752_2": "disvā pāde gaṇhitvā paṭicchannaṭṭhāne chaḍḍetvā sakaṭehi saddhiṃyeva sabbaṃ tesaṃ",
  "atk-s0513a1:1752_3": "santakaṃ gahetvā gacchanti. Te taṃ divasampi aruṇuggamanakāleyeva “mayhaṃ balibaddo",
  "atk-s0513a1:1752_4": "bhavissati, mayhaṃ sakaṭaṃ, mayhaṃ bhaṇḍa”nti vegena taṃ rukkhamūlaṃ gantvā manusse",
  "atk-s0513a1:1752_5": "niroge disvā “kathaṃ tumhe imaṃ rukkhaṃ ‘nāyaṃ ambarukkho’ti jānitthā”ti pucchiṃsu.",
  "atk-s0513a1:1752_6": "Te “mayaṃ na jānāma, satthavāhajeṭṭhako no jānātī”ti āhaṃsu. Manussā bodhisattaṃ",
  "atk-s0513a1:1752_7": "pucchiṃsu “paṇḍita, kinti katvā tvaṃ imassa rukkhassa anambarukkhabhāvaṃ aññāsī”ti?",
  "atk-s0513a1:1752_8": "So “dvīhi kāraṇehi aññāsi”nti vatvā imaṃ gāthamāha –",
  "atk-s0513a1:1753": "54.",
  "atk-s0513a1:1754": "“Nāyaṃ rukkho durāruho, napi gāmato ārakā;",
  "atk-s0513a1:1755": "Ākāraṇena jānāmi, nāyaṃ sāduphalo dumo”ti.",
  "atk-s0513a1:1756_0": "Tattha nāyaṃ rukkho durāruhoti ayaṃ visarukkho na dukkhāruho, ukkhipitvā ṭhapitanisseṇī",
  "atk-s0513a1:1756_1": "viya sukhenārohituṃ sakkāti vadati. Napi gāmato ārakāti gāmato dūre ṭhitopi na hoti,",
  "atk-s0513a1:1756_2": "gāmadvāre ṭhitoyevāti dīpeti. Ākāraṇena jānāmīti iminā duvidhena kāraṇenāhaṃ imaṃ",
  "atk-s0513a1:1756_3": "rukkhaṃ jānāmi. Kinti? Nāyaṃ sāduphalo dumoti. Sace hi ayaṃ madhuraphalo ambarukkho",
  "atk-s0513a1:1756_4": "abhavissa, evaṃ sukhāruḷhe avidūre ṭhite etasmiṃ ekampi phalaṃ na tiṭṭheyya, phalakhādakamanussehi",
  "atk-s0513a1:1756_5": "niccaṃ parivutova assa. Evaṃ ahaṃ attano ñāṇena paricchinditvā imassa visarukkhabhāvaṃ",
  "atk-s0513a1:1756_6": "aññāsinti mahājanassa dhammaṃ desetvā sotthigamanaṃ gato.",
  "atk-s0513a1:1757_0": "Satthāpi “evaṃ, bhikkhave, pubbe paṇḍitāpi phalakusalā ahesu”nti imaṃ dhammadesanaṃ",
  "atk-s0513a1:1757_1": "āharitvā anusandhiṃ ghaṭetvā jātakaṃ samodhānesi – “tadā parisā buddhaparisā ahesuṃ,",
  "atk-s0513a1:1757_2": "satthavāho pana ahameva ahosi”nti.",
  "atk-s0513a1:1758": "Kiṃphalajātakavaṇṇanā catutthā.",
  "atk-s0513a1:1760": "[55] 5. Pañcāvudhajātakavaṇṇanā",
  "atk-s0513a1:1761_0": "Yo alīnena cittenāti idaṃ satthā jetavane viharanto ekaṃ ossaṭṭhavīriyaṃ bhikkhuṃ",
  "atk-s0513a1:1761_1": "ārabbha kathesi. Tañhi bhikkhuṃ satthā āmantetvā “saccaṃ kira tvaṃ bhikkhu ossaṭṭhavīriyosī”ti",
  "atk-s0513a1:1761_2": "pucchitvā “saccaṃ, bhagavā”ti vutte “bhikkhu pubbe paṇḍitā vīriyaṃ kātuṃ yuttaṭṭhāne",
  "atk-s0513a1:1761_3": "vīriyaṃ katvā rajjasampattiṃ pāpuṇiṃsū”ti vatvā atītaṃ āhari.",
  "atk-s0513a1:1762_0": "Atīte bārāṇasiyaṃ brahmadatte rajjaṃ kārente bodhisatto tassa rañño aggamahesiyā",
  "atk-s0513a1:1762_1": "kucchismiṃ nibbatti. Tassa nāmaggahaṇadivase aṭṭhasate brāhmaṇe sabbakāmehi santappetvā",
  "atk-s0513a1:1762_2": "lakkhaṇāni pucchiṃsu. Lakkhaṇakusalā brāhmaṇā lakkhaṇasampattiṃ disvā “puññasampanno,",
  "atk-s0513a1:1762_3": "mahārāja, kumāro tumhākaṃ accayena rajjaṃ pāpuṇissati, pañcāvudhakamme paññāto pākaṭo",
  "atk-s0513a1:1762_4": "jambudīpe aggapuriso bhavissatī”ti byākariṃsu. Rājā brāhmaṇānaṃ vacanaṃ sutvā kumārassa",
  "atk-s0513a1:1762_5": "nāmaṃ gaṇhanto “pañcāvudhakumāro”ti nāmaṃ akāsi. Atha naṃ viññutaṃ patvā soḷasavassuddese",
  "atk-s0513a1:1762_6": "ṭhitaṃ rājā āmantetvā “tāta, sippaṃ uggaṇhāhī”ti āha. “Kassa santike uggaṇhāmi, devā”ti?",
  "atk-s0513a1:1762_7": "“Gaccha, tāta, gandhāraraṭṭhe takkasilanagare disāpāmokkhassa ācariyassa santike",
  "atk-s0513a1:1762_8": "uggaṇha, idañcassa ācariyabhāgaṃ dajjeyyāsī”ti sahassaṃ datvā uyyojesi. So tattha",
  "atk-s0513a1:1762_9": "gantvā sippaṃ sikkhitvā ācariyena dinnaṃ pañcāvudhaṃ gahetvā ācariyaṃ vanditvā takkasilanagarato",
  "atk-s0513a1:1762_10": "nikkhamitvā sannaddhapañcāvudho bārāṇasimaggaṃ paṭipajji.",
  "atk-s0513a1:1763_0": "So antarāmagge silesalomayakkhena nāma adhiṭṭhitaṃ ekaṃ aṭaviṃ pāpuṇi. Atha naṃ aṭavimukhe",
  "atk-s0513a1:1763_1": "manussā disvā “bho māṇava, mā imaṃ aṭaviṃ pavisa, silesalomayakkho nāmettha atthi,",
  "atk-s0513a1:1763_2": "so diṭṭhadiṭṭhe manusse jīvitakkhayaṃ pāpetī”ti vārayiṃsu. Bodhisatto attānaṃ takkento",
  "atk-s0513a1:1763_3": "asambhītakesarasīho viya aṭaviṃ pāvisiyeva. Tasmiṃ aṭavimajjhaṃ sampatte so yakkho",
  "atk-s0513a1:1763_4": "tālamatto hutvā kūṭāgāramattaṃ sīsaṃ pattappamāṇāni akkhīni, dakalimakuḷamattā dve",
  "atk-s0513a1:1763_5": "dāṭhā ca māpetvā setamukho kabarakucchi nīlahatthapādo hutvā bodhisattassa attānaṃ",
  "atk-s0513a1:1763_6": "dassetvā “kahaṃ yāsi, tiṭṭha bhakkhosi me”ti āha. Atha naṃ bodhisatto “yakkha, ahaṃ",
  "atk-s0513a1:1763_7": "attānaṃ takketvā idha paviṭṭho, tvaṃ appamatto hutvā maṃ upagaccheyyāsi. Visapītena",
  "atk-s0513a1:1763_8": "hi sarena taṃ vijjhitvā ettheva pātessāmī”ti santajjetvā halāhalavisapītaṃ saraṃ",
  "atk-s0513a1:1763_9": "sannayhitvā muñci, so yakkhassa lomesuyeva allīyi. Tato aññaṃ, tato aññanti evaṃ",
  "atk-s0513a1:1763_10": "paññāsa sare muñci, sabbe tassa lomesuyeva allīyiṃsu. Yakkho sabbepi te sare phoṭetvā",
  "atk-s0513a1:1763_11": "attano pādamūleyeva pātetvā bodhisattaṃ upasaṅkami.",
  "atk-s0513a1:1764_0": "Bodhisatto punapi taṃ tajjetvā khaggaṃ kaḍḍhitvā pahari, tettiṃsaṅgulāyato khaggo",
  "atk-s0513a1:1764_1": "lomesuyeva allīyi. Atha naṃ kaṇayena pahari, sopi lomesuyeva allīyi. Tassa allīnabhāvaṃ",
  "atk-s0513a1:1764_2": "ñatvā muggarena pahari, sopi lomesuyeva allīyi. Tassa allīnabhāvaṃ ñatvā kuntena",
  "atk-s0513a1:1764_3": "pahari, sopi lomesuyeva allīyi. Tassa allīnabhāvaṃ ñatvā “bho yakkhana, te ahaṃ ‘pañcāvudhakumāro",
  "atk-s0513a1:1764_4": "nāmā’ti sutapubbo, ahaṃ tayā adhiṭṭhitaṃ aṭaviṃ pavisanto na dhanuādīni takketvā",
  "atk-s0513a1:1764_5": "paviṭṭho, attānaṃyeva pana takketvā paviṭṭho, ajja taṃ pothetvā cuṇṇavicuṇṇaṃ karissāmī”ti",
  "atk-s0513a1:1764_6": "unnādento attānaṃ takketvā dakkhiṇahatthena yakkhaṃ pahari, hattho lomesuyeva allīyi.",
  "atk-s0513a1:1764_7": "Vāmahatthena pahari, sopi allīyi. Dakkhiṇapādena pahari, sopi allīyi. Vāmapādena",
  "atk-s0513a1:1764_8": "pahari, sopi allīyi. “Sīsena taṃ pothetvā cuṇṇavicuṇṇaṃ karissāmī”ti sīsena pahari,",
  "atk-s0513a1:1764_9": "tampi lomesuyeva allīyi. So pañcoḍḍito pañcasu ṭhānesu baddho olambantopi nibbhayo nissārajjova ahosi.",
  "atk-s0513a1:1765_0": "Yakkho cintesi “ayaṃ eko purisasīho purisājānīyo, na purisamattova, mādisena nāmassa",
  "atk-s0513a1:1765_1": "yakkhena gahitassa santāsamattampi na bhavissati, mayā imaṃ maggaṃ hanantena ekopi",
  "atk-s0513a1:1765_2": "evarūpo puriso na diṭṭhapubbo, kasmā nu kho esa na bhāyatī”ti. So taṃ khādituṃ avisahanto",
  "atk-s0513a1:1765_3": "“kasmā nu kho, tvaṃ māṇava, maraṇabhayaṃ na bhāyasī”ti pucchi. “Kiṃkāraṇā, yakkha,",
  "atk-s0513a1:1765_4": "bhāyissāmi. Ekasmiñhi attabhāve ekaṃ maraṇaṃ niyatameva, apica mayhaṃ kucchimhi vajirāvudhaṃ",
  "atk-s0513a1:1765_5": "atthi. Sace maṃ khādissasi, taṃ āvudhaṃ jīrāpetuṃ na sakkhissasi, taṃ te antāni khaṇḍākhaṇḍikaṃ",
  "atk-s0513a1:1765_6": "chinditvā jīvitakkhayaṃ pāpessati. Iti ubhopi nassissāma, iminā kāraṇenāhaṃ na bhāyāmī”ti.",
  "atk-s0513a1:1765_7": "Idaṃ kira bodhisatto attano abbhantare ñāṇāvudhaṃ sandhāya kathesi. Taṃ sutvā yakkho",
  "atk-s0513a1:1765_8": "cintesi “ayaṃ māṇavo saccameva bhaṇati, imassa purisasīhassa sarīrato muggabījamattampi",
  "atk-s0513a1:1765_9": "maṃsakhaṇḍaṃ mayhaṃ kucchi jīretuṃ na sakkhissati, vissajjessāmi na”nti maraṇabhayatajjito",
  "atk-s0513a1:1765_10": "bodhisattaṃ vissajjetvā “māṇava, purisasīho tvaṃ, na te ahaṃ maṃsaṃ khādissāmi, tvaṃ",
  "atk-s0513a1:1765_11": "ajja rāhumukhā muttacando viya mama hatthato muccitvā ñātisuhajjamaṇḍalaṃ tosento yāhī”ti āha.",
  "atk-s0513a1:1766_0": "Atha naṃ bodhisatto āha – “yakkha, ahaṃ tāva gacchissāmi, tvaṃ pana pubbepi akusalaṃ",
  "atk-s0513a1:1766_1": "katvā luddo lohitapāṇi pararuhiramaṃsabhakkho yakkho hutvā nibbatto. Sace idhāpi",
  "atk-s0513a1:1766_2": "ṭhatvā akusalameva karissasi, andhakārā andhakārameva gamissasi, maṃ diṭṭhakālato",
  "atk-s0513a1:1766_3": "paṭṭhāya pana na sakkā tayā akusalaṃ kātuṃ, pāṇātipātakammaṃ nāma niraye tiracchānayoniyaṃ",
  "atk-s0513a1:1766_4": "pettivisaye asurakāye ca nibbatteti, manussesu nibbattanibbattaṭṭhāne appāyukasaṃvattanikaṃ",
  "atk-s0513a1:1766_5": "hotī”ti evamādinā nayena pañcannaṃ dussīlyakammānaṃ ādīnavaṃ, pañcannaṃ sīlānaṃ ānisaṃsañca",
  "atk-s0513a1:1766_6": "kathetvā nānākāraṇehi yakkhaṃ tajjetvā dhammaṃ desetvā dametvā nibbisevanaṃ katvā",
  "atk-s0513a1:1766_7": "pañcasu sīlesu patiṭṭhāpetvā tassāyeva naṃ aṭaviyā balipaṭiggāhakaṃ devataṃ katvā",
  "atk-s0513a1:1766_8": "appamādena ovaditvā aṭavito nikkhamitvā aṭavimukhe manussānaṃ ācikkhitvā sannaddhapañcāvudho",
  "atk-s0513a1:1766_9": "bārāṇasiṃ gantvā mātāpitaro disvā aparabhāge rajje patiṭṭhāya dhammena rajjaṃ kārento",
  "atk-s0513a1:1766_10": "dānādīni puññāni katvā yathākammaṃ gato.",
  "atk-s0513a1:1767": "Satthāpi imaṃ dhammadesanaṃ āharitvā abhisambuddho hutvā imaṃ gāthamāha –",
  "atk-s0513a1:1768": "55.",
  "atk-s0513a1:1769": "“Yo alīnena cittena, alīnamanaso naro;",
  "atk-s0513a1:1770": "Bhāveti kusalaṃ dhammaṃ, yogakkhemassa pattiyā;",
  "atk-s0513a1:1771": "Pāpuṇe anupubbena, sabbasaṃyojanakkhaya”nti.",
  "atk-s0513a1:1772_0": "Tatrāyaṃ piṇḍattho – yo puriso alīnena asaṃkuṭitena cittena pakatiyāpi alīnamano",
  "atk-s0513a1:1772_1": "alīnajjhāsayova hutvā anavajjaṭṭhena kusalaṃ sattatiṃ sabodhipakkhiyabhedaṃ dhammaṃ",
  "atk-s0513a1:1772_2": "bhāveti vaḍḍheti, visālena cittena vipassanaṃ anuyuñjati catūhi yogehi khemassa nibbānassa",
  "atk-s0513a1:1772_3": "pattiyā, so evaṃ sabbasaṅkhāresu “aniccaṃ dukkhaṃ anattā”ti tilakkhaṇaṃ āropetvā",
  "atk-s0513a1:1772_4": "taruṇavipassanato paṭṭhāya uppanne bodhipakkhiyadhamme bhāvento anupubbena ekasaṃyojanampi",
  "atk-s0513a1:1772_5": "anavasesetvā sabbasaṃyojanakkhayakarassa catutthamaggassa pariyosāne uppannattā “sabbasaṃyojanakkhayo”ti",
  "atk-s0513a1:1772_6": "saṅkhyaṃ gataṃ arahattaṃ pāpuṇeyyāti.",
  "atk-s0513a1:1773_0": "Evaṃ satthā arahattena dhammadesanāya kūṭaṃ gahetvā matthake cattāri saccāni pakāsesi,",
  "atk-s0513a1:1773_1": "saccapariyosāne so bhikkhu arahattaṃ pāpuṇi. Satthā anusandhiṃ ghaṭetvā jātakaṃ samodhānesi",
  "atk-s0513a1:1773_2": "– “tadā yakkho aṅgulimālo ahosi, pañcāvudhakumāro pana ahameva ahosi”nti.",
  "atk-s0513a1:1774": "Pañcāvudhajātakavaṇṇanā pañcamā.",
  "atk-s0513a1:1776": "[56] 6. Kañcanakkhandhajātakavaṇṇanā",
  "atk-s0513a1:1777_0": "Yo pahaṭṭhena cittenāti idaṃ satthā jetavane viharanto aññataraṃ bhikkhuṃ ārabbha",
  "atk-s0513a1:1777_1": "kathesi. Eko kira sāvatthivāsī kulaputto satthu dhammadesanaṃ sutvā ratanasāsane",
  "atk-s0513a1:1777_2": "uraṃ datvā pabbaji. Athassa ācariyupajjhāyā “āvuso, ekavidhena sīlaṃ nāma, duvidhena,",
  "atk-s0513a1:1777_3": "tividhena, catubbidhena, pañcavidhena, chabbidhena, sattavidhena, aṭṭhavidhena, navavidhena,",
  "atk-s0513a1:1777_4": "dasavidhena, bahuvidhena sīlaṃ nāma. Idaṃ cūḷasīlaṃ nāma, idaṃ majjhimasīlaṃ nāma,",
  "atk-s0513a1:1777_5": "idaṃ mahāsīlaṃ nāma. Idaṃ pātimokkhasaṃvarasīlaṃ nāma, idaṃ indriyasaṃvarasīlaṃ nāma,",
  "atk-s0513a1:1777_6": "idaṃ ājīvapārisuddhisīlaṃ nāma, idaṃ paccayapaṭisevanasīlaṃ nāmā”ti sīlaṃ ācikkhanti.",
  "atk-s0513a1:1777_7": "So cintesi “idaṃ sīlaṃ nāma atibahu, ahaṃ ettakaṃ samādāya vattituṃ na sakkhissāmi,",
  "atk-s0513a1:1777_8": "sīlaṃ pūretuṃ asakkontassa ca nāma pabbajjāya ko attho, ahaṃ gihī hutvā dānādīni",
  "atk-s0513a1:1777_9": "puññāni ca karissāmi, puttadārañca posessāmī”ti. Evañca pana cintetvā “bhante, ahaṃ",
  "atk-s0513a1:1777_10": "sīlaṃ rakkhituṃ na sakkhissāmi, asakkontassa ca nāma pabbajjāya ko attho, ahaṃ hīnāyāvattissāmi,",
  "atk-s0513a1:1777_11": "tumhākaṃ pattacīvaraṃ gaṇhathā”ti āha.",
  "atk-s0513a1:1778_0": "Atha naṃ āhaṃsu “āvuso evaṃ sante dasabalaṃ vanditvāva yāhī”ti te taṃ ādāya satthu",
  "atk-s0513a1:1778_1": "santikaṃ dhammasabhaṃ agamaṃsu. Satthā disvāva “kiṃ, bhikkhave, anatthikaṃ bhikkhuṃ",
  "atk-s0513a1:1778_2": "ādāya āgatatthā”ti āha. Bhante, ayaṃ bhikkhu “ahaṃ sīlaṃ rakkhituṃ na sakkhissāmī”ti",
  "atk-s0513a1:1778_3": "pattacīvaraṃ niyyādeti, atha naṃ mayaṃ gahetvā āgatamhāti. “Kasmā pana tumhe, bhikkhave,",
  "atk-s0513a1:1778_4": "imassa bhikkhuno bahuṃ sīlaṃ ācikkhatha. Yattakaṃ esa rakkhituṃ sakkoti, tattakameva",
  "atk-s0513a1:1778_5": "rakkhissati. Ito paṭṭhāya tumhe etaṃ mā kiñci avacuttha, ahamettha kattabbaṃ jānissāmi,",
  "atk-s0513a1:1778_6": "ehi tvaṃ bhikkhu, kiṃ te bahunā sīlena, tīṇiyeva sīlāni rakkhituṃ sakkhissasī”ti?",
  "atk-s0513a1:1778_7": "“Rakkhissāmi, bhante”ti. Tena hi tvaṃ ito paṭṭhāya kāyadvāraṃ vacīdvāraṃ manodvāranti",
  "atk-s0513a1:1778_8": "tīṇi dvārāni rakkha, mā kāyena pāpakammaṃ kari, mā vācāya, mā manasā. “Gaccha mā",
  "atk-s0513a1:1778_9": "hīnāyāvatti, imāni tīṇiyeva sīlāni rakkhā”ti. Ettāvatā so bhikkhu tuṭṭhamānaso “sādhu,",
  "atk-s0513a1:1778_10": "bhante, rakkhissāmi imāni tīṇi sīlānī”ti satthāraṃ vanditvā ācariyupajjhāyehi saddhiṃyeva",
  "atk-s0513a1:1778_11": "agamāsi. So tāni tīṇi sīlāni pūrentova aññāsi “ācariyupajjhāyehi mayhaṃ ācikkhitaṃ",
  "atk-s0513a1:1778_12": "sīlampi ettakameva, te pana attano abuddhabhāvena maṃ bujjhāpetuṃ nāsakkhiṃsu, sammāsambuddho",
  "atk-s0513a1:1778_13": "attano buddhasubuddhatāya anuttaradhammarājatāya ettakaṃ sīlaṃ tīsuyeva dvāresu pakkhipitvā",
  "atk-s0513a1:1778_14": "maṃ gaṇhāpesi, avassayo vata me satthā jāto”ti vipassanaṃ vaḍḍhetvā katipāheneva",
  "atk-s0513a1:1778_15": "arahatte patiṭṭhāsi.",
  "atk-s0513a1:1779_0": "Taṃ pavattiṃ ñatvā dhammasabhāyaṃ sannipatitā bhikkhū “āvuso, taṃ kira bhikkhuṃ ‘bahusīlāni",
  "atk-s0513a1:1779_1": "rakkhituṃ na sakkomī’ti hīnāyāvattantaṃ sabbāni sīlāni tīhi koṭṭhāsehi saṅkhipitvā",
  "atk-s0513a1:1779_2": "gāhāpetvā satthā arahattaṃ pāpesi, aho buddhānaṃ balaṃ nāma acchariya”nti buddhaguṇe",
  "atk-s0513a1:1779_3": "kathentā nisīdiṃsu. Atha satthā āgantvā “kāya nuttha, bhikkhave, etarahi kathāya",
  "atk-s0513a1:1779_4": "sannisinnā”ti pucchitvā “imāya nāmā”ti vutte “bhikkhave, atigarukopi bhāro koṭṭhāsavasena",
  "atk-s0513a1:1779_5": "bhājetvā dinno lahuko viya hoti, pubbepi paṇḍitā mahantaṃ kañcanakkhandhaṃ labhitvā",
  "atk-s0513a1:1779_6": "ukkhipituṃ asakkontā vibhāgaṃ katvā ukkhipitvā agamaṃsū”ti vatvā atītaṃ āhari.",
  "atk-s0513a1:1780_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake kassako ahosi.",
  "atk-s0513a1:1780_1": "So ekadivasaṃ aññatarasmiṃ chaḍḍitagāmake khette kasiṃ kasati. Pubbe ca tasmiṃ gāme",
  "atk-s0513a1:1780_2": "eko vibhavasampanno seṭṭhi ūrumattapariṇāhaṃ catuhatthāyāmaṃ kañcanakkhandhaṃ nidahitvā",
  "atk-s0513a1:1780_3": "kālamakāsi. Tasmiṃ bodhisattassa naṅgalaṃ lagitvā aṭṭhāsi. So “mūlasantānakaṃ bhavissatī”ti",
  "atk-s0513a1:1780_4": "paṃsuṃ viyūhanto taṃ disvā paṃsunā paṭicchādetvā divasaṃ kasitvā atthaṅgate sūriye",
  "atk-s0513a1:1780_5": "yuganaṅgalādīni ekamante nikkhipitvā “kañcanakkhandhaṃ gaṇhitvā gacchissāmī”ti taṃ",
  "atk-s0513a1:1780_6": "ukkhipituṃ nāsakkhi. Asakkonto nisīditvā “ettakaṃ kucchibharaṇāya bhavissati, ettakaṃ",
  "atk-s0513a1:1780_7": "nidahitvā ṭhapessāmi, ettakena kammante payojessāmi, ettakaṃ dānādipuññakiriyāya",
  "atk-s0513a1:1780_8": "bhavissatī”ti cattāro koṭṭhāse akāsi. Tassevaṃ vibhattakāle so kañcanakkhandho sallahuko",
  "atk-s0513a1:1780_9": "viya ahosi. So taṃ ukkhipitvā gharaṃ netvā catudhā vibhajitvā dānādīni puññāni katvā yathākammaṃ gato.",
  "atk-s0513a1:1781": "Iti bhagavā imaṃ dhammadesanaṃ āharitvā abhisambuddho hutvā imaṃ gāthamāha –",
  "atk-s0513a1:1782": "56.",
  "atk-s0513a1:1783": "“Yo pahaṭṭhena cittena, pahaṭṭhamanaso naro;",
  "atk-s0513a1:1784": "Bhāveti kusalaṃ dhammaṃ, yogakkhemassa pattiyā;",
  "atk-s0513a1:1785": "Pāpuṇe anupubbena, sabbasaṃyojanakkhaya”nti.",
  "atk-s0513a1:1786": "Tattha pahaṭṭhenāti vinīvaraṇena. Pahaṭṭhamanasoti tāya eva vinīvaraṇatāya pahaṭṭhamānaso, suvaṇṇaṃ viya pahaṃsitvā samujjotitasappabhāsacitto hutvāti attho.",
  "atk-s0513a1:1787": "Evaṃ satthā arahattakūṭena desanaṃ niṭṭhāpetvā anusandhiṃ ghaṭetvā jātakaṃ samodhānesi – “tadā kañcanakkhandhaladdhapuriso ahameva ahosi”nti.",
  "atk-s0513a1:1788": "Kañcanakkhandhajātakavaṇṇanā chaṭṭhā.",
  "atk-s0513a1:1790": "[57] 7. Vānarindajātakavaṇṇanā",
  "atk-s0513a1:1791_0": "Yassete caturo dhammāti idaṃ satthā veḷuvane viharanto devadattassa vadhāya parisakkanaṃ",
  "atk-s0513a1:1791_1": "ārabbha kathesi. Tasmiñhi samaye satthā “devadatto vadhāya parisakkatī”ti sutvā “na,",
  "atk-s0513a1:1791_2": "bhikkhave, idāneva devadatto mayhaṃ vadhāya parisakkati, pubbepi parisakkiyeva, tāsamattampi",
  "atk-s0513a1:1791_3": "pana kātuṃ nāsakkhī”ti vatvā atītaṃ āhari.",
  "atk-s0513a1:1792_0": "Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vuḍḍhimanvāya",
  "atk-s0513a1:1792_1": "assapotakappamāṇo thāmasampanno ekacaro hutvā nadītīre viharati. Tassā pana nadiyā",
  "atk-s0513a1:1792_2": "vemajjhe eko dīpako nānappakārehi ambapanasādīhi phalarukkhehi sampanno. Bodhisatto",
  "atk-s0513a1:1792_3": "nāgabalo thāmasampanno nadiyā orimatīrato uppatitvā dīpakassa orato nadīmajjhe eko",
  "atk-s0513a1:1792_4": "piṭṭhipāsāṇo atthi, tasmiṃ nipatati, tato uppatitvā tasmiṃ dīpake patati. Tattha",
  "atk-s0513a1:1792_5": "nānappakārāni phalāni khāditvā sāyaṃ teneva upāyena paccāgantvā attano vasanaṭṭhāne",
  "atk-s0513a1:1792_6": "vasitvā punadivasepi tatheva karoti. Iminā niyāmena tattha vāsaṃ kappeti.",
  "atk-s0513a1:1793_0": "Tasmiṃ pana kāle eko kumbhīlo sapajāpatiko tassā nadiyā vasati. Tassa bhariyā bodhisattaṃ",
  "atk-s0513a1:1793_1": "aparāparaṃ gacchantaṃ disvā bodhisattassa hadayamaṃse dohaḷaṃ uppādetvā kumbhīlaṃ",
  "atk-s0513a1:1793_2": "āha – “mayhaṃ kho, ayya, imassa vānarindassa hadayamaṃse dohaḷo uppanno”ti. Kumbhīlo",
  "atk-s0513a1:1793_3": "“sādhu, bhadde, lacchasī”ti vatvā “ajja taṃ sāyaṃ dīpakato āgacchantameva gaṇhissāmī”ti",
  "atk-s0513a1:1793_4": "gantvā piṭṭhipāsāṇe nipajji.",
  "atk-s0513a1:1794_0": "Bodhisatto divasaṃ caritvā sāyanhasamaye dīpake ṭhitova pāsāṇaṃ oloketvā – “ayaṃ",
  "atk-s0513a1:1794_1": "pāsāṇo idāni uccataro khāyati, kiṃ nu kho kāraṇa”nti cintesi. Tassa kira udakappamāṇañca",
  "atk-s0513a1:1794_2": "pāsāṇappamāṇañca suvavatthāpitameva hoti. Tenassa etadahosi “ajja imissā nadiyā udakaṃ",
  "atk-s0513a1:1794_3": "neva hāyati, na ca vaḍḍhati, atha ca panāyaṃ pāsāṇo mahā hutvā paññāyati, kacci nu",
  "atk-s0513a1:1794_4": "kho ettha mayhaṃ gahaṇatthāya kumbhīlo nipanno”ti. So “vīmaṃsāmi tāva na”nti tattheva",
  "atk-s0513a1:1794_5": "ṭhatvā pāsāṇena saddhiṃ kathento viya “bho pāsāṇā”ti vatvā paṭivacanaṃ alabhanto",
  "atk-s0513a1:1794_6": "yāvatatiyaṃ “bho pāsāṇā”ti āha. Pāsāṇo kiṃ paṭivacanaṃ dassati. Punapi vānaro “kiṃ",
  "atk-s0513a1:1794_7": "bho pāsāṇa, ajja mayhaṃ paṭivacanaṃ na desī”ti āha. Kumbhīlo “addhā aññesu divasesu",
  "atk-s0513a1:1794_8": "ayaṃ pāsāṇo vānarindassa paṭivacanaṃ adāsi, dassāmi dānissa paṭivacana”nti cintetvā",
  "atk-s0513a1:1794_9": "“kiṃ, bho vānarindā”ti āha. “Kosi tva”nti? “Ahaṃ kumbhīlo”ti. “Kimatthaṃ ettha nipannosī”ti?",
  "atk-s0513a1:1794_10": "“Tava hadayamaṃsaṃ patthayamāno”ti. Bodhisatto cintesi “añño me gamanamaggo natthi,",
  "atk-s0513a1:1794_11": "ajja mayā esa kumbhīlo vañcetabbo”ti. Atha naṃ evamāha “samma kumbhīla, ahaṃ attānaṃ",
  "atk-s0513a1:1794_12": "tuyhaṃ pariccajissāmi, tvaṃ mukhaṃ vivaritvā maṃ tava santikaṃ āgatakāle gaṇhāhī”ti.",
  "atk-s0513a1:1794_13": "Kumbhīlānañhi mukhe vivaṭe akkhīni nimmīlanti. So taṃ kāraṇaṃ asallakkhetvā mukhaṃ",
  "atk-s0513a1:1794_14": "vivari, athassa akkhīni pithīyiṃsu. So mukhaṃ vivaritvā akkhīni nimmīletvā nipajji.",
  "atk-s0513a1:1794_15": "Bodhisatto tathābhāvaṃ ñatvā dīpakā uppatito gantvā kumbhīlassa matthake akkamitvā",
  "atk-s0513a1:1794_16": "tato uppatito vijjulatā viya vijjotamāno paratīre aṭṭhāsi.",
  "atk-s0513a1:1795_0": "Kumbhīlo taṃ acchariyaṃ disvā “iminā vānarindena atiaccherakaṃ kata”nti cintetvā",
  "atk-s0513a1:1795_1": "“bho vānarinda, imasmiṃ loke catūhi dhammehi samannāgato puggalo paccāmitte adhibhavati.",
  "atk-s0513a1:1795_2": "Te sabbepi tuyhaṃ abbhantare atthi maññe”ti vatvā imaṃ gāthamāha –",
  "atk-s0513a1:1796": "57.",
  "atk-s0513a1:1797": "“Yassete caturo dhammā, vānarinda yathā tava;",
  "atk-s0513a1:1798": "Saccaṃ dhammo dhiti cāgo, diṭṭhaṃ so ativattatī”ti.",
  "atk-s0513a1:1799_0": "Tattha yassāti yassa kassaci puggalassa. Eteti idāni vattabbe paccakkhato niddisati.",
  "atk-s0513a1:1799_1": "Caturo dhammāti cattāro guṇā. Saccanti vacīsaccaṃ, “mama santikaṃ āgamissāmī”ti vatvā",
  "atk-s0513a1:1799_2": "musāvādaṃ akatvā āgatoyevāti etaṃ te vacīsaccaṃ. Dhammoti vicāraṇapaññā, “evaṃ kate",
  "atk-s0513a1:1799_3": "idaṃ nāma bhavissatī”ti esā te vicāraṇapaññā atthi. Dhitīti abbocchinnaṃ vīriyaṃ",
  "atk-s0513a1:1799_4": "vuccati, etampi te atthi. Cāgoti attapariccāgo, tvaṃ attānaṃ pariccajitvā mama santikaṃ",
  "atk-s0513a1:1799_5": "āgato. Yaṃ panāhaṃ gaṇhituṃ nāsakkhiṃ, mayhamevesa doso. Diṭṭhanti paccāmittaṃ. So",
  "atk-s0513a1:1799_6": "ativattatīti yassa puggalassa yathā tava, evaṃ ete cattāro dhammā atthi, so yathā",
  "atk-s0513a1:1799_7": "maṃ ajja tvaṃ atikkanto, tatheva attano paccāmittaṃ atikkamati abhibhavatīti. Evaṃ",
  "atk-s0513a1:1799_8": "kumbhīlo bodhisattaṃ pasaṃsitvā attano vasaṭṭhānaṃ gato.",
  "atk-s0513a1:1800_0": "Satthāpi “na, bhikkhave, devadatto idāneva mayhaṃ vadhāya parisakkati, pubbepi parisakkiyevā”ti",
  "atk-s0513a1:1800_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā kumbhīlo",
  "atk-s0513a1:1800_2": "devadatto ahosi, bhariyāssa ciñcamāṇavikā, vānarindo pana ahameva ahosi”nti.",
  "atk-s0513a1:1801": "Vānarindajātakavaṇṇanā sattamā.",
  "atk-s0513a1:1803": "[58] 8. Tayodhammajātakavaṇṇanā",
  "atk-s0513a1:1804": "Yassa ete tayo dhammāti idaṃ satthā veḷuvane viharanto devadattassa vadhāya parisakkanamevārabbha kathesi.",
  "atk-s0513a1:1805_0": "Atīte bārāṇasiyaṃ brahmadatte rajjaṃ kārente devadatto vānarayoniyaṃ nibbattitvā",
  "atk-s0513a1:1805_1": "himavantappadese yūthaṃ pariharanto attānaṃ paṭicca jātānaṃ vānarapotakānaṃ “vuḍḍhippattā",
  "atk-s0513a1:1805_2": "ime yūthaṃ parihareyyu”nti bhayena dantehi ḍaṃsitvā tesaṃ bījāni uppāṭeti. Tadā bodhisattopi",
  "atk-s0513a1:1805_3": "taññeva paṭicca ekissā vānariyā kucchismiṃ paṭisandhiṃ gaṇhi. Atha sā vānarī gabbhassa",
  "atk-s0513a1:1805_4": "patiṭṭhitabhāvaṃ ñatvā attano gabbhaṃ anurakkhamānā aññaṃ pabbatapādaṃ agamāsi. Sā",
  "atk-s0513a1:1805_5": "paripakkagabbhā bodhisattaṃ vijāyi. So vuḍḍhimanvāya viññutaṃ patto thāmasampanno",
  "atk-s0513a1:1805_6": "ahosi. So ekadivasaṃ mātaraṃ pucchi “amma, mayhaṃ pitā kaha”nti? “Tāta, asukasmiṃ",
  "atk-s0513a1:1805_7": "nāma pabbatapāde yūthaṃ pariharanto vasatī”ti. “Amma, tassa maṃ santikaṃ nehī”ti.",
  "atk-s0513a1:1805_8": "“Tāta, na sakkā tayā pitu santikaṃ gantuṃ. Pitā hi te attānaṃ paṭicca jātānaṃ vānarapotakānaṃ",
  "atk-s0513a1:1805_9": "yūthapariharaṇabhayena dantehi ḍaṃsitvā bījāni uppāṭetī”ti. “Amma, nehi maṃ tattha,",
  "atk-s0513a1:1805_10": "ahaṃ jānissāmī”ti. Sā puttaṃ ādāya tassa santikaṃ agamāsi.",
  "atk-s0513a1:1806_0": "So vānaro attano puttaṃ disvāva “ayaṃ vaḍḍhanto mayhaṃ yūthaṃ pariharituṃ na dassati,",
  "atk-s0513a1:1806_1": "idāneva māretabbo”ti “etaṃ āliṅganto viya gāḷhaṃ pīḷetvā jīvitakkhayaṃ pāpessāmī”ti",
  "atk-s0513a1:1806_2": "cintetvā “ehi, tāta, ettakaṃ kālaṃ kahaṃ gatosī”ti bodhisattaṃ āliṅganto viya nippīḷesi.",
  "atk-s0513a1:1806_3": "Bodhisatto pana nāgabalo thāmasampanno, sopi naṃ nippīḷesi, athassa aṭṭhīni bhijjanākārappattāni",
  "atk-s0513a1:1806_4": "ahesuṃ. Athassa etadahosi “ayaṃ vaḍḍhanto maṃ māressati, kena nu kho upāyena puretaraññeva",
  "atk-s0513a1:1806_5": "māreyya”nti. Tato cintesi “ayaṃ avidūre rakkhasapariggahito saro atthi, tattha naṃ",
  "atk-s0513a1:1806_6": "rakkhasena khādāpessāmī”ti. Atha naṃ evamāha “tāta, ahaṃ mahallako, imaṃ yūthaṃ tuyhaṃ",
  "atk-s0513a1:1806_7": "niyyādemi, ajjeva taṃ rājānaṃ karomi, asukasmiṃ nāma ṭhāne saro atthi, tattha dve",
  "atk-s0513a1:1806_8": "kumudiniyo, tisso uppaliniyo, pañca paduminiyo ca pupphanti, gaccha, tato pupphāni",
  "atk-s0513a1:1806_9": "āharā”ti. So “sādhu, tāta, āharissāmī”ti gantvā sahasā anotaritvā samantā padaṃ paricchindanto",
  "atk-s0513a1:1806_10": "otiṇṇapadaññeva addasa, na uttiṇṇapadaṃ. So “iminā sarena rakkhasapariggahitena bhavitabbaṃ,",
  "atk-s0513a1:1806_11": "mayhaṃ pitā attanā māretuṃ asakkonto rakkhasena maṃ khādāpetukāmo bhavissati, ahaṃ",
  "atk-s0513a1:1806_12": "imañca saraṃ na otarissāmi, pupphāni ca gahessāmī”ti nirudakaṭṭhānaṃ gantvā vegaṃ",
  "atk-s0513a1:1806_13": "gahetvā uppatitvā parato gacchanto nirudake okāse ṭhitāneva dve pupphāni gahetvā",
  "atk-s0513a1:1806_14": "paratīre pati. Paratīratopi orimatīraṃ āgacchanto tenevupāyena dve gaṇhi. Evaṃ ubhosu",
  "atk-s0513a1:1806_15": "passesu rāsiṃ karonto pupphāni ca gaṇhi, rakkhasassa ca āṇaṭṭhānaṃ na otari.",
  "atk-s0513a1:1807_0": "Athassa “ito uttari ukkhipituṃ na sakkhissāmī”ti tāni pupphāni gahetvā ekasmiṃ ṭhāne",
  "atk-s0513a1:1807_1": "rāsiṃ karontassa so rakkhaso “mayā ettakaṃ kālaṃ evarūpo paññavā acchariyapuriso",
  "atk-s0513a1:1807_2": "na diṭṭhapubbo, pupphāni ca nāma yāvadicchakaṃ gahitāni, mayhañca āṇaṭṭhānaṃ na otarī”ti",
  "atk-s0513a1:1807_3": "udakaṃ dvidhā bhindanto udakato uṭṭhāya bodhisattaṃ upasaṅkamitvā “vānarinda, imasmiṃ",
  "atk-s0513a1:1807_4": "loke yassa tayo dhammā atthi, so paccāmittaṃ abhibhavati, te sabbepi tava abbhantare",
  "atk-s0513a1:1807_5": "atthi maññe”ti vatvā bodhisattassa thutiṃ karonto imaṃ gāthamāha –",
  "atk-s0513a1:1808": "58.",
  "atk-s0513a1:1809": "“Yassa ete tayo dhammā, vānarinda yathā tava;",
  "atk-s0513a1:1810": "Dakkhiyaṃ sūriyaṃ paññā, diṭṭhaṃ so ativattatī”ti.",
  "atk-s0513a1:1811_0": "Tattha dakkhiyanti dakkhabhāvo, sampattabhayaṃ vidhamituṃ jānanapaññāya sampayuttauttamavīriyassetaṃ",
  "atk-s0513a1:1811_1": "nāmaṃ. Sūriyanti sūrabhāvo, nibbhayabhāvassetaṃ nāmaṃ. Paññāti paññāpadaṭṭhānāya",
  "atk-s0513a1:1811_2": "upāyapaññāyetaṃ nāmaṃ.",
  "atk-s0513a1:1812_0": "Evaṃ so dakarakkhaso imāya gāthāya bodhisattassa thutiṃ katvā “imāni pupphāni kimatthaṃ",
  "atk-s0513a1:1812_1": "harasī”ti pucchi. “Pitā maṃ rājānaṃ kātukāmo, tena kāraṇena harāmī”ti. “Na sakkā",
  "atk-s0513a1:1812_2": "tādisena uttamapurisena pupphāni vahituṃ ahaṃ vahissāmī”ti ukkhipitvā tassa pacchato",
  "atk-s0513a1:1812_3": "pacchato agamāsi. Athassa pitā dūratova taṃ disvā “ahaṃ imaṃ ‘rakkhasabhattaṃ bhavissatī’ti",
  "atk-s0513a1:1812_4": "pahiṇiṃ, so dānesa rakkhasaṃ pupphāni gāhāpento āgacchati, idānimhi naṭṭho”ti cintento",
  "atk-s0513a1:1812_5": "sattadhā hadayaphālanaṃ patvā tattheva jīvitakkhayaṃ patto. Sesavānarā sannipatitvā",
  "atk-s0513a1:1812_6": "bodhisattaṃ rājānaṃ akaṃsu.",
  "atk-s0513a1:1813": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā yūthapati devadatto ahosi, yūthapatiputto pana ahameva ahosi”nti.",
  "atk-s0513a1:1814": "Tayodhammajātakavaṇṇanā aṭṭhamā.",
  "atk-s0513a1:1816": "[59] 9. Bherivādakajātakavaṇṇanā",
  "atk-s0513a1:1817_0": "Dhame dhameti idaṃ satthā jetavane viharanto aññataraṃ dubbacabhikkhuṃ ārabbha kathesi.",
  "atk-s0513a1:1817_1": "Tañhi bhikkhuṃ satthā “saccaṃ kira tvaṃ bhikkhu dubbacosī”ti pucchitvā “saccaṃ, bhagavā”ti",
  "atk-s0513a1:1817_2": "vutte “na tvaṃ bhikkhu idāneva dubbaco, pubbepi dubbacoyevā”ti vatvā atītaṃ āhari.",
  "atk-s0513a1:1818_0": "Atīte bārāṇasiyaṃ brahmadatte rajjaṃ kārente bodhisatto bherivādakakule nibbattitvā",
  "atk-s0513a1:1818_1": "gāmake vasati. So “bārāṇasiyaṃ nakkhattaṃ ghuṭṭha”nti sutvā “samajjamaṇḍale bheriṃ",
  "atk-s0513a1:1818_2": "vādetvā dhanaṃ āharissāmī”ti puttaṃ ādāya tattha gantvā bheriṃ vādetvā bahudhanaṃ",
  "atk-s0513a1:1818_3": "labhi. So taṃ ādāya attano gāmaṃ gacchanto corāṭaviṃ patvā puttaṃ nirantaraṃ bheriṃ",
  "atk-s0513a1:1818_4": "vādentaṃ vāresi “tāta, nirantaraṃ avādetvā maggapaṭipannassa issarassa bheriṃ viya",
  "atk-s0513a1:1818_5": "antarantarā vādehī”ti so pitarā vāriyamānopi “bherisaddeneva core palāpessāmī”ti",
  "atk-s0513a1:1818_6": "vatvā nirantarameva vādesi. Corā paṭhamaññeva bherisaddaṃ sutvā “issarabherī bhavissatī”ti",
  "atk-s0513a1:1818_7": "palāyitvā ati viya ekābaddhaṃ saddaṃ sutvā “nāyaṃ issarabherī bhavissatī”ti āgantvā",
  "atk-s0513a1:1818_8": "upadhārentā dveyeva jane disvā pothetvā vilumpiṃsu. Bodhisatto “kicchena vata no",
  "atk-s0513a1:1818_9": "laddhaṃ dhanaṃ ekābaddhaṃ katvā vādento nāsesī”ti vatvā imaṃ gāthamāha –",
  "atk-s0513a1:1819": "59.",
  "atk-s0513a1:1820": "“Dhame dhame nātidhame, atidhantañhi pāpakaṃ;",
  "atk-s0513a1:1821": "Dhantena hi sataṃ laddhaṃ, atidhantena nāsita”nti.",
  "atk-s0513a1:1822_0": "Tattha dhame dhameti dhameyya no na dhameyya, bheriṃ vādeyya no na vādeyyāti attho.",
  "atk-s0513a1:1822_1": "Nātidhameti atikkamitvā pana nirantarameva katvā na vādeyya. Kiṃkāraṇā? Atidhantañhi",
  "atk-s0513a1:1822_2": "pāpakaṃ, nirantaraṃ bherivādanaṃ idāni amhākaṃ pāpakaṃ lāmakaṃ jātaṃ. Dhantena hi",
  "atk-s0513a1:1822_3": "sataṃ laddhanti nagare dhamantena bherivādanena kahāpaṇasataṃ laddhaṃ. Atidhantena",
  "atk-s0513a1:1822_4": "nāsitanti idāni pana me puttena vacanaṃ akatvā yadidaṃ aṭaviyaṃ atidhantaṃ, tena",
  "atk-s0513a1:1822_5": "atidhantena sabbaṃ nāsitanti.",
  "atk-s0513a1:1823": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā putto dubbacabhikkhu ahosi, pitā pana ahameva ahosi”nti.",
  "atk-s0513a1:1824": "Bherivādakajātakavaṇṇanā navamā.",
  "atk-s0513a1:1826": "[60] 10. Saṅkhadhamajātakavaṇṇanā",
  "atk-s0513a1:1827": "Dhame dhameti idaṃ satthā jetavane viharanto dubbacamevārabbha kathesi.",
  "atk-s0513a1:1828_0": "Atīte bārāṇasiyaṃ brahmadatte rajjaṃ kārente bodhisatto saṅkhadhamakakule nibbattitvā",
  "atk-s0513a1:1828_1": "bārāṇasiyaṃ nakkhatte ghuṭṭhe pitaraṃ ādāya saṅkhadhamanakammena dhanaṃ labhitvā",
  "atk-s0513a1:1828_2": "āgamanakāle corāṭaviyaṃ pitaraṃ nirantaraṃ saṅkhaṃ dhamantaṃ vāresi. So “saṅkhasaddena",
  "atk-s0513a1:1828_3": "core palāpessāmī”ti nirantarameva dhami, corā purimanayeneva āgantvā vilumpiṃsu.",
  "atk-s0513a1:1828_4": "Bodhisatto purimanayeneva gāthaṃ abhāsi –",
  "atk-s0513a1:1829": "60.",
  "atk-s0513a1:1830": "“Dhame dhame nātidhame, atidhantañhi pāpakaṃ;",
  "atk-s0513a1:1831": "Dhantenādhigatā bhogā, te tāto vidhamī dhama”nti.",
  "atk-s0513a1:1832": "Tattha te tāto vidhamī dhamanti te saṅkhaṃ dhamitvā laddhabhoge mama pitā punappunaṃ dhamanto vidhami viddhaṃsesi vināsesīti.",
  "atk-s0513a1:1833": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā pitā dubbacabhikkhu ahosi, putto panassa ahameva ahosi”nti.",
  "atk-s0513a1:1834": "Saṅkhadhamajātakavaṇṇanā dasamā.",
  "atk-s0513a1:1835": "Āsīsavaggo chaṭṭho.",
  "atk-s0513a1:1836": "Tassuddānaṃ –",
  "atk-s0513a1:1837": "Mahāsīlavajanakaṃ, puṇṇapāti ca kiṃphalaṃ;",
  "atk-s0513a1:1838": "Pañcāvudhakañcanakkhandhaṃ, vānarindaṃ tayodhammaṃ;",
  "atk-s0513a1:1839": "Bherivādasaṅkhadhamanti.",
  "atk-s0513a1:1840": "7. Itthivaggo",
  "atk-s0513a1:1842": "[61] 1. Asātamantajātakavaṇṇanā",
  "atk-s0513a1:1843_0": "Asā lokitthiyo nāmāti idaṃ satthā jetavane viharanto ukkaṇṭhitaṃ bhikkhuṃ ārabbha",
  "atk-s0513a1:1843_1": "kathesi. Tassa vatthu ummādantijātake āvi bhavissati. Taṃ pana bhikkhuṃ satthā “bhikkhu",
  "atk-s0513a1:1843_2": "itthiyo nāma asātā asatiyo lāmikā pacchimikā, tvaṃ evarūpaṃ lāmikaṃ itthiṃ nissāya",
  "atk-s0513a1:1843_3": "kasmā ukkaṇṭhitosī”ti vatvā atītaṃ āhari.",
  "atk-s0513a1:1844_0": "Atīte bārāṇasiyaṃ brahmadatte rajjaṃ kārente bodhisatto gandhāraraṭṭhe takkasilāyaṃ",
  "atk-s0513a1:1844_1": "brāhmaṇakule nibbattitvā viññutaṃ patto tīsu vedesu sabbasippesu ca nipphattiṃ patto",
  "atk-s0513a1:1844_2": "disāpāmokkho ācariyo ahosi. Tadā bārāṇasiyaṃ ekasmiṃ brāhmaṇakule puttassa jātadivase",
  "atk-s0513a1:1844_3": "aggiṃ gahetvā anibbāyantaṃ ṭhapayiṃsu. Atha naṃ brāhmaṇakumāraṃ soḷasavassakāle mātāpitaro",
  "atk-s0513a1:1844_4": "āhaṃsu “putta, mayaṃ tava jātadivase aggiṃ gahetvā ṭhapayimha. Sace brahmalokaparāyaṇo",
  "atk-s0513a1:1844_5": "bhavitukāmo, tvaṃ aggiṃ ādāya araññaṃ pavisitvā aggiṃ bhagavantaṃ namassamāno brahmalokaparāyaṇo",
  "atk-s0513a1:1844_6": "hohi. Sace agāraṃ ajjhāvasitukāmo, takkasilaṃ gantvā disāpāmokkhassa ācariyassa santike",
  "atk-s0513a1:1844_7": "sippaṃ uggaṇhitvā kuṭumbaṃ saṇṭhapehī”ti. Māṇavo “nāhaṃ sakkhissāmi araññe aggiṃ",
  "atk-s0513a1:1844_8": "paricarituṃ, kuṭumbameva saṇṭhapessāmī”ti mātāpitaro vanditvā ācariyabhāgaṃ sahassaṃ",
  "atk-s0513a1:1844_9": "gahetvā takkasilaṃ gantvā sippaṃ uggaṇhitvā paccāgamāsi.",
  "atk-s0513a1:1845_0": "Mātāpitaro panassa anatthikā gharāvāsena, araññe aggiṃ paricarāpetukāmā honti. Atha",
  "atk-s0513a1:1845_1": "naṃ mātā itthīnaṃ dosaṃ dassetvā araññaṃ pesetukāmā “so ācariyo paṇḍito byatto sakkhissati",
  "atk-s0513a1:1845_2": "me puttassa itthīnaṃ dosaṃ kathetu”nti cintetvā āha – “uggahitaṃ te, tāta, sippa”nti.",
  "atk-s0513a1:1845_3": "“Āma, ammā”ti. “Asātamantopi te uggahito”ti. “Na uggahito, ammā”ti. “Tāta, yadi te",
  "atk-s0513a1:1845_4": "asātamanto na uggahito, kiṃ nāma te sippaṃ uggahitaṃ, gaccha, uggaṇhitvā ehī”ti.",
  "atk-s0513a1:1845_5": "So “sādhū”ti puna takkasilābhimukho pāyāsi. Tassapi ācariyassa mātā mahallikā vīsativassasatikā.",
  "atk-s0513a1:1845_6": "So taṃ sahatthā nhāpento bhojento pāyento paṭijaggati. Aññe manussā naṃ tathā karontaṃ",
  "atk-s0513a1:1845_7": "jigucchanti. So cintesi “yaṃnūnāhaṃ araññaṃ pavisitvā tattha mātaraṃ paṭijagganto",
  "atk-s0513a1:1845_8": "vihareyya”nti. Athekasmiṃ vivitte araññe udakaphāsukaṭṭhāne paṇṇasālaṃ kāretvā sappitaṇḍulādīni",
  "atk-s0513a1:1845_9": "āharāpetvā mātaraṃ ukkhipitvā tattha gantvā mātaraṃ paṭijagganto vāsaṃ kappesi.",
  "atk-s0513a1:1846_0": "Sopi kho māṇavo takkasilaṃ gantvā ācariyaṃ apassanto “kahaṃ ācariyo”ti pucchitvā",
  "atk-s0513a1:1846_1": "taṃ pavattiṃ sutvā tattha gantvā vanditvā aṭṭhāsi. Atha naṃ ācariyo “kiṃ nu kho,",
  "atk-s0513a1:1846_2": "tāta, atisīghaṃ āgatosī”ti? “Nanu ahaṃ tumhehi asātamanto nāma na uggaṇhāpito”ti?",
  "atk-s0513a1:1846_3": "“Ko pana te asātamante uggaṇhitabbe katvā kathesī”ti? “Mayhaṃ mātā ācariyā”ti. Bodhisatto",
  "atk-s0513a1:1846_4": "cintesi “asātamanto nāma koci natthi, imassa pana mātā imaṃ itthidose jānāpetukāmā",
  "atk-s0513a1:1846_5": "bhavissatī”ti. Atha naṃ “sādhu, tāta, dassāmi te asātamante, tvaṃ ajja ādiṃ katvā",
  "atk-s0513a1:1846_6": "mama ṭhāne ṭhatvā mama mātaraṃ sahatthā nhāpento bhojento pāyento paṭijaggāhi, hatthapādasīsapiṭṭhisambāhanādīni",
  "atk-s0513a1:1846_7": "cassā karonto ‘ayye jaraṃ pattakālepi tāva te evarūpaṃ sarīraṃ, daharakāle kīdisaṃ",
  "atk-s0513a1:1846_8": "ahosī’ti hatthapādaparikammādikaraṇakāle hatthapādādīnaṃ vaṇṇaṃ katheyyāsi. Yañca",
  "atk-s0513a1:1846_9": "te mama mātā katheti, taṃ alajjanto aniguhanto mayhaṃ āroceyyāsi, evaṃ karonto asātamante",
  "atk-s0513a1:1846_10": "lacchasi, akaronto na lacchasī”ti āha. So “sādhu ācariyā”ti tassa vacanaṃ sampaṭicchitvā",
  "atk-s0513a1:1846_11": "tato paṭṭhāya sabbaṃ yathāvuttavidhānaṃ akāsi.",
  "atk-s0513a1:1847_0": "Athassā tasmiṃ māṇave punappunaṃ vaṇṇayamāne “ayaṃ mayā saddhiṃ abhiramitukāmo bhavissatī”ti",
  "atk-s0513a1:1847_1": "andhāya jarājiṇṇāya abbhantare kileso uppajji. Sā ekadivasaṃ attano sarīravaṇṇaṃ",
  "atk-s0513a1:1847_2": "kathayamānaṃ māṇavaṃ āha “mayā saddhiṃ abhiramituṃ icchasī”ti? “Ayye, ahaṃ tāva iccheyyaṃ,",
  "atk-s0513a1:1847_3": "ācariyo pana garuko”ti. “Sace maṃ icchasi, puttaṃ me mārehī”ti. “Ahaṃ ācariyassa",
  "atk-s0513a1:1847_4": "santike ettakaṃ sippaṃ uggaṇhitvā kilesamattaṃ nissāya kinti katvā ācariyaṃ māressāmī”ti.",
  "atk-s0513a1:1847_5": "“Tena hi sace tvaṃ maṃ na pariccajasi, ahameva naṃ māressāmī”ti. Evaṃ itthiyo nāma",
  "atk-s0513a1:1847_6": "asātā lāmikā pacchimikā, tathārūpe nāma vaye ṭhitā rāgacittaṃ uppādetvā kilesaṃ anuvattamānā",
  "atk-s0513a1:1847_7": "evaṃ upakārakaṃ puttaṃ māretukāmā jātā. Māṇavo sabbaṃ taṃ kathaṃ bodhisattassa ārocesi.",
  "atk-s0513a1:1848_0": "Bodhisatto “suṭṭhu te, māṇava, kataṃ mayhaṃ ārocentenā”ti vatvā mātu āyusaṅkhāraṃ",
  "atk-s0513a1:1848_1": "olokento “ajjeva marissatī”ti ñatvā “ehi, māṇava, vīmaṃsissāma na”nti ekaṃ udumbararukkhaṃ",
  "atk-s0513a1:1848_2": "chinditvā attano pamāṇena kaṭṭharūpakaṃ katvā sasīsaṃ pārupitvā attano sayanaṭṭhāne",
  "atk-s0513a1:1848_3": "uttānaṃ nipajjāpetvā rajjukaṃ bandhitvā antevāsikaṃ āha – “tāta, pharasuṃ ādāya gantvā",
  "atk-s0513a1:1848_4": "mama mātu saññaṃ dehī”ti. Māṇavo gantvā “ayye, ācariyo paṇṇasālāyaṃ attano sayanaṭṭhāne",
  "atk-s0513a1:1848_5": "nipanno, rajjusaññā me baddhā, imaṃ pharasuṃ ādāya gantvā sace sakkosi, mārehi na”nti",
  "atk-s0513a1:1848_6": "āha. “Tvaṃ pana maṃ na pariccajissasī”ti? “Kiṃkāraṇā pariccajissāmī”ti? Sā pharasuṃ",
  "atk-s0513a1:1848_7": "ādāya pavedhamānā uṭṭhāya rajjusaññāya gantvā hatthena parāmasitvā “ayaṃ me putto”ti",
  "atk-s0513a1:1848_8": "saññāya kaṭṭharūpakassa mukhato sāṭakaṃ apanetvā pharasuṃ ādāya “ekappahāreneva māressāmī”ti",
  "atk-s0513a1:1848_9": "gīvāyameva paharitvā “dha”nti sadde uppanne rukkhabhāvaṃ aññāsi. Atha bodhisattena",
  "atk-s0513a1:1848_10": "“kiṃ karosi, ammā”ti vutte sā “vañcitāmhī”ti tattheva maritvā patitā. Attano kira",
  "atk-s0513a1:1848_11": "paṇṇasālāya nipannāyapi taṅkhaṇaññeva tāya maritabbameva.",
  "atk-s0513a1:1849_0": "So tassā matabhāvaṃ ñatvā sarīrakiccaṃ katvā āḷāhanaṃ nibbāpetvā vanapupphehi pūjetvā",
  "atk-s0513a1:1849_1": "māṇavaṃ ādāya paṇṇasāladvāre nisīditvā “tāta, pāṭiyekko asātamanto nāma natthi, itthiyo",
  "atk-s0513a1:1849_2": "asātā nāma, tava mātā ‘asātamantaṃ uggaṇhā’ti mama santikaṃ pesayamānā itthīnaṃ dosaṃ",
  "atk-s0513a1:1849_3": "jānanatthaṃ pesesi. Idāni pana te paccakkhameva mama mātu doso diṭṭho, iminā kāraṇena",
  "atk-s0513a1:1849_4": "‘itthiyo nāma asātā lāmikā pacchimikā’ti jāneyyāsī”ti taṃ ovaditvā uyyojesi. Sopi",
  "atk-s0513a1:1849_5": "ācariyaṃ vanditvā mātāpitūnaṃ santikaṃ agamāsi. Atha naṃ mātā pucchi “tāta, uggahito",
  "atk-s0513a1:1849_6": "te asātamanto”ti? “Āma, ammā”ti. “Idāni kiṃ karissasi, pabbajitvā aggiṃ vā paricarissasi,",
  "atk-s0513a1:1849_7": "agāramajjhe vā vasissasī”ti? Māṇavo “mayā, amma, paccakkhato itthīnaṃ dosā diṭṭhā,",
  "atk-s0513a1:1849_8": "agārena me kiccaṃ natthi, pabbajissāmaha”nti attano adhippāyaṃ pakāsento imaṃ gāthamāha –",
  "atk-s0513a1:1850": "61.",
  "atk-s0513a1:1851": "“Asā lokitthiyo nāma, velā tāsaṃ na vijjati;",
  "atk-s0513a1:1852": "Sārattā ca pagabbhā ca, sikhī sabbaghaso yathā;",
  "atk-s0513a1:1853": "Tā hitvā pabbajissāmi, vivekamanubrūhaya”nti.",
  "atk-s0513a1:1854_0": "Tattha asāti asatiyo lāmikā. Atha vā sātaṃ vuccati sukhaṃ, taṃ tāsu natthi. Attani",
  "atk-s0513a1:1854_1": "paṭibaddhacittānaṃ asātameva dentītipi asā, dukkhā dukkhavatthubhūtāti attho. Imassa",
  "atk-s0513a1:1854_2": "panatthassa sādhanatthāya idaṃ suttaṃ āharitabbaṃ –",
  "atk-s0513a1:1855": "“Māyā cetā marīcī ca, soko rogo cupaddavo;",
  "atk-s0513a1:1856": "Kharā ca bandhanā cetā, maccupāsā guhāsayā;",
  "atk-s0513a1:1857": "Tāsu yo vissase poso, so naresu narādhamo”ti. ;",
  "atk-s0513a1:1858_0": "Lokitthiyoti loke itthiyo. Velā tāsaṃ na vijjatīti amma, tāsaṃ itthīnaṃ kilesuppattiṃ",
  "atk-s0513a1:1858_1": "patvā velā saṃvaro mariyādā pamāṇaṃ nāma natthi. Sārattā ca pagabbhā cāti velā ca",
  "atk-s0513a1:1858_2": "etāsaṃ natthi, pañcasu kāmaguṇesu sārattā allīnā, tathā kāyapāgabbhiyena, vācāpāgabbhiyena,",
  "atk-s0513a1:1858_3": "manopāgabbhiyenāti tividhena pāgabbhiyena samannāgatattā pagabbhā cetā. Etāsañhi",
  "atk-s0513a1:1858_4": "abbhantare kāyadvārādīni patvā saṃvaro nāma natthi, lolā kākapaṭibhāgāti dasseti.",
  "atk-s0513a1:1858_5": "Sikhī sabbaghaso yathāti amma, yathā jālasikhāya “sikhī”ti saṅkhaṃ gato aggi nāma",
  "atk-s0513a1:1858_6": "gūthagatādibhedaṃ asucimpi, sappimadhuphāṇitādibhedaṃ sucimpi, iṭṭhampi aniṭṭhampi",
  "atk-s0513a1:1858_7": "yaṃ yadeva labhati, sabbaṃ ghasati khādati, tasmā “sabbaghaso”ti vuccati. Tatheva",
  "atk-s0513a1:1858_8": "tā itthiyopi hatthimeṇḍagomeṇḍādayo vā hontu hīnajaccā hīnakammantā, khattiyādayo",
  "atk-s0513a1:1858_9": "vā hontu uttamakammantā, hīnukkaṭṭhabhāvaṃ acintetvā lokassādavasena kilesasanthave",
  "atk-s0513a1:1858_10": "uppanne yaṃ yaṃ labhanti, sabbameva sevantīti sabbaghasasikhisadisā honti. Tasmā",
  "atk-s0513a1:1858_11": "sikhī sabbaghaso yathā, tathevetāti veditabbā.",
  "atk-s0513a1:1859_0": "Tā hitvā pabbajissāmīti ahaṃ tā lāmikā dukkhavatthubhūtā itthiyo hitvā araññaṃ pavisitvā",
  "atk-s0513a1:1859_1": "isipabbajjaṃ pabbajissāmi. Vivekamanubrūhayanti kāyaviveko cittaviveko upadhivivekoti",
  "atk-s0513a1:1859_2": "tayo vivekā, tesu idha kāyavivekopi vaṭṭati cittavivekopi. Idaṃ vuttaṃ hoti – ahaṃ,",
  "atk-s0513a1:1859_3": "amma, pabbajitvā kasiṇaparikammaṃ katvā aṭṭha samāpattiyo ca pañcābhiññā ca uppādetvā",
  "atk-s0513a1:1859_4": "gaṇato kāyaṃ, kilesehi ca cittaṃ vivecetvā imaṃ vivekaṃ brūhento vaḍḍhento brahmalokaparāyaṇo",
  "atk-s0513a1:1859_5": "bhavissāmi, alaṃ me agārenāti. Evaṃ itthiyo garahitvā mātāpitaro vanditvā himavantaṃ",
  "atk-s0513a1:1859_6": "pavisitvā pabbajitvā vuttappakāraṃ vivekaṃ brūhento brahmalokaparāyaṇo ahosi.",
  "atk-s0513a1:1860_0": "Satthāpi “evaṃ bhikkhu itthiyo nāma asātā lāmikā pacchimikā dukkhadāyikā”ti itthīnaṃ",
  "atk-s0513a1:1860_1": "aguṇaṃ kathetvā saccāni pakāsesi, saccapariyosāne so bhikkhu sotāpattiphale patiṭṭhāsi.",
  "atk-s0513a1:1860_2": "Satthā anusandhiṃ ghaṭetvā jātakaṃ samodhānesi – “tadā mātā bhaddakāpilānī, pitā",
  "atk-s0513a1:1860_3": "mahākassapo ahosi, antevāsiko ānando, ācariyo pana ahameva ahosi”nti.",
  "atk-s0513a1:1861": "Asātamantajātakavaṇṇanā paṭhamā.",
  "atk-s0513a1:1863": "[62] 2. Aṇḍabhūtajātakavaṇṇanā",
  "atk-s0513a1:1864_0": "Yaṃ brāhmaṇo avādesīti idaṃ satthā jetavane viharanto ukkaṇṭhitamevārabbha kathesi.",
  "atk-s0513a1:1864_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte",
  "atk-s0513a1:1864_2": "“bhikkhu itthiyo nāma arakkhiyā, pubbe paṇḍitā itthiṃ gabbhato paṭṭhāya rakkhantāpi",
  "atk-s0513a1:1864_3": "rakkhituṃ nāsakkhiṃsū”ti vatvā atītaṃ āhari.",
  "atk-s0513a1:1865_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ",
  "atk-s0513a1:1865_1": "nibbattitvā vayappatto sabbasippesu nipphattiṃ patvā pitu accayena rajje patiṭṭhāya",
  "atk-s0513a1:1865_2": "dhammena rajjaṃ kāresi. So purohitena saddhiṃ jūtaṃ kīḷati. Kīḷanto pana –",
  "atk-s0513a1:1866": "“Sabbā nadī vaṅkagatī, sabbe kaṭṭhamayā vanā;",
  "atk-s0513a1:1867": "Sabbitthiyo kare pāpaṃ, labhamāne nivātake”ti. –",
  "atk-s0513a1:1868": "Imaṃ jūtagītaṃ gāyanto rajataphalake suvaṇṇapāsake khipati. Evaṃ kīḷanto pana rājā niccaṃ jināti, purohito parājīyati.",
  "atk-s0513a1:1869_0": "So anukkamena ghare vibhave parikkhayaṃ gacchante cintesi “evaṃ sante sabbaṃ imasmiṃ",
  "atk-s0513a1:1869_1": "ghare dhanaṃ khīyissati, pariyesitvā purisantaraṃ agataṃ ekaṃ mātugāmaṃ ghare karissāmī”ti.",
  "atk-s0513a1:1869_2": "Athassa etadahosi “aññaṃ purisaṃ diṭṭhapubbaṃ itthiṃ rakkhituṃ na sakkhissāmi, gabbhato",
  "atk-s0513a1:1869_3": "paṭṭhāyekaṃ mātugāmaṃ rakkhitvā taṃ vayappattaṃ vase ṭhapetvā ekapurisikaṃ katvā",
  "atk-s0513a1:1869_4": "gāḷhaṃ ārakkhaṃ saṃvidahitvā rājakulato dhanaṃ āharissāmī”ti. So ca aṅgavijjāya cheko",
  "atk-s0513a1:1869_5": "hoti, athekaṃ duggatitthiṃ gabbhiniṃ disvā “dhītaraṃ vijāyissatī”ti ñatvā taṃ pakkosāpetvā",
  "atk-s0513a1:1869_6": "paribbayaṃ datvā ghareyeva vasāpetvā vijātakāle dhanaṃ datvā uyyojetvā taṃ kumārikaṃ",
  "atk-s0513a1:1869_7": "aññesaṃ purisānaṃ daṭṭhuṃ adatvā itthīnaṃyeva hatthe datvā posāpetvā vayappattakāle",
  "atk-s0513a1:1869_8": "taṃ attano vase ṭhapesi. Yāva cesā vaḍḍhati, tāva raññā saddhiṃ jūtaṃ na kīḷi. Taṃ",
  "atk-s0513a1:1869_9": "pana vase ṭhapetvā brāhmaṇo “mahārāja, jūtaṃ kīḷāmā”ti āha. Rājā “sādhū”ti purimaniyāmeneva",
  "atk-s0513a1:1869_10": "kīḷi. Purohito rañño gāyitvā pāsakaṃ khipanakāle “ṭhapetvā mama māṇavika”nti āha.",
  "atk-s0513a1:1869_11": "Tato paṭṭhāya purohito jināti, rājā parājīyati.",
  "atk-s0513a1:1870_0": "Bodhisatto “imassa ghare ekapurisikāya ekāya itthiyā bhavitabba”nti pariggaṇhāpento",
  "atk-s0513a1:1870_1": "atthibhāvaṃ ñatvā “sīlamassā bhindāpessāmī”ti ekaṃ dhuttaṃ pakkosāpetvā “sakkhissasi",
  "atk-s0513a1:1870_2": "purohitassa itthiyā sīlaṃ bhinditu”nti āha. “Sakkomi, devā”ti. Athassa rājā dhanaṃ",
  "atk-s0513a1:1870_3": "datvā “tena hi khippaṃ niṭṭhāpehī”ti taṃ pahiṇi. So rañño santikā dhanaṃ ādāya gandhadhūmacuṇṇakappūrādīni",
  "atk-s0513a1:1870_4": "gahetvā tassa gharato avidūre sabbagandhāpaṇaṃ pasāresi. Purohitassapi gehaṃ sattabhūmakaṃ",
  "atk-s0513a1:1870_5": "sattadvārakoṭṭhakaṃ hoti, sabbesu dvārakoṭṭhakesu itthīnaṃyeva ārakkhā. Ṭhapetvā",
  "atk-s0513a1:1870_6": "pana brāhmaṇaṃ añño puriso gehaṃ pavisituṃ labhanto nāma natthi, kacavarachaḍḍanapacchimpi",
  "atk-s0513a1:1870_7": "sodhetvāyeva pavesenti. Taṃ māṇavikaṃ purohitoyeva daṭṭhuṃ labhati. Tassā ca ekā",
  "atk-s0513a1:1870_8": "paricārikā itthī atthi. Athassā sā paricārikā gandhapupphamūlaṃ gahetvā gacchantī",
  "atk-s0513a1:1870_9": "tassa dhuttassa āpaṇasamīpena gacchati. So “ayaṃ tassā paricārikā”ti suṭṭhu ñatvā",
  "atk-s0513a1:1870_10": "ekadivasaṃ taṃ āgacchantiṃ disvā āpaṇā uṭṭhāya gantvā tassā pādamūle patitvā ubhohi",
  "atk-s0513a1:1870_11": "hatthehi pāde gāḷhaṃ gahetvā “amma, ettakaṃ kālaṃ kahaṃ gatāsī”ti paridevi, avasesāpi",
  "atk-s0513a1:1870_12": "payuttakadhuttā ekamantaṃ ṭhatvā “hatthapādamukhasaṇṭhānehi ca ākappena ca mātāputtā",
  "atk-s0513a1:1870_13": "ekasadisāyevā”ti āhaṃsu. Sā itthī tesu tesu kathentesu attano asaddahitvā “ayaṃ me",
  "atk-s0513a1:1870_14": "putto bhavissatī”ti sayampi rodituṃ ārabhi. Te ubhopi kanditvā roditvā aññamaññaṃ āliṅgetvā aṭṭhaṃsu.",
  "atk-s0513a1:1871_0": "Atha so dhutto āha “amma, kahaṃ vasasī”ti? “Kinnarilīlāya vasamānāya rūpasobhaggappattāya",
  "atk-s0513a1:1871_1": "purohitassa daharitthiyā upaṭṭhānaṃ kurumānā vasāmi, tātā”ti. “Idāni kahaṃ yāsi,",
  "atk-s0513a1:1871_2": "ammā”ti? “Tassā gandhamālādīnaṃ atthāyā”ti. “Amma, kiṃ te aññattha gatāya, ito paṭṭhāya",
  "atk-s0513a1:1871_3": "mameva santikā harā”ti mūlaṃ aggahetvāva bahūni tambūlatakkolakādīni ceva nānāpupphāni",
  "atk-s0513a1:1871_4": "ca adāsi. Māṇavikā bahūni gandhapupphādīni disvā “kiṃ, amma, ajja amhākaṃ brāhmaṇo",
  "atk-s0513a1:1871_5": "pasanno”ti āha. “Kasmā evaṃ vadasī”ti? “Imesaṃ bahubhāvaṃ disvā”ti. Na brāhmaṇo bahumūlaṃ",
  "atk-s0513a1:1871_6": "adāsi, mayā panetaṃ mayhaṃ puttassa santikā ābhatanti. Tato paṭṭhāya sā brāhmaṇena",
  "atk-s0513a1:1871_7": "dinnamūlaṃ attanā gahetvā tasseva santikā gandhapupphādīni āharati. Dhutto katipāhaccayena",
  "atk-s0513a1:1871_8": "gilānālayaṃ katvā nipajji. Sā tassa āpaṇadvāraṃ gantvā taṃ adisvā “kahaṃ me putto”ti",
  "atk-s0513a1:1871_9": "pucchi. “Puttassa te aphāsukaṃ jāta”nti? Sā tassa nipannaṭṭhānaṃ gantvā nisīditvā",
  "atk-s0513a1:1871_10": "piṭṭhiṃ parimajjantī “kiṃ te, tāta, aphāsuka”nti pucchi. So tuṇhī ahosi. “Kiṃ na",
  "atk-s0513a1:1871_11": "kathesi puttā”ti? “Amma, marantenāpi tuyhaṃ kathetuṃ na sakkā”ti. “Tāta, mayhaṃ akathetvā",
  "atk-s0513a1:1871_12": "kassa katheyyāsi, kathehi, tātā”ti. “Amma, mayhaṃ aññaṃ aphāsukaṃ natthi, tassā pana",
  "atk-s0513a1:1871_13": "māṇavikāya vaṇṇaṃ sutvā paṭibaddhacittosmi, taṃ labhanto jīvissāmi, alabhanto idheva",
  "atk-s0513a1:1871_14": "marissāmī”ti. “Tāta, mayhaṃ esa bhāro, mā tvaṃ etaṃ nissāya cintayī”ti taṃ assāsetvā",
  "atk-s0513a1:1871_15": "bahūni gandhapupphādīni ādāya māṇavikāya santikaṃ gantvā “putto me, amma, mama santikā",
  "atk-s0513a1:1871_16": "tava vaṇṇaṃ sutvā paṭibaddhacitto jāto, kiṃ kātabba”nti? “Sace ānetuṃ sakkotha, mayā katokāsoyevā”ti.",
  "atk-s0513a1:1872_0": "Sā tassā vacanaṃ sutvā tato paṭṭhāya tassa gehassa kaṇṇakaṇṇehi bahuṃ kacavaraṃ saṅkaḍḍhitvā",
  "atk-s0513a1:1872_1": "ārakkhitthiyā upari chaḍḍesi. Sā tena aṭṭīyamānā apeti. Itarā teneva niyāmena yā",
  "atk-s0513a1:1872_2": "yā kiñci katheti, tassā tassā upari kacavaraṃ chaḍḍesi. Tato paṭṭhāya pana sā yaṃ",
  "atk-s0513a1:1872_3": "yaṃ āharati vā harati vā, taṃ taṃ na kāci sodhetuṃ ussahati. Tasmiṃ kāle sā taṃ dhuttaṃ",
  "atk-s0513a1:1872_4": "pupphapacchiyaṃ nipajjāpetvā māṇavikāya santikaṃ abhihari. Dhutto māṇavikāya sīlaṃ",
  "atk-s0513a1:1872_5": "bhinditvā ekāhadvīhaṃ pāsādeyeva ahosi. Purohite bahi nikkhante ubho abhiramanti.",
  "atk-s0513a1:1872_6": "Tasmiṃ āgate dhutto nilīyati.",
  "atk-s0513a1:1873_0": "Atha naṃ sā ekāhadvīhaccayena “sāmi, idāni tayā gantuṃ vaṭṭatī”ti āha. “Ahaṃ brāhmaṇaṃ",
  "atk-s0513a1:1873_1": "paharitvā gantukāmo”ti. Sā “evaṃ hotū”ti dhuttaṃ nilīyāpetvā brāhmaṇe āgate evamāha",
  "atk-s0513a1:1873_2": "“ahaṃ, ayya, tumhesu vīṇaṃ vādentesu naccituṃ icchāmī”ti. “Sādhu, bhadde, naccassū”ti",
  "atk-s0513a1:1873_3": "vīṇaṃ vādesi. “Tumhesu olokentesu lajjāmi, mukhaṃ pana vo sāṭakena bandhitvā naccissāmī”ti.",
  "atk-s0513a1:1873_4": "“Sace lajjasi, evaṃ karohī”ti. Māṇavikā ghanasāṭakaṃ gahetvā tassa akkhīni pidahamānā",
  "atk-s0513a1:1873_5": "mukhaṃ bandhi. Brāhmaṇo mukhaṃ bandhāpetvā vīṇaṃ vādesi. Sā muhuttaṃ naccitvā “ayya,",
  "atk-s0513a1:1873_6": "ahaṃ te ekavāraṃ sīse paharitukāmā”ti āha. Itthilolo brāhmaṇo kiñci kāraṇaṃ ajānanto",
  "atk-s0513a1:1873_7": "“paharāhī”ti āha, māṇavikā dhuttassa saññaṃ adāsi. So saṇikaṃ āgantvā brāhmaṇassa",
  "atk-s0513a1:1873_8": "piṭṭhipasse ṭhatvā sīse kapparena pahari, akkhīni patanākārappattāni ahesuṃ, sīse",
  "atk-s0513a1:1873_9": "gaṇḍo uṭṭhahi. So vedanāṭṭo hutvā “āhara te hattha”nti āha. Māṇavikā attano hatthaṃ",
  "atk-s0513a1:1873_10": "ukkhipitvā tassa hatthe ṭhapesi. Brāhmaṇo “hattho muduko, pahāro pana thaddho”ti",
  "atk-s0513a1:1873_11": "āha. Dhutto brāhmaṇaṃ paharitvā nilīyi. Māṇavikā tasmiṃ nilīne brāhmaṇassa mukhato",
  "atk-s0513a1:1873_12": "sāṭakaṃ mocetvā telaṃ ādāya sīsaṃ parisambāhi. Brāhmaṇe bahi nikkhante puna sā itthī",
  "atk-s0513a1:1873_13": "dhuttaṃ pacchiyaṃ nipajjāpetvā nīhari.",
  "atk-s0513a1:1874_0": "So rañño santikaṃ gantvā sabbaṃ taṃ pavattiṃ ārocesi. Rājā attano upaṭṭhānaṃ āgataṃ",
  "atk-s0513a1:1874_1": "brāhmaṇaṃ āha “jūtaṃ kīḷāma brāhmaṇā”ti? “Sādhu, mahārājā”ti. Rājā jūtamaṇḍalaṃ sajjāpetvā",
  "atk-s0513a1:1874_2": "purimanayeneva jūtagītaṃ gāyitvā pāsake khipati. Brāhmaṇo māṇavikāya tapassa bhinnabhāvaṃ",
  "atk-s0513a1:1874_3": "ajānanto “ṭhapetvā mama māṇavika”nti āha. Evaṃ vadantopi parājitoyeva. Rājā jinitvā",
  "atk-s0513a1:1874_4": "“brāhmaṇa, kiṃ vadesi, māṇavikāya te tapo bhinno, tvaṃ ‘mātugāmaṃ gabbhato paṭṭhāya",
  "atk-s0513a1:1874_5": "rakkhanto sattasu ṭhānesu ārakkhaṃ karonto rakkhituṃ sakkhissāmī’ti maññasi, mātugāmo",
  "atk-s0513a1:1874_6": "nāma kucchiyaṃ pakkhipitvā carantenāpi rakkhituṃ na sakkā, ekapurisikā itthī nāma",
  "atk-s0513a1:1874_7": "natthi, tava māṇavikā ‘naccitukāmāmhī’ti vatvā vīṇaṃ vādentassa tava sāṭakena mukhaṃ",
  "atk-s0513a1:1874_8": "bandhitvā attano jāraṃ tava sīse kapparena paharāpetvā uyyojesi, idāni kiṃ kathesī”ti",
  "atk-s0513a1:1874_9": "vatvā imaṃ gāthamāha –",
  "atk-s0513a1:1875": "62.",
  "atk-s0513a1:1876": "“Yaṃ brāhmaṇo avādesi, vīṇaṃ samukhaveṭhito;",
  "atk-s0513a1:1877": "Aṇḍabhūtābhatā bhariyā, tāsu ko jātu vissase”ti.",
  "atk-s0513a1:1878_0": "Tattha yaṃ brāhmaṇo avādesi, vīṇaṃ samukhaveṭhitoti yena kāraṇena brāhmaṇo ghanasāṭakena",
  "atk-s0513a1:1878_1": "saha mukhena veṭhito hutvā vīṇaṃ vādesi, taṃ kāraṇaṃ na jānātīti attho. Tañhi sā",
  "atk-s0513a1:1878_2": "vañcetukāmā evamakāsi. Brāhmaṇo pana taṃ itthiṃ bahumāyābhāvaṃ ajānanto mātugāmassa",
  "atk-s0513a1:1878_3": "saddahitvā “maṃ esā lajjatī”ti evaṃsaññī ahosi, tenassa aññāṇabhāvaṃ pakāsento rājā",
  "atk-s0513a1:1878_4": "evamāha, ayametthādhippāyo. Aṇḍabhūtābhatā bhariyāti aṇḍaṃ vuccati bījaṃ, bījabhūtā",
  "atk-s0513a1:1878_5": "mātukucchito anikkhantakāleyeva ābhatā ānītā, bhatāti vā puṭṭhāti attho. Kā sā? Bhariyā",
  "atk-s0513a1:1878_6": "pajāpati pādaparicārikā. Sā hi bhattavatthādīhi bharitabbatāya, bhinnasaṃvaratāya,",
  "atk-s0513a1:1878_7": "lokadhammehi bharitatāya vā “bhariyā”ti vuccati. Tāsu ko jātu vissaseti jātūti ekaṃsādhivacanaṃ,",
  "atk-s0513a1:1878_8": "tāsu mātukucchito paṭṭhāya rakkhiyamānāsupi evaṃ vippakāraṃ āpajjantīsu bhariyāsu",
  "atk-s0513a1:1878_9": "ko nāma paṇḍito puriso ekaṃsena vissase, “nibbikārā esā mayī”ti ko saddaheyyāti attho.",
  "atk-s0513a1:1878_10": "Asaddhammavasena hi āmantakesu nimantakesu vijjamānesu mātugāmo nāma na sakkā rakkhitunti.",
  "atk-s0513a1:1879_0": "Evaṃ bodhisatto brāhmaṇassa dhammaṃ desesi. Brāhmaṇo bodhisattassa dhammadesanaṃ",
  "atk-s0513a1:1879_1": "sutvā nivesanaṃ gantvā taṃ māṇavikaṃ āha – “tayā kira evarūpaṃ pāpakammaṃ kata”nti?",
  "atk-s0513a1:1879_2": "“Ayya, ko evamāha, na karomi, ‘ahameva pahariṃ, na añño koci’. Sace na saddahatha,",
  "atk-s0513a1:1879_3": "ahaṃ ‘tumhe ṭhapetvā aññassa purisassa hatthasamphassaṃ na jānāmī’ti saccakiriyaṃ",
  "atk-s0513a1:1879_4": "katvā aggiṃ pavisitvā tumhe saddahāpessāmī”ti. Brāhmaṇo “evaṃ hotū”ti mahantaṃ dārurāsiṃ",
  "atk-s0513a1:1879_5": "kāretvā aggiṃ katvā taṃ pakkosāpetvā “sace attano saddahasi, aggiṃ pavisāhī”ti āha.",
  "atk-s0513a1:1880_0": "Māṇavikā attano paricārikaṃ paṭhamameva sikkhāpesi “amma, tava puttaṃ tattha gantvā",
  "atk-s0513a1:1880_1": "mama aggiṃ pavisanakāle hatthaggahaṇaṃ kātuṃ vadehī”ti. Sā gantvā tathā avaca. Dhutto",
  "atk-s0513a1:1880_2": "āgantvā parisamajjhe aṭṭhāsi. Sā māṇavikā brāhmaṇaṃ vañcetukāmā mahājanamajjhe ṭhatvā",
  "atk-s0513a1:1880_3": "“brāhmaṇa, taṃ ṭhapetvā aññassa purisassa hatthasamphassaṃ nāma na jānāmi, iminā",
  "atk-s0513a1:1880_4": "saccena ayaṃ aggi mā maṃ jhāpesī”ti aggiṃ pavisituṃ āraddhā. Tasmiṃ khaṇe dhutto",
  "atk-s0513a1:1880_5": "“passatha bho purohitabrāhmaṇassa kammaṃ, evarūpaṃ mātugāmaṃ aggiṃ pavesāpetī”ti",
  "atk-s0513a1:1880_6": "gantvā taṃ māṇavikaṃ hatthe gaṇhi. Sā hatthaṃ vissajjāpetvā purohitaṃ āha – “ayya,",
  "atk-s0513a1:1880_7": "mama saccakiriyā bhinnā, na sakkā aggiṃ pavisitu”nti. “Kiṃkāraṇā”ti? “Ajja mayā evarūpā",
  "atk-s0513a1:1880_8": "saccakiriyā katā ‘ṭhapetvā mama sāmikaṃ aññassa purisassa hatthasamphassaṃ na jānāmī’ti,",
  "atk-s0513a1:1880_9": "idāni camhi iminā purisena hatthe gahitā”ti. Brāhmaṇo “vañcito ahaṃ imāyā”ti ñatvā",
  "atk-s0513a1:1880_10": "taṃ pothetvā nīharāpesi. Evaṃ asaddhammasamannāgatā kiretā itthiyo tāva mahantampi",
  "atk-s0513a1:1880_11": "pāpakammaṃ katvā attano sāmikaṃ vañcetuṃ “nāhaṃ evarūpaṃ kammaṃ karomī”ti divasampi",
  "atk-s0513a1:1880_12": "sapathaṃ kurumānā nānācittāva honti. Tena vuttaṃ –",
  "atk-s0513a1:1881": "“Corīnaṃ bahubuddhīnaṃ, yāsu saccaṃ sudullabhaṃ;",
  "atk-s0513a1:1882": "Thīnaṃ bhāvo durājāno, macchassevodake gataṃ. ;",
  "atk-s0513a1:1883": "“Musā tāsaṃ yathā saccaṃ, saccaṃ tāsaṃ yathā musā;",
  "atk-s0513a1:1884": "Gāvo bahi tiṇasseva, omasanti varaṃ varaṃ.",
  "atk-s0513a1:1885": "“Coriyo kathinā hetā, vāḷā ca lapasakkharā;",
  "atk-s0513a1:1886": "Na tā kiñci na jānanti, yaṃ manussesu vañcana”nti. ;",
  "atk-s0513a1:1887_0": "Satthā “evaṃ arakkhiyo mātugāmo”ti imaṃ dhammadesanaṃ āharitvā saccāni pakāsesi,",
  "atk-s0513a1:1887_1": "saccapariyosāne ukkaṇṭhitabhikkhu sotāpattiphale patiṭṭhahi. Satthāpi anusandhiṃ",
  "atk-s0513a1:1887_2": "ghaṭetvā jātakaṃ samodhānesi “tadā bārāṇasirājā ahameva ahosi”nti.",
  "atk-s0513a1:1888": "Aṇḍabhūtajātakavaṇṇanā dutiyā.",
  "atk-s0513a1:1890": "[63] 3. Takkapaṇḍitajātakavaṇṇanā",
  "atk-s0513a1:1891_0": "Kodhanā akataññū cāti idaṃ satthā jetavane viharanto ukkaṇṭhitabhikkhuññevārabbha",
  "atk-s0513a1:1891_1": "kathesi. Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti",
  "atk-s0513a1:1891_2": "vutte “itthiyo nāma bhikkhu akataññū mittadubbhā, kasmā tā nissāya ukkaṇṭhitosī”ti vatvā atītaṃ āhari.",
  "atk-s0513a1:1892_0": "Atīte bārāṇasiyaṃ brahmadatte rajjaṃ kārente bodhisatto isipabbajjaṃ pabbajitvā gaṅgātīre",
  "atk-s0513a1:1892_1": "assamaṃ māpetvā samāpattiyo ceva abhiññāyo ca nibbattetvā jhānasukhena viharati.",
  "atk-s0513a1:1892_2": "Tasmiṃ samaye bārāṇasiseṭṭhino dhītā duṭṭhakumārī nāma caṇḍā ahosi pharusā, dāsakammakare",
  "atk-s0513a1:1892_3": "akkosati paribhāsati paharati. Atha naṃ ekadivasaṃ parivāramanussā gahetvā “gaṅgāya",
  "atk-s0513a1:1892_4": "kīḷissāmā”ti agamaṃsu. Tesaṃ kīḷantānaññeva sūriyatthaṅgamanavelā jātā, megho uṭṭhahi,",
  "atk-s0513a1:1892_5": "manussā meghaṃ disvā ito cito ca vegena palāyiṃsu. Seṭṭhidhītāyapi dāsakammakarā",
  "atk-s0513a1:1892_6": "“ajja amhehi etissā piṭṭhiṃ passituṃ vaṭṭatī”ti taṃ antoudakasmiṃyeva chaḍḍetvā uttariṃsu.",
  "atk-s0513a1:1892_7": "Devo pāvassi, sūriyopi atthaṅgato, andhakāro jāto. Te tāya vināva gehaṃ gantvā “kahaṃ",
  "atk-s0513a1:1892_8": "sā”ti vutte “gaṅgāto tāva uttiṇṇā, atha naṃ na jānāma kahaṃ gatā”ti. Ñātakā vicinitvāpi na passiṃsu.",
  "atk-s0513a1:1893_0": "Sā mahāviravaṃ viravantī udakena vuyhamānā aḍḍharattasamaye bodhisattassa paṇṇasālāsamīpaṃ",
  "atk-s0513a1:1893_1": "pāpuṇi. So tassā saddaṃ sutvā “mātugāmassa saddo eso, parittāṇamassā karissāmī”ti",
  "atk-s0513a1:1893_2": "tiṇukkaṃ ādāya nadītīraṃ gantvā taṃ disvā “mā bhāyi, mā bhāyī”ti assāsetvā nāgabalo",
  "atk-s0513a1:1893_3": "thāmasampanno bodhisatto nadiṃ taramāno gantvā taṃ ukkhipitvā assamapadaṃ ānetvā",
  "atk-s0513a1:1893_4": "aggiṃ katvā adāsi. Sīte vigate madhurāni phalāphalāni upanāmesi. Tāni khāditvā ṭhitaṃ",
  "atk-s0513a1:1893_5": "“kattha vāsikāsi, kathañca gaṅgāya patitāsī”ti pucchi. Sā taṃ pavattiṃ ārocesi. Atha",
  "atk-s0513a1:1893_6": "naṃ “tvaṃ idheva vasā”ti paṇṇasālāya vasāpento dvīhatīhaṃ sayaṃ abbhokāse vasitvā",
  "atk-s0513a1:1893_7": "“idāni gacchā”ti āha. Sā “imaṃ tāpasaṃ sīlabhedaṃ pāpetvā gahetvā gamissāmī”ti na",
  "atk-s0513a1:1893_8": "gacchati. Atha gacchante kāle itthikuttaṃ itthilīlaṃ dassetvā tassa sīlabhedaṃ katvā",
  "atk-s0513a1:1893_9": "jhānaṃ antaradhāpesi. So taṃ gahetvā araññeyeva vasati. Atha naṃ sā āha “ayya, kiṃ",
  "atk-s0513a1:1893_10": "no araññavāsena, manussapathaṃ gamissāmā”ti? So taṃ ādāya ekaṃ paccantagāmakaṃ gantvā",
  "atk-s0513a1:1893_11": "takkabhatiyā jīvikaṃ kappetvā taṃ poseti. Tassa takkaṃ vikkiṇitvā jīvatīti “takkapaṇḍito”ti",
  "atk-s0513a1:1893_12": "nāmaṃ akaṃsu. Athassa gāmavāsino paribbayaṃ datvā “amhākaṃ suyuttaduyuttakaṃ ācikkhanto",
  "atk-s0513a1:1893_13": "ettha vasā”ti gāmadvāre kuṭiyaṃ vāsesuṃ.",
  "atk-s0513a1:1894_0": "Tena ca samayena corā pabbatā oruyha paccantaṃ paharanti. Te ekadivasaṃ taṃ gāmaṃ",
  "atk-s0513a1:1894_1": "paharitvā gāmavāsikehiyeva bhaṇḍikā ukkhipāpetvā gacchantā tampi seṭṭhidhītaraṃ gahetvā",
  "atk-s0513a1:1894_2": "attano vasanaṭṭhānaṃ gantvā sesajane vissajjesuṃ. Corajeṭṭhako pana tassā rūpe bajjhitvā",
  "atk-s0513a1:1894_3": "taṃ attano bhariyaṃ akāsi. Bodhisatto “itthannāmā kaha”nti pucchi. “Corajeṭṭhakena",
  "atk-s0513a1:1894_4": "gahetvā attano bhariyā katā”ti ca sutvāpi “na sā tattha mayā vinā vasissati, palāyitvā",
  "atk-s0513a1:1894_5": "āgacchissatī”ti tassā āgamanaṃ olokento tattheva vasi.",
  "atk-s0513a1:1895_0": "Seṭṭhidhītāpi cintesi “ahaṃ idha sukhaṃ vasāmi, kadāci maṃ takkapaṇḍito kiñcideva",
  "atk-s0513a1:1895_1": "nissāya āgantvā ito ādāya gaccheyya, atha etasmā sukhā parihāyissāmi, yannūnāhaṃ",
  "atk-s0513a1:1895_2": "sampiyāyamānā viya taṃ pakkosāpetvā ghātāpeyya”nti. Sā ekaṃ manussaṃ pakkositvā “ahaṃ",
  "atk-s0513a1:1895_3": "idha dukkhaṃ jīvāmi, takkapaṇḍito āgantvā maṃ ādāya gacchatū”ti sāsanaṃ pesesi. So",
  "atk-s0513a1:1895_4": "taṃ sāsanaṃ sutvā saddahitvā tattha gantvā gāmadvāre ṭhatvā sāsanaṃ pesesi. Sā nikkhamitvā",
  "atk-s0513a1:1895_5": "taṃ disvā “ayya, sace mayaṃ idāni gacchissāma, corajeṭṭhako anubandhitvā ubhopi amhe",
  "atk-s0513a1:1895_6": "ghātessati, rattibhāge gacchissāmā”ti taṃ ānetvā bhojetvā koṭṭhake nisīdāpetvā sāyaṃ",
  "atk-s0513a1:1895_7": "corajeṭṭhakassa āgantvā suraṃ pivitvā mattakāle “sāmi, sace imāya velāya tava sattuṃ",
  "atk-s0513a1:1895_8": "passeyyāsi, kinti naṃ kareyyāsī”ti āha. “Idañcidañca karissāmīti”. “Kiṃ pana so dūre,",
  "atk-s0513a1:1895_9": "nanu koṭṭhake nisinno”ti? Corajeṭṭhako ukkaṃ ādāya tattha gantvā taṃ disvā gahetvā",
  "atk-s0513a1:1895_10": "gehamajjhe pātetvā kapparādīhi yathāruciṃ pothesi. So pothiyamānopi aññaṃ kiñci avatvā",
  "atk-s0513a1:1895_11": "“kodhanā akataññū ca, pisuṇā mittabhedikā”ti ettakameva vadati. Coro taṃ pothetvā",
  "atk-s0513a1:1895_12": "bandhitvā nipajjāpetvā sāyamāsaṃ bhuñjitvā sayi. Pabuddho jiṇṇāya surāya puna taṃ",
  "atk-s0513a1:1895_13": "pothetuṃ ārabhi, sopi tāneva cattāri padāni vadati.",
  "atk-s0513a1:1896_0": "Coro cintesi “ayaṃ evaṃ pothiyamānopi aññaṃ kiñci avatvā imāneva cattāri padāni vadati,",
  "atk-s0513a1:1896_1": "pucchissāmi na”nti tassā suttabhāvaṃ ñatvā taṃ pucchi “ambho tvaṃ evaṃ pothiyamānopi",
  "atk-s0513a1:1896_2": "kasmā etāneva padāni vadasī”ti? Takkapaṇḍito “tena hi suṇāhī”ti taṃ kāraṇaṃ ādito",
  "atk-s0513a1:1896_3": "paṭṭhāya kathesi. “Ahaṃ pubbe araññavāsiko eko tāpaso jhānalābhī, svāhaṃ etaṃ gaṅgāya",
  "atk-s0513a1:1896_4": "vuyhamānaṃ uttāretvā paṭijaggiṃ. Atha maṃ esā palobhetvā jhānā parihāpesi, svāhaṃ",
  "atk-s0513a1:1896_5": "araññaṃ pahāya etaṃ posento paccantagāmake vasāmi, athesā corehi idhānītā ‘ahaṃ dukkhaṃ",
  "atk-s0513a1:1896_6": "vasāmi, āgantvā maṃ netū’ti mayhaṃ sāsanaṃ pesetvā idāni tava hatthe pātesi, iminā",
  "atk-s0513a1:1896_7": "kāraṇenāhaṃ evaṃ kathemī”ti. Coro cintesi “yā esā evarūpe guṇasampanne upakārake",
  "atk-s0513a1:1896_8": "evaṃ vippaṭipajji, sā mayhaṃ kataraṃ nāma upaddavaṃ na kareyya, māretabbā esā”ti",
  "atk-s0513a1:1896_9": "so takkapaṇḍitaṃ assāsetvā taṃ pabodhetvā khaggaṃ ādāya nikkhamma “etaṃ purisaṃ gāmadvāre",
  "atk-s0513a1:1896_10": "ghātessāmī”ti vatvā tāya saddhiṃ bahigāmaṃ gantvā “etaṃ hatthe gaṇhā”ti taṃ tāya",
  "atk-s0513a1:1896_11": "hatthe gāhāpetvā khaggaṃ ādāya takkapaṇḍitaṃ paharanto viya taṃ dvidhā chinditvā",
  "atk-s0513a1:1896_12": "sasīsaṃ nhāpetvā takkapaṇḍitaṃ katipāhaṃ paṇītena bhojanena santappetvā idāni kahaṃ",
  "atk-s0513a1:1896_13": "gamissasī”ti āha. Takkapaṇḍito “gharāvāsena me kiccaṃ natthi, isipabbajjaṃ pabbajitvā",
  "atk-s0513a1:1896_14": "tattheva araññe vasissāmī”ti āha. “Tena hi ahampi pabbajissāmī”ti ubhopi pabbajitvā",
  "atk-s0513a1:1896_15": "taṃ araññāyatanaṃ gantvā pañca abhiññā aṭṭha ca samāpattiyo nibbattetvā jīvitapariyosāne",
  "atk-s0513a1:1896_16": "brahmalokūpagā ahesuṃ.",
  "atk-s0513a1:1897": "Satthā imāni dve vatthūni kathetvā anusandhiṃ ghaṭetvā abhisambuddho hutvā imaṃ gāthamāha –",
  "atk-s0513a1:1898": "63.",
  "atk-s0513a1:1899": "“Kodhanā akataññū ca, pisuṇā mittabhedikā;",
  "atk-s0513a1:1900": "Brahmacariyaṃ cara bhikkhu, so sukhaṃ na vihāhisī”ti.",
  "atk-s0513a1:1901_0": "Tatrāyaṃ piṇḍattho – bhikkhu itthiyo nāmetā kodhanā, uppannaṃ kodhaṃ nivāretuṃ na",
  "atk-s0513a1:1901_1": "sakkonti. Akataññū ca, atimahantampi upakāraṃ na jānanti. Pisuṇā ca, piyasuññabhāvakaraṇameva",
  "atk-s0513a1:1901_2": "kathaṃ kathenti. Mittabhedikā, mitte bhindanti, mittabhedanakathaṃ kathanasīlāyeva,",
  "atk-s0513a1:1901_3": "evarūpehi pāpadhammehi samannāgatā etā. Kiṃ te etāhi, brahmacariyaṃ cara bhikkhu,",
  "atk-s0513a1:1901_4": "ayañhi methunavirati parisuddhaṭṭhena brahmacariyaṃ nāma, taṃ cara. So sukhaṃ na",
  "atk-s0513a1:1901_5": "vihāhisīti so tvaṃ etaṃ brahmacariyavāsaṃ vasanto jhānasukhaṃ maggasukhaṃ phalasukhañca",
  "atk-s0513a1:1901_6": "na vihāhisi, etaṃ sukhaṃ na vijahissati, etasmā sukhā na parihāyissasīti attho. “Na",
  "atk-s0513a1:1901_7": "parihāhisī”tipi pāṭho, ayamevattho.",
  "atk-s0513a1:1902_0": "Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a1:1902_1": "sotāpattiphale patiṭṭhahi. Satthā jātakaṃ samodhānesi – “tadā corajeṭṭhako ānando",
  "atk-s0513a1:1902_2": "ahosi, takkapaṇḍito pana ahameva ahosi”nti.",
  "atk-s0513a1:1903": "Takkapaṇḍitajātakavaṇṇanā tatiyā.",
  "atk-s0513a1:1905": "[64] 4. Durājānajātakavaṇṇanā",
  "atk-s0513a1:1906_0": "Māsu nandi icchati manti idaṃ satthā jetavane viharanto ekaṃ upāsakaṃ ārabbha kathesi.",
  "atk-s0513a1:1906_1": "Eko kira sāvatthivāsī upāsako tīsu saraṇesu pañcasu ca sīlesu patiṭṭhito buddhamāmako,",
  "atk-s0513a1:1906_2": "dhammamāmako, saṅghamāmako, bhariyā panassa dussīlā pāpadhammā. Yaṃ divasaṃ micchācāraṃ",
  "atk-s0513a1:1906_3": "carati, taṃ divasaṃ satakītadāsī viya hoti, micchācārassa pana akatadivase sāminī",
  "atk-s0513a1:1906_4": "viya hoti caṇḍā pharusā. So tassā bhāvaṃ jānituṃ na sakkoti, atha tāya ubbāḷho buddhūpaṭṭhānaṃ",
  "atk-s0513a1:1906_5": "na gacchati. Atha naṃ ekadivasaṃ gandhapupphādīni ādāya āgantvā vanditvā nisinnaṃ",
  "atk-s0513a1:1906_6": "satthā āha – “kiṃ nu kho tvaṃ, upāsaka, sattaṭṭha divase buddhūpaṭṭhānaṃ nāgacchasī”ti.",
  "atk-s0513a1:1906_7": "Gharaṇī me, bhante, ekasmiṃ divase satakītadāsī viya hoti, ekasmiṃ divase sāminī",
  "atk-s0513a1:1906_8": "viya caṇḍā pharusā. Ahaṃ tassā bhāvaṃ jānituṃ na sakkomi, svāhaṃ tāya ubbāḷho buddhūpaṭṭhānaṃ",
  "atk-s0513a1:1906_9": "nāgacchāmīti. Athassa vacanaṃ sutvā satthā “upāsaka, ‘mātugāmassa bhāvo nāma dujjāno’ti",
  "atk-s0513a1:1906_10": "pubbepi te paṇḍitā kathayiṃsu, tvaṃ pana taṃ bhavasaṅkhepagatattā sallakkhetuṃ na",
  "atk-s0513a1:1906_11": "sakkosī”ti vatvā tena yācito atītaṃ āhari.",
  "atk-s0513a1:1907_0": "Atīte bārāṇasiyaṃ brahmadatte rajjaṃ kārente bodhisatto disāpāmokkho ācariyo hutvā",
  "atk-s0513a1:1907_1": "pañca māṇavakasatāni sippaṃ sikkhāpeti. Atheko tiroraṭṭhavāsiko brāhmaṇamāṇavako",
  "atk-s0513a1:1907_2": "āgantvā tassa santike sippaṃ uggaṇhanto ekāya itthiyā paṭibaddhacitto hutvā taṃ bhariyaṃ",
  "atk-s0513a1:1907_3": "katvā tasmiṃyeva bārāṇasinagare vasanto dve tisso velāyo ācariyassa upaṭṭhānaṃ na",
  "atk-s0513a1:1907_4": "gacchati. Sā panassa bhariyā dussīlā pāpadhammā. Micchācāraṃ ciṇṇadivase dāsī viya",
  "atk-s0513a1:1907_5": "hoti, aciṇṇadivase sāminī viya hoti caṇḍā pharusā. So tassā bhāvaṃ jānituṃ asakkonto",
  "atk-s0513a1:1907_6": "tāya ubbāḷho ākulacitto ācariyassa upaṭṭhānaṃ na gacchati. Atha naṃ sattaṭṭha divase",
  "atk-s0513a1:1907_7": "atikkamitvā āgataṃ “kiṃ, māṇava, na paññāyasī”ti ācariyo pucchi. So “bhariyā maṃ,",
  "atk-s0513a1:1907_8": "ācariya, ekadivasaṃ icchati pattheti, dāsī viya nihatamānā hoti. Ekadivasaṃ sāminī",
  "atk-s0513a1:1907_9": "viya thaddhā caṇḍā pharusā, ahaṃ tassā bhāvaṃ jānituṃ na sakkomi, tāya ubbāḷho ākulacitto",
  "atk-s0513a1:1907_10": "tumhākaṃ upaṭṭhānaṃ nāgatomhī”ti. Ācariyo “evametaṃ, māṇava, itthiyo nāma anācāraṃ",
  "atk-s0513a1:1907_11": "ciṇṇadivase sāmikaṃ anuvattanti, dāsī viya nihatamānā honti. Anāciṇṇadivase pana",
  "atk-s0513a1:1907_12": "mānatthaddhā hutvā sāmikaṃ na gaṇenti. Evaṃ itthiyo nāmetā anācārā dussīlā, tāsaṃ",
  "atk-s0513a1:1907_13": "bhāvo nāma dujjāno, tāsu icchantīsupi anicchantīsupi majjhatteneva bhavitabba”nti",
  "atk-s0513a1:1907_14": "vatvā tassovādavasena imaṃ gāthamāha –",
  "atk-s0513a1:1908": "64.",
  "atk-s0513a1:1909": "“Mā su nandi icchati maṃ, mā su soci na micchati;",
  "atk-s0513a1:1910": "Thīnaṃ bhāvo durājāno, macchassevodake gata”nti.",
  "atk-s0513a1:1911_0": "Tattha mā su nandi icchati manti su-kāro nipātamattaṃ, “ayaṃ itthī maṃ icchati pattheti,",
  "atk-s0513a1:1911_1": "mayi sinehaṃ karotī”ti mā tussi. Mā su soci na micchatīti “ayaṃ maṃ na icchatī”tipi",
  "atk-s0513a1:1911_2": "mā soci, tassā icchamānāya nandiṃ, na icchamānāya ca sokaṃ akatvā majjhattova hohīti",
  "atk-s0513a1:1911_3": "dīpeti. Thīnaṃ bhāvo durājānoti itthīnaṃ bhāvo nāma itthimāyāya paṭicchannattā durājāno.",
  "atk-s0513a1:1911_4": "Yathā kiṃ? Macchassevodake gatanti yathā macchassa gamanaṃ udakena paṭicchannattā",
  "atk-s0513a1:1911_5": "dujjānaṃ, teneva so kevaṭṭe āgate udakena gamanaṃ paṭicchādetvā palāyati, attānaṃ",
  "atk-s0513a1:1911_6": "gaṇhituṃ na deti, evameva itthiyo mahantampi dussīlakammaṃ katvā “mayaṃ evarūpaṃ",
  "atk-s0513a1:1911_7": "na karomā”ti attanā katakammaṃ itthimāyāya paṭicchādetvā sāmike vañcenti. Evaṃ itthiyo",
  "atk-s0513a1:1911_8": "nāmetā pāpadhammā durājānā, tāsu majjhattoyeva sukhito hotīti.",
  "atk-s0513a1:1912_0": "Evaṃ bodhisatto antevāsikassa ovādaṃ adāsi. Tato paṭṭhāya so tassā upari majjhattova",
  "atk-s0513a1:1912_1": "ahosi. Sāpissa bhariyā “ācariyena kira me dussīlabhāvo ñāto”ti tato paṭṭhāya na anācāraṃ",
  "atk-s0513a1:1912_2": "cari. Sāpi tassa upāsakassa itthī “sammāsambuddhena kira mayhaṃ durācārabhāvo ñāto”ti",
  "atk-s0513a1:1912_3": "tato paṭṭhāya pāpakammaṃ nāma na akāsi.",
  "atk-s0513a1:1913_0": "Satthāpi imaṃ dhammadesanaṃ āharitvā saccāni pakāsesi, saccapariyosāne so upāsako",
  "atk-s0513a1:1913_1": "sotāpattiphale patiṭṭhahi, satthā anusandhiṃ ghaṭetvā jātakaṃ samodhānesi – “tadā",
  "atk-s0513a1:1913_2": "jayampatikāyeva idāni jayampatikā, ācariyo pana ahameva ahosi”nti.",
  "atk-s0513a1:1914": "Durājānajātakavaṇṇanā catutthā.",
  "atk-s0513a1:1916": "[65] 5. Anabhiratijātakavaṇṇanā",
  "atk-s0513a1:1917_0": "Yathā nadī ca pantho cāti idaṃ satthā jetavane viharanto tathārūpaṃyeva upāsakaṃ",
  "atk-s0513a1:1917_1": "ārabbha kathesi. So pana pariggaṇhanto tassā dussīlabhāvaṃ ñatvā bhaṇḍito cittabyākulatāya",
  "atk-s0513a1:1917_2": "sattaṭṭha divase upaṭṭhānaṃ nāgamāsi. So ekadivasaṃ vihāraṃ gantvā tathāgataṃ vanditvā",
  "atk-s0513a1:1917_3": "nisinno “kasmā sattaṭṭha divasāni nāgatosī”ti vutte “bhariyā me, bhante, dussīlā,",
  "atk-s0513a1:1917_4": "tassā upari byākulacittatāya nāgatomhī”ti āha. Satthā “upāsaka, itthīsu ‘anācārā",
  "atk-s0513a1:1917_5": "etā’ti kopaṃ akatvā majjhatteneva bhavituṃ vaṭṭatīti pubbepi te paṇḍitā kathayiṃsu,",
  "atk-s0513a1:1917_6": "tvaṃ pana bhavantarena paṭicchannattā taṃ kāraṇaṃ na sallakkhesī”ti vatvā tena yācito atītaṃ āhari.",
  "atk-s0513a1:1918_0": "Atīte bārāṇasiyaṃ brahmadatte rajjaṃ kārente bodhisatto purimanayeneva disāpāmokkho",
  "atk-s0513a1:1918_1": "ācariyo ahosi. Athassa antevāsiko bhariyāya dosaṃ disvā byākulacittatāya katipāhaṃ",
  "atk-s0513a1:1918_2": "anāgantvā ekadivasaṃ ācariyena pucchito taṃ kāraṇaṃ nivedesi. Athassa ācariyo “tāta,",
  "atk-s0513a1:1918_3": "itthiyo nāma sabbasādhāraṇā, tāsu ‘dussīlā etā’ti paṇḍitā kopaṃ na karontī”ti vatvā",
  "atk-s0513a1:1918_4": "ovādavasena imaṃ gāthamāha –",
  "atk-s0513a1:1919": "65.",
  "atk-s0513a1:1920": "“Yathā nadī ca panto ca, pānāgāraṃ sabhā papā;",
  "atk-s0513a1:1921": "Evaṃ lokitthiyo nāma, nāsaṃ kujjhanti paṇḍitā”ti.",
  "atk-s0513a1:1922_0": "Tattha yathā nadīti yathā anekatitthā nadī nhānatthāya sampattasampattānaṃ caṇḍālādīnampi",
  "atk-s0513a1:1922_1": "khattiyādīnampi sādhāraṇā, na tattha koci nhāyituṃ na labhati nāma. “Pantho”tiādīsupi",
  "atk-s0513a1:1922_2": "yathā mahāmaggopi sabbesaṃ sādhāraṇo, na koci tena gantuṃ na labhati. Pānāgārampi",
  "atk-s0513a1:1922_3": "surāgehaṃ sabbesaṃ sādhāraṇaṃ, yo yo pātukāmo, sabbo tattha pavisateva. Puññatthikehi",
  "atk-s0513a1:1922_4": "tattha tattha manussānaṃ nivāsatthāya katā sabhāpi sādhāraṇā, na tattha koci pavisituṃ",
  "atk-s0513a1:1922_5": "na labhati. Mahāmagge pānīyacāṭiyo ṭhapetvā katā papāpi sabbesaṃ sādhāraṇā, na tattha",
  "atk-s0513a1:1922_6": "koci pānīyaṃ pivituṃ na labhati. Evaṃ lokitthiyo nāmāti evameva tāta māṇava imasmiṃ",
  "atk-s0513a1:1922_7": "loke itthiyopi sabbasādhāraṇāva, teneva ca sādhāraṇaṭṭhena nadīpanthapānāgārasabhāpapāsadisā.",
  "atk-s0513a1:1922_8": "Tasmā nāsaṃ kujjhanti paṇḍitā, etāsaṃ itthīnaṃ “lāmikā etā anācārā dussīlā sabbasādhāraṇā”ti",
  "atk-s0513a1:1922_9": "cintetvā paṇḍitā chekā buddhisampannā na kujjhantīti.",
  "atk-s0513a1:1923_0": "Evaṃ bodhisatto antevāsikassa ovādaṃ adāsi, so taṃ ovādaṃ sutvā majjhatto ahosi.",
  "atk-s0513a1:1923_1": "Bhariyāpissa “ācariyena kiramhi ñātā”ti tato paṭṭhāya pāpakammaṃ na akāsi. Tassapi",
  "atk-s0513a1:1923_2": "upāsakassa bhariyā “satthārā kiramhi ñātā”ti tato paṭṭhāya pāpakammaṃ na akāsi.",
  "atk-s0513a1:1924_0": "Satthā imaṃ dhammadesanaṃ āharitvā saccāni pakāsesi, saccapariyosāne upāsako sotāpattiphale",
  "atk-s0513a1:1924_1": "patiṭṭhahi. Satthāpi anusandhiṃ ghaṭetvā jātakaṃ samodhānesi – “tadā jayampatikāva",
  "atk-s0513a1:1924_2": "etarahi jayampatikā, ācariyabrāhmaṇo pana ahameva ahosi”nti.",
  "atk-s0513a1:1925": "Anabhiratijātakavaṇṇanā pañcamā.",
  "atk-s0513a1:1927": "[66] 6. Mudulakkhaṇajātakavaṇṇanā",
  "atk-s0513a1:1928_0": "Ekā icchā pure āsīti idaṃ satthā jetavane viharanto saṃkilesaṃ ārabbha kathesi. Eko",
  "atk-s0513a1:1928_1": "kira sāvatthivāsī kulaputto satthu dhammadesanaṃ sutvā ratanasāsane uraṃ datvā pabbajitvā",
  "atk-s0513a1:1928_2": "paṭipannako yogāvacaro avissaṭṭhakammaṭṭhāno hutvā ekadivasaṃ sāvatthiyaṃ piṇḍāya",
  "atk-s0513a1:1928_3": "caranto ekaṃ alaṅkatapaṭiyattaṃ itthiṃ disvā subhavasena indriyāni bhinditvā olokesi.",
  "atk-s0513a1:1928_4": "Tassa abbhantare kileso cali, vāsiyā ākoṭitakhīrarukkho viya ahosi. So tato paṭṭhāya",
  "atk-s0513a1:1928_5": "kilesavasiko hutvā neva kāyassādaṃ na cittassādaṃ labhati, bhantamigasappaṭibhāgo",
  "atk-s0513a1:1928_6": "sāsane anabhirato parūḷhakesalomanakho kiliṭṭhacīvaro ahosi. Athassa indriyavikāraṃ",
  "atk-s0513a1:1928_7": "disvā sahāyakā bhikkhū “kiṃ nu kho te, āvuso, na yathā porāṇāni indriyānī”ti pucchiṃsu.",
  "atk-s0513a1:1928_8": "Anabhiratosmi, āvusoti.",
  "atk-s0513a1:1929_0": "Atha naṃ te satthu santikaṃ nayiṃsu. Satthā “kiṃ, bhikkhave, anicchamānaṃ bhikkhuṃ",
  "atk-s0513a1:1929_1": "ādāya āgatatthā”ti pucchi. “Ayaṃ, bhante, bhikkhu anabhirato”ti? “Saccaṃ bhikkhū”ti.",
  "atk-s0513a1:1929_2": "“Saccaṃ bhagavā”ti. “Ko taṃ ukkaṇṭhāpesī”ti? “Ahaṃ, bhante, piṇḍāya caranto ekaṃ",
  "atk-s0513a1:1929_3": "itthiṃ disvā indriyāni bhinditvā olokesiṃ, atha me kileso cali, tenamhi ukkaṇṭhito”ti.",
  "atk-s0513a1:1929_4": "Atha naṃ satthā “anacchariyametaṃ bhikkhu, yaṃ tvaṃ indriyāni bhinditvā visabhāgārammaṇaṃ",
  "atk-s0513a1:1929_5": "subhavasena olokento kilesehi kampito, pubbe pañcābhiññā aṭṭhasamāpattilābhino jhānabalena",
  "atk-s0513a1:1929_6": "kilese vikkhambhetvā visuddhacittā gaganatalacarā bodhisattāpi indriyāni bhinditvā",
  "atk-s0513a1:1929_7": "visabhāgārammaṇaṃ olokayamānā jhānā parihāyitvā kilesehi kampitā mahādukkhaṃ anubhaviṃsu.",
  "atk-s0513a1:1929_8": "Na hi sineruuppāṭanakavāto hatthimattaṃ muṇḍapabbataṃ, mahājambuummūlakavāto chinnataṭe",
  "atk-s0513a1:1929_9": "virūḷhagacchakaṃ, mahāsamuddaṃ vā pana sosanakavāto khuddakataḷākaṃ kismiñcideva",
  "atk-s0513a1:1929_10": "gaṇeti, evaṃ uttamabuddhīnaṃ nāma visuddhacittānaṃ bodhisattānaṃ aññāṇabhāvakarā",
  "atk-s0513a1:1929_11": "kilesā tayi kiṃ lajjissanti, visuddhāpi sattā saṃkilissanti, uttamayasasamaṅginopi",
  "atk-s0513a1:1929_12": "āyasakyaṃ pāpuṇantī”ti vatvā atītaṃ āhari.",
  "atk-s0513a1:1930_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekassa mahāvibhavassa",
  "atk-s0513a1:1930_1": "brāhmaṇassa kule nibbattitvā viññutaṃ patto sabbasippānaṃ pāraṃ gantvā kāme pahāya",
  "atk-s0513a1:1930_2": "isipabbajjaṃ pabbajitvā kasiṇaparikammaṃ katvā pañca abhiññā ca aṭṭha samāpattiyo",
  "atk-s0513a1:1930_3": "ca uppādetvā jhānasukhena vītināmento himavantappadese vāsaṃ kappesi. So ekasmiṃ",
  "atk-s0513a1:1930_4": "kāle loṇambilasevanatthāya himavantā otaritvā bārāṇasiṃ patvā rājuyyāne vasitvā punadivase",
  "atk-s0513a1:1930_5": "katasarīrapaṭijaggano rattavākamayaṃ nivāsanapārupanaṃ saṇṭhāpetvā ajinacammaṃ ekasmiṃ",
  "atk-s0513a1:1930_6": "aṃse katvā jaṭāmaṇḍalaṃ bandhitvā bhikkhābhājanamādāya bārāṇasiyaṃ bhikkhāya caramāno",
  "atk-s0513a1:1930_7": "rañño gharadvāraṃ sampāpuṇi. Rājā tassa iriyāpatheyeva pasīditvā pakkosāpetvā mahārahe",
  "atk-s0513a1:1930_8": "āsane nisīdāpetvā paṇītena khādanīyabhojanīyena santappetvā katānumodanaṃ uyyāne",
  "atk-s0513a1:1930_9": "vasanatthāya yāci. So sampaṭicchitvā rājagehe bhuñjitvā rājakulaṃ ovadamāno tasmiṃ",
  "atk-s0513a1:1930_10": "uyyāne soḷasa vassāni vasi.",
  "atk-s0513a1:1931_0": "Athekadivasaṃ rājā kupitaṃ paccantaṃ vūpasametuṃ gacchanto mudulakkhaṇaṃ nāma aggamahesiṃ",
  "atk-s0513a1:1931_1": "“appamattā ayyassa upaṭṭhānaṃ karohī”ti vatvā agamāsi. Bodhisatto rañño gatakālato",
  "atk-s0513a1:1931_2": "paṭṭhāya attano ruccanavelāya rājagehaṃ gacchati. Athekadivasaṃ mudulakkhaṇā bodhisattassa",
  "atk-s0513a1:1931_3": "āhāraṃ sampādetvā – “ajja ayyo cirāyatī”ti gandhodakena nhāyitvā sabbālaṅkārapaṭimaṇḍitā",
  "atk-s0513a1:1931_4": "mahātale cūḷasayanaṃ paññāpetvā bodhisattassa āgamanaṃ olokayamānā nipajji. Bodhisattopi",
  "atk-s0513a1:1931_5": "attano velaṃ sallakkhetvā jhānā vuṭṭhāya ākāseneva rājanivesanaṃ agamāsi. Mudulakkhaṇā",
  "atk-s0513a1:1931_6": "vākacīrasaddaṃ sutvāva “ayyo, āgato”ti vegena uṭṭhahi, tassā vegena uṭṭhahantiyā",
  "atk-s0513a1:1931_7": "maṭṭhasāṭako bhassi. Tāpasopi sīhapañjarena pavisanto deviyā visabhāgarūpārammaṇaṃ",
  "atk-s0513a1:1931_8": "indriyāni bhinditvā subhavasena olokesi. Athassa abbhantare kileso cali, vāsiyā pahaṭakhīrarukkho",
  "atk-s0513a1:1931_9": "viya ahosi. Tāvadevassa jhānaṃ antaradhāyi, chinnapakkho kāko viya ahosi. So ṭhitakova",
  "atk-s0513a1:1931_10": "āhāraṃ gahetvā abhuñjitvāva kilesakampito pāsādā oruyha uyyānaṃ gantvā paṇṇasālaṃ",
  "atk-s0513a1:1931_11": "pavisitvā phalakattharaṇasayanassa heṭṭhā āhāraṃ ṭhapetvā visabhāgārammaṇena baddho",
  "atk-s0513a1:1931_12": "kilesagginā ḍayhamāno nirāhāratāya sussamāno satta divasāni phalakattharaṇe nipajji.",
  "atk-s0513a1:1932_0": "Sattame divase rājā paccantaṃ vūpasametvā āgato nagaraṃ padakkhiṇaṃ katvā nivesanaṃ",
  "atk-s0513a1:1932_1": "agantvāva “ayyaṃ passissāmī”ti uyyānaṃ gantvā paṇṇasālaṃ pavisitvā taṃ nipannakaṃ",
  "atk-s0513a1:1932_2": "disvā “ekaṃ aphāsukaṃ jātaṃ maññe”ti paṇṇasālaṃ sodhāpetvā pāde parimajjanto “kiṃ,",
  "atk-s0513a1:1932_3": "ayya, aphāsuka”nti pucchi. “Mahārāja aññaṃ me aphāsukaṃ natthi, kilesavasena panamhi",
  "atk-s0513a1:1932_4": "paṭibaddhacitto jāto”ti. “Kahaṃ paṭibaddhaṃ te, ayya, citta”nti? “Mudulakkhaṇāya,",
  "atk-s0513a1:1932_5": "mahārājā”ti. “Sādhu ayya, ahaṃ mudulakkhaṇaṃ tumhākaṃ dammī”ti tāpasaṃ ādāya nivesanaṃ",
  "atk-s0513a1:1932_6": "pavisitvā deviṃ sabbālaṅkārapaṭimaṇḍitaṃ katvā tāpasassa adāsi. Dadamānoyeva ca mudulakkhaṇāya",
  "atk-s0513a1:1932_7": "saññamadāsi “tayā attano balena ayyaṃ rakkhituṃ vāyamitabba”nti. “Sādhu, deva, rakkhissāmī”ti.",
  "atk-s0513a1:1932_8": "Tāpaso deviṃ gahetvā rājanivesanā otari.",
  "atk-s0513a1:1933_0": "Atha naṃ mahādvārato nikkhantakāle “ayya, amhākaṃ ekaṃ gehaṃ laddhuṃ vaṭṭati, gaccha,",
  "atk-s0513a1:1933_1": "rājānaṃ gehaṃ yācāhī”ti āha. Tāpaso gantvā gehaṃ yāci. Rājā manussānaṃ vaccakuṭikiccaṃ",
  "atk-s0513a1:1933_2": "sādhayamānaṃ ekaṃ chaḍḍitagehaṃ dāpesi. So deviṃ gahetvā tattha agamāsi, sā pavisituṃ",
  "atk-s0513a1:1933_3": "na icchati. “Kiṃkāraṇā na pavisasī”ti? “Asucibhāvenā”ti. Idāni “kiṃ karomī”ti. “Paṭijaggāhi",
  "atk-s0513a1:1933_4": "na”nti vatvā rañño santikaṃ pesetvā “gaccha, kuddālaṃ āhara, pacchiṃ āharā”ti āharāpetvā",
  "atk-s0513a1:1933_5": "asuciñca saṅkārañca chaḍḍāpetvā gāmayaṃ āharāpetvā limpāpetvā punapi “gaccha, mañcaṃ",
  "atk-s0513a1:1933_6": "āhara, pīṭhaṃ āhara, attharaṇaṃ āhara, cāṭiṃ āhara, ghaṭaṃ āharā”ti ekamekaṃ āharāpetvā",
  "atk-s0513a1:1933_7": "puna udakāharaṇādīnaṃ atthāya āṇāpesi. So ghaṭaṃ ādāya udakaṃ āharitvā cāṭiṃ pūretvā",
  "atk-s0513a1:1933_8": "nhānodakaṃ sajjetvā sayanaṃ atthari. Atha naṃ sayane ekato nisinnaṃ dāṭhikāsu gahetvā",
  "atk-s0513a1:1933_9": "“tava samaṇabhāvaṃ vā brāhmaṇabhāvaṃ vā na jānāsī”ti oṇametvā attano abhimukhaṃ ākaḍḍhi.",
  "atk-s0513a1:1933_10": "So tasmiṃ kāle satiṃ paṭilabhi, ettakaṃ pana kālaṃ aññāṇī ahosi. Evaṃ aññāṇakaraṇā",
  "atk-s0513a1:1933_11": "kilesā nāma. “Kāmacchandanīvaraṇaṃ, bhikkhave, andhakaraṇaṃ aññāṇakaraṇa”ntiādi cettha vattabbaṃ.",
  "atk-s0513a1:1934_0": "So satiṃ paṭilabhitvā cintesi “ayaṃ taṇhā vaḍḍhamānā mama catūhi apāyehi sīsaṃ ukkhipituṃ",
  "atk-s0513a1:1934_1": "na dassati, ajjeva mayā imaṃ rañño niyyādetvā himavantaṃ pavisituṃ vaṭṭatī”ti. So",
  "atk-s0513a1:1934_2": "taṃ ādāya rājānaṃ upasaṅkamitvā “mahārāja, tava deviyā mayhaṃ attho natthi, kevalaṃ",
  "atk-s0513a1:1934_3": "me imaṃ nissāya taṇhā vaḍḍhitā”ti vatvā imaṃ gāthamāha –",
  "atk-s0513a1:1935": "66.",
  "atk-s0513a1:1936": "“Ekā icchā pure āsi, aladdhā mudulakkhaṇaṃ;",
  "atk-s0513a1:1937": "Yato laddhā aḷārakkhī, icchā icchaṃ vijāyathā”ti.",
  "atk-s0513a1:1938_0": "Tatrāyaṃ piṇḍattho – mahārāja, mayhaṃ imaṃ tava deviṃ mudulakkhaṇaṃ alabhitvā pure",
  "atk-s0513a1:1938_1": "“aho vatāhaṃ etaṃ labheyya”nti ekā icchā āsi, ekāva taṇhā uppajji. Yato pana me ayaṃ",
  "atk-s0513a1:1938_2": "aḷārakkhī visālanettā sobhanalocanā laddhā, atha me sā purimikā icchā gehataṇhaṃ",
  "atk-s0513a1:1938_3": "upakaraṇataṇhaṃ upabhogataṇhanti uparūpari aññaṃ nānappakāraṃ icchaṃ vijāyatha janesi",
  "atk-s0513a1:1938_4": "uppādesi. Sā kho pana me evaṃ vaḍḍhamānā icchā apāyato sīsaṃ ukkhipituṃ na dassati,",
  "atk-s0513a1:1938_5": "alaṃ me imāya, tvaññeva tava bhariyaṃ gaṇha, ahaṃ pana himavantaṃ gamissāmīti tāvadeva",
  "atk-s0513a1:1938_6": "naṭṭhaṃ jhānaṃ uppādetvā ākāse nisinno dhammaṃ desetvā rañño ovādaṃ datvā ākāseneva",
  "atk-s0513a1:1938_7": "himavantaṃ gantvā puna manussapathaṃ nāma nāgamāsi, brahmavihāre pana bhāvetvā aparihīnajjhāno",
  "atk-s0513a1:1938_8": "brahmaloke nibbatti.",
  "atk-s0513a1:1939_0": "Satthā imaṃ dhammadesanaṃ āharitvā saccāni pakāsesi, saccapariyosāne so bhikkhu arahattaphale",
  "atk-s0513a1:1939_1": "patiṭṭhahi. Satthāpi anusandhiṃ ghaṭetvā jātakaṃ samodhānesi – “tadā rājā ānando",
  "atk-s0513a1:1939_2": "ahosi, mudulakkhaṇā uppalavaṇṇā, isi pana ahameva ahosi”nti.",
  "atk-s0513a1:1940": "Mudulakkhaṇajātakavaṇṇanā chaṭṭhā.",
  "atk-s0513a1:1942": "[67] 7. Ucchaṅgajātakavaṇṇanā",
  "atk-s0513a1:1943_0": "Ucchaṅge deva me puttoti idaṃ satthā jetavane viharanto aññataraṃ jānapaditthiṃ ārabbha",
  "atk-s0513a1:1943_1": "kathesi. Ekasmiñhi samaye kosalaraṭṭhe tayo janā aññatarasmiṃ aṭavimukhe kasanti.",
  "atk-s0513a1:1943_2": "Tasmiṃ samaye antoaṭaviyaṃ corā manusse vilumpitvā palāyiṃsu. Manussā te core pariyesitvā",
  "atk-s0513a1:1943_3": "apassantā taṃ ṭhānaṃ āgamma “tumhe aṭaviyaṃ vilumpitvā idāni kassakā viya hothā”ti",
  "atk-s0513a1:1943_4": "“te corā ime”ti bandhitvā ānetvā kosalarañño adaṃsu. Athekā itthī āgantvā “acchādanaṃ",
  "atk-s0513a1:1943_5": "me detha, acchādanaṃ me dethā”ti paridevantī punappunaṃ rājanivesanaṃ pariyāti. Rājā",
  "atk-s0513a1:1943_6": "tassā saddaṃ sutvā “gacchatha, detha imissā acchādana”nti āha. Manussā sāṭakaṃ gahetvā",
  "atk-s0513a1:1943_7": "adaṃsu. Sā taṃ disvā “nāhaṃ etaṃ acchādanaṃ yācāmi, sāmikacchādanaṃ yācāmī”ti āha.",
  "atk-s0513a1:1943_8": "Manussā gantvā rañño ārocayiṃsu “na kiresā idaṃ acchādanaṃ katheti, sāmikacchādanaṃ",
  "atk-s0513a1:1943_9": "kathetī”ti. Atha naṃ rājā pakkosāpetvā “tvaṃ kira sāmikacchādanaṃ yācasī”ti pucchi.",
  "atk-s0513a1:1943_10": "Āma, deva, itthiyā hi sāmiko acchādanaṃ nāma, sāmike hi asati sahassamūlampi sāṭakaṃ",
  "atk-s0513a1:1943_11": "nivatthā itthī naggāyeva nāma. Imassa panatthassa sādhanatthaṃ –",
  "atk-s0513a1:1944": "“Naggā nadī anūdakā, naggaṃ raṭṭhaṃ arājakaṃ;",
  "atk-s0513a1:1945": "Itthīpi vidhavā naggā, yassāpi dasa bhātaro”ti. –",
  "atk-s0513a1:1946": "Idaṃ suttaṃ āharitabbaṃ.",
  "atk-s0513a1:1947_0": "Rājā tassā pasanno “ime te tayo janā ke hontī”ti pucchi. “Eko me, deva, sāmiko, eko",
  "atk-s0513a1:1947_1": "bhātā, eko putto”ti. Rājā “ahaṃ te tuṭṭho, imesu tīsu ekaṃ demi, kataraṃ icchasī”ti",
  "atk-s0513a1:1947_2": "pucchi. Sā āha “ahaṃ, deva, jīvamānā ekaṃ sāmikaṃ labhissāmi, puttampi labhissāmiyeva,",
  "atk-s0513a1:1947_3": "mātāpitūnaṃ pana me matattā bhātāva dullabho, bhātaraṃ me dehi, devā”ti. Rājā tussitvā",
  "atk-s0513a1:1947_4": "tayopi vissajjesi. Evaṃ taṃ ekikaṃ nissāya te tayo janā dukkhato muttā. Taṃ kāraṇaṃ",
  "atk-s0513a1:1947_5": "bhikkhusaṅghe pākaṭaṃ jātaṃ. Athekadivasaṃ bhikkhū dhammasabhāyaṃ sannipatitā “āvuso,",
  "atk-s0513a1:1947_6": "ekaṃ itthiṃ nissāya tayo janā dukkhato muttā”ti tassā guṇakathāya nisīdiṃsu. Satthā",
  "atk-s0513a1:1947_7": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a1:1947_8": "vutte “na, bhikkhave, esā itthī idāneva te tayo jane dukkhā moceti, pubbepi mocesiyevā”ti vatvā atītaṃ āhari.",
  "atk-s0513a1:1948_0": "Atīte bārāṇasiyaṃ brahmadatte rajjaṃ kārente tayo janā aṭavimukhe kasantīti sabbaṃ",
  "atk-s0513a1:1948_1": "purimasadisameva. Tadā pana raññā “tīsu janesu kaṃ icchasī”ti vutte sā āha – “tayopi",
  "atk-s0513a1:1948_2": "dātuṃ na sakkotha, devā”ti? “Āma, na sakkomī”ti. “Sace tayo dātuṃ na sakkotha, bhātaraṃ",
  "atk-s0513a1:1948_3": "me dethā”ti. “Puttaṃ vā sāmikaṃ vā gaṇha, kiṃ te bhātarā”ti ca vuttā “ete nāma deva",
  "atk-s0513a1:1948_4": "sulabhā, bhātā pana dullabho”ti vatvā imaṃ gāthamāha –",
  "atk-s0513a1:1949": "67.",
  "atk-s0513a1:1950": "“Ucchaṅge deva me putto, pathe dhāvantiyā pati;",
  "atk-s0513a1:1951": "Tañca desaṃ na passāmi, yato sodariyamānaye”ti.",
  "atk-s0513a1:1952_0": "Tattha ucchaṅge, deva, me puttoti deva, mayhaṃ putto ucchaṅgeyeva. Yathā hi araññaṃ",
  "atk-s0513a1:1952_1": "pavisitvā ucchaṅge katvā ḍākaṃ uccinitvā tattha pakkhipantiyā ucchaṅge ḍākaṃ nāma",
  "atk-s0513a1:1952_2": "sulabhaṃ hoti, evaṃ itthiyā puttopi sulabho ucchaṅge ḍākasadisova. Tena vuttaṃ “ucchaṅge,",
  "atk-s0513a1:1952_3": "deva, me putto”ti. Pathe dhāvantiyā patīti maggaṃ āruyha ekikāya gacchamānāyapi hi",
  "atk-s0513a1:1952_4": "itthiyā pati nāma sulabho, diṭṭhadiṭṭhoyeva hoti. Tena vuttaṃ “pathe dhāvantiyā patī”ti.",
  "atk-s0513a1:1952_5": "Tañca desaṃ na passāmi, yato sodariyamānayeti yasmā pana me mātāpitaro natthi, tasmā",
  "atk-s0513a1:1952_6": "idāni taṃ mātukucchisaṅkhātaṃ aññaṃ desaṃ na passāmi. Yato ahaṃ samāne udare jātattā",
  "atk-s0513a1:1952_7": "saudariyasaṅkhātaṃ bhātaraṃ āneyyaṃ, tasmā bhātaraṃyeva me dethāti.",
  "atk-s0513a1:1953": "Rājā “saccaṃ esā vadatī”ti tuṭṭhacitto tayopi jane bandhanāgārato ānetvā adāsi, sā tayopi te gahetvā gatā.",
  "atk-s0513a1:1954_0": "Satthāpi “na, bhikkhave, idāneva, pubbepesā ime tayo jane dukkhato mocesiyevā”ti",
  "atk-s0513a1:1954_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “atīte cattārova",
  "atk-s0513a1:1954_2": "etarahi cattāro, rājā pana ahameva ahosi”nti.",
  "atk-s0513a1:1955": "Ucchaṅgajātakavaṇṇanā sattamā.",
  "atk-s0513a1:1957": "[68] 8. Sāketajātakavaṇṇanā",
  "atk-s0513a1:1958_0": "Yasmiṃ mano nivisatīti idaṃ satthā sāketaṃ nissāya añjanavane viharanto ekaṃ brāhmaṇaṃ",
  "atk-s0513a1:1958_1": "ārabbha kathesi. Bhagavato kira bhikkhusaṅghaparivutassa sāketaṃ piṇḍāya pavisanakāle",
  "atk-s0513a1:1958_2": "eko sāketanagaravāsī mahallakabrāhmaṇo nagarato bahi gacchanto antaradvāre dasabalaṃ",
  "atk-s0513a1:1958_3": "disvā pādesu patitvā gopphakesu gāḷhaṃ gahetvā “tāta, nanu nāma puttehi jiṇṇakāle",
  "atk-s0513a1:1958_4": "mātāpitaro paṭijaggitabbā, kasmā ettakaṃ kālaṃ amhākaṃ attānaṃ na dassesi? Mayā tāva",
  "atk-s0513a1:1958_5": "diṭṭhosi, mātaraṃ pana passituṃ ehī”ti satthāraṃ gahetvā attano gehaṃ agamāsi. Satthā",
  "atk-s0513a1:1958_6": "tattha gantvā nisīdi paññatte āsane saddhiṃ bhikkhusaṅghena. Brāhmaṇīpi āgantvā satthu",
  "atk-s0513a1:1958_7": "pādesu patitvā “tāta, ettakaṃ kālaṃ kahaṃ gatosi, nanu nāma mātāpitaro mahallakakāle",
  "atk-s0513a1:1958_8": "upaṭṭhātabbā”ti paridevi. Puttadhītaropi “etha, bhātaraṃ vandathā”ti vandāpesi. Ubho",
  "atk-s0513a1:1958_9": "tuṭṭhamānasā mahādānaṃ adaṃsu. Satthā bhattakiccaṃ niṭṭhāpetvā tesaṃ dvinnampi janānaṃ",
  "atk-s0513a1:1958_10": "jarāsuttaṃ kathesi. Suttapariyosāne ubhopi anāgāmiphale patiṭṭhahiṃsu. Satthā uṭṭhāyāsanā",
  "atk-s0513a1:1958_11": "añjanavanameva agamāsi.",
  "atk-s0513a1:1959_0": "Bhikkhū dhammasabhāyaṃ sannisinnā kathaṃ samuṭṭhāpesuṃ “āvuso, brāhmaṇo ‘tathāgatassa",
  "atk-s0513a1:1959_1": "pitā suddhodano, mātā mahāmāyā’ti jānāti, jānantova saddhiṃ brāhmaṇiyā tathāgataṃ",
  "atk-s0513a1:1959_2": "‘amhākaṃ putto’ti vadati, satthāpi adhivāseti. Kiṃ nu kho kāraṇa”nti? Satthā tesaṃ",
  "atk-s0513a1:1959_3": "kathaṃ sutvā “bhikkhave, ubhopi te attano puttameva ‘putto’ti vadantī”ti vatvā atītaṃ āhari.",
  "atk-s0513a1:1960_0": "Bhikkhave, ayaṃ brāhmaṇo atīte nirantaraṃ pañca jātisatāni mayhaṃ pitā ahosi, pañca",
  "atk-s0513a1:1960_1": "jātisatāni cūḷapitā, pañca jātisatāni mahāpitā. Esāpi brāhmaṇī nirantarameva pañca",
  "atk-s0513a1:1960_2": "jātisatāni mātā ahosi, pañca jātisatāni cūḷamātā, pañca jātisatāni mahāmātā. Evāhaṃ",
  "atk-s0513a1:1960_3": "diyaḍḍhajātisahassaṃ brāhmaṇassa hatthe saṃvaḍḍho, diyaḍḍhajātisahassaṃ brāhmaṇiyā",
  "atk-s0513a1:1960_4": "hatthe saṃvaḍḍhoti tīṇi jātisahassāni kathetvā abhisambuddho hutvā imaṃ gāthamāha –",
  "atk-s0513a1:1961": "68.",
  "atk-s0513a1:1962": "“Yasmiṃ mano nivisati, cittañcāpi pasīdati;",
  "atk-s0513a1:1963": "Adiṭṭhapubbake pose, kāmaṃ tasmimpi vissase”ti.",
  "atk-s0513a1:1964_0": "Tattha yasmiṃ mano nivisatīti yasmiṃ puggale diṭṭhamatteyeva cittaṃ patiṭṭhāti. Cittañcāpi",
  "atk-s0513a1:1964_1": "pasīdatīti yasmiṃ diṭṭhamatte cittaṃ pasīdati, mudukaṃ hoti. Adiṭṭhapubbake poseti",
  "atk-s0513a1:1964_2": "pakatiyā tasmiṃ attabhāve adiṭṭhapubbepi puggale. Kāmaṃ tasmimpi vissaseti anubhūtapubbasineheneva",
  "atk-s0513a1:1964_3": "tasmimpi puggale ekaṃsena vissase, vissāsaṃ āpajjatiyevāti attho.",
  "atk-s0513a1:1965": "Evaṃ satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā brāhmaṇo ca brāhmaṇī ca ete eva ahesuṃ, putto pana ahameva ahosi”nti.",
  "atk-s0513a1:1966": "Sāketajātakavaṇṇanā aṭṭhamā.",
  "atk-s0513a1:1968": "[69] 9. Visavantajātakavaṇṇanā",
  "atk-s0513a1:1969_0": "Dhiratthu taṃ visaṃ vantanti idaṃ satthā jetavane viharanto dhammasenāpatiṃ ārabbha",
  "atk-s0513a1:1969_1": "kathesi. Therassa kira piṭṭhakhajjakakhādanakāle manussā saṅghassa bahuṃ piṭṭhakhādanīyaṃ",
  "atk-s0513a1:1969_2": "gahetvā vihāraṃ agamaṃsu, bhikkhusaṅghassa gahitāvasesaṃ bahu atirittaṃ ahosi. Manussā",
  "atk-s0513a1:1969_3": "“bhante, antogāmagatānampi gaṇhathā”ti āhaṃsu. Tasmiṃ khaṇe therassa saddhivihāriko",
  "atk-s0513a1:1969_4": "daharo antogāme hoti, tassa koṭṭhāsaṃ gahetvā tasmiṃ anāgacchante “atidivā hotī”ti",
  "atk-s0513a1:1969_5": "therassa adaṃsu. Therena tasmiṃ paribhutte daharo agamāsi. Atha naṃ thero “mayaṃ,",
  "atk-s0513a1:1969_6": "āvuso, tuyhaṃ ṭhapitakhādanīyaṃ paribhuñjimhā”ti āha. So “madhuraṃ nāma, bhante,",
  "atk-s0513a1:1969_7": "kassa appiya”nti āha. Mahātherassa saṃvego uppajji. So ito paṭṭhāya “piṭṭhakhādanīyaṃ",
  "atk-s0513a1:1969_8": "na khādissāmī”ti adhiṭṭhāsi. Tato paṭṭhāya kira sāriputtattherena piṭṭhakhādanīyaṃ",
  "atk-s0513a1:1969_9": "nāma na khāditapubbaṃ. Tassa piṭṭhakhādanīyaṃ akhādanabhāvo bhikkhusaṅghe pākaṭo",
  "atk-s0513a1:1969_10": "jāto. Bhikkhū taṃ kathaṃ kathentā dhammasabhāyaṃ nisīdiṃsu. Atha satthā āgantvā “kāya",
  "atk-s0513a1:1969_11": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a1:1969_12": "sāriputto ekavāraṃ jahitakaṃ jīvitaṃ pariccajantopi puna na gaṇhātiyevā”ti vatvā atītaṃ āhari.",
  "atk-s0513a1:1970_0": "Atīte bārāṇasiyaṃ brahmadatte rajjaṃ kārente bodhisatto visavejjakule nibbattitvā",
  "atk-s0513a1:1970_1": "vejjakammena jīvikaṃ kappesi. Athekaṃ janapadamanussaṃ sappo ḍaṃsi, tassa ñātakā",
  "atk-s0513a1:1970_2": "pamādaṃ akatvā khippaṃ vejjaṃ ānayiṃsu. Vejjo āha “kiṃ tāva osadhena, paribhāvetvā",
  "atk-s0513a1:1970_3": "visaṃ harāmi, daṭṭhasappaṃ āvāhetvā daṭṭhaṭṭhānato teneva visaṃ ākaḍḍhāpemī”ti. “Sappaṃ",
  "atk-s0513a1:1970_4": "āvāhetvā visaṃ ākaḍḍhāpehī”ti. So sappaṃ āvāhetvā “tayā ayaṃ daṭṭho”ti āha. “Āma,",
  "atk-s0513a1:1970_5": "mayā”ti. “Tayā daṭṭhaṭṭhānato tvaññeva mukhena visaṃ ākaḍḍhāhī”ti. “Mayā ekavāraṃ",
  "atk-s0513a1:1970_6": "jahitakaṃ puna na gahitapubbaṃ, nāhaṃ mayā jahitavisaṃ ākaḍḍhissāmī”ti. So dārūni",
  "atk-s0513a1:1970_7": "āharāpetvā aggiṃ katvā āha “sace attano visaṃ nākaḍḍhasi, imaṃ aggiṃ pavisā”ti. Sappo",
  "atk-s0513a1:1970_8": "“api aggiṃ pavisissāmi, nevattanā ekavāraṃ jahitavisaṃ paccāharissāmī”ti vatvā imaṃ gāthamāha –",
  "atk-s0513a1:1971": "69.",
  "atk-s0513a1:1972": "“Dhiratthu taṃ visaṃ vantaṃ, yamahaṃ jīvitakāraṇā;",
  "atk-s0513a1:1973": "Vantaṃ paccāharissāmi, mataṃ me jīvitā vara”nti.",
  "atk-s0513a1:1974_0": "Tattha dhiratthūti garahatthe nipāto. Taṃ visanti yamahaṃ jīvitakāraṇā vantaṃ visaṃ",
  "atk-s0513a1:1974_1": "paccāharissāmi, taṃ vantaṃ visaṃ dhiratthu. Mataṃ me jīvitā varanti tassa visassa",
  "atk-s0513a1:1974_2": "apaccāharaṇakāraṇā yaṃ aggiṃ pavisitvā maraṇaṃ, taṃ mama jīvitato varanti attho.",
  "atk-s0513a1:1975_0": "Evañca pana vatvā aggiṃ pavisituṃ pāyāsi. Atha naṃ vejjo nivāretvā taṃ purisaṃ osadhehi",
  "atk-s0513a1:1975_1": "ca mantehi ca nibbisaṃ arogaṃ katvā sappassa sīlāni datvā “ito paṭṭhāya mā kañci",
  "atk-s0513a1:1975_2": "viheṭhesī”ti vatvā vissajjesi.",
  "atk-s0513a1:1976_0": "Satthāpi “na, bhikkhave, sāriputto ekavāraṃ jahitakaṃ jīvitampi pariccajanto puna",
  "atk-s0513a1:1976_1": "gaṇhātī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā",
  "atk-s0513a1:1976_2": "sappo sāriputto ahosi, vejjo pana ahameva ahosi”nti.",
  "atk-s0513a1:1977": "Visavantajātakavaṇṇanā navamā.",
  "atk-s0513a1:1979": "[70] 10. Kuddālajātakavaṇṇanā",
  "atk-s0513a1:1980_0": "Na taṃ jitaṃ sādhu jitanti idaṃ satthā jetavane viharanto cittahatthasāriputtaṃ ārabbha",
  "atk-s0513a1:1980_1": "kathesi. So kira sāvatthiyaṃ eko kuladārako. Athekadivasaṃ kasitvā āgacchanto vihāraṃ",
  "atk-s0513a1:1980_2": "pavisitvā ekassa therassa pattato siniddhaṃ madhuraṃ paṇītabhojanaṃ labhitvā cintesi",
  "atk-s0513a1:1980_3": "“mayaṃ rattindivaṃ sahatthena nānākammāni kurumānāpi evarūpaṃ madhurāhāraṃ na labhāma,",
  "atk-s0513a1:1980_4": "mayāpi samaṇena bhavitabba”nti. So pabbajitvā māsaḍḍhamāsaccayena ayoniso manasikaronto",
  "atk-s0513a1:1980_5": "kilesavasiko hutvā vibbhamitvā puna bhattena kilamanto āgantvā pabbajitvā abhidhammaṃ",
  "atk-s0513a1:1980_6": "uggaṇhi. Imināva upāyena cha vāre vibbhamitvā pabbajito. Tato sattame bhikkhubhāve",
  "atk-s0513a1:1980_7": "sattappakaraṇiko hutvā bahū bhikkhū dhammaṃ vācento vipassanaṃ vaḍḍhetvā arahattaṃ",
  "atk-s0513a1:1980_8": "pāpuṇi. Athassa sahāyakā bhikkhū “kiṃ nu kho, āvuso cittahattha, pubbe viya te etarahi",
  "atk-s0513a1:1980_9": "kilesā na vaḍḍhantī”ti parihāsaṃ kariṃsu. “Āvuso, abhabbo dāni ahaṃ ito paṭṭhāya gihibhāvāyā”ti.",
  "atk-s0513a1:1981_0": "Evaṃ tasmiṃ arahattaṃ patte dhammasabhāyaṃ kathā udapādi “āvuso, evarūpassa nāma",
  "atk-s0513a1:1981_1": "arahattassa upanissaye sati āyasmā cittahatthasāriputto chakkhattuṃ uppabbajito,",
  "atk-s0513a1:1981_2": "aho mahādoso puthujjanabhāvo”ti. Satthā āgantvā “kāya nuttha, bhikkhave, etarahi",
  "atk-s0513a1:1981_3": "kathāya sannisinnā”ti pucchitvā “imāya nāmā”ti vutte “bhikkhave, puthujjanacittaṃ",
  "atk-s0513a1:1981_4": "nāma lahukaṃ dunniggahaṃ, ārammaṇavasena gantvā allīyati, ekavāraṃ allīnaṃ na sakkā",
  "atk-s0513a1:1981_5": "hoti khippaṃ mocetuṃ, evarūpassa cittassa damatho sādhu. Dantameva hi taṃ sukhaṃ āvahati.",
  "atk-s0513a1:1982": "“Dunniggahassa lahuno, yatthakāmanipātino;",
  "atk-s0513a1:1983": "Cittassa damatho sādhu, cittaṃ dantaṃ sukhāvahaṃ”. ;",
  "atk-s0513a1:1984_0": "Tassa pana dunniggahatāya pubbe paṇḍitā ekaṃ kuddālakaṃ nissāya taṃ jahituṃ asakkontā",
  "atk-s0513a1:1984_1": "lobhavasena chakkhattuṃ uppabbajitvā sattame pabbajitabhāve jhānaṃ uppādetvā taṃ",
  "atk-s0513a1:1984_2": "lobhaṃ niggaṇhiṃsū”ti vatvā atītaṃ āhari.",
  "atk-s0513a1:1985_0": "Atīte bārāṇasiyaṃ brahmadatte rajjaṃ kārente bodhisatto paṇṇikakule nibbattitvā viññutaṃ",
  "atk-s0513a1:1985_1": "pāpuṇi, “kuddālapaṇḍito”tissa nāmaṃ ahosi. So kuddālakena bhūmiparikammaṃ katvā ḍākañceva",
  "atk-s0513a1:1985_2": "alābukumbhaṇḍaeḷālukādīni ca vapitvā tāni vikkiṇanto kapaṇajīvikaṃ kappesi. Tañhissa",
  "atk-s0513a1:1985_3": "ekaṃ kuddālakaṃ ṭhapetvā aññaṃ dhanaṃ nāma natthi. So ekadivasaṃ cintesi “kiṃ me",
  "atk-s0513a1:1985_4": "gharāvāsena, nikkhamitvā pabbajissāmī”ti. Athekadivasaṃ kuddālakaṃ paṭicchannaṭṭhāne",
  "atk-s0513a1:1985_5": "ṭhapetvā isipabbajjaṃ pabbajitvā taṃ kuddālakaṃ anussaritvā lobhaṃ chindituṃ asakkonto",
  "atk-s0513a1:1985_6": "kuṇṭhakuddālakaṃ nissāya uppabbaji. Evaṃ dutiyampi, tatiyampīti cha vāre taṃ kuddālakaṃ",
  "atk-s0513a1:1985_7": "paṭicchannaṭṭhāne nikkhipitvā pabbajito ceva uppabbajito ca.",
  "atk-s0513a1:1986_0": "Sattame pana vāre cintesi “ahaṃ imaṃ kuṇṭhakuddālakaṃ nissāya punappunaṃ uppabbajito,",
  "atk-s0513a1:1986_1": "idāni naṃ mahānadiyaṃ pakkhipitvā pabbajissāmī”ti nadītīraṃ gantvā “sacassa patitaṭṭhānaṃ",
  "atk-s0513a1:1986_2": "passissāmi, punāgantvā uddharitukāmatā bhaveyyā”ti taṃ kuddālakaṃ daṇḍe gahetvā nāgabalo",
  "atk-s0513a1:1986_3": "thāmasampanno sīsassa uparibhāge tikkhattuṃ āvijjhitvā akkhīni nimmīletvā nadīmajjhe",
  "atk-s0513a1:1986_4": "khipitvā “jitaṃ me jitaṃ me”ti tikkhattuṃ sīhanādaṃ nadi. Tasmiṃ khaṇe bārāṇasirājā",
  "atk-s0513a1:1986_5": "paccantaṃ vūpasametvā āgato nadiyā sīsaṃ nhāyitvā sabbālaṅkārapaṭimaṇḍito hatthikkhandhena",
  "atk-s0513a1:1986_6": "gacchamāno taṃ bodhisattassa saddaṃ sutvā “ayaṃ puriso ‘jitaṃ me jitaṃ me’ti vadati,",
  "atk-s0513a1:1986_7": "ko nu kho etena jito, pakkosatha na”nti pakkosāpetvā “bho purisa, ahaṃ tāva vijitasaṅgāmo",
  "atk-s0513a1:1986_8": "idāni jayaṃ gahetvā āgacchāmi, tayā pana ko jito”ti pucchi. Bodhisatto “mahārāja,",
  "atk-s0513a1:1986_9": "tayā saṅgāmasatampi saṅgāmasahassampi saṅgāmasatasahassampi jinantena dujjitameva",
  "atk-s0513a1:1986_10": "kilesānaṃ ajitattā. Ahaṃ pana mama abbhantare lobhaṃ niggaṇhanto kilese jini”nti",
  "atk-s0513a1:1986_11": "kathentoyeva mahānadiṃ oloketvā āpokasiṇārammaṇaṃ jhānaṃ nibbattetvā sampattānubhāvo",
  "atk-s0513a1:1986_12": "ākāse nisīditvā rañño dhammaṃ desento imaṃ gāthamāha –",
  "atk-s0513a1:1987": "70.",
  "atk-s0513a1:1988": "“Na taṃ jitaṃ sādhu jitaṃ, yaṃ jitaṃ avajīyati;",
  "atk-s0513a1:1989": "Taṃ kho jitaṃ sādhu jitaṃ, yaṃ jitaṃ nāvajīyatī”ti.",
  "atk-s0513a1:1990_0": "Tattha na taṃ jitaṃ sādhu jitaṃ, yaṃ jitaṃ avajīyatīti yaṃ paccāmitte parājinitvā",
  "atk-s0513a1:1990_1": "raṭṭhaṃ jitaṃ paṭiladdhaṃ punapi tehi paccāmittehi avajīyati, taṃ jitaṃ sādhujitaṃ",
  "atk-s0513a1:1990_2": "nāma na hoti. Kasmā? Puna avajīyanato. Aparo nayo – jitaṃ vuccati jayo. Yo paccāmittehi",
  "atk-s0513a1:1990_3": "saddhiṃ yujjhitvā adhigato jayo puna tesu jinantesu, parājayo hoti, so na sādhu na",
  "atk-s0513a1:1990_4": "sobhano. Kasmā? Yasmā puna parājayova hoti. Taṃ kho jitaṃ sādhu jitaṃ, yaṃ jitaṃ",
  "atk-s0513a1:1990_5": "nāvajīyatīti yaṃ kho pana paccāmitte nimmathetvā jitaṃ puna tehi nāvajīyati, yo vā",
  "atk-s0513a1:1990_6": "ekavāraṃ laddho jayo na puna parājayo hoti, taṃ jitaṃ sādhu jitaṃ sobhanaṃ, so jayo",
  "atk-s0513a1:1990_7": "sādhu sobhano nāma hoti. Kasmā? Puna nāvajīyanato. Tasmā, tvaṃ mahārāja, satakkhattumpi",
  "atk-s0513a1:1990_8": "sahassakkhattumpi satasahassakkhattumpi saṅgāmasīsaṃ jinitvāpi saṅgāmayodho nāma",
  "atk-s0513a1:1990_9": "na hosi. Kiṃkāraṇā? Attano kilesānaṃ ajitattā. Yo pana ekavārampi attano abbhantare",
  "atk-s0513a1:1990_10": "kilese jināti, ayaṃ uttamo saṅgāmasīsayodhoti ākāse nisinnakova buddhalīlāya rañño",
  "atk-s0513a1:1990_11": "dhammaṃ desesi. Uttamasaṅgāmayodhabhāvo panettha –",
  "atk-s0513a1:1991": "“Yo sahassaṃ sahassena, saṅgāme mānuse jine;",
  "atk-s0513a1:1992": "Ekañca jeyyamattānaṃ, sa ve saṅgāmajuttamo”ti. –",
  "atk-s0513a1:1993": "Idaṃ suttaṃ sādhakaṃ.",
  "atk-s0513a1:1994_0": "Rañño pana dhammaṃ suṇantasseva tadaṅgappahānavasena kilesā pahīnā, pabbajjāya cittaṃ",
  "atk-s0513a1:1994_1": "nami. Rājabalassapi tatheva kilesā pahīyiṃsu. Rājā “idāni tumhe kahaṃ gamissathā”ti",
  "atk-s0513a1:1994_2": "bodhisattaṃ pucchi. “Himavantaṃ pavisitvā isipabbajjaṃ pabbajissāmi, mahārājā”ti.",
  "atk-s0513a1:1994_3": "“Tena hi ahampi pabbajissāmī”ti bodhisatteneva saddhiṃ nikkhami, balakāyo brāhmaṇagahapatikā",
  "atk-s0513a1:1994_4": "sabbā seniyoti sabbopi tasmiṃ ṭhāne sannipatito mahājanakāyo raññā saddhiṃyeva nikkhami.",
  "atk-s0513a1:1994_5": "Bārāṇasivāsinopi “amhākaṃ kira rājā kuddālapaṇḍitassa dhammadesanaṃ sutvā pabbajjābhimukho",
  "atk-s0513a1:1994_6": "hutvā saddhiṃ balakāyena nikkhanto, mayaṃ idha kiṃ karissāmā”ti dvādasayojanikāya",
  "atk-s0513a1:1994_7": "bārāṇasiyā sakalanagaravāsino nikkhamiṃsu. Dvādasayojanikā parisā ahosi. Taṃ ādāya",
  "atk-s0513a1:1994_8": "bodhisatto himavantaṃ pāvisi.",
  "atk-s0513a1:1995_0": "Tasmiṃ khaṇe sakkassa devarañño nisinnāsanaṃ uṇhākāraṃ dassesi. So āvajjamāno “kuddālapaṇḍito",
  "atk-s0513a1:1995_1": "mahābhinikkhamanaṃ nikkhanto”ti disvā “mahāsamāgamo bhavissati, vasanaṭṭhānaṃ laddhuṃ",
  "atk-s0513a1:1995_2": "vaṭṭatī”ti vissakammaṃ āmantetvā “tāta, kuddālapaṇḍito mahābhinikkhamanaṃ nikkhanto,",
  "atk-s0513a1:1995_3": "vasanaṭṭhānaṃ laddhuṃ vaṭṭati, tvaṃ himavantappadesaṃ gantvā same bhūmibhāge dīghato",
  "atk-s0513a1:1995_4": "tiṃsayojanaṃ vitthārato pannarasayojanaṃ assamapadaṃ māpehī”ti āha. So “sādhu, devā”ti",
  "atk-s0513a1:1995_5": "paṭissuṇitvā gantvā tathā akāsi. Ayamettha saṅkhepo, vitthāro pana hatthipālajātake",
  "atk-s0513a1:1995_6": "āvi bhavissati. Idañca hi tañca ekaparicchedameva. Vissakammopi assamapade paṇṇasālaṃ",
  "atk-s0513a1:1995_7": "māpetvā dussadde mige ca sakuṇe ca amanusse ca paṭikkamāpetvā tena tena disābhāgena",
  "atk-s0513a1:1995_8": "ekapadikamaggaṃ māpetvā attano vasanaṭṭhānameva agamāsi. Kuddālapaṇḍitopi taṃ parisaṃ",
  "atk-s0513a1:1995_9": "ādāya himavantaṃ pavisitvā sakkadattiyaṃ assamapadaṃ gantvā vissakammena māpitaṃ",
  "atk-s0513a1:1995_10": "pabbajitaparikkhāraṃ gahetvā paṭhamaṃ attanā pabbajitvā pacchā parisaṃ pabbājetvā",
  "atk-s0513a1:1995_11": "assamapadaṃ bhājetvā adāsi. Satta rājāno satta rajjāni chaḍḍayiṃsu. Tiṃsayojanaṃ",
  "atk-s0513a1:1995_12": "assamapadaṃ pūri. Kuddālapaṇḍito sesakasiṇesupi parikammaṃ katvā brahmavihāre bhāvetvā",
  "atk-s0513a1:1995_13": "parisāya kammaṭṭhānaṃ ācikkhi. Sabbe samāpattilābhino hutvā brahmavihāre bhāvetvā",
  "atk-s0513a1:1995_14": "brahmalokaparāyaṇā ahesuṃ. Ye pana tesaṃ pāricariyaṃ akaṃsu, te devalokaparāyaṇā ahesuṃ.",
  "atk-s0513a1:1996_0": "Satthā “evaṃ, bhikkhave, cittaṃ nāmetaṃ kilesavasena allīnaṃ dummocayaṃ hoti, uppannā",
  "atk-s0513a1:1996_1": "lobhadhammā duppajahā, evarūpepi paṇḍite aññāṇe karontī”ti imaṃ dhammadesanaṃ āharitvā",
  "atk-s0513a1:1996_2": "saccāni pakāsesi, saccapariyosāne keci sotāpannā ahesuṃ, keci sakadāgāmino, keci",
  "atk-s0513a1:1996_3": "anāgāmino, keci arahattaṃ pāpuṇiṃsu. Satthāpi anusandhiṃ ghaṭetvā jātakaṃ samodhānesi",
  "atk-s0513a1:1996_4": "– “tadā rājā ānando ahosi, parisā buddhaparisā, kuddālapaṇḍito pana ahameva ahosi”nti.",
  "atk-s0513a1:1997": "Kuddālajātakavaṇṇanā dasamā.",
  "atk-s0513a1:1998": "Itthivaggo sattamo.",
  "atk-s0513a1:1999": "Tassuddānaṃ –",
  "atk-s0513a1:2000": "Asātamantaṇḍabhūtaṃ, takkapaṇḍi durājānaṃ;",
  "atk-s0513a1:2001": "Anabhirati mudulakkhaṇaṃ, ucchaṅgampi ca sāketaṃ;",
  "atk-s0513a1:2002": "Visavantaṃ kuddālakanti.",
  "atk-s0513a1:2003": "8. Varuṇavaggo",
  "atk-s0513a1:2005": "[71] 1. Varuṇajātakavaṇṇanā",
  "atk-s0513a1:2006_0": "Yo pubbe karaṇīyānīti idaṃ satthā jetavane viharanto kuṭumbikaputtatissattheraṃ ārabbha",
  "atk-s0513a1:2006_1": "kathesi. Ekasmiṃ kira divase sāvatthivāsino aññamaññasahāyakā tiṃsamattā kulaputtā",
  "atk-s0513a1:2006_2": "gandhapupphavatthādīni gahetvā “satthu dhammadesanaṃ suṇissāmā”ti mahājanaparivutā",
  "atk-s0513a1:2006_3": "jetavanaṃ gantvā nāgamāḷakasālamāḷakādīsu thokaṃ nisīditvā sāyanhasamaye satthari",
  "atk-s0513a1:2006_4": "surabhigandhavāsitāya gandhakuṭito nikkhamitvā dhammasabhaṃ gantvā alaṅkatabuddhāsane",
  "atk-s0513a1:2006_5": "nisinne saparivārā dhammasabhaṃ gantvā satthāraṃ gandhapupphehi pūjetvā cakkaṅkitatalesu",
  "atk-s0513a1:2006_6": "phullapadumasassirikesu pādesu vanditvā ekamantaṃ nisinnā dhammaṃ suṇiṃsu.",
  "atk-s0513a1:2007_0": "Atha nesaṃ etadahosi “yathā yathā kho mayaṃ bhagavatā dhammaṃ desitaṃ ājānāma, pabbajeyyāmā”ti.",
  "atk-s0513a1:2007_1": "Te tathāgatassa dhammasabhāto nikkhantakāle tathāgataṃ upasaṅkamitvā vanditvā pabbajjaṃ",
  "atk-s0513a1:2007_2": "yāciṃsu, satthā tesaṃ pabbajjaṃ adāsi. Te ācariyupajjhāye ārādhetvā upasampadaṃ labhitvā",
  "atk-s0513a1:2007_3": "pañca vassāni ācariyupajjhāyānaṃ santike vasitvā dve mātikā paguṇaṃ katvā kappiyākappiyaṃ",
  "atk-s0513a1:2007_4": "ñatvā tisso anumodanā uggaṇhitvā cīvarāni sibbetvā rajitvā “samaṇadhammaṃ karissāmā”ti",
  "atk-s0513a1:2007_5": "ācariyupajjhāye āpucchitvā satthāraṃ upasaṅkamitvā vanditvā ekamantaṃ nisīditvā “mayaṃ,",
  "atk-s0513a1:2007_6": "bhante, bhavesu ukkaṇṭhitā jātijarābyādhimaraṇabhayabhītā, tesaṃ no saṃsāraparimocanatthāya",
  "atk-s0513a1:2007_7": "kammaṭṭhānaṃ kathethā”ti yāciṃsu. Satthā tesaṃ aṭṭhatiṃsāya kammaṭṭhānesu sappāyaṃ",
  "atk-s0513a1:2007_8": "vicinitvā kammaṭṭhānaṃ kathesi. Te satthu santike kammaṭṭhānaṃ gahetvā satthāraṃ",
  "atk-s0513a1:2007_9": "vanditvā padakkhiṇaṃ katvā pariveṇaṃ gantvā ācariyupajjhāye oloketvā pattacīvaramādāya",
  "atk-s0513a1:2007_10": "“samaṇadhammaṃ karissāmā”ti nikkhamiṃsu.",
  "atk-s0513a1:2008_0": "Atha nesaṃ abbhantare eko bhikkhu nāmena kuṭumbikaputtatissatthero nāma kusīto hīnavīriyo",
  "atk-s0513a1:2008_1": "rasagiddho. So evaṃ cintesi “ahaṃ neva araññe vasituṃ, na padhānaṃ padahituṃ, na",
  "atk-s0513a1:2008_2": "bhikkhācariyāya yāpetuṃ sakkhissāmi, ko me gamanena attho, nivattissāmī”ti so vīriyaṃ",
  "atk-s0513a1:2008_3": "ossajitvā te bhikkhū anugantvā nivatti. Tepi kho bhikkhū kosalesu cārikaṃ caramānā",
  "atk-s0513a1:2008_4": "aññataraṃ paccantagāmaṃ gantvā taṃ upanissāya ekasmiṃ araññāyatane vassaṃ upagantvā",
  "atk-s0513a1:2008_5": "antotemāsaṃ appamattā ghaṭentā vāyamantā vipassanāgabbhaṃ gāhāpetvā pathaviṃ unnādayamānā",
  "atk-s0513a1:2008_6": "arahattaṃ patvā vutthavassā pavāretvā “paṭiladdhaguṇaṃ satthu ārocessāmā”ti tato",
  "atk-s0513a1:2008_7": "nikkhamitvā anupubbena jetavanaṃ patvā pattacīvaraṃ paṭisāmetvā ācariyupajjhāye disvā",
  "atk-s0513a1:2008_8": "tathāgataṃ daṭṭhukāmā satthu santikaṃ gantvā vanditvā nisīdiṃsu. Satthā tehi saddhiṃ",
  "atk-s0513a1:2008_9": "madhurapaṭisanthāraṃ akāsi. Te katapaṭisanthārā attanā paṭiladdhaguṇaṃ tathāgatassa",
  "atk-s0513a1:2008_10": "ārocesuṃ, satthā te bhikkhū pasaṃsi. Kuṭumbikaputtatissatthero satthāraṃ tesaṃ guṇakathaṃ",
  "atk-s0513a1:2008_11": "kathentaṃ disvā sayampi samaṇadhammaṃ kātukāmo jāto. Tepi kho bhikkhū “mayaṃ, bhante,",
  "atk-s0513a1:2008_12": "tameva araññavāsaṃ gantvā vasissāmā”ti satthāraṃ āpucchiṃsu. Satthā “sādhū”ti anujāni.",
  "atk-s0513a1:2008_13": "Te satthāraṃ vanditvā pariveṇaṃ agamaṃsu.",
  "atk-s0513a1:2009_0": "Atha so kuṭumbikaputtatissatthero rattibhāgasamanantare accāraddhavīriyo hutvā ativegena",
  "atk-s0513a1:2009_1": "samaṇadhammaṃ karonto majjhimayāmasamanantare ālambanaphalakaṃ nissāya ṭhitakova",
  "atk-s0513a1:2009_2": "niddāyanto parivattitvā pati, ūruṭṭhikaṃ bhijji, vedanā mahantā jātā. Tesaṃ bhikkhūnaṃ",
  "atk-s0513a1:2009_3": "taṃ paṭijaggantānaṃ gamanaṃ na sampajji. Atha ne upaṭṭhānavelāyaṃ āgate satthā pucchi",
  "atk-s0513a1:2009_4": "“nanu tumhe, bhikkhave, ‘sve gamissāmā’ti hiyyo āpucchitthā”ti? “Āma, bhante, apica",
  "atk-s0513a1:2009_5": "kho pana amhākaṃ sahāyako kuṭumbikaputtatissatthero akāle ativegena samaṇadhammaṃ",
  "atk-s0513a1:2009_6": "karonto niddābhibhūto parivattitvā patito, ūruṭṭhissa bhinnaṃ, taṃ nissāya amhākaṃ",
  "atk-s0513a1:2009_7": "gamanaṃ na sampajjī”ti. Satthā “na, bhikkhave, idānevesa attano hīnavīriyabhāvena",
  "atk-s0513a1:2009_8": "akāle ativegena vīriyaṃ karonto tumhākaṃ gamanantarāyaṃ karoti, pubbepesa tumhākaṃ",
  "atk-s0513a1:2009_9": "gamanantarāyaṃ akāsiyevā”ti vatvā tehi yācito atītaṃ āhari.",
  "atk-s0513a1:2010_0": "Atīte gandhāraraṭṭhe takkasilāyaṃ bodhisatto disāpāmokkho ācariyo hutvā pañca māṇavakasatāni",
  "atk-s0513a1:2010_1": "sippaṃ uggaṇhāpesi. Athassa te māṇavā ekadivasaṃ dāruṃ āharaṇatthāya araññaṃ gantvā",
  "atk-s0513a1:2010_2": "dārūni uddhariṃsu. Tesaṃ antare eko kusītamāṇavo mahantaṃ varuṇarukkhaṃ disvā “sukkharukkho",
  "atk-s0513a1:2010_3": "eso”ti saññāya “muhuttaṃ tāva nipajjitvā pacchā rukkhaṃ abhiruhitvā dārūni pātetvā",
  "atk-s0513a1:2010_4": "ādāya gamissāmī”ti uttarisāṭakaṃ pattharitvā nipajjitvā kākacchamāno niddaṃ okkami.",
  "atk-s0513a1:2010_5": "Itare māṇavakā dārukalāpe bandhitvā ādāya gacchantā taṃ pādena piṭṭhiyaṃ paharitvā",
  "atk-s0513a1:2010_6": "pabodhetvā agamaṃsu. Kusītamāṇavo uṭṭhāya akkhīni puñchitvā puñchitvā avigataniddova",
  "atk-s0513a1:2010_7": "varuṇarukkhaṃ abhiruhitvā sākhaṃ gahetvā attano abhimukhaṃ ākaḍḍhitvā bhañjanto bhijjitvā",
  "atk-s0513a1:2010_8": "uṭṭhitakoṭiyā attano akkhiṃ bhindāpetvā ekena hatthena taṃ pidhāya ekena hatthena",
  "atk-s0513a1:2010_9": "alladārūni bhañjitvā rukkhato oruyha dārukalāpaṃ bandhitvā ukkhipitvā vegena gantvā",
  "atk-s0513a1:2010_10": "tehi pātitānaṃ dārūnaṃ upari pātesi.",
  "atk-s0513a1:2011_0": "Taṃ divasañca janapadagāmake ekaṃ kulaṃ “sve brāhmaṇavācanakaṃ karissāmā”ti ācariyaṃ",
  "atk-s0513a1:2011_1": "nimantesi. Ācariyo māṇavake āha “tātā, sve ekaṃ gāmakaṃ gantabbaṃ, tumhe pana nirāhārā",
  "atk-s0513a1:2011_2": "na sakkhissatha gantuṃ, pātova yāguṃ pacāpetvā tattha gantvā attanā laddhakoṭṭhāsañca",
  "atk-s0513a1:2011_3": "amhākaṃ pattakoṭṭhāsañca sabbamādāya āgacchathā”ti. Te pātova yāgupacanatthāya dāsiṃ",
  "atk-s0513a1:2011_4": "uṭṭhāpetvā “khippaṃ no yāguṃ pacāhī”ti āhaṃsu. Sā dārūni gaṇhantī upari ṭhitāni allavaruṇadārūni",
  "atk-s0513a1:2011_5": "gahetvā punappunaṃ mukhavātaṃ dadamānāpi aggiṃ ujjāletuṃ asakkontī sūriyaṃ uṭṭhāpesi.",
  "atk-s0513a1:2011_6": "Māṇavakā “atidivā jāto, idāni na sakkā gantu”nti ācariyassa santikaṃ agamiṃsu. Ācariyo",
  "atk-s0513a1:2011_7": "“kiṃ, tātā, na gatatthā”ti? “Āma, ācariya na gatamhā”ti. “Kiṃkāraṇā”ti? “Asuko nāma",
  "atk-s0513a1:2011_8": "kusītamāṇavo amhehi saddhiṃ dārūnamatthāya araññaṃ gantvā varuṇarukkhamūle niddāyitvā",
  "atk-s0513a1:2011_9": "pacchā vegena rukkhaṃ āruyha akkhiṃ bhindāpetvā allavaruṇadārūni āharitvā amhehi",
  "atk-s0513a1:2011_10": "ānītadārūnaṃ upari pakkhipi. Yāgupācikā tāni sukkhadārusaññāya gahetvā yāva sūriyuggamanā",
  "atk-s0513a1:2011_11": "ujjāletuṃ nāsakkhi. Iminā no kāraṇena gamanantarāyo jāto”ti. Ācariyo māṇavena katakammaṃ",
  "atk-s0513a1:2011_12": "sutvā “andhabālānaṃ kammaṃ nissāya evarūpā parihāni hotī”ti vatvā imaṃ gāthaṃ samuṭṭhāpesi –",
  "atk-s0513a1:2012": "71.",
  "atk-s0513a1:2013": "“Yo pubbe karaṇīyāni, pacchā so kātumicchati;",
  "atk-s0513a1:2014": "Varuṇakaṭṭhabhañjova, sa pacchā manutappatī”ti.",
  "atk-s0513a1:2015_0": "Tattha sa pacchā manutappatīti yo koci puggalo “idaṃ pubbe kattabbaṃ, idaṃ pacchā”ti",
  "atk-s0513a1:2015_1": "avīmaṃsitvā pubbe karaṇīyāni paṭhamameva kattabbakammāni pacchā karoti, ayaṃ varuṇakaṭṭhabhañjo",
  "atk-s0513a1:2015_2": "amhākaṃ māṇavako viya so bālapuggalo pacchā anutappati socati paridevatīti attho.",
  "atk-s0513a1:2016": "Evaṃ bodhisatto antevāsikānaṃ imaṃ kāraṇaṃ kathetvā dānādīni puññāni karitvā jīvitapariyosāne yathākammaṃ gato.",
  "atk-s0513a1:2017_0": "Satthā “na, bhikkhave, idānevesa tumhākaṃ antarāyaṃ karoti, pubbepi akāsiyevā”ti",
  "atk-s0513a1:2017_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā akkhibhedaṃ",
  "atk-s0513a1:2017_2": "patto māṇavo ūrubhedaṃ pattabhikkhu ahosi, sesamāṇavā buddhaparisā, ācariyabrāhmaṇo",
  "atk-s0513a1:2017_3": "pana ahameva ahosi”nti.",
  "atk-s0513a1:2018": "Varuṇajātakavaṇṇanā paṭhamā.",
  "atk-s0513a1:2020": "[72] 2. Sīlavanāgarājajātakavaṇṇanā",
  "atk-s0513a1:2021_0": "Akataññussa posassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2021_1": "Dhammasabhāyañhi bhikkhū “āvuso, devadatto akataññū tathāgatassa guṇe na jānātī”ti",
  "atk-s0513a1:2021_2": "kathentā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a1:2021_3": "pucchitvā “imāya nāmā”ti vutte “na, bhikkhave, idāneva devadatto akataññū, pubbepi",
  "atk-s0513a1:2021_4": "akataññūyeva, na kadāci mayhaṃ guṇaṃ jānātī”ti vatvā tehi yācito atītaṃ āhari.",
  "atk-s0513a1:2022_0": "Atīte bārāṇasiyaṃ brahmadatte rajjaṃ kārente bodhisatto himavantappadese hatthiyoniyaṃ",
  "atk-s0513a1:2022_1": "nibbatti. So mātukucchito nikkhanto sabbaseto ahosi rajatapuñjasannibho, akkhīni",
  "atk-s0513a1:2022_2": "panassa maṇiguḷasadisāni, paññāyamānāni pañca pasādāni ahesuṃ, mukhaṃ rattakambalasadisaṃ,",
  "atk-s0513a1:2022_3": "soṇḍā rattasuvaṇṇabindupaṭimaṇḍitaṃ rajatadāmaṃ viya, cattāro pādā katalākhārasaparikammā",
  "atk-s0513a1:2022_4": "viya. Evamassa dasahi pāramīhi alaṅkato rūpasobhaggappatto attabhāvo ahosi. Atha",
  "atk-s0513a1:2022_5": "naṃ viññutaṃ pattaṃ sakalahimavante vāraṇā sannipatitvā upaṭṭhahantā vicariṃsu. Evaṃ",
  "atk-s0513a1:2022_6": "so asītisahassavāraṇaparivāro himavantappadese vasamāno aparabhāge gaṇe dosaṃ disvā",
  "atk-s0513a1:2022_7": "gaṇamhā kāyavivekāya ekakova araññe vāsaṃ kappesi. Sīlavantatāya ca panassa “sīlavanāgarājā” tveva nāmaṃ ahosi.",
  "atk-s0513a1:2023_0": "Atheko bārāṇasivāsiko vanacarako himavantaṃ pavisitvā attano ājīvabhaṇḍakaṃ gavesamāno",
  "atk-s0513a1:2023_1": "disā vavatthāpetuṃ asakkonto maggamūḷho hutvā maraṇabhayabhīto bāhā paggayha paridevamāno",
  "atk-s0513a1:2023_2": "vicarati. Bodhisatto tassa taṃ balavaparidevitaṃ sutvā “imaṃ purisaṃ dukkhā mocessāmī”ti",
  "atk-s0513a1:2023_3": "kāruññena codito tassa santikaṃ agamāsi. So taṃ disvāva bhīto palāyi. Bodhisatto",
  "atk-s0513a1:2023_4": "taṃ palāyantaṃ disvā tattheva aṭṭhāsi. So puriso bodhisattaṃ ṭhitaṃ disvā aṭṭhāsi.",
  "atk-s0513a1:2023_5": "Bodhisatto puna agamāsi, so puna palāyitvā tassa ṭhitakāle ṭhatvā cintesi “ayaṃ vāraṇo",
  "atk-s0513a1:2023_6": "mama palāyanakāle tiṭṭhati, ṭhitakāle āgacchati, nāyaṃ mayhaṃ anatthakāmo, imamhā",
  "atk-s0513a1:2023_7": "pana maṃ dukkhā mācetukāmo bhavissatī”ti sūro hutvā aṭṭhāsi. Bodhisatto taṃ upasaṅkamitvā",
  "atk-s0513a1:2023_8": "“kasmā bho tvaṃ purisa, paridevamāno vicarasī”ti pucchi. “Sāmi, disā vavatthāpetuṃ",
  "atk-s0513a1:2023_9": "asakkonto maggamūḷho hutvā maraṇabhayenā”ti. Atha naṃ bodhisatto attano vasanaṭṭhānaṃ",
  "atk-s0513a1:2023_10": "netvā katipāhaṃ phalāphalehi santappetvā “bho, purisa, mā bhāyi, ahaṃ taṃ manussapathaṃ",
  "atk-s0513a1:2023_11": "nessāmī”ti attano piṭṭhe nisīdāpetvā manussapathaṃ pāyāsi.",
  "atk-s0513a1:2024_0": "Atha kho so mittadubbhī puriso “sace koci pucchissati, ācikkhitabbaṃ bhavissatī”ti",
  "atk-s0513a1:2024_1": "bodhisattassa piṭṭhe nisinnoyeva rukkhanimittaṃ pabbatanimittaṃ upadhārentova gacchati.",
  "atk-s0513a1:2024_2": "Atha naṃ bodhisatto araññā nīharitvā bārāṇasigāmimahāmagge ṭhapetvā “bho purisa,",
  "atk-s0513a1:2024_3": "iminā maggena gaccha, mayhaṃ pana vasanaṭṭhānaṃ pucchitopi apucchitopi mā kassaci",
  "atk-s0513a1:2024_4": "ācikkhī”ti taṃ uyyojetvā attano vasanaṭṭhānaṃyeva agamāsi. Atha so puriso bārāṇasiṃ",
  "atk-s0513a1:2024_5": "gantvā anuvicaranto dantakāravīthiṃ patvā dantakāre dantavikatiyo kurumāne disvā",
  "atk-s0513a1:2024_6": "“kiṃ pana bho, jīvadantampi labhitvā gaṇheyyāthā”ti? “Bho, kiṃ vadesi, jīvadanto",
  "atk-s0513a1:2024_7": "nāma matahatthidantato mahagghataro”ti. “Tena hi ahaṃ vo jīvadantaṃ āharissāmī”ti",
  "atk-s0513a1:2024_8": "pātheyyaṃ gahetvā kharakakacaṃ ādāya bodhisattassa vasanaṭṭhānaṃ agamāsi.",
  "atk-s0513a1:2025_0": "Bodhisatto taṃ disvā “kimatthaṃ āgatosī”ti pucchi. “Ahaṃ, sāmi, duggato kapaṇo jīvituṃ",
  "atk-s0513a1:2025_1": "asakkonto tumhe dantakhaṇḍaṃ yācitvā sace dassatha, taṃ ādāya gantvā vikkiṇitvā tena",
  "atk-s0513a1:2025_2": "mūlena jīvissāmī”ti āgatoti. “Hotu bho, dantaṃ te dassāmi, sace dantakappanatthāya",
  "atk-s0513a1:2025_3": "kakacaṃ atthī”ti. “Kakacaṃ gahetvā āgatomhi sāmī”ti. “Tena hi dante kakacena kantitvā",
  "atk-s0513a1:2025_4": "ādāya gacchā”ti bodhisatto pāde samiñjitvā gonisinnakaṃ nisīdi. So dvepi aggadante",
  "atk-s0513a1:2025_5": "chindi. Bodhisatto te dante soṇḍāya gahetvā “bho purisa, nāhaṃ ‘ete dantā mayhaṃ",
  "atk-s0513a1:2025_6": "appiyā amanāpā’ti dammi, imehi pana me dantehi sataguṇena sahassaguṇena satasahassaguṇena",
  "atk-s0513a1:2025_7": "sabbadhammapaṭivedhanasamatthā sabbaññutaññāṇadantāva piyatarā, tassa me idaṃ dantadānaṃ",
  "atk-s0513a1:2025_8": "sabbaññutaññāṇapaṭivijjhanatthāya hotū”ti sabbaññutaññāṇassa ārādhanaṃ katvā dantayugalaṃ adāsi.",
  "atk-s0513a1:2026_0": "So taṃ ādāya gantvā vikkiṇitvā tasmiṃ mūle khīṇe puna bodhisattassa santikaṃ gantvā",
  "atk-s0513a1:2026_1": "“sāmi, tumhākaṃ dante vikkiṇitvā laddhamūlaṃ mayhaṃ iṇasodhanamattameva jātaṃ, avasesadante",
  "atk-s0513a1:2026_2": "dethā”ti āha. Bodhisatto “sādhū”ti paṭissuṇitvā purimanayeneva kappāpetvā avasesadante",
  "atk-s0513a1:2026_3": "adāsi. So tepi vikkiṇitvā puna āgantvā “sāmi, jīvituṃ na sakkomi, mūladāṭhā me dethā”ti",
  "atk-s0513a1:2026_4": "āha. Bodhisatto “sādhū”ti paṭissuṇitvā purimanayeneva nisīdi. So pāpapuriso mahāsattassa",
  "atk-s0513a1:2026_5": "rajatadāmasadisaṃ soṇḍaṃ maddamāno kelāsakūṭasadisaṃ kumbhaṃ abhiruhitvā ubho dantakoṭiyo",
  "atk-s0513a1:2026_6": "paṇhiyā paharanto maṃsaṃ viyūhitvā kumbhaṃ āruyha kharakakacena mūladāṭhā kappetvā",
  "atk-s0513a1:2026_7": "pakkāmi. Bodhisattassa dassanūpacāraṃ vijahanteyeva pana tasmiṃ pāpapurise catunahutādhikadviyojanasatasahassabahalā",
  "atk-s0513a1:2026_8": "ghanapathavī sineruyugandharādayo mahābhāre duggandhajegucchāni gūthamuttādīni ca",
  "atk-s0513a1:2026_9": "dhāretuṃ samatthāpi tassa aguṇarāsiṃ dhāretuṃ asakkontī viya bhijjitvā vivaraṃ adāsi.",
  "atk-s0513a1:2026_10": "Tāvadeva avīcimahānirayato aggijālā nikkhamitvā taṃ mittadubbhipurisaṃ kulasantakena",
  "atk-s0513a1:2026_11": "kambalena pārupantī viya parikkhipitvā gaṇhi.",
  "atk-s0513a1:2027_0": "Evaṃ tassa pāpapuggalassa pathaviṃ paviṭṭhakāle tasmiṃ vanasaṇḍe adhivatthā rukkhadevatā",
  "atk-s0513a1:2027_1": "“akataññū mittadubbhī puggalo cakkavattirajjaṃ datvāpi tosetuṃ na sakkā”ti vanaṃ",
  "atk-s0513a1:2027_2": "unnādetvā dhammaṃ desayamānā imaṃ gāthamāha –",
  "atk-s0513a1:2028": "72.",
  "atk-s0513a1:2029": "“Akataññussa posassa, niccaṃ vivaradassino;",
  "atk-s0513a1:2030": "Sabbaṃ ce pathaviṃ dajjā, neva naṃ abhirādhaye”ti.",
  "atk-s0513a1:2031_0": "Tattha akataññussāti attano kataguṇaṃ ajānantassa. Posassāti purisassa. Vivaradassinoti",
  "atk-s0513a1:2031_1": "chiddameva okāsameva olokentassa. Sabbaṃ ce pathaviṃ dajjāti sacepi tādisassa puggalassa",
  "atk-s0513a1:2031_2": "sakalaṃ cakkavattirajjaṃ, imaṃ vā pana mahāpathaviṃ parivattetvā pathavojaṃ dadeyya.",
  "atk-s0513a1:2031_3": "Neva naṃ abhirādhayeti evaṃ karontopi evarūpaṃ kataguṇaviddhaṃsakaṃ koci paritosetuṃ",
  "atk-s0513a1:2031_4": "vā pasādetuṃ vā na sakkuṇeyyāti attho.",
  "atk-s0513a1:2032": "Evaṃ sā devatā vanaṃ unnādetvā dhammaṃ desesi. Bodhisatto yāvatāyukaṃ ṭhatvā yathākammaṃ agamāsi.",
  "atk-s0513a1:2033_0": "Satthā “na, bhikkhave, devadatto idāneva akataññū, pubbepi akataññūyevā”ti vatvā",
  "atk-s0513a1:2033_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā mittadubbhī",
  "atk-s0513a1:2033_2": "puggalo devadatto ahosi, rukkhadevatā sāriputto, sīlavanāgarājā pana ahameva ahosi”nti.",
  "atk-s0513a1:2034": "Sīlavanāgarājajātakavaṇṇanā dutiyā.",
  "atk-s0513a1:2036": "[73] 3. Saccaṃkirajātakavaṇṇanā",
  "atk-s0513a1:2037_0": "Saccaṃ kirevamāhaṃsūti idaṃ satthā veḷuvane viharanto devadattassa vadhāya parisakkanaṃ",
  "atk-s0513a1:2037_1": "ārabbha kathesi. Bhikkhusaṅghasmiñhi dhammasabhāyaṃ nisīditvā “āvuso, devadatto satthu",
  "atk-s0513a1:2037_2": "guṇaṃ na jānāti, vadhāyayeva parisakkatī”ti devadattassa aguṇaṃ kathente satthā āgantvā",
  "atk-s0513a1:2037_3": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a1:2037_4": "“na, bhikkhave, idāneva devadatto mayhaṃ vadhāya parisakkati, pubbepi parisakkiyevā”ti vatvā atītaṃ āhari.",
  "atk-s0513a1:2038_0": "Atīte bārāṇasiyaṃ brahmadatte rajjaṃ kārente tassa duṭṭhakumāro nāma putto ahosi",
  "atk-s0513a1:2038_1": "kakkhaḷo pharuso pahaṭāsīvisūpamo, anakkositvā vā apaharitvā vā kenaci saddhiṃ na",
  "atk-s0513a1:2038_2": "katheti. So antojanassa ca bahijanassa ca akkhimhi patitarajaṃ viya, khādituṃ āgatapisāco",
  "atk-s0513a1:2038_3": "viya ca amanāpo ahosi ubbejanīyo. So ekadivasaṃ nadīkīḷaṃ kīḷitukāmo mahantena parivārena",
  "atk-s0513a1:2038_4": "nadītīraṃ agamāsi. Tasmiṃ khaṇe mahāmegho uṭṭhahi, disā andhakārā jātā. So dāsapessajanaṃ",
  "atk-s0513a1:2038_5": "āha “etha bhaṇe, maṃ gahetvā nadīmajjhaṃ netvā nhāpetvā ānethā”ti. Te taṃ tattha",
  "atk-s0513a1:2038_6": "netvā “kiṃ no rājā karissati, imaṃ pāpapurisaṃ ettheva māremā”ti mantayitvā “ettha",
  "atk-s0513a1:2038_7": "gaccha kāḷakaṇṇī”ti udake naṃ opilāpetvā paccuttaritvā tīre aṭṭhaṃsu. “Kahaṃ kumāro”ti",
  "atk-s0513a1:2038_8": "ca vutte “na mayaṃ kumāraṃ passāma, meghaṃ uṭṭhitaṃ disvā udake nimujjitvā purato",
  "atk-s0513a1:2038_9": "āgato bhavissatī”ti. Amaccā rañño santikaṃ agamaṃsu. Rājā “kahaṃ me putto”ti pucchi.",
  "atk-s0513a1:2038_10": "Na jānāma deva, meghe uṭṭhite “purato āgato bhavissatī”ti saññāya āgatamhāti. Rājā",
  "atk-s0513a1:2038_11": "dvāraṃ vivarāpetvā “nadītīraṃ gantvā vicinathā”ti tattha tattha vicināpesi, koci kumāraṃ nāddasa.",
  "atk-s0513a1:2039_0": "Sopi kho meghandhakāre deve vassante nadiyā vuyhamāno ekaṃ dārukkhandhaṃ disvā tattha",
  "atk-s0513a1:2039_1": "nisīditvā maraṇabhayatajjito paridevamāno gacchati. Tasmiṃ pana kāle bārāṇasivāsī",
  "atk-s0513a1:2039_2": "eko seṭṭhi nadītīre cattālīsakoṭidhanaṃ nidahitvāva maranto dhanataṇhāya dhanapiṭṭhe",
  "atk-s0513a1:2039_3": "sappo hutvā nibbatti. Aparo tasmiṃyeva padese tiṃsa koṭiyo nidahitvā dhanataṇhāya",
  "atk-s0513a1:2039_4": "tattheva undūro hutvā nibbatti. Tesaṃ vasanaṭṭhānaṃ udakaṃ pāvisi. Te udakassa paviṭṭhamaggeneva",
  "atk-s0513a1:2039_5": "nikkhamitvā sotaṃ chindantā gantvā taṃ rājakumārena abhinisinnaṃ dārukkhandhaṃ patvā",
  "atk-s0513a1:2039_6": "eko ekaṃ koṭiṃ, itaro itaraṃ āruyha khandhapiṭṭheyeva nipajjiṃsu. Tassāyeva kho pana",
  "atk-s0513a1:2039_7": "nadiyā tīre eko simbalirukkho atthi, tattheko suvapotako vasati. Sopi rukkho udakena",
  "atk-s0513a1:2039_8": "dhotamūlo nadīpiṭṭhe pati, suvapotako deve vassante uppatitvā gantuṃ asakkonto gantvā",
  "atk-s0513a1:2039_9": "tasseva khandhassa ekapasse nilīyi. Evaṃ te cattāro janā ekato vuyhamānā gacchanti.",
  "atk-s0513a1:2040_0": "Bodhisattopi kho tasmiṃ kāle kāsiraṭṭhe udiccabrāhmaṇakule nibbattitvā vuḍḍhippatto",
  "atk-s0513a1:2040_1": "isipabbajjaṃ pabbajitvā ekasmiṃ nadīnivattane paṇṇasālaṃ māpetvā vasati. So aḍḍharattasamaye",
  "atk-s0513a1:2040_2": "caṅkamamāno tassa rājakumārassa balavaparidevanasaddaṃ sutvā cintesi “mādise nāma",
  "atk-s0513a1:2040_3": "mettānuddayasampanne tāpase passante etassa purisassa maraṇaṃ ayuttaṃ, udakato uddharitvā",
  "atk-s0513a1:2040_4": "tassa jīvitadānaṃ dassāmī”ti. So taṃ “mā bhāyi, mā bhāyī”ti assāsetvā udakasotaṃ",
  "atk-s0513a1:2040_5": "chindanto gantvā taṃ dārukkhandhaṃ ekāya koṭiyā gahetvā ākaḍḍhanto nāgabalo thāmasampanno",
  "atk-s0513a1:2040_6": "ekavegena tīraṃ patvā kumāraṃ ukkhipitvā tīre patiṭṭhāpesi. Tepi sappādayo disvā",
  "atk-s0513a1:2040_7": "ukkhipitvā assamapadaṃ netvā aggiṃ jāletvā “ime dubbalatarā”ti paṭhamaṃ sappādīnaṃ",
  "atk-s0513a1:2040_8": "sarīraṃ sedetvā pacchā rājakumārassa sarīraṃ sedetvā tampi arogaṃ katvā āhāraṃ dentopi",
  "atk-s0513a1:2040_9": "paṭhamaṃ sappādīnaṃyeva datvā pacchā tassa phalāphalāni upanāmesi. Rājakumāro “ayaṃ",
  "atk-s0513a1:2040_10": "kūṭatāpaso maṃ rājakumāraṃ agaṇetvā tiracchānagatānaṃ sammānaṃ karotī”ti bodhisatte āghātaṃ bandhi.",
  "atk-s0513a1:2041_0": "Tato katipāhaccayena sabbesupi tesu thāmabalappattesu nadiyā oghe pacchinne sappo",
  "atk-s0513a1:2041_1": "tāpasaṃ vanditvā āha “bhante, tumhehi mayhaṃ mahāupakāro kato, na kho panāhaṃ daliddo,",
  "atk-s0513a1:2041_2": "asukaṭṭhāne me cattālīsa hiraññakoṭiyo nidahitvā ṭhapitā, tumhākaṃ dhanena kicce",
  "atk-s0513a1:2041_3": "sati sabbampetaṃ dhanaṃ tumhākaṃ dātuṃ sakkomi, taṃ ṭhānaṃ āgantvā ‘dīghā’ti pakkoseyyāthā”ti",
  "atk-s0513a1:2041_4": "vatvā pakkāmi. Undūropi tatheva tāpasaṃ nimantetvā “asukaṭṭhāne ṭhatvā ‘undūrā’ti",
  "atk-s0513a1:2041_5": "pakkoseyyāthā”ti vatvā pakkāmi. Suvapotako pana tāpasaṃ vanditvā “bhante, mayhaṃ",
  "atk-s0513a1:2041_6": "dhanaṃ natthi, rattasālīhi pana vo atthe sati asukaṃ nāma mayhaṃ vasanaṭṭhānaṃ, tattha",
  "atk-s0513a1:2041_7": "gantvā ‘suvā’ti pakkoseyyātha, ahaṃ ñātakānaṃ ārocetvā anekasakaṭapūramattā rattasāliyo",
  "atk-s0513a1:2041_8": "āharāpetvā dātuṃ sakkomī”ti vatvā pakkāmi. Itaro pana mittadubbhī “dhammasudhammatāya",
  "atk-s0513a1:2041_9": "kiñci avatvā gantuṃ ayuttaṃ, evaṃ taṃ attano santikaṃ āgataṃ māressāmī”ti cintetvā",
  "atk-s0513a1:2041_10": "“bhante, mayi rajje patiṭṭhite āgaccheyyātha, ahaṃ vo catūhi paccayehi upaṭṭhahissāmī”ti",
  "atk-s0513a1:2041_11": "vatvā pakkāmi. So gantvā na cirasseva rajje patiṭṭhāsi.",
  "atk-s0513a1:2042_0": "Bodhisatto “vīmaṃsissāmi tāva ne”ti paṭhamaṃ sappassa santikaṃ gantvā avidūre ṭhatvā",
  "atk-s0513a1:2042_1": "“dīghā”ti pakkosi. So ekavacaneneva nikkhamitvā bodhisattaṃ vanditvā “bhante, imasmiṃ",
  "atk-s0513a1:2042_2": "ṭhāne cattālīsa hiraññakoṭiyo, tā sabbāpi nīharitvā gaṇhathā”ti āha. Bodhisatto “evamatthu,",
  "atk-s0513a1:2042_3": "uppanne kicce jānissāmī”ti taṃ nivattetvā undūrassa santikaṃ gantvā saddamakāsi.",
  "atk-s0513a1:2042_4": "Sopi tatheva paṭipajji. Bodhisatto tampi nivattetvā suvassa santikaṃ gantvā “suvā”ti",
  "atk-s0513a1:2042_5": "pakkosi. Sopi ekavacaneneva rukkhaggato otaritvā bodhisattaṃ vanditvā “kiṃ, bhante,",
  "atk-s0513a1:2042_6": "mayhaṃ ñātakānaṃ santikaṃ gantvā himavantappadesato tumhākaṃ sayaṃjātasālī āharāpemī”ti",
  "atk-s0513a1:2042_7": "pucchi. Bodhisatto “atthe sati jānissāmī”ti tampi nivattetvā “idāni rājānaṃ pariggaṇhissāmī”ti",
  "atk-s0513a1:2042_8": "gantvā rājuyyāne vasitvā punadivase ākappasampattiṃ katvā bhikkhācāravattena nagaraṃ",
  "atk-s0513a1:2042_9": "pāvisi. Tasmiṃ khaṇe so mittadubbhī rājā alaṅkatahatthikkhandhavaragato mahantena",
  "atk-s0513a1:2042_10": "parivārena nagaraṃ padakkhiṇaṃ karoti. So bodhisattaṃ dūratova disvā “ayaṃ so kūṭatāpaso",
  "atk-s0513a1:2042_11": "mama santike bhuñjitvā vasitukāmo āgato, yāva parisamajjhe attano mayhaṃ kataguṇaṃ",
  "atk-s0513a1:2042_12": "nappakāseti, tāvadevassa sīsaṃ chindāpessāmī”ti purise olokesi. “Kiṃ karoma, devā”ti",
  "atk-s0513a1:2042_13": "ca vutte “esa kūṭatāpaso maṃ kiñci yācitukāmo āgacchati maññe, etassa kāḷakaṇṇitāpasassa",
  "atk-s0513a1:2042_14": "maṃ passituṃ adatvāva etaṃ gahetvā pacchābāhaṃ bandhitvā catukke catukke paharantā",
  "atk-s0513a1:2042_15": "nagarā nikkhāmetvā āghātane sīsamassa chinditvā sarīraṃ sūle uttāsethā”ti āha. Te",
  "atk-s0513a1:2042_16": "“sādhū”ti sampaṭicchitvā gantvā niraparādhaṃ mahāsattaṃ bandhitvā catukke catukke",
  "atk-s0513a1:2042_17": "paharantā āghātanaṃ netuṃ ārabhiṃsu. Bodhisatto pahaṭapahaṭaṭṭhāne “amma, tātā”ti",
  "atk-s0513a1:2042_18": "akanditvā nibbikāro imaṃ gāthamāha –",
  "atk-s0513a1:2043": "73.",
  "atk-s0513a1:2044": "“Saccaṃ kirevamāhaṃsu, narā ekacciyā idha;",
  "atk-s0513a1:2045": "Kaṭṭhaṃ niplavitaṃ seyyo, na tvevekacciyo naro”ti.",
  "atk-s0513a1:2046_0": "Tattha saccaṃ kirevamāhaṃsūti avitathameva kira evaṃ vadanti. Narā ekacciyā idhāti",
  "atk-s0513a1:2046_1": "idhekacce paṇḍitapurisā. Kaṭṭhaṃ niplavitaṃ seyyoti nadiyā vuyhamānaṃ sukkhadāruṃ",
  "atk-s0513a1:2046_2": "niplavitaṃ uttāretvā thale ṭhapitaṃ seyyo sundarataro. Evañhi vadamānā te purisā",
  "atk-s0513a1:2046_3": "saccaṃ kira vadanti. Kiṃkāraṇā? Tañhi yāgubhattādīnaṃ pacanatthāya, sītāturānaṃ visibbanatthāya,",
  "atk-s0513a1:2046_4": "aññesampi ca parissayānaṃ haraṇatthāya upakāraṃ hoti. Na tvevekacciyo naroti ekacco",
  "atk-s0513a1:2046_5": "pana mittadubbhī akataññū pāpapuriso oghena vuyhamāno hatthena gahetvā uttārito na",
  "atk-s0513a1:2046_6": "tveva seyyo. Tathā hi ahaṃ imaṃ pāpapurisaṃ uttāretvā imaṃ attano dukkhaṃ āharinti.",
  "atk-s0513a1:2046_7": "Evaṃ pahaṭapahaṭaṭṭhāne imaṃ gāthamāha.",
  "atk-s0513a1:2047_0": "Taṃ sutvā ye tattha paṇḍitapurisā, te āhaṃsu “kiṃ pana, bho pabbajita, tayā amhākaṃ",
  "atk-s0513a1:2047_1": "rañño atthi koci guṇo kato”ti? Bodhisatto taṃ pavattiṃ ārocetvā “evamimaṃ mahoghato",
  "atk-s0513a1:2047_2": "uttārento ahameva attano dukkhaṃ akāsiṃ, ‘na vata me porāṇakapaṇḍitānaṃ vacanaṃ kata’nti",
  "atk-s0513a1:2047_3": "anussaritvā evaṃ vadāmī”ti āha. Taṃ sutvā khattiyabrāhmaṇādayo nagaravāsino “svāyaṃ",
  "atk-s0513a1:2047_4": "mittadubbhī rājā evaṃ guṇasampannassa attano jīvitadāyakassa guṇamattampi na jānāti,",
  "atk-s0513a1:2047_5": "taṃ nissāya kuto amhākaṃ vuḍḍhi, gaṇhatha na”nti kupitā samantato uṭṭhahitvā ususattipāsāṇamuggarādippahārehi",
  "atk-s0513a1:2047_6": "hatthikkhandhagatameva naṃ ghātetvā pāde gahetvā kaḍḍhitvā parikhāpiṭṭhe chaḍḍetvā",
  "atk-s0513a1:2047_7": "bodhisattaṃ abhisiñcitvā rajje patiṭṭhāpesuṃ.",
  "atk-s0513a1:2048_0": "So dhammena rajjaṃ kārento puna ekadivasaṃ sappādayo pariggaṇhitukāmo mahantena parivārena",
  "atk-s0513a1:2048_1": "sappassa vasanaṭṭhānaṃ gantvā “dīghā”ti pakkosi. Sappo āgantvā vanditvā “idaṃ te",
  "atk-s0513a1:2048_2": "sāmi dhanaṃ gaṇhā”ti āha. Rājā cattālīsahiraññakoṭidhanaṃ amacce paṭicchāpetvā undūrassa",
  "atk-s0513a1:2048_3": "santikaṃ gantvā “undūrā”ti pakkosi. Sopi āgantvā vanditvā tiṃsakoṭidhanaṃ niyyādesi.",
  "atk-s0513a1:2048_4": "Rājā tampi amacce paṭicchāpetvā suvassa vasanaṭṭhānaṃ gantvā “suvā”ti pakkosi. Sopi",
  "atk-s0513a1:2048_5": "āgantvā pāde vanditvā “kiṃ, sāmi, sāliṃ āharāmī”ti āha. Rājā “sālīhi atthe sati āharissasi,",
  "atk-s0513a1:2048_6": "ehi gacchāmā”ti sattatiyā hiraññakoṭīhi saddhiṃ te tayopi jane gāhāpetvā nagaraṃ",
  "atk-s0513a1:2048_7": "gantvā pāsādavare mahātalaṃ āruyhaṃ dhanaṃ saṅgopetvā sappassa vasanatthāya suvaṇṇanāḷiṃ,",
  "atk-s0513a1:2048_8": "undūrassa phalikaguhaṃ, suvassa suvaṇṇapañjaraṃ kārāpetvā sappassa ca suvassa ca",
  "atk-s0513a1:2048_9": "bhojanatthāya devasikaṃ kañcanataṭṭake madhulāje, undūrassa gandhasālitaṇḍule dāpesi,",
  "atk-s0513a1:2048_10": "dānādīni ca puññāni karoti. Evaṃ te cattāropi janā yāvajīvaṃ samaggā sammodamānā",
  "atk-s0513a1:2048_11": "viharitvā jīvitakkhaye yathākammaṃ agamaṃsu.",
  "atk-s0513a1:2049_0": "Satthā “na, bhikkhave, devadatto idāneva mayhaṃ vadhāya parisakkati, pubbepi parisakkiyevā”ti",
  "atk-s0513a1:2049_1": "vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā",
  "atk-s0513a1:2049_2": "duṭṭharājā devadatto ahosi, sappo sāriputto, undūro moggallāno, suvo ānando, pacchā",
  "atk-s0513a1:2049_3": "rajjappatto dhammarājā pana ahameva ahosi”nti.",
  "atk-s0513a1:2050": "Saccaṃkirajātakavaṇṇanā tatiyā.",
  "atk-s0513a1:2052": "[74] 4. Rukkhadhammajātakavaṇṇanā",
  "atk-s0513a1:2053_0": "Sādhū sambahulā ñātīti idaṃ satthā jetavane viharanto udakakalahe attano ñātakānaṃ",
  "atk-s0513a1:2053_1": "mahāvināsaṃ paccupaṭṭhitaṃ ñatvā ākāsena gantvā rohiṇīnadiyā upari pallaṅkena nisīditvā",
  "atk-s0513a1:2053_2": "nīlaraṃsiṃ vissajjetvā ñātake saṃvejetvā ākāsā oruyha nadītīre nisinno taṃ kalahaṃ",
  "atk-s0513a1:2053_3": "ārabbha kathesi. Ayamettha saṅkhepo, vitthāro pana kuṇālajātake āvi bhavissati. Tadā",
  "atk-s0513a1:2053_4": "pana satthā ñātake āmantetvā “mahārājā, tumhe ñātakā, ñātakehi nāma samaggehi sammodamānehi",
  "atk-s0513a1:2053_5": "bhavituṃ vaṭṭati. Ñātakānañhi sāmaggiyā sati paccāmittā okāsaṃ na labhanti, tiṭṭhantu",
  "atk-s0513a1:2053_6": "tāva manussabhūtā, acetanānaṃ rukkhānampi sāmaggiṃ laddhuṃ vaṭṭati. Atītasmiñhi himavantappadese",
  "atk-s0513a1:2053_7": "mahāvāto sālavanaṃ pahari, tassa pana sālavanassa aññamaññaṃ rukkhagacchagumbalatāhi",
  "atk-s0513a1:2053_8": "sambandhattā ekarukkhampi pātetuṃ asakkonto matthakamatthakeneva agamāsi. Ekaṃ pana",
  "atk-s0513a1:2053_9": "aṅgaṇe ṭhitaṃ sākhāviṭapasampannampi mahārukkhaṃ aññehi rukkhehi asambandhattā ummūletvā",
  "atk-s0513a1:2053_10": "bhūmiyaṃ pātesi, iminā kāraṇena tumhehipi samaggehi sammodamānehi bhavituṃ vaṭṭatī”ti",
  "atk-s0513a1:2053_11": "vatvā tehi yācito atītaṃ āhari.",
  "atk-s0513a1:2054_0": "Atīte bārāṇasiyaṃ brahmadatte rajjaṃ kārente paṭhamaṃ uppanno vessavaṇo mahārājā",
  "atk-s0513a1:2054_1": "cavi, sakko aññaṃ vessavaṇaṃ ṭhapesi. Etasmiṃ vessavaṇe parivatte pacchā nibbattavessavaṇo",
  "atk-s0513a1:2054_2": "“rukkhagacchagumbalatānaṃ attano attano ruccanaṭṭhāne vimānaṃ gaṇhantū”ti sāsanaṃ",
  "atk-s0513a1:2054_3": "pesesi. Tadā bodhisatto himavantappadese ekasmiṃ sālavane rukkhadevatā hutvā nibbatti.",
  "atk-s0513a1:2054_4": "So ñātake āha “tumhe vimānāni gaṇhantā aṅgaṇe ṭhitarukkhesu mā gaṇhatha, imasmiṃ",
  "atk-s0513a1:2054_5": "pana sālavane mayā gahitavimānaṃ parivāretvā ṭhitavimānāni gaṇhathā”ti. Tattha bodhisattassa",
  "atk-s0513a1:2054_6": "vacanakarā paṇḍitadevatā bodhisattassa vimānaṃ parivāretvā ṭhitavimānāni gaṇhiṃsu.",
  "atk-s0513a1:2054_7": "Apaṇḍitā pana devatā “kiṃ amhākaṃ attho araññavimānehi, mayaṃ manussapathe gāmanigamarājadhānidvāresu",
  "atk-s0513a1:2054_8": "vimānāni gaṇhissāma. Gāmādayo hi upanissāya vasamānā devatā lābhaggayasaggappattā",
  "atk-s0513a1:2054_9": "hontī”ti manussapathe aṅgaṇaṭṭhāne nibbattamahārukkhesu vimānāni gaṇhiṃsu.",
  "atk-s0513a1:2055_0": "Athekasmiṃ divase mahatī vātavuṭṭhi uppajji. Vātassa atibalavatāya daḷhamūlā vanajeṭṭhakarukkhāpi",
  "atk-s0513a1:2055_1": "saṃbhaggasākhāviṭapā samūlā nipatiṃsu. Taṃ pana aññamaññaṃ sambandhanena ṭhitaṃ sālavanaṃ",
  "atk-s0513a1:2055_2": "patvā ito cito ca paharanto ekarukkhampi pātetuṃ nāsakkhi. Bhaggavimānā devatā nippaṭisaraṇā",
  "atk-s0513a1:2055_3": "dārake hatthesu gahetvā himavantaṃ gantvā attano pavattiṃ sālavanadevatānaṃ kathayiṃsu.",
  "atk-s0513a1:2055_4": "Tā tāsaṃ evaṃ āgatabhāvaṃ bodhisattassa ārocesuṃ. Bodhisatto “paṇḍitānaṃ vacanaṃ",
  "atk-s0513a1:2055_5": "aggahetvā nippaccayaṭṭhānaṃ gatā nāma evarūpāva hontī”ti vatvā dhammaṃ desento imaṃ gāthamāha –",
  "atk-s0513a1:2056": "74.",
  "atk-s0513a1:2057": "“Sādhū sambahulā ñātī, api rukkhā araññajā;",
  "atk-s0513a1:2058": "Vāto vahati ekaṭṭhaṃ, brahantampi vanappati”nti.",
  "atk-s0513a1:2059_0": "Tattha sambahulā ñātīti cattāro upādāya tatuttari satasahassampi sambahulā nāma,",
  "atk-s0513a1:2059_1": "evaṃ sambahulā aññamaññaṃ nissāya vasantā ñātakā. Sādhūti sobhanā pasatthā, parehi",
  "atk-s0513a1:2059_2": "appadhaṃsiyāti attho. Api rukkhā araññajāti tiṭṭhantu manussabhūtā, araññe jātarukkhāpi",
  "atk-s0513a1:2059_3": "sambahulā aññamaññūpatthambhena ṭhitā sādhuyeva. Rukkhānampi hi sapaccayabhāvo laddhuṃ",
  "atk-s0513a1:2059_4": "vaṭṭati. Vāto vahati ekaṭṭhanti puratthimādibhedo vāto vāyanto aṅgaṇaṭṭhāne ṭhitaṃ",
  "atk-s0513a1:2059_5": "ekaṭṭhaṃ ekakameva ṭhitaṃ brahantampi vanappatiṃ sākhāviṭapasampannaṃ mahārukkhampi",
  "atk-s0513a1:2059_6": "vahati, ummūletvā pātetīti attho. Bodhisatto imaṃ kāraṇaṃ kathetvā āyukkhaye yathākammaṃ gato.",
  "atk-s0513a1:2060_0": "Satthāpi “evaṃ, mahārājā, ñātakānaṃ tāva sāmaggiyeva laddhuṃ vaṭṭati, samaggā sammodamānā",
  "atk-s0513a1:2060_1": "piyasaṃvāsameva vasathā”ti imaṃ dhammadesanaṃ āharitvā anusandhiṃ ghaṭetvā jātakaṃ",
  "atk-s0513a1:2060_2": "samodhānesi – “tadā devatā buddhaparisā ahesuṃ, paṇḍitadevatā pana ahameva ahosi”nti.",
  "atk-s0513a1:2061": "Rukkhadhammajātakavaṇṇanā catutthā.",
  "atk-s0513a1:2063": "[75] 5. Macchajātakavaṇṇanā",
  "atk-s0513a1:2064_0": "Abhitthanaya pajjunnāti idaṃ satthā jetavane viharanto attanā vassāpitavassaṃ ārabbha",
  "atk-s0513a1:2064_1": "kathesi. Ekasmiṃ kira samaye kosalaraṭṭhe devo na vassi, sassāni milāyanti, tesu",
  "atk-s0513a1:2064_2": "tesu ṭhānesu taḷākapokkharaṇisarāni sussanti. Jetavanadvārakoṭṭhakasamīpe jetavanapokkharaṇiyāpi",
  "atk-s0513a1:2064_3": "udakaṃ chijji. Kalalagahanaṃ pavisitvā nipanne macchakacchape kākakulalādayo kaṇayaggasadisehi",
  "atk-s0513a1:2064_4": "tuṇḍehi koṭṭetvā nīharitvā nīharitvā vipphandamāne khādanti.",
  "atk-s0513a1:2065_0": "Satthā macchakacchapānaṃ taṃ byasanaṃ disvā mahākaruṇāya ussāhitahadayo “ajja mayā",
  "atk-s0513a1:2065_1": "devaṃ vassāpetuṃ vaṭṭatī”ti pabhātāya rattiyā sarīrapaṭijagganaṃ katvā bhikkhācāravelaṃ",
  "atk-s0513a1:2065_2": "sallakkhetvā mahābhikkhusaṅghaparivuto buddhalīlāya sāvatthiyaṃ piṇḍāya pavisitvā",
  "atk-s0513a1:2065_3": "pacchābhattaṃ piṇḍapātapaṭikkanto sāvatthito vihāraṃ gacchanto jetavanapokkharaṇiyā",
  "atk-s0513a1:2065_4": "sopāne ṭhatvā ānandattheraṃ āmantesi “ānanda, udakasāṭikaṃ āhara, jetavanapokkharaṇiyaṃ",
  "atk-s0513a1:2065_5": "nhāyissāmī”ti. “Nanu, bhante, jetavanapokkharaṇiyaṃ udakaṃ chinnaṃ, kalalamattameva",
  "atk-s0513a1:2065_6": "avasiṭṭha”nti? “Ānanda, buddhabalaṃ nāma mahantaṃ, āhara tvaṃ udakasāṭika”nti. Thero",
  "atk-s0513a1:2065_7": "āharitvā adāsi. Satthā ekenantena udakasāṭikaṃ nivāsetvā ekenantena sarīraṃ pārupitvā",
  "atk-s0513a1:2065_8": "“jetavanapokkharaṇiyaṃ nhāyissāmī”ti sopāne aṭṭhāsi. Taṅkhaṇaññeva sakkassa paṇḍukambalasilāsanaṃ",
  "atk-s0513a1:2065_9": "uṇhākāraṃ dassesi. So “kiṃ nu kho”ti āvajjento taṃ kāraṇaṃ ñatvā vassavalāhakadevarājānaṃ",
  "atk-s0513a1:2065_10": "pakkosāpetvā “tāta, satthā ‘jetavanapokkharaṇiyaṃ nhāyissāmī’ti dhurasopāne ṭhito,",
  "atk-s0513a1:2065_11": "khippaṃ sakalakosalaraṭṭhaṃ ekameghaṃ katvā vassāpehī”ti. So “sādhū”ti sampaṭicchitvā",
  "atk-s0513a1:2065_12": "ekaṃ valāhakaṃ nivāsetvā ekaṃ pārupitvā meghagītaṃ gāyanto pācīnalokadhātuabhimukho",
  "atk-s0513a1:2065_13": "pakkhandi. Pācīnadisābhāge khalamaṇḍalamattaṃ ekaṃ meghapaṭalaṃ uṭṭhāya satapaṭalaṃ",
  "atk-s0513a1:2065_14": "sahassapaṭalaṃ hutvā abhitthanantaṃ vijjulatā nicchārentaṃ adhomukhaṃ ṭhapitaudakakumbhākārena",
  "atk-s0513a1:2065_15": "vassamānaṃ sakalakosalaraṭṭhaṃ mahoghena viya ajjhotthari. Devo acchinnadhāraṃ vassanto",
  "atk-s0513a1:2065_16": "muhutteneva jetavanapokkharaṇiṃ pūresi, dhurasopānaṃ āhacca udakaṃ aṭṭhāsi.",
  "atk-s0513a1:2066_0": "Satthā pokkharaṇiyaṃ nhāyitvā surattadupaṭṭaṃ nivāsetvā kāyabandhanaṃ bandhitvā sugatamahācīvaraṃ",
  "atk-s0513a1:2066_1": "ekaṃsaṃ katvā bhikkhusaṅghaparivuto gantvā gandhakuṭipariveṇe paññattavarabuddhāsane",
  "atk-s0513a1:2066_2": "nisīditvā bhikkhusaṅghena vatte dassite uṭṭhāya maṇisopānaphalake ṭhatvā bhikkhusaṅghassa",
  "atk-s0513a1:2066_3": "ovādaṃ datvā uyyojetvā surabhigandhakuṭiṃ pavisitvā dakkhiṇena passena sīhaseyyaṃ",
  "atk-s0513a1:2066_4": "kappetvā sāyanhasamaye dhammasabhāyaṃ sannipatitānaṃ bhikkhūnaṃ “passathāvuso, dasabalassa",
  "atk-s0513a1:2066_5": "khantimettānuddayasampattiṃ, vividhasassesu milāyantesu nānājalāsayesu sussantesu",
  "atk-s0513a1:2066_6": "macchakacchapesu mahādukkhaṃ pāpuṇantesu kāruññaṃ paṭicca ‘mahājanaṃ dukkhā mocessāmī’ti",
  "atk-s0513a1:2066_7": "udakasāṭikaṃ nivāsetvā jetavanapokkharaṇiyā dhurasopāne ṭhatvā muhuttena sakalakosalaraṭṭhaṃ",
  "atk-s0513a1:2066_8": "mahoghena opilāpento viya devaṃ vassāpetvā mahājanaṃ kāyikacetasikadukkhato mocetvā",
  "atk-s0513a1:2066_9": "vihāraṃ paviṭṭho”ti kathāya vattamānāya gandhakuṭito nikkhamitvā dhammasabhaṃ āgantvā",
  "atk-s0513a1:2066_10": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a1:2066_11": "“na, bhikkhave, tathāgato idāneva mahājane kilamante devaṃ vassāpeti, pubbe tiracchānayoniyaṃ",
  "atk-s0513a1:2066_12": "nibbattitvā maccharājakālepi vassāpesiyevā”ti vatvā atītaṃ āhari.",
  "atk-s0513a1:2067_0": "Atīte imasmiṃyeva kosalaraṭṭhe imissā sāvatthiyā imasmiṃyeva jetavanapokkharaṇiṭṭhāne",
  "atk-s0513a1:2067_1": "ekā valligahanaparikkhittā kandarā ahosi. Tadā bodhisatto macchayoniyaṃ nibbattitvā",
  "atk-s0513a1:2067_2": "macchagaṇaparivuto tattha paṭivasati. Yathā pana idāni, evameva tadāpi tasmiṃ raṭṭhe",
  "atk-s0513a1:2067_3": "devo na vassi, manussānaṃ sassāni milāyiṃsu, vāpitaḷākakandarādīsu udakaṃ chijji,",
  "atk-s0513a1:2067_4": "macchakacchapā kalalagahanaṃ pavisiṃsu. Imissāpi kandarāya macchakacchapā kalalagahanaṃ",
  "atk-s0513a1:2067_5": "pavisitvā tasmiṃ tasmiṃ ṭhāne nilīyiṃsu. Kākādayo tuṇḍena koṭṭetvā nīharitvā khādiṃsu.",
  "atk-s0513a1:2068_0": "Bodhisatto ñātisaṅghassa taṃ byasanaṃ disvā “imaṃ tesaṃ dukkhaṃ ṭhapetvā maṃ añño",
  "atk-s0513a1:2068_1": "mocetuṃ samattho nāma natthi, saccakiriyaṃ katvā devaṃ vassāpetvā ñātake maraṇadukkhā",
  "atk-s0513a1:2068_2": "mocessāmī”ti kāḷavaṇṇaṃ kaddamaṃ dvidhā viyūhitvā nikkhamitvā añjanarukkhasāraghaṭikavaṇṇo",
  "atk-s0513a1:2068_3": "mahāmaccho sudhotalohitaṅgamaṇiguḷasadisāni akkhīni ummīletvā ākāsaṃ ulloketvā pajjunnadevarājassa",
  "atk-s0513a1:2068_4": "saddaṃ datvā “bho pajjunna, ahaṃ ñātake nissāya dukkhito, tvaṃ mayi sīlavante kilamante",
  "atk-s0513a1:2068_5": "kasmā devaṃ na vassāpesi? Mayā samānajātikānaṃ khādanaṭṭhāne nibbattitvā taṇḍulappamāṇampi",
  "atk-s0513a1:2068_6": "macchaṃ ādiṃ katvā khāditapubbo nāma natthi, aññopi me pāṇo jīvitā na voropitapubbo,",
  "atk-s0513a1:2068_7": "iminā saccena devaṃ vassāpetvā ñātisaṅghaṃ me dukkhā mocehī”ti vatvā paricārakaceṭakaṃ",
  "atk-s0513a1:2068_8": "āṇāpento viya pajjunnadevarājānaṃ ālapanto imaṃ gāthamāha –",
  "atk-s0513a1:2069": "75.",
  "atk-s0513a1:2070": "“Abhitthanaya pajjunna, nidhiṃ kākassa nāsaya;",
  "atk-s0513a1:2071": "Kākaṃ sokāya randhehi, mañca sokā pamocayā”ti.",
  "atk-s0513a1:2072_0": "Tattha abhitthanaya pajjunnāti pajjunno vuccati megho, ayaṃ pana meghavasena laddhanāmaṃ",
  "atk-s0513a1:2072_1": "vassavalāhakadevarājānaṃ ālapati. Ayaṃ kirassa adhippāyo – devo nāma anabhitthananto",
  "atk-s0513a1:2072_2": "vijjulatā anicchārento vassantopi na sobhati, tasmā tvaṃ abhitthananto vijjulatā",
  "atk-s0513a1:2072_3": "nicchārento vassāpehīti. Nidhiṃ kākassa nāsayāti kākā kalalaṃ pavisitvā ṭhite macche",
  "atk-s0513a1:2072_4": "tuṇḍena koṭṭetvā nīharitvā khādanti, tasmā tesaṃ antokalale macchā “nidhī”ti vuccanti,",
  "atk-s0513a1:2072_5": "taṃ kākasaṅghassa nidhiṃ devaṃ vassāpento udakena paṭicchādetvā nāsehīti. Kākaṃ sokāya",
  "atk-s0513a1:2072_6": "randhehīti kākasaṅgho imissā kandarāya udakena puṇṇāya macche alabhamāno socissati,",
  "atk-s0513a1:2072_7": "taṃ kākagaṇaṃ tvaṃ imaṃ kandaraṃ pūrento sokāya randhehi, sokassatthāya macchassa",
  "atk-s0513a1:2072_8": "assāsatthāya devaṃ vassāpehi. Yathā antonijjhānalakkhaṇaṃ sokaṃ pāpuṇāti, evaṃ karohīti",
  "atk-s0513a1:2072_9": "attho, mañca sokā pamocayāti ettha ca-kāro sampiṇḍanattho, mañca mama ñātake ca sabbeva",
  "atk-s0513a1:2072_10": "imamhā maraṇasokā mocehīti.",
  "atk-s0513a1:2073": "Evaṃ bodhisatto paricārakaceṭakaṃ āṇāpento viya pajjunnaṃ ālapitvā sakalakosalaraṭṭhe mahāvassaṃ vassāpetvā mahājanaṃ maraṇadukkhā mocetvā jīvitapariyosāne yathākammaṃ gato.",
  "atk-s0513a1:2074_0": "Satthā “na, bhikkhave, tathāgato idāneva devaṃ vassāpeti, pubbe macchayoniyaṃ nibbattopi",
  "atk-s0513a1:2074_1": "vassāpesiyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi",
  "atk-s0513a1:2074_2": "– “tadā macchagaṇā buddhaparisā ahesuṃ, pajjunnadevarājā ānando, maccharājā pana ahameva ahosi”nti.",
  "atk-s0513a1:2075": "Macchajātakavaṇṇanā pañcamā.",
  "atk-s0513a1:2077": "[76] 6. Asaṅkiyajātakavaṇṇanā",
  "atk-s0513a1:2078_0": "Asaṅkiyomhi gāmamhīti idaṃ satthā jetavane viharanto ekaṃ sāvatthivāsiṃ upāsakaṃ",
  "atk-s0513a1:2078_1": "ārabbha kathesi. So kira sotāpanno ariyasāvako kenacideva karaṇīyena ekena sakaṭasatthavāhena",
  "atk-s0513a1:2078_2": "saddhiṃ maggaṃ paṭipajjitvā ekasmiṃ araññaṭṭhāne sakaṭāni mocetvā khandhāvārabandhe",
  "atk-s0513a1:2078_3": "kate satthavāhassa avidūre aññatarasmiṃ rukkhamūle caṅkamati. Athattano kālaṃ sallakkhetvā",
  "atk-s0513a1:2078_4": "pañcasatā corā “khandhāvāraṃ vilumpissāmā”ti dhanumuggarādihatthā taṃ ṭhānaṃ parivārayiṃsu.",
  "atk-s0513a1:2078_5": "Upāsakopi caṅkamatiyeva. Corā naṃ disvā “addhā esa khandhāvārarakkhako bhavissati,",
  "atk-s0513a1:2078_6": "imassa niddaṃ okkantakāle vilumpissāmā”ti ajjhottharituṃ asakkontā tattha tattheva",
  "atk-s0513a1:2078_7": "aṭṭhaṃsu. Sopi upāsako paṭhamayāmepi majjhimayāmepi pacchimayāmepi caṅkamantoyeva",
  "atk-s0513a1:2078_8": "aṭṭhāsi. Paccūsakāle jāte corā okāsaṃ alabhantā gahite pāsāṇamuggarādayo chaḍḍetvā palāyiṃsu.",
  "atk-s0513a1:2079_0": "Upāsakopi attano kammaṃ niṭṭhāpetvā puna sāvatthiṃ āgantvā satthāraṃ upasaṅkamitvā",
  "atk-s0513a1:2079_1": "“bhante, attānaṃ rakkhamānā pararakkhakā hontī”ti pucchi. “Āma, upāsaka, attānaṃ",
  "atk-s0513a1:2079_2": "rakkhanto parampi rakkhati, paraṃ rakkhanto attānampi rakkhatī”ti. So “yāva subhāsitañcidaṃ,",
  "atk-s0513a1:2079_3": "bhante, bhagavatā, ahaṃ ekena satthavāhena saddhiṃ maggaṃ paṭipanno rukkhamūle caṅkamanto",
  "atk-s0513a1:2079_4": "‘maṃ rakkhissāmī’ti sakalasatthaṃ rakkhi”nti āha. Satthā “upāsaka, pubbepi paṇḍitā",
  "atk-s0513a1:2079_5": "attānaṃ rakkhantā paraṃ rakkhiṃsū”ti vatvā tena yācito atītaṃ āhari.",
  "atk-s0513a1:2080_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a1:2080_1": "vayappatto kāmesu ādīnavaṃ disvā isipabbajjaṃ pabbajitvā himavante vasanto loṇambilasevanatthāya",
  "atk-s0513a1:2080_2": "janapadaṃ āgantvā janapadacārikaṃ caranto ekena satthavāhena saddhiṃ maggaṃ paṭipajjitvā",
  "atk-s0513a1:2080_3": "ekasmiṃ araññaṭṭhāne satthe niviṭṭhe satthato avidūre jhānasukhena vītināmento aññatarasmiṃ",
  "atk-s0513a1:2080_4": "rukkhamūle caṅkamanto aṭṭhāsi. Atha kho pañcasatā corā “sāyamāsabhattassa bhuttakāle",
  "atk-s0513a1:2080_5": "taṃ sakaṭasatthaṃ vilumpissāmā”ti āgantvā parivārayiṃsu. Te taṃ tāpasaṃ disvā “sace",
  "atk-s0513a1:2080_6": "ayaṃ amhe passissati, satthavāsikānaṃ ārocessati, etassa niddūpagatavelāya vilumpissāmā”ti",
  "atk-s0513a1:2080_7": "tattheva aṭṭhaṃsu. Tāpaso sakalampi rattiṃ caṅkamiyeva. Corā okāsaṃ alabhitvā gahitagahite",
  "atk-s0513a1:2080_8": "muggarapāsāṇe chaḍḍetvā sakaṭasatthavāsīnaṃ saddaṃ datvā “bhonto, satthavāsino sace",
  "atk-s0513a1:2080_9": "esa rukkhamūle caṅkamanakatāpaso ajja nābhavissa, sabbe mahāvilopaṃ pattā abhavissatha,",
  "atk-s0513a1:2080_10": "sve tāpasassa mahāsakkāraṃ kareyyāthā”ti vatvā pakkamiṃsu.",
  "atk-s0513a1:2081_0": "Te pabhātāya rattiyā corehi chaḍḍite muggarapāsāṇādayo disvā bhītā bodhisattassa",
  "atk-s0513a1:2081_1": "santikaṃ gantvā vanditvā “bhante, diṭṭhā vo corā”ti pucchiṃsu. “Āmāvuso, diṭṭhā”ti.",
  "atk-s0513a1:2081_2": "“Bhante, ettakevo core disvā bhayaṃ vā sārajjaṃ vā na uppajjī”ti? Bodhisatto “āvuso",
  "atk-s0513a1:2081_3": "core disvā bhayaṃ nāma sadhanassa hoti, ahaṃ pana niddhano, svāhaṃ kiṃ bhāyissāmi.",
  "atk-s0513a1:2081_4": "Mayhañhi gāmepi araññepi vasantassa bhayaṃ vā sārajjaṃ vā natthī”ti vatvā tesaṃ dhammaṃ",
  "atk-s0513a1:2081_5": "desento imaṃ gāthamāha –",
  "atk-s0513a1:2082": "76.",
  "atk-s0513a1:2083": "“Asaṅkiyomhi gāmamhi, araññe natthi me bhayaṃ;",
  "atk-s0513a1:2084": "Ujumaggaṃ samāruḷho, mettāya karuṇāya cā”ti.",
  "atk-s0513a1:2085_0": "Tattha asaṅkiyomhi gāmamhīti saṅkāya niyutto patiṭṭhitoti saṅkiyo, na saṅkiyo asaṅkiyo.",
  "atk-s0513a1:2085_1": "Ahaṃ gāme vasantopi saṅkāya appatiṭṭhitattā asaṅkiyo nibbhayo nirāsaṅkoti dīpeti.",
  "atk-s0513a1:2085_2": "Araññeti gāmagāmūpacāravinimutte ṭhāne. Ujumaggaṃ samāruḷho, mettāya karuṇāya cāti",
  "atk-s0513a1:2085_3": "ahaṃ tikacatukkajjhānikāhi mettākaruṇāhi kāyavaṅkādivirahitaṃ ujuṃ brahmalokagāmimaggaṃ",
  "atk-s0513a1:2085_4": "āruḷhoti vadati. Atha vā parisuddhasīlatāya kāyavacīmanovaṅkavirahitaṃ ujuṃ devalokamaggaṃ",
  "atk-s0513a1:2085_5": "āruḷhomhīti dassetvā tato uttari mettāya karuṇāya ca patiṭṭhitattā ujuṃ brahmalokamaggampi",
  "atk-s0513a1:2085_6": "āruḷhomhītipi dasseti. Aparihīnajjhānassa hi ekantena brahmalokaparāyaṇattā mettākaruṇādayo ujumaggā nāma.",
  "atk-s0513a1:2086": "Evaṃ bodhisatto imāya gāthāya dhammaṃ desetvā tuṭṭhacittehi tehi manussehi sakkato pūjito yāvajīvaṃ cattāro brahmavihāre bhāvetvā brahmaloke nibbatti.",
  "atk-s0513a1:2087": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā satthavāsino buddhaparisā ahesuṃ, tāpaso pana ahameva ahosi”nti.",
  "atk-s0513a1:2088": "Asaṅkiyajātakavaṇṇanā chaṭṭhā.",
  "atk-s0513a1:2090": "[77] 7. Mahāsupinajātakavaṇṇanā",
  "atk-s0513a1:2091_0": "Lābūni sīdantīti idaṃ satthā jetavane viharanto soḷasa mahāsupine ārabbha kathesi.",
  "atk-s0513a1:2091_1": "Ekadivasaṃ kira kosalamahārājā rattiṃ niddūpagato pacchimayāme soḷasa mahāsupine",
  "atk-s0513a1:2091_2": "disvā bhītatasito pabujjhitvā “imesaṃ supinānaṃ diṭṭhattā kiṃ nu kho me bhavissatī”ti",
  "atk-s0513a1:2091_3": "maraṇabhayatajjito sayanapiṭṭhe nisinnakova rattiṃ vītināmesi.",
  "atk-s0513a1:2092_0": "Atha naṃ pabhātāya rattiyā brāhmaṇapurohitā upasaṅkamitvā “sukhaṃ sayittha, mahārājā”ti",
  "atk-s0513a1:2092_1": "pucchiṃsu. “Kuto me ācariyā sukhaṃ, ajjāhaṃ paccūsasamaye soḷasa mahāsupine passiṃ,",
  "atk-s0513a1:2092_2": "somhi tesaṃ diṭṭhakālato paṭṭhāya bhayappatto”ti. “Vadetha, mahārāja, sutvā jānissāmā”ti",
  "atk-s0513a1:2092_3": "vuttaṃ brāhmaṇānaṃ diṭṭhasupine kathetvā “kiṃ nu kho me imesaṃ diṭṭhakāraṇā bhavissatī”ti",
  "atk-s0513a1:2092_4": "pucchi. Brāhmaṇā hatthe vidhuniṃsu. “Kasmā hatthe vidhunathā”ti ca vutte “kakkhaḷā,",
  "atk-s0513a1:2092_5": "mahārāja, supinā”ti. “Kā tesaṃ nipphatti bhavissatī”ti? “Rajjantarāyo jīvitantarāyo",
  "atk-s0513a1:2092_6": "bhogantarāyoti imesaṃ tiṇṇaṃ antarāyānaṃ aññataro”ti. “Sappaṭikammā, appaṭikammā”ti?",
  "atk-s0513a1:2092_7": "“Kāmaṃ ete supinā atipharusattā appaṭikammā, mayaṃ pana te sappaṭikamme karissāma,",
  "atk-s0513a1:2092_8": "ete paṭikkamāpetuṃ asakkontānaṃ amhākaṃ sikkhitabhāvo nāma kiṃ karissatī”ti. “Kiṃ",
  "atk-s0513a1:2092_9": "pana katvā paṭikkamāpessathā”ti? “Sabbacatukkena yaññaṃ yajissāma, mahārājā”ti. Rājā",
  "atk-s0513a1:2092_10": "bhītatasito “tena hi ācariyā mama jīvitaṃ tumhākaṃ hatthe hotu, khippaṃ me sotthiṃ",
  "atk-s0513a1:2092_11": "karothā”ti āha. Brāhmaṇā “bahuṃ dhanaṃ labhissāma, bahuṃ khajjabhojjaṃ āharāpessāmā”ti",
  "atk-s0513a1:2092_12": "haṭṭhatuṭṭhā “mā cintayittha, mahārājā”ti rājānaṃ samassāsetvā rājanivesanā nikkhamitvā",
  "atk-s0513a1:2092_13": "bahinagare yaññāvāṭaṃ katvā bahū catuppadagaṇe thūṇūpanīte katvā pakkhigaṇe samāharitvā",
  "atk-s0513a1:2092_14": "“idañcidañca laddhuṃ vaṭṭatī”ti punappunaṃ sañcaranti.",
  "atk-s0513a1:2093_0": "Atha kho mallikā devī taṃ kāraṇaṃ ñatvā rājānaṃ upasaṅkamitvā pucchi “kiṃ nu kho,",
  "atk-s0513a1:2093_1": "mahārāja, brāhmaṇā punappunaṃ sañcarantī”ti? “Sukhitā, tvaṃ bhadde, amhākaṃ kaṇṇamūle",
  "atk-s0513a1:2093_2": "āsīvisaṃ carantaṃ na jānāsī”ti. “Kiṃ etaṃ, mahārājā”ti? Mayā evarūpā dussupinā diṭṭhā,",
  "atk-s0513a1:2093_3": "brāhmaṇā “tiṇṇaṃ antarāyānaṃ aññataro paññāyatī”ti vatvā “‘tesaṃ paṭighātāya yaññaṃ",
  "atk-s0513a1:2093_4": "yajissāmā’ti vatvā punappunaṃ sañcarantī”ti. “Kiṃ pana te, mahārāja, sadevake loke",
  "atk-s0513a1:2093_5": "aggabrāhmaṇo supinapaṭikammaṃ pucchito”ti? “Kataro panesa, bhadde, sadevake loke",
  "atk-s0513a1:2093_6": "aggabrāhmaṇo”ti. “Sadevake loke aggapuggalaṃ sabbaññuṃ visuddhaṃ nikkilesaṃ mahābrāhmaṇaṃ",
  "atk-s0513a1:2093_7": "na jānāsi. So hi bhagavā supinantaraṃ jāneyya, gaccha tvaṃ puccha taṃ, mahārājā”ti.",
  "atk-s0513a1:2093_8": "“Sādhu, devī”ti rājā vihāraṃ gantvā satthāraṃ vanditvā nisīdi.",
  "atk-s0513a1:2094_0": "Satthā madhurassaraṃ nicchāretvā “kiṃ nu kho, mahārāja, atippagova āgatosī”ti āha.",
  "atk-s0513a1:2094_1": "Ahaṃ, bhante, paccūsasamaye soḷasa mahāsupine disvā bhīto brāhmaṇānaṃ ārocesiṃ. Brāhmaṇā",
  "atk-s0513a1:2094_2": "“kakkhaḷā, mahārāja, supinā, etesaṃ paṭighātatthāya sabbacatukkena yaññaṃ yajissāmā”ti",
  "atk-s0513a1:2094_3": "yaññaṃ sajjenti, bahū pāṇā maraṇabhayatajjitā, tumhe ca sadevake loke aggapuggalā,",
  "atk-s0513a1:2094_4": "atītānāgatapaccuppannaṃ upādāya natthi so ñeyyadhammo, yo vo ñāṇamukhe āpāthaṃ nāgacchati.",
  "atk-s0513a1:2094_5": "“Etesaṃ me supinānaṃ nipphattiṃ kathetha bhagavā”ti. “Evametaṃ, mahārāja, sadevake",
  "atk-s0513a1:2094_6": "loke maṃ ṭhapetvā añño etesaṃ supinānaṃ antaraṃ vā nipphattiṃ vā jānituṃ samattho",
  "atk-s0513a1:2094_7": "nāma natthi, ahaṃ te kathessāmi, apica kho tvaṃ diṭṭhadiṭṭhaniyāmeneva supine kathehī”ti.",
  "atk-s0513a1:2094_8": "“Sādhu, bhante”ti rājā diṭṭhaniyāmeneva kathento –",
  "atk-s0513a1:2095": "“Usabhā rukkhā gāviyo gavā ca,",
  "atk-s0513a1:2096": "Asso kaṃso siṅgālī ca kumbho;",
  "atk-s0513a1:2097": "Pokkharaṇī ca apākacandanaṃ.",
  "atk-s0513a1:2098": "“Lābūni sīdanti silā plavanti, maṇḍūkiyo kaṇhasappe gilanti;",
  "atk-s0513a1:2099": "Kākaṃ suvaṇṇā parivārayanti, tasā vakā eḷakānaṃ bhayā hī”ti. –",
  "atk-s0513a1:2100": "Imaṃ mātikaṃ nikkhipitvā kathesi.",
  "atk-s0513a1:2101_0": "(1) Ahaṃ, bhante, ekaṃ tāva supinaṃ evaṃ addasaṃ – cattāro añjanavaṇṇā kāḷausabhā",
  "atk-s0513a1:2101_1": "“yujjhissāmā”ti catūhi disāhi rājaṅgaṇaṃ āgantvā “usabhayuddhaṃ passissāmā”ti mahājane",
  "atk-s0513a1:2101_2": "sannipatite yujjhanākāraṃ dassetvā naditvā gajjitvā ayujjhitvāva paṭikkantā. Imaṃ",
  "atk-s0513a1:2101_3": "paṭhamaṃ supinaṃ addasaṃ, imassa ko vipākoti? “Mahārāja, imassa vipāko neva tava,",
  "atk-s0513a1:2101_4": "na mama kāle bhavissati, anāgate pana adhammikānaṃ kapaṇarājūnaṃ adhammikānañca manussānaṃ",
  "atk-s0513a1:2101_5": "kāle loke viparivattamāne kusale ossanne, akusale ussanne, lokassa parihāyanakāle",
  "atk-s0513a1:2101_6": "devo na sammā vassissati, meghapādā pacchijjissanti, sassāni milāyissanti, dubbhikkhaṃ",
  "atk-s0513a1:2101_7": "bhavissati, vassitukāmā viya catūhi disāhi meghā uṭṭhahitvā itthikāhi ātape patthaṭānaṃ",
  "atk-s0513a1:2101_8": "vīhiādīnaṃ temanabhayena antopavesitakāle purisesu kuddālapiṭakahatthesu āḷibandhanatthāya",
  "atk-s0513a1:2101_9": "nikkhantesu vassanākāraṃ dassetvā gajjitvā vijjulatā nicchāretvā te usabhā viya ayujjhitvā",
  "atk-s0513a1:2101_10": "avassitvāva palāyissanti. Ayametassa vipāko. Tuyhaṃ pana tappaccayā koci antarāyo",
  "atk-s0513a1:2101_11": "natthi, anāgataṃ ārabbha diṭṭho supino esa, brāhmaṇā pana attano jīvitavuttiṃ nissāya",
  "atk-s0513a1:2101_12": "kathayiṃsū”ti evaṃ satthā supinassa nipphattiṃ kathetvā āha “dutiyaṃ kathehi, mahārājā”ti.",
  "atk-s0513a1:2102_0": "(2) Dutiyāhaṃ, bhante, evaṃ addasaṃ – khuddakā rukkhā ceva gacchā ca pathaviṃ bhinditvā",
  "atk-s0513a1:2102_1": "vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ",
  "atk-s0513a1:2102_2": "addasaṃ, imassa ko vipākoti? Mahārāja, imassāpi vipāko lokassa parihāyanakāle manussānaṃ",
  "atk-s0513a1:2102_3": "parittāyukakāle bhavissati. Anāgatasmiñhi sattā tibbarāgā bhavissanti, asampattavayāva",
  "atk-s0513a1:2102_4": "kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "atk-s0513a1:2102_5": "Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti.",
  "atk-s0513a1:2102_6": "Itonidānampi te bhayaṃ natthi, tatiyaṃ kathehi, mahārājāti.",
  "atk-s0513a1:2103_0": "(3) Gāviyo, bhante, tadahujātānaṃ vacchakānaṃ khīraṃ pivantiyo addasaṃ. Ayaṃ me tatiyo",
  "atk-s0513a1:2103_1": "supino, imassa ko vipākoti? Imassāpi vipāko anāgate eva manussānaṃ jeṭṭhāpacāyikakammassa",
  "atk-s0513a1:2103_2": "naṭṭhakāle bhavissati. Anāgatasmiñhi sattā mātāpitūsu vā sassusasuresu vā lajjaṃ",
  "atk-s0513a1:2103_3": "anupaṭṭhāpetvā sayameva kuṭumbaṃ saṃvidahantāva ghāsacchādanamattampi mahallakānaṃ",
  "atk-s0513a1:2103_4": "dātukāmā dassanti, adātukāmā na dassanti. Mahallakā anāthā asayaṃvasī dārake ārādhetvā",
  "atk-s0513a1:2103_5": "jīvissanti tadahujātānaṃ vacchakānaṃ khīraṃ pivantiyo mahāgāviyo viya. Itonidānampi",
  "atk-s0513a1:2103_6": "te bhayaṃ natthi, catutthaṃ kathehi, mahārājāti.",
  "atk-s0513a1:2104_0": "(4) Dhuravāhe, bhante, ārohapariṇāhasampanne mahāgoṇeyugaparamparāya ayojetvā taruṇe",
  "atk-s0513a1:2104_1": "godamme dhure yojente addasaṃ. Te dhuraṃ vahituṃ asakkontā chaḍḍetvā aṭṭhaṃsu, sakaṭāni",
  "atk-s0513a1:2104_2": "nappavaṭṭiṃsu. Ayaṃ me catuttho supino, imassa ko vipākoti? Imassāpi vipāko anāgate",
  "atk-s0513a1:2104_3": "eva adhammikarājūnaṃ kāle bhavissati. Anāgatasmiñhi adhammikakapaṇarājāno paṇḍitānaṃ",
  "atk-s0513a1:2104_4": "paveṇikusalānaṃ kammaṃ nittharaṇasamatthānaṃ mahāmattānaṃ yasaṃ na dassanti. Dhammasabhāyaṃ",
  "atk-s0513a1:2104_5": "vinicchayaṭṭhānepi paṇḍite vohārakusale mahallake amacce na ṭhapessanti, tabbiparītānaṃ",
  "atk-s0513a1:2104_6": "pana taruṇataruṇānaṃ yasaṃ dassanti, tathārūpe eva vinicchayaṭṭhāne ṭhapessanti,",
  "atk-s0513a1:2104_7": "te rājakammāni ceva yuttāyuttañca ajānantā neva taṃ yasaṃ ukkhipituṃ sakkhissanti,",
  "atk-s0513a1:2104_8": "na rājakammāni nittharituṃ. Te asakkontā kammadhuraṃ chaḍḍessanti, mahallakāpi paṇḍitāmaccā",
  "atk-s0513a1:2104_9": "yasaṃ alabhantā kiccāni nittharituṃ samatthāpi “kiṃ amhākaṃ etehi, mayaṃ bāhirakā",
  "atk-s0513a1:2104_10": "jātā, abbhantarikā taruṇadārakā jānissantī”ti uppannāni kammāni na karissanti, evaṃ",
  "atk-s0513a1:2104_11": "sabbathāpi tesaṃ rājūnaṃ hāniyeva bhavissati, dhuraṃ vahituṃ asamatthānaṃ vacchadammānaṃ",
  "atk-s0513a1:2104_12": "dhure yojitakālo viya, dhuravāhānañca mahāgoṇānaṃ yugaparamparāya ayojitakālo viya",
  "atk-s0513a1:2104_13": "bhavissati. Itonidānampi te bhayaṃ natthi, pañcamaṃ kathehi, mahārājāti.",
  "atk-s0513a1:2105_0": "(5) Bhante, ekaṃ ubhatomukhaṃ assaṃ addasaṃ, tassa dvīsu passesu yavasaṃ denti, so",
  "atk-s0513a1:2105_1": "dvīhi mukhehi khādati. Ayaṃ me pañcamo supino, imassa ko vipākoti? Imassāpi anāgate",
  "atk-s0513a1:2105_2": "adhammikarājakāleyeva vipāko bhavissati. Anāgatasmiñhi adhammikā bālarājāno adhammike",
  "atk-s0513a1:2105_3": "lolamanusse vinicchaye ṭhapessanti, te pāpapuññesu anādarā bālā sabhāyaṃ nisīditvā",
  "atk-s0513a1:2105_4": "vinicchayaṃ dentā ubhinnampi atthapaccatthikānaṃ hatthato lañjaṃ gahetvā khādissanti",
  "atk-s0513a1:2105_5": "asso viya dvīhi mukhehi yavasaṃ. Itonidānampi te bhayaṃ natthi, chaṭṭhaṃ kathehi, mahārājāti.",
  "atk-s0513a1:2106_0": "(6) Bhante, mahājano satasahassagghanikaṃ suvaṇṇapātiṃ sammajjitvā “idha passāvaṃ",
  "atk-s0513a1:2106_1": "karohī”ti ekassa jarasiṅgālassa upanāmesi, taṃ tattha passāvaṃ karontaṃ addasaṃ.",
  "atk-s0513a1:2106_2": "Ayaṃ me chaṭṭho supino, imassa ko vipākoti? Imassāpi vipāko anāgateyeva bhavissati.",
  "atk-s0513a1:2106_3": "Anāgatasmiñhi adhammikā vijātirājāno jātisampannānaṃ kulaputtānaṃ āsaṅkāya yasaṃ",
  "atk-s0513a1:2106_4": "na dassanti, akulīnānaṃyeva dassanti. Evaṃ mahākulāni duggatāni bhavissanti, lāmakakulāni",
  "atk-s0513a1:2106_5": "issarāni. Te ca kulīnapurisā jīvituṃ asakkontā “ime nissāya jīvissāmā”ti akulīnānaṃ",
  "atk-s0513a1:2106_6": "dhītaro dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa",
  "atk-s0513a1:2106_7": "suvaṇṇapātiyaṃ passāvakaraṇasadiso bhavissati. Itonidānampi te bhayaṃ natthi, sattamaṃ kathehīti.",
  "atk-s0513a1:2107_0": "(7) Bhante, eko puriso rajjuṃ vaṭṭetvā vaṭṭetvā pādamūle nikkhipati, tena nisinnapīṭhassa",
  "atk-s0513a1:2107_1": "heṭṭhā sayitā ekā chātasiṅgālī tassa ajānantasseva taṃ khādati, evāhaṃ addasaṃ. Ayaṃ",
  "atk-s0513a1:2107_2": "me sattamo supino, imassa ko vipākoti? Imassāpi anāgateyeva vipāko bhavissati. Anāgatasmiñhi",
  "atk-s0513a1:2107_3": "itthiyo purisalolā surālolā alaṅkāralolā visikhālolā āmisalolā bhavissanti dussīlā",
  "atk-s0513a1:2107_4": "durācārā, tā sāmikehi kasigorakkhādīni kammāni katvā kicchena kasirena sambhataṃ",
  "atk-s0513a1:2107_5": "dhanaṃ jārehi saddhiṃ suraṃ pivantiyo mālāgandhavilepanaṃ dhārayamānā antogehe accāyikampi",
  "atk-s0513a1:2107_6": "kiccaṃ anoloketvā gehe parikkhepassa uparibhāgenapi chiddaṭṭhānehipi jāre upadhārayamānā",
  "atk-s0513a1:2107_7": "sve vapitabbayuttakaṃ bījampi koṭṭetvā yāgubhattakhajjakādīni sampādetvā khādamānā",
  "atk-s0513a1:2107_8": "vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā pādamūle nikkhittarajjuṃ.",
  "atk-s0513a1:2107_9": "Itonidānampi te bhayaṃ natthi, aṭṭhamaṃ kathehīti.",
  "atk-s0513a1:2108_0": "(8) Bhante, rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ",
  "atk-s0513a1:2108_1": "addasaṃ. Cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā",
  "atk-s0513a1:2108_2": "āharitvā pūritakumbhameva pūrenti, pūritapūritaṃ udakaṃ uttaritvā palāyati, tepi",
  "atk-s0513a1:2108_3": "punappunaṃ tattheva udakaṃ āsiñcanti, tucchakumbhe pana olokentāpi natthi. Ayaṃ me",
  "atk-s0513a1:2108_4": "aṭṭhamo supino, imassa ko vipākoti? Imassāpi anāgateyeva vipāko bhavissati. Anāgatasmiñhi",
  "atk-s0513a1:2108_5": "loko parihāyissati, raṭṭhaṃ nirojaṃ bhavissati, rājāno duggatā kapaṇā bhavissanti.",
  "atk-s0513a1:2108_6": "Yo issaro bhavissati, tassa bhaṇḍāgāre satasahassamattā kahāpaṇā bhavissanti, te",
  "atk-s0513a1:2108_7": "evaṃ duggatā sabbe jānapade attanova kamme kāressanti, upaddutā manussā sake kammante",
  "atk-s0513a1:2108_8": "chaḍḍetvā rājūnaññeva atthāya pubbaṇṇāparaṇṇāni vapantā rakkhantā lāyantā maddantā",
  "atk-s0513a1:2108_9": "pavesentā ucchukhettāni karontā yantāni karontā yantāni vāhentā phāṇitādīni pacantā",
  "atk-s0513a1:2108_10": "pupphārāme ca phalārāme ca karontā tattha tattha nipphannāni pubbaṇṇādīni āharitvā",
  "atk-s0513a1:2108_11": "rañño koṭṭhāgārameva pūressanti, attano gehesu tucchakoṭṭhe olokentāpi na bhavissanti,",
  "atk-s0513a1:2108_12": "tucchakumbhe anoloketvā pūritakumbhe pūraṇasadisameva bhavissati. Itonidānampi te",
  "atk-s0513a1:2108_13": "bhayaṃ natthi, navamaṃ kathehīti.",
  "atk-s0513a1:2109_0": "(9) Bhante, ekaṃ pañcavaṇṇapadumasañchannaṃ gambhīraṃ sabbato titthaṃ pokkharaṇiṃ",
  "atk-s0513a1:2109_1": "addasaṃ. Samantato dvipadacatuppadā otaritvā tattha pānīyaṃ pivanti. Tassā majjhe",
  "atk-s0513a1:2109_2": "gambhīraṭṭhāne udakaṃ āvilaṃ, tīrappadesesu dvipadacatuppadānaṃ akkamaṭṭhāne acchaṃ",
  "atk-s0513a1:2109_3": "vippasannaṃ anāvilaṃ. Evāhaṃ addasaṃ. Ayaṃ me navamo supino, imassa ko vipākoti?",
  "atk-s0513a1:2109_4": "Imassāpi anāgateyeva vipāko bhavissati. Anāgatasmiñhi rājāno adhammikā bhavissanti,",
  "atk-s0513a1:2109_5": "chandādivasena agatiṃ gacchantā rajjaṃ kāressanti, dhammena vinicchayaṃ nāma na dassanti,",
  "atk-s0513a1:2109_6": "lañjavittakā bhavissanti dhanalolā, raṭṭhavāsikesu nesaṃ khantimettānuddayā nāma",
  "atk-s0513a1:2109_7": "na bhavissanti, kakkhaḷā pharusā ucchuyante ucchugaṇṭhikā viya manusse pīḷentā nānappakārena",
  "atk-s0513a1:2109_8": "baliṃ uppādentā dhanaṃ gaṇhissanti. Manussā balipīḷitā kiñci dātuṃ asakkontā gāmanigamādayo",
  "atk-s0513a1:2109_9": "chaḍḍetvā paccantaṃ gantvā vāsaṃ kappessanti, majjhimajanapado suñño bhavissati,",
  "atk-s0513a1:2109_10": "paccanto ghanavāso seyyathāpi pokkharaṇiyā majjhe udakaṃ āvilaṃ pariyante vippasannaṃ.",
  "atk-s0513a1:2109_11": "Itonidānampi te bhayaṃ natthi, dasamaṃ kathehīti.",
  "atk-s0513a1:2110_0": "(10) Bhante, ekissāyeva kumbhiyā paccamānaṃ odanaṃ apākaṃ addasaṃ “apāka”nti vicāretvā",
  "atk-s0513a1:2110_1": "vibhajitvā ṭhapitaṃ viya tīhākārehi paccamānaṃ, ekasmiṃ passe atikilinno hoti, ekasmiṃ",
  "atk-s0513a1:2110_2": "uttaṇḍulo, ekasmiṃ supakkoti. Ayaṃ me dasamo supino, imassa ko vipākoti? Imassāpi",
  "atk-s0513a1:2110_3": "anāgateyeva vipāko bhavissati. Anāgatasmiñhi rājāno adhammikā bhavissanti, tesu adhammikesu",
  "atk-s0513a1:2110_4": "rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe",
  "atk-s0513a1:2110_5": "manussā adhammikā bhavissanti, tato tesaṃ ārakkhadevatā, balipaṭiggāhikā devatā,",
  "atk-s0513a1:2110_6": "rukkhadevatā, ākāsaṭṭhadevatāti evaṃ devatāpi adhammikā bhavissanti. Adhammikarājūnañca",
  "atk-s0513a1:2110_7": "rajje vātā visamā kharā vāyissanti, te ākāsaṭṭhavimānāni kampessanti, tesu kampitesu",
  "atk-s0513a1:2110_8": "devatā kupitā devaṃ vassituṃ na dassanti, vassamānopi sakalaraṭṭhe ekappahārena na",
  "atk-s0513a1:2110_9": "vassissati, vassamānopi sabbattha kasikammassa vā vappakammassa vā upakārako hutvā",
  "atk-s0513a1:2110_10": "na vassissati. Yathā ca raṭṭhe, evaṃ janapadepi gāmepi ekataḷākepi ekasarepi ekappahāreneva",
  "atk-s0513a1:2110_11": "na vassissati, taḷākassa uparibhāge vassanto heṭṭhābhāge na vassissati, heṭṭhā vassanto",
  "atk-s0513a1:2110_12": "upari na vassissati. Ekasmiṃ bhāge sassaṃ ativassena nassissati, ekasmiṃ avassanena",
  "atk-s0513a1:2110_13": "milāyissati, ekasmiṃ sammā vassamāno sampādessati. Evaṃ ekassa rañño rajje vuttasassā",
  "atk-s0513a1:2110_14": "tippakārā bhavissanti ekakumbhiyā odano viya. Itonidānampi te bhayaṃ natthi, ekādasamaṃ kathehīti.",
  "atk-s0513a1:2111_0": "(11) Bhante, satasahassagghanikaṃ candanasāraṃ pūtitakkena vikkiṇante addasaṃ. Ayaṃ",
  "atk-s0513a1:2111_1": "me ekādasamo supino, imassa ko vipākoti? Imassāpi anāgateyeva mayhaṃ sāsane parihāyante",
  "atk-s0513a1:2111_2": "vipāko bhavissati. Anāgatasmiñhi paccayalolā alajjī bhikkhū bahū bhavissanti, te",
  "atk-s0513a1:2111_3": "mayā paccayaloluppaṃ nimmathetvā kathitadhammadesanaṃ cīvarādicatupaccayahetu paresaṃ",
  "atk-s0513a1:2111_4": "desessanti, paccayehi mucchitā nissaraṇapakkhe ṭhitā nibbānābhimukhaṃ katvā desetuṃ",
  "atk-s0513a1:2111_5": "na sakkhissanti, kevalaṃ “padabyañjanasampattiñceva madhurasaddañca sutvā mahagghāni",
  "atk-s0513a1:2111_6": "cīvarādīni dassanti” iccevaṃ desessanti. Apare antaravīthicatukkarājadvārādīsu nisīditvā",
  "atk-s0513a1:2111_7": "kahāpaṇaaḍḍhakahāpaṇapādamāsakarūpādīnipi nissāya desessanti. Iti mayā nibbānagghanakaṃ",
  "atk-s0513a1:2111_8": "katvā desitaṃ dhammaṃ catupaccayatthāya ceva kahāpaṇaḍḍhakahāpaṇādīnaṃ atthāya ca",
  "atk-s0513a1:2111_9": "vikkiṇitvā desentā satasahassagghanakaṃ candanasāraṃ pūtitakkena vikkiṇantā viya",
  "atk-s0513a1:2111_10": "bhavissanti. Itonidānampi te bhayaṃ natthi, dvādasamaṃ kathehīti.",
  "atk-s0513a1:2112_0": "(12) Bhante, tucchalābūni udake sīdantāni addasaṃ, imassa ko vipākoti? Imassapi anāgate",
  "atk-s0513a1:2112_1": "adhammikarājakāle loke viparivattanteyeva vipāko bhavissati. Tadā hi rājāno jātisampannānaṃ",
  "atk-s0513a1:2112_2": "kulaputtānaṃ yasaṃ na dassanti, akulīnānaṃyeva dassanti, te issarā bhavissanti, itare",
  "atk-s0513a1:2112_3": "daliddā. Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ",
  "atk-s0513a1:2112_4": "akulīnānaṃyeva kathā osīditvā ṭhitā viya niccalā suppatiṭṭhitā bhavissati. Saṅghasannipātesupi",
  "atk-s0513a1:2112_5": "saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ",
  "atk-s0513a1:2112_6": "pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbathāpi",
  "atk-s0513a1:2112_7": "tucchalābusīdanakālo viya bhavissati. Itonidānampi te bhayaṃ natthi, terasamaṃ kathehīti.",
  "atk-s0513a1:2113_0": "(13) Bhante, mahantamahantā kūṭāgārappamāṇā ghanasilā nāvā viya udake plavamānā addasaṃ,",
  "atk-s0513a1:2113_1": "imassa ko vipākoti? Imassapi tādiseyeva kāle vipāko bhavissati. Tadā hi adhammikarājāno",
  "atk-s0513a1:2113_2": "akulīnānaṃ yasaṃ dassanti, te issarā bhavissanti, kulīnā duggatā. Tesu na keci gāravaṃ",
  "atk-s0513a1:2113_3": "karissanti, itaresuyeva karissanti. Rājasammukhe vā amaccasammukhe vā vinicchayaṭṭhāne",
  "atk-s0513a1:2113_4": "vā vinicchayakusalānaṃ ghanasilāsadisānaṃ kulaputtānaṃ kathā na ogāhitvā patiṭṭhahissati.",
  "atk-s0513a1:2113_5": "Tesu kathentesu “kiṃ ime kathentī”ti itare parihāsameva karissanti. Bhikkhusannipātesupi",
  "atk-s0513a1:2113_6": "vuttappakāresu ṭhānesu neva pesale bhikkhū garukātabbe maññissanti, nāpi tesaṃ kathā",
  "atk-s0513a1:2113_7": "pariyogāhitvā patiṭṭhahissati, silānaṃ plavanakālo viya bhavissati. Itonidānampi",
  "atk-s0513a1:2113_8": "te bhayaṃ natthi, cuddasamaṃ kathehīti.",
  "atk-s0513a1:2114_0": "(14) Bhante, khuddakamadhukapupphappamāṇā maṇḍūkiyo mahantamahante kaṇhasappe vegena",
  "atk-s0513a1:2114_1": "anubandhitvā uppalanāḷe viya chinditvā chinditvā maṃsaṃ khāditvā gilantiyo addasaṃ,",
  "atk-s0513a1:2114_2": "imassa ko vipākoti? Imassapi loke parihāyante anāgate eva vipāko bhavissati. Tadā",
  "atk-s0513a1:2114_3": "hi manussā tibbarāgajātikā kilesānuvattakā hutvā taruṇataruṇānaṃ attano bhariyānaṃ",
  "atk-s0513a1:2114_4": "vase vattissanti, gehe dāsakammakarādayopi gomahiṃsādayopi hiraññasuvaṇṇampi sabbaṃ",
  "atk-s0513a1:2114_5": "tāsaññeva āyattaṃ bhavissati. “Asukaṃ hiraññasuvaṇṇaṃ vā paricchadādijātaṃ vā kaha”nti",
  "atk-s0513a1:2114_6": "vutte “yattha vā tattha vā hotu, kiṃ tuyhiminā byāpārena, tvaṃ mayhaṃ ghare santaṃ",
  "atk-s0513a1:2114_7": "vā asantaṃ vā jānitukāmo jāto”ti vatvā nānappakārehi akkositvā mukhasattīhi koṭṭetvā",
  "atk-s0513a1:2114_8": "dāsaceṭake viya attano vase katvā attano issariyaṃ pavattessanti. Evaṃ madhukapupphappamāṇānaṃ",
  "atk-s0513a1:2114_9": "maṇḍūkapotikānaṃ āsīvise kaṇhasappe gilanakālo viya bhavissati. Itonidānampi te bhayaṃ",
  "atk-s0513a1:2114_10": "natthi, pannarasamaṃ kathehīti.",
  "atk-s0513a1:2115_0": "(15) Bhante, dasahi asaddhammehi samannāgataṃ gāmagocaraṃ kākaṃ kañcanavaṇṇatāya",
  "atk-s0513a1:2115_1": "“suvaṇṇā”ti laddhanāme suvaṇṇarājahaṃse parivārente addasaṃ, imassa ko vipākoti?",
  "atk-s0513a1:2115_2": "Imassāpi anāgate dubbalarājakāleyeva vipāko bhavissati. Anāgatasmiñhi rājāno hatthisippādīsu",
  "atk-s0513a1:2115_3": "akusalā yuddhesu avisāradā bhavissanti, te attano rajjavipattiṃ āsaṅkamānā samānajātikānaṃ",
  "atk-s0513a1:2115_4": "kulaputtānaṃ issariyaṃ adatvā attano pādamūlikanhāpakakappakādīnaṃ dassanti, jātigottasampannā",
  "atk-s0513a1:2115_5": "kulaputtā rājakule patiṭṭhaṃ alabhamānā jīvikaṃ kappetuṃ asamatthā hutvā issariye",
  "atk-s0513a1:2115_6": "ṭhite jātigottahīne akulīne upaṭṭhahantā vicarissanti, suvaṇṇarājahaṃsehi kākassa",
  "atk-s0513a1:2115_7": "parivāritakālo viya bhavissati. Itonidānampi te bhayaṃ natthi, soḷasamaṃ kathehīti.",
  "atk-s0513a1:2116_0": "(16) Bhante, pubbe dīpino eḷake khādanti, ahaṃ pana eḷake dīpino anubandhitvā murumurūti",
  "atk-s0513a1:2116_1": "khādante addasaṃ. Athaññe tasā vakā eḷake dūratova disvā tasitā tāsappattā hutvā",
  "atk-s0513a1:2116_2": "eḷakānaṃ bhayāpalāyitvā gumbagahanādīni pavisitvā nilīyiṃsu, evāhaṃ addasaṃ, imassa",
  "atk-s0513a1:2116_3": "ko vipākoti? Imassapi anāgate adhammikarājakāleyeva vipāko bhavissati. Tadā hi akulīnā",
  "atk-s0513a1:2116_4": "rājavallabhā issarā bhavissanti, kulīnā apaññātā duggatā. Te rājavallabhā rājānaṃ",
  "atk-s0513a1:2116_5": "attano kathaṃ gāhāpetvā vinicchayaṭṭhānādīsu balavanto hutvā kulīnānaṃ paveṇiāgatāni",
  "atk-s0513a1:2116_6": "khettavatthādīni “amhākaṃ santakāni etānī”ti abhiyuñjitvā tesu “na tumhākaṃ, amhāka”nti",
  "atk-s0513a1:2116_7": "āgantvā vinicchayaṭṭhānādīsu vivadantesu vettalatādīhi paharāpetvā gīvāyaṃ gahetvā",
  "atk-s0513a1:2116_8": "apakaḍḍhāpetvā “attano pamāṇaṃ na jānātha, amhehi saddhiṃ vivadatha, idāni vo rañño",
  "atk-s0513a1:2116_9": "kathetvā hatthapādacchedanādīni kāressāmā”ti santajjessanti. Te tesaṃ bhayena attano",
  "atk-s0513a1:2116_10": "santakāni vatthūni “tumhākaṃyevetāni gaṇhathā”ti niyyādetvā attano gehāni pavisitvā",
  "atk-s0513a1:2116_11": "bhītā nipajjissanti. Pāpabhikkhūpi pesale bhikkhū yathāruci viheṭhessanti, te pesalā",
  "atk-s0513a1:2116_12": "bhikkhū paṭisaraṇaṃ alabhamānā araññaṃ pavisitvā gahanaṭṭhānesu nilīyissanti. Evaṃ",
  "atk-s0513a1:2116_13": "hīnajaccehi ceva pāpabhikkhūhi ca upaddutānaṃ jātimantakulaputtānañceva pesalabhikkhūnañca",
  "atk-s0513a1:2116_14": "eḷakānaṃ bhayena tasavakānaṃ palāyanakālo viya bhavissati. Itonidānampi te bhayaṃ",
  "atk-s0513a1:2116_15": "natthi. Ayampi hi supino anāgataṃyeva ārabbha diṭṭho. Brāhmaṇā pana na dhammasudhammatāya",
  "atk-s0513a1:2116_16": "tayi sinehena kathayiṃsu, “bahudhanaṃ labhissāmā”ti āmisāpekkhatāya jīvitavuttiṃ",
  "atk-s0513a1:2116_17": "nissāya kathayiṃsūti.",
  "atk-s0513a1:2117_0": "Evaṃ satthā soḷasannaṃ mahāsupinānaṃ nipphattiṃ kathetvā “na kho, mahārāja, etarahi",
  "atk-s0513a1:2117_1": "tvaññeva ime supine addasa, porāṇakarājānopi addasaṃsu. Brāhmaṇāpi nesaṃ evameva",
  "atk-s0513a1:2117_2": "ime supine gahetvā yaññamatthake khipiṃsu, tato paṇḍitehi dinnanayena gantvā bodhisattaṃ",
  "atk-s0513a1:2117_3": "pucchiṃsu. Porāṇakā paṇḍitāpi nesaṃ ime supine kathentā imināva niyāmena kathesu”nti",
  "atk-s0513a1:2117_4": "vatvā tena yācito atītaṃ āhari.",
  "atk-s0513a1:2118_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā",
  "atk-s0513a1:2118_1": "vayappatto isipabbajjaṃ pabbajitvā abhiññā ceva samāpattiyo ca nibbattetvā himavantappadese",
  "atk-s0513a1:2118_2": "jhānakīḷaṃ kīḷanto viharati. Tadā bārāṇasiyaṃ brahmadatto imināva niyāmena ime supine",
  "atk-s0513a1:2118_3": "disvā brāhmaṇe pucchi. Brāhmaṇā evameva yaññaṃ yajituṃ ārabhiṃsu. Tesu purohitassa",
  "atk-s0513a1:2118_4": "antevāsikamāṇavo paṇḍito byatto ācariyaṃ āha – “ācariya, tumhehi mayaṃ tayo vede",
  "atk-s0513a1:2118_5": "uggaṇhāpitā, nanu tesu ekaṃ māretvā ekassa sotthikammassa kāraṇaṃ nāma natthī”ti.",
  "atk-s0513a1:2118_6": "Tāta, iminā upāyena amhākaṃ bahudhanaṃ uppajjissati, tvaṃ pana rañño dhanaṃ rakkhitukāmo",
  "atk-s0513a1:2118_7": "maññeti. Māṇavo “tena hi, ācariya, tumhe tumhākaṃ kammaṃ karotha, ahaṃ tumhākaṃ santike",
  "atk-s0513a1:2118_8": "kiṃ karissāmī”ti vicaranto rañño uyyānaṃ agamāsi.",
  "atk-s0513a1:2119_0": "Taṃ divasameva bodhisattopi taṃ kāraṇaṃ ñatvā “ajja mayi manussapathaṃ gate mahājanassa",
  "atk-s0513a1:2119_1": "bandhanā mokkho bhavissatī”ti ākāsena gantvā uyyāne otaritvā suvaṇṇapaṭimā viya maṅgalasilātale",
  "atk-s0513a1:2119_2": "nisīdi. Māṇavo bodhisattaṃ upasaṅkamitvā vanditvā ekamantaṃ nisīditvā paṭisanthāramakāsi.",
  "atk-s0513a1:2119_3": "Bodhisattopi tena saddhiṃ madhurapaṭisanthāraṃ katvā “kiṃ nu kho, māṇava, rājā dhammena",
  "atk-s0513a1:2119_4": "rajjaṃ kāretī”ti pucchi. “Bhante, rājā nāma dhammiko, apica kho taṃ brāhmaṇā atitthe",
  "atk-s0513a1:2119_5": "pakkhandāpe”nti. Rājā soḷasa supine disvā brāhmaṇānaṃ ārocesi. Brāhmaṇā “yaññaṃ yajissāmā”ti",
  "atk-s0513a1:2119_6": "āraddhā. Kiṃ nu kho, bhante, “ayaṃ nāma imesaṃ supinānaṃ nipphattī”ti rājānaṃ saññāpetvā",
  "atk-s0513a1:2119_7": "tumhākaṃ mahājanaṃ bhayā mocetuṃ na vaṭṭatīti. Mayaṃ kho, māṇava, rājānaṃ na jānāma,",
  "atk-s0513a1:2119_8": "rājāpi amhe na jānāti. Sace pana idhāgantvā puccheyya, katheyyāmassa mayanti. Māṇavo",
  "atk-s0513a1:2119_9": "“ahaṃ, bhante, taṃ ānessāmi, tumhe mamāgamanaṃ udikkhantā muhuttaṃ nisīdathā”ti bodhisattaṃ",
  "atk-s0513a1:2119_10": "paṭijānāpetvā rañño santikaṃ gantvā “mahārāja, eko ākāsacāriko tāpaso tumhākaṃ uyyāne",
  "atk-s0513a1:2119_11": "otaritvā ‘tumhehi diṭṭhasupinānaṃ nipphattiṃ kathessāmī’ti tumhe pakkosatī”ti āha.",
  "atk-s0513a1:2120_0": "Rājā tassa kathaṃ sutvā tāvadeva mahantena parivārena uyyānaṃ gantvā tāpasaṃ vanditvā",
  "atk-s0513a1:2120_1": "ekamantaṃ nisinno pucchi “tumhe kira, bhante, mayā diṭṭhasupinānaṃ nipphattiṃ jānāthā”ti?",
  "atk-s0513a1:2120_2": "“Āma, mahārājā”ti. “Tena hi kathethā”ti. “Kathemi, mahārāja, yathādiṭṭhe tāva supine",
  "atk-s0513a1:2120_3": "maṃ sāvehī”ti. “Sādhu, bhante”ti rājā –",
  "atk-s0513a1:2121": "77.",
  "atk-s0513a1:2122": "“Usabhā rukkhā gāviyo gavā ca,",
  "atk-s0513a1:2123": "Asso kaṃso siṅgālī ca kumbho;",
  "atk-s0513a1:2124": "Pokkharaṇī ca apākacandanaṃ.",
  "atk-s0513a1:2125": "“Lābūni sīdanti silā plavanti, maṇḍūkiyo kaṇhasappe gilanti;",
  "atk-s0513a1:2126": "Kākaṃ suvaṇṇā parivārayanti, tasā vakā eḷakānaṃ bhayā hī”ti. –",
  "atk-s0513a1:2127": "Vatvā pasenadiraññā kathitaniyāmeneva supine kathesi.",
  "atk-s0513a1:2128": "Bodhisattopi tesaṃ idāni satthārā kathitaniyāmeneva vitthārato nipphattiṃ kathetvā pariyosāne sayaṃ idaṃ kathesi –",
  "atk-s0513a1:2129": "“Vipariyāso vattati nayidha matthī”ti;",
  "atk-s0513a1:2130_0": "Tatrāyamattho – ayaṃ, mahārāja, imesaṃ supinānaṃ nipphatti. Yaṃ panetaṃ tesaṃ paṭighātatthāya",
  "atk-s0513a1:2130_1": "yaññakammaṃ vattati, taṃ vipariyāso vattati viparītato vattati, vipallāsena vattatīti",
  "atk-s0513a1:2130_2": "vuttaṃ hoti. Kiṃkāraṇā? Imesañhi nipphatti nāma lokassa viparivattanakāle, akāraṇassa",
  "atk-s0513a1:2130_3": "kāraṇanti gahaṇakāle, kāraṇassa akāraṇanti chaḍḍanakāle, abhūtassa bhūtanti gahaṇakāle,",
  "atk-s0513a1:2130_4": "bhūtassa abhūtanti jahanakāle, alajjīnaṃ ussannakāle, lajjīnañca parihīnakāle bhavissati.",
  "atk-s0513a1:2130_5": "Nayidha matthīti idāni pana tava vā mama vā kāle idha imasmiṃ purisayuge vattamāne",
  "atk-s0513a1:2130_6": "etesaṃ nipphatti natthi. Tasmā etesaṃ paṭighātāya vattamānaṃ yaññakammaṃ vipallāsena",
  "atk-s0513a1:2130_7": "vattati, alaṃ tena. Natthi te itonidānaṃ bhayaṃ vā chambhitattaṃ vāti mahāpuriso",
  "atk-s0513a1:2130_8": "rājānaṃ samassāsetvā mahājanaṃ bandhanā mocetvā puna ākāse ṭhatvā rañño ovādaṃ datvā",
  "atk-s0513a1:2130_9": "pañcasu sīlesu patiṭṭhāpetvā “ito paṭṭhāya, mahārāja, brāhmaṇehi saddhiṃ ekato hutvā",
  "atk-s0513a1:2130_10": "pasughātayaññaṃ mā yajī”ti dhammaṃ desetvā ākāseneva attano vasanaṭṭhānaṃ agamāsi.",
  "atk-s0513a1:2130_11": "Rājāpi tassa ovāde ṭhito dānādīni puññāni katvā yathākammaṃ gato.",
  "atk-s0513a1:2131_0": "Satthā imaṃ dhammadesanaṃ āharitvā “supinapaccayā te bhayaṃ natthi, haretaṃ yañña”nti",
  "atk-s0513a1:2131_1": "yaññaṃ hāretvā mahājanassa jīvitadānaṃ datvā anusandhiṃ ghaṭetvā jātakaṃ samodhānesi",
  "atk-s0513a1:2131_2": "– “tadā rājā ānando ahosi, māṇavo sāriputto, tāpaso pana ahameva ahosi”nti.",
  "atk-s0513a1:2132": "Parinibbute pana bhagavati saṅgītikārakā “usabhā”tiādīni tīṇi padāni aṭṭhakathaṃ āropetvā “lābūnī”tiādīni cattāri padāni ekaṃ gāthaṃ katvā ekakanipātapāḷiṃ āropesunti.",
  "atk-s0513a1:2133": "Mahāsupinajātakavaṇṇanā sattamā.",
  "atk-s0513a1:2135": "[78] 8. Illisajātakavaṇṇanā",
  "atk-s0513a1:2136_0": "Ubho khañjāti idaṃ satthā jetavane viharanto macchariyakosiyaseṭṭhiṃ ārabbha kathesi.",
  "atk-s0513a1:2136_1": "Rājagahanagarassa kira avidūre sakkāraṃ nāma nigamo ahosi, tattheko macchariyakosiyo",
  "atk-s0513a1:2136_2": "nāma seṭṭhi asītikoṭivibhavo paṭivasati. So tiṇaggena telabindumattampi neva paresaṃ",
  "atk-s0513a1:2136_3": "deti, na attanā paribhuñjati. Iti tassa taṃ vibhavajātaṃ neva puttadārādīnaṃ, na",
  "atk-s0513a1:2136_4": "samaṇabrāhmaṇānaṃ atthaṃ anubhoti, rakkhasapariggahitapokkharaṇī viya aparibhogaṃ tiṭṭhati.",
  "atk-s0513a1:2137_0": "Satthā ekadivasaṃ paccūsasamaye mahākaruṇāsamāpattito vuṭṭhāya sakalalokadhātuyaṃ",
  "atk-s0513a1:2137_1": "bodhaneyyabandhave olokento pañcacattālīsayojanamatthake vasantassa tassa seṭṭhino",
  "atk-s0513a1:2137_2": "sapajāpatikassa sotāpattiphalassa upanissayaṃ addasa. Tato purimadivase pana rājānaṃ",
  "atk-s0513a1:2137_3": "upaṭṭhātuṃ rājagehaṃ gantvā rājūpaṭṭhānaṃ katvā āgacchanto ekaṃ chātajjhattaṃ janapadamanussaṃ",
  "atk-s0513a1:2137_4": "kummāsapūraṃ kapallapūvaṃ khādantaṃ disvā tattha pipāsaṃ uppādetvā attano gharaṃ",
  "atk-s0513a1:2137_5": "gantvā cintesi “sacāhaṃ ‘kapallapūvaṃ khāditukāmomhī’ti vakkhāmi, bahū mayā saddhiṃ",
  "atk-s0513a1:2137_6": "khāditukāmā bhavissanti, evaṃ me bahūni taṇḍulasappimadhuphāṇitādīni parikkhayaṃ",
  "atk-s0513a1:2137_7": "gamissanti, na kassaci kathessāmī”ti taṇhaṃ adhivāsento vicarati. So gacchante gacchante",
  "atk-s0513a1:2137_8": "kāle uppaṇḍupaṇḍukajāto dhamanisanthatagatto jāto. Tato taṇhaṃ adhivāsetuṃ asakkonto",
  "atk-s0513a1:2137_9": "gabbhaṃ pavisitvā mañcakaṃ upagūhitvā nipajji. Evaṃgatopi dhanahānibhayena kassaci kiñci na kathesi.",
  "atk-s0513a1:2138_0": "Atha naṃ bhariyā upasaṅkamitvā piṭṭhiṃ parimajjitvā “kiṃ te sāmi, aphāsuka”nti pucchi.",
  "atk-s0513a1:2138_1": "“Na me kiñci aphāsukaṃ atthī”ti. “Kiṃ nu kho te rājā kupito”ti? “Rājāpi me na kuppatī”ti.",
  "atk-s0513a1:2138_2": "“Atha kiṃ te puttadhītāhi vā dāsakammakarādīhi vā kiñci amanāpaṃ kataṃ atthī”ti?",
  "atk-s0513a1:2138_3": "“Evarūpampi natthī”ti. “Kismiñci pana te taṇhā atthī”ti? Evaṃ vuttepi dhanahānibhayena",
  "atk-s0513a1:2138_4": "kiñci avatvā nissaddova nipajji. Atha naṃ bhariyā “kathehi, sāmi, kismiṃ te taṇhā”ti",
  "atk-s0513a1:2138_5": "āha. So vacanaṃ parigilanto viya “atthi me ekā taṇhā”ti āha. “Kiṃ taṇhā, sāmī”ti?",
  "atk-s0513a1:2138_6": "“Kapallapūvaṃ khāditukāmomhī”ti. “Atha kimatthaṃ na kathesi, kiṃ tvaṃ daliddo, idāni",
  "atk-s0513a1:2138_7": "sakalasakkāranigamavāsīnaṃ pahonake kapallapūve pacissāmī”ti? “Kiṃ te etehi, te attano",
  "atk-s0513a1:2138_8": "kammaṃ katvā khādissantī”ti? “Tena hi ekaracchavāsīnaṃ pahonake pacāmī”ti. Jānāmahaṃ",
  "atk-s0513a1:2138_9": "tava mahaddhanabhāvanti. “Tena hi imasmiṃ gehamatte sabbesaṃ pahonakaṃ katvā pacāmī”ti.",
  "atk-s0513a1:2138_10": "“Jānāmahaṃ tava mahajjhāsayabhāva”nti. “Tena hi te puttadāramattasseva pahonakaṃ",
  "atk-s0513a1:2138_11": "katvā pacāmī”ti. “Kiṃ pana te etehī”ti? “Tena hi tuyhañca mayhañca pahonakaṃ katvā",
  "atk-s0513a1:2138_12": "pacāmī”ti. “Tvaṃ kiṃ karissasī”ti? “Tena hi ekasseva te pahonakaṃ katvā pacāmī”ti.",
  "atk-s0513a1:2138_13": "“Imasmiṃ ṭhāne paccamānaṃ bahū paccāsīsanti, sakalataṇḍule ṭhapetvā bhinnataṇḍule",
  "atk-s0513a1:2138_14": "ca uddhanakapallādīni ca ādāya thokaṃ khīrasappimadhuphāṇitañca gahetvā sattabhūmikassa",
  "atk-s0513a1:2138_15": "pāsādassa uparimatalaṃ āruyha paca, tatthāhaṃ ekakova nisīditvā khādissāmī”ti. Sā",
  "atk-s0513a1:2138_16": "“sādhū”ti paṭissuṇitvā gahetabbaṃ gāhāpetvā pāsādaṃ āruyha dāsiyo vissajjetvā seṭṭhiṃ",
  "atk-s0513a1:2138_17": "pakkosāpesi. So ādito paṭṭhāya dvārāni pidahanto sabbadvāresu sūcighaṭikāni datvā",
  "atk-s0513a1:2138_18": "sattamatalaṃ abhiruhitvā tatthapi dvāraṃ pidahitvā nisīdi. Bhariyāpissa uddhane aggiṃ",
  "atk-s0513a1:2138_19": "jāletvā kapallakaṃ āropetvā pūve pacituṃ ārabhi.",
  "atk-s0513a1:2139_0": "Atha satthā pātova mahāmoggallānattheraṃ āmantesi, “eso, moggallāna, rājagahanagarassa",
  "atk-s0513a1:2139_1": "avidūre sakkāranigame macchariyakosiyaseṭṭhi ‘kapallapūve khādissāmī’ti aññesaṃ dassanabhayena",
  "atk-s0513a1:2139_2": "sattabhūmike pāsāde kapallapūve pacāpeti. Tvaṃ tattha gantvā taṃ seṭṭhiṃ dametvā",
  "atk-s0513a1:2139_3": "nibbisevanaṃ katvā ubhopi jayampatike pūve ca khīrasappimadhuphāṇitādīni ca gāhāpetvā",
  "atk-s0513a1:2139_4": "attano balena jetavanaṃ ānehi. Ajjāhaṃ pañcahi bhikkhusatehi saddhiṃ vihāreyeva nisīdissāmi,",
  "atk-s0513a1:2139_5": "pūveheva bhattakiccaṃ karissāmī”ti. Thero “sādhu, bhante”ti satthu vacanaṃ sampaṭicchitvā",
  "atk-s0513a1:2139_6": "tāvadeva iddhibalena taṃ nigamaṃ gantvā tassa pāsādassa sīhapañjaradvāre sunivattho",
  "atk-s0513a1:2139_7": "supāruto ākāseyeva maṇirūpakaṃ viya aṭṭhāsi.",
  "atk-s0513a1:2140_0": "Mahāseṭṭhino theraṃ disvāva hadayamaṃsaṃ kampi. So “ahaṃ evarūpānaññeva bhayena imaṃ",
  "atk-s0513a1:2140_1": "ṭhānaṃ āgato, ayañca āgantvā vātapānadvāre ṭhito”ti gahetabbagahaṇaṃ apassanto aggimhi",
  "atk-s0513a1:2140_2": "pakkhittaloṇasakkharā viya dosena taṭataṭāyanto evamāha “samaṇa, ākāse ṭhatvā tvaṃ",
  "atk-s0513a1:2140_3": "kiṃ labhissasi, ākāse apade padaṃ dassetvā caṅkamantopi neva labhissasī”ti. Thero",
  "atk-s0513a1:2140_4": "tasmiṃyeva ṭhāne aparāparaṃ caṅkami. Seṭṭhi “caṅkamanto kiṃ labhissasi, ākāse pallaṅkena",
  "atk-s0513a1:2140_5": "nisīdamānopi na labhissasiyevā”ti āha. Thero pallaṅkaṃ ābhujitvā nisīdi. Atha naṃ",
  "atk-s0513a1:2140_6": "“nisinno kiṃ labhissasi, āgantvā vātapānaummāre ṭhitopi na labhissasī”ti āha. Atha",
  "atk-s0513a1:2140_7": "thero ummāre aṭṭhāsi. Atha naṃ “ummāre ṭhito kiṃ labhissasi, dhūmāyantopi na labhissasiyevā”ti",
  "atk-s0513a1:2140_8": "āha. Thero dhūmāyi, sakalapāsādo ekadhūmo ahosi, seṭṭhino akkhīnaṃ sūciyā vijjhanakālo",
  "atk-s0513a1:2140_9": "viya jāto. Gehajjhāyanabhayena pana naṃ “pajjalantopi na labhissasī”ti avatvā cintesi",
  "atk-s0513a1:2140_10": "“ayaṃ samaṇo suṭṭhu laggo, aladdhā na gamissati, ekamassa pūvaṃ dāpessāmī”ti bhariyaṃ",
  "atk-s0513a1:2140_11": "āha – “bhadde, ekaṃ khuddakapūvaṃ pacitvā samaṇassa datvā uyyojehi na”nti. Sā thokaññeva",
  "atk-s0513a1:2140_12": "piṭṭhaṃ kapallapātiyaṃ pakkhipi, mahāpūvo hutvā sakalapātiṃ pūretvā uddhumāto aṭṭhāsi.",
  "atk-s0513a1:2141_0": "Seṭṭhi taṃ disvā “bahu tayā piṭṭhaṃ gahitaṃ bhavissatī”ti sayameva dabbikaṇṇena thokataraṃ",
  "atk-s0513a1:2141_1": "piṭṭhaṃ gahetvā pakkhipi, pūvo purimapūvato mahantataro jāto. Evaṃ yaṃ yaṃ pacati,",
  "atk-s0513a1:2141_2": "so so mahantamahantova hoti. So nibbinno bhariyaṃ āha “bhadde, imassa ekaṃ pūvaṃ",
  "atk-s0513a1:2141_3": "dehī”ti. Tassā pacchito ekaṃ pūvaṃ gaṇhantiyā sabbe ekābaddhā allīyiṃsu. Sā seṭṭhiṃ",
  "atk-s0513a1:2141_4": "āha “sāmi, sabbe pūvā ekato laggā, visuṃ kātuṃ na sakkomī”ti. “Ahaṃ karissāmī”ti",
  "atk-s0513a1:2141_5": "sopi kātuṃ nāsakkhi. Ubho janā koṭiyaṃ gahetvā kaḍḍhantāpi viyojetuṃ nāsakkhiṃsuyeva.",
  "atk-s0513a1:2141_6": "Athassa pūvehi saddhiṃ vāyamantasseva sarīrato sedā mucciṃsu, pipāsā ca pacchijji.",
  "atk-s0513a1:2141_7": "Tato bhariyaṃ āha “bhadde, na me pūvehi attho, pacchiyā saddhiṃyeva imassa bhikkhussa",
  "atk-s0513a1:2141_8": "dehī”ti. Sā pacchiṃ ādāya theraṃ upasaṅkamitvā sabbe pūve therassa adāsi. Thero ubhinnampi",
  "atk-s0513a1:2141_9": "dhammaṃ desesi, tiṇṇaṃ ratanānaṃ guṇe kathesi, “atthi dinnaṃ, atthi yiṭṭha”nti dānādīnaṃ",
  "atk-s0513a1:2141_10": "phalaṃ gaganatale puṇṇacandaṃ viya dassesi.",
  "atk-s0513a1:2142_0": "Taṃ sutvā pasannacitto seṭṭhi “bhante, āgantvā imasmiṃ pallaṅke nisīditvā pūve paribhuñjathā”ti",
  "atk-s0513a1:2142_1": "āha. Thero “mahāseṭṭhi, sammāsambuddho ‘pūve khādissāmī’ti pañcahi bhikkhusatehi",
  "atk-s0513a1:2142_2": "saddhiṃ vihāre nisinno, tumhākaṃ ruciyā sati seṭṭhibhariyaṃ pūve ca khīrādīni ca",
  "atk-s0513a1:2142_3": "gaṇhāpetha, satthu santikaṃ gamissāmā”ti āha. “Kahaṃ pana, bhante, etarahi satthā”ti?",
  "atk-s0513a1:2142_4": "“Ito pañcacattālīsayojanamatthake jetavanamahāvihāre”ti. “Bhante, kālaṃ anatikkamitvā",
  "atk-s0513a1:2142_5": "ettakaṃ addhānaṃ kathaṃ gamissāmā”ti? “Mahāseṭṭhi tumhākaṃ ruciyā sati ahaṃ vo attano",
  "atk-s0513a1:2142_6": "iddhibalena nessāmi, tumhākaṃ pāsāde sopānasīsaṃ attano ṭhāneyeva bhavissati, sopānapariyosānaṃ",
  "atk-s0513a1:2142_7": "pana jetavanadvārakoṭṭhake bhavissati, uparipāsādā heṭṭhāpāsādaṃ otaraṇakālamattena",
  "atk-s0513a1:2142_8": "vo jetavanaṃ nessāmī”ti. So “sādhu, bhante”ti sampaṭicchi. Thero sopānasīsaṃ tattheva",
  "atk-s0513a1:2142_9": "katvā “sopānapādamūlaṃ jetavanadvārakoṭṭhake hotū”ti adhiṭṭhāsi, tathevāhosi.",
  "atk-s0513a1:2143_0": "Iti thero seṭṭhiñca seṭṭhibhariyañca uparipāsādā heṭṭhāotaraṇakālato khippataraṃ",
  "atk-s0513a1:2143_1": "jetavanaṃ sampāpesi. Te ubhopi satthāraṃ upasaṅkamitvā vanditvā kālaṃ ārocesuṃ. Satthā",
  "atk-s0513a1:2143_2": "bhattaggaṃ pavisitvā paññattavarabuddhāsane nisīdi saddhiṃ bhikkhusaṅghena. Mahāseṭṭhi",
  "atk-s0513a1:2143_3": "buddhappamukhassa bhikkhusaṅghassa dakkhiṇodakaṃ adāsi, seṭṭhibhariyā tathāgatassa",
  "atk-s0513a1:2143_4": "patte pūve patiṭṭhāpesi. Satthā attano yāpanamattaṃ gaṇhi, pañcasatā bhikkhūpi tatheva",
  "atk-s0513a1:2143_5": "gaṇhiṃsu. Seṭṭhi khīrasappimadhuphāṇitasakkharādīni dadamāno agamāsi. Satthā pañcahi",
  "atk-s0513a1:2143_6": "bhikkhusatehi saddhiṃ bhattakiccaṃ niṭṭhāpesi. Mahāseṭṭhipi saddhiṃ bhariyāya yāvadatthaṃ",
  "atk-s0513a1:2143_7": "khādi, pūvānaṃ pariyosānameva na paññāyati, sakalavihāre bhikkhūnañca vighāsādānañca",
  "atk-s0513a1:2143_8": "dinnepi na pariyanto paññāyati. “Bhante, pūvā parikkhayaṃ na gacchantī”ti bhagavato",
  "atk-s0513a1:2143_9": "ārocesuṃ. Tena hi jetavanadvārakoṭṭhake chaḍḍethāti. Atha ne dvārakoṭṭhakassa avidūre",
  "atk-s0513a1:2143_10": "pabbhāraṭṭhāne chaḍḍayiṃsu. Ajjatanāpi taṃ ṭhānaṃ “kapallapūvapabbhāro”tveva paññāyati.",
  "atk-s0513a1:2143_11": "Mahāseṭṭhi saddhiṃ bhariyāya bhagavantaṃ upasaṅkamitvā ekamantaṃ aṭṭhāsi. Bhagavā",
  "atk-s0513a1:2143_12": "anumodanaṃ akāsi. Anumodanāpariyosāne ubhopi sotāpattiphale patiṭṭhāya satthāraṃ",
  "atk-s0513a1:2143_13": "vanditvā dvārakoṭṭhake sopānaṃ āruyha attano pāsādeyeva patiṭṭhahiṃsu. Tato paṭṭhāya",
  "atk-s0513a1:2143_14": "mahāseṭṭhi asītikoṭidhanaṃ buddhasāsaneyeva vikiri.",
  "atk-s0513a1:2144_0": "Punadivase sammāsambuddhe sāvatthiyaṃ piṇḍāya caritvā jetavanaṃ āgamma bhikkhūnaṃ",
  "atk-s0513a1:2144_1": "sugatovādaṃ datvā gandhakuṭiṃ pavisitvā paṭisallīne sāyanhasamaye dhammasabhāyaṃ",
  "atk-s0513a1:2144_2": "sannipatitā bhikkhū “passathāvuso, mahāmoggallānattherassānubhāvaṃ, anupahacca saddhaṃ",
  "atk-s0513a1:2144_3": "anupahacca bhoge macchariyaseṭṭhiṃ muhutteneva dametvā nibbisevanaṃ katvā pūve gāhāpetvā",
  "atk-s0513a1:2144_4": "jetavanaṃ ānetvā satthu sammukhaṃ katvā sotāpattiphale patiṭṭhāpesi, aho mahānubhāvo",
  "atk-s0513a1:2144_5": "thero”ti therassa guṇakathaṃ kathentā nisīdiṃsu. Satthā āgantvā “kāya nuttha, bhikkhave,",
  "atk-s0513a1:2144_6": "etarahi kathāya sannisinnā”ti pucchitvā “imāya nāmā”ti vutte “bhikkhave, kuladamakena",
  "atk-s0513a1:2144_7": "nāma bhikkhunā kule aviheṭhetvā akilametvā pupphato reṇuṃ gaṇhantena bhamarena viya",
  "atk-s0513a1:2144_8": "upasaṅkamitvā buddhaguṇe jānāpetabba”nti vatvā theraṃ pasaṃsanto –",
  "atk-s0513a1:2145": "“Yathāpi bhamaro pupphaṃ, vaṇṇagandhamaheṭhayaṃ;",
  "atk-s0513a1:2146": "Paleti rasamādāya, evaṃ gāme munī care”ti. –",
  "atk-s0513a1:2147_0": "Imaṃ dhammapade gāthaṃ vatvā uttaripi therassa guṇaṃ pakāsetuṃ “na bhikkhave, idāneva",
  "atk-s0513a1:2147_1": "moggallānena macchariyaseṭṭhi damito, pubbepi taṃ dametvā kammaphalasambandhaṃ jānāpesiyevā”ti vatvā atītaṃ āhari.",
  "atk-s0513a1:2148_0": "Atīte bārāṇasiyaṃ brahmadatte rajjaṃ kārente bārāṇasiyaṃ illiso nāma seṭṭhi ahosi",
  "atk-s0513a1:2148_1": "asītikoṭivibhavo purisadosasamannāgato khañjo kuṇī visamakkhimaṇḍalo assaddho appasanno",
  "atk-s0513a1:2148_2": "maccharī, neva aññesaṃ deti, na sayaṃ paribhuñjati. Rakkhasapariggahitapokkharaṇī",
  "atk-s0513a1:2148_3": "viyassa gehaṃ ahosi. Mātāpitaro panassa yāva sattamā kulaparivaṭṭā dāyakā dānapatino.",
  "atk-s0513a1:2148_4": "So seṭṭhiṭṭhānaṃ labhitvāyeva kulavaṃsaṃ nāsetvā dānasālaṃ jhāpetvā yācake pothetvā",
  "atk-s0513a1:2148_5": "nikkaḍḍhitvā dhanameva saṇṭhāpesi.",
  "atk-s0513a1:2149_0": "So ekadivasaṃ rājūpaṭṭhānaṃ gantvā attano gharaṃ āgacchanto ekaṃ maggakilantaṃ jānapadamanussaṃ,",
  "atk-s0513a1:2149_1": "ekaṃ surāvārakaṃ, ādāya pīṭhake nisīditvā ambilasurāya kosakaṃ pūretvā pūretvā pūtimacchakena",
  "atk-s0513a1:2149_2": "uttaribhaṅgena pivantaṃ disvā suraṃ pātukāmo hutvā cintesi “sacāhaṃ suraṃ pivissāmi,",
  "atk-s0513a1:2149_3": "mayi pivante bahū pivitukāmā bhavissanti, evaṃ me dhanaparikkhayo bhavissatī”ti.",
  "atk-s0513a1:2149_4": "So taṇhaṃ adhivāsento vicaritvā gacchante gacchante kāle adhivāsetuṃ asakkonto vihatakappāso",
  "atk-s0513a1:2149_5": "viya paṇḍusarīro ahosi dhammanisanthatagatto jāto. Athekadivasaṃ gabbhaṃ pavisitvā",
  "atk-s0513a1:2149_6": "mañcakaṃ upagūhitvā nipajji. Tamenaṃ bhariyā upasaṅkamitvā piṭṭhiṃ parimajjitvā “kiṃ",
  "atk-s0513a1:2149_7": "te, sāmi, aphāsuka”nti pucchi. Sabbaṃ heṭṭhā kathitaniyāmeneva veditabbaṃ. “Tena",
  "atk-s0513a1:2149_8": "hi ekasseva te pahonakaṃ suraṃ karomī”ti pana vutte “gehe surāya kāriyamānāya bahū",
  "atk-s0513a1:2149_9": "paccāsīsanti, antarāpaṇato āharāpetvāpi na sakkā idha nisinnena pivitu”nti māsakamattaṃ",
  "atk-s0513a1:2149_10": "datvā antarāpaṇato surāvārakaṃ āharāpetvā ceṭakena gāhāpetvā nagarā nikkhamma nadītīraṃ",
  "atk-s0513a1:2149_11": "gantvā mahāmaggasamīpe ekaṃ gumbaṃ pavisitvā surāvārakaṃ ṭhapāpetvā “gaccha tva”nti",
  "atk-s0513a1:2149_12": "ceṭakaṃ dūre nisīdāpetvā kosakaṃ pūretvā suraṃ pātuṃ ārabhi.",
  "atk-s0513a1:2150_0": "Pitā panassa dānādīnaṃ puññānaṃ katattā devaloke sakko hutvā nibbatti. So tasmiṃ",
  "atk-s0513a1:2150_1": "khaṇe “pavattati nu kho me dānaggaṃ, udāhu no”ti āvajjento tassa appavattiṃ ñatvā,",
  "atk-s0513a1:2150_2": "puttassa kulavaṃsaṃ nāsetvā dānasālaṃ jhāpetvā yācake nikkaḍḍhitvā macchariyabhāve",
  "atk-s0513a1:2150_3": "patiṭṭhāya “aññesaṃ dātabbaṃ bhavissatī”ti bhayena gumbaṃ pavisitvā ekakasseva suraṃ",
  "atk-s0513a1:2150_4": "pivanabhāvañca disvā “gacchāmi, naṃ saṅkhobhetvā dametvā kammaphalasambandhaṃ jānāpetvā",
  "atk-s0513a1:2150_5": "dānaṃ dāpetvā devaloke nibbattanārahaṃ karomī”ti manussapathaṃ otaritvā illisaseṭṭhinā",
  "atk-s0513a1:2150_6": "sadisaṃ khañjaṃ kuṇiṃ visamacakkhumaṇḍalaṃ attabhāvaṃ nimminitvā bārāṇasinagaraṃ",
  "atk-s0513a1:2150_7": "pavisitvā rañño nivesanadvāre ṭhatvā attano āgatabhāvaṃ ārocāpetvā “pavisatū”ti vutte",
  "atk-s0513a1:2150_8": "pavisitvā rājānaṃ vanditvā aṭṭhāsi. Rājā “kiṃ, mahāseṭṭhi, avelāya āgatosī”ti āha.",
  "atk-s0513a1:2150_9": "“Āma, āgatomhi, deva ghare me asītikoṭimattaṃ dhanaṃ atthi, taṃ devo āharāpetvā attano",
  "atk-s0513a1:2150_10": "bhaṇḍāgāraṃ pūrāpetū”ti. “Alaṃ mahāseṭṭhi, tava dhanato amhākaṃ gehe bahutaraṃ dhana”nti.",
  "atk-s0513a1:2150_11": "“Sace, deva, tumhākaṃ kammaṃ natthi, yathāruciyā dhanaṃ gahetvā dānaṃ dammī”ti. “Dehi,",
  "atk-s0513a1:2150_12": "mahāseṭṭhī”ti. So “sādhu, devā”ti rājānaṃ vanditvā nikkhamitvā illisaseṭṭhino gehaṃ",
  "atk-s0513a1:2150_13": "agamāsi, sabbe upaṭṭhākamanussā parivāresuṃ, ekopi “nāyaṃ, illiso”ti jānituṃ samattho nāma natthi.",
  "atk-s0513a1:2151_0": "So gehaṃ pavisitvā antoummāre ṭhatvā dovārikaṃ pakkosāpetvā “yo añño mayā samānarūpo",
  "atk-s0513a1:2151_1": "āgantvā ‘mametaṃ geha’nti pavisituṃ āgacchati, taṃ piṭṭhiyaṃ paharitvā nīhareyyāthā”ti",
  "atk-s0513a1:2151_2": "vatvā pāsādaṃ āruyha mahārahe āsane nisīditvā seṭṭhibhariyaṃ pakkosāpetvā sitākāraṃ",
  "atk-s0513a1:2151_3": "dassetvā “bhadde, dānaṃ demā”ti āha. Tassa taṃ vacanaṃ sutvāva seṭṭhibhariyā ca puttadhītaro",
  "atk-s0513a1:2151_4": "ca dāsakammakarā ca “ettakaṃ kālaṃ dānaṃ dātuṃ cittameva natthi, ajja pana suraṃ",
  "atk-s0513a1:2151_5": "pivitvā muducitto hutvā dātukāmo jāto bhavissatī”ti vadiṃsu. Atha naṃ seṭṭhibhariyā",
  "atk-s0513a1:2151_6": "“yathāruciyā detha, sāmī”ti āha. Tena hi bherivādakaṃ pakkosāpetvā “‘suvaṇṇarajatamaṇimuttādīhi",
  "atk-s0513a1:2151_7": "atthikā illisaseṭṭhissa gharaṃ gacchantū’nti sakalanagare bheriṃ carāpehī”ti. Sā",
  "atk-s0513a1:2151_8": "ca tathā kāresi. Mahājano pacchipasibbakādīni gahetvā gehadvāre sannipati. Sakko",
  "atk-s0513a1:2151_9": "sattaratanapūre gabbhe vivarāpetvā “tumhākaṃ dammi, yāvadicchakaṃ gahetvā gacchathā”ti",
  "atk-s0513a1:2151_10": "āha. Mahājano dhanaṃ nīharitvā mahātale rāsiṃ katvā ābhatabhājanāni pūretvā gacchati.",
  "atk-s0513a1:2152_0": "Aññataro janapadamanusso illisaseṭṭhino goṇe tasseva rathe yojetvā sattahi ratanehi",
  "atk-s0513a1:2152_1": "pūretvā nagarā nikkhamma mahāmaggaṃ paṭipajjitvā tassa gumbassa avidūrena rathaṃ",
  "atk-s0513a1:2152_2": "pesento “vassasataṃ jīva, sāmi, illisaseṭṭhi, taṃ nissāya idāni me yāvajīvaṃ kammaṃ",
  "atk-s0513a1:2152_3": "akatvā jīvitabbaṃ jātaṃ, taveva ratho, taveva goṇā, taveva gehe satta ratanāni, neva",
  "atk-s0513a1:2152_4": "mātarā dinnāni, na pitarā, taṃ nissāya laddhāni, sāmī”ti seṭṭhino guṇakathaṃ kathento",
  "atk-s0513a1:2152_5": "gacchati. So taṃ saddaṃ sutvā bhītatasito cintesi “ayaṃ mama nāmaṃ gahetvā idañcidañca",
  "atk-s0513a1:2152_6": "vadati, kacci nu kho mama dhanaṃ raññā lokassa dinna”nti gumbā nikkhamitvā goṇe ca",
  "atk-s0513a1:2152_7": "rathañca sañjānitvā “are, ceṭaka, mayhaṃ goṇā, mayhaṃ ratho”ti vatvā gantvā goṇe",
  "atk-s0513a1:2152_8": "nāsārajjuyaṃ gaṇhi, gahapatiko rathā oruyha “are, duṭṭhaceṭaka, illisamahāseṭṭhi",
  "atk-s0513a1:2152_9": "sakalanagarassa dānaṃ deti, tvaṃ kiṃ ahosī”ti pakkhanditvā asaniṃ pātento viya khandhe",
  "atk-s0513a1:2152_10": "paharitvā rathaṃ ādāya agamāsi. So puna kampamāno uṭṭhāya paṃsuṃ puñchitvā puñchitvā",
  "atk-s0513a1:2152_11": "vegena gantvā rathaṃ gaṇhi, gahapatiko rathā otaritvā kesesu gahetvā oṇāmetvā kapparapahārehi",
  "atk-s0513a1:2152_12": "koṭṭetvā gale gahetvā āgatamaggābhimukhaṃ khipitvā pakkāmi. Ettāvatāssa surāmado",
  "atk-s0513a1:2152_13": "chijji. So kampamāno vegena nivesanadvāraṃ gantvā dhanaṃ ādāya gacchante mahājane",
  "atk-s0513a1:2152_14": "disvā “ambho kiṃ nāmetaṃ, kiṃ rājā mama dhanaṃ vilumpāpetī”ti taṃ taṃ gantvā gaṇhāti,",
  "atk-s0513a1:2152_15": "gahitagahitā paharitvā pādamūleyeva pātenti. So vedanāppatto gehaṃ pavisituṃ ārabhi.",
  "atk-s0513a1:2152_16": "Dvārapālā “are, duṭṭhagahapati, kahaṃ pavisasī”ti vaṃsapesikāhi pothetvā gīvāyaṃ gahetvā nīhariṃsu.",
  "atk-s0513a1:2153_0": "So “ṭhapetvā idāni rājānaṃ natthi me añño koci paṭisaraṇo”ti rañño santikaṃ gantvā",
  "atk-s0513a1:2153_1": "“deva, mama gehaṃ tumhe vilumpāpethā”ti āha. Nāhaṃ seṭṭhi vilumpāpemi, nanu tvameva",
  "atk-s0513a1:2153_2": "āgantvā “sace tumhe na gaṇhatha, ahaṃ mama dhanaṃ dānaṃ dassāmī”ti nagare bheriṃ",
  "atk-s0513a1:2153_3": "carāpetvā dānaṃ adāsīti. Nāhaṃ, deva, tumhākaṃ santikaṃ āgacchāmi, kiṃ tumhe mayhaṃ",
  "atk-s0513a1:2153_4": "macchariyabhāvaṃ na jānātha, ahaṃ tiṇaggena telabindumpi na kassaci demi. Yo dānaṃ",
  "atk-s0513a1:2153_5": "deti, taṃ pakkosāpetvā vīmaṃsatha, devāti. Rājā sakkaṃ pakkosāpesi, dvinnaṃ janānaṃ",
  "atk-s0513a1:2153_6": "visesaṃ neva rājā jānāti, na amaccā. Macchariyaseṭṭhi “kiṃ, deva, ayaṃ seṭṭhi, ahaṃ",
  "atk-s0513a1:2153_7": "seṭṭhī”ti āha. “Mayaṃ na sañjānāma, atthi te koci sañjānanako”ti? “Bhariyā me, devā”ti.",
  "atk-s0513a1:2153_8": "Bhariyaṃ pakkosāpetvā “kataro te sāmiko”ti pucchiṃsu. Sā “aya”nti sakkasseva santike",
  "atk-s0513a1:2153_9": "aṭṭhāsi. Puttadhītaro dāsakammakare ca pakkosāpetvā pucchiṃsu, sabbepi sakkasseva santike tiṭṭhanti.",
  "atk-s0513a1:2154_0": "Puna seṭṭhi cintesi “mayhaṃ sīse piḷakā atthi, kesehi paṭicchannā, taṃ kho pana kappako",
  "atk-s0513a1:2154_1": "eva jānāti, taṃ pakkosāpessāmī”ti. So “kappako maṃ, deva, sañjānāti, taṃ pakkosāpethā”ti",
  "atk-s0513a1:2154_2": "āha. Tasmiṃ pana kāle bodhisatto tassa kappako ahosi. Rājā taṃ pakkosāpetvā “illisaseṭṭhiṃ",
  "atk-s0513a1:2154_3": "jānāsī”ti pucchi. “Sīsaṃ oloketvā jānissāmi, devā”ti. “Tena hi dvinnampi sīsaṃ olokehī”ti.",
  "atk-s0513a1:2154_4": "Tasmiṃ khaṇe sakko sīse piḷakaṃ māpesi. Bodhisatto dvinnampi sīsaṃ olokento piḷakā",
  "atk-s0513a1:2154_5": "disvā “mahārāja, dvinnampi sīse piḷakā attheva, nāhaṃ etesu ekassāpi illisabhāvaṃ",
  "atk-s0513a1:2154_6": "sañjānituṃ sakkomī”ti vatvā imaṃ gāthamāha –",
  "atk-s0513a1:2155": "78.",
  "atk-s0513a1:2156": "“Ubho khañjā ubho kuṇī, ubho visamacakkhukā;",
  "atk-s0513a1:2157": "Ubhinnaṃ piḷakā jātā, nāhaṃ passāmi illisa”nti.",
  "atk-s0513a1:2158_0": "Tattha ubhoti dvepi janā. Khañjāti kuṇṭhapādā. Kuṇīti kuṇṭhahatthā. Visamacakkhukāti",
  "atk-s0513a1:2158_1": "visamakkhimaṇḍalā kekarā. Piḷakāti dvinnampi ekasmiṃyeva sīsapadese ekasaṇṭhānāva",
  "atk-s0513a1:2158_2": "piḷakā jātā. Nāhaṃ passāmīti ahaṃ “imesu ayaṃ nāma illiso”ti na passāmi, ekassāpi",
  "atk-s0513a1:2158_3": "illisabhāvaṃ na jānāmīti avoca.",
  "atk-s0513a1:2159_0": "Bodhisattassa vacanaṃ sutvā seṭṭhi kampamāno dhanasokena satiṃ paccupaṭṭhāpetuṃ asakkonto",
  "atk-s0513a1:2159_1": "tattheva pati. Tasmiṃ khaṇe sakko “nāhaṃ, mahārāja, illiso, sakkohamasmī”ti mahatiyā",
  "atk-s0513a1:2159_2": "sakkalīlāya ākāse aṭṭhāsi. Illisassa mukhaṃ puñchitvā udakena siñciṃsu, so uṭṭhāya",
  "atk-s0513a1:2159_3": "sakkaṃ devarājānaṃ vanditvā aṭṭhāsi. Atha naṃ sakko āha “illisa, idaṃ dhanaṃ mama",
  "atk-s0513a1:2159_4": "santakaṃ, na tava. Ahañhi te pitā, tvaṃ mama putto. Ahaṃ dānādīni puññāni katvā sakkattaṃ",
  "atk-s0513a1:2159_5": "patto, tvaṃ pana me vaṃsaṃ upacchinditvā adānasīlo hutvā macchariye patiṭṭhāya dānasālāyo",
  "atk-s0513a1:2159_6": "jhāpetvā yācake nikkaḍḍhitvā dhanameva saṇṭhāpesi. Taṃ neva tvaṃ paribhuñjasi, na",
  "atk-s0513a1:2159_7": "aññesaṃ desi, rakkhasapariggahitaṃ viya tiṭṭhati. Sace me dānasālā pākatikā katvā",
  "atk-s0513a1:2159_8": "dānaṃ dassasi, iccetaṃ kusalaṃ. No ce dassasi, sabbaṃ te dhanaṃ antaradhāpetvā iminā",
  "atk-s0513a1:2159_9": "indavajirena te sīsaṃ chinditvā jīvitakkhayaṃ pāpessāmī”ti. Illisaseṭṭhi maraṇabhayena",
  "atk-s0513a1:2159_10": "santajjito “ito paṭṭhāya dānaṃ dassāmī”ti paṭiññaṃ adāsi. Sakko tassa paṭiññaṃ gahetvā",
  "atk-s0513a1:2159_11": "ākāse nisinnova dhammaṃ desetvā taṃ sīlesu patiṭṭhāpetvā sakaṭṭhānameva agamāsi.",
  "atk-s0513a1:2159_12": "Illisopi dānādīni puññāni katvā saggaparāyaṇo ahosi.",
  "atk-s0513a1:2160_0": "Satthā “na, bhikkhave, idāneva moggallāno macchariyaseṭṭhiṃ dameti, pubbepesa iminā",
  "atk-s0513a1:2160_1": "damitoyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi",
  "atk-s0513a1:2160_2": "– “tadā illiso macchariyaseṭṭhi ahosi, sakko devarājā mahāmoggallāno, rājā ānando,",
  "atk-s0513a1:2160_3": "kappako pana ahameva ahosi”nti.",
  "atk-s0513a1:2161": "Illisajātakavaṇṇanā aṭṭhamā.",
  "atk-s0513a1:2163": "[79] 9. Kharassarajātakavaṇṇanā",
  "atk-s0513a1:2164_0": "Yato viluttā ca hatā ca gāvoti idaṃ satthā jetavane viharanto aññataraṃ amaccaṃ ārabbha",
  "atk-s0513a1:2164_1": "kathesi. Kosalarañño kira eko amacco rājānaṃ ārādhetvā paccantagāme rājabaliṃ labhitvā",
  "atk-s0513a1:2164_2": "corehi saddhiṃ ekato hutvā “ahaṃ manusse ādāya araññaṃ pavisissāmi, tumhe gāmaṃ vilumpitvā",
  "atk-s0513a1:2164_3": "upaḍḍhaṃ mayhaṃ dadeyyāthā”ti vatvā pageva manusse sannipātetvā araññaṃ gantvā coresu",
  "atk-s0513a1:2164_4": "āgantvā gāviyo ghātetvā maṃsaṃ khāditvā gāmaṃ vilumpitvā gatesu sāyanhasamaye mahājanaparivuto",
  "atk-s0513a1:2164_5": "āgacchati. Tassa na cirasseva taṃ kammaṃ pākaṭaṃ jātaṃ. Manussā rañño ārocesuṃ. Rājā",
  "atk-s0513a1:2164_6": "taṃ pakkosāpetvā dosaṃ patiṭṭhāpetvā suniggahitaṃ niggahetvā aññaṃ gāmabhojakaṃ pesetvā",
  "atk-s0513a1:2164_7": "jetavanaṃ gantvā bhagavato etamatthaṃ ārocesi. Bhagavā “na, mahārāja, idāneva esa",
  "atk-s0513a1:2164_8": "evaṃsīlo, pubbepi evaṃsīloyevā”ti vatvā tena yācito atītaṃ āhari.",
  "atk-s0513a1:2165_0": "Atīte bārāṇasiyaṃ brahmadatte rajjaṃ kārente ekassa amaccassa paccantagāmaṃ adāsi.",
  "atk-s0513a1:2165_1": "Sabbaṃ purimasadisameva. Tadā pana bodhisatto vaṇijjāya paccante vicaranto tasmiṃ",
  "atk-s0513a1:2165_2": "gāmake nivāsaṃ kappesi. So tasmiṃ gāmabhojake sāyanhasamaye mahājanaparivārena bheriyā",
  "atk-s0513a1:2165_3": "vajjamānāya āgacchante “ayaṃ duṭṭhagāmabhojako corehi saddhiṃ ekato hutvā gāmaṃ vilumpāpetvā",
  "atk-s0513a1:2165_4": "coresu palāyitvā aṭaviṃ paviṭṭhesu idāni upasantūpasanto viya bheriyā vajjamānāya",
  "atk-s0513a1:2165_5": "āgacchatī”ti vatvā imaṃ gāthamāha –",
  "atk-s0513a1:2166": "79.",
  "atk-s0513a1:2167": "“Yato viluttā ca hatā ca gāvo, daḍḍhāni gehāni jano ca nīto;",
  "atk-s0513a1:2168": "Athāgamā puttahatāya putto, kharassaraṃ ḍiṇḍimaṃ vādayanto”ti.",
  "atk-s0513a1:2169_0": "Tattha yatoti yadā. Viluttā ca hatā cāti vilumpitvā bandhitvā ca nītā, maṃsaṃ khādanatthāya",
  "atk-s0513a1:2169_1": "ca hatā. Gāvoti gorūpāni. Daḍḍhānīti aggiṃ datvā jhāpitāni. Jano ca nītoti karamaraggāhaṃ",
  "atk-s0513a1:2169_2": "gahetvā nīto. Puttahatāya puttoti hataputtāya putto, nillajjoti attho. Chinnahirottappassa",
  "atk-s0513a1:2169_3": "hi mātā nāma natthi, iti so tassā jīvantopi hataputtaṭṭhāne tiṭṭhatīti hataputtāya",
  "atk-s0513a1:2169_4": "putto nāma hoti. Kharassaranti thaddhasaddaṃ. Ḍiṇḍimanti paṭahabheriṃ.",
  "atk-s0513a1:2170": "Evaṃ bodhisatto imāya gāthāya taṃ paribhāsi. Na cireneva ca tassa taṃ kammaṃ pākaṭaṃ jātaṃ, athassa rājā dosānurūpaṃ niggahaṃ akāsi.",
  "atk-s0513a1:2171_0": "Satthā “na, mahārāja, idānevesa evaṃsīlo, pubbepi evaṃsīloyevā”ti vatvā imaṃ dhammadesanaṃ",
  "atk-s0513a1:2171_1": "āharitvā anusandhiṃ ghaṭetvā jātakaṃ samodhānesi – “tadā amacco idāni amaccoyeva,",
  "atk-s0513a1:2171_2": "gāthāya udāhārakapaṇḍitamanusso pana ahameva ahosi”nti.",
  "atk-s0513a1:2172": "Kharassarajātakavaṇṇanā navamā.",
  "atk-s0513a1:2174": "[80] 10. Bhīmasenajātakavaṇṇanā",
  "atk-s0513a1:2175_0": "Yaṃ te pavikatthitaṃ pureti idaṃ satthā jetavane viharanto aññataraṃ vikatthitaṃ",
  "atk-s0513a1:2175_1": "bhikkhuṃ ārabbha kathesi. Eko kira bhikkhu “āvuso, amhākaṃ jātisamā jāti, gottasamaṃ",
  "atk-s0513a1:2175_2": "gottaṃ nāma natthi, mayaṃ evarūpe nāma mahākhattiyakule jātā, gottena vā dhanena",
  "atk-s0513a1:2175_3": "vā kulappadesena vā amhehi sadiso nāma natthi, amhākaṃ suvaṇṇarajatādīnaṃ anto natthi,",
  "atk-s0513a1:2175_4": "dāsakammakarāpi no sālimaṃsodanaṃ bhuñjanti, kāsikavatthaṃ nivāsenti, kāsikavilepanaṃ",
  "atk-s0513a1:2175_5": "vilimpanti. Mayaṃ pabbajitabhāvena etarahi evarūpāni lūkhāni bhojanāni bhuñjāma,",
  "atk-s0513a1:2175_6": "lūkhāni cīvarāni dhāremā”ti theranavamajjhimānaṃ bhikkhūnaṃ antare vikatthento jātiādivasena",
  "atk-s0513a1:2175_7": "vambhento khuṃsento vicarati. Athassa eko bhikkhu kulappadesaṃ pariggaṇhitvā taṃ",
  "atk-s0513a1:2175_8": "vikatthanabhāvaṃ bhikkhūnaṃ ārocesi. Bhikkhū dhammasabhāyaṃ sannipatitā “āvuso, asuko",
  "atk-s0513a1:2175_9": "nāma bhikkhu evarūpe niyyānikasāsane pabbajitvā vikatthento vambhento khuṃsento vicaratī”ti",
  "atk-s0513a1:2175_10": "etassa aguṇaṃ kathayiṃsu. Satthā āgantvā “kāya nuttha, bhikkhave, etarahi kathāya",
  "atk-s0513a1:2175_11": "sannisinnā”ti pucchitvā “imāya nāmā”ti vutte “na, bhikkhave, so bhikkhu idāneva vikatthento",
  "atk-s0513a1:2175_12": "vambhento khuṃsento vicarati, pubbepi vikatthento vambhento khuṃsento vicarī”ti vatvā atītaṃ āhari.",
  "atk-s0513a1:2176_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigamagāme udiccabrāhmaṇakule",
  "atk-s0513a1:2176_1": "nibbattitvā vayappatto takkasilāyaṃ disāpāmokkhassa ācariyassa santike tayo vede",
  "atk-s0513a1:2176_2": "aṭṭhārasa vijjaṭṭhānāni uggahetvā sabbasippesu nipphattiṃ patvā cūḷadhanuggahapaṇḍito",
  "atk-s0513a1:2176_3": "nāma ahosi. So takkasilāto nikkhamitvā sabbasamayasippāni pariyesamāno mahiṃsakaraṭṭhaṃ",
  "atk-s0513a1:2176_4": "agamāsi. Imasmiṃ pana jātake bodhisatto thokaṃ rasso oṇatākāro ahosi. So cintesi",
  "atk-s0513a1:2176_5": "“sacāhaṃ kañci rājānaṃ upasaṅkamissāmi, so ‘evaṃ rassasarīro tvaṃ kiṃ amhākaṃ kammaṃ",
  "atk-s0513a1:2176_6": "karissasī’ti vakkhati, yaṃnūnāhaṃ ārohapariṇāhasampannaṃ abhirūpaṃ ekaṃ purisaṃ phalakaṃ",
  "atk-s0513a1:2176_7": "katvā tassa piṭṭhicchāyāya jīvikaṃ kappeyya”nti. So tathārūpaṃ purisaṃ pariyesamāno",
  "atk-s0513a1:2176_8": "bhīmasenassa nāmekassa tantavāyassa tantavītaṭṭhānaṃ gantvā tena saddhiṃ paṭisanthāraṃ",
  "atk-s0513a1:2176_9": "katvā “samma, tvaṃ kinnāmosī”ti pucchi. “Ahaṃ bhīmaseno nāmā”ti? “Kiṃ pana tvaṃ evaṃ",
  "atk-s0513a1:2176_10": "abhirūpo upadhisampanno hutvā imaṃ lāmakakammaṃ karosī”ti? “Jīvituṃ asakkonto”ti.",
  "atk-s0513a1:2176_11": "“Samma, mā etaṃ kammaṃ kari, sakalajambudīpe mayā sadiso dhanuggaho nāma natthi.",
  "atk-s0513a1:2176_12": "Sace panāhaṃ kañci rājānaṃ passeyyaṃ, so maṃ ‘evaṃrasso ayaṃ kiṃ amhākaṃ kammaṃ karissatī’ti",
  "atk-s0513a1:2176_13": "kopeyya, tvaṃ rājānaṃ disvā ‘ahaṃ dhanuggaho’ti vakkhasi. Rājā te paribbayaṃ datvā",
  "atk-s0513a1:2176_14": "vuttiṃ nibaddhaṃ dassati. Ahaṃ te uppannakammaṃ karonto tava piṭṭhicchāyāya jīvissāmi.",
  "atk-s0513a1:2176_15": "Evaṃ ubhopi sukhitā bhavissāma. Karohi mama vacana”nti āha. So “sādhū”ti sampaṭicchi.",
  "atk-s0513a1:2177_0": "Atha naṃ ādāya bārāṇasiṃ gantvā sayaṃ cūḷūpaṭṭhāko hutvā taṃ purato katvā rājadvāre",
  "atk-s0513a1:2177_1": "ṭhatvā rañño ārocāpesi. “Āgacchantū”ti vutte ubhopi pavisitvā rājānaṃ vanditvā aṭṭhaṃsu.",
  "atk-s0513a1:2177_2": "“Kiṃkāraṇā āgatatthā”ti ca vutte bhīmaseno āha – “ahaṃ dhanuggaho, mayā sadiso sakalajambudīpe",
  "atk-s0513a1:2177_3": "dhanuggaho natthī”ti. “Kiṃ pana labhanto maṃ upaṭṭhahissasī”ti? “Aḍḍhamāse sahassaṃ",
  "atk-s0513a1:2177_4": "labhanto upaṭṭhahissāmi, devā”ti. “Ayaṃ te puriso kiṃ hotī”ti? “Cūḷūpaṭṭhāko, devā”ti.",
  "atk-s0513a1:2177_5": "“Sādhu upaṭṭhahā”ti. Tato paṭṭhāya bhīmaseno rājānaṃ upaṭṭhahati. Uppannakiccaṃ panassa",
  "atk-s0513a1:2177_6": "bodhisattova nittharati.",
  "atk-s0513a1:2178_0": "Tena kho pana samayena kāsiraṭṭhe ekasmiṃ araññe bahūnaṃ manussānaṃ sañcaraṇamaggaṃ",
  "atk-s0513a1:2178_1": "byaggho chaḍḍāpeti, bahū manusse gahetvā gahetvā khādati. Taṃ pavattiṃ rañño ārocesuṃ.",
  "atk-s0513a1:2178_2": "Rājā bhīmasenaṃ pakkosāpetvā “sakkhissasi, tāta, naṃ byagghaṃ gaṇhitu”nti āha. “Deva,",
  "atk-s0513a1:2178_3": "kiṃ dhanuggaho nāmāhaṃ, yadi byagghaṃ gahetuṃ na sakkomī”ti. Rājā tassa paribbayaṃ",
  "atk-s0513a1:2178_4": "datvā uyyojesi. So gharaṃ gantvā bodhisattassa kathesi. Bodhisatto “sādhu, samma,",
  "atk-s0513a1:2178_5": "gacchā”ti āha. “Tvaṃ pana na gamissasī”ti? “Āma na gamissāmi, upāyaṃ pana te ācikkhissāmī”ti.",
  "atk-s0513a1:2178_6": "“Ācikkha, sammā”ti. Tvaṃ byagghassa vasanaṭṭhānaṃ sahasā ekakova mā agamāsi, janapadamanusse",
  "atk-s0513a1:2178_7": "pana sannipātetvā ekaṃ vā dve vā dhanusahassāni gāhāpetvā tattha gantvā byagghassa",
  "atk-s0513a1:2178_8": "uṭṭhitabhāvaṃ ñatvā palāyitvā ekaṃ gumbaṃ pavisitvā urena nipajjeyyāsi, jānapadāva",
  "atk-s0513a1:2178_9": "byagghaṃ pothetvā gaṇhissanti, tehi byagghe gahite tvaṃ dantehi ekaṃ valliṃ chinditvā",
  "atk-s0513a1:2178_10": "koṭiyaṃ gahetvā matabyagghassa santikaṃ gantvā “bho, kenesa, byaggho mārito, ahaṃ",
  "atk-s0513a1:2178_11": "imaṃ byagghaṃ goṇaṃ viya valliyā bandhitvā rañño santikaṃ nessāmī’ti valliatthāya",
  "atk-s0513a1:2178_12": "gumbaṃ paviṭṭho, mayā valliyā anābhatāya eva kenesa mārito”ti katheyyāsi. Atha te",
  "atk-s0513a1:2178_13": "jānapadā bhītatasitā “sāmi, mā rañño ācikkhī”ti bahuṃ dhanaṃ dassanti, byaggho tayā",
  "atk-s0513a1:2178_14": "gahito bhavissati, raññopi santikā bahuṃ dhanaṃ labhissasīti. So “sādhū”ti sampaṭicchitvā",
  "atk-s0513a1:2178_15": "bodhisattena kathitaniyāmeneva byagghaṃ gahetvā araññaṃ khemaṃ katvā mahājanaparivuto",
  "atk-s0513a1:2178_16": "bārāṇasiṃ āgantvā rājānaṃ disvā “gahito me, deva, byaggho, araññaṃ khemaṃ kata”nti",
  "atk-s0513a1:2178_17": "āha. Rājā tuṭṭho bahuṃ dhanaṃ adāsi. Punekadivasaṃ “ekamaggaṃ mahiṃso chaḍḍāpetī”ti",
  "atk-s0513a1:2178_18": "ārocesuṃ, rājā tatheva bhīmasenaṃ pesesi. Sopi bodhisattena dinnanayena byagghaṃ",
  "atk-s0513a1:2178_19": "viya tampi gahetvā āgañchi, rājā puna bahuṃ dhanaṃ adāsi, mahantaṃ issariyaṃ jātaṃ.",
  "atk-s0513a1:2178_20": "So issariyamadamatto bodhisattaṃ avamaññaṃ katvā tassa vacanaṃ na gaṇhāti, “nāhaṃ",
  "atk-s0513a1:2178_21": "taṃ nissāya jīvāmi, kiṃ tvaññeva puriso”tiādīni pharusavacanāni vadati.",
  "atk-s0513a1:2179_0": "Atha katipāhaccayena eko sāmantarājā āgantvā bārāṇasiṃ uparundhitvā “rajjaṃ vā detu,",
  "atk-s0513a1:2179_1": "yuddhaṃ vā”ti rañño sāsanaṃ pesesi. Rājā “yujjhāhī”ti bhīmasenaṃ pesesi. So sabbasannāhasannaddho",
  "atk-s0513a1:2179_2": "rājavesaṃ gahetvā susannaddhassa vāraṇassa piṭṭhe nisīdi. Bodhisattopi tassa maraṇabhayena",
  "atk-s0513a1:2179_3": "sabbasannāhasannaddho bhīmasenasseva pacchimāsane nisīdi. Vāraṇo mahājanaparivuto",
  "atk-s0513a1:2179_4": "nagaradvārena nikkhamitvā saṅgāmasīsaṃ pāpuṇi. Bhīmaseno yuddhabherisaddaṃ sutvāva",
  "atk-s0513a1:2179_5": "kampituṃ āraddho. Bodhisatto “idānesa hatthipiṭṭhito patitvā marissatī”ti hatthikkhandhato",
  "atk-s0513a1:2179_6": "apatanatthaṃ bhīmasenaṃ yottena parikkhipitvā gaṇhi, bhīmaseno sampahāraṭṭhānaṃ disvā",
  "atk-s0513a1:2179_7": "maraṇabhayatajjito sarīravaḷañjena hatthipiṭṭhiṃ dūsesi. Bodhisatto “na kho te bhīmasena",
  "atk-s0513a1:2179_8": "purimena pacchimaṃ sameti, tvaṃ pubbe saṅgāmayodho viya ahosi, idāni hatthipiṭṭhiṃ",
  "atk-s0513a1:2179_9": "dūsesī”ti vatvā imaṃ gāthamāha –",
  "atk-s0513a1:2180": "80.",
  "atk-s0513a1:2181": "“Yaṃ te pavikatthitaṃ pure, atha te pūtisarā sajanti pacchā;",
  "atk-s0513a1:2182": "Ubhayaṃ na sameti bhīmasena, yuddhakathā ca idañca te vihañña”nti.",
  "atk-s0513a1:2183_0": "Tattha yaṃ te pavikatthitaṃ pureti yaṃ tayā pubbe “kiṃ tvaṃyeva puriso, nāhaṃ puriso,",
  "atk-s0513a1:2183_1": "ahampi saṅgāmayodho”ti vikatthitaṃ vambhanavacanaṃ vuttaṃ, idaṃ tāva ekaṃ. Atha te",
  "atk-s0513a1:2183_2": "pūtisarā sajanti pacchāti atha te ime pūtibhāvena saraṇabhāvena ca “pūtisarā”ti laddhanāmā",
  "atk-s0513a1:2183_3": "sarīravaḷañjadhārā sajanti vaḷañjanti paggharanti. Pacchāti tato pure vikatthitato",
  "atk-s0513a1:2183_4": "aparabhāge, idāni imasmiṃ saṅgāmasīseti attho. Ubhayaṃ na sameti bhīmasenāti idaṃ",
  "atk-s0513a1:2183_5": "bhīmasena ubhayaṃ na sameti. Kataraṃ? Yuddhakathā ca idañca te vihaññanti, yā ca",
  "atk-s0513a1:2183_6": "pure kathitā yuddhakathā, yañca te idāni vihaññaṃ kilamatho hatthipiṭṭhidūsanākārappatto vighātoti attho.",
  "atk-s0513a1:2184_0": "Evaṃ bodhisatto taṃ garahitvā “mā bhāyi, samma, kasmā mayi ṭhite vihaññasī”ti bhīmasenaṃ",
  "atk-s0513a1:2184_1": "hatthipiṭṭhito otāretvā “nhāyitvā gehameva gacchā”ti uyyojetvā “ajja mayā pākaṭena",
  "atk-s0513a1:2184_2": "bhavituṃ vaṭṭatī”ti saṅgāmaṃ pavisitvā unnaditvā balakoṭṭhakaṃ bhinditvā sapattarājānaṃ",
  "atk-s0513a1:2184_3": "jīvaggāhaṃ gāhāpetvā bārāṇasirañño santikaṃ agamāsi. Rājā tuṭṭho bodhisattassa mahantaṃ",
  "atk-s0513a1:2184_4": "yasaṃ adāsi. Tato paṭṭhāya “cūḷadhanuggahapaṇḍito”ti sakalajambudīpe pākaṭo ahosi.",
  "atk-s0513a1:2184_5": "So bhīmasenassa paribbayaṃ datvā sakaṭṭhānameva pesetvā dānādīni puññāni katvā yathākammaṃ gato.",
  "atk-s0513a1:2185_0": "Satthā “na, bhikkhave, idānevesa bhikkhu vikattheti, pubbepi vikatthiyevā”ti vatvā",
  "atk-s0513a1:2185_1": "imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā bhīmaseno",
  "atk-s0513a1:2185_2": "vikatthitabhikkhu ahosi, cūḷadhanuggahapaṇḍito pana ahameva ahosi”nti.",
  "atk-s0513a1:2186": "Bhīmasenajātakavaṇṇanā dasamā.",
  "atk-s0513a1:2187": "Varuṇavaggo aṭṭhamo.",
  "atk-s0513a1:2188": "Tassuddānaṃ –",
  "atk-s0513a1:2189": "Varuṇaṃ sīlavanāgaṃ, saccaṃkira rukkhadhammaṃ;",
  "atk-s0513a1:2190": "Maccharājā asaṅkiyaṃ, mahāsupinaillisaṃ;",
  "atk-s0513a1:2191": "Kharassaraṃ bhīmasenanti.",
  "atk-s0513a1:2192": "9. Apāyimhavaggo",
  "atk-s0513a1:2194": "[81] 1. Surāpānajātakavaṇṇanā",
  "atk-s0513a1:2195_0": "Apāyimha anaccimhāti idaṃ satthā kosambiṃ upanissāya ghositārāme viharanto sāgatattheraṃ",
  "atk-s0513a1:2195_1": "ārabbha kathesi. Bhagavati hi sāvatthiyaṃ vassaṃ vasitvā cārikāgamanena bhaddavatikaṃ",
  "atk-s0513a1:2195_2": "nāma nigamaṃ sampatte gopālakā pasupālakā kassakā pathāvino ca satthāraṃ disvā vanditvā",
  "atk-s0513a1:2195_3": "“mā, bhante, bhagavā ambatitthaṃ agamāsi, ambatitthe jaṭilassa assame ambatitthako",
  "atk-s0513a1:2195_4": "nāma nāgo āsīviso ghoraviso, so bhagavantaṃ viheṭheyyā”ti vārayiṃsu. Bhagavāpi tesaṃ",
  "atk-s0513a1:2195_5": "kathaṃ asuṇanto viya tesu yāvatatiyaṃ vārayamānesupi agamāsiyeva.",
  "atk-s0513a1:2196_0": "Tatra sudaṃ bhagavā bhaddavatikāya avidūre aññatarasmiṃ vanasaṇḍe viharati. Tena",
  "atk-s0513a1:2196_1": "kho pana samayena buddhūpaṭṭhāko sāgato nāma thero pothujjanikāya iddhiyā samannāgato",
  "atk-s0513a1:2196_2": "taṃ assamaṃ upasaṅkamitvā tassa nāgarājassa vasanaṭṭhāne tiṇasanthārakaṃ paññāpetvā",
  "atk-s0513a1:2196_3": "pallaṅkena nisīdi. Nāgo makkhaṃ asahamāno dhūmāyi, theropi dhūmāyi. Nāgo pajjali,",
  "atk-s0513a1:2196_4": "theropi pajjali. Nāgassa tejo theraṃ na bādhati, therassa tejo nāgaṃ bādhati. Evaṃ",
  "atk-s0513a1:2196_5": "so khaṇena taṃ nāgarājānaṃ dametvā saraṇesu ca sīlesu ca patiṭṭhāpetvā satthu santikaṃ agamāsi.",
  "atk-s0513a1:2197_0": "Satthā bhaddavatikāyaṃ yathābhirantaṃ viharitvā kosambiṃ agamāsi. Sāgatattherena",
  "atk-s0513a1:2197_1": "nāgassa damitabhāvo sakalajanapadaṃ patthari. Kosambinagaravāsino satthu paccuggamanaṃ",
  "atk-s0513a1:2197_2": "katvā satthāraṃ vanditvā sāgatattherassa santikaṃ gantvā vanditvā ekamantaṃ ṭhitā",
  "atk-s0513a1:2197_3": "evamāhaṃsu “bhante, yaṃ tumhākaṃ dullabhaṃ, taṃ vadeyyātha, tadeva mayaṃ paṭiyādessāmā”ti.",
  "atk-s0513a1:2197_4": "Thero tuṇhī ahosi. Chabbaggiyā panāhaṃsu “āvuso, pabbajitānaṃ nāma kāpotikā surā",
  "atk-s0513a1:2197_5": "dullabhā ceva manāpā ca. Sace tumhe therassa pasannā, kāpotikaṃ suraṃ paṭiyādethā”ti.",
  "atk-s0513a1:2197_6": "Te “sādhū”ti sampaṭicchitvā satthāraṃ svātanāya nimantetvā nagaraṃ pavisitvā attano",
  "atk-s0513a1:2197_7": "attano gehe “therassa dassāmā”ti kāpotikaṃ suraṃ pasannaṃ paṭiyādetvā theraṃ nimantetvā",
  "atk-s0513a1:2197_8": "ghare ghare pasannaṃ suraṃ adaṃsu. Thero pivitvā surāmadamatto nagarato nikkhamanto",
  "atk-s0513a1:2197_9": "dvārantare patitvā vilapamāno nipajji.",
  "atk-s0513a1:2198_0": "Satthā katabhattakicco nagarā nikkhamanto theraṃ tenākārena nipannaṃ disvā “gaṇhatha,",
  "atk-s0513a1:2198_1": "bhikkhave, sāgata”nti gāhāpetvā ārāmaṃ agamāsi. Bhikkhū therassa sīsaṃ tathāgatassa",
  "atk-s0513a1:2198_2": "pādamūle katvā taṃ nipajjāpesuṃ, so parivattitvā pāde tathāgatābhimukhe katvā nipajji.",
  "atk-s0513a1:2198_3": "Satthā bhikkhū paṭipucchi “kiṃ nu kho, bhikkhave, yaṃ pubbe sāgatassa mayi gāravaṃ,",
  "atk-s0513a1:2198_4": "taṃ idāni atthī”ti? “Natthi, bhante”ti. “Bhikkhave, ambatitthakaṃ nāgarājānaṃ ko",
  "atk-s0513a1:2198_5": "damesī”ti. “Sāgato, bhante”ti. “Kiṃ panetarahi, bhikkhave, sāgato udakadeḍḍūbhakampi",
  "atk-s0513a1:2198_6": "dametuṃ sakkuṇeyyā”ti. “No hetaṃ, bhante”. “Api nu kho, bhikkhave, evarūpaṃ pātuṃ",
  "atk-s0513a1:2198_7": "yuttaṃ, yaṃ pivitvā evaṃvisaññī hotī”ti. “Ayuttaṃ, bhante”ti. Atha kho bhagavā theraṃ",
  "atk-s0513a1:2198_8": "garahitvā bhikkhū āmantetvā “surāmerayapāne pācittiya”nti sikkhāpadaṃ paññāpetvā",
  "atk-s0513a1:2198_9": "uṭṭhāyāsanā gandhakuṭiṃ pāvisi.",
  "atk-s0513a1:2199_0": "Dhammasabhāyaṃ sannipatitā bhikkhū surāpānassa avaṇṇaṃ kathayiṃsu “yāva mahādosañcetaṃ,",
  "atk-s0513a1:2199_1": "āvuso, surāpānaṃ nāma, tāva paññāsampannaṃ nāma iddhimantaṃ sāgataṃ yathā satthu",
  "atk-s0513a1:2199_2": "guṇamattampi na jānāti, tathā akāsī”ti. Satthā āgantvā “kāya nuttha, bhikkhave, etarahi",
  "atk-s0513a1:2199_3": "kathāya sannisinnā”ti pucchitvā “imāya nāmā”ti vutte “na, bhikkhave, idāneva suraṃ",
  "atk-s0513a1:2199_4": "pivitvā pabbajitā visaññino honti, pubbepi ahesuṃyevā”ti vatvā atītaṃ āhari.",
  "atk-s0513a1:2200_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe udiccabrāhmaṇakule",
  "atk-s0513a1:2200_1": "nibbattitvā vayappatto isipabbajjaṃ pabbajitvā abhiññā ca samāpattiyo ca uppādetvā",
  "atk-s0513a1:2200_2": "jhānakīḷaṃ kīḷanto himavantappadese vasati pañcahi antevāsikasatehi parivuto. Atha",
  "atk-s0513a1:2200_3": "naṃ vassānasamaye sampatte antevāsikā āhaṃsu “ācariya, manussapathaṃ gantvā loṇambilaṃ",
  "atk-s0513a1:2200_4": "sevitvā āgacchāmā”ti. “Āvuso, ahaṃ idheva vasissāmi, tumhe pana gantvā sarīraṃ santappetvā",
  "atk-s0513a1:2200_5": "vassaṃ vītināmetvā āgacchathā”ti. Te “sādhū”ti ācariyaṃ vanditvā bārāṇasiṃ gantvā",
  "atk-s0513a1:2200_6": "rājuyyāne vasitvā punadivase bahidvāragāmeyeva bhikkhāya caritvā suhitā hutvā punadivase",
  "atk-s0513a1:2200_7": "nagaraṃ pavisiṃsu. Manussā sampiyāyamānā bhikkhaṃ adaṃsu. Katipāhaccayena ca raññopi",
  "atk-s0513a1:2200_8": "ārocesuṃ “deva, himavantato pañcasatā isayo āgantvā uyyāne vasanti ghoratapā paramadhitindriyā",
  "atk-s0513a1:2200_9": "sīlavanto”ti. Rājā tesaṃ guṇe sutvā uyyānaṃ gantvā vanditvā katapaṭisanthāro vassānaṃ",
  "atk-s0513a1:2200_10": "catumāsaṃ tattheva vasanatthāya paṭiññaṃ gahetvā nimantesi, te tato paṭṭhāya rājageheyeva",
  "atk-s0513a1:2200_11": "bhuñjitvā uyyāne vasanti.",
  "atk-s0513a1:2201_0": "Athekadivasaṃ nagare surānakkhattaṃ nāma ahosi. Rājā “pabbajitānaṃ surā dullabhā”ti",
  "atk-s0513a1:2201_1": "bahuṃ uttamasuraṃ dāpesi. Tāpasā suraṃ pivitvā uyyānaṃ gantvā surāmadamattā hutvā",
  "atk-s0513a1:2201_2": "ekacce uṭṭhāya nacciṃsu, ekacce gāyiṃsu, naccitvā gāyitvā khārikādīni avattharitvā",
  "atk-s0513a1:2201_3": "niddāyitvā surāmade chinne pabujjhitvā taṃ attano vippakāraṃ disvā “na amhehi pabbajitasāruppaṃ",
  "atk-s0513a1:2201_4": "kata”nti roditvā paridevitvā “mayaṃ ācariyena vinābhūtattā evarūpaṃ pāpakammaṃ karimhā”ti",
  "atk-s0513a1:2201_5": "taṅkhaṇaññeva uyyānaṃ pahāya himavantaṃ gantvā paṭisāmitaparikkhārā ācariyaṃ vanditvā",
  "atk-s0513a1:2201_6": "nisīditvā “kiṃ nu kho, tātā, manussapathe bhikkhāya akilamamānā sukhaṃ vasittha,",
  "atk-s0513a1:2201_7": "samaggavāsañca pana vasitthā”ti pucchitā “ācariya, sukhaṃ vasimha, apica kho pana",
  "atk-s0513a1:2201_8": "mayaṃ apātabbayuttakaṃ pivitvā visaññībhūtā satiṃ paccupaṭṭhāpetuṃ asakkontā naccimha",
  "atk-s0513a1:2201_9": "ceva gāyimha cā”ti etamatthaṃ ārocentā imaṃ gāthaṃ samuṭṭhāpetvā āhaṃsu –",
  "atk-s0513a1:2202": "81.",
  "atk-s0513a1:2203": "“Apāyimha anaccimha, agāyimha rudimha ca;",
  "atk-s0513a1:2204": "Visaññīkaraṇiṃ pitvā, diṭṭhā nāhumha vānarā”ti.",
  "atk-s0513a1:2205_0": "Tattha apāyimhāti suraṃ pivimha. Anaccimhāti taṃ pivitvā hatthapāde lāḷentā naccimha.",
  "atk-s0513a1:2205_1": "Agāyimhāti mukhaṃ vivaritvā āyatakena sarena gāyimha. Rudimha cāti puna vippaṭisārino",
  "atk-s0513a1:2205_2": "“evarūpaṃ nāma amhehi kata”nti rodimha ca. Visaññīkaraṇiṃ pitvā, diṭṭhā nāhumha vānarāti",
  "atk-s0513a1:2205_3": "evarūpaṃ saññāvināsanato visaññīkaraṇiṃ suraṃ pivitvā “etadeva sādhu, yaṃ vānarā",
  "atk-s0513a1:2205_4": "nāhumhā”ti. Evaṃ te attano aguṇaṃ kathesuṃ.",
  "atk-s0513a1:2206": "Bodhisatto “garusaṃvāsarahitānaṃ nāma evarūpaṃ hotiyevā”ti te tāpase garahitvā “puna evarūpaṃ mākaritthā”ti tesaṃ ovādaṃ datvā aparihīnajjhāno brahmalokaparāyaṇo ahosi.",
  "atk-s0513a1:2207_0": "Satthā imaṃ dhammadesanaṃ āharitvā jātakaṃ samodhānesi. Ito paṭṭhāya hi “anusandhiṃ",
  "atk-s0513a1:2207_1": "ghaṭetvā”ti idampi na vakkhāma. Tadā isigaṇo buddhaparisā ahosi, gaṇasatthā pana ahameva ahosinti.",
  "atk-s0513a1:2208": "Surāpānajātakavaṇṇanā paṭhamā.",
  "atk-s0513a1:2210": "[82] 2. Mittavindakajātakavaṇṇanā",
  "atk-s0513a1:2211_0": "Atikkamma ramaṇakanti idaṃ satthā jetavane viharanto ekaṃ dubbacabhikkhuṃ ārabbha",
  "atk-s0513a1:2211_1": "kathesi. Imassa pana jātakassa kassapasammāsambuddhakālikaṃ vatthu, taṃ dasakanipāte",
  "atk-s0513a1:2211_2": "mahāmittavindakajātake āvi bhavissati. Tadā pana bodhisatto imaṃ gāthamāha –",
  "atk-s0513a1:2212": "82.",
  "atk-s0513a1:2213": "“Atikkamma ramaṇakaṃ, sadāmattañca dūbhakaṃ;",
  "atk-s0513a1:2214": "Svāsi pāsāṇamāsīno, yasmā jīvaṃ na mokkhasī”ti.",
  "atk-s0513a1:2215_0": "Tattha ramaṇakanti tasmiṃ kāle phalikassa nāmaṃ, phalikapāsādañca atikkantosīti dīpeti.",
  "atk-s0513a1:2215_1": "Sadāmattañcāti rajatassa nāmaṃ, rajatapāsādañca atikkantosīti dīpeti. Dūbhakanti",
  "atk-s0513a1:2215_2": "maṇino nāmaṃ, maṇipāsādañca atikkantosīti dīpeti. Svāsīti so asi tvaṃ. Pāsāṇamāsīnoti",
  "atk-s0513a1:2215_3": "khuracakkaṃ nāma pāsāṇamayaṃ vā hoti rajatamayaṃ vā maṇimayaṃ vā, taṃ pana pāsāṇamayameva.",
  "atk-s0513a1:2215_4": "So ca tena āsīno atiniviṭṭho ajjhotthaṭo. Tasmā pāsāṇena āsīnattā “pāsāṇāsīno”ti",
  "atk-s0513a1:2215_5": "vattabbe byañjanasandhivasena makāraṃ ādāya “pāsāṇamāsīno”ti vuttaṃ. Pāsāṇaṃ vā āsīno,",
  "atk-s0513a1:2215_6": "taṃ khuracakkaṃ āsajja pāpuṇitvā ṭhitoti attho. Yasmā jīvaṃ na mokkhasīti yasmā khuracakkā",
  "atk-s0513a1:2215_7": "yāva te pāpaṃ na khīyati, tāva jīvantoyeva na muccissasi, taṃ āsīnosīti.",
  "atk-s0513a1:2216": "Imaṃ gāthaṃ vatvā bodhisatto attano vasanaṭṭhānaṃyeva gato. Mittavindakopi khuracakkaṃ ukkhipitvā mahādukkhaṃ anubhavamāno pāpakamme parikkhīṇe yathākammaṃ gato.",
  "atk-s0513a1:2217": "Satthā imaṃ dhammadesanaṃ āharitvā jātakaṃ samodhānesi – “tadā mittavindako dubbacabhikkhu ahosi, devarājā pana ahameva ahosi”nti.",
  "atk-s0513a1:2218": "Mittavindakajātakavaṇṇanā dutiyā.",
  "atk-s0513a1:2220": "[83] 3. Kāḷakaṇṇijātakavaṇṇanā",
  "atk-s0513a1:2221_0": "Mitto have sattapadena hotīti idaṃ satthā jetavane viharanto ekaṃ anāthapiṇḍikassa",
  "atk-s0513a1:2221_1": "mittaṃ ārabbha kathesi. So kira anāthapiṇḍikena saddhiṃ sahapaṃsukīḷiko ekācariyasseva",
  "atk-s0513a1:2221_2": "santike uggahitasippo nāmena kāḷakaṇṇī nāma. So gacchante kāle duggato hutvā jīvituṃ",
  "atk-s0513a1:2221_3": "asakkonto seṭṭhissa santikaṃ agamāsi. So taṃ samassāsetvā paribbayaṃ datvā attano",
  "atk-s0513a1:2221_4": "kuṭumbaṃ paṭicchāpesi. So seṭṭhino upakārako hutvā sabbakiccāni karoti. Taṃ seṭṭhissa",
  "atk-s0513a1:2221_5": "santikaṃ āgatakāle “tiṭṭha, kāḷakaṇṇi, nisīda, kāḷakaṇṇi, bhuñja kāḷakaṇṇī”ti vadanti.",
  "atk-s0513a1:2221_6": "Athekadivasaṃ seṭṭhino mittāmaccā seṭṭhiṃ upasaṅkamitvā evamāhaṃsu “mahāseṭṭhi, mā",
  "atk-s0513a1:2221_7": "etaṃ tava santike kari, ‘tiṭṭha, kāḷakaṇṇi, nisīda kāḷakaṇṇi, bhuñja kāḷakaṇṇī’ti",
  "atk-s0513a1:2221_8": "hi iminā saddena yakkhopi palāyeyya, na cesa tayā samāno, duggato durūpeto, kiṃ te",
  "atk-s0513a1:2221_9": "iminā”ti. Anāthapiṇḍiko “nāmaṃ nāma vohāramattaṃ, na taṃ paṇḍitā pamāṇaṃ karonti,",
  "atk-s0513a1:2221_10": "sutamaṅgalikena nāma bhavituṃ na vaṭṭati, na sakkā mayā nāmamattaṃ nissāya sahapaṃsukīḷikaṃ",
  "atk-s0513a1:2221_11": "sahāyaṃ pariccajitu”nti tesaṃ vacanaṃ anādāya ekadivasaṃ attano bhogagāmaṃ gacchanto",
  "atk-s0513a1:2221_12": "taṃ geharakkhakaṃ katvā agamāsi.",
  "atk-s0513a1:2222_0": "Corā “seṭṭhi kira bhogagāmaṃ gato, gehamassa vilumpissāmā”ti nānāvudhahatthā rattibhāge",
  "atk-s0513a1:2222_1": "āgantvā gehaṃ parivāresuṃ. Itaropi corānaññeva āgamanaṃ āsaṅkamāno aniddāyantova",
  "atk-s0513a1:2222_2": "nisīdi. So corānaṃ āgatabhāvaṃ ñatvā manusse pabodhetuṃ “tvaṃ saṅkhaṃ dhama, tvaṃ",
  "atk-s0513a1:2222_3": "mudiṅgaṃ vādehī”ti mahāsamajjaṃ karonto viya sakalanivesanaṃ ekasaddaṃ kāresi. Corā",
  "atk-s0513a1:2222_4": "“suññaṃ gehanti dussutaṃ amhehi, attheva idha mahāseṭṭhī”ti pāsāṇamuggarādīni tattheva",
  "atk-s0513a1:2222_5": "chaḍḍetvā palāyiṃsu.",
  "atk-s0513a1:2223_0": "Punadivase manussā tattha tattha chaḍḍite pāsāṇamuggarādayo disvā saṃvegappattā hutvā",
  "atk-s0513a1:2223_1": "“sace ajja evarūpo buddhisampanno gharavicārako nābhavissa, corehi yathāruciyā pavisitvā",
  "atk-s0513a1:2223_2": "sabbaṃ gehaṃ viluttaṃ assa, imaṃ daḷhamittaṃ nissāya seṭṭhino vuḍḍhi jātā”ti taṃ",
  "atk-s0513a1:2223_3": "pasaṃsitvā seṭṭhissa bhogagāmato āgatakāle sabbaṃ taṃ pavattiṃ ārocayiṃsu. Atha ne",
  "atk-s0513a1:2223_4": "seṭṭhi avoca “tumhe evarūpaṃ mama geharakkhakaṃ mittaṃ nikkaḍḍhāpetha, sacāyaṃ tumhākaṃ",
  "atk-s0513a1:2223_5": "vacanena mayā nikkaḍḍhito assa, ajja me kuṭumbaṃ kiñci nābhavissa, nāmaṃ nāma appamāṇaṃ,",
  "atk-s0513a1:2223_6": "hitacittameva pamāṇa”nti tassa uttaritaraṃ paribbayaṃ datvā “atthi dāni me idaṃ kathāpābhata”nti",
  "atk-s0513a1:2223_7": "satthu santikaṃ gantvā ādito paṭṭhāya sabbaṃ taṃ pavattiṃ ārocesi. Satthā “na kho,",
  "atk-s0513a1:2223_8": "gahapati, idāneva kāḷakaṇṇimitto attano mittassa ghare kuṭumbaṃ rakkhati, pubbepi",
  "atk-s0513a1:2223_9": "rakkhiyevā”ti vatvā tena yācito atītaṃ āhari.",
  "atk-s0513a1:2224_0": "Atīte bārāṇasiyaṃ brahmadatte rajjaṃ kārente bodhisatto mahāyaso seṭṭhi ahosi. Tassa",
  "atk-s0513a1:2224_1": "kāḷakaṇṇī nāma mittoti sabbaṃ paccuppannavatthusadisameva. Bodhisatto bhogagāmato",
  "atk-s0513a1:2224_2": "āgato taṃ pavattiṃ sutvā “sace mayā tumhākaṃ vacanena evarūpo mitto nikkaḍḍhito assa,",
  "atk-s0513a1:2224_3": "ajja me kuṭumbaṃ kiñci nābhavissā”ti vatvā imaṃ gāthamāha –",
  "atk-s0513a1:2225": "83.",
  "atk-s0513a1:2226": "“Mitto have sattapadena hoti, sahāyo pana dvādasakena hoti;",
  "atk-s0513a1:2227": "Māsaḍḍhamāsena ca ñāti hoti, tatuttariṃ attasamopi hoti;",
  "atk-s0513a1:2228": "Sohaṃ kathaṃ attasukhassa hetu, cirasanthutaṃ kāḷakaṇṇiṃ jaheyya”nti.",
  "atk-s0513a1:2229_0": "Tattha haveti nipātamattaṃ. Mettāyatīti mitto, mettaṃ paccupaṭṭhāpeti, sinehaṃ karotīti",
  "atk-s0513a1:2229_1": "attho. So panesa sattapadena hoti, ekato sattapadavītihāragamanamattena hotīti attho.",
  "atk-s0513a1:2229_2": "Sahāyo pana dvādasakena hotīti sabbakiccāni ekato karaṇavasena sabbiriyāpathesu saha",
  "atk-s0513a1:2229_3": "gacchatīti sahāyo. So panesa dvādasakena hoti, dvādasāhaṃ ekato nivāsena hotīti attho.",
  "atk-s0513a1:2229_4": "Māsaḍḍhamāsena cāti māsena vā aḍḍhamāsena vā. Ñāti hotīti ñātisamo hoti. Tatuttarinti",
  "atk-s0513a1:2229_5": "tato uttariṃ ekato vāsena attasamopi hotiyeva. Jaheyyanti “evarūpaṃ sahāyaṃ kathaṃ",
  "atk-s0513a1:2229_6": "jaheyya”nti mittassa guṇaṃ kathesi. Tato paṭṭhāya puna koci tassa antare vattā nāma nāhosīti.",
  "atk-s0513a1:2230": "Satthā imaṃ dhammadesanaṃ āharitvā jātakaṃ samodhānesi – “tadā kāḷakaṇṇī ānando ahosi, bārāṇasiseṭṭhi pana ahameva ahosi”nti.",
  "atk-s0513a1:2231": "Kāḷakaṇṇijātakavaṇṇanā tatiyā.",
  "atk-s0513a1:2233": "[84] 4. Atthassadvārajātakavaṇṇanā",
  "atk-s0513a1:2234_0": "Ārogyamicche paramañca lābhanti idaṃ satthā jetavane viharanto ekaṃ atthakusalaṃ",
  "atk-s0513a1:2234_1": "kulaputtaṃ ārabbha kathesi. Sāvatthiyañhi ekassa mahāvibhavassa seṭṭhino putto jātiyā",
  "atk-s0513a1:2234_2": "sattavasso paññavā atthakusalo. So ekadivasaṃ pitaraṃ upasaṅkamitvā atthassa dvārapañhaṃ",
  "atk-s0513a1:2234_3": "nāma pucchi, so taṃ na jānāti. Athassa etadahosi “ayaṃ pañho atisukhumo, ṭhapetvā",
  "atk-s0513a1:2234_4": "sabbaññubuddhaṃ añño upari bhavaggena, heṭṭhā ca avīcinā paricchinne lokasannivāse",
  "atk-s0513a1:2234_5": "etaṃ pañhaṃ kathetuṃ samattho nāma natthī”ti. So puttamādāya bahuṃ mālāgandhavilepanaṃ",
  "atk-s0513a1:2234_6": "gāhāpetvā jetavanaṃ gantvā satthāraṃ pūjetvā vanditvā ekamantaṃ nisinno bhagavantaṃ",
  "atk-s0513a1:2234_7": "etadavoca “ayaṃ, bhante, dārako paññavā atthakusalo maṃ atthassa dvārapañhaṃ nāma",
  "atk-s0513a1:2234_8": "pucchi, ahaṃ taṃ pañhaṃ ajānanto tumhākaṃ santikaṃ āgato, sādhu me, bhante, bhagavā",
  "atk-s0513a1:2234_9": "taṃ pañhaṃ kathetū”ti. Satthā “pubbepāhaṃ, upāsaka, iminā kumārakenetaṃ pañhaṃ puṭṭho,",
  "atk-s0513a1:2234_10": "mayā cassa kathito, tadā naṃ esa jānāti, idāni pana bhavasaṅkhepagatattā na sallakkhetī”ti",
  "atk-s0513a1:2234_11": "vatvā tena yācito atītaṃ āhari.",
  "atk-s0513a1:2235_0": "Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.",
  "atk-s0513a1:2235_1": "Athassa putto sattavassiko jātiyā paññavā atthakusalo. So ekadivasaṃ pitaraṃ upasaṅkamitvā",
  "atk-s0513a1:2235_2": "“tāta, atthassa dvāraṃ nāma ki”nti atthassa dvārapañhaṃ pucchi. Athassa pitā taṃ",
  "atk-s0513a1:2235_3": "pañhaṃ kathento imaṃ gāthamāha –",
  "atk-s0513a1:2236": "84.",
  "atk-s0513a1:2237": "“Ārogyamicche paramañca lābhaṃ, sīlañca vuddhānumataṃ sutañca;",
  "atk-s0513a1:2238": "Dhammānuvattī ca alīnatā ca, atthassa dvārā pamukhā chaḷete”ti.",
  "atk-s0513a1:2239_0": "Tattha ārogyamicche paramañca lābhanti ca-kāro nipātamattaṃ. Tāta, paṭhamameva ārogyasaṅkhātaṃ",
  "atk-s0513a1:2239_1": "paramaṃ lābhaṃ iccheyyāti imamatthaṃ dīpento evamāha. Tattha ārogyaṃ nāma sarīrassa",
  "atk-s0513a1:2239_2": "ceva cittassa ca arogabhāvo anāturatā. Sarīre hi rogāture neva aladdhaṃ bhogalābhaṃ",
  "atk-s0513a1:2239_3": "uppādetuṃ sakkoti, na laddhaṃ paribhuñjituṃ, anāture pana ubhayampetaṃ sakkoti. Citte",
  "atk-s0513a1:2239_4": "ca kilesāture neva aladdhaṃ jhānādibhedaṃ lābhaṃ uppādetuṃ sakkoti, na laddhaṃ puna",
  "atk-s0513a1:2239_5": "samāpattivasena paribhuñjituṃ. Etasmiṃ anārogye sati aladdhopi lābho na labbhati,",
  "atk-s0513a1:2239_6": "laddhopi niratthako hoti, asati panetasmiṃ aladdhopi lābho labbhati, laddhopi sātthako",
  "atk-s0513a1:2239_7": "hotīti ārogyaṃ paramo lābho nāma. Taṃ sabbapaṭhamaṃ icchitabbaṃ. Idamekaṃ atthassa",
  "atk-s0513a1:2239_8": "dvāranti ayamettha attho. Sīlañcāti ācārasīlaṃ. Iminā lokacārittaṃ dasseti. Vuddhānumatanti",
  "atk-s0513a1:2239_9": "guṇavuddhānaṃ paṇḍitānaṃ anumataṃ. Iminā ñāṇasampannānaṃ garūnaṃ ovādaṃ dasseti.",
  "atk-s0513a1:2239_10": "Sutañcāti kāraṇanissitaṃ sutaṃ. Iminā imasmiṃ loke atthanissitaṃ bāhusaccaṃ dasseti.",
  "atk-s0513a1:2239_11": "Dhammānuvattī cāti tividhassa sucaritadhammassa anuvattanaṃ. Iminā duccaritadhammaṃ",
  "atk-s0513a1:2239_12": "vajjetvā sucaritadhammassa anuvattanabhāvaṃ dasseti. Alīnatā cāti cittassa alīnatā",
  "atk-s0513a1:2239_13": "anīcatā. Iminā cittassa asaṅkocataṃ paṇītabhāvaṃ uttamabhāvaṃ dasseti. Atthassa dvārā",
  "atk-s0513a1:2239_14": "pamukhā chaḷeteti attho nāma vuḍḍhi, tassa vuḍḍhisaṅkhātassa lokiyalokuttarassa atthassa",
  "atk-s0513a1:2239_15": "ete pamukhā uttamā cha dvārā upāyā adhigamamukhānīti.",
  "atk-s0513a1:2240": "Evaṃ bodhisatto puttassa atthassa dvārapañhaṃ kathesi. So tato paṭṭhāya tesu chasu dhammesu vatti. Bodhisattopi dānādīni puññāni katvā yathākammaṃ gato.",
  "atk-s0513a1:2241": "Satthā imaṃ dhammadesanaṃ āharitvā jātakaṃ samodhānesi – “tadā puttova paccuppannaputto, mahāseṭṭhi pana ahameva ahosi”nti.",
  "atk-s0513a1:2242": "Atthassadvārajātakavaṇṇanā catutthā.",
  "atk-s0513a1:2244": "[85] 5. Kiṃpakkajātakavaṇṇanā",
  "atk-s0513a1:2245_0": "Āyatiṃ dosaṃ nāññāyāti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a1:2245_1": "kathesi. Aññataro kira kulaputto buddhasāsane uraṃ datvā pabbajito ekadivasaṃ sāvatthiyaṃ",
  "atk-s0513a1:2245_2": "piṇḍāya caranto ekaṃ alaṅkataitthiṃ disvā ukkaṇṭhi. Atha naṃ ācariyupajjhāyā satthu",
  "atk-s0513a1:2245_3": "santikaṃ ānayiṃsu. Satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti",
  "atk-s0513a1:2245_4": "vutte “pañca kāmaguṇā nāmete bhikkhu paribhogakāle ramaṇīyā. So pana tesaṃ paribhogo",
  "atk-s0513a1:2245_5": "nirayādīsu paṭisandhidāyakattā kiṃpakkaphalaparibhogasadiso hoti. Kiṃpakkaphalaṃ",
  "atk-s0513a1:2245_6": "nāma vaṇṇagandharasasampannaṃ, khāditaṃ pana antāni khaṇḍitvā jīvitakkhayaṃ pāpeti.",
  "atk-s0513a1:2245_7": "Pubbe bahū bālajanā tassa dosaṃ adisvā vaṇṇagandharasesu bajjhitvā taṃ phalaṃ paribhuñjitvā",
  "atk-s0513a1:2245_8": "jīvitakkhayaṃ pāpuṇiṃsū”ti vatvā tehi yācito atītaṃ āhari.",
  "atk-s0513a1:2246_0": "Atīte bārāṇasiyaṃ brahmadatte rajjaṃ kārente bodhisatto satthavāho hutvā pañcahi",
  "atk-s0513a1:2246_1": "sakaṭasatehi pubbantāparantaṃ gacchanto aṭavimukhaṃ patvā manusse sannipātetvā “imissā",
  "atk-s0513a1:2246_2": "aṭaviyā visarukkhā nāma atthi, mā kho maṃ anāpucchā pubbe akhāditapubbāni phalāphalāni",
  "atk-s0513a1:2246_3": "khāditthā”ti ovadi. Manussā aṭaviṃ atikkamitvā aṭavimukhe ekaṃ kiṃpakkarukkhaṃ phalabhāraoṇamitasākhaṃ",
  "atk-s0513a1:2246_4": "addasaṃsu. Tassa khandhasākhāpattaphalāni saṇṭhānavaṇṇarasagandhehi ambasadisāneva.",
  "atk-s0513a1:2246_5": "Tesu ekacce vaṇṇagandharasesu bajjhitvā ambaphalasaññāya phalāni khādiṃsu, ekacce",
  "atk-s0513a1:2246_6": "“satthavāhaṃ pucchitvā khādissāmā”ti gahetvā aṭṭhaṃsu. Bodhisatto taṃ ṭhānaṃ patvā",
  "atk-s0513a1:2246_7": "ye gahetvā ṭhitā, te phalāni chaḍḍāpetvā, ye khādamānā aṭṭhaṃsu, te vamanaṃ kāretvā",
  "atk-s0513a1:2246_8": "tesaṃ bhesajjaṃ adāsi. Tesu ekacce arogā jātā, paṭhamameva khāditvā ṭhitā pana jīvitakkhayaṃ",
  "atk-s0513a1:2246_9": "pattā. Bodhisattopi icchitaṭṭhānaṃ sotthinā gantvā lābhaṃ labhitvā puna sakaṭṭhānameva",
  "atk-s0513a1:2246_10": "āgantvā dānādīni puññāni katvā yathākammaṃ gato.",
  "atk-s0513a1:2247": "Satthā taṃ vatthuṃ kathetvā abhisambuddho hutvā imaṃ gāthamāha –",
  "atk-s0513a1:2248": "85.",
  "atk-s0513a1:2249": "“Āyatiṃ dosaṃ nāññāya, yo kāme paṭisevati;",
  "atk-s0513a1:2250": "Vipākante hananti naṃ, kiṃpakkamiva bhakkhita”nti.",
  "atk-s0513a1:2251_0": "Tattha āyatiṃ dosaṃ nāññāyāti anāgate dosaṃ na aññāya, ajānitvāti attho. Yo kāme",
  "atk-s0513a1:2251_1": "paṭisevatīti yo vatthukāme ca kilesakāme ca paṭisevati. Vipākante hananti nanti te",
  "atk-s0513a1:2251_2": "kāmā taṃ purisaṃ attano vipākasaṅkhāte ante nirayādīsu uppannaṃ nānappakārena dukkhena",
  "atk-s0513a1:2251_3": "saṃyojayamānā hananti. Kathaṃ? Kiṃpakkamiva bhakkhitanti, yathā paribhogakāle vaṇṇagandharasasampattiyā",
  "atk-s0513a1:2251_4": "manāpaṃ kiṃpakkaphalaṃ anāgatadosaṃ adisvā bhakkhitaṃ ante hanati, jīvitakkhayaṃ",
  "atk-s0513a1:2251_5": "pāpeti, evaṃ paribhogakāle manāpāpi kāmā vipākakāle hanantīti desanaṃ yathānusandhiṃ",
  "atk-s0513a1:2251_6": "pāpetvā saccāni pakāsesi, saccapariyosāne ukkaṇṭhitabhikkhu sotāpattiphalaṃ pāpuṇi.",
  "atk-s0513a1:2251_7": "Sesaparisāyapi keci sotāpannā, keci sakadāgāmino, keci anāgāmino, keci arahanto ahesuṃ.",
  "atk-s0513a1:2252": "Satthāpi imaṃ dhammadesanaṃ āharitvā jātakaṃ samodhānesi – “tadā parisā buddhaparisā ahosi, satthavāho pana ahameva ahosi”nti.",
  "atk-s0513a1:2253": "Kiṃpakkajātakavaṇṇanā pañcamā.",
  "atk-s0513a1:2255": "[86] 6. Sīlavīmaṃsakajātakavaṇṇanā",
  "atk-s0513a1:2256_0": "Sīlaṃ kireva kalyāṇanti idaṃ satthā jetavane viharanto ekaṃ sīlavīmaṃsakaṃ brāhmaṇaṃ",
  "atk-s0513a1:2256_1": "ārabbha kathesi. So kira kosalarājānaṃ nissāya jīvati tisaraṇaṃ gato akhaṇḍapañcasīlo",
  "atk-s0513a1:2256_2": "tiṇṇaṃ vedānaṃ pāragū. Rājā “ayaṃ sīlavā”ti tassa atirekasammānaṃ karoti. So cintesi",
  "atk-s0513a1:2256_3": "“ayaṃ rājā mayhaṃ aññehi brāhmaṇehi atirekasammānaṃ karoti, ativiya maṃ garuṃ katvā",
  "atk-s0513a1:2256_4": "passati, kiṃ nu kho esa mama jātigottakulappadesasippasampattiṃ nissāya imaṃ sammānaṃ",
  "atk-s0513a1:2256_5": "karoti, udāhu sīlasampattiṃ, vīmaṃsissāmi tāvā”ti. So ekadivasaṃ rājūpaṭṭhānaṃ gantvā",
  "atk-s0513a1:2256_6": "gharaṃ āgacchanto ekassa heraññikassa phalakato anāpucchitvā ekaṃ kahāpaṇaṃ gahetvā",
  "atk-s0513a1:2256_7": "agamāsi, heraññiko brāhmaṇe garubhāvena kiñci avatvā nisīdi. Punadivase dve kahāpaṇe",
  "atk-s0513a1:2256_8": "gaṇhi, heraññiko tatheva adhivāsesi. Tatiyadivase kahāpaṇamuṭṭhiṃ aggahesi, atha",
  "atk-s0513a1:2256_9": "naṃ heraññiko “ajja te tatiyo divaso rājakuṭumbaṃ vilumpantassā”ti “rājakuṭumbavilumpakacoro",
  "atk-s0513a1:2256_10": "me gahito”ti tikkhattuṃ viravi. Atha naṃ manussā ito cito ca āgantvā “ciraṃdāni tvaṃ",
  "atk-s0513a1:2256_11": "sīlavā viya vicarī”ti dve tayo pahāre datvā bandhitvā rañño dassesuṃ.",
  "atk-s0513a1:2257_0": "Rājā vippaṭisārī hutvā “kasmā, brāhmaṇa, evarūpaṃ dussīlakammaṃ karosī”ti vatvā “gacchatha,",
  "atk-s0513a1:2257_1": "tassa rājāṇaṃ karothā”ti āha. Brāhmaṇo “nāhaṃ, mahārāja, coro”ti āha. Atha “kasmā",
  "atk-s0513a1:2257_2": "rājakuṭumbikassa phalakato kahāpaṇe gaṇhī”ti? “Etaṃ mayā tayi mama atisammānaṃ karonte",
  "atk-s0513a1:2257_3": "‘kiṃ nu kho rājā mama jātiādīni nissāya atisammānaṃ karoti, udāhu sīlaṃ nissāyā’ti",
  "atk-s0513a1:2257_4": "vīmaṃsanatthāya kataṃ, idāni pana mayā ekaṃsena ñātaṃ. Yathā sīlameva nissāya tayā",
  "atk-s0513a1:2257_5": "mama sammāno kato, na jātiādīni. Tathā hi me idāni rājāṇaṃ kāresi, svāhaṃ iminā kāraṇena",
  "atk-s0513a1:2257_6": "‘imasmiṃ loke sīlameva uttamaṃ sīlaṃ pamukha’nti sanniṭṭhānaṃ gato. Imassa panāhaṃ",
  "atk-s0513a1:2257_7": "sīlassa anucchavikaṃ karonto gehe ṭhito kilese paribhuñjanto na sakkhissāmi kātuṃ,",
  "atk-s0513a1:2257_8": "ajjeva jetavanaṃ gantvā satthu santike pabbajissāmi, pabbajjaṃ me detha, devā”ti",
  "atk-s0513a1:2257_9": "vatvā rājānaṃ anujānāpetvā jetavanābhimukho pāyāsi.",
  "atk-s0513a1:2258_0": "Atha naṃ ñātisuhajjabandhavā sannipatitvā nivāretuṃ asakkontā nivattiṃsu. So satthu",
  "atk-s0513a1:2258_1": "santikaṃ gantvā pabbajjaṃ yācitvā pabbajjañca upasampadañca labhitvā avissaṭṭhakammaṭṭhāno",
  "atk-s0513a1:2258_2": "vipassanaṃ vaḍḍhetvā arahattaṃ patvā satthāraṃ upasaṅkamitvā “bhante, mayhaṃ pabbajjā",
  "atk-s0513a1:2258_3": "matthakaṃ pattā”ti aññaṃ byākāsi. Tassa taṃ aññabyākaraṇaṃ bhikkhusaṅghe pākaṭaṃ",
  "atk-s0513a1:2258_4": "jātaṃ. Athekadivasaṃ dhammasabhāyaṃ sannipatitā bhikkhū “āvuso, asuko nāma rañño",
  "atk-s0513a1:2258_5": "upaṭṭhākabrāhmaṇo attano sīlaṃ vīmaṃsitvā rājānaṃ āpucchitvā pabbajitvā arahatte",
  "atk-s0513a1:2258_6": "patiṭṭhito”ti tassa guṇaṃ kathayamānā nisīdiṃsu. Satthā āgantvā “kāya nuttha, bhikkhave,",
  "atk-s0513a1:2258_7": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāni",
  "atk-s0513a1:2258_8": "ayameva brāhmaṇo attano sīlaṃ vīmaṃsitvā pabbajitvā attano patiṭṭhaṃ akāsi, pubbepi",
  "atk-s0513a1:2258_9": "paṇḍitā attano sīlaṃ vīmaṃsitvā pabbajitvā attano patiṭṭhaṃ kariṃsū”ti vatvā tehi",
  "atk-s0513a1:2258_10": "yācito atītaṃ āhari.",
  "atk-s0513a1:2259_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi dānādhimutto",
  "atk-s0513a1:2259_1": "sīlajjhāsayo akhaṇḍapañcasīlo. Rājā sesabrāhmaṇehi atirekaṃ tassa sammānaṃ karotīti",
  "atk-s0513a1:2259_2": "sabbaṃ purimasadisameva. Bodhisatte pana bandhitvā rañño santikaṃ nīyamāne ahituṇḍikā",
  "atk-s0513a1:2259_3": "antaravīthiyaṃ sappaṃ kīḷāpentā naṅguṭṭhe gaṇhanti, gīvāya gaṇhanti, gale veṭhenti.",
  "atk-s0513a1:2259_4": "Bodhisatto te disvā “mā, tātā, evaṃ sappaṃ naṅguṭṭhe gaṇhatha, mā gīvāya gaṇhatha,",
  "atk-s0513a1:2259_5": "mā gale veṭhetha. Ayañhi vo ḍaṃsitvā jīvitakkhayaṃ pāpeyyā”ti āha. Ahituṇḍikā “ayaṃ,",
  "atk-s0513a1:2259_6": "brāhmaṇa, sappo sīlavā ācārasampanno tādiso dussīlo na hoti, tvaṃ pana attano dussīlatāya",
  "atk-s0513a1:2259_7": "anācārena rājakuṭumbavilumpakacoroti bandhitvā nīyasī”ti āhaṃsu.",
  "atk-s0513a1:2260_0": "So cintesi “sappāpi tāva aḍaṃsantā aviheṭhentā ‘sīlavanto’ti nāmaṃ labhanti, kimaṅgaṃ",
  "atk-s0513a1:2260_1": "pana manussabhūtā. Sīlameva imasmiṃ loke uttamaṃ, natthi tato uttaritara”nti. Atha",
  "atk-s0513a1:2260_2": "naṃ netvā rañño dassesuṃ. Rājā “kiṃ idaṃ, tātā”ti pucchi. “Rājakuṭumbavilumpako coro,",
  "atk-s0513a1:2260_3": "devā”ti. “Tena hissa rājāṇaṃ karothā”ti. Brāhmaṇo “nāhaṃ, mahārāja, coro”ti āha.",
  "atk-s0513a1:2260_4": "“Atha kasmā kahāpaṇe aggahesī”ti ca vutte purimanayeneva sabbaṃ ārocento “svāhaṃ",
  "atk-s0513a1:2260_5": "iminā kāraṇena ‘imasmiṃ loke sīlameva uttamaṃ, sīlaṃ pāmokkha’nti sanniṭṭhānaṃ gato”ti",
  "atk-s0513a1:2260_6": "vatvā “tiṭṭhatu tāva idaṃ, āsīvisopi tāva aḍaṃsanto aviheṭhento ‘sīlavā’ti vattabbataṃ",
  "atk-s0513a1:2260_7": "labhati. Imināpi kāraṇena sīlameva uttamaṃ, sīlaṃ pavara”nti sīlaṃ vaṇṇento imaṃ gāthamāha –",
  "atk-s0513a1:2261": "86.",
  "atk-s0513a1:2262": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0513a1:2263": "Passa ghoraviso nāgo, sīlavāti na haññatī”ti.",
  "atk-s0513a1:2264_0": "Tattha sīlaṃ kirevāti kāyavācācittehi avītikkamasaṅkhātaṃ ācārasīlameva. Kirāti anussavavasena",
  "atk-s0513a1:2264_1": "vadati. Kalyāṇanti sundarataraṃ. Anuttaranti jeṭṭhakaṃ sabbaguṇadāyakaṃ. Passāti",
  "atk-s0513a1:2264_2": "attanā diṭṭhakāraṇaṃ abhimukhaṃ karonto katheti. Sīlavāti na haññatīti ghoravisopi",
  "atk-s0513a1:2264_3": "samāno aḍaṃsanaaviheṭhanamattakena sīlavāti pasaṃsaṃ labhati, na haññati na vihaññatīti.",
  "atk-s0513a1:2264_4": "Imināpi kāraṇena sīlameva uttamanti.",
  "atk-s0513a1:2265": "Evaṃ bodhisatto imāya gāthāya rañño dhammaṃ desetvā kāme pahāya isipabbajjaṃ pabbajitvā himavantaṃ pavisitvā pañcābhiññā aṭṭha samāpattiyo nibbattetvā brahmalokaparāyaṇo ahosi.",
  "atk-s0513a1:2266": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, rājaparisā buddhaparisā, purohito pana ahameva ahosi”nti.",
  "atk-s0513a1:2267": "Sīlavīmaṃsakajātakavaṇṇanā chaṭṭhā.",
  "atk-s0513a1:2269": "[87] 7. Maṅgalajātakavaṇṇanā",
  "atk-s0513a1:2270_0": "Yassa maṅgalā samūhatāti idaṃ satthā veḷuvane viharanto ekaṃ sāṭakalakkhaṇabrāhmaṇaṃ",
  "atk-s0513a1:2270_1": "ārabbha kathesi. Rājagahavāsiko kireko brāhmaṇo kotuhalamaṅgaliko tīsu ratanesu appasanno",
  "atk-s0513a1:2270_2": "micchādiṭṭhiko aḍḍho mahaddhano mahābhogo, tassa samugge ṭhapitaṃ sāṭakayugaṃ mūsikā",
  "atk-s0513a1:2270_3": "khādiṃsu. Athassa sīsaṃ nhāyitvā “sāṭake āharathā”ti vuttakāle mūsikāya khāditabhāvaṃ",
  "atk-s0513a1:2270_4": "ārocayiṃsu. So cintesi “sace idaṃ mūsikādaṭṭhaṃ sāṭakayugaṃ imasmiṃ gehe bhavissati,",
  "atk-s0513a1:2270_5": "mahāvināso bhavissati. Idañhi avamaṅgalaṃ kāḷakaṇṇisadisaṃ puttadhītādīnaṃ vā dāsakammakarādīnaṃ",
  "atk-s0513a1:2270_6": "vā na sakkā dātuṃ. Yo hi idaṃ gaṇhissati, sabbassa mahāvināso bhavissati, āmakasusāne",
  "atk-s0513a1:2270_7": "taṃ chaḍḍāpessāmi, na kho pana sakkā dāsakammakarādīnaṃ hatthe dātuṃ. Te hi ettha",
  "atk-s0513a1:2270_8": "lobhaṃ uppādetvā imaṃ gahetvā vināsaṃ pāpuṇeyyuṃ, puttassa taṃ hatthe dassāmī”ti.",
  "atk-s0513a1:2270_9": "So puttaṃ pakkosāpetvā tamatthaṃ ārocetvā “tvampi naṃ, tāta, hatthena aphusitvā daṇḍakena",
  "atk-s0513a1:2270_10": "gahetvā āmakasusāne chaḍḍetvā sīsaṃ nhāyitvā ehī”ti pesesi.",
  "atk-s0513a1:2271_0": "Satthāpi kho taṃ divasaṃ paccūsasamaye bodhaneyyabandhave olokento imesaṃ pitāputtānaṃ",
  "atk-s0513a1:2271_1": "sotāpattiphalassa upanissayaṃ disvā migavīthiṃ gahetvā migaluddako viya gantvā āmakasusānadvāre",
  "atk-s0513a1:2271_2": "nisīdi chabbaṇṇabuddharasmiyo vissajjento. Māṇavopi pitu vacanaṃ sampaṭicchitvā ajagarasappaṃ",
  "atk-s0513a1:2271_3": "viya taṃ yugasāṭakaṃ yaṭṭhikoṭiyā gahetvā āmakasusānadvāraṃ pāpuṇi. Atha naṃ satthā",
  "atk-s0513a1:2271_4": "“kiṃ karosi māṇavā”ti āha. “Bho gotama, idaṃ sāṭakayugaṃ mūsikādaṭṭhaṃ kāḷakaṇṇisadisaṃ",
  "atk-s0513a1:2271_5": "halāhalavisūpamaṃ, mama pitā ‘añño etaṃ chaḍḍento lobhaṃ uppādetvā gaṇheyyā’ti bhayena",
  "atk-s0513a1:2271_6": "maṃ pahiṇi, ahametaṃ chaḍḍetvā sīsaṃ nhāyissāmīti āgatomhi, bho gotamā”ti. “Tena",
  "atk-s0513a1:2271_7": "hi chaḍḍehī”ti. Māṇavo chaḍḍesi, satthā “amhākaṃ dāni vaṭṭatī”ti tassa sammukhāva",
  "atk-s0513a1:2271_8": "gaṇhi. “Avamaṅgalaṃ, bho gotama, etaṃ kāḷakaṇṇisadisaṃ, mā gaṇhi mā gaṇhī”ti tasmiṃ",
  "atk-s0513a1:2271_9": "vārayamāneyeva taṃ gahetvā veḷuvanābhimukho pāyāsi.",
  "atk-s0513a1:2272_0": "Māṇavo vegena gantvā pitu ārocesi “tāta, mayā āmakasusāne chaḍḍitaṃ sāṭakayugaṃ samaṇo",
  "atk-s0513a1:2272_1": "gotamo ‘amhākaṃ vaṭṭatī’ti mayā vāriyamānopi gahetvā veḷuvanaṃ gato”ti. Brāhmaṇo",
  "atk-s0513a1:2272_2": "cintesi “taṃ sāṭakayugaṃ avamaṅgalaṃ kāḷakaṇṇisadisaṃ, taṃ vaḷañjento samaṇopi gotamo",
  "atk-s0513a1:2272_3": "nassissati, vihāropi nassissati, tato amhākaṃ garahā bhavissati, samaṇassa gotamassa",
  "atk-s0513a1:2272_4": "aññe bahū sāṭake datvā taṃ chaḍḍāpessāmī”ti. So bahū sāṭake gāhāpetvā puttena saddhiṃ",
  "atk-s0513a1:2272_5": "veḷuvanaṃ gantvā satthāraṃ disvā ekamantaṃ ṭhito evamāha “saccaṃ kira vo, bho gotama,",
  "atk-s0513a1:2272_6": "āmakasusāne sāṭakayugaṃ gahita”nti? “Saccaṃ, brāhmaṇā”ti. “Bho gotama, taṃ sāṭakayugaṃ",
  "atk-s0513a1:2272_7": "avamaṅgalaṃ, tumhe taṃ paribhuñjamānā nassissatha, sakalavihāropi nassissati. Sace",
  "atk-s0513a1:2272_8": "vo nivāsanaṃ vā pārupanaṃ vā nappahoti, ime sāṭake gahetvā taṃ chaḍḍāpethā”ti. Atha",
  "atk-s0513a1:2272_9": "naṃ satthā “mayaṃ brāhmaṇa pabbajitā nāma, amhākaṃ āmakasusāne antaravīthiyaṃ saṅkāraṭṭhāne",
  "atk-s0513a1:2272_10": "nhānatitthe mahāmaggeti evarūpesu ṭhānesu chaḍḍitā vā patitā vā pilotikā vaṭṭati,",
  "atk-s0513a1:2272_11": "tvaṃ pana na idāneva evaṃladdhiko, pubbepi evaṃladdhikoyevā”ti vatvā tena yācito atītaṃ āhari.",
  "atk-s0513a1:2273_0": "Atīte magadharaṭṭhe rājagahanagare dhammiko magadharājā rajjaṃ kāresi. Tadā bodhisatto",
  "atk-s0513a1:2273_1": "ekasmiṃ udiccabrāhmaṇakule nibbattitvā viññutaṃ patto isipabbajjaṃ pabbajitvā abhiññā",
  "atk-s0513a1:2273_2": "ca samāpattiyo ca nibbattetvā himavante vasamāno ekasmiṃ kāle himavantato nikkhamitvā",
  "atk-s0513a1:2273_3": "rājagahanagare rājuyyānaṃ patvā tattha vasitvā dutiyadivase bhikkhācāratthāya nagaraṃ",
  "atk-s0513a1:2273_4": "pāvisi. Rājā taṃ disvā pakkosāpetvā pāsāde nisīdāpetvā bhojetvā uyyāneyeva vasanatthāya",
  "atk-s0513a1:2273_5": "paṭiññaṃ gaṇhi. Bodhisatto rañño nivesane bhuñjitvā uyyāne vasati. Tasmiṃ kāle rājagahanagare",
  "atk-s0513a1:2273_6": "dussalakkhaṇabrāhmaṇo nāma ahosi. Tassa samugge ṭhapitaṃ sāṭakayuganti sabbaṃ purimasadisameva.",
  "atk-s0513a1:2274_0": "Māṇave pana susānaṃ gacchante bodhisatto paṭhamataraṃ gantvā susānadvāre nisīditvā",
  "atk-s0513a1:2274_1": "tena chaḍḍitaṃ sāṭakayugaṃ gahetvā uyyānaṃ agamāsi. Māṇavo gantvā pitu ārocesi. Pitā",
  "atk-s0513a1:2274_2": "“rājakulūpako tāpaso nasseyyā”ti bodhisattassa santikaṃ gantvā “tāpasa, tayā gahitasāṭake",
  "atk-s0513a1:2274_3": "chaḍḍehi, mā nassī”ti āha. Tāpaso “amhākaṃ susāne chaḍḍitapilotikā vaṭṭati, na mayaṃ",
  "atk-s0513a1:2274_4": "kotuhalamaṅgalikā, kotuhalamaṅgalaṃ nāmetaṃ na buddhapaccekabuddhabodhisattehi vaṇṇitaṃ,",
  "atk-s0513a1:2274_5": "tasmā paṇḍitena nāma kotuhalamaṅgalikena na bhavitabba”nti brāhmaṇassa dhammaṃ desesi.",
  "atk-s0513a1:2274_6": "Brāhmaṇo dhammaṃ sutvā diṭṭhiṃ bhinditvā bodhisattaṃ saraṇaṃ gato. Bodhisattopi aparihīnajjhāno",
  "atk-s0513a1:2274_7": "brahmalokaparāyaṇo ahosi.",
  "atk-s0513a1:2275": "Satthāpi imaṃ atītaṃ āharitvā abhisambuddho hutvā brāhmaṇassa dhammaṃ desento imaṃ gāthamāha –",
  "atk-s0513a1:2276": "87.",
  "atk-s0513a1:2277": "“Yassa maṅgalā samūhatā, uppātā supinā ca lakkhaṇā ca;",
  "atk-s0513a1:2278": "So maṅgaladosavītivatto, yugayogādhigato na jātumetī”ti.",
  "atk-s0513a1:2279_0": "Tattha yassa maṅgalā samūhatāti yassa arahato khīṇāsavassa diṭṭhamaṅgalaṃ, sutamaṅgalaṃ,",
  "atk-s0513a1:2279_1": "mutamaṅgalanti ete maṅgalā samucchinnā. Uppātā supinā ca lakkhaṇā cāti “evarūpo candaggāho",
  "atk-s0513a1:2279_2": "bhavissati, evarūpo sūriyaggāho bhavissati, evarūpo nakkhattaggāho bhavissati, evarūpo",
  "atk-s0513a1:2279_3": "ukkāpāto bhavissati, evarūpo disāḍāho bhavissatī”ti ime pañca mahāuppātā, nānappakārā",
  "atk-s0513a1:2279_4": "supinā, subhagalakkhaṇaṃ, dubbhagalakkhaṇaṃ, itthilakkhaṇaṃ, purisalakkhaṇaṃ, dāsilakkhaṇaṃ,",
  "atk-s0513a1:2279_5": "dāsalakkhaṇaṃ, asilakkhaṇaṃ, hatthilakkhaṇaṃ, assalakkhaṇaṃ, usabhalakkhaṇaṃ, āvudhalakkhaṇaṃ,",
  "atk-s0513a1:2279_6": "vatthalakkhaṇanti evamādikāni lakkhaṇāni ime ca diṭṭhiṭṭhānā yassa samūhatā, na etehi",
  "atk-s0513a1:2279_7": "uppātādīhi attano maṅgalaṃ vā avamaṅgalaṃ vā pacceti. So maṅgaladosavītivattoti so",
  "atk-s0513a1:2279_8": "khīṇāsavo sabbamaṅgaladose vītivatto atikkanto pajahitvā ṭhito. Yugayogādhigatoti",
  "atk-s0513a1:2279_9": "“kodho ca upanāho ca, makkho ca paḷāso cā”tiādinā nayena dve dve ekato āgatakilesā",
  "atk-s0513a1:2279_10": "yugā nāma. Kāmayogo, bhavayogo, diṭṭhiyogo, avijjāyogoti ime saṃsāre yojanabhāvato",
  "atk-s0513a1:2279_11": "cattāro yogā nāma. Te yuge ca yoge cāti yugayoge adhigato abhibhavitvā gato vītivatto",
  "atk-s0513a1:2279_12": "samatikkanto khīṇāsavo bhikkhu. Na jātumetīti puna paṭisandhivasena ekaṃseneva imaṃ",
  "atk-s0513a1:2279_13": "lokaṃ na eti nāgacchatīti.",
  "atk-s0513a1:2280_0": "Evaṃ satthā imāya gāthāya brāhmaṇassa dhammaṃ desetvā saccāni pakāsesi, saccapariyosāne",
  "atk-s0513a1:2280_1": "brāhmaṇo saddhiṃ puttena sotāpattiphale patiṭṭhahi. Satthā jātakaṃ samodhānesi –",
  "atk-s0513a1:2280_2": "“tadā eteva pitāputtā idāni pitāputtā ahesuṃ, tāpaso pana ahameva ahosi”nti.",
  "atk-s0513a1:2281": "Maṅgalajātakavaṇṇanā sattamā.",
  "atk-s0513a1:2283": "[88] 8. Sārambhajātakavaṇṇanā",
  "atk-s0513a1:2284_0": "Kalyāṇimeva muñceyyāti idaṃ satthā jetavane viharanto omasavādasikkhāpadaṃ ārabbha",
  "atk-s0513a1:2284_1": "kathesi. Dvepi vatthūni heṭṭhā nandivisālajātake vuttasadisāneva. Imasmiṃ pana jātake",
  "atk-s0513a1:2284_2": "bodhisatto gandhāraraṭṭhe takkasilāyaṃ aññatarassa brāhmaṇassa sārambho nāma balibaddo",
  "atk-s0513a1:2284_3": "ahosi. Satthā idaṃ atītavatthuṃ kathetvā abhisambuddho hutvā imaṃ gāthamāha –",
  "atk-s0513a1:2285": "88.",
  "atk-s0513a1:2286": "“Kalyāṇimeva muñceyya, na hi muñceyya pāpikaṃ;",
  "atk-s0513a1:2287": "Mokkho kalyāṇiyā sādhu, mutvā tappati pāpika”nti.",
  "atk-s0513a1:2288_0": "Tattha kalyāṇimeva muñceyyāti catudosavinimuttaṃ kalyāṇiṃ sundaraṃ anavajjaṃ vācameva",
  "atk-s0513a1:2288_1": "muñceyya vissajjeyya katheyya. Na hi muñceyya pāpikanti pāpikaṃ lāmikaṃ paresaṃ appiyaṃ",
  "atk-s0513a1:2288_2": "amanāpaṃ na muñceyya na katheyya. Mokkho kalyāṇiyā sādhūti kalyāṇavācāya vissajjanameva",
  "atk-s0513a1:2288_3": "imasmiṃ loke sādhu sundaraṃ bhaddakaṃ. Mutvā tappati pāpikanti pāpikaṃ pharusavācaṃ",
  "atk-s0513a1:2288_4": "muñcitvā vissajjetvā kathetvā so puggalo tappati socati kilamatīti.",
  "atk-s0513a1:2289": "Evaṃ satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, brāhmaṇī uppalavaṇṇā, sārambho pana ahameva ahosi”nti.",
  "atk-s0513a1:2290": "Sārambhajātakavaṇṇanā aṭṭhamā.",
  "atk-s0513a1:2292": "[89] 9. Kuhakajātakavaṇṇanā",
  "atk-s0513a1:2293": "Vācāva kira te āsīti idaṃ satthā jetavane viharanto ekaṃ kuhakabhikkhuṃ ārabbha kathesi. Kuhakavatthu uddālakajātake āvi bhavissati.",
  "atk-s0513a1:2294_0": "Atīte bārāṇasiyaṃ brahmadatte rajjaṃ kārente ekaṃ gāmakaṃ upanissāya eko kūṭajaṭilo",
  "atk-s0513a1:2294_1": "kuhakatāpaso vasati. Eko kuṭumbiko tassa araññe paṇṇasālaṃ kāretvā tattha naṃ vāsento",
  "atk-s0513a1:2294_2": "attano gehe paṇītāhārena paṭijaggati. So taṃ kūṭajaṭilaṃ “sīlavā eso”ti saddahitvā",
  "atk-s0513a1:2294_3": "corabhayena suvaṇṇanikkhasataṃ tassa paṇṇasālaṃ netvā bhūmigataṃ katvā “idaṃ olokeyyāsi,",
  "atk-s0513a1:2294_4": "bhante”ti āha. Atha naṃ tāpaso “pabbajitānaṃ nāma, āvuso, evarūpaṃ kathetuṃ, na vaṭṭati,",
  "atk-s0513a1:2294_5": "amhākaṃ pana parasantake lobho nāma natthī”ti āha. So “sādhu, bhante”ti tassa vacanaṃ",
  "atk-s0513a1:2294_6": "saddahitvā pakkāmi. Duṭṭhatāpaso “sakkā ettakena jīvitu”nti katipāhaṃ atikkamitvā",
  "atk-s0513a1:2294_7": "taṃ suvaṇṇaṃ gahetvā antarāmagge ekasmiṃ ṭhāne ṭhapetvā āgantvā paṇṇasālāyameva vasitvā",
  "atk-s0513a1:2294_8": "punadivase tassa gehe bhattakiccaṃ katvā evamāha “āvuso, mayaṃ tumhe nissāya ciraṃ",
  "atk-s0513a1:2294_9": "vasimha, aticiraṃ ekasmiṃ ṭhāne vasantānaṃ manussehi saddhiṃ saṃsaggo hoti, saṃsaggo",
  "atk-s0513a1:2294_10": "ca nāma pabbajitānaṃ malaṃ, tasmā gacchāmaha”nti vatvā tena punappunaṃ yāciyamānopi",
  "atk-s0513a1:2294_11": "nivattituṃ na icchi. Atha naṃ so “evaṃ sante gacchatha, bhante”ti yāva gāmadvāraṃ",
  "atk-s0513a1:2294_12": "anugantvā nivatti. Tāpasopi thokaṃ gantvāva “imaṃ kuṭumbikaṃ mayā vañcetuṃ vaṭṭatī”ti",
  "atk-s0513a1:2294_13": "cintetvā jaṭānaṃ antare tiṇaṃ ṭhapetvā paṭinivatti. Kuṭumbiko “kiṃ, bhante, nivattitthā”ti",
  "atk-s0513a1:2294_14": "pucchi. Āvuso tumhākaṃ gehacchadanato me jaṭāsu ekatiṇaṃ laggaṃ, adinnādānañca nāma",
  "atk-s0513a1:2294_15": "pabbajitānaṃ na vaṭṭati, taṃ ādāya āgatomhīti. Kuṭumbiko “chaḍḍetvā gacchatha, bhante”ti",
  "atk-s0513a1:2294_16": "vatvā “tiṇasalākampi nāma parasantakaṃ na gaṇhāti, aho kukkuccako me ayyo”ti pasīditvā vanditvā uyyojesi.",
  "atk-s0513a1:2295_0": "Tadā pana bodhisattena bhaṇḍatthāya paccantaṃ gacchantena tasmiṃ nivesane nivāso",
  "atk-s0513a1:2295_1": "gahito hoti. So tāpasassa vacanaṃ sutvāva “addhā iminā duṭṭhatāpasena imassa kiñci",
  "atk-s0513a1:2295_2": "gahitaṃ bhavissatī”ti kuṭumbikaṃ pucchi “atthi pana te, samma, kiñci etassa tāpasassa",
  "atk-s0513a1:2295_3": "santike nikkhitta”nti? “Atthi, samma, suvaṇṇanikkhasata”nti. “Tena hi gaccha, taṃ",
  "atk-s0513a1:2295_4": "upadhārehī”ti. So paṇṇasālaṃ gantvā taṃ adisvā vegenāgantvā “natthi, sammā”ti āha.",
  "atk-s0513a1:2295_5": "“Na te suvaṇṇaṃ aññena gahitaṃ, teneva kuhakatāpasena gahitaṃ, ehi, taṃ anubandhitvā",
  "atk-s0513a1:2295_6": "gaṇhāmā”ti vegena gantvā kūṭatāpasaṃ gaṇhitvā hatthehi ca pādehi ca pothetvā suvaṇṇaṃ",
  "atk-s0513a1:2295_7": "āharāpetvā gaṇhiṃsu. Bodhisatto suvaṇṇaṃ disvā “nikkhasataṃ haramāno asajjitvā tiṇamatte",
  "atk-s0513a1:2295_8": "sattosī”ti vatvā taṃ garahanto imaṃ gāthamāha –",
  "atk-s0513a1:2296": "89.",
  "atk-s0513a1:2297": "“Vācāva kira te āsi, saṇhā sakhilabhāṇino;",
  "atk-s0513a1:2298": "Tiṇamatte asajjittho, no ca nikkhasataṃ hara”nti.",
  "atk-s0513a1:2299_0": "Tattha vācāva kira te āsi, saṇhā sakhilabhāṇinoti “pabbajitānaṃ tiṇamattampi adinnaṃ",
  "atk-s0513a1:2299_1": "ādātuṃ na vaṭṭatī”ti evaṃ sakhilaṃ muduvacanaṃ vadantassa vācā eva kira te saṇhā",
  "atk-s0513a1:2299_2": "āsi, vacanamattameva maṭṭhaṃ ahosīti attho. Tiṇamatte asajjitthoti kūṭajaṭila ekissā",
  "atk-s0513a1:2299_3": "tiṇasalākāya kukkuccaṃ kurumāno tvaṃ satto āsatto laggo ahosi. No ca nikkhasataṃ",
  "atk-s0513a1:2299_4": "haranti imaṃ pana nikkhasataṃ haranto asatto nillaggova jātosīti.",
  "atk-s0513a1:2300": "Evaṃ bodhisatto taṃ garahitvā “mā puna, kūṭajaṭila, evarūpamakāsī”ti ovādaṃ datvā yathākammaṃ gato.",
  "atk-s0513a1:2301_0": "Satthā imaṃ dhammadesanaṃ āharitvā “na, bhikkhave, idānevesa bhikkhu kuhako, pubbepi",
  "atk-s0513a1:2301_1": "kuhakoyevā”ti vatvā jātakaṃ samodhānesi – “tadā kūṭatāpaso kuhakabhikkhu ahosi, paṇḍitapuriso",
  "atk-s0513a1:2301_2": "pana ahameva ahosi”nti.",
  "atk-s0513a1:2302": "Kuhakajātakavaṇṇanā navamā.",
  "atk-s0513a1:2304": "[90] 10. Akataññujātakavaṇṇanā",
  "atk-s0513a1:2305_0": "Yo pubbe katakalyāṇoti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a1:2305_1": "Tassa kireko paccantavāsiko seṭṭhi adiṭṭhasahāyo ahosi. So ekadā paccante uṭṭhānakabhaṇḍassa",
  "atk-s0513a1:2305_2": "pañca sakaṭasatāni pūretvā kammantikamanusse āha – “gacchatha, bho, imaṃ bhaṇḍaṃ",
  "atk-s0513a1:2305_3": "sāvatthiṃ netvā amhākaṃ sahāyakassa anāthapiṇḍikamahāseṭṭhissa paccagghena vikkiṇitvā",
  "atk-s0513a1:2305_4": "paṭibhaṇḍaṃ āharathā”ti. Te “sādhū”ti tassa vacanaṃ sampaṭicchitvā sāvatthiṃ gantvā",
  "atk-s0513a1:2305_5": "mahāseṭṭhiṃ disvā paṇṇākāraṃ datvā taṃ pavattiṃ ārocesuṃ. Mahāseṭṭhi “svāgataṃ vo”ti",
  "atk-s0513a1:2305_6": "tesaṃ āvāsañca paribbayañca dāpetvā sahāyakassa sukhaṃ pucchitvā bhaṇḍaṃ vikkiṇitvā",
  "atk-s0513a1:2305_7": "paṭibhaṇḍaṃ dāpesi. Te paccantaṃ gantvā tamatthaṃ attano seṭṭhissa ārocesuṃ.",
  "atk-s0513a1:2306_0": "Aparabhāge anāthapiṇḍikopi tatheva pañca sakaṭasatāni tattha pesesi. Manussā tattha",
  "atk-s0513a1:2306_1": "gantvā paṇṇākāraṃ ādāya paccantavāsikaseṭṭhiṃ passiṃsu. So “kuto āgacchathā”ti pucchitvā",
  "atk-s0513a1:2306_2": "“sāvatthito tumhākaṃ sahāyakassa anāthapiṇḍikassa santikā”ti vutte “anāthapiṇḍikoti",
  "atk-s0513a1:2306_3": "kassaci purisassa nāmaṃ bhavissatī”ti parihāsaṃ katvā paṇṇākāraṃ gahetvā “gacchatha",
  "atk-s0513a1:2306_4": "tumhe”ti uyyojesi, neva nivāsaṃ, na paribbayaṃ dāpesi. Te sayameva bhaṇḍaṃ vikkiṇitvā",
  "atk-s0513a1:2306_5": "paṭibhaṇḍaṃ ādāya sāvatthiṃ āgantvā seṭṭhissa taṃ pavattiṃ ārocesuṃ.",
  "atk-s0513a1:2307_0": "Atha so paccantavāsī punapi ekavāraṃ tatheva pañca sakaṭasatāni sāvatthiṃ pesesi,",
  "atk-s0513a1:2307_1": "manussā paṇṇākāraṃ ādāya mahāseṭṭhiṃ passiṃsu. Te pana disvā anāthapiṇḍikassa manussā",
  "atk-s0513a1:2307_2": "“mayaṃ, sāmi, etesaṃ nivāsañca bhattañca paribbayañca jānissāmā”ti vatvā tesaṃ sakaṭāni",
  "atk-s0513a1:2307_3": "bahinagare tathārūpe ṭhāne mocāpetvā “tumhe idheva vasatha, amhākaṃ vo ghare yāgubhattañca",
  "atk-s0513a1:2307_4": "paribbayo ca bhavissatī”ti gantvā dāsakammakare sannipātetvā majjhimayāmasamanantare",
  "atk-s0513a1:2307_5": "pañca sakaṭasatāni vilumpitvā nivāsanapārupanānipi nesaṃ acchinditvā goṇe palāpetvā",
  "atk-s0513a1:2307_6": "sakaṭāni vicakkāni katvā bhūmiyaṃ ṭhapetvā cakkānipi gaṇhitvāva agamaṃsu. Paccantavāsino",
  "atk-s0513a1:2307_7": "nivāsanamattassapi sāmikā ahutvā bhītā vegena palāyitvā paccantameva gatā. Seṭṭhimanussāpi",
  "atk-s0513a1:2307_8": "tamatthaṃ mahāseṭṭhino ārocesuṃ. So “atthi dānidaṃ kathāpābhata”nti satthu santikaṃ",
  "atk-s0513a1:2307_9": "gantvā ādito paṭṭhāya sabbaṃ taṃ pavattiṃ ārocesi. Satthā “na kho, gahapati, so paccantavāsī",
  "atk-s0513a1:2307_10": "idāneva evaṃsīlo, pubbepi evaṃsīloyeva ahosī”ti vatvā tena yācito atītaṃ āhari.",
  "atk-s0513a1:2308_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ mahāvibhavo seṭṭhi",
  "atk-s0513a1:2308_1": "ahosi. Tasseko paccantavāsiko seṭṭhi adiṭṭhasahāyo ahosi. Sabbaṃ atītavatthu paccuppannavatthusadisameva",
  "atk-s0513a1:2308_2": "bodhisatto pana attano manussehi “ajja amhehi idaṃ nāma kata”nti ārocite “paṭhamaṃ",
  "atk-s0513a1:2308_3": "attano kataṃ upakāraṃ ajānantā pacchā evarūpaṃ labhantiyevā”ti vatvā sampattaparisāya",
  "atk-s0513a1:2308_4": "dhammaṃ desento imaṃ gāthamāha –",
  "atk-s0513a1:2309": "90.",
  "atk-s0513a1:2310": "“Yo pubbe katakalyāṇo, katattho nāvabujjhati;",
  "atk-s0513a1:2311": "Pacchā kicce samuppanne, kattāraṃ nādhigacchatī”ti.",
  "atk-s0513a1:2312_0": "Tatrāyaṃ piṇḍattho – khattiyādīsu yo koci puriso pubbe paṭhamataraṃ aññena katakalyāṇo",
  "atk-s0513a1:2312_1": "katūpakāro katattho nipphāditakicco hutvā taṃ parena attani kataṃ kalyāṇañceva atthañca",
  "atk-s0513a1:2312_2": "na jānāti, so pacchā attano kicce samuppanne tassa kiccassa kattāraṃ nādhigacchati na labhatīti.",
  "atk-s0513a1:2313": "Evaṃ bodhisatto imāya gāthāya dhammaṃ desetvā dānādīni puññāni katvā yathākammaṃ gato.",
  "atk-s0513a1:2314": "Satthā imaṃ dhammadesanaṃ āharitvā jātakaṃ samodhānesi – “tadā paccantavāsī idānīpi paccantavāsīyeva, bārāṇasiseṭṭhi pana ahameva ahosi”nti.",
  "atk-s0513a1:2315": "Akataññujātakavaṇṇanā dasamā.",
  "atk-s0513a1:2316": "Apāyimhavaggo navamo.",
  "atk-s0513a1:2317": "Tassuddānaṃ –",
  "atk-s0513a1:2318": "Surāpānaṃ mittavindaṃ, kāḷakaṇṇī atthadvāraṃ;",
  "atk-s0513a1:2319": "Kiṃpakkasīlavīmaṃsaṃ, maṅgalañcāpi sārambhaṃ;",
  "atk-s0513a1:2320": "Kuhakaṃ akataññū cāti.",
  "atk-s0513a1:2321": "10. Littavaggo",
  "atk-s0513a1:2323": "[91] 1. Littajātakavaṇṇanā",
  "atk-s0513a1:2324_0": "Littaṃ paramena tejasāti idaṃ satthā jetavane viharanto apaccavekkhitaparibhogaṃ",
  "atk-s0513a1:2324_1": "ārabbha kathesi. Tasmiṃ kira kāle bhikkhū cīvarādīni labhitvā yebhuyyena apaccavekkhitvā",
  "atk-s0513a1:2324_2": "paribhuñjanti. Te cattāro paccaye apaccavekkhitvā paribhuñjamānā yebhuyyena nirayatiracchānayonito",
  "atk-s0513a1:2324_3": "na muccanti. Satthā taṃ kāraṇaṃ ñatvā bhikkhūnaṃ anekapariyāyena dhammiṃ kathaṃ kathetvā",
  "atk-s0513a1:2324_4": "apaccavekkhitaparibhoge ādīnavaṃ dassetvā “bhikkhave, bhikkhunā nāma cattāro paccaye",
  "atk-s0513a1:2324_5": "labhitvā apaccavekkhitvā paribhuñjituṃ na vaṭṭati, tasmā ito paṭṭhāya cattāro paccaye",
  "atk-s0513a1:2324_6": "paccavekkhitvā paribhuñjeyyāthā”ti paccavekkhanavidhiṃ dassento “idha pana, bhikkhave,",
  "atk-s0513a1:2324_7": "bhikkhu paṭisaṅkhā yoniso cīvaraṃ paṭisevati sītassa paṭighātāyā”tiādinā nayena tantiṃ",
  "atk-s0513a1:2324_8": "ṭhapetvā “bhikkhave, cattāro paccaye evaṃ paccavekkhitvā paribhuñjituṃ vaṭṭati, apaccavekkhitvā",
  "atk-s0513a1:2324_9": "paribhogo nāma halāhalavisaparibhogasadiso. Porāṇakā hi apaccavekkhitvā dosaṃ ajānitvā",
  "atk-s0513a1:2324_10": "visaṃ paribhuñjitvā vipākante mahādukkhaṃ anubhaviṃsū”ti vatvā atītaṃ āhari.",
  "atk-s0513a1:2325_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ mahābhogakule",
  "atk-s0513a1:2325_1": "nibbattitvā vayappatto akkhadhutto ahosi. Athāparo kūṭakkhadhutto bodhisattena saddhiṃ",
  "atk-s0513a1:2325_2": "kīḷanto attano jaye vattamāne keḷimaṇḍalaṃ na bhindati, parājayakāle pana akkhaṃ",
  "atk-s0513a1:2325_3": "mukhe pakkhipitvā “akkho naṭṭho”ti keḷimaṇḍalaṃ bhinditvā pakkamati. Bodhisatto tassa",
  "atk-s0513a1:2325_4": "taṃ kāraṇaṃ ñatvā “hotu, jānissāmettha patirūpakāraṇa”nti akkhe ādāya attano ghare",
  "atk-s0513a1:2325_5": "halāhalavisena rañjitvā punappunaṃ sukkhāpetvā te ādāya tassa santikaṃ gantvā “ehi,",
  "atk-s0513a1:2325_6": "samma, akkhehi kīḷāmā”ti āha. So “sādhu, sammā”ti keḷimaṇḍalaṃ sajjetvā tena saddhiṃ",
  "atk-s0513a1:2325_7": "kīḷanto attano parājayakāle ekaṃ akkhaṃ mukhe pakkhipi. Atha naṃ bodhisatto tathā",
  "atk-s0513a1:2325_8": "karontaṃ disvā “gilāhi tāva, pacchā idaṃ nāmetanti jānissasī”ti codetuṃ imaṃ gāthamāha –",
  "atk-s0513a1:2326": "91.",
  "atk-s0513a1:2327": "“Littaṃ paramena tejasā, gilamakkhaṃ puriso na bujjhati;",
  "atk-s0513a1:2328": "Gila re gila pāpadhuttaka, pacchā te kaṭukaṃ bhavissatī”ti.",
  "atk-s0513a1:2329_0": "Tattha littanti makkhitaṃ rañjitaṃ. Paramena tejasāti uttamatejasampannena halāhalavisena.",
  "atk-s0513a1:2329_1": "Gilanti gilanto. Akkhanti guḷakaṃ. Na bujjhatīti “ayaṃ me gilato idaṃ nāma karissatī”ti",
  "atk-s0513a1:2329_2": "na jānāti. Gila reti gilāhi are. Gilāti punapi codento vadati. Pacchā te kaṭukaṃ",
  "atk-s0513a1:2329_3": "bhavissatīti imasmiṃ te akkhe gilite pacchā etaṃ visaṃ tikhiṇaṃ bhavissatīti attho.",
  "atk-s0513a1:2330_0": "So bodhisattassa kathentasseva visavegena mucchito akkhīni parivattetvā khandhaṃ",
  "atk-s0513a1:2330_1": "nāmetvā pati. Bodhisatto “idānissa jīvitadānaṃ dātuṃ vaṭṭatī”ti osadhaparibhāvitaṃ",
  "atk-s0513a1:2330_2": "vamanayogaṃ datvā vametvā sappiphāṇitamadhusakkarādayo khādāpetvā arogaṃ katvā “puna",
  "atk-s0513a1:2330_3": "evarūpaṃ mā akāsī”ti ovaditvā dānādīni puññāni katvā yathākammaṃ gato.",
  "atk-s0513a1:2331_0": "Satthā imaṃ dhammadesanaṃ āharitvā “bhikkhave, apaccavekkhitaparibhogo nāma apaccavekkhitvā",
  "atk-s0513a1:2331_1": "katavisaparibhogasadiso hotī”ti vatvā jātakaṃ samodhānesi – “tadā paṇḍitadhutto ahameva",
  "atk-s0513a1:2331_2": "ahosiṃ, kūṭadhutto panettha na kathīyati, yathā ca ettha, evaṃ sabbattha. Yo pana",
  "atk-s0513a1:2331_3": "imasmiṃ kāle na paññāyati, so na kathīyatevā”ti.",
  "atk-s0513a1:2332": "Littajātakavaṇṇanā paṭhamā.",
  "atk-s0513a1:2334": "[92] 2. Mahāsārajātakavaṇṇanā",
  "atk-s0513a1:2335_0": "Ukkaṭṭhe sūramicchantīti idaṃ satthā jetavane viharanto āyasmantaṃ ānandattheraṃ",
  "atk-s0513a1:2335_1": "ārabbha kathesi. Ekasmiñhi samaye kosalarañño itthiyo cintayiṃsu “buddhuppādo nāma",
  "atk-s0513a1:2335_2": "dullabho, tathā manussapaṭilābho, paripuṇṇāyatanatā ca. Mayañca imaṃ dullabhaṃ khaṇasamavāyaṃ",
  "atk-s0513a1:2335_3": "labhitvāpi attano ruciyā vihāraṃ gantvā dhammaṃ vā sotuṃ buddhapūjaṃ vā kātuṃ dānaṃ",
  "atk-s0513a1:2335_4": "vā dātuṃ na labhāma, mañjūsāya pakkhittā viya vasāma, rañño kathetvā amhākaṃ dhammaṃ",
  "atk-s0513a1:2335_5": "desetuṃ anucchavikaṃ ekaṃ bhikkhuṃ pakkosāpetvā tassa santike dhammaṃ sossāma, tato",
  "atk-s0513a1:2335_6": "yaṃ sakkhissāma, taṃ uggaṇhissāma, dānādīni ca puññāni karissāma. Evaṃ no ayaṃ khaṇapaṭilābho",
  "atk-s0513a1:2335_7": "saphalo bhavissatī”ti. Tā sabbāpi rājānaṃ upasaṅkamitvā attanā cintitakāraṇaṃ kathayiṃsu.",
  "atk-s0513a1:2335_8": "Rājā “sādhū”ti sampaṭicchi.",
  "atk-s0513a1:2336_0": "Athekadivasaṃ rājā uyyānakīḷaṃ kīḷitukāmo uyyānapālaṃ pakkosāpetvā “uyyānaṃ sodhehī”ti",
  "atk-s0513a1:2336_1": "āha. Uyyānapālo uyyānaṃ sodhento satthāraṃ aññatarasmiṃ rukkhamūle nisinnaṃ disvā",
  "atk-s0513a1:2336_2": "rañño santikaṃ gantvā “suddhaṃ, deva, uyyānaṃ, apicettha aññatarasmiṃ rukkhamūle",
  "atk-s0513a1:2336_3": "bhagavā nisinno”ti āha. Rājā “sādhu, samma, satthu santike dhammampi sossāmā”ti alaṅkatarathaṃ",
  "atk-s0513a1:2336_4": "abhiruhitvā uyyānaṃ gantvā satthu santikaṃ agamāsi.",
  "atk-s0513a1:2337_0": "Tasmiñca samaye chattapāṇi nāmeko anāgāmī upāsako satthu santike dhammaṃ suṇamāno",
  "atk-s0513a1:2337_1": "nisinno hoti. Rājā taṃ disvā āsaṅkamāno muhuttaṃ ṭhatvā puna “sacāyaṃ pāpako bhaveyya,",
  "atk-s0513a1:2337_2": "na satthu santike nisīditvā dhammaṃ suṇeyya, apāpakena iminā bhavitabba”nti cintetvā",
  "atk-s0513a1:2337_3": "satthāraṃ upasaṅkamitvā vanditvā ekamantaṃ nisīdi. Upāsako buddhagāravena rañño paccuṭṭhānaṃ",
  "atk-s0513a1:2337_4": "vā vandanaṃ vā na akāsi, tenassa rājā anattamano ahosi. Satthā tassa anattamanabhāvaṃ",
  "atk-s0513a1:2337_5": "ñatvā upāsakassa guṇaṃ kathesi “ayaṃ, mahārāja, upāsako bahussuto āgatāgamo kāmesu",
  "atk-s0513a1:2337_6": "vītarāgo”ti rājā “na iminā orakena bhavitabbaṃ, yassa satthā guṇaṃ vaṇṇetī”ti cintetvā",
  "atk-s0513a1:2337_7": "“upāsaka, vadeyyāsi yena te attho”ti āha. Upāsako “sādhū”ti sampaṭicchi. Rājā satthu",
  "atk-s0513a1:2337_8": "santike dhammaṃ sutvā satthāraṃ padakkhiṇaṃ katvā pakkāmi.",
  "atk-s0513a1:2338_0": "So ekadivasaṃ uparipāsāde mahāvātapānaṃ vivaritvā ṭhito taṃ upāsakaṃ bhuttapātarāsaṃ",
  "atk-s0513a1:2338_1": "chattamādāya jetavanaṃ gacchantaṃ disvā pakkosāpetvā evamāha “tvaṃ kira, upāsaka,",
  "atk-s0513a1:2338_2": "bahussuto, amhākañca itthiyo dhammaṃ sotukāmā ceva uggahetukāmā ca, sādhu vatassa",
  "atk-s0513a1:2338_3": "sace tāsaṃ dhammaṃ vāceyyāsī”ti. “Deva, gihīnaṃ nāma rājantepure dhammaṃ desetuṃ",
  "atk-s0513a1:2338_4": "vā vācetuṃ vā nappatirūpaṃ, ayyānaṃ eva patirūpa”nti. Rājā “saccaṃ esa vadatī”ti",
  "atk-s0513a1:2338_5": "uyyojetvā itthiyo pakkosāpetvā “bhadde, ahaṃ tumhākaṃ dhammadesanatthāya ca dhammavācanatthāya",
  "atk-s0513a1:2338_6": "ca satthu santikaṃ gantvā ekaṃ bhikkhuṃ yācāmi, asītiyā mahāsāvakesu kataraṃ yācāmī”ti",
  "atk-s0513a1:2338_7": "āha. Tā sabbāpi mantetvā dhammabhaṇḍāgārikaṃ ānandattherameva ārocesuṃ. Rājā satthu",
  "atk-s0513a1:2338_8": "santikaṃ gantvā vanditvā ekamantaṃ nisinno evamāha “bhante, amhākaṃ gehe itthiyo",
  "atk-s0513a1:2338_9": "ānandattherassa santike dhammaṃ sotuñca uggaṇhituñca icchanti, sādhu vata sace thero",
  "atk-s0513a1:2338_10": "amhākaṃ gehe dhammaṃ deseyya ceva vāceyya cā”ti. Satthā “sādhū”ti sampaṭicchitvā",
  "atk-s0513a1:2338_11": "theraṃ āṇāpesi. Tato paṭṭhāya rañño itthiyo therassa santike dhammaṃ suṇanti ceva uggaṇhanti ca.",
  "atk-s0513a1:2339_0": "Athekadivasaṃ rañño cūḷāmaṇi naṭṭho. Rājā tassa naṭṭhabhāvaṃ sutvā amacce āṇāpesi",
  "atk-s0513a1:2339_1": "“sabbe antovaḷañjanake manusse gahetvā cūḷāmaṇiṃ āharāpethā”ti. Amaccā mātugāme ādiṃ",
  "atk-s0513a1:2339_2": "katvā cūḷāmaṇiṃ paripucchantā adisvā mahājanaṃ kilamenti. Taṃ divasaṃ ānandatthero",
  "atk-s0513a1:2339_3": "rājanivesanaṃ paviṭṭho. Yathā tā itthiyo pubbe theraṃ disvāva haṭṭhatuṭṭhā dhammaṃ",
  "atk-s0513a1:2339_4": "suṇanti ceva uggaṇhanti ca, tathā akatvā sabbā domanassappattāva ahesuṃ. Tato therena",
  "atk-s0513a1:2339_5": "“kasmā tumhe ajja evarūpā jātā”ti pucchitā evamāhaṃsu “bhante, rañño cūḷāmaṇiṃ pariyesāmāti",
  "atk-s0513a1:2339_6": "amaccā mātugāme upādāya antovaḷañjanake kilamenti, na jānāma kassa ‘kiṃ bhavissatī’ti,",
  "atk-s0513a1:2339_7": "tenamha domanassappattā”ti. Thero “mā cintayitthā”ti tā samassāsetvā rañño santikaṃ",
  "atk-s0513a1:2339_8": "gantvā paññattāsane nisīditvā “maṇi kira te, mahārāja, naṭṭho”ti pucchi. “Āma, bhante”ti.",
  "atk-s0513a1:2339_9": "“Asakkhi pana taṃ āharāpetu”nti. “Bhante, sabbaṃ antojanaṃ gahetvā kilamentopi na",
  "atk-s0513a1:2339_10": "sakkomi āharāpetu”nti. “Mahārāja, mahājanaṃ akilametvāva āharaṇūpāyo atthī”ti. “Kataro,",
  "atk-s0513a1:2339_11": "bhante”ti? “Piṇḍadānaṃ, mahārājā”ti. “Kataraṃ piṇḍadānaṃ, bhante”ti? “Mahārāja, yattakesu",
  "atk-s0513a1:2339_12": "āsaṅkā atthi, te gahetvā ekekassa ekekaṃ palālapiṇḍaṃ vā mattikāpiṇḍaṃ vā datvā ‘imaṃ",
  "atk-s0513a1:2339_13": "paccūsakāle āharitvā asukaṭṭhāne nāma pātethā’ti vattabbaṃ. Yena gahito bhavissati,",
  "atk-s0513a1:2339_14": "so tasmiṃ pakkhipitvā āharissati. Sace paṭhamadivaseyeva pātenti, iccetaṃ kusalaṃ.",
  "atk-s0513a1:2339_15": "No ce pātenti, dutiyadivasepi tatiyadivasepi tatheva kātabbaṃ. Evaṃ mahājano ca na",
  "atk-s0513a1:2339_16": "kilamissati, maṇiñca labhissasī”ti evaṃ vatvā thero agamāsi.",
  "atk-s0513a1:2340_0": "Rājā vuttanayeneva tayo divase dāpesi, neva maṇiṃ āhariṃsu. Thero tatiyadivase āgantvā",
  "atk-s0513a1:2340_1": "“kiṃ, mahārāja, pātito maṇī”ti pucchi. “Na pātenti, bhante”ti. “Tena hi, mahārāja,",
  "atk-s0513a1:2340_2": "mahātalasmiṃyeva paṭicchannaṭṭhāne mahācāṭiṃ ṭhapāpetvā udakassa pūrāpetvā sāṇiṃ",
  "atk-s0513a1:2340_3": "parikkhipāpetvā ‘sabbe antovaḷañjanakamanussā ca itthiyo ca uttarāsaṅgaṃ katvā ekekova",
  "atk-s0513a1:2340_4": "antosāṇiṃ pavisitvā hatthaṃ dhovitvā āgacchantū’ti vadehī”ti thero imaṃ upāyaṃ ācikkhitvā",
  "atk-s0513a1:2340_5": "pakkāmi. Rājā tathā kāresi. Maṇicoro cintesi “dhammabhaṇḍāgāriko imaṃ adhikaraṇaṃ",
  "atk-s0513a1:2340_6": "ādāya maṇiṃ adassetvā osakkissatīti aṭṭhānametaṃ, pātetuṃ dāni vaṭṭatī”ti maṇiṃ paṭicchannaṃ",
  "atk-s0513a1:2340_7": "katvā ādāya antosāṇiṃ pavisitvā cāṭiyaṃ pātetvā nikkhami. Sabbesaṃ nikkhantakāle",
  "atk-s0513a1:2340_8": "udakaṃ chaḍḍetvā maṇiṃ addasaṃsu. Rājā “theraṃ nissāya mahājanaṃ akilametvāva me",
  "atk-s0513a1:2340_9": "maṇi laddho”ti tussi, antovaḷañjanakamanussāpi “theraṃ nissāya mahādukkhato muttamhā”ti",
  "atk-s0513a1:2340_10": "tussiṃsu. “Therassānubhāvena rañño cūḷāmaṇi laddho”ti therassānubhāvo sakalanagare",
  "atk-s0513a1:2340_11": "ceva bhikkhusaṅghe ca pākaṭo jāto.",
  "atk-s0513a1:2341_0": "Dhammasabhāyaṃ sannisinnā bhikkhū therassa guṇaṃ vaṇṇayiṃsu “āvuso, ānandatthero",
  "atk-s0513a1:2341_1": "attano bahussutatāya paṇḍiccena upāyakusalatāya mahājanaṃ akilametvā upāyeneva rañño",
  "atk-s0513a1:2341_2": "maṇiṃ dassesī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a1:2341_3": "pucchitvā “imāya nāmā”ti vutte “na, bhikkhave, idāni ānandeneva parahatthagataṃ bhaṇḍaṃ",
  "atk-s0513a1:2341_4": "dassitaṃ, pubbepi paṇḍitā mahājanaṃ akilametvā upāyeneva tiracchānahatthagataṃ bhaṇḍaṃ",
  "atk-s0513a1:2341_5": "dassayiṃsū”ti vatvā atītaṃ āhari.",
  "atk-s0513a1:2342_0": "Atīte bārāṇasiyaṃ brahmadatte rajjaṃ kārente bodhisatto sabbasippesu nipphattiṃ patto",
  "atk-s0513a1:2342_1": "tasseva amacco ahosi. Athekadivasaṃ rājā mahantena parivārena uyyānaṃ gantvā vanantarāni",
  "atk-s0513a1:2342_2": "vicaritvā udakakīḷaṃ kīḷitukāmo maṅgalapokkharaṇiṃ otaritvā itthāgārampi pakkosi.",
  "atk-s0513a1:2342_3": "Itthiyo attano attano sīsūpagagīvūpagādīni ābharaṇāni omuñcitvā uttarāsaṅgesu pakkhipitvā",
  "atk-s0513a1:2342_4": "samuggapiṭṭhesu ṭhapetvā dāsiyo paṭicchāpetvā pokkharaṇiṃ otariṃsu. Athekā uyyānamakkaṭī",
  "atk-s0513a1:2342_5": "sākhantare nisinnā deviṃ piḷandhanāni omuñcitvā uttarāsaṅge pakkhipitvā samuggapiṭṭhe",
  "atk-s0513a1:2342_6": "ṭhapayamānaṃ disvā tassā muttāhāraṃ piḷandhitukāmā hutvā dāsiyā pamādaṃ olokayamānā",
  "atk-s0513a1:2342_7": "nisīdi, dāsīpi taṃ rakkhamānā tahaṃ tahaṃ oloketvā nisinnāyeva niddāyituṃ ārabhi.",
  "atk-s0513a1:2342_8": "Makkaṭī tassā pamādabhāvaṃ ñatvā vātavegena otaritvā mahāmuttāhāraṃ gīvāya paṭimuñcitvā",
  "atk-s0513a1:2342_9": "vātavegena uppatitvā sākhantare nisīditvā aññāsaṃ makkaṭīnaṃ dassanabhayena ekasmiṃ",
  "atk-s0513a1:2342_10": "rukkhasusiraṭṭhāne ṭhapetvā upasantūpasantā viya taṃ rakkhamānā nisīdi.",
  "atk-s0513a1:2343_0": "Sāpi kho dāsī paṭibujjhitvā muttāhāraṃ apassantī kampamānā aññaṃ upāyaṃ adisvā “puriso",
  "atk-s0513a1:2343_1": "deviyā muttāhāraṃ gahetvā palāto”ti mahāviravaṃ viravi. Ārakkhamanussā tato tato",
  "atk-s0513a1:2343_2": "sannipatitvā tassā vacanaṃ sutvā rañño ārocayiṃsu. Rājā “coraṃ gaṇhathā”ti āha. Purisā",
  "atk-s0513a1:2343_3": "uyyānā nikkhamitvā “coraṃ gaṇhatha, coraṃ gaṇhathā”ti ito cito ca olokenti. Atheko",
  "atk-s0513a1:2343_4": "jānapado balikārakapuriso taṃ saddaṃ sutvā kampamāno palāyi. Taṃ disvā rājapurisā",
  "atk-s0513a1:2343_5": "“ayaṃ coro bhavissatī”ti anubandhitvā taṃ gahetvā pothetvā “are, duṭṭhacora, evaṃ",
  "atk-s0513a1:2343_6": "mahāsāraṃ nāma piḷandhanaṃ avaharissasī”ti paribhāsiṃsu. So cintesi “sacāhaṃ ‘na",
  "atk-s0513a1:2343_7": "gaṇhāmī’ti vakkhāmi, ajja me jīvitaṃ natthi, pothentāyeva maṃ māressanti, sampaṭicchāmi",
  "atk-s0513a1:2343_8": "na”nti. So “āma, sāmi, gahitaṃ me”ti āha. Atha naṃ bandhitvā rañño santikaṃ ānayiṃsu.",
  "atk-s0513a1:2343_9": "Rājāpi naṃ pucchi “gahitaṃ te mahāsārapiḷandhana”nti? “Āma, devā”ti. “Idāni taṃ kaha”nti.",
  "atk-s0513a1:2343_10": "“Deva, mayā mahāsāraṃ nāma mañcapīṭhampi na diṭṭhapubbaṃ, seṭṭhi pana maṃ mahāsārapiḷandhanaṃ",
  "atk-s0513a1:2343_11": "gaṇhāpesi, sohaṃ taṃ gahetvāva tassa adāsiṃ, so naṃ jānātī”ti.",
  "atk-s0513a1:2344_0": "Rājā seṭṭhiṃ pakkosāpetvā “gahitaṃ te imassa hatthato mahāsārapiḷandhana”nti pucchi.",
  "atk-s0513a1:2344_1": "“Āma, devā”ti. “Kahaṃ ta”nti. “Purohitassa me dinna”nti. Purohitampi pakkosāpetvā",
  "atk-s0513a1:2344_2": "tatheva pucchi, sopi sampaṭicchitvā “gandhabbassa me dinna”nti āha. Tampi pakkosāpetvā",
  "atk-s0513a1:2344_3": "“purohitassa hatthato te mahāsārapiḷandhanaṃ gahita”nti pucchi. “Āma, devā”ti. “Kahaṃ",
  "atk-s0513a1:2344_4": "ta”nti. “Kilesavasena me vaṇṇadāsiyā dinna”nti. Tampi pakkosāpetvā pucchi, sā “na",
  "atk-s0513a1:2344_5": "gaṇhāmī”ti āha. Te pañca jane pucchantānaññeva sūriyo atthaṃ gato. Rājā “idāni vikālo",
  "atk-s0513a1:2344_6": "jāto, sve jānissāmā”ti te pañca jane amaccānaṃ datvā nagaraṃ pāvisi.",
  "atk-s0513a1:2345_0": "Bodhisatto cintesi – “idaṃ piḷandhanaṃ antovaḷañje naṭṭhaṃ, ayañca gahapatiko bahivaḷañjo,",
  "atk-s0513a1:2345_1": "dvārepi balavārakkho, tasmā antovaḷañjanakānampi taṃ gahetvā palāyituṃ na sakkā.",
  "atk-s0513a1:2345_2": "Evaṃ neva bahivaḷañjanakānaṃ, na anto, uyyāne vaḷañjanakānaṃ gahaṇūpāyo dissati.",
  "atk-s0513a1:2345_3": "Iminā duggatamanussena ‘seṭṭhissa me dinna’nti kathentena attano mokkhatthāya kathitaṃ",
  "atk-s0513a1:2345_4": "bhavissati, seṭṭhināpi ‘purohitassa me dinna’nti kathentena ‘ekato hutvā nittharissāmī’ti",
  "atk-s0513a1:2345_5": "cintetvā kathitaṃ bhavissati, purohitenāpi ‘gandhabbassa me dinna’nti kathentena",
  "atk-s0513a1:2345_6": "‘bandhanāgāre gandhabbaṃ nissāya sukhena vasissāmā’ti cintetvā kathitaṃ bhavissati,",
  "atk-s0513a1:2345_7": "gandhabbenāpi ‘vaṇṇadāsiyā me dinna’nti kathentena ‘ekantena anukkaṇṭhitā bhavissāmā’ti",
  "atk-s0513a1:2345_8": "cintetvā kathitaṃ bhavissati, imehi pañcahipi corehi na bhavitabbaṃ, uyyāne makkaṭā",
  "atk-s0513a1:2345_9": "bahū, piḷandhanena ekissā makkaṭiyā hatthe āruḷhena bhavitabba”nti. So rājānaṃ upasaṅkamitvā",
  "atk-s0513a1:2345_10": "“mahārāja, core amhākaṃ niyyādetha, mayaṃ taṃ kiccaṃ sodhessāmā”ti āha. Rājā “sādhu,",
  "atk-s0513a1:2345_11": "paṇḍita, sodhehī”ti tassa niyyādesi.",
  "atk-s0513a1:2346_0": "Bodhisatto attano dāsapurise pakkosāpetvā te pañca jane ekasmiṃyeva ṭhāne vasāpetvā",
  "atk-s0513a1:2346_1": "samantā ārakkhaṃ katvā kaṇṇaṃ datvā “yaṃ te aññamaññaṃ kathenti, taṃ mayhaṃ ārocethā”ti",
  "atk-s0513a1:2346_2": "vatvā pakkāmi. Te tathā akaṃsu. Tato manussānaṃ sannisinnavelāya seṭṭhi taṃ gahapatikaṃ",
  "atk-s0513a1:2346_3": "āha – “are, duṭṭhagahapati, tayā ahaṃ, mayā vā tvaṃ kahaṃ diṭṭhapubbo, kadā te mayhaṃ",
  "atk-s0513a1:2346_4": "piḷandhanaṃ dinna”nti āha. So “sāmi mahāseṭṭhi, ahaṃ mahāsāraṃ nāma rukkhasārapādakaṃ",
  "atk-s0513a1:2346_5": "mañcapīṭhampi na jānāmi, ‘taṃ nissāya pana mokkhaṃ labhissāmī’ti evaṃ avacaṃ, mā",
  "atk-s0513a1:2346_6": "me kujjha, sāmī”ti āha. Purohitopi seṭṭhiṃ āha “mahāseṭṭhi, tvaṃ iminā attano adinnakameva",
  "atk-s0513a1:2346_7": "mayhaṃ kathaṃ adāsī”ti? “Mayampi dve issarā, amhākaṃ ekato hutvā ṭhitakāle kammaṃ",
  "atk-s0513a1:2346_8": "khippaṃ nipphajjissatī”ti kathesinti. Gandhabbopi purohitaṃ āha “brāhmaṇa, kadā tayā",
  "atk-s0513a1:2346_9": "mayhaṃ piḷandhanaṃ dinna”nti? “Ahaṃ taṃ nissāya vasanaṭṭhāne sukhaṃ vasissāmī”ti",
  "atk-s0513a1:2346_10": "kathesinti. Vaṇṇadāsīpi gandhabbaṃ āha “are duṭṭhagandhabba, ahaṃ kadā tava santikaṃ",
  "atk-s0513a1:2346_11": "gatapubbā, tvaṃ vā mama santikaṃ āgatapubbo, kadā te mayhaṃ piḷandhanaṃ dinna”nti?",
  "atk-s0513a1:2346_12": "Bhagini kiṃkāraṇā kujjhasi, “amhesu pañcasu ekato vasantesu gharāvāso bhavissati,",
  "atk-s0513a1:2346_13": "anukkaṇṭhamānā sukhaṃ vasissāmā”ti kathesinti. Bodhisatto payojitamanussānaṃ santikā",
  "atk-s0513a1:2346_14": "taṃ kathaṃ sutvā tesaṃ tathato acorabhāvaṃ ñatvā “makkaṭiyā gahitapiḷandhanaṃ upāyeneva",
  "atk-s0513a1:2346_15": "pātessāmī”ti geṇḍumayāni bahūni piḷandhanāni kāretvā uyyāne makkaṭiyo gāhāpetvā hatthapādagīvāsu",
  "atk-s0513a1:2346_16": "geṇḍupiḷandhanāni piḷandhāpetvā vissajjesi. Itarā makkaṭī piḷandhanaṃ rakkhamānā uyyāne eva nisīdi.",
  "atk-s0513a1:2347_0": "Bodhisatto manusse āṇāpesi “gacchatha tumhe, uyyāne sabbā makkaṭiyo upadhāretha,",
  "atk-s0513a1:2347_1": "yassā taṃ piḷandhanaṃ passatha, taṃ uttāsetvā piḷandhanaṃ gaṇhathā”ti. Tāpi kho makkaṭiyo",
  "atk-s0513a1:2347_2": "“piḷandhanaṃ no laddha”nti tuṭṭhapahaṭṭhā uyyāne vicarantiyo tassā santikaṃ gantvā",
  "atk-s0513a1:2347_3": "“passa amhākaṃ piḷandhana”nti āhaṃsu. Sā makkaṭī asahamānā “kiṃ iminā geṇḍupiḷandhanenā”ti",
  "atk-s0513a1:2347_4": "muttāhāraṃ piḷandhitvā nikkhami. Atha naṃ te purisā disvā piḷandhanaṃ chaḍḍāpetvā",
  "atk-s0513a1:2347_5": "āharitvā bodhisattassa adaṃsu. So taṃ ādāya rañño dassetvā “idaṃ te deva piḷandhanaṃ,",
  "atk-s0513a1:2347_6": "te pañcapi acorā, idaṃ pana uyyāne makkaṭiyā ābhata”nti āha. “Kathaṃ pana te, paṇḍita,",
  "atk-s0513a1:2347_7": "makkaṭiyā hatthaṃ āruḷhabhāvo ñāto, kathaṃ te gahita”nti? So sabbaṃ ācikkhi. Rājā",
  "atk-s0513a1:2347_8": "tuṭṭhamānaso “saṅgāmasīsādīsu nāma sūrādayo icchitabbā hontī”ti bodhisattassa thutiṃ",
  "atk-s0513a1:2347_9": "karonto imaṃ gāthamāha –",
  "atk-s0513a1:2348": "92.",
  "atk-s0513a1:2349": "“Ukkaṭṭhe sūramicchanti, mantīsu akutūhalaṃ;",
  "atk-s0513a1:2350": "Piyañca annapānamhi, atthe jāte ca paṇḍita”nti.",
  "atk-s0513a1:2351_0": "Tattha ukkaṭṭheti upakaṭṭhe, ubhatobyūḷhe saṅgāme sampahāre vattamāneti attho. Sūramicchantīti",
  "atk-s0513a1:2351_1": "asaniyāpi matthake patamānāya apalāyinaṃ sūraṃ icchanti, tasmiṃ khaṇe evarūpo saṅgāmayodho",
  "atk-s0513a1:2351_2": "patthetabbo hoti. Mantīsu akutūhalanti kattabbākattabbakiccaṃ sammantanakāle uppanne",
  "atk-s0513a1:2351_3": "mantīsu yo akutūhalo avikiṇṇavāco mantaṃ na bhindati, taṃ icchanti, tādiso tesu ṭhānesu",
  "atk-s0513a1:2351_4": "patthetabbo hoti. Piyañca annapānamhīti madhure annapāne paccupaṭṭhite sahaparibhuñjanatthāya",
  "atk-s0513a1:2351_5": "piyapuggalaṃ patthenti, tādiso tasmiṃ kāle patthetabbo hoti. Atthe jāte ca paṇḍitanti",
  "atk-s0513a1:2351_6": "atthagambhīre dhammagambhīre kismiñcideva kāraṇe vā pañhe vā uppanne paṇḍitaṃ vicakkhaṇaṃ",
  "atk-s0513a1:2351_7": "icchanti. Tathārūpo hi tasmiṃ samaye patthetabbo hotīti.",
  "atk-s0513a1:2352_0": "Evaṃ rājā bodhisattaṃ vaṇṇetvā thometvā ghanavassaṃ vassento mahāmegho viya sattāhi",
  "atk-s0513a1:2352_1": "ratanehi pūjetvā tassovāde ṭhatvā dānādīni puññāni katvā yathākammaṃ gato, bodhisattopi yathākammaṃ gato.",
  "atk-s0513a1:2353": "Satthā imaṃ dhammadesanaṃ āharitvā therassa guṇaṃ kathetvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a1:2354": "Mahāsārajātakavaṇṇanā dutiyā.",
  "atk-s0513a1:2356": "[93] 3. Vissāsabhojanajātakavaṇṇanā",
  "atk-s0513a1:2357_0": "Na vissase avissattheti idaṃ satthā jetavane viharanto vissāsabhojanaṃ ārabbha kathesi.",
  "atk-s0513a1:2357_1": "Tasmiṃ kira samaye yebhuyyena bhikkhū “mātarā no dinnaṃ, pitarā no dinnaṃ, bhātarā,",
  "atk-s0513a1:2357_2": "bhaginiyā, cūḷamātarā, cūḷapitarā, mātulena, mātulāniyā dinnaṃ. Amhākaṃ gihikālepi",
  "atk-s0513a1:2357_3": "bhikkhukālepi ete dātuṃ yuttarūpāvā”ti ñātīhi dinne cattāro paccaye vissatthā hutvā",
  "atk-s0513a1:2357_4": "apaccavekkhitvā paribhuñjanti. Satthā taṃ kāraṇaṃ ñatvā “bhikkhūnaṃ mayā dhammadesanaṃ",
  "atk-s0513a1:2357_5": "kātuṃ vaṭṭatī”ti bhikkhū sannipātāpetvā “bhikkhave, bhikkhunā nāma ñātīhipi aññātīhipi",
  "atk-s0513a1:2357_6": "dinnake cattāro paccaye paccavekkhitvāva paribhogo kātabbo. Apaccavekkhitvā paribhogaṃ",
  "atk-s0513a1:2357_7": "katvā hi kālaṃ kurumāno bhikkhu yakkhapetaattabhāvato na muccati, apaccavekkhitaparibhogo",
  "atk-s0513a1:2357_8": "nāmesa visaparibhogasadiso. Visañhi vissāsikena dinnakampi avissāsikena dinnakampi",
  "atk-s0513a1:2357_9": "māretiyeva. Pubbepi vissāsena dinnaṃ visaṃ paribhuñjitvā jīvitakkhayaṃ pattā”ti vatvā atītaṃ āhari.",
  "atk-s0513a1:2358_0": "Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.",
  "atk-s0513a1:2358_1": "Tasseko gopālako kiṭṭhasambādhasamaye gāvo gahetvā araññaṃ pavisitvā tattha gosālaṃ",
  "atk-s0513a1:2358_2": "katvā rakkhanto vasati. Seṭṭhino ca kālena kālaṃ gorasaṃ āharati. Athassa gosālāya",
  "atk-s0513a1:2358_3": "avidūre sīho nivāsaṃ gaṇhi. Gāvīnaṃ sīhasantāsena milātānaṃ khīraṃ mandaṃ ahosi.",
  "atk-s0513a1:2358_4": "Atha naṃ ekadivasaṃ sappiṃ ādāya āgataṃ seṭṭhi pucchi “kiṃ nu kho, samma gopālaka,",
  "atk-s0513a1:2358_5": "mandaṃ sappī”ti? So taṃ kāraṇaṃ ācikkhi. “Atthi pana, samma, tassa sīhassa katthaci",
  "atk-s0513a1:2358_6": "paṭibandho”ti? “Atthissa sāmi, ekāya migamātukāya saddhiṃ saṃsaggo”ti. “Sakkā pana",
  "atk-s0513a1:2358_7": "taṃ gāhāpetu”nti? “Sakkā, sāmī”ti. “Tena hi taṃ gahetvā tassā nalāṭato paṭṭhāya sarīre",
  "atk-s0513a1:2358_8": "lomāni visena punappunaṃ rajitvā sukkhāpetvā dve tayo divase atikkāmetvā taṃ migamātukaṃ",
  "atk-s0513a1:2358_9": "vissajjehi, so tassā sinehena sarīraṃ lehitvā jīvitakkhayaṃ pāpuṇissati. Athassa",
  "atk-s0513a1:2358_10": "cammanakhadāṭhā ceva vasañca maṃsañca gahetvā āgaccheyyāsī”ti halāhalavisaṃ datvā uyyojesi.",
  "atk-s0513a1:2359_0": "So gopālako jālaṃ khipitvā upāyena taṃ migamātukaṃ gaṇhitvā tathā akāsi. Sīho taṃ",
  "atk-s0513a1:2359_1": "disvāva balavasinehena tassā sarīraṃ lehitvā jīvitakkhayaṃ pāpuṇi. Gopālakopi cammādīni",
  "atk-s0513a1:2359_2": "gahetvā bodhisattassa santikaṃ agamāsi. Bodhisatto taṃ kāraṇaṃ ñatvā “paresu sineho",
  "atk-s0513a1:2359_3": "nāma na kātabbo, evaṃ balasampannopi sīho migarājā kilesavasena saṃsaggaṃ nissāya",
  "atk-s0513a1:2359_4": "migamātukāya sarīraṃ lehanto visaparibhogaṃ katvā jīvitakkhayaṃ patto”ti vatvā sampattaparisāya",
  "atk-s0513a1:2359_5": "dhammaṃ desento imaṃ gāthamāha –",
  "atk-s0513a1:2360": "93.",
  "atk-s0513a1:2361": "“Na vissase avissatthe, vissatthepi na vissase;",
  "atk-s0513a1:2362": "Vissāsā bhayamanveti, sīhaṃva migamātukā”ti.",
  "atk-s0513a1:2363_0": "Tatrāyaṃ saṅkhepattho – yo pubbe sabhayo attani avissattho ahosi, tasmiṃ avissatthe,",
  "atk-s0513a1:2363_1": "yo pubbepi nibbhayo attani vissāsikoyeva, tasmiṃ vissatthepi na vissase, neva vissāsaṃ",
  "atk-s0513a1:2363_2": "kareyya. Kiṃkāraṇā? Vissāsā bhayamanveti, yo hi mittepi amittepi vissāso, tato bhayameva",
  "atk-s0513a1:2363_3": "āgacchati. Kathaṃ? Sīhaṃva migamātukā, yathā mittasanthavavasena katavissāsāya migamātukāya",
  "atk-s0513a1:2363_4": "santikā sīhassa bhayaṃ anveti, upagataṃ sampattanti attho. Yathā vā vissāsavasena",
  "atk-s0513a1:2363_5": "sīhaṃ migamātukā anvetā upagatātipi attho.",
  "atk-s0513a1:2364": "Evaṃ bodhisatto sampattaparisāya dhammaṃ desetvā dānādīni puññāni katvā yathākammaṃ gato.",
  "atk-s0513a1:2365": "Satthā imaṃ dhammadesanaṃ āharitvā jātakaṃ samodhānesi – “tadā mahāseṭṭhi ahameva ahosi”nti.",
  "atk-s0513a1:2366": "Vissāsabhojanajātakavaṇṇanā tatiyā.",
  "atk-s0513a1:2368": "[94] 4. Lomahaṃsajātakavaṇṇanā",
  "atk-s0513a1:2369_0": "Sotatto sosinno cevāti idaṃ satthā vesāliṃ upanissāya pāṭikārāme viharanto sunakkhattaṃ",
  "atk-s0513a1:2369_1": "ārabbha kathesi. Ekasmiñhi samaye sunakkhatto satthu upaṭṭhāko hutvā pattacīvaramādāya",
  "atk-s0513a1:2369_2": "vicaramāno korakkhattiyassa dhammaṃ rocento dasabalassa pattacīvaraṃ niyyādetvā korakkhattiyaṃ",
  "atk-s0513a1:2369_3": "nissāya vasati. Tassa kālakañjikaasurayoniyaṃ nibbattakāle gihi hutvā “natthi samaṇassa",
  "atk-s0513a1:2369_4": "gotamassa uttari manussadhammā alamariyañāṇadassanaviseso, takkapariyāhataṃ samaṇo",
  "atk-s0513a1:2369_5": "gotamo dhammaṃ deseti vīmaṃsānucaritaṃ sayaṃpaṭibhānaṃ. Yassa ca khvāssa atthāya",
  "atk-s0513a1:2369_6": "dhammo desito, na so niyyāti takkarassa sammā dukkhakkhayāyā”ti vesāliyaṃ tiṇṇaṃ",
  "atk-s0513a1:2369_7": "pākārānaṃ antare vicaranto satthu avaṇṇaṃ bhāsati.",
  "atk-s0513a1:2370_0": "Athāyasmā sāriputto piṇḍāya caranto tassevaṃ avaṇṇaṃ bhāsantassa sutvā piṇḍapātapaṭikkanto",
  "atk-s0513a1:2370_1": "tamatthaṃ bhagavato ārocesi. Bhagavā “kodhano, sāriputta, sunakkhatto moghapuriso,",
  "atk-s0513a1:2370_2": "kodhavasenevamāha, kodhavasenāpi pana ‘na so niyyāti takkarassa sammā dukkhakkhayāyā’ti",
  "atk-s0513a1:2370_3": "vadanto ajānitvāpi mayhaṃ guṇameva bhāsati. Na kho pana so moghapuriso mayhaṃ guṇaṃ",
  "atk-s0513a1:2370_4": "jānāti. Mayhañhi, sāriputta, cha abhiññā nāma atthi, ayampi me uttarimanussadhammova.",
  "atk-s0513a1:2370_5": "Dasabalañāṇāni atthi, catuvesārajjañāṇaṃ atthi, catuyoniparicchedakañāṇaṃ atthi,",
  "atk-s0513a1:2370_6": "pañcagatiparicchedakañāṇaṃ atthi, ayampi me uttarimanussadhammova. Evaṃ uttarimanussadhammasamannāgataṃ",
  "atk-s0513a1:2370_7": "pana maṃ yo evaṃ vadeyya ‘natthi samaṇassa gotamassa uttarimanussadhammo’ti, so taṃ",
  "atk-s0513a1:2370_8": "vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto",
  "atk-s0513a1:2370_9": "evaṃ niraye”ti evaṃ attano vijjamānaṃ uttarimanussadhammassa guṇaṃ kathetvā “sunakkhatto",
  "atk-s0513a1:2370_10": "kira, sāriputta, korakkhattiyassa dukkarakārikāya micchātape pasanno, micchātape",
  "atk-s0513a1:2370_11": "pasīdantena pana mayi eva pasīdituṃ vaṭṭati. Ahañhi ito ekanavutikappamatthake ‘atthi",
  "atk-s0513a1:2370_12": "nu kho ettha sāro’ti bāhirakaṃ micchātapaṃ vīmaṃsanto caturaṅgasamannāgataṃ brahmacariyavāsaṃ",
  "atk-s0513a1:2370_13": "vasiṃ, tapassī sudaṃ homi paramatapassī, lūkho sudaṃ homi paramalūkho, jegucchī sudaṃ",
  "atk-s0513a1:2370_14": "homi paramajegucchī, pavivitto sudaṃ homi paramapavivitto”ti vatvā therena yācito atītaṃ āhari.",
  "atk-s0513a1:2371_0": "Atīte ekanavutikappamatthake bodhisatto “bāhirakatapaṃ vīmaṃsissāmī”ti ājīvakapabbajjaṃ",
  "atk-s0513a1:2371_1": "pabbajitvā acelako ahosi rajojalliko, pavivitto ahosi ekavihārī. Manusse disvā migo",
  "atk-s0513a1:2371_2": "viya palāyi, mahāvikatibhojano ahosi, vacchakagomayādīni paribhuñji, appamādavihāratthāya",
  "atk-s0513a1:2371_3": "araññe ekasmiṃ bhiṃsanake vanasaṇḍe vihāsi. Tasmimpi viharanto himapātasamaye antaraṭṭhake",
  "atk-s0513a1:2371_4": "rattiṃ vanasaṇḍā nikkhamitvā abbhokāse viharitvā sūriye uggate vanasaṇḍaṃ pavisati.",
  "atk-s0513a1:2371_5": "So yathā rattiṃ abbhokāse himodakena tinto, tatheva divā vanasaṇḍato paggharantehi",
  "atk-s0513a1:2371_6": "udakabindūhi temayi. Evaṃ ahorattaṃ sītadukkhaṃ anubhoti. Gimhānaṃ pana pacchime",
  "atk-s0513a1:2371_7": "māse divā abbhokāse viharitvā rattiṃ vanasaṇḍaṃ pavisati. So yathā divā abbhokāse",
  "atk-s0513a1:2371_8": "ātapena pariḷāhappatto, tatheva rattiṃ nivāte vanasaṇḍe pariḷāhaṃ pāpuṇāti, sarīrā",
  "atk-s0513a1:2371_9": "sedadhārā muccanti. Athassa pubbe assutapubbā ayaṃ gāthā paṭibhāsi –",
  "atk-s0513a1:2372": "94.",
  "atk-s0513a1:2373": "“Sotatto sosinno ceva, eko bhiṃsanake vane;",
  "atk-s0513a1:2374": "Naggo na caggimāsīno, esanāpasuto munī”ti.",
  "atk-s0513a1:2375_0": "Tattha sotattoti sūriyasantāpena suṭṭhu tatto. Sosinnoti himodakena susinno suṭṭhu",
  "atk-s0513a1:2375_1": "tinto. Eko bhiṃsanake vaneti yattha paviṭṭhānaṃ yebhuyyena lomāni haṃsanti, tathārūpe",
  "atk-s0513a1:2375_2": "bhiṃsanakevanasaṇḍe eko adutiyova ahosinti dīpeti. Naggo na caggimāsīnoti naggo ca",
  "atk-s0513a1:2375_3": "na ca aggimāsīno. Tathā sītena pīḷiyamānopi neva nivāsanapārupanaṃ vā ādiyiṃ, na",
  "atk-s0513a1:2375_4": "ca aggiṃ āgamma nisīdinti dīpeti. Esanāpasutoti abrahmacariyepi tasmiṃ brahmacariyasaññī",
  "atk-s0513a1:2375_5": "hutvā “brahmacariyamevetaṃ esanā gavesanā upāyo brahmalokassā”ti evaṃ tāya brahmacariyesanāya",
  "atk-s0513a1:2375_6": "pasuto anuyutto ussukkaṃ āpanno ahosinti dasseti. Munīti “muni kho esa monatthāya",
  "atk-s0513a1:2375_7": "paṭipanno”ti evaṃ lokena sambhāvito ahosinti dīpeti.",
  "atk-s0513a1:2376_0": "Evaṃ caturaṅgasamannāgataṃ brahmacariyaṃ caritvā bodhisatto maraṇakāle upaṭṭhitaṃ",
  "atk-s0513a1:2376_1": "nirayanimittaṃ disvā “idaṃ vatasamādānaṃ niratthaka”nti ñatvā taṅkhaṇaññeva taṃ laddhiṃ",
  "atk-s0513a1:2376_2": "bhinditvā sammādiṭṭhiṃ gahetvā devaloke nibbatti.",
  "atk-s0513a1:2377": "Satthā imaṃ dhammadesanaṃ āharitvā jātakaṃ samodhānesi – “ahaṃ tena samayena so ājīvako ahosi”nti.",
  "atk-s0513a1:2378": "Lomahaṃsajātakavaṇṇanā catutthā.",
  "atk-s0513a1:2380": "[95] 5. Mahāsudassanajātakavaṇṇanā",
  "atk-s0513a1:2381_0": "Aniccā vata saṅkhārāti idaṃ satthā parinibbānamañce nipanno ānandattherassa “mā,",
  "atk-s0513a1:2381_1": "bhante, bhagavā imasmiṃ khuddakanagarake”tyādivacanaṃ ārabbha kathesi. Tathāgate",
  "atk-s0513a1:2381_2": "hi jetavane viharante sāriputtatthero kattikapuṇṇamāyaṃ nāḷakagāmake jātovarake parinibbāyi,",
  "atk-s0513a1:2381_3": "mahāmoggallāno kattikamāsasseva kāḷapakkhaamāvasiyaṃ. Evaṃ parinibbute aggasāvakayuge",
  "atk-s0513a1:2381_4": "“ahampi kusinārāyaṃ parinibbāyissāmī”ti anupubbena cārikaṃ caramāno tattha gantvā",
  "atk-s0513a1:2381_5": "yamakasālānamantare uttarasīsake mañcake anuṭṭhānaseyyāya nipajji. Atha naṃ āyasmā",
  "atk-s0513a1:2381_6": "ānandatthero “mā, bhante, bhagavā imasmiṃ khuddakanagarake visame ujjaṅgalanagarake,",
  "atk-s0513a1:2381_7": "sākhānagarake parinibbāyi, aññesaṃ campārājagahādīnaṃ mahānagarānaṃ aññatarasmiṃ",
  "atk-s0513a1:2381_8": "bhagavā parinibbāyatū”ti yāci. Satthā “mā, ānanda, imaṃ ‘khuddakanagarakaṃ, ujjaṅgalanagarakaṃ",
  "atk-s0513a1:2381_9": "sākhānagaraka’nti vadehi, ahañhi pubbe sudassanacakkavattirājakāle imasmiṃ nagare",
  "atk-s0513a1:2381_10": "vasiṃ, tadā idaṃ dvādasayojanikena ratanapākārena parikkhittaṃ mahānagaraṃ ahosī”ti",
  "atk-s0513a1:2381_11": "vatvā therena yācito atītaṃ āharanto mahāsudassanasuttaṃ kathesi.",
  "atk-s0513a1:2382_0": "Tadā pana mahāsudassanaṃ sudhammapāsādā otaritvā avidūre sattaratanamaye tālavane",
  "atk-s0513a1:2382_1": "paññattasmiṃ kappiyamañcake dakkhiṇena passena anuṭṭhānaseyyāya nipannaṃ disvā “imāni",
  "atk-s0513a1:2382_2": "te, deva, caturāsīti nagarasahassāni kusāvatirājadhānippamukhāni, ettha chandaṃ karohī”ti",
  "atk-s0513a1:2382_3": "subhaddāya deviyā vutte mahāsudassano “mā devi evaṃ avaca, atha kho ‘ettha chandaṃ",
  "atk-s0513a1:2382_4": "vinehi, mā apekkhaṃ akāsī’ti evaṃ maṃ ovadā”ti vatvā “kiṃkāraṇā, devā”ti pucchito",
  "atk-s0513a1:2382_5": "“ajjāhaṃ kālakiriyaṃ karissāmī”ti. Atha naṃ devī rodamānā akkhīni puñchitvā kicchena",
  "atk-s0513a1:2382_6": "kasirena tathā vatvā rodi paridevi. Sesāpi caturāsītisahassaitthiyo rodiṃsu parideviṃsu.",
  "atk-s0513a1:2382_7": "Amaccādīsupi ekopi adhivāsetuṃ nāsakkhi, sabbepi rodiṃsu. Bodhisatto “alaṃ, bhaṇe,",
  "atk-s0513a1:2382_8": "mā saddamakatthā”ti sabbe nivāretvā deviṃ āmantetvā “mā tvaṃ devi rodi, mā paridevi.",
  "atk-s0513a1:2382_9": "Tilaphalamattopi hi saṅkhāro nicco nāma natthi, sabbepi aniccā bhedanadhammā evā”ti",
  "atk-s0513a1:2382_10": "vatvā deviṃ ovadanto imaṃ gāthamāha –",
  "atk-s0513a1:2383": "95.",
  "atk-s0513a1:2384": "“Aniccā vata saṅkhārā, uppādavayadhammino;",
  "atk-s0513a1:2385": "Uppajjitvā nirujjhanti, tesaṃ vūpasamo sukho”ti.",
  "atk-s0513a1:2386_0": "Tattha aniccā vata saṅkhārāti bhadde subhaddādevi, yattakā kehici paccayehi samāgantvā",
  "atk-s0513a1:2386_1": "katā khandhāyatanādayo saṅkhārā, sabbe te aniccāyeva nāma. Etesu hi rūpaṃ aniccaṃ…pe…",
  "atk-s0513a1:2386_2": "viññāṇaṃ aniccaṃ. Cakkhu aniccaṃ…pe… dhammā aniccā. Yaṃkiñci saviññāṇakaṃ aviññāṇakaṃ",
  "atk-s0513a1:2386_3": "ratanaṃ, sabbaṃ taṃ aniccameva. Iti “aniccā vata saṅkhārā”ti gaṇha. Kasmā? Uppādavayadhamminoti,",
  "atk-s0513a1:2386_4": "sabbe hete uppādadhammino ceva vayadhammino ca uppajjanabhijjanasabhāvāyeva, tasmā",
  "atk-s0513a1:2386_5": "“aniccā”ti veditabbā. Yasmā ca aniccā, tasmā uppajjitvā nirujjhanti, uppajjitvā ṭhitiṃ",
  "atk-s0513a1:2386_6": "patvāpi nirujjhantiyeva. Sabbeva hete nibbattamānā uppajjanti nāma, bhijjamānā nirujjhanti",
  "atk-s0513a1:2386_7": "nāma. Tesaṃ uppāde satiyeva ca ṭhiti nāma hoti, ṭhitiyā satiyeva bhaṅgo nāma hoti,",
  "atk-s0513a1:2386_8": "na hi anuppannassa ṭhiti nāma, nāpi ṭhitaṃ abhijjanakaṃ nāma atthi. Iti sabbepi saṅkhārā",
  "atk-s0513a1:2386_9": "tīṇi lakkhaṇāni patvā tattha tattheva nirujjhanti, tasmā sabbepime aniccā khaṇikā",
  "atk-s0513a1:2386_10": "ittarā adhuvā pabhaṅguno calitā samīritā anaddhaniyā payātā tāvakālikā nissārā, tāvakālikaṭṭhena",
  "atk-s0513a1:2386_11": "māyāmarīcipheṇasadisā. Tesu bhadde subhaddādevi, kasmā sukhasaññaṃ uppādesi, evaṃ",
  "atk-s0513a1:2386_12": "pana gaṇha tesaṃ vūpasamo sukhoti, sabbavaṭṭavūpasamanato tesaṃ vūpasamo nāma nibbānaṃ,",
  "atk-s0513a1:2386_13": "tadevekaṃ ekantato sukhaṃ, tato aññaṃ sukhaṃ nāma natthīti.",
  "atk-s0513a1:2387": "Evaṃ mahāsudassano amatamahānibbānena desanāya kūṭaṃ gahetvā avasesassapi mahājanassa “dānaṃ detha, sīlaṃ rakkhatha, uposathakammaṃ karothā”ti ovādaṃ datvā devalokaparāyaṇo ahosi.",
  "atk-s0513a1:2388_0": "Satthā imaṃ dhammadesanaṃ āharitvā jātakaṃ samodhānesi – “tadā subhaddā devī rāhulamātā",
  "atk-s0513a1:2388_1": "ahosi, pariṇāyakaratanaṃ rāhulo, sesaparisā buddhaparisā, mahāsudassano pana ahameva ahosi”nti.",
  "atk-s0513a1:2389": "Mahāsudassanajātakavaṇṇanā pañcamā.",
  "atk-s0513a1:2391": "[96] 6. Telapattajātakavaṇṇanā",
  "atk-s0513a1:2392": "Samatittikaṃ anavasesakanti idaṃ satthā sumbharaṭṭhe sedakaṃ nāma nigamaṃ upanissāya aññatarasmiṃ vanasaṇḍe viharanto janapadakalyāṇisuttaṃ ārabbha kathesi. Tatra hi bhagavā –",
  "atk-s0513a1:2393_0": "“Seyyathāpi, bhikkhave, ‘janapadakalyāṇī janapadakalyāṇī’ti kho, bhikkhave, mahājanakāyo",
  "atk-s0513a1:2393_1": "sannipateyya, sā kho panassa janapadakalyāṇī paramapāsāvinī nacce, paramapāsāvinī",
  "atk-s0513a1:2393_2": "gīte. ‘Janapadakalyāṇī naccati gāyatī’ti kho, bhikkhave, bhiyyosomattāya mahājanakāyo",
  "atk-s0513a1:2393_3": "sannipateyya. Atha puriso āgaccheyya jīvitukāmo amaritukāmo sukhakāmo dukkhapaṭikūlo.",
  "atk-s0513a1:2393_4": "Tamenaṃ evaṃ vadeyya “ayaṃ te, ambho purisa, samatittiko telapatto antarena ca mahājanakāyassa",
  "atk-s0513a1:2393_5": "antarena ca janapadakalyāṇiyā pariharitabbo, puriso ca taṃ ukkhittāsiko piṭṭhito",
  "atk-s0513a1:2393_6": "piṭṭhito anubandhissati ‘yattheva naṃ thokampi chaḍḍessasi, tattheva te sīsaṃ pātessāmī”’ti.",
  "atk-s0513a1:2393_7": "“Taṃ kiṃ maññatha, bhikkhave, api nu so puriso amuṃ telapattaṃ amanasikaritvā bahiddhā",
  "atk-s0513a1:2393_8": "pamādaṃ āhareyyā”ti? “No hetaṃ, bhante”. Upamā kho myāyaṃ, bhikkhave, katā atthassa",
  "atk-s0513a1:2393_9": "viññāpanāya. Ayamevettha attho – ‘samatittiko telapatto’ti kho, bhikkhave, kāyagatāyetaṃ",
  "atk-s0513a1:2393_10": "satiyā adhivacanaṃ. Tasmātiha, bhikkhave, evaṃ sikkhitabbaṃ ‘kāyagatā no sati bhāvitā",
  "atk-s0513a1:2393_11": "bhavissati susamāraddhā’ti evañhi vo, bhikkhave, sikkhitabba”nti –",
  "atk-s0513a1:2394": "Idaṃ janapadakalyāṇisuttaṃ sātthaṃ sabyañjanaṃ kathesi.",
  "atk-s0513a1:2395_0": "Tatrāyaṃ saṅkhepattho – janapadakalyāṇīti janapadamhi kalyāṇī uttamā chasarīradosarahitā",
  "atk-s0513a1:2395_1": "pañcakalyāṇasamannāgatā. Sā hi yasmā nātidīghā, nātirassā, nātikisā, nātithūlā, nātikāḷā,",
  "atk-s0513a1:2395_2": "nāccodātā, atikkantā mānusakavaṇṇaṃ, apattā dibbavaṇṇaṃ, tasmā chasarīradosarahitā.",
  "atk-s0513a1:2395_3": "Chavikalyāṇaṃ, maṃsakalyāṇaṃ, nhārukalyāṇaṃ, aṭṭhikalyāṇaṃ, vayokalyāṇanti imehi",
  "atk-s0513a1:2395_4": "pana pañcahi kalyāṇehi samannāgatattā pañcakalyāṇasamannāgatā nāma. Tassā hi āgantukobhāsakiccaṃ",
  "atk-s0513a1:2395_5": "nāma natthi, attano sarīrobhāseneva dvādasahatthe ṭhāne ālokaṃ karoti, piyaṅgusāmā",
  "atk-s0513a1:2395_6": "vā hoti suvaṇṇasāmā vā. Ayamassā chavikalyāṇatā. Cattāro panassā hatthapādā mukhapariyosānañca",
  "atk-s0513a1:2395_7": "lākhārasaparikammakataṃ viya rattapavāḷarattakambalasadisaṃ hoti. Ayamassā maṃsakalyāṇatā.",
  "atk-s0513a1:2395_8": "Vīsati nakhapattāni maṃsato amuttaṭṭhāne lākhārasapūritāni viya, muttaṭṭhāne khīradhārāsadisāni.",
  "atk-s0513a1:2395_9": "Ayamassā nhārukalyāṇatā. Dvattiṃsa dantā suphusitā sudhotavajirapanti viya khāyanti.",
  "atk-s0513a1:2395_10": "Ayamassā aṭṭhikalyāṇatā. Vīsativassasatikāpi pana samānā soḷasavassuddesikā viya",
  "atk-s0513a1:2395_11": "hoti nibbalipalitā. Ayamassā vayokalyāṇatā.",
  "atk-s0513a1:2396_0": "Paramapāsāvinīti ettha pana pasavanaṃ pasavo, pavattīti attho. Pasavo eva pāsāvo,",
  "atk-s0513a1:2396_1": "paramo pāsāvo paramapāsāvo, so assā atthīti paramapāsāvinī. Nacce ca gīte ca uttamappavatti",
  "atk-s0513a1:2396_2": "seṭṭhakiriyā. Uttamameva naccaṃ naccati, gītañca gāyatīti vuttaṃ hoti.",
  "atk-s0513a1:2397_0": "Atha puriso āgaccheyyāti na attano ruciyā āgaccheyya, ayaṃ panettha adhippāyo – athevaṃ",
  "atk-s0513a1:2397_1": "mahājanamajjhe janapadakalyāṇiyā naccamānāya “sādhu sādhū”ti sādhukāresu aṅguliphoṭanesu",
  "atk-s0513a1:2397_2": "celukkhepesu ca pavattamānesu taṃ pavattiṃ sutvā rājā bandhanāgārato ekaṃ corapurisaṃ",
  "atk-s0513a1:2397_3": "pakkosāpetvā nigaḷāni chinditvā samatittikaṃ suparipuṇṇaṃ telapattaṃ tassa hatthe",
  "atk-s0513a1:2397_4": "datvā ubhohi hatthehi daḷhaṃ gāhāpetvā ekaṃ asihatthaṃ purisaṃ āṇāpesi “etaṃ gahetvā",
  "atk-s0513a1:2397_5": "janapadakalyāṇiyā samajjaṭṭhānaṃ gaccha. Yattheva cesa pamādaṃ āgamma ekampi telabinduṃ",
  "atk-s0513a1:2397_6": "chaḍḍeti, tatthevassa sīsaṃ chindā”ti. So puriso asiṃ ukkhipitvā taṃ tajjento tattha",
  "atk-s0513a1:2397_7": "nesi. So maraṇabhayatajjito jīvitukāmatāya pamādavasena taṃ amanasikaritvā sakimpi",
  "atk-s0513a1:2397_8": "akkhīni ummīletvā taṃ janapadakalyāṇiṃ na olokesi. Evaṃ bhūtapubbamevetaṃ vatthu,",
  "atk-s0513a1:2397_9": "sutte pana parikappavasenetaṃ vuttanti veditabbaṃ.",
  "atk-s0513a1:2398_0": "Upamā kho myāyanti ettha pana telapattassa tāva kāyagatāsatiyā opammasaṃsandanaṃ",
  "atk-s0513a1:2398_1": "katameva. Ettha pana rājā viya kammaṃ daṭṭhabbaṃ, asi viya kilesā, ukkhittāsikapuriso",
  "atk-s0513a1:2398_2": "viya māro, telapattahattho puriso viya kāyagatāsatibhāvako vipassakayogāvacaro. Iti",
  "atk-s0513a1:2398_3": "bhagavā “kāyagatāsatiṃ bhāvetukāmena bhikkhunā telapattahatthena tena purisena viya",
  "atk-s0513a1:2398_4": "satiṃ avissajjetvā appamattena kāyagatāsati bhāvetabbā”ti imaṃ suttaṃ āharitvā dassesi.",
  "atk-s0513a1:2399_0": "Bhikkhū imaṃ suttañca atthañca sutvā evamāhaṃsu – “dukkaraṃ, bhante, tena purisena",
  "atk-s0513a1:2399_1": "kataṃ tathārūpiṃ janapadakalyāṇiṃ anoloketvā telapattaṃ ādāya gacchantenā”ti. Satthā",
  "atk-s0513a1:2399_2": "“na, bhikkhave, tena dukkaraṃ kataṃ, sukaramevetaṃ. Kasmā? Ukkhittāsikena purisena",
  "atk-s0513a1:2399_3": "santajjetvā nīyamānatāya. Yaṃ pana pubbe paṇḍitā appamādena satiṃ avissajjetvā abhisaṅkhataṃ",
  "atk-s0513a1:2399_4": "dibbarūpampi indriyāni bhinditvā anoloketvāva gantvā rajjaṃ pāpuṇiṃsu, etaṃ dukkara”nti vatvā atītaṃ āhari.",
  "atk-s0513a1:2400_0": "Atīte bārāṇasiyaṃ brahmadatte rajjaṃ kārente bodhisatto tassa rañño puttasatassa",
  "atk-s0513a1:2400_1": "sabbakaniṭṭho hutvā nibbatti, so anupubbena viññutaṃ pāpuṇi. Tadā ca rañño gehe paccekabuddhā",
  "atk-s0513a1:2400_2": "bhuñjanti, bodhisatto tesaṃ veyyāvaccaṃ karoti. So ekadivasaṃ cintesi “mama bahū",
  "atk-s0513a1:2400_3": "bhātaro, lacchāmi nu kho ahaṃ imasmiṃ nagare kulasantakaṃ rajjaṃ, udāhu no”ti? Athassa",
  "atk-s0513a1:2400_4": "etadahosi “paccekabuddhe pucchitvā jānissāmī”ti. So dutiyadivase paccekabuddhesu",
  "atk-s0513a1:2400_5": "āgatesu dhamakaraṇaṃ ādāya pānīyaṃ parissāvetvā pāde dhovitvā telena makkhetvā tesaṃ",
  "atk-s0513a1:2400_6": "antarakhajjakaṃ khāditvā nisinnakāle vanditvā ekamantaṃ nisinno tamatthaṃ pucchi.",
  "atk-s0513a1:2400_7": "Atha naṃ te avocuṃ – kumāra, na tvaṃ imasmiṃ nagare rajjaṃ labhissasi, ito pana vīsayojanasatamatthake",
  "atk-s0513a1:2400_8": "gandhāraraṭṭhe takkasilānagaraṃ nāma atthi, tattha gantuṃ sakkonto ito sattame divase",
  "atk-s0513a1:2400_9": "rajjaṃ lacchasi. Antarāmagge pana mahāvattaniaṭaviyaṃ paripantho atthi, taṃ aṭaviṃ",
  "atk-s0513a1:2400_10": "pariharitvā gacchantassa yojanasatiko maggo hoti, ujukaṃ gacchantassa paññāsa yojanāni",
  "atk-s0513a1:2400_11": "honti. So hi amanussakantāro nāma. Tattha yakkhiniyo antarāmagge gāme ca sālāyo ca",
  "atk-s0513a1:2400_12": "māpetvā upari suvaṇṇatārakavicittavitānaṃ mahārahaseyyaṃ paññāpetvā nānāvirāgapaṭasāṇiyo",
  "atk-s0513a1:2400_13": "parikkhipitvā dibbālaṅkārehi attabhāvaṃ maṇḍetvā sālāsu nisīditvā āgacchante purise",
  "atk-s0513a1:2400_14": "madhurāhi vācāhi saṅgaṇhitvā “kilantarūpā viya paññāyatha, idhāgantvā nisīditvā pānīyaṃ",
  "atk-s0513a1:2400_15": "pivitvā gacchathā”ti pakkositvā āgatāgatānaṃ āsanāni datvā attano rūpalīlāvilāsehi",
  "atk-s0513a1:2400_16": "palobhetvā kilesavasike katvā attanā saddhiṃ ajjhācāre kate tattheva ne lohitena",
  "atk-s0513a1:2400_17": "paggharantena khāditvā jīvitakkhayaṃ pāpenti. Rūpagocaraṃ sattaṃ rūpeneva gaṇhanti,",
  "atk-s0513a1:2400_18": "saddagocaraṃ madhurena gītavāditasaddena, gandhagocaraṃ dibbagandhehi, rasagocaraṃ",
  "atk-s0513a1:2400_19": "dibbena nānaggarasabhojanena, phoṭṭhabbagocaraṃ ubhatolohitakūpadhānehi dibbasayanehi",
  "atk-s0513a1:2400_20": "gaṇhanti. Sace indriyāni bhinditvā tā anoloketvā satiṃ paccupaṭṭhāpetvā gamissasi,",
  "atk-s0513a1:2400_21": "sattame divase tattha rajjaṃ lacchasīti.",
  "atk-s0513a1:2401_0": "Bodhisatto “hotu, bhante, tumhākaṃ ovādaṃ gahetvā kiṃ tā olokessāmī”ti paccekabuddhehi",
  "atk-s0513a1:2401_1": "parittaṃ kārāpetvā parittavālukañceva parittasuttañca ādāya paccekabuddhe ca mātāpitaro",
  "atk-s0513a1:2401_2": "ca vanditvā nivesanaṃ gantvā attano purise āha – “ahaṃ takkasilāyaṃ rajjaṃ gahetuṃ",
  "atk-s0513a1:2401_3": "gacchāmi, tumhe idheva tiṭṭhathā”ti. Atha naṃ pañca janā āhaṃsu “mayampi anugacchāmā”ti.",
  "atk-s0513a1:2401_4": "“Na sakkā tumhehi anugantuṃ, antarāmagge kira yakkhiniyo rūpādigocare manusse evañcevañca",
  "atk-s0513a1:2401_5": "rūpādīhi palobhetvā gaṇhanti, mahā paripantho, ahaṃ pana attānaṃ takketvā gacchāmī”ti.",
  "atk-s0513a1:2401_6": "“Kiṃ pana, deva, mayaṃ tumhehi saddhiṃ gacchantā attano piyāni rūpādīni olokessāma,",
  "atk-s0513a1:2401_7": "mayampi tatheva gamissāmā”ti. Bodhisatto “tena hi appamattā hothā”ti te pañca jane",
  "atk-s0513a1:2401_8": "ādāya maggaṃ paṭipajji.",
  "atk-s0513a1:2402_0": "Yakkhiniyo gāmādīni māpetvā nisīdiṃsu. Tesu rūpagocaro puriso tā yakkhiniyo oloketvā",
  "atk-s0513a1:2402_1": "rūpārammaṇe paṭibaddhacitto thokaṃ ohīyi. Bodhisatto “kiṃ bho, thokaṃ ohīyasī”ti",
  "atk-s0513a1:2402_2": "āha. “Deva, pādā me rujjanti, thokaṃ sālāyaṃ nisīditvā āgacchāmī”ti. “Ambho, etā",
  "atk-s0513a1:2402_3": "yakkhiniyo, mā kho patthesī”ti. “Yaṃ hoti, taṃ hotu, na sakkomi, devā”ti. “Tena hi",
  "atk-s0513a1:2402_4": "paññāyissasī”ti itare cattāro ādāya agamāsi. Sopi rūpagocarako tāsaṃ santikaṃ agamāsi.",
  "atk-s0513a1:2402_5": "Tā attanā saddhiṃ ajjhācāre kate taṃ tattheva jīvitakkhayaṃ pāpetvā purato gantvā",
  "atk-s0513a1:2402_6": "aññaṃ sālaṃ māpetvā nānātūriyāni gahetvā gāyamānā nisīdiṃsu, tattha saddagocarako",
  "atk-s0513a1:2402_7": "ohīyi. Purimanayeneva tampi khāditvā purato gantvā nānappakāre gandhakaraṇḍake pūretvā",
  "atk-s0513a1:2402_8": "āpaṇaṃ pasāretvā nisīdiṃsu, tattha gandhagocarako ohīyi. Tampi khāditvā purato gantvā",
  "atk-s0513a1:2402_9": "nānaggarasānaṃ dibbabhojanānaṃ bhājanāni pūretvā odanikāpaṇaṃ pasāretvā nisīdiṃsu,",
  "atk-s0513a1:2402_10": "tattha rasagocarako ohīyi. Tampi khāditvā purato gantvā dibbasayanāni paññāpetvā",
  "atk-s0513a1:2402_11": "nisīdiṃsu, tattha phoṭṭhabbagocarako ohīyi. Tampi khādiṃsu, bodhisatto ekakova ahosi.",
  "atk-s0513a1:2403_0": "Athekā yakkhinī “atikharamanto vatāyaṃ, ahaṃ taṃ khāditvāva nivattissāmī”ti bodhisattassa",
  "atk-s0513a1:2403_1": "pacchato pacchato agamāsi. Aṭaviyā parabhāge vanakammikādayo yakkhiniṃ disvā “ayaṃ",
  "atk-s0513a1:2403_2": "te purato gacchanto puriso kiṃ hotī”ti pucchiṃsu. “Komārasāmiko me, ayyā”ti. “Ambho,",
  "atk-s0513a1:2403_3": "ayaṃ evaṃ sukumālā pupphadāmasadisā suvaṇṇavaṇṇā kumārikā attano kulaṃ chaḍḍetvā",
  "atk-s0513a1:2403_4": "bhavantaṃ takketvā nikkhantā, kasmā etaṃ akilametvā ādāya na gacchasī”ti? “Nesā,",
  "atk-s0513a1:2403_5": "ayyā, mayhaṃ pajāpati, yakkhinī esā, etāya me pañca manussā khāditā”ti. “Ayyā, purisā",
  "atk-s0513a1:2403_6": "nāma kuddhakāle attano pajāpatiyo yakkhiniyopi karonti petiniyopī”ti. Sā gacchamānā",
  "atk-s0513a1:2403_7": "gabbhinivaṇṇaṃ dassetvā puna sakiṃ vijātavaṇṇaṃ katvā puttaṃ aṅkena ādāya bodhisattaṃ",
  "atk-s0513a1:2403_8": "anubandhi, diṭṭhadiṭṭhā purimanayeneva pucchanti. Bodhisattopi tatheva vatvā gacchanto",
  "atk-s0513a1:2403_9": "takkasilaṃ pāpuṇi. Sā puttaṃ antaradhāpetvā ekikāva anubandhi. Bodhisatto nagaradvāraṃ",
  "atk-s0513a1:2403_10": "gantvā ekissā sālāya nisīdi. Sā bodhisattassa tejena pavisituṃ asakkontī dibbarūpaṃ",
  "atk-s0513a1:2403_11": "māpetvā sālādvāre aṭṭhāsi.",
  "atk-s0513a1:2404_0": "Tasmiṃ samaye takkasilarājā uyyānaṃ gacchanto taṃ disvā paṭibaddhacitto hutvā “gaccha,",
  "atk-s0513a1:2404_1": "imissā sassāmikaassāmikabhāvaṃ jānāhī”ti manussaṃ pesesi. So taṃ upasaṅkamitvā “sassāmikāsī”ti",
  "atk-s0513a1:2404_2": "pucchi. “Āma, ayya, ayaṃ me sālāya nisinno sāmiko”ti. Bodhisatto “nesā mayhaṃ pajāpati,",
  "atk-s0513a1:2404_3": "yakkhinī esā, etāya me pañca manussā khāditā”ti āha. Sāpi “purisā nāma ayyā kuddhakāle",
  "atk-s0513a1:2404_4": "yaṃ icchanti, taṃ vadantī”ti āha. So ubhinnampi vacanaṃ rañño ārocesi. Rājā “assāmikabhaṇḍaṃ",
  "atk-s0513a1:2404_5": "nāma rājasantakaṃ hotī”ti yakkhiniṃ pakkosāpetvā ekahatthipiṭṭhe nisīdāpetvā nagaraṃ",
  "atk-s0513a1:2404_6": "padakkhiṇaṃ katvā pāsādaṃ abhiruyha taṃ aggamahesiṭṭhāne ṭhapesi.",
  "atk-s0513a1:2405_0": "So nhātavilitto sāyamāsaṃ bhuñjitvā sirīsayanaṃ abhiruhi. Sāpi yakkhinī attano upakappanakaṃ",
  "atk-s0513a1:2405_1": "āhāraṃ āharitvā alaṅkatapaṭiyattā sirisayane raññā saddhiṃ nipajjitvā rañño rativasena",
  "atk-s0513a1:2405_2": "sukhaṃ samappitassa nipannakāle ekena passena parivattitvā parodi. Atha naṃ rājā",
  "atk-s0513a1:2405_3": "“kiṃ, bhadde, rodasī”ti pucchi. “Deva, ahaṃ tumhehi magge disvā ānītā, tumhākañca",
  "atk-s0513a1:2405_4": "gehe bahū itthiyo, ahaṃ sapattīnaṃ antare vasamānā kathāya uppannāya ‘ko tuyhaṃ mātaraṃ",
  "atk-s0513a1:2405_5": "vā pitaraṃ vā gottaṃ vā jātiṃ vā jānāti, tvaṃ antarāmagge disvā ānītā nāmā’ti sīse",
  "atk-s0513a1:2405_6": "gahetvā nippīḷiyamānā viya maṅku bhavissāmi. Sace tumhe sakalarajje issariyañca āṇañca",
  "atk-s0513a1:2405_7": "mayhaṃ dadeyyātha, koci mayhaṃ cittaṃ kopetvā kathetuṃ na sakkhissatī”ti. “Bhadde,",
  "atk-s0513a1:2405_8": "mayhaṃ sakalaraṭṭhavāsino na kiñci honti, nāhaṃ etesaṃ sāmiko. Ye pana rājāṇaṃ kopetvā",
  "atk-s0513a1:2405_9": "akattabbaṃ karonti, tesaññevāhaṃ sāmiko. Iminā kāraṇena na sakkā tuyhaṃ sakalaraṭṭhe",
  "atk-s0513a1:2405_10": "vā nagare vā issariyañca āṇañca dātu”nti. “Tena hi, deva, sace raṭṭhe vā nagare vā",
  "atk-s0513a1:2405_11": "āṇaṃ dātuṃ na sakkotha, antonivesane antovaḷañjanakānaṃ upari mama vasaṃ vattanatthāya",
  "atk-s0513a1:2405_12": "āṇaṃ dethā”ti. Rājā dibbaphoṭṭhabbena baddho tassā vacanaṃ atikkamituṃ asakkonto",
  "atk-s0513a1:2405_13": "“sādhu, bhadde, antovaḷañjanakesu tuyhaṃ āṇaṃ dammi, tvaṃ ete attano vase vattāpehī”ti",
  "atk-s0513a1:2405_14": "āha. Sā “sādhū”ti sampaṭicchitvā rañño niddaṃ okkantakāle yakkhanagaraṃ gantvā yakkhe",
  "atk-s0513a1:2405_15": "pakkositvā attanā rājānaṃ jīvitakkhayaṃ pāpetvā aṭṭhimattaṃ sesetvā sabbaṃ nhārucammamaṃsalohitaṃ",
  "atk-s0513a1:2405_16": "khādi, avasesā yakkhā mahādvārato paṭṭhāya antonivesane kukkuṭakukkure ādiṃ katvā",
  "atk-s0513a1:2405_17": "sabbe khāditvā aṭṭhimattasese akaṃsu.",
  "atk-s0513a1:2406_0": "Punadivase dvāraṃ yathāpihitameva disvā manussā pharasūhi kavāṭāni koṭṭetvā anto",
  "atk-s0513a1:2406_1": "pavisitvā sabbaṃ nivesanaṃ aṭṭhikaparikiṇṇaṃ disvā “saccaṃ vata so puriso āha ‘nāyaṃ",
  "atk-s0513a1:2406_2": "mayhaṃ pajāpati, yakkhinī esā’ti. Rājā pana kiñci ajānitvā taṃ gahetvā attano bhariyaṃ",
  "atk-s0513a1:2406_3": "akāsi, sā yakkhe pakkositvā sabbaṃ janaṃ khāditvā gatā bhavissatī”ti āhaṃsu. Bodhisattopi",
  "atk-s0513a1:2406_4": "taṃ divasaṃ tassāyeva sālāyaṃ parittavālukaṃ sīse katvā parittasuttañca parikkhipitvā",
  "atk-s0513a1:2406_5": "khaggaṃ gahetvā ṭhitakova aruṇaṃ uṭṭhāpesi. Manussā sakalarājanivesanaṃ sodhetvā",
  "atk-s0513a1:2406_6": "haritūpalittaṃ katvā upari gandhehi vilimpitvā pupphāni vikiritvā pupphadāmāni osāretvā",
  "atk-s0513a1:2406_7": "dhūmaṃ datvā navamālā bandhitvā sammantayiṃsu “ambho, yo puriso dibbarūpaṃ māpetvā",
  "atk-s0513a1:2406_8": "pacchato āgacchantiṃ yakkhiniṃ indriyāni bhinditvā olokanamattampi na akāsi, so ativiya",
  "atk-s0513a1:2406_9": "uḷārasatto dhitimā ñāṇasampanno, tādise purise rajjaṃ anusāsante sabbaraṭṭhaṃ sukhitaṃ",
  "atk-s0513a1:2406_10": "bhavissati, taṃ rājānaṃ karomā”ti. Atha sabbe amaccā ca nāgarā ca ekacchandā hutvā",
  "atk-s0513a1:2406_11": "bodhisattaṃ upasaṅkamitvā “deva, tumhe imaṃ rajjaṃ kārethā”ti nagaraṃ pavesetvā ratanarāsimhi",
  "atk-s0513a1:2406_12": "ṭhapetvā abhisiñcitvā takkasilarājānaṃ akaṃsu. So cattāri agatigamanāni vajjetvā",
  "atk-s0513a1:2406_13": "dasa rājadhamme akopetvā dhammena rajjaṃ kārento dānādīni puññāni katvā yathākammaṃ gato.",
  "atk-s0513a1:2407": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2408": "96.",
  "atk-s0513a1:2409": "“Samatittikaṃ anavasesakaṃ, telapattaṃ yathā parihareyya;",
  "atk-s0513a1:2410": "Evaṃ sacittamanurakkhe, patthayāno disaṃ agatapubba”nti.",
  "atk-s0513a1:2411_0": "Tattha samatittikanti antomukhavaṭṭilekhaṃ pāpetvā samabharitaṃ. Anavasesakanti anavasiñcanakaṃ",
  "atk-s0513a1:2411_1": "aparissāvanakaṃ katvā. Telapattanti pakkhittatilatelapattaṃ. Parihareyyāti hareyya,",
  "atk-s0513a1:2411_2": "ādāya gaccheyya. Evaṃ sacittamanurakkheti taṃ telabharitaṃ pattaṃ viya attano cittaṃ",
  "atk-s0513a1:2411_3": "kāyagatāsatiyā gocare ceva sampayuttasatiyā cāti ubhinnaṃ antare pakkhipitvā yathā",
  "atk-s0513a1:2411_4": "muhuttampi bahiddhā gocare na vikkhipati, tathā paṇḍito yogāvacaro rakkheyya gopeyya.",
  "atk-s0513a1:2411_5": "Kiṃkāraṇā? Etassa hi –",
  "atk-s0513a1:2412": "“Dunniggahassa lahuno, yatthakāmanipātino;",
  "atk-s0513a1:2413": "Cittassa damatho sādhu, cittaṃ dantaṃ sukhāvaha”nti. ;",
  "atk-s0513a1:2414": "Tasmā –",
  "atk-s0513a1:2415": "“Sududdasaṃ sunipuṇaṃ, yatthakāmanipātinaṃ;",
  "atk-s0513a1:2416": "Cittaṃ rakkhetha medhāvī, cittaṃ guttaṃ sukhāvahaṃ”. ;",
  "atk-s0513a1:2417": "Idañhi –",
  "atk-s0513a1:2418": "“Dūraṅgamaṃ ekacaraṃ, asarīraṃ guhāsayaṃ;",
  "atk-s0513a1:2419": "Ye cittaṃ saṃyamessanti, mokkhanti mārabandhanā”. ;",
  "atk-s0513a1:2420": "Itarassa pana –",
  "atk-s0513a1:2421": "“Anavaṭṭhitacittassa, saddhammaṃ avijānato;",
  "atk-s0513a1:2422": "Pariplavapasādassa, paññā na paripūrati”. ;",
  "atk-s0513a1:2423": "Thirakammaṭṭhānasahāyassa pana –",
  "atk-s0513a1:2424": "“Anavassutacittassa, ananvāhatacetaso;",
  "atk-s0513a1:2425": "Puññapāpapahīnassa, natthi jāgarato bhayaṃ”. ;",
  "atk-s0513a1:2426": "Tasmā etaṃ –",
  "atk-s0513a1:2427": "“Phandanaṃ capalaṃ cittaṃ, dūrakkhaṃ dunnivārayaṃ;",
  "atk-s0513a1:2428": "Ujuṃ karoti medhāvī, usukārova tejanaṃ”. ;",
  "atk-s0513a1:2429": "Evaṃ ujuṃ karonto sacittamanurakkhe.",
  "atk-s0513a1:2430_0": "Patthayāno disaṃ agatapubbanti imasmiṃ kāyagatāsatikammaṭṭhāne kammaṃ ārabhitvā anamatagge",
  "atk-s0513a1:2430_1": "saṃsāre agatapubbaṃ disaṃ patthento pihento vuttanayena sakaṃ cittaṃ rakkheyyāti",
  "atk-s0513a1:2430_2": "attho. Kā panesā disā nāma? –",
  "atk-s0513a1:2431": "“Mātāpitā disā pubbā, ācariyā dakkhiṇā disā;",
  "atk-s0513a1:2432": "Puttadārā disā pacchā, mittāmaccā ca uttarā.",
  "atk-s0513a1:2433": "“Dāsakammakarā heṭṭhā, uddhaṃ samaṇabrāhmaṇā;",
  "atk-s0513a1:2434": "Etā disā namasseyya, alamatto kule gihī”ti. –",
  "atk-s0513a1:2435": "Ettha tāva puttadārādayo “disā”ti vuttā.",
  "atk-s0513a1:2436": "“Disā catasso vidisā catasso, uddhaṃ adho dasa disā imāyo;",
  "atk-s0513a1:2437": "Katamaṃ disaṃ tiṭṭhati nāgarājā, yamaddasā supine chabbisāṇa”nti. –",
  "atk-s0513a1:2438": "Ettha puratthimādibhedā disāva “disā”ti vuttā.",
  "atk-s0513a1:2439": "“Agārino annadapānavatthadā, avhāyikā tampi disaṃ vadanti;",
  "atk-s0513a1:2440": "Esā disā paramā setaketu, yaṃ patvā dukkhī sukhino bhavantī”ti. –",
  "atk-s0513a1:2441_0": "Ettha pana nibbānaṃ “disā”ti vuttaṃ. Idhāpi tadeva adhippetaṃ. Tañhi “khayaṃ virāga”ntiādīhi",
  "atk-s0513a1:2441_1": "dissati apadissati, tasmā “disā”ti vuccati. Anamatagge pana saṃsāre kenaci bālaputhujjanena",
  "atk-s0513a1:2441_2": "supinenapi agatapubbatāya agatapubbā disā nāmāti vuttaṃ. Taṃ patthayantena kāyagatāsatiyā yogo karaṇīyoti.",
  "atk-s0513a1:2442": "Evaṃ satthā nibbānena desanāya kūṭaṃ gahetvā jātakaṃ samodhānesi – “tadā rājaparisā buddhaparisā ahosi, rajjappattakumāro pana ahameva ahosi”nti.",
  "atk-s0513a1:2443": "Telapattajātakavaṇṇanā chaṭṭhā.",
  "atk-s0513a1:2445": "[97] 7. Nāmasiddhijātakavaṇṇanā",
  "atk-s0513a1:2446_0": "Jīvakañca mataṃ disvāti idaṃ satthā jetavane viharanto ekaṃ nāmasiddhikaṃ bhikkhuṃ",
  "atk-s0513a1:2446_1": "ārabbha kathesi. Eko kira kulaputto nāmena pāpako nāma. So sāsane uraṃ datvā pabbajito",
  "atk-s0513a1:2446_2": "bhikkhūhi “ehāvuso, pāpaka, tiṭṭhāvuso, pāpakā”ti vuccamāno cintesi “loke pāpakaṃ",
  "atk-s0513a1:2446_3": "nāma lāmakaṃ kāḷakaṇṇibhūtaṃ vuccati, aññaṃ maṅgalapaṭisaṃyuttaṃ nāmaṃ āharāpessāmī”ti.",
  "atk-s0513a1:2446_4": "So ācariyupajjhāye upasaṅkamitvā “bhante, mayhaṃ nāmaṃ avamaṅgalaṃ, aññaṃ me nāmaṃ",
  "atk-s0513a1:2446_5": "karothā”ti āha. Atha naṃ te evamāhaṃsu – “āvuso, nāmaṃ nāma paṇṇattimattaṃ, nāmena",
  "atk-s0513a1:2446_6": "kāci atthasiddhi nāma natthi, attano nāmeneva santuṭṭho hohī”ti. So punappunaṃ yāciyeva.",
  "atk-s0513a1:2446_7": "Tassāyaṃ nāmasiddhikabhāvo bhikkhusaṅghe pākaṭo jāto. Athekadivasaṃ dhammasabhāyaṃ",
  "atk-s0513a1:2446_8": "sannisinnā bhikkhū kathaṃ samuṭṭhāpesuṃ “āvuso, asuko kira bhikkhu nāmasiddhiko maṅgalaṃ",
  "atk-s0513a1:2446_9": "nāmaṃ āharāpetī”ti. Atha satthā dhammasabhaṃ āgantvā “kāya nuttha, bhikkhave, etarahi",
  "atk-s0513a1:2446_10": "kathāya sannisinnā”ti pucchitvā “imāya nāmā”ti vutte “na, bhikkhave, so idāneva,",
  "atk-s0513a1:2446_11": "pubbepi nāmasiddhikoyevā”ti vatvā atītaṃ āhari.",
  "atk-s0513a1:2447_0": "Atīte takkasilāyaṃ bodhisatto disāpāmokkho ācariyo hutvā pañca māṇavakasatāni mante",
  "atk-s0513a1:2447_1": "vācesi. Tasseko māṇavo pāpako nāma nāmena. So “ehi, pāpaka, yāhi, pāpakā”ti vuccamāno",
  "atk-s0513a1:2447_2": "cintesi “mayhaṃ nāmaṃ avamaṅgalaṃ, aññaṃ nāmaṃ āharāpessāmī”ti. So ācariyaṃ upasaṅkamitvā",
  "atk-s0513a1:2447_3": "“ācariya, mayhaṃ nāmaṃ avamaṅgalaṃ, aññaṃ me nāmaṃ karothā”ti āha. Atha naṃ ācariyo",
  "atk-s0513a1:2447_4": "avoca “gaccha, tāta, janapadacārikaṃ caritvā attano abhirucitaṃ ekaṃ maṅgalanāmaṃ",
  "atk-s0513a1:2447_5": "gahetvā ehi, āgatassa te nāmaṃ parivattetvā aññaṃ nāmaṃ karissāmī”ti. So “sādhū”ti",
  "atk-s0513a1:2447_6": "pātheyyaṃ gahetvā nikkhanto gāmena gāmaṃ caranto ekaṃ nagaraṃ pāpuṇi. Tattha ceko",
  "atk-s0513a1:2447_7": "puriso kālakato jīvako nāma nāmena. So taṃ ñātijanena āḷāhanaṃ nīyamānaṃ disvā “kiṃ",
  "atk-s0513a1:2447_8": "nāmako esa puriso”ti pucchi. “Jīvako nāmeso”ti. “Jīvakopi maratī”ti? “Jīvakopi marati,",
  "atk-s0513a1:2447_9": "ajīvakopi marati, nāmaṃ nāma paṇṇattimattaṃ, tvaṃ bālo maññe”ti. So taṃ kathaṃ sutvā",
  "atk-s0513a1:2447_10": "nāme majjhatto hutvā antonagaraṃ pāvisi.",
  "atk-s0513a1:2448_0": "Athekaṃ dāsiṃ bhatiṃ adadamānaṃ sāmikā dvāre nisīdāpetvā rajjuyā paharanti, tassā",
  "atk-s0513a1:2448_1": "ca “dhanapālī”ti nāmaṃ hoti. So antaravīthiyā gacchanto taṃ pothiyamānaṃ disvā “kasmā",
  "atk-s0513a1:2448_2": "imaṃ pothethā”ti pucchi. “Bhatiṃ dātuṃ na sakkotī”ti. “Kiṃ panassā nāma”nti? “Dhanapālī",
  "atk-s0513a1:2448_3": "nāmā”ti. Nāmena dhanapālī samānāpi bhatimattaṃ dātuṃ na sakkotīti dhanapāliyopi adhanapāliyopi",
  "atk-s0513a1:2448_4": "duggatā honti, nāmaṃ nāma paṇṇattimattaṃ, tvaṃ bālo maññeti. So nāme majjhattataro",
  "atk-s0513a1:2448_5": "hutvā nagarā nikkhamma maggaṃ paṭipanno antarāmagge maggamūḷhapurisaṃ disvā “ambho",
  "atk-s0513a1:2448_6": "kiṃ karonto vicarasī”ti pucchi. “Maggamūḷhomhi, sāmī”ti. “Kiṃ pana te nāma”nti? “Panthako",
  "atk-s0513a1:2448_7": "nāmā”ti. “Panthakopi maggamūḷho hotī”ti? “Panthakopi apanthakopi maggamūḷho hoti,",
  "atk-s0513a1:2448_8": "nāmaṃ nāma paṇṇattimattaṃ tvaṃ pana bālo maññeti”. So nāme atimajjhatto hutvā bodhisattassa",
  "atk-s0513a1:2448_9": "santikaṃ gantvā “kiṃ, tāta, nāmaṃ rocetvā āgatosī”ti vutte “ācariya, jīvakāpi nāma",
  "atk-s0513a1:2448_10": "maranti ajīvakāpi, dhanapāliyopi duggatā honti adhanapāliyopi, panthakāpi maggamūḷhā",
  "atk-s0513a1:2448_11": "honti apanthakāpi, nāmaṃ nāma paṇṇattimattaṃ, nāmena siddhi natthi, kammeneva siddhi.",
  "atk-s0513a1:2448_12": "Alaṃ mayhaṃ aññena nāmena, tadeva me nāmaṃ hotū”ti āha. Bodhisatto tena diṭṭhañca",
  "atk-s0513a1:2448_13": "katañca saṃsandetvā imaṃ gāthamāha –",
  "atk-s0513a1:2449": "97.",
  "atk-s0513a1:2450": "“Jīvakañca mataṃ disvā, dhanapāliñca duggataṃ;",
  "atk-s0513a1:2451": "Panthakañca vane mūḷhaṃ, pāpako punarāgato”ti.",
  "atk-s0513a1:2452": "Tattha punarāgatoti imāni tīṇi kāraṇāni disvā puna āgato, ra-kāro sandhivasena vutto.",
  "atk-s0513a1:2453_0": "Satthā imaṃ dhammadesanaṃ āharitvā “na, bhikkhave, idāneva, pubbepesa nāmasiddhikoyevā”ti",
  "atk-s0513a1:2453_1": "vatvā jātakaṃ samodhānesi – “tadā nāmasiddhiko idānipi nāmasiddhikoyeva, ācariyaparisā",
  "atk-s0513a1:2453_2": "buddhaparisā, ācariyo pana ahameva ahosi”nti.",
  "atk-s0513a1:2454": "Nāmasiddhijātakavaṇṇanā sattamā.",
  "atk-s0513a1:2456": "[98] 8. Kūṭavāṇijajātakavaṇṇanā",
  "atk-s0513a1:2457_0": "Sādhu kho paṇḍito nāmāti idaṃ satthā jetavane viharanto ekaṃ kūṭavāṇijaṃ ārabbha",
  "atk-s0513a1:2457_1": "kathesi. Sāvatthiyañhi dve janā ekato vaṇijjaṃ karontā bhaṇḍaṃ sakaṭenādāya janapadaṃ",
  "atk-s0513a1:2457_2": "gantvā laddhalābhā paccāgamiṃsu. Tesu kūṭavāṇijo cintesi “ayaṃ bahū divase dubbhojanena",
  "atk-s0513a1:2457_3": "dukkhaseyyāya kilanto, idāni attano ghare nānaggarasehi yāvadatthaṃ subhojanaṃ bhuñjitvā",
  "atk-s0513a1:2457_4": "ajīrakena marissati. Athāhaṃ imaṃ bhaṇḍaṃ tayo koṭṭhāse katvā ekaṃ tassa dārakānaṃ",
  "atk-s0513a1:2457_5": "dassāmi, dve koṭṭhāse attanā gahessāmī”ti. So “ajja bhājessāma, sve bhājessāmā”ti",
  "atk-s0513a1:2457_6": "bhaṇḍaṃ bhājetuṃ na icchi. Atha naṃ paṇḍitavāṇijo akāmakaṃ nippīḷetvā bhājāpetvā",
  "atk-s0513a1:2457_7": "vihāraṃ gantvā satthāraṃ vanditvā katapaṭisanthāro “atipapañco te kato, idhāgantvāpi",
  "atk-s0513a1:2457_8": "cirena buddhupaṭṭhānaṃ āgatosī”ti vutte taṃ pavattiṃ bhagavato ārocesi. Satthā “na",
  "atk-s0513a1:2457_9": "kho so, upāsaka, idāneva kūṭavāṇijo, pubbepi kūṭavāṇijoyeva. Idāni pana taṃ vañcetukāmo",
  "atk-s0513a1:2457_10": "jāto, pubbe paṇḍitepi vañcetuṃ ussahī”ti vatvā tena yācito atītaṃ āhari.",
  "atk-s0513a1:2458_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ vāṇijakule nibbatti,",
  "atk-s0513a1:2458_1": "nāmaggahaṇadivase cassa “paṇḍito”ti nāmaṃ akaṃsu. So vayappatto aññena vāṇijena saddhiṃ",
  "atk-s0513a1:2458_2": "ekato hutvā vaṇijjaṃ karoti, tassa “atipaṇḍito”ti nāmaṃ ahosi. Te bārāṇasito pañcahi",
  "atk-s0513a1:2458_3": "sakaṭasatehi bhaṇḍaṃ ādāya janapadaṃ gantvā vaṇijjaṃ katvā laddhalābhā puna bārāṇasiṃ",
  "atk-s0513a1:2458_4": "āgamiṃsu. Atha nesaṃ bhaṇḍabhājanakāle atipaṇḍito āha “mayā dve koṭṭhāsā laddhabbā”ti.",
  "atk-s0513a1:2458_5": "“Kiṃkāraṇā”ti? “Tvaṃ paṇḍito, ahaṃ atipaṇḍito. Paṇḍito ekaṃ laddhuṃ arahati, atipaṇḍito",
  "atk-s0513a1:2458_6": "dve”ti. “Nanu amhākaṃ dvinnaṃ bhaṇḍamūlakampi goṇādayopi samasamāyeva, tvaṃ kasmā",
  "atk-s0513a1:2458_7": "dve koṭṭhāse laddhuṃ arahasī”ti. “Atipaṇḍitabhāvenā”ti. Evaṃ te kathaṃ vaḍḍhetvā kalahaṃ akaṃsu.",
  "atk-s0513a1:2459_0": "Tato atipaṇḍito “attheko upāyo”ti cintetvā attano pitaraṃ ekasmiṃ susirarukkhe pavesetvā",
  "atk-s0513a1:2459_1": "“tvaṃ amhesu āgatesu ‘atipaṇḍito dve koṭṭhāse laddhuṃ arahatī’ti vadeyyāsī”ti vatvā",
  "atk-s0513a1:2459_2": "bodhisattaṃ upasaṅkamitvā “samma, mayhaṃ dvinnaṃ koṭṭhāsānaṃ yuttabhāvaṃ vā ayuttabhāvaṃ",
  "atk-s0513a1:2459_3": "vā esā rukkhadevatā jānāti, ehi, taṃ pucchissāmā”ti taṃ tattha netvā “ayye rukkhadevate,",
  "atk-s0513a1:2459_4": "amhākaṃ aṭṭaṃ pacchindā”ti āha. Athassa pitā saraṃ parivattetvā “tena hi kathethā”ti",
  "atk-s0513a1:2459_5": "āha. “Ayye, ayaṃ paṇḍito, ahaṃ atipaṇḍito. Amhehi ekato vohāro kato, tattha kena",
  "atk-s0513a1:2459_6": "kiṃ laddhabbanti. Paṇḍitena eko koṭṭhāso, atipaṇḍitena pana dve koṭṭhāsā laddhabbā”ti.",
  "atk-s0513a1:2459_7": "Bodhisatto evaṃ vinicchitaṃ aṭṭaṃ sutvā “idāni devatābhāvaṃ vā adevatābhāvaṃ vā jānissāmī”ti",
  "atk-s0513a1:2459_8": "palālaṃ āharitvā susiraṃ pūretvā aggiṃ adāsi, atipaṇḍitassa pitā jālāya phuṭṭhakāle",
  "atk-s0513a1:2459_9": "aḍḍhajjhāmena sarīrena upari āruyha sākhaṃ gahetvā olambanto bhūmiyaṃ patitvā imaṃ gāthamāha –",
  "atk-s0513a1:2460": "98.",
  "atk-s0513a1:2461": "“Sādhu kho paṇḍito nāma, na tveva atipaṇḍito;",
  "atk-s0513a1:2462": "Atipaṇḍitena puttena, manamhi upakūḷito”ti.",
  "atk-s0513a1:2463_0": "Tattha sādhu kho paṇḍito nāmāti imasmiṃ loke paṇḍiccena samannāgato kāraṇākāraṇaññū",
  "atk-s0513a1:2463_1": "puggalo sādhu sobhano. Atipaṇḍitoti nāmamattena atipaṇḍito kūṭapuriso na tveva varaṃ.",
  "atk-s0513a1:2463_2": "Manamhi upakūḷitoti thokenamhi jhāmo, aḍḍhajjhāmakova muttoti attho. Te ubhopi majjhe",
  "atk-s0513a1:2463_3": "bhinditvā samaññeva koṭṭhāsaṃ gaṇhitvā yathākammaṃ gatā.",
  "atk-s0513a1:2464": "Satthā “pubbepi esa kūṭavāṇijoyevā”ti imaṃ atītaṃ āharitvā jātakaṃ samodhānesi – “tadā kūṭavāṇijo paccuppannepi kūṭavāṇijoyeva, paṇḍitavāṇijo pana ahameva ahosi”nti.",
  "atk-s0513a1:2465": "Kūṭavāṇijajātakavaṇṇanā aṭṭhamā.",
  "atk-s0513a1:2467": "[99] 9. Parosahassajātakavaṇṇanā",
  "atk-s0513a1:2468_0": "Parosahassampi samāgatānanti idaṃ satthā jetavane viharanto puthujjanapucchāpañcakaṃ",
  "atk-s0513a1:2468_1": "ārabbha kathesi. Vatthu sarabhajātake āvi bhavissati. Ekasmiṃ pana samaye bhikkhū",
  "atk-s0513a1:2468_2": "dhammasabhāyaṃ sannipatitvā “āvuso, dasabalena saṃkhittena kathitaṃ dhammasenāpati",
  "atk-s0513a1:2468_3": "sāriputto vitthārena byākāsī”ti therassa guṇaṃ kathayamānā nisīdiṃsu. Satthā āgantvā",
  "atk-s0513a1:2468_4": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a1:2468_5": "“na, bhikkhave, sāriputto idāneva mayā saṃkhittena bhāsitaṃ vitthārena byākaroti,",
  "atk-s0513a1:2468_6": "pubbepi byākāsiyevā”ti vatvā atītaṃ āhari.",
  "atk-s0513a1:2469_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā",
  "atk-s0513a1:2469_1": "takkasilāyaṃ sabbasippāni uggaṇhitvā kāme pahāya isipabbajjaṃ pabbajitvā pañcābhiññā",
  "atk-s0513a1:2469_2": "aṭṭha samāpattiyo nibbattetvā himavante vihāsi. Parivāropissa pañca tāpasasatāni",
  "atk-s0513a1:2469_3": "ahesuṃ. Athassa jeṭṭhantevāsiko vassārattasamaye upaḍḍhaṃ isigaṇaṃ ādāya loṇambilasevanatthāya",
  "atk-s0513a1:2469_4": "manussapathaṃ agamāsi. Tadā bodhisattassa kālakiriyāsamayo jāto. Atha naṃ antevāsikā",
  "atk-s0513a1:2469_5": "“ācariya, kataro vo guṇo laddho”ti adhigamaṃ pucchiṃsu. So “natthi kiñcī”ti vatvā",
  "atk-s0513a1:2469_6": "ābhassarabrahmaloke nibbatti. Bodhisattā hi arūpasamāpattilābhino hutvāpi abhabbaṭṭhānattā",
  "atk-s0513a1:2469_7": "āruppe na nibbattanti. Antevāsikā “ācariyassa adhigamo natthī”ti āḷāhane sakkāraṃ na kariṃsu.",
  "atk-s0513a1:2470_0": "Jeṭṭhantevāsiko āgantvā “kahaṃ ācariyo”ti pucchitvā “kālakato”ti sutvā “api ācariyaṃ",
  "atk-s0513a1:2470_1": "adhigamaṃ pucchitthā”ti āha. “Āma, pucchimhā”ti. “Kiṃ kathesī”ti? “Natthi kiñcīti",
  "atk-s0513a1:2470_2": "tena vuttaṃ, athassa amhehi sakkāro na kato”ti āhaṃsu. Jeṭṭhantevāsiko “tumhe ācariyassa",
  "atk-s0513a1:2470_3": "vacanatthaṃ na jānātha, ākiñcaññāyatanasamāpattilābhī ācariyo”ti āha. Te tasmiṃ punappunaṃ",
  "atk-s0513a1:2470_4": "kathentepi na saddahiṃsu. Bodhisatto taṃ kāraṇaṃ ñatvā “andhabālā mama jeṭṭhantevāsikassa",
  "atk-s0513a1:2470_5": "vacanaṃ na saddahanti. Imaṃ tesaṃ kāraṇaṃ pākaṭaṃ karissāmī”ti brahmalokā āgantvā",
  "atk-s0513a1:2470_6": "assamapadamatthake mahantenānubhāvena ākāse ṭhatvā jeṭṭhantevāsikassa paññānubhāvaṃ",
  "atk-s0513a1:2470_7": "vaṇṇento imaṃ gāthamāha –",
  "atk-s0513a1:2471": "99.",
  "atk-s0513a1:2472": "“Parosahassampi samāgatānaṃ, kandeyyuṃ te vassasataṃ apaññā;",
  "atk-s0513a1:2473": "Ekova seyyo puriso sapañño, yo bhāsitassa vijānāti attha”nti.",
  "atk-s0513a1:2474_0": "Tattha parosahassampīti atirekasahassampi. Samāgatānanti sannipatitānaṃ bhāsitassa",
  "atk-s0513a1:2474_1": "atthaṃ jānituṃ asakkontānaṃ bālānaṃ. Kandeyyuṃ te vassasataṃ apaññāti te evaṃ samāgatā",
  "atk-s0513a1:2474_2": "apaññā ime bālatāpasā viya vassasatampi vassasahassampi rodeyyuṃ parideveyyuṃ, rodamānāpi",
  "atk-s0513a1:2474_3": "pana atthaṃ vā kāraṇaṃ vā neva jāneyyunti dīpeti. Ekova seyyo puriso sapaññoti evarūpānaṃ",
  "atk-s0513a1:2474_4": "bālānaṃ parosahassatopi eko paṇḍitapurisova seyyo varataroti attho. Kīdiso sapaññoti?",
  "atk-s0513a1:2474_5": "Yo bhāsitassa vijānāti atthaṃ ayaṃ jeṭṭhantevāsiko viyāti.",
  "atk-s0513a1:2475": "Evaṃ mahāsatto ākāse ṭhitova dhammaṃ desetvā tāpasagaṇaṃ bujjhāpetvā brahmalokameva gato. Tepi tāpasā jīvitapariyosāne brahmalokaparāyaṇā ahesuṃ.",
  "atk-s0513a1:2476": "Satthā imaṃ dhammadesanaṃ āharitvā jātakaṃ samodhānesi – “tadā jeṭṭhantevāsiko sāriputto ahosi, mahābrahmā pana ahameva ahosi”nti.",
  "atk-s0513a1:2477": "Parosahassajātakavaṇṇanā navamā.",
  "atk-s0513a1:2479": "[100] 10. Asātarūpajātakavaṇṇanā",
  "atk-s0513a1:2480_0": "Asātaṃ sātarūpenāti idaṃ satthā kuṇḍiyanagaraṃ upanissāya kuṇḍadhānavane viharanto",
  "atk-s0513a1:2480_1": "koliyarājadhītaraṃ suppavāsaṃ upāsikaṃ ārabbha kathesi. Sā hi tasmiṃ samaye satta",
  "atk-s0513a1:2480_2": "vassāni kucchinā gabbhaṃ pariharitvā sattāhaṃ mūḷhagabbhā ahosi, adhimattā vedanā",
  "atk-s0513a1:2480_3": "pavattiṃsu. Sā evaṃ adhimattavedanābhibhūtāpi “sammāsambuddho vata so bhagavā, yo",
  "atk-s0513a1:2480_4": "evarūpassa dukkhassa pahānāya dhammaṃ deseti. Suppaṭipanno vata tassa bhagavato sāvakasaṅgho,",
  "atk-s0513a1:2480_5": "yo evarūpassa dukkhassa pahānāya paṭipanno. Susukhaṃ vata nibbānaṃ, yattheva rūpaṃ",
  "atk-s0513a1:2480_6": "dukkhaṃ natthī”ti imehi tīhi vitakkehi adhivāsesi. Sā sāmikaṃ pakkosetvā tañca attano",
  "atk-s0513a1:2480_7": "pavattiṃ vandanasāsanañca ārocetuṃ satthu santikaṃ pesesi. Satthā vandanasāsanaṃ",
  "atk-s0513a1:2480_8": "sutvāva “sukhinī hotu suppavāsā koliyadhītā, sukhinī arogā arogaṃ puttaṃ vijāyatū”ti",
  "atk-s0513a1:2480_9": "āha. Saha vacaneneva pana bhagavato suppavāsā koliyadhītā sukhinī arogā arogaṃ puttaṃ",
  "atk-s0513a1:2480_10": "vijāyi. Athassā sāmiko gehaṃ gantvā taṃ vijātaṃ disvā “acchariyaṃ vata, bho”ti ativiya",
  "atk-s0513a1:2480_11": "tathāgatassa ānubhāvena acchariyabbhutacittajāto ahosi.",
  "atk-s0513a1:2481_0": "Suppavāsāpi puttaṃ vijāyitvā sattāhaṃ buddhappamukhassa saṅghassa dānaṃ dātukāmā",
  "atk-s0513a1:2481_1": "puna nimantanatthāya taṃ pesesi. Tena kho pana samayena mahāmoggallānassa upaṭṭhākena",
  "atk-s0513a1:2481_2": "buddhappamukho saṅgho nimantito hoti. Satthā suppavāsāya dānassa okāsadānatthāya",
  "atk-s0513a1:2481_3": "theraṃ tassa santikaṃ pesetvā taṃ saññāpetvā sattāhaṃ tassā dānaṃ paṭiggahesi saddhiṃ",
  "atk-s0513a1:2481_4": "bhikkhusaṅghena. Sattame pana divase suppavāsā puttaṃ sīvalikumāraṃ maṇḍetvā satthārañceva",
  "atk-s0513a1:2481_5": "bhikkhusaṅghañca vandāpesi. Tasmiṃ paṭipāṭiyā sāriputtattherassa santikaṃ nīte thero",
  "atk-s0513a1:2481_6": "tena saddhiṃ “kacci te, sīvali, khamanīya”nti paṭisanthāramakāsi. So “kuto me, bhante,",
  "atk-s0513a1:2481_7": "sukhaṃ, svāhaṃ satta vassāni lohitakumbhiyaṃ vasi”nti therena saddhiṃ evarūpaṃ kathaṃ",
  "atk-s0513a1:2481_8": "kathesi. Suppāvāsā tassa vacanaṃ sutvā “sattāhajāto me putto anubuddhena dhammasenāpatinā",
  "atk-s0513a1:2481_9": "saddhiṃ mantetī”ti somanassappattā ahosi. Satthā “api nu suppavāse aññepi evarūpe",
  "atk-s0513a1:2481_10": "putte icchasī”ti āha. “Sace, bhante, evarūpe aññe satta putte labheyyaṃ, iccheyyamevāha”nti.",
  "atk-s0513a1:2481_11": "Satthā udānaṃ udānetvā anumodanaṃ katvā pakkāmi. Sīvalikumāropi kho sattavassikakāleyeva",
  "atk-s0513a1:2481_12": "sāsane uraṃ datvā pabbajitvā paripuṇṇavasso upasampadaṃ labhitvā puññavā lābhaggappatto",
  "atk-s0513a1:2481_13": "hutvā pathaviṃ unnādetvā arahattaṃ patvā puññavantānaṃ antare etadaggaṭṭhānaṃ pāpuṇi.",
  "atk-s0513a1:2482_0": "Athekadivasaṃ bhikkhū dhammasabhāyaṃ sannipatitvā “āvuso, sīvalitthero nāma evarūpo",
  "atk-s0513a1:2482_1": "mahāpuñño patthitapatthano pacchimabhavikasatto satta vassāni lohitakumbhiyaṃ vasitvā",
  "atk-s0513a1:2482_2": "sattāhaṃ mūḷhagabbhabhāvaṃ āpajji, aho mātāputtā mahantaṃ dukkhaṃ anubhaviṃsu, kiṃ",
  "atk-s0513a1:2482_3": "nu kho kammaṃ akaṃsū”ti kathaṃ samuṭṭhāpesuṃ. Satthā tatthāgantvā “kāya nuttha, bhikkhave,",
  "atk-s0513a1:2482_4": "etarahi kathāya sannisinnā”ti pucchitvā “imāya nāmā”ti vutte “bhikkhave, sīvalino",
  "atk-s0513a1:2482_5": "mahāpuññatova satta vassāni lohitakumbhiyaṃ nivāso ca sattāhaṃ mūḷhagabbhabhāvappatti",
  "atk-s0513a1:2482_6": "ca attanā katakammamūlakāva, suppavāsāyapi satta vassāni kucchinā gabbhapariharaṇadukkhañca",
  "atk-s0513a1:2482_7": "sattāhaṃ mūḷhagabbhadukkhañca attanā katakammamūlakamevā”ti vatvā tehi yācito atītaṃ āhari.",
  "atk-s0513a1:2483_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ",
  "atk-s0513a1:2483_1": "paṭisandhiṃ gaṇhitvā vayappatto takkasilāyaṃ sabbasippāni uggaṇhitvā pitu accayena",
  "atk-s0513a1:2483_2": "rajjaṃ patvā dhammena rajjaṃ kāresi. Tasmiṃ samaye kosalamahārājā mahantena balenāgantvā",
  "atk-s0513a1:2483_3": "bārāṇasiṃ gahetvā rājānaṃ māretvā tasseva aggamahesiṃ attano aggamahesiṃ akāsi. Bārāṇasirañño",
  "atk-s0513a1:2483_4": "pana putto pitu maraṇakāle niddhamanadvārena palāyitvā balaṃ saṃharitvā bārāṇasiṃ",
  "atk-s0513a1:2483_5": "āgantvā avidūre nisīditvā tassa rañño paṇṇaṃ pesesi “rajjaṃ vā detu yuddhaṃ vā”ti.",
  "atk-s0513a1:2483_6": "So “yuddhaṃ demī”ti paṭipaṇṇaṃ pesesi. Rājakumārassa pana mātā taṃ sāsanaṃ sutvā",
  "atk-s0513a1:2483_7": "“yuddhena kammaṃ natthi, sabbadisāsu sañcāraṃ pacchinditvā bārāṇasinagaraṃ parivāretu,",
  "atk-s0513a1:2483_8": "tato dārūdakabhattaparikkhayena kilantamanussaṃ nagaraṃ vināva yuddhena gaṇhissasī”ti",
  "atk-s0513a1:2483_9": "paṇṇaṃ pesesi. So mātu sāsanaṃ sutvā satta divasāni sañcāraṃ pacchinditvā nagaraṃ",
  "atk-s0513a1:2483_10": "rundhi, nāgarā sañcāraṃ alabhamānā sattame divase tassa rañño sīsaṃ gahetvā kumārassa",
  "atk-s0513a1:2483_11": "adaṃsu. Kumāro pana nagaraṃ pavisitvā rajjaṃ gahetvā jīvitapariyosāne yathākammaṃ gato.",
  "atk-s0513a1:2484_0": "So etarahi satta divasāni sañcāraṃ pacchinditvā nagaraṃ rundhitvā gahitakammanissandena",
  "atk-s0513a1:2484_1": "satta vassāni lohitakumbhiyaṃ vasitvā sattāhaṃ mūḷhagabbhabhāvaṃ āpajji. Yaṃ pana",
  "atk-s0513a1:2484_2": "so padumuttarassa bhagavato pādamūle “lābhīnaṃ aggo bhaveyya”nti mahādānaṃ datvā",
  "atk-s0513a1:2484_3": "patthanaṃ akāsi, yañca vipassibuddhakāle nāgarehi saddhiṃ sahassagghanakaṃ guḷadadhiṃ",
  "atk-s0513a1:2484_4": "datvā patthanamakāsi, tassānubhāvena lābhīnaṃ aggo jāto. Suppavāsāpi “nagaraṃ rundhitvā",
  "atk-s0513a1:2484_5": "gaṇha, tātā”ti pesitabhāvena satta vassāni kucchinā gabbhaṃ pariharitvā sattāhaṃ mūḷhagabbhā jātā.",
  "atk-s0513a1:2485": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2486": "100.",
  "atk-s0513a1:2487": "“Asātaṃ sātarūpena, piyarūpena appiyaṃ;",
  "atk-s0513a1:2488": "Dukkhaṃ sukhassa rūpena, pamattamativattatī”ti.",
  "atk-s0513a1:2489_0": "Tattha asātaṃ sātarūpenāti amadhurameva madhurapatirūpakena. Pamattamativattatīti",
  "atk-s0513a1:2489_1": "asātaṃ appiyaṃ dukkhanti etaṃ tividhampi etena sātarūpādinā ākārena sativippavāsavasena",
  "atk-s0513a1:2489_2": "pamattaṃ puggalaṃ ativattati abhibhavati ajjhottharatīti attho. Idaṃ bhagavatā yañca",
  "atk-s0513a1:2489_3": "te mātāputtā iminā gabbhapariharaṇagabbhavāsasaṅkhātena asātādinā pubbe nagararundhanasātādipatirūpakena",
  "atk-s0513a1:2489_4": "ajjhotthaṭā, yañca idāni sā upāsikā punapi sattakkhattuṃ evarūpaṃ asātaṃ appiyaṃ",
  "atk-s0513a1:2489_5": "dukkhaṃ pemavatthubhūtena puttasaṅkhātena sātādipatirūpakena ajjhotthaṭā hutvā tathā",
  "atk-s0513a1:2489_6": "avaca, taṃ sabbampi sandhāya vuttanti veditabbaṃ.",
  "atk-s0513a1:2490": "Satthā imaṃ dhammadesanaṃ āharitvā jātakaṃ samodhānesi – “tadā nagaraṃ rundhitvā rajjappattakumāro sīvali ahosi, mātā suppavāsā, pitā pana bārāṇasirājā ahameva ahosi”nti.",
  "atk-s0513a1:2491": "Asātarūpajātakavaṇṇanā dasamā.",
  "atk-s0513a1:2492": "Littavaggo dasamo.",
  "atk-s0513a1:2493": "Tassuddānaṃ –",
  "atk-s0513a1:2494": "Littatejaṃ mahāsāraṃ, vissāsa lomahaṃsanaṃ;",
  "atk-s0513a1:2495": "Sudassana telapattaṃ, nāmasiddhi kūṭavāṇijaṃ;",
  "atk-s0513a1:2496": "Parosahassa asātarūpanti.",
  "atk-s0513a1:2497": "Majjhimapaṇṇāsako niṭṭhito.",
  "atk-s0513a1:2498": "11. Parosatavaggo",
  "atk-s0513a1:2500": "[101] 1. Parosatajātakavaṇṇanā",
  "atk-s0513a1:2501": "101.",
  "atk-s0513a1:2502": "“Parosatañcepi samāgatānaṃ, jhāyeyyuṃ te vassasataṃ apaññā;",
  "atk-s0513a1:2503": "Ekova seyyo puriso sapañño, yo bhāsitassa vijānāti attha”nti. –",
  "atk-s0513a1:2504_0": "Idaṃ jātakaṃ vatthuto ca veyyākaraṇato ca samodhānato ca parosahassajātakasadisameva.",
  "atk-s0513a1:2504_1": "Kevalañhettha “jhāyeyyu”nti padamattameva viseso. Tassattho – vassasatampi apaññā",
  "atk-s0513a1:2504_2": "jhāyeyyuṃ olokeyyuṃ upadhāreyyuṃ, evaṃ olokentāpi pana atthaṃ vā kāraṇaṃ vā na passanti,",
  "atk-s0513a1:2504_3": "tasmā yo bhāsitassa atthaṃ jānāti, so ekova sapañño seyyoti.",
  "atk-s0513a1:2505": "Parosatajātakavaṇṇanā paṭhamā.",
  "atk-s0513a1:2507": "[102] 2. Paṇṇikajātakavaṇṇanā",
  "atk-s0513a1:2508_0": "Yo dukkhaphuṭṭhāya bhaveyya tāṇanti idaṃ satthā jetavane viharanto ekaṃ paṇṇikaṃ",
  "atk-s0513a1:2508_1": "upāsakaṃ ārabbha kathesi. So kira sāvatthivāsī upāsako nānappakārāni mūlapaṇṇādīni",
  "atk-s0513a1:2508_2": "ceva lābukumbhaṇḍādīni ca vikkiṇitvā jīvikaṃ kappeti. Tassekā dhītā abhirūpā pāsādikā",
  "atk-s0513a1:2508_3": "ācārasīlasampannā hirottappasamannāgatā kevalaṃ niccappahasitamukhā. Tassā samānakulesu",
  "atk-s0513a1:2508_4": "vāreyyatthāya āgatesu so cintesi “imissā vāreyyaṃ vattati, ayañca niccappahasitamukhā.",
  "atk-s0513a1:2508_5": "Kumārikādhamme pana asati kumārikāya parakulaṃ gatāya mātāpitūnaṃ garahā hoti, ‘atthi",
  "atk-s0513a1:2508_6": "nu kho imissā kumārikādhammo, natthī’ti vīmaṃsissāmi na”nti. So ekadivasaṃ dhītaraṃ",
  "atk-s0513a1:2508_7": "pacchiṃ gāhāpetvā paṇṇatthāya araññaṃ gantvā vīmaṃsanavasena kilesasannissito viya",
  "atk-s0513a1:2508_8": "hutvā rahassakathaṃ kathetvā taṃ hatthe gaṇhi. Sā gahitamattāva rodantī kandantī",
  "atk-s0513a1:2508_9": "“ayuttametaṃ, tāta, udakato aggipātubhāvasadisaṃ, mā evarūpaṃ karothā”ti āha. “Amma,",
  "atk-s0513a1:2508_10": "mayā vīmaṃsanatthāya tvaṃ hatthe gahitā, na ca kilesavasena. Vadehi, atthi dāni te",
  "atk-s0513a1:2508_11": "kumārikādhammo”ti. “Āma, tāta, atthi. Mayā hi lobhavasena na koci puriso olokitapubbo”ti.",
  "atk-s0513a1:2508_12": "So dhītaraṃ assāsetvā gharaṃ netvā maṅgalaṃ katvā parakulaṃ pesetvā “satthāraṃ vandissāmī”ti",
  "atk-s0513a1:2508_13": "gandhamālādihattho jetavanaṃ gantvā satthāraṃ vanditvā pūjetvā ekamantaṃ nisīdi,",
  "atk-s0513a1:2508_14": "“cirassamāgatosī”ti ca vutte tamatthaṃ bhagavato ārocesi. Satthā “upāsaka, kumārikā",
  "atk-s0513a1:2508_15": "ciraṃ paṭṭhāya ācārasīlasampannāva, tvaṃ pana na idāneva evaṃ vīmaṃsasi, pubbepi",
  "atk-s0513a1:2508_16": "vīmaṃsiyevā”ti vatvā tena yācito atītaṃ āhari.",
  "atk-s0513a1:2509_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā",
  "atk-s0513a1:2509_1": "nibbatti. Atheko bārāṇasiyaṃ paṇṇikaupāsakoti atītavatthu paccuppannasadisameva.",
  "atk-s0513a1:2509_2": "Tena pana sā vīmaṃsanatthāya hatthe gahitamattā paridevamānā imaṃ gāthamāha –",
  "atk-s0513a1:2510": "102.",
  "atk-s0513a1:2511": "“Yo dukkhaphuṭṭhāya bhaveyya tāṇaṃ, so me pitā dubbhi vane karoti;",
  "atk-s0513a1:2512": "Sā kassa kandāmi vanassa majjhe, yo tāyitā so sahasaṃ karotī”ti.",
  "atk-s0513a1:2513_0": "Tattha yo dukkhaphuṭṭhāya bhaveyya tāṇanti kāyikacetasikehi dukkhehi phuṭṭhāya tāyitā",
  "atk-s0513a1:2513_1": "paritāyitā patiṭṭhā bhaveyya. So me pitā dubbhi vane karotīti so mayhaṃ dukkhaparitāyako",
  "atk-s0513a1:2513_2": "pitāva imasmiṃ vane evarūpaṃ mittadubbhi kammaṃ karoti, attano jātāya dhītari vītikkamaṃ",
  "atk-s0513a1:2513_3": "kātuṃ maññatīti attho. Sā kassa kandāmīti kassa rodāmi, ko me patiṭṭhā bhavissatīti",
  "atk-s0513a1:2513_4": "dīpeti. Yo tāyitā so sahasaṃ karotīti yo mayhaṃ tāyitā rakkhitā avassayo bhavituṃ",
  "atk-s0513a1:2513_5": "arahati, so pitāyeva sāhasikakammaṃ karotīti attho.",
  "atk-s0513a1:2514": "Atha naṃ pitā assāsetvā “amma, rakkhitattāsī”ti pucchi. “Āma, tāta rakkhito me attā”ti. So taṃ gharaṃ netvā maṇḍetvā maṅgalaṃ katvā parakulaṃ pesesi.",
  "atk-s0513a1:2515": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne upāsako sotāpattiphale patiṭṭhahi.",
  "atk-s0513a1:2516": "Tadā pitā etarahi pitāva, dhītā ca etarahi dhītāva, taṃ kāraṇaṃ paccakkhato diṭṭharukkhadevatā pana ahameva ahosinti.",
  "atk-s0513a1:2517": "Paṇṇikajātakavaṇṇanā dutiyā.",
  "atk-s0513a1:2519": "[103] 3. Verijātakavaṇṇanā",
  "atk-s0513a1:2520_0": "Yattha verī nivisatīti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a1:2520_1": "Anāthapiṇḍiko kira bhogagāmaṃ gantvā āgacchanto antarāmagge core disvā “antarāmagge",
  "atk-s0513a1:2520_2": "vasituṃ na yuttaṃ, sāvatthimeva gamissāmī”ti vegena goṇe pājetvā sāvatthimeva āgantvā",
  "atk-s0513a1:2520_3": "punadivase vihāraṃ gato satthu etamatthaṃ ārocesi. Satthā “pubbepi gahapati paṇḍitā",
  "atk-s0513a1:2520_4": "antarāmagge core disvā antarā avilambamānā attano vasanaṭṭhānameva gamiṃsū”ti vatvā",
  "atk-s0513a1:2520_5": "tena yācito atītaṃ āhari.",
  "atk-s0513a1:2521_0": "Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi hutvā",
  "atk-s0513a1:2521_1": "ekaṃ gāmakaṃ nimantanaṃ bhuñjanatthāya gantvā paccāgacchanto antarāmagge core disvā",
  "atk-s0513a1:2521_2": "antarāmagge avasitvāva vegena goṇe pājento attano gehameva āgantvā nānaggarasehi",
  "atk-s0513a1:2521_3": "bhuñjitvā mahāsayane nisinno “corānaṃ hatthato muccitvā nibbhayaṭṭhānaṃ attano gehaṃ",
  "atk-s0513a1:2521_4": "āgatomhī”ti udānavasena imaṃ gāthamāha –",
  "atk-s0513a1:2522": "103.",
  "atk-s0513a1:2523": "“Yattha verī nivisati, na vase tattha paṇḍito;",
  "atk-s0513a1:2524": "Ekarattaṃ dirattaṃ vā, dukkhaṃ vasati verisū”ti.",
  "atk-s0513a1:2525_0": "Tattha verīti veracetanāsamaṅgipuggalo. Nivisatīti patiṭṭhāti. Na vase tattha paṇḍitoti",
  "atk-s0513a1:2525_1": "so verīpuggalo yasmiṃ ṭhāne patiṭṭhito hutvā vasati, tattha paṇḍito paṇḍiccena samannāgato",
  "atk-s0513a1:2525_2": "na vaseyya. Kiṃkāraṇā? Ekarattaṃ dirattaṃ vā, dukkhaṃ vasati verisūti, verīnañhi",
  "atk-s0513a1:2525_3": "antare vasanto ekāhampi dvīhampi dukkhameva vasatīti attho.",
  "atk-s0513a1:2526": "Evaṃ mahāsatto udānaṃ udānetvā dānādīni puññāni katvā yathākammaṃ gato.",
  "atk-s0513a1:2527": "Satthā imaṃ dhammadesanaṃ āharitvā jātakaṃ samodhānesi – “tadā ahameva bārāṇasiseṭṭhi ahosi”nti.",
  "atk-s0513a1:2528": "Verijātakavaṇṇanā tatiyā.",
  "atk-s0513a1:2530": "[104] 4. Mittavindakajātakavaṇṇanā",
  "atk-s0513a1:2531_0": "Catubbhi aṭṭhajjhagamāti idaṃ satthā jetavane viharanto ekaṃ dubbacabhikkhuṃ ārabbha",
  "atk-s0513a1:2531_1": "kathesi. Vatthu heṭṭhā mittavindakajātake vuttanayena vitthāretabbaṃ. Idaṃ pana jātakaṃ",
  "atk-s0513a1:2531_2": "kassapabuddhakālikaṃ. Tasmiñhi kāle uracakkaṃ ukkhipitvā niraye paccamāno eko nerayikasatto",
  "atk-s0513a1:2531_3": "“bhante, kiṃ nu kho pāpakammaṃ akāsi”nti bodhisattaṃ pucchi. Bodhisatto “tayā idañcidañca",
  "atk-s0513a1:2531_4": "pāpakammaṃ kata”nti vatvā imaṃ gāthamāha –",
  "atk-s0513a1:2532": "104.",
  "atk-s0513a1:2533": "“Catubbhi aṭṭhajjhagamā, aṭṭhāhipi ca soḷasa;",
  "atk-s0513a1:2534": "Soḷasāhi ca bāttiṃsa, atricchaṃ cakkamāsado;",
  "atk-s0513a1:2535": "Icchāhatassa posassa, cakkaṃ bhamati matthake”ti.",
  "atk-s0513a1:2536_0": "Tattha catubbhi aṭṭhajjhagamāti samuddantare catasso vimānapetiyo labhitvā tāhi asantuṭṭho",
  "atk-s0513a1:2536_1": "atricchatāya parato gantvā aparā aṭṭha adhigatosīti attho. Sesapadadvayepi eseva",
  "atk-s0513a1:2536_2": "nayo. Atricchaṃ cakkamāsadoti evaṃ sakalābhena asantuṭṭho atra atra icchanto parato",
  "atk-s0513a1:2536_3": "parato lābhaṃ patthento idāni cakkamāsado idaṃ uracakkaṃ pattosi. Tassa te evaṃ icchāhatassa",
  "atk-s0513a1:2536_4": "posassa taṇhāya hatassa upahatassa tava cakkaṃ bhamati matthake. Pāsāṇacakkaṃ, ayacakkanti",
  "atk-s0513a1:2536_5": "imesu dvīsu khuradhāraṃ ayacakkaṃ tassa matthake punappunaṃ patanavasena bhamantaṃ",
  "atk-s0513a1:2536_6": "disvā evamāha. Vatvā ca pana attano devalokameva gato. Sopi nerayikasatto attano",
  "atk-s0513a1:2536_7": "pāpe khīṇe yathākammaṃ gato.",
  "atk-s0513a1:2537": "Satthā imaṃ dhammadesanaṃ āharitvā jātakaṃ samodhānesi – “tadā mittavindako dubbacabhikkhu ahosi, devaputto pana ahameva ahosi”nti.",
  "atk-s0513a1:2538": "Mittavindakajātakavaṇṇanā catutthā.",
  "atk-s0513a1:2540": "[105] 5. Dubbalakaṭṭhajātakavaṇṇanā",
  "atk-s0513a1:2541_0": "Bahumpetaṃ vane kaṭṭhanti idaṃ satthā jetavane viharanto ekaṃ uttasitabhikkhuṃ ārabbha",
  "atk-s0513a1:2541_1": "kathesi. So kira sāvatthivāsī eko kulaputto satthu dhammadesanaṃ sutvā pabbajitvā",
  "atk-s0513a1:2541_2": "maraṇabhīruko ahosi, rattiṭṭhānadivāṭṭhānesu vātassa vā vījantassa sukkhadaṇḍakassa",
  "atk-s0513a1:2541_3": "vā patantassa pakkhicatuppadānaṃ vā saddaṃ sutvā maraṇabhayatajjito mahāravaṃ ravanto",
  "atk-s0513a1:2541_4": "palāyati. Tassa hi “maritabbaṃ mayā”ti satimattampi natthi. Sace hi so “ahaṃ marissāmī”ti",
  "atk-s0513a1:2541_5": "jāneyya, na maraṇaṃ bhāyeyya. Maraṇassatikammaṭṭhānassa pana tassa abhāvitattāva",
  "atk-s0513a1:2541_6": "bhāyati. Tassa so maraṇabhīrukabhāvo bhikkhusaṅghe pākaṭo jāto.",
  "atk-s0513a1:2542_0": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso, asuko nāma bhikkhu",
  "atk-s0513a1:2542_1": "maraṇabhīruko maraṇaṃ bhāyati, bhikkhunā nāma ‘avassaṃ mayā maritabba’nti maraṇassatikammaṭṭhānaṃ",
  "atk-s0513a1:2542_2": "bhāvetuṃ vaṭṭatī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a1:2542_3": "pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ maraṇabhīruko”ti",
  "atk-s0513a1:2542_4": "pucchitvā “saccaṃ, bhante”ti vutte “bhikkhave, mā etassa bhikkhuno anattamanā hotha,",
  "atk-s0513a1:2542_5": "nāyaṃ idāneva maraṇabhīruko, pubbepi maraṇabhīrukoyevā”ti vatvā atītaṃ āhari.",
  "atk-s0513a1:2543_0": "Atīte bārāṇasiyaṃ brahmadatte rajjaṃ kārente bodhisatto himavante rukkhadevatā hutvā",
  "atk-s0513a1:2543_1": "nibbatti. Tasmiṃ kāle bārāṇasirājā attano maṅgalahatthiṃ āneñjakāraṇaṃ sikkhāpetuṃ",
  "atk-s0513a1:2543_2": "hatthācariyānaṃ adāsi. Taṃ āḷāne niccalaṃ bandhitvā tomarahatthā manussā parivāretvā",
  "atk-s0513a1:2543_3": "āneñjakāraṇaṃ kārenti. So taṃ kāraṇaṃ kāriyamāno vedanaṃ adhivāsetuṃ asakkonto āḷānaṃ",
  "atk-s0513a1:2543_4": "bhinditvā manusse palāpetvā himavantaṃ pāvisi. Manussā taṃ gahetuṃ asakkontā nivattiṃsu.",
  "atk-s0513a1:2543_5": "So tattha maraṇabhīruko ahosi, vātasaddāni sutvā kampamāno maraṇabhayatajjito soṇḍaṃ",
  "atk-s0513a1:2543_6": "vidhunitvā vegena palāyati, āḷāne bandhitvā āneñjakāraṇaṃ karaṇakālo viyassa hoti,",
  "atk-s0513a1:2543_7": "kāyassādaṃ vā cittassādaṃ vā alabhanto kampamāno vicarati.",
  "atk-s0513a1:2544": "Rukkhadevatā taṃ disvā khandhaviṭape ṭhatvā imaṃ gāthamāha –",
  "atk-s0513a1:2545": "105.",
  "atk-s0513a1:2546": "“Bahumpetaṃ vane kaṭṭhaṃ, vāto bhañjati dubbalaṃ;",
  "atk-s0513a1:2547": "Tassa ce bhāyasi nāga, kiso nūna bhavissasī”ti.",
  "atk-s0513a1:2548_0": "Tatthāyaṃ piṇḍattho – yaṃ etaṃ dubbalaṃ kaṭṭhaṃ puratthimādibhedo vāto bhañjati,",
  "atk-s0513a1:2548_1": "taṃ imasmiṃ vane bahuṃ sulabhaṃ, tattha tattha saṃvijjati. Sace tvaṃ tassa bhāyasi,",
  "atk-s0513a1:2548_2": "evaṃ sante niccaṃ bhīto maṃsalohitakkhayaṃ patvā kiso nūna bhavissasi, imasmiṃ pana",
  "atk-s0513a1:2548_3": "vane tava bhayaṃ nāma natthi, tasmā ito paṭṭhāya mā bhāyīti.",
  "atk-s0513a1:2549": "Evaṃ devatā tassa ovādaṃ adāsi, sopi tato paṭṭhāya nibbhayo ahosi.",
  "atk-s0513a1:2550_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a1:2550_1": "so bhikkhu sotāpattiphale patiṭṭhahi. “Tadā nāgo ayaṃ bhikkhu ahosi, rukkhadevatā",
  "atk-s0513a1:2550_2": "pana ahameva ahosi”nti.",
  "atk-s0513a1:2551": "Dubbalakaṭṭhajātakavaṇṇanā pañcamā.",
  "atk-s0513a1:2553": "[106] 6. Udañcanījātakavaṇṇanā",
  "atk-s0513a1:2554_0": "Sukhaṃ vata maṃ jīvantanti idaṃ satthā jetavane viharanto thullakumārikāpalobhanaṃ",
  "atk-s0513a1:2554_1": "ārabbha kathesi. Vatthu terasakanipāte cūḷanāradakassapajātake āvi bhavissati. Taṃ",
  "atk-s0513a1:2554_2": "pana bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a1:2554_3": "bhagavā”ti vutte “kattha te cittaṃ paṭibaddha”nti pucchi. So “ekissā thullakumārikāyā”ti",
  "atk-s0513a1:2554_4": "āha. Atha naṃ satthā “ayaṃ te bhikkhu anatthakārikā, pubbepi tvaṃ etaṃ nissāya sīlabyasanaṃ",
  "atk-s0513a1:2554_5": "patvā kampanto vicaramāno paṇḍite nissāya sukhaṃ labhī”ti vatvā atītaṃ āhari.",
  "atk-s0513a1:2555_0": "Atīte bārāṇasiyaṃ brahmadatte rajjaṃ kārenteti atītavatthupi cūḷanāradakassapajātakeyeva",
  "atk-s0513a1:2555_1": "āvi bhavissati. Tadā pana bodhisatto sāyaṃ phalāphale ādāya āgantvā paṇṇasālādvāraṃ",
  "atk-s0513a1:2555_2": "vivaritvā pavisitvā puttaṃ cūḷatāpasaṃ etadavoca “tāta, tvaṃ aññesu divasesu dārūni",
  "atk-s0513a1:2555_3": "āharasi, pānīyaṃ paribhojanīyaṃ āharasi, aggiṃ karosi, ajja pana ekampi akatvā kasmā",
  "atk-s0513a1:2555_4": "dummukho pajjhāyanto nipannosī”ti? “Tāta, tumhesu phalāphalatthāya gatesu ekā itthī",
  "atk-s0513a1:2555_5": "āgantvā maṃ palobhetvā ādāya gantuṃ ārabhi, ahaṃ pana ‘tumhehi vissajjito gamissāmī’ti",
  "atk-s0513a1:2555_6": "na gacchiṃ, asukaṭṭhāne pana naṃ nisīdāpetvā āgatomhi, idāni gacchāmahaṃ tātā”ti.",
  "atk-s0513a1:2555_7": "Bodhisatto “na sakkā etaṃ nivattetu”nti ñatvā “tena hi, tāta, gaccha, esā pana taṃ",
  "atk-s0513a1:2555_8": "netvā yadā macchamaṃsādīni vā khāditukāmā bhavissati, sappiloṇataṇḍulādīhi vā panassā",
  "atk-s0513a1:2555_9": "attho bhavissati, tadā ‘idañcidañcāharā’ti taṃ kilamessati. Tadā mayhaṃ guṇaṃ saritvā",
  "atk-s0513a1:2555_10": "palāyitvā idheva āgaccheyyāsī”ti vissajjesi. So tāya saddhiṃ manussapathaṃ agamāsi.",
  "atk-s0513a1:2555_11": "Atha naṃ sā attano vasaṃ gametvā “maṃsaṃ āhara, macchaṃ āharā”ti yena yena atthikā",
  "atk-s0513a1:2555_12": "hoti, taṃ taṃ āharāpeti. Tadā so “ayaṃ maṃ attano dāsaṃ viya kammakāraṃ viya ca katvā",
  "atk-s0513a1:2555_13": "pīḷetī”ti palāyitvā pitu santikaṃ āgantvā pitaraṃ vanditvā ṭhitakova imaṃ gāthamāha –",
  "atk-s0513a1:2556": "106.",
  "atk-s0513a1:2557": "“Sukhaṃ vata maṃ jīvantaṃ, pacamānā udañcanī;",
  "atk-s0513a1:2558": "Corī jāyappavādena, telaṃ loṇañca yācatī”ti.",
  "atk-s0513a1:2559_0": "Tattha sukhaṃ vata maṃ jīvantanti tāta, tumhākaṃ santike maṃ sukhaṃ jīvantaṃ. Pacamānāti",
  "atk-s0513a1:2559_1": "tāpayamānā pīḷayamānā, yaṃ yaṃ vā khāditukāmā hoti, taṃ taṃ pacamānā. Udakaṃ añcanti",
  "atk-s0513a1:2559_2": "etāyāti udañcanī, cāṭito vā kūpato vā udakaussiñcanaghaṭikāyetaṃ nāmaṃ. Sā pana udañcanī",
  "atk-s0513a1:2559_3": "viya, udakaṃ viya ghaṭikā, yena yenatthikā hoti, taṃ taṃ ākaḍḍhatiyevāti attho. Corī",
  "atk-s0513a1:2559_4": "jāyappavādenāti “bhariyā”ti nāmena ekā corī maṃ madhuravacanena upalāpetvā tattha",
  "atk-s0513a1:2559_5": "netvā telaṃ loṇañca yañca aññaṃ icchati, taṃ sabbaṃ yācati, dāsaṃ viya kammakāraṃ",
  "atk-s0513a1:2559_6": "viya ca katvā āharāpetīti tassā aguṇaṃ kathesi.",
  "atk-s0513a1:2560_0": "Atha naṃ bodhisatto assāsetvā “hotu, tāta, ehi tvaṃ mettaṃ bhāvehi, karuṇaṃ bhāvehī”ti",
  "atk-s0513a1:2560_1": "cattāro brahmavihāre ācikkhi, ācikkhitvā kasiṇaparikammaṃ ācikkhi. So na cirasseva",
  "atk-s0513a1:2560_2": "abhiññā ca samāpattiyo ca uppādetvā brahmavihāre bhāvetvā saddhiṃ pitarā brahmaloke nibbatti.",
  "atk-s0513a1:2561": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi.",
  "atk-s0513a1:2562": "“Tadā thullakumārikāva etarahi thullakumārikā. Cūḷatāpaso ukkaṇṭhitabhikkhu ahosi, pitā pana ahameva ahosi”nti.",
  "atk-s0513a1:2563": "Udañcanījātakavaṇṇanā chaṭṭhā.",
  "atk-s0513a1:2565": "[107] 7. Sālittakajātakavaṇṇanā",
  "atk-s0513a1:2566_0": "Sādhū kho sippakaṃ nāmāti idaṃ satthā jetavane viharanto ekaṃ haṃsapaharanakaṃ bhikkhuṃ",
  "atk-s0513a1:2566_1": "ārabbha kathesi. So kireko sāvatthivāsī kulaputto sālittakasippe nipphattiṃ patto.",
  "atk-s0513a1:2566_2": "“Sālittakasippa”nti sakkharākhipanasippaṃ vuccati. So ekadivasaṃ dhammaṃ sutvā sāsane",
  "atk-s0513a1:2566_3": "uraṃ datvā pabbajitvā upasampadaṃ labhi, na pana sikkhākāmo, na paṭipattisādhako",
  "atk-s0513a1:2566_4": "ahosi. So ekadivasaṃ ekaṃ daharabhikkhuṃ ādāya aciravatiṃ gantvā nhāyitvā nadītīre",
  "atk-s0513a1:2566_5": "aṭṭhāsi. Tasmiṃ samaye dve setahaṃsā ākāsena gacchanti. So taṃ daharaṃ āha “imaṃ",
  "atk-s0513a1:2566_6": "pacchimahaṃsaṃ sakkharāya akkhimhi paharitvā pādamūle pātemī”ti. Itaro “kathaṃ pātessasi,",
  "atk-s0513a1:2566_7": "na sakkhissasi paharitu”nti āha. Itaro “tiṭṭhatu tāvassa orato akkhi, parato akkhimhi",
  "atk-s0513a1:2566_8": "taṃ paharāmī”ti. Idāni pana tvaṃ asantaṃ kathesīti. “Tena hi upadhārehī”ti ekaṃ tikhiṇasakkharaṃ",
  "atk-s0513a1:2566_9": "gahetvā aṅguliyā pariyante katvā tassa haṃsassa pacchato khipi. Sā “ru”nti saddaṃ",
  "atk-s0513a1:2566_10": "akāsi, haṃso “parissayena bhavitabba”nti nivattitvā saddaṃ sotuṃ ārabhi. Itaro tasmiṃ",
  "atk-s0513a1:2566_11": "khaṇe ekaṃ vaṭṭasakkharaṃ gahetvā tassa nivattitvā olokentassa parabhāge akkhiṃ pahari.",
  "atk-s0513a1:2566_12": "Sakkharā itarampi akkhiṃ vinivijjhitvā gatā. Haṃso mahāravaṃ ravanto pādamūleyeva",
  "atk-s0513a1:2566_13": "pati. Tato tato bhikkhū āgantvā garahitvā “ananucchavikaṃ te kata”nti satthu santikaṃ",
  "atk-s0513a1:2566_14": "netvā “bhante, iminā idaṃ nāma kata”nti tamatthaṃ ārocesuṃ. Satthā taṃ bhikkhuṃ garahitvā",
  "atk-s0513a1:2566_15": "“na, bhikkhave, idānevesa etasmiṃ sippe kusalo, pubbepi kusaloyeva ahosī”ti vatvā atītaṃ āhari.",
  "atk-s0513a1:2567_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Tasmiṃ",
  "atk-s0513a1:2567_1": "kāle rañño purohito atimukharo hoti bahubhāṇī, tasmiṃ kathetuṃ āraddhe aññe okāsameva",
  "atk-s0513a1:2567_2": "na labhanti. Rājā cintesi “kadā nu kho etassa vacanupacchedakaṃ kañci labhissāmī”ti.",
  "atk-s0513a1:2567_3": "So tato paṭṭhāya tathārūpaṃ ekaṃ upadhārento vicarati. Tasmiṃ kāle bārāṇasiyaṃ eko",
  "atk-s0513a1:2567_4": "pīṭhasappī sakkharākhipanasippe nipphattiṃ patto hoti. Gāmadārakā taṃ rathakaṃ āropetvā",
  "atk-s0513a1:2567_5": "ākaḍḍhamānā bārāṇasinagaradvāramūle eko viṭapasampanno mahānigrodho atthi, tattha",
  "atk-s0513a1:2567_6": "ānetvā samparivāretvā kākaṇikādīni datvā “hatthirūpakaṃ kara, assarūpakaṃ karā”ti",
  "atk-s0513a1:2567_7": "vadanti. So sakkharā khipitvā khipitvā nigrodhapaṇṇesu nānārūpāni dasseti, sabbāni",
  "atk-s0513a1:2567_8": "paṇṇāni chiddāvachiddāneva ahesuṃ.",
  "atk-s0513a1:2568_0": "Atha bārāṇasirājā uyyānaṃ gacchanto taṃ ṭhānaṃ pāpuṇi. Ussāraṇābhayena sabbe dārakā",
  "atk-s0513a1:2568_1": "palāyiṃsu, pīṭhasappī tattheva nipajji. Rājā nigrodhamūlaṃ patvā rathe nisinno pattānaṃ",
  "atk-s0513a1:2568_2": "chiddatāya chāyaṃ kabarakabaraṃ disvā olokento sabbesaṃ pattānaṃ chiddabhāvaṃ disvā",
  "atk-s0513a1:2568_3": "“kenetāni evaṃ katānī”ti pucchi. “Pīṭhasappinā, devā”ti. Rājā “imaṃ nissāya brāhmaṇassa",
  "atk-s0513a1:2568_4": "vacanupacchedaṃ kātuṃ sakkā bhavissatī”ti cintetvā “kahaṃ, bhaṇe, pīṭhasappī”ti pucchi.",
  "atk-s0513a1:2568_5": "Vicinantā mūlantare nipannaṃ disvā “ayaṃ, devā”ti āhaṃsu. Rājā naṃ pakkosāpetvā parisaṃ",
  "atk-s0513a1:2568_6": "ussāretvā pucchi “amhākaṃ santike eko mukharabrāhmaṇo atthi, sakkhissasi taṃ nissaddaṃ",
  "atk-s0513a1:2568_7": "kātu”nti. Nāḷimattā ajalaṇḍikā labhanto sakkhissāmi, devāti. Rājā pīṭhasappiṃ gharaṃ",
  "atk-s0513a1:2568_8": "netvā antosāṇiyaṃ nisīdāpetvā sāṇiyaṃ chiddaṃ kāretvā brāhmaṇassa chiddābhimukhaṃ",
  "atk-s0513a1:2568_9": "āsanaṃ paññapetvā nāḷimattā sukkhā ajalaṇḍikā pīṭhasappissa santike ṭhapāpetvā brāhmaṇaṃ",
  "atk-s0513a1:2568_10": "upaṭṭhānakāle āgataṃ tasmiṃ āsane nisīdāpetvā kathaṃ samuṭṭhāpesi. Brāhmaṇo aññesaṃ",
  "atk-s0513a1:2568_11": "okāsaṃ adatvā raññā saddhiṃ kathetuṃ ārabhi. Athassa so pīṭhasappī sāṇicchiddena",
  "atk-s0513a1:2568_12": "ekekaṃ ajalaṇḍikaṃ pacchiyaṃ pavesento viya tālutalamhiyeva pāteti, brāhmaṇo āgatāgataṃ",
  "atk-s0513a1:2568_13": "nāḷiyaṃ telaṃ pavesento viya gilati, sabbā parikkhayaṃ gamiṃsu. Tassetā nāḷimattā",
  "atk-s0513a1:2568_14": "ajalaṇḍikā kucchiṃ paviṭṭhā aḍḍhāḷhakamattā ahesuṃ.",
  "atk-s0513a1:2569_0": "Rājā tāsaṃ parikkhīṇabhāvaṃ ñatvā āha – “ācariya, tumhe atimukharatāya nāḷimattā",
  "atk-s0513a1:2569_1": "ajalaṇḍikā gilantā kiñci na jānittha, ito dāni uttari jīrāpetuṃ na sakkhissatha.",
  "atk-s0513a1:2569_2": "Gacchatha, piyaṅgudakaṃ pivitvā chaḍḍetvā attānaṃ arogaṃ karothā”ti brāhmaṇo tato",
  "atk-s0513a1:2569_3": "paṭṭhāya pihitamukho viya hutvā kathentenāpi saddhiṃ akathanasīlo ahosi. Rājā “iminā",
  "atk-s0513a1:2569_4": "me kaṇṇasukhaṃ kata”nti pīṭhasappissa satasahassuṭṭhānake catūsu disāsu cattāro gāme",
  "atk-s0513a1:2569_5": "adāsi. Bodhisatto rājānaṃ upasaṅkamitvā “deva, sippaṃ nāma loke paṇḍitehi uggahitabbaṃ,",
  "atk-s0513a1:2569_6": "pīṭhasappinā sālittakamattenāpi ayaṃ sampatti laddhā”ti vatvā imaṃ gāthamāha –",
  "atk-s0513a1:2570": "107.",
  "atk-s0513a1:2571": "“Sādhuṃ kho sippakaṃ nāma, api yādisa kīdisaṃ;",
  "atk-s0513a1:2572": "Passa khañjappahārena, laddhā gāmā catuddisā”ti.",
  "atk-s0513a1:2573_0": "Tattha passa khañjappahārenāti passa, mahārāja, iminā khañjapīṭhasappinā ajalaṇḍikāpahārena",
  "atk-s0513a1:2573_1": "catuddisā cattāro gāmā laddhā, aññesaṃ sippānaṃ ko ānisaṃsaparicchedoti sippaguṇaṃ kathesi.",
  "atk-s0513a1:2574": "Satthā imaṃ dhammadesanaṃ āharitvā jātakaṃ samodhānesi – “tadā pīṭhasappī ayaṃ bhikkhu ahosi, rājā ānando, paṇḍitāmacco pana ahameva ahosi”nti.",
  "atk-s0513a1:2575": "Sālittakajātakavaṇṇanā sattamā.",
  "atk-s0513a1:2577": "[108] 8. Bāhiyajātakavaṇṇanā",
  "atk-s0513a1:2578_0": "Sikkheyya sikkhitabbānīti idaṃ satthā vesāliṃ upanissāya mahāvane kūṭāgārasālāyaṃ",
  "atk-s0513a1:2578_1": "viharanto ekaṃ licchaviṃ ārabbha kathesi. So kira licchavirājā saddho pasanno buddhappamukhaṃ",
  "atk-s0513a1:2578_2": "bhikkhusaṅghaṃ nimantetvā attano nivesane mahādānaṃ pavattesi. Bhariyā panassa thūlaṅgapaccaṅgā",
  "atk-s0513a1:2578_3": "uddhumātakanimittasadisā anākappasampannā ahosi. Satthā bhattakiccāvasāne anumodanaṃ",
  "atk-s0513a1:2578_4": "katvā vihāraṃ gantvā bhikkhūnaṃ ovādaṃ datvā gandhakuṭiṃ pāvisi. Bhikkhū dhammasabhāyaṃ",
  "atk-s0513a1:2578_5": "kathaṃ samuṭṭhāpesuṃ “āvuso, tassa nāma licchavirañño tāva abhirūpassa tādisā bhariyā",
  "atk-s0513a1:2578_6": "thūlaṅgapaccaṅgā anākappasampannā, kathaṃ so tāya saddhiṃ abhiramatī”ti. Satthā āgantvā",
  "atk-s0513a1:2578_7": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a1:2578_8": "“na, bhikkhave, esa idāneva, pubbepi thūlasarīrāya eva itthiyā saddhiṃ abhiramī”ti",
  "atk-s0513a1:2578_9": "vatvā tehi yācito atītaṃ āhari.",
  "atk-s0513a1:2579_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Athekā",
  "atk-s0513a1:2579_1": "janapaditthī thūlasarīrā anākappasampannā bhatiṃ kurumānā rājaṅgaṇassa avidūrena",
  "atk-s0513a1:2579_2": "gacchamānā sarīravaḷañjapīḷitā hutvā nivatthasāṭakena sarīraṃ paṭicchādetvā nisīditvā",
  "atk-s0513a1:2579_3": "sarīravaḷañjaṃ muñcitvā khippameva uṭṭhāsi. Tasmiṃ khaṇe bārāṇasirājā vātapānena",
  "atk-s0513a1:2579_4": "rājaṅgaṇaṃ olokento taṃ disvā cintesi “ayaṃ evarūpe aṅgaṇaṭṭhāne sarīravaḷañjaṃ muñcamānā",
  "atk-s0513a1:2579_5": "hirottappaṃ appahāya nivāsaneneva paṭicchannā hutvā sarīravaḷañjaṃ mocetvā khippaṃ",
  "atk-s0513a1:2579_6": "uṭṭhitā, imāya nirogāya bhavitabbaṃ, etissā vatthu visadaṃ bhavissati, visade pana",
  "atk-s0513a1:2579_7": "vatthusmiṃ eko putto labbhamāno visado puññavā bhavissati, imaṃ mayā aggamahesiṃ",
  "atk-s0513a1:2579_8": "kātuṃ vaṭṭatī”ti. So tassā apariggahitabhāvaṃ ñatvā āharāpetvā aggamahesiṭṭhānaṃ",
  "atk-s0513a1:2579_9": "adāsi. Sā tassa piyā ahosi manāpā, na cirasseva ekaṃ puttaṃ vijāyi. So panassā putto",
  "atk-s0513a1:2579_10": "cakkavattī rājā ahosi.",
  "atk-s0513a1:2580_0": "Bodhisatto tassā sampattiṃ disvā tathārūpaṃ vacanokāsaṃ labhitvā “deva, sikkhitabbayuttakaṃ",
  "atk-s0513a1:2580_1": "nāma sippaṃ kasmā na sikkhitabbaṃ, yatra hi nāmāyaṃ mahāpuññā hirottappaṃ appahāya",
  "atk-s0513a1:2580_2": "paṭicchannākārena sarīravaḷañjaṃ kurumānā tumhe ārādhetvā evarūpaṃ sampattiṃ pattā”ti",
  "atk-s0513a1:2580_3": "vatvā sikkhitabbayuttakānaṃ sippānaṃ vaṇṇaṃ kathento imaṃ gāthamāha –",
  "atk-s0513a1:2581": "108.",
  "atk-s0513a1:2582": "“Sikkheyya sikkhitabbāni, santi sacchandino janā;",
  "atk-s0513a1:2583": "Bāhiyā hi suhannena, rājānamabhirādhayī”ti.",
  "atk-s0513a1:2584_0": "Tattha santi sacchandino janāti tesu tesu sippesu sacchandā janā atthiyeva. Bāhiyāti",
  "atk-s0513a1:2584_1": "bahijanapade jātā saṃvaḍḍhā itthī. Suhannenāti hirottappaṃ appahāya paṭicchannenākārena",
  "atk-s0513a1:2584_2": "hannaṃ suhannaṃ nāma, tena suhannena. Rājānamabhirādhayīti devaṃ abhirādhayitvā imaṃ",
  "atk-s0513a1:2584_3": "sampattiṃ pattāti. Evaṃ mahāsatto sikkhitabbayuttakānaṃ sippānaṃ guṇaṃ kathesi.",
  "atk-s0513a1:2585": "Satthā imaṃ dhammadesanaṃ āharitvā jātakaṃ samodhānesi – “tadā jayampatikā etarahipi jayampatikāva, paṇḍitāmacco pana ahameva ahosi”nti.",
  "atk-s0513a1:2586": "Bāhiyajātakavaṇṇanā aṭṭhamā.",
  "atk-s0513a1:2588": "[109] 9. Kuṇḍakapūvajātakavaṇṇanā",
  "atk-s0513a1:2589_0": "Yathanno puriso hotīti idaṃ satthā sāvatthiyaṃ viharanto mahāduggataṃ ārabbha kathesi.",
  "atk-s0513a1:2589_1": "Sāvatthiyañhi kadāci ekameva kulaṃ buddhappamukhassa bhikkhusaṅghassa dānaṃ deti,",
  "atk-s0513a1:2589_2": "kadāci tīṇi cattāri ekato hutvā, kadāci gaṇabandhanena, kadāci vīthisabhāgena, kadāci",
  "atk-s0513a1:2589_3": "sakalanagaraṃ chandakaṃ saṃharitvā. Tadā pana vīthibhattaṃ nāma ahosi. Atha manussā",
  "atk-s0513a1:2589_4": "buddhappamukhassa bhikkhusaṅghassa yāguṃ datvā “khajjakaṃ āharathā”ti āhaṃsu. Tadā",
  "atk-s0513a1:2589_5": "paneko paresaṃ bhatikārako duggatamanusso tassaṃ vīthiyaṃ vasamāno cintesi “ahaṃ",
  "atk-s0513a1:2589_6": "yāguṃ dātuṃ na sakkhissāmi, khajjakaṃ pana dassāmī”ti saṇhasaṇhaṃ kuṇḍakaṃ vaḍḍhāpetvā",
  "atk-s0513a1:2589_7": "udakena temetvā akkapaṇṇena veṭhetvā kukkuḷe pacitvā “idaṃ buddhassa dassāmī”ti taṃ",
  "atk-s0513a1:2589_8": "ādāya gantvā satthu santike ṭhito “khajjakaṃ āharathā”ti ekasmiṃ vacane vuttamatte",
  "atk-s0513a1:2589_9": "sabbapaṭhamaṃ gantvā taṃ pūvaṃ satthu patte patiṭṭhāpesi, satthā aññehi dīyamānaṃ",
  "atk-s0513a1:2589_10": "khajjakaṃ aggahetvā tameva pūvakhajjakaṃ paribhuñji.",
  "atk-s0513a1:2590_0": "Tasmiṃyeva pana khaṇe “sammāsambuddhena kira mahāduggatassa kuṇḍakakhajjakaṃ ajigucchitvā",
  "atk-s0513a1:2590_1": "amataṃ viya paribhutta”nti sakalanagaraṃ ekakolāhalaṃ ahosi. Rājarājamahāmattādayo",
  "atk-s0513a1:2590_2": "antamaso dovārike upādāya sabbeva sannipatitvā satthāraṃ vanditvā mahāduggataṃ upasaṅkamitvā",
  "atk-s0513a1:2590_3": "“handa bho, sataṃ gahetvā, dve satāni gahetvā, pañca satāni gahetvā amhākaṃ pattiṃ",
  "atk-s0513a1:2590_4": "dehī”ti vadiṃsu. So “satthāraṃ paṭipucchitvā jānissāmī”ti satthu santikaṃ gantvā",
  "atk-s0513a1:2590_5": "tamatthaṃ ārocesi. Satthā “dhanaṃ gahetvā vā aggahetvā vā sabbasattānaṃ pattiṃ dehī”ti",
  "atk-s0513a1:2590_6": "āha. So dhanaṃ gahetuṃ ārabhi. Manussā diguṇacatugguṇaaṭṭhaguṇādivasena dadantā nava",
  "atk-s0513a1:2590_7": "hiraññakoṭiyo adaṃsu. Satthā anumodanaṃ katvā vihāraṃ gantvā bhikkhūhi vatte dassite",
  "atk-s0513a1:2590_8": "sugatovādaṃ datvā gandhakuṭiṃ pāvisi. Rājā sāyanhasamaye mahāduggataṃ pakkosāpetvā",
  "atk-s0513a1:2590_9": "seṭṭhiṭṭhānena pūjesi.",
  "atk-s0513a1:2591_0": "Bhikkhū dhammasabhāyaṃ kathaṃ samuṭṭhāpesuṃ “āvuso, satthā mahāduggatena dinnaṃ kuṇḍakapūvaṃ",
  "atk-s0513a1:2591_1": "ajigucchanto amataṃ viya paribhuñji, mahāduggatopi bahudhanañca seṭṭhiṭṭhānañca labhitvā",
  "atk-s0513a1:2591_2": "mahāsampattiṃ patto”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a1:2591_3": "pucchitvā “imāya nāmā”ti vutte “na, bhikkhave, idāneva mayā ajigucchantena tassa",
  "atk-s0513a1:2591_4": "kuṇḍakapūvo paribhutto, pubbepi rukkhadevatāya hutvā paribhuttoyeva, tadāpi cesa",
  "atk-s0513a1:2591_5": "maṃ nissāya seṭṭhiṭṭhānaṃ alatthevā”ti vatvā atītaṃ āhari.",
  "atk-s0513a1:2592_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ ṭhāne eraṇḍarukkhe",
  "atk-s0513a1:2592_1": "rukkhadevatā hutvā nibbatti. Tadā tasmiṃ gāmake manussā devatāmaṅgalikā honti. Athekasmiṃ",
  "atk-s0513a1:2592_2": "chaṇe sampatte manussā attano attano rukkhadevatānaṃ balikammaṃ akaṃsu. Atheko duggatamanusso",
  "atk-s0513a1:2592_3": "te manusse rukkhadevatā paṭijaggante disvā ekaṃ eraṇḍarukkhaṃ paṭijaggi. Te manussā",
  "atk-s0513a1:2592_4": "attano attano devatānaṃ nānappakārāni mālāgandhavilepanādīni ceva khajjabhojjāni",
  "atk-s0513a1:2592_5": "ca ādāya gacchiṃsu. So pana kuṇḍakapūvañceva uḷuṅkena ca udakaṃ ādāya gantvā eraṇḍarukkhassa",
  "atk-s0513a1:2592_6": "avidūre ṭhatvā cintesi “devatā nāma dibbakhajjakāni khādanti, mayhaṃ devatā imaṃ",
  "atk-s0513a1:2592_7": "kuṇḍakapūvaṃ na khādissati, kiṃ imaṃ akāraṇena nāsemi, ahameva naṃ khādissāmī”ti",
  "atk-s0513a1:2592_8": "tatova nivatti. Bodhisatto khandhaviṭape ṭhatvā “bho purisa, sace tvaṃ issaro bhaveyyāsi,",
  "atk-s0513a1:2592_9": "mayhaṃ madhurakhajjakaṃ dadeyyāsi. Tvaṃ pana duggato, ahaṃ tava pūvaṃ na khāditvā",
  "atk-s0513a1:2592_10": "aññaṃ kiṃ khādissāmi, mā me koṭṭhāsaṃ nāsehī”ti vatvā imaṃ gāthamāha –",
  "atk-s0513a1:2593": "109.",
  "atk-s0513a1:2594": "“Yathanno puriso hoti, tathannā tassa devatā;",
  "atk-s0513a1:2595": "Āharetaṃ kuṇḍapūvaṃ, mā me bhāgaṃ vināsayā”ti.",
  "atk-s0513a1:2596_0": "Tattha yathannoti yathārūpabhojano hoti. Tathannāti tassa purisassa devatāpi tathārūpabhojanāva",
  "atk-s0513a1:2596_1": "hoti. Āharetaṃ kuṇḍapūvanti etaṃ kuṇḍakena pakkapūvaṃ ānehi, mayhaṃ bhāgaṃ mā vināsehīti.",
  "atk-s0513a1:2597_0": "So nivattitvā bodhisattaṃ oloketvā balikammamakāsi. Bodhisatto tato ojaṃ paribhuñjitvā",
  "atk-s0513a1:2597_1": "“purisa, tvaṃ kimatthaṃ maṃ paṭijaggasī”ti āha. “Duggatomhi, sāmi, taṃ nissāya duggatabhāvato",
  "atk-s0513a1:2597_2": "muccitukāmatāya paṭijaggāmī”ti. “Bho purisa, mā cintayi, tayā kataññussa katavedino",
  "atk-s0513a1:2597_3": "pūjā katā, imaṃ eraṇḍaṃ parikkhipitvā nidhikumbhiyo gīvāya gīvaṃ āhaccaṭhitā. Tvaṃ",
  "atk-s0513a1:2597_4": "rañño ācikkhitvā sakaṭehi dhanaṃ āharāpetvā rājaṅgaṇe rāsiṃ kārehi, rājā te tussitvā",
  "atk-s0513a1:2597_5": "seṭṭhiṭṭhānaṃ dassatī”ti vatvā bodhisatto antaradhāyi. So tathā akāsi. Rājāpi tassa",
  "atk-s0513a1:2597_6": "seṭṭhiṭṭhānaṃ adāsi. Iti so bodhisattaṃ nissāya mahāsampattiṃ patvā yathākammaṃ gato.",
  "atk-s0513a1:2598": "Satthā imaṃ dhammadesanaṃ āharitvā jātakaṃ samodhānesi – “tadā duggato etarahi duggatova, eraṇḍarukkhadevatā pana ahameva ahosi”nti.",
  "atk-s0513a1:2599": "Kuṇḍakapūvajātakavaṇṇanā navamā.",
  "atk-s0513a1:2601": "[110] 10. Sabbasaṃhārakapañhajātakavaṇṇanā",
  "atk-s0513a1:2602": "Sabbasaṃhārako natthīti ayaṃ sabbasaṃhārakapañho sabbākārena umaṅgajātake āvi bhavissatīti.",
  "atk-s0513a1:2603": "Sabbasaṃhārakapañhajātakavaṇṇanā dasamā.",
  "atk-s0513a1:2604": "Parosatavaggo ekādasamo.",
  "atk-s0513a1:2605": "Tassuddānaṃ –",
  "atk-s0513a1:2606": "Parosatampi paṇṇikaṃ, verī ca mittavindakaṃ;",
  "atk-s0513a1:2607": "Dubbalañca udañcanī, sālittampi ca bāhiyaṃ;",
  "atk-s0513a1:2608": "Kuṇḍakapūvasabbasaṃhārakanti.",
  "atk-s0513a1:2609": "12. Haṃcivaggo",
  "atk-s0513a1:2610": "[111] 1. Gadrabhapañhajātakavaṇṇanā",
  "atk-s0513a1:2611": "Haṃci tuvaṃ evamaññasīti ayampi gadrabhapañho mahāumaṅgajātakeyeva āvi bhavissati.",
  "atk-s0513a1:2612": "Gadrabhapañhajātakavaṇṇanā paṭhamā.",
  "atk-s0513a1:2613": "[112] 2. Amarādevīpañhajātakavaṇṇanā",
  "atk-s0513a1:2614": "Yena sattubilaṅgā cāti ayampi amarādevipañho nāma tattheva āvi bhavissati.",
  "atk-s0513a1:2615": "Amarādevīpañhajātakavaṇṇanā dutiyā.",
  "atk-s0513a1:2616": "[113] 3. Siṅgālajātakavaṇṇanā",
  "atk-s0513a1:2617_0": "Saddahāsi siṅgālassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2617_1": "Tasmiñhi samaye bhikkhū dhammasabhāyaṃ sannipatitvā “āvuso, devadattena pañca bhikkhusatāni",
  "atk-s0513a1:2617_2": "ādāya gayāsīsaṃ gantvā ‘yaṃ samaṇo gotamo karoti, na so dhammo. Yamahaṃ karomi, ayameva",
  "atk-s0513a1:2617_3": "dhammo’ti te bhikkhū attano laddhiṃ gāhāpetvā ṭhānappattaṃ musāvādaṃ katvā saṅghaṃ",
  "atk-s0513a1:2617_4": "bhinditvā ekasīmāya dve uposathā katā”ti devadattassa aguṇakathaṃ kathentā nisīdiṃsu.",
  "atk-s0513a1:2617_5": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a1:2617_6": "nāmā”ti vutte “na, bhikkhave, devadatto idāneva musāvādī, pubbepi musāvādīyevā”ti vatvā atītaṃ āhari.",
  "atk-s0513a1:2618_0": "Atīte bārāṇasiyaṃ brahmadatte rajjaṃ kārente bodhisatto susānavane rukkhadevatā hutvā",
  "atk-s0513a1:2618_1": "nibbatti. Tadā bārāṇasiyaṃ nakkhattaṃ ghuṭṭhaṃ ahosi. Manussā “yakkhabalikammaṃ karomā”ti",
  "atk-s0513a1:2618_2": "tesu tesu caccararacchādiṭṭhānesu macchamaṃsādīni vippakiritvā kapālakesu bahuṃ suraṃ",
  "atk-s0513a1:2618_3": "ṭhapayiṃsu. Atheko siṅgālo aḍḍharattasamaye niddhamanena nagaraṃ pavisitvā macchamaṃsaṃ",
  "atk-s0513a1:2618_4": "khāditvā suraṃ pivitvā punnāgagacchantaraṃ pavisitvā yāva aruṇuggamanā niddaṃ okkami.",
  "atk-s0513a1:2618_5": "So pabujjhitvā ālokaṃ disvā “idāni nikkhamituṃ na sakkā”ti maggasamīpaṃ gantvā adissamāno",
  "atk-s0513a1:2618_6": "nipajjitvā aññe manusse disvāpi kiñci avatvā ekaṃ brāhmaṇaṃ mukhadhovanatthāya gacchantaṃ",
  "atk-s0513a1:2618_7": "disvā cintesi “brāhmaṇā nāma dhanalolā honti, imaṃ dhanena palobhetvā yathā maṃ upakacchakantare",
  "atk-s0513a1:2618_8": "katvā uttarāsaṅgena paṭicchādetvā nagarā nīharati, tathā karissāmī”ti. So manussabhāsāya",
  "atk-s0513a1:2618_9": "“brāhmaṇā”ti āha. So nivattitvā “ko maṃ pakkosatī”ti āha. “Ahaṃ, brāhmaṇā”ti. “Kiṃkāraṇā”ti.",
  "atk-s0513a1:2618_10": "“Brāhmaṇa, mayhaṃ dve kahāpaṇasatāni atthi. Sace maṃ upakacchakantare katvā uttarāsaṅgena",
  "atk-s0513a1:2618_11": "paṭicchādetvā yathā na koci passati, tathā nagarā nikkhāmetuṃ sakkosi, tuyhaṃ te",
  "atk-s0513a1:2618_12": "kahāpaṇe dassāmī”ti. Brāhmaṇo dhanalobhena “sādhū”ti sampaṭicchitvā taṃ tathā katvā",
  "atk-s0513a1:2618_13": "ādāya nagarā nikkhamitvā thokaṃ agamāsi. Atha naṃ siṅgālo pucchi “kataraṭṭhānaṃ,",
  "atk-s0513a1:2618_14": "brāhmaṇā”ti? “Asukaṃ nāmā”ti. “Aññaṃ thokaṃ ṭhānaṃ gacchā”ti. Evaṃ punappunaṃ vadanto",
  "atk-s0513a1:2618_15": "mahāsusānaṃ patvā “idha maṃ otārehī”ti āha. Tattha naṃ otāresi. Atha siṅgālo “tena",
  "atk-s0513a1:2618_16": "hi, brāhmaṇa, uttarisāṭakaṃ pattharā”ti āha. So dhanalobhena “sādhū”ti patthari.",
  "atk-s0513a1:2618_17": "Atha naṃ “imaṃ rukkhamūlaṃ khaṇāhī”ti pathavikhaṇane yojetvā brāhmaṇassa uttarisāṭakaṃ",
  "atk-s0513a1:2618_18": "abhiruyha catūsu kaṇṇesu ca majjhe cāti pañcasu ṭhānesu sarīranissandaṃ pātetvā makkhetvā",
  "atk-s0513a1:2618_19": "ceva temetvā ca susānavanaṃ pāvisi. Bodhisatto rukkhaviṭape ṭhatvā imaṃ gāthamāha –",
  "atk-s0513a1:2619": "113.",
  "atk-s0513a1:2620": "“Saddahāsi siṅgālassa, surāpītassa brāhmaṇa;",
  "atk-s0513a1:2621": "Sippikānaṃ sataṃ natthi, kuto kaṃsasatā duve”ti.",
  "atk-s0513a1:2622_0": "Tattha saddahāsīti saddahasi, ayameva vā pāṭho, pattiyāyasīti attho. Sippikānaṃ sataṃ",
  "atk-s0513a1:2622_1": "natthīti etassa hi sippikāsatampi natthi. Kuto kaṃsasatā duveti dve kahāpaṇasatāni panassa kuto evāti.",
  "atk-s0513a1:2623_0": "Bodhisatto imaṃ gāthaṃ vatvā “gaccha, brāhmaṇa, tava sāṭakaṃ dhovitvā nhāyitvā attano",
  "atk-s0513a1:2623_1": "kammaṃ karohī”ti vatvā antaradhāyi. Brāhmaṇo tathā katvā “vañcito vatamhī”ti domanassappatto pakkāmi.",
  "atk-s0513a1:2624": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, rukkhadevatā pana ahameva ahosi”nti.",
  "atk-s0513a1:2625": "Siṅgālajātakavaṇṇanā tatiyā.",
  "atk-s0513a1:2627": "[114] 4. Mitacintījātakavaṇṇanā",
  "atk-s0513a1:2628_0": "Bahucintī appacintīti idaṃ satthā jetavane viharanto dve mahallakatthere ārabbha",
  "atk-s0513a1:2628_1": "kathesi. Te kira janapade ekasmiṃ araññāvāse vassaṃ vasitvā “satthu dassanatthāya",
  "atk-s0513a1:2628_2": "gacchissāmā”ti pātheyyaṃ sajjetvā “ajja gacchāma, sve gacchāmā”ti māsaṃ atikkāmetvā",
  "atk-s0513a1:2628_3": "puna pātheyyaṃ sajjetvā tatheva māsaṃ, puna māsanti evaṃ attano kusītabhāvena ceva",
  "atk-s0513a1:2628_4": "nivāsaṭṭhāne ca apekkhāya tayo māse atikkāmetvā tato nikkhamma jetavanaṃ gantvā sabhāgaṭṭhāne",
  "atk-s0513a1:2628_5": "pattacīvaraṃ paṭisāmetvā satthāraṃ passiṃsu. Atha ne bhikkhū pucchiṃsu “ciraṃ vo,",
  "atk-s0513a1:2628_6": "āvuso, buddhupaṭṭhānaṃ akarontānaṃ, kasmā evaṃ cirāyitthā”ti? Te tamatthaṃ ārocesuṃ.",
  "atk-s0513a1:2628_7": "Atha nesaṃ so ālasiyakusītabhāvo bhikkhusaṅghe pākaṭo jāto. Dhammasabhāyampi tesaṃ",
  "atk-s0513a1:2628_8": "bhikkhūnameva ālasiyabhāvaṃ nissāya kathaṃ samuṭṭhāpesuṃ. Satthā āgantvā “kāya nuttha,",
  "atk-s0513a1:2628_9": "bhikkhave, etarahi kathāya sannisinnā”ti pucchitvā “imāya nāmā”ti vutte te pakkosāpetvā",
  "atk-s0513a1:2628_10": "“saccaṃ kira tumhe, bhikkhave, alasā kusītā”ti pucchitvā “saccaṃ, bhante”ti vutte",
  "atk-s0513a1:2628_11": "“na, bhikkhave, idānevete alasā, pubbepi alasā ceva nivāsaṭṭhāne ca sālayā sāpekkhā”ti vatvā atītaṃ āhari.",
  "atk-s0513a1:2629_0": "Atīte bārāṇasiyaṃ brahmadatte rajjaṃ kārente bārāṇasinadiyaṃ tayo macchā ahesuṃ,",
  "atk-s0513a1:2629_1": "bahucintī, appacintī, mitacintīti tesaṃ nāmāni. Te araññato manussapathaṃ āgamiṃsu.",
  "atk-s0513a1:2629_2": "Tattha mitacintī itare dve evamāha “ayaṃ manussapatho nāma sāsaṅko sappaṭibhayo,",
  "atk-s0513a1:2629_3": "kevaṭṭā nānappakārāni jālakuminādīni khipitvā macche gaṇhanti, mayaṃ araññameva gacchāmā”ti.",
  "atk-s0513a1:2629_4": "Itare dve janā alasatāya ceva āmisagiddhatāya ca “ajja gacchāma, sve gacchāmā”ti",
  "atk-s0513a1:2629_5": "tayo māse atikkāmesuṃ. Atha kevaṭṭā nadiyaṃ jālaṃ khipiṃsu. Bahucintī ca appacintī",
  "atk-s0513a1:2629_6": "ca gocaraṃ gaṇhantā purato gacchanti. Te attano andhabālatāya jālagandhaṃ asallakkhetvā",
  "atk-s0513a1:2629_7": "jālakucchimeva pavisiṃsu. Mitacintī pacchato āgacchanto jālagandhaṃ sallakkhetvā",
  "atk-s0513a1:2629_8": "tesañca jālakucchiṃ paviṭṭhabhāvaṃ ñatvā “imesaṃ kusītānaṃ andhabālānaṃ jīvitadānaṃ",
  "atk-s0513a1:2629_9": "dassāmī”ti cintetvā bahipassena jālakucchiṭṭhānaṃ gantvā jālakucchiṃ phāletvā nikkhantasadiso",
  "atk-s0513a1:2629_10": "hutvā udakaṃ āluḷento jālassa purato patitvā puna jālakucchiṃ pavisitvā pacchimabhāgena",
  "atk-s0513a1:2629_11": "phāletvā nikkhantasadiso udakaṃ āluḷento pacchimabhāge pati. Kevaṭṭā “macchā jālaṃ",
  "atk-s0513a1:2629_12": "phāletvā gatā”ti maññamānā jālakoṭiyaṃ gahetvā ukkhipiṃsu. Te dvepi macchā jālato",
  "atk-s0513a1:2629_13": "muccitvā udake patiṃsu. Iti tehi mitacintiṃ nissāya jīvitaṃ laddhaṃ.",
  "atk-s0513a1:2630": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2631": "114.",
  "atk-s0513a1:2632": "“Bahucintī appacintī, ubho jāle abajjhare;",
  "atk-s0513a1:2633": "Mitacintī pamocesi, ubho tattha samāgatā”ti.",
  "atk-s0513a1:2634_0": "Tattha bahucintīti bahucintanatāya vitakkabahulatāya evaṃladdhanāmo. Itaresupi dvīsu",
  "atk-s0513a1:2634_1": "ayameva nayo. Ubho tattha samāgatāti mitacintiṃ nissāya laddhajīvitā tattha udake",
  "atk-s0513a1:2634_2": "puna ubhopi janā mitacintinā saddhiṃ samāgatāti attho.",
  "atk-s0513a1:2635_0": "Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a1:2635_1": "mahallakā bhikkhū sotāpattiphale patiṭṭhahiṃsu. Tadā bahucintī ca appacintī ca ime",
  "atk-s0513a1:2635_2": "dve ahesuṃ, mitacintī pana ahameva ahosinti.",
  "atk-s0513a1:2636": "Mitacintījātakavaṇṇanā catutthā.",
  "atk-s0513a1:2638": "[115] 5. Anusāsikajātakavaṇṇanā",
  "atk-s0513a1:2639_0": "Yāyaññe manusāsatīti idaṃ satthā jetavane viharanto ekaṃ anusāsikaṃ bhikkhuniṃ ārabbha",
  "atk-s0513a1:2639_1": "kathesi. Sā kira sāvatthivāsinī ekā kuladhītā pabbajitvā upasampannakālato paṭṭhāya",
  "atk-s0513a1:2639_2": "samaṇadhamme ananuyuttā āmisagiddhā hutvā yattha aññā bhikkhuniyo na gacchanti, tādise",
  "atk-s0513a1:2639_3": "nagarassa ekadese piṇḍāya carati. Athassā manussā paṇītapiṇḍapātaṃ denti. Sā rasataṇhāya",
  "atk-s0513a1:2639_4": "bajjhitvā “sace imasmiṃ padese aññāpi bhikkhuniyo piṇḍāya carissanti, mayhaṃ lābho",
  "atk-s0513a1:2639_5": "parihāyissati. Yathā etaṃ padesaṃ aññā nāgacchanti, evaṃ mayā kātuṃ vaṭṭatī”ti cintetvā",
  "atk-s0513a1:2639_6": "bhikkhunūpassayaṃ gantvā “ayye, asukaṭṭhāne caṇḍo hatthī, caṇḍo asso, caṇḍo meṇḍo,",
  "atk-s0513a1:2639_7": "caṇḍo kukkuro carati, saparissayaṭṭhānaṃ, mā tattha piṇḍāya caritthā”ti bhikkhuniyo",
  "atk-s0513a1:2639_8": "anusāsati. Tassā vacanaṃ sutvā ekā bhikkhunīpi taṃ padesaṃ gīvaṃ parivattetvā na",
  "atk-s0513a1:2639_9": "olokesi. Tassā ekasmiṃ divase tasmiṃ padese piṇḍāya carantiyā vegenekaṃ gehaṃ pavisantiyā",
  "atk-s0513a1:2639_10": "caṇḍo meṇḍako paharitvā ūruṭṭhikaṃ bhindi. Manussā vegena upadhāvitvā dvidhā bhinnaṃ",
  "atk-s0513a1:2639_11": "ūruṭṭhikaṃ ekato bandhitvā taṃ bhikkhuniṃ mañcenādāya bhikkhunūpassayaṃ nayiṃsu.",
  "atk-s0513a1:2639_12": "Bhikkhuniyo “ayaṃ aññā bhikkhuniyo anusāsitvā sayaṃ tasmiṃ padese carantī ūruṭṭhikaṃ",
  "atk-s0513a1:2639_13": "bhindāpetvā āgatā”ti parihāsaṃ akaṃsu. Tampi tāya katakāraṇaṃ na cirasseva bhikkhusaṅghe pākaṭaṃ ahosi.",
  "atk-s0513a1:2640_0": "Athekadivasaṃ dhammasabhāyaṃ bhikkhū “āvuso, asukā anusāsikā bhikkhunī aññaṃ anusāsitvā",
  "atk-s0513a1:2640_1": "sayaṃ tasmiṃ padese caramānā caṇḍena meṇḍakena ūruṃ bhindāpesī”ti tassā aguṇakathaṃ",
  "atk-s0513a1:2640_2": "kathesuṃ. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a1:2640_3": "“imāya nāmā”ti vutte “na, bhikkhave, idāneva, pubbepesā aññe anusāsatiyeva, sayaṃ",
  "atk-s0513a1:2640_4": "pana na vattati, niccakālaṃ dukkhameva anubhotī”ti vatvā atītaṃ āhari.",
  "atk-s0513a1:2641_0": "Atīte bārāṇasiyaṃ brahmadatte rajjaṃ kārente bodhisatto araññe sakuṇayoniyaṃ nibbattitvā",
  "atk-s0513a1:2641_1": "vayappatto sakuṇajeṭṭhako hutvā anekasakuṇasahassaparivāro himavantaṃ pāvisi. Tassa",
  "atk-s0513a1:2641_2": "tattha vasanakāle ekā caṇḍasakuṇikā mahāvattanimaggaṃ gantvā gocaraṃ gaṇhāti. Sā",
  "atk-s0513a1:2641_3": "tattha sakaṭehi patitāni vīhimuggabījādīni labhitvā “yathā idāni imaṃ padesaṃ aññe",
  "atk-s0513a1:2641_4": "sakuṇā nāgacchanti, tathā karissāmī”ti cintetvā sakuṇasaṅghassa ovādaṃ deti “vattanimahāmaggo",
  "atk-s0513a1:2641_5": "nāma sappaṭibhayo, hatthiassādayo ceva caṇḍagoṇayuttayānādīni ca sañcaranti, sahasā",
  "atk-s0513a1:2641_6": "uppatitumpi na sakkā hoti, na tattha gantabba”nti. Sakuṇasaṅgho tassā “anusāsikā”teva nāmaṃ akāsi.",
  "atk-s0513a1:2642_0": "Sā ekadivasaṃ vattanimahāmagge carantī atimahāvegena āgacchantassa yānassa saddaṃ",
  "atk-s0513a1:2642_1": "sutvā nivattitvā oloketvā “dūre tāvā”ti caratiyeva. Atha naṃ yānaṃ vātavegena sīghameva",
  "atk-s0513a1:2642_2": "sampāpuṇi, sā uṭṭhātuṃ nāsakkhi, cakkena dvidhā chinditvā gatā. Sakuṇajeṭṭhako sakuṇe",
  "atk-s0513a1:2642_3": "samānento taṃ adisvā “anusāsikā na dissati, upadhāretha na”nti āha. Sakuṇā upadhārentā",
  "atk-s0513a1:2642_4": "taṃ mahāmagge dvidhā chinnaṃ disvā sakuṇajeṭṭhakassa ārocesuṃ. Sakuṇajeṭṭhako “sā",
  "atk-s0513a1:2642_5": "aññā sakuṇikā vāretvā sayaṃ tattha caramānā dvidhā chinnā”ti vatvā imaṃ gāthamāha –",
  "atk-s0513a1:2643": "115.",
  "atk-s0513a1:2644": "“Yāyaññe manusāsati, sayaṃ loluppacārinī;",
  "atk-s0513a1:2645": "Sāyaṃ vipakkhikā seti, hatā cakkena sāsikā”ti.",
  "atk-s0513a1:2646_0": "Tattha yāyaññe manusāsatīti yakāro padasandhikaro, yā aññe anusāsatīti attho. Sayaṃ",
  "atk-s0513a1:2646_1": "loluppacārinīti attanā loluppacārinī samānā. Sāyaṃ vipakkhikā setīti sā esā vihatapakkhā",
  "atk-s0513a1:2646_2": "hutvā mahāmagge sayati. Hatā cakkena sāsikāti yānacakkena hatā sāsikā sakuṇikāti.",
  "atk-s0513a1:2647": "Satthā imaṃ dhammadesanaṃ āharitvā jātakaṃ samodhānesi – “tadā anusāsikā sakuṇikā ayaṃ anusāsikā bhikkhunī ahosi, sakuṇajeṭṭhako pana ahameva ahosi”nti.",
  "atk-s0513a1:2648": "Anusāsikajātakavaṇṇanā pañcamā.",
  "atk-s0513a1:2650": "[116] 6. Dubbacajātakavaṇṇanā",
  "atk-s0513a1:2651_0": "Atikaramakarācariyāti idaṃ satthā jetavane viharanto ekaṃ dubbacabhikkhuṃ ārabbha",
  "atk-s0513a1:2651_1": "kathesi. Tassa vatthu navakanipāte gijjhajātake āvi bhavissati. Satthā pana taṃ bhikkhuṃ",
  "atk-s0513a1:2651_2": "āmantetvā “bhikkhu na tvaṃ idāneva dubbaco, pubbepi dubbacoyeva. Dubbacabhāveneva",
  "atk-s0513a1:2651_3": "paṇḍitānaṃ ovādaṃ akaronto sattippahārena jīvitakkhayaṃ pattosī”ti vatvā atītaṃ āhari.",
  "atk-s0513a1:2652_0": "Atīte bārāṇasiyaṃ brahmadatte rajjaṃ kārente bodhisatto laṅghanaṭakayoniyaṃ paṭisandhiṃ",
  "atk-s0513a1:2652_1": "gahetvā vayappatto paññavā upāyakusalo ahosi. So ekassa laṅghanakassa santike sattilaṅghanasippaṃ",
  "atk-s0513a1:2652_2": "sikkhitvā ācariyena saddhiṃ sippaṃ dassento vicarati. Ācariyo panassa catunnaṃyeva",
  "atk-s0513a1:2652_3": "sattīnaṃ laṅghanasippaṃ jānāti, na pañcannaṃ. So ekadivasaṃ ekasmiṃ gāmake sippaṃ",
  "atk-s0513a1:2652_4": "dassento surāmadamatto “pañca sattiyo laṅghissāmī”ti paṭipāṭiyā ṭhapesi. Atha naṃ",
  "atk-s0513a1:2652_5": "bodhisatto āha “ācariya, tvaṃ pañcasattilaṅghanasippaṃ na jānāsi, ekaṃ sattiṃ hara.",
  "atk-s0513a1:2652_6": "Sace laṅghissasi, pañcamāya sattiyā viddho marissasī”ti. So suṭṭhu mattatāya “tvañhi",
  "atk-s0513a1:2652_7": "mayhaṃ pamāṇaṃ na jānāsī”ti tassa vacanaṃ anādiyitvā catasso laṅghitvā pañcamāya",
  "atk-s0513a1:2652_8": "sattiyā daṇḍake madhukapupphaṃ viya āvuto paridevamāno nipajji. Atha naṃ bodhisatto",
  "atk-s0513a1:2652_9": "“paṇḍitānaṃ vacanaṃ akatvā imaṃ byasanaṃ pattosī”ti imaṃ gāthamāha –",
  "atk-s0513a1:2653": "116.",
  "atk-s0513a1:2654": "“Atikaramakarācariya, mayhampetaṃ na ruccati;",
  "atk-s0513a1:2655": "Catutthe laṅghayitvāna, pañcamāyasi āvuto”ti.",
  "atk-s0513a1:2656_0": "Tattha atikaramakarācariyāti ācariya ajja tvaṃ atikaraṃ akari, attano karaṇato atirekaṃ",
  "atk-s0513a1:2656_1": "karaṇaṃ akarīti attho. Mayhampetaṃ na ruccatīti mayhaṃ antevāsikassapi samānassa",
  "atk-s0513a1:2656_2": "etaṃ tava karaṇaṃ na ruccati, tena te ahaṃ paṭhamameva kathesinti dīpeti. Catutthe",
  "atk-s0513a1:2656_3": "laṅghayitvānāti catutthe sattithale apatitvā attānaṃ laṅghayitvā. Pañcamāyasi āvutoti",
  "atk-s0513a1:2656_4": "paṇḍitānaṃ vacanaṃ aggaṇhanto idāni pañcamāya sattiyā āvutosīti. Idaṃ vatvā ācariyaṃ",
  "atk-s0513a1:2656_5": "sattito apanetvā kattabbayuttakaṃ akāsi.",
  "atk-s0513a1:2657": "Satthā imaṃ atītaṃ āharitvā jātakaṃ samodhānesi – “tadā ācariyo ayaṃ dubbaco ahosi, antevāsiko pana ahameva ahosi”nti.",
  "atk-s0513a1:2658": "Dubbacajātakavaṇṇanā chaṭṭhā.",
  "atk-s0513a1:2660": "[117] 7. Tittirajātakavaṇṇanā",
  "atk-s0513a1:2661_0": "Accuggatātibalatāti idaṃ satthā jetavane viharanto kokālikaṃ ārabbha kathesi. Tassa",
  "atk-s0513a1:2661_1": "vatthu terasakanipāte takkāriyajātake āvi bhavissati. Satthā pana “na, bhikkhave,",
  "atk-s0513a1:2661_2": "kokāliko idāneva attano vācaṃ nissāya naṭṭho, pubbepi naṭṭhoyevā”ti vatvā atītaṃ āhari.",
  "atk-s0513a1:2662_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā",
  "atk-s0513a1:2662_1": "vayappatto takkasilāyaṃ sabbasippāni uggaṇhitvā kāme pahāya isipabbajjaṃ pabbajitvā",
  "atk-s0513a1:2662_2": "pañcābhiññā aṭṭha samāpattiyo nibbattesi. Himavantappadese sabbo isigaṇo sannipatitvā",
  "atk-s0513a1:2662_3": "taṃ ovādācariyaṃ katvā parivāresi. So pañcannaṃ isisatānaṃ ovādācariyo hutvā jhānakīḷaṃ",
  "atk-s0513a1:2662_4": "kīḷanto himavante vasati. Tadā eko cettha paṇḍurogī tāpaso kuṭhāriṃ gahetvā kaṭṭhaṃ",
  "atk-s0513a1:2662_5": "phāleti. Atheko mukharatāpaso tassa santike nisīditvā “idha pahāraṃ dehi, idha pahāraṃ",
  "atk-s0513a1:2662_6": "dehī”ti taṃ tāpasaṃ rosesi. So kujjhitvā “na dāni me tvaṃ dāruphālanasippaṃ sikkhāpanakācariyo”ti",
  "atk-s0513a1:2662_7": "tiṇhaṃ kuṭhāriṃ ukkhipitvā naṃ ekappahāreneva jīvitakkhayaṃ pāpesi. Bodhisatto tassa",
  "atk-s0513a1:2662_8": "sarīrakiccaṃ kāresi. Tadā assamato avidūre ekasmiṃ vammikapāde eko tittiro vasati.",
  "atk-s0513a1:2662_9": "So sāyaṃ pātaṃ tasmiṃ vammikamatthake ṭhatvā mahāvassitaṃ vassati. Taṃ sutvā eko",
  "atk-s0513a1:2662_10": "luddako “tittirena bhavitabba”nti cintetvā saddasaññāya tattha gantvā taṃ vadhitvā ādāya gato.",
  "atk-s0513a1:2663_0": "Bodhisatto tassa saddaṃ asuṇanto “asukaṭṭhāne tittiro vasati, kiṃ nu kho tassa saddo",
  "atk-s0513a1:2663_1": "na sūyatī”ti tāpase pucchi. Te tassa tamatthaṃ ārocesuṃ. So ubhopi tāni kāraṇāni",
  "atk-s0513a1:2663_2": "saṃsandetvā isigaṇamajjhe imaṃ gāthamāha –",
  "atk-s0513a1:2664": "117.",
  "atk-s0513a1:2665": "“Accuggatātibalatā, ativelaṃ pabhāsitā;",
  "atk-s0513a1:2666": "Vācā hanati dummedhaṃ, tittiraṃ vātivassita”nti.",
  "atk-s0513a1:2667_0": "Tattha accuggatāti atiuggatā. Atibalatāti punappunaṃ bhāsanena atibalasabhāvā. Ativelaṃ",
  "atk-s0513a1:2667_1": "pabhāsitāti atikkantavelā pamāṇātikkamena bhāsitā. Tittiraṃ vātivassitanti yathā",
  "atk-s0513a1:2667_2": "tittiraṃ ativassitaṃ hanati, tathā evarūpā vācā dummedhaṃ bālapuggalaṃ hanatīti.",
  "atk-s0513a1:2668": "Evaṃ bodhisatto isigaṇassa ovādaṃ datvā cattāro brahmavihāre bhāvetvā brahmalokaparāyaṇo ahosi.",
  "atk-s0513a1:2669_0": "Satthā “na, bhikkhave, kokāliko idāneva attano vacanaṃ nissāya naṭṭho, pubbepi naṭṭhoyevā”ti",
  "atk-s0513a1:2669_1": "vatvā imaṃ dhammadesanaṃ āharitvā jātakaṃ samodhānesi – “tadā mukharatāpaso kokāliko",
  "atk-s0513a1:2669_2": "ahosi, isigaṇo buddhaparisā, gaṇasatthā pana ahameva ahosi”nti.",
  "atk-s0513a1:2670": "Tittirajātakavaṇṇanā sattamā.",
  "atk-s0513a1:2672": "[118] 8. Vaṭṭajātakavaṇṇanā",
  "atk-s0513a1:2673_0": "Nācintayanto purisoti idaṃ satthā jetavane viharanto uttaraseṭṭhiputtaṃ ārabbha kathesi.",
  "atk-s0513a1:2673_1": "Sāvatthiyaṃ kira uttaraseṭṭhi nāma ahosi mahāvibhavo. Tassa bhariyāya kucchiyaṃ eko",
  "atk-s0513a1:2673_2": "puññavā satto brahmalokā cavitvā paṭisandhiṃ gahetvā vayappatto abhirūpo pāsādiko",
  "atk-s0513a1:2673_3": "ahosi brahmavaṇṇī. Atha ekadivasaṃ sāvatthiyaṃ kattikachaṇe nakkhatte ghuṭṭhe sabbo",
  "atk-s0513a1:2673_4": "loko nakkhattanissito ahosi. Tassa sahāyakā aññe seṭṭhiputtā sapajāpatikā ahesuṃ.",
  "atk-s0513a1:2673_5": "Uttaraseṭṭhiputtassa pana dīgharattaṃ brahmaloke vasitattā kilesesu cittaṃ na allīyati.",
  "atk-s0513a1:2673_6": "Athassa sahāyakā “uttaraseṭṭhiputtassapi ekaṃ itthiṃ ānetvā nakkhattaṃ kīḷissāmā”ti",
  "atk-s0513a1:2673_7": "sammantayitvā taṃ upasaṅkamitvā “samma, imasmiṃ nagare kattikachaṇo ghuṭṭho, tuyhampi",
  "atk-s0513a1:2673_8": "ekaṃ itthiṃ ānetvā nakkhattaṃ kīḷissāmā”ti āhaṃsu. “Na me attho itthiyā”ti ca vuttepi",
  "atk-s0513a1:2673_9": "punappunaṃ nibandhitvā sampaṭicchāpetvā ekaṃ vaṇṇadāsiṃ sabbālaṅkārapaṭimaṇḍitaṃ",
  "atk-s0513a1:2673_10": "katvā tassa gharaṃ netvā “tvaṃ seṭṭhiputtassa santikaṃ gacchā”ti sayanigharaṃ pesetvā",
  "atk-s0513a1:2673_11": "nikkhamiṃsu. Taṃ sayanigharaṃ paviṭṭhampi seṭṭhiputto neva oloketi, nālapati. Sā",
  "atk-s0513a1:2673_12": "cintesi “ayaṃ evaṃ rūpasobhaggappattaṃ uttamavilāsasampannaṃ maṃ neva oloketi, nālapati,",
  "atk-s0513a1:2673_13": "idāni naṃ attano itthikuttalīlāya olokāpessāmī”ti itthilīlaṃ dassentī pahaṭṭhākārena",
  "atk-s0513a1:2673_14": "aggadante vivaritvā hasitaṃ akāsi. Seṭṭhiputto oloketvā dantaṭṭhike nimittaṃ gaṇhi.",
  "atk-s0513a1:2673_15": "Athassa aṭṭhikasaññā uppajji, sakalampi taṃ sarīraṃ aṭṭhikasaṅkhalikā viya paññāyi.",
  "atk-s0513a1:2673_16": "So tassā paribbayaṃ datvā “gacchā”ti uyyojesi.",
  "atk-s0513a1:2674_0": "Taṃ tassa gharā otiṇṇaṃ eko issaro antaravīthiyaṃ disvā paribbayaṃ datvā attano gharaṃ",
  "atk-s0513a1:2674_1": "nesi, sattāhe vītivatte nakkhattaṃ ositaṃ. Vaṇṇadāsiyā mātā dhītu āgamanaṃ adisvā",
  "atk-s0513a1:2674_2": "seṭṭhiputtānaṃ santikaṃ gantvā “kahaṃ sā”ti pucchi. Te uttaraseṭṭhiputtassa gharaṃ",
  "atk-s0513a1:2674_3": "gantvā “kahaṃ sā”ti pucchiṃsu. “Taṅkhaṇaññeva tassā paribbayaṃ datvā uyyojesi”nti.",
  "atk-s0513a1:2674_4": "Athassā mātā rodantī “dhītaraṃ me na passāmi, dhītaraṃ me samānethā”ti uttaraseṭṭhiputtaṃ",
  "atk-s0513a1:2674_5": "ādāya rañño santikaṃ agamāsi. Rājā aṭṭaṃ vinicchinanto “ime te seṭṭhiputtā vaṇṇadāsiṃ",
  "atk-s0513a1:2674_6": "ānetvā tuyhaṃ adaṃsū”ti pucchi. “Āma, devā”ti. “Idāni sā kaha”nti? “Na jānāmi, taṅkhaṇaññeva",
  "atk-s0513a1:2674_7": "naṃ uyyojesi”nti. “Idāni taṃ samānetuṃ sakkosī”ti? “Na sakkomi, devā”ti. Rājā “sace",
  "atk-s0513a1:2674_8": "samānetuṃ na sakkoti, rājāṇamassa karothā”ti āha. Atha naṃ pacchābāhaṃ bandhitvā",
  "atk-s0513a1:2674_9": "“rājāṇaṃ karissāmā”ti gahetvā pakkamiṃsu. “Seṭṭhiputtaṃ kira vaṇṇadāsiṃ samānetuṃ",
  "atk-s0513a1:2674_10": "asakkontaṃ rājā rājāṇaṃ kāretī”ti sakalanagaraṃ ekakolāhalaṃ ahosi. Mahājano ure",
  "atk-s0513a1:2674_11": "hatthe ṭhapetvā “kiṃ nāmetaṃ, sāmi, attano te ananucchavikaṃ laddha”nti paridevati.",
  "atk-s0513a1:2674_12": "Seṭṭhipi puttassa pacchato pacchato paridevanto gacchati.",
  "atk-s0513a1:2675_0": "Seṭṭhiputto cintesi “idaṃ mayhaṃ evarūpaṃ dukkhaṃ agāre vasanabhāvena uppannaṃ. Sace",
  "atk-s0513a1:2675_1": "ito muccissāmi, mahāgotamasammāsambuddhassa santike pabbajissāmī”ti. Sāpi kho vaṇṇadāsī",
  "atk-s0513a1:2675_2": "taṃ kolāhalasaddaṃ sutvā “kiṃsaddo nāmeso”ti pucchitvā taṃ pavattiṃ sutvā vegena",
  "atk-s0513a1:2675_3": "otaritvā “ussaratha, ussaratha, sāmī, maṃ rājapurisānaṃ daṭṭhuṃ dethā”ti attānaṃ",
  "atk-s0513a1:2675_4": "dassesi. Rājapurisā taṃ disvā mātaraṃ paṭicchāpetvā seṭṭhiputtaṃ muñcitvā pakkamiṃsu.",
  "atk-s0513a1:2675_5": "So sahāyakaparivutova nadiṃ gantvā sasīsaṃ nhāyitvā gehaṃ gantvā bhuttapātarāso mātāpitaro",
  "atk-s0513a1:2675_6": "vanditvā pabbajjaṃ anujānāpetvā cīvarasāṭake ādāya mahantena parivārena satthu santikaṃ",
  "atk-s0513a1:2675_7": "gantvā vanditvā pabbajjaṃ yācitvā pabbajjañca upasampadañca labhitvā avissaṭṭhakammaṭṭhāno",
  "atk-s0513a1:2675_8": "vipassanaṃ vaḍḍhetvā na cirasseva arahatte patiṭṭhāsi.",
  "atk-s0513a1:2676_0": "Athekadivasaṃ dhammasabhāyaṃ sannipatitā bhikkhū “āvuso, uttaraseṭṭhiputto attano",
  "atk-s0513a1:2676_1": "bhaye uppanne sāsanassa guṇaṃ jānitvā ‘imamhā dukkhā muccamāno pabbajissāmī’ti cintetvā",
  "atk-s0513a1:2676_2": "tena sucintitena maraṇamutto ceva, pabbajito ca aggaphale patiṭṭhito”ti tassa guṇakathaṃ",
  "atk-s0513a1:2676_3": "kathesuṃ. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a1:2676_4": "“imāya nāmā”ti vutte “na, bhikkhave, uttaraseṭṭhiputtova attano bhaye uppanne ‘iminā",
  "atk-s0513a1:2676_5": "upāyena imamhā dukkhā muccissāmī’ti cintetvā maraṇabhayā mutto, atīte paṇḍitāpi attano",
  "atk-s0513a1:2676_6": "bhaye uppanne ‘iminā upāyena imamhā dukkhā muccissāmā’ti cintetvā maraṇabhayato mucciṃsuyevā”ti vatvā atītaṃ āhari.",
  "atk-s0513a1:2677_0": "Atīte bārāṇasiyaṃ brahmadatte rajjaṃ kārente bodhisatto cutipaṭisandhivasena parivattanto",
  "atk-s0513a1:2677_1": "vaṭṭakayoniyaṃ nibbatti. Tadā eko vaṭṭakaluddako araññā bahū vaṭṭake āharitvā gehe",
  "atk-s0513a1:2677_2": "ṭhapetvā gocaraṃ datvā mūlaṃ gahetvā āgatāgatānaṃ hatthe vaṭṭake vikkiṇanto jīvikaṃ",
  "atk-s0513a1:2677_3": "kappeti. So ekadivasaṃ bahūhi vaṭṭakehi saddhiṃ bodhisattampi gahetvā ānesi. Bodhisatto",
  "atk-s0513a1:2677_4": "cintesi “sacāhaṃ iminā dinnaṃ gocarañca pānīyañca paribhuñjissāmi, ayaṃ maṃ gahetvā",
  "atk-s0513a1:2677_5": "āgatānaṃ manussānaṃ dassati. Sace pana na paribhuñjissāmi, ahaṃ milāyissāmi, atha",
  "atk-s0513a1:2677_6": "maṃ milāyantaṃ disvā manussā na gaṇhissanti. Evaṃ me sotthi bhavissati, imaṃ upāyaṃ",
  "atk-s0513a1:2677_7": "karissāmī”ti. So tathā karonto milāyitvā aṭṭhicammamatto ahosi. Manussā taṃ disvā",
  "atk-s0513a1:2677_8": "na gaṇhiṃsu. Luddako bodhisattaṃ ṭhapetvā sesesu vaṭṭakesu parikkhīṇesu pacchiṃ nīharitvā",
  "atk-s0513a1:2677_9": "dvāre ṭhapetvā bodhisattaṃ hatthatale katvā “kiṃ nu kho ayaṃ vaṭṭako”ti cintetvā",
  "atk-s0513a1:2677_10": "oloketuṃ āraddho. Athassa pamattabhāvaṃ ñatvā bodhisatto pakkhe pasāretvā uppatitvā",
  "atk-s0513a1:2677_11": "araññameva gato. Aññe vaṭṭakā taṃ disvā “kiṃ nu kho na paññāyasi, kahaṃ gatosī”ti",
  "atk-s0513a1:2677_12": "pucchitvā “luddakena gahitomhī”ti vutte “kinti katvā muttosī”ti pucchiṃsu. Bodhisatto",
  "atk-s0513a1:2677_13": "“ahaṃ tena dinnaṃ gocaraṃ aggahetvā pānīyaṃ apivitvā upāyacintāya mutto”ti vatvā imaṃ gāthamāha –",
  "atk-s0513a1:2678": "118.",
  "atk-s0513a1:2679": "“Nācintayanto puriso, visesamadhigacchati;",
  "atk-s0513a1:2680": "Cintitassa phalaṃ passa, muttosmi vadhabandhanā”ti.",
  "atk-s0513a1:2681_0": "Tatthāyaṃ piṇḍattho – puriso dukkhaṃ patvā “iminā nāma upāyena imamhā dukkhā muccissāmī”ti",
  "atk-s0513a1:2681_1": "acintayanto attano dukkhā mokkhasaṅkhātaṃ visesaṃ nādhigacchati. Idāni pana mayā",
  "atk-s0513a1:2681_2": "cintitakammassa phalaṃ passa. Teneva upāyena muttosmi vadhabandhanā, maraṇato ca",
  "atk-s0513a1:2681_3": "bandhanato ca muttosmi ahanti. Evaṃ bodhisatto attanā katakāraṇaṃ ācikkhi.",
  "atk-s0513a1:2682": "Satthā imaṃ dhammadesanaṃ āharitvā jātakaṃ samodhānesi – “tadā maraṇamutto vaṭṭako ahameva ahosi”nti.",
  "atk-s0513a1:2683": "Vaṭṭajātakavaṇṇanā aṭṭhamā.",
  "atk-s0513a1:2685": "[119] 9. Akālarāvijātakavaṇṇanā",
  "atk-s0513a1:2686_0": "Amātāpitarasaṃvaddhoti idaṃ satthā jetavane viharanto ekaṃ akālarāviṃ bhikkhuṃ ārabbha",
  "atk-s0513a1:2686_1": "kathesi. So kira sāvatthivāsī kulaputto sāsane pabbajitvā vattaṃ vā sikkhaṃ vā na",
  "atk-s0513a1:2686_2": "uggaṇhi. So “imasmiṃ kāle mayā vattaṃ kātabbaṃ, imasmiṃ kāle upaṭṭhātabbaṃ, imasmiṃ",
  "atk-s0513a1:2686_3": "kāle uggahetabbaṃ, imasmiṃ kāle sajjhāyitabba”nti na jānāti, paṭhamayāmepi majjhimayāmepi",
  "atk-s0513a1:2686_4": "pacchimayāmepi pabuddhapabuddhakkhaṇeyeva mahāsaddaṃ karoti, bhikkhū niddaṃ na labhanti.",
  "atk-s0513a1:2686_5": "Dhammasabhāyaṃ bhikkhū “āvuso, asuko nāma bhikkhu evarūpe ratanasāsane pabbajitvā",
  "atk-s0513a1:2686_6": "vattaṃ vā sikkhaṃ vā kālaṃ vā akālaṃ vā na jānātī”ti tassa aguṇakathaṃ kathesuṃ.",
  "atk-s0513a1:2686_7": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a1:2686_8": "nāmā”ti vutte “na, bhikkhave, idānevesa akālarāvī, pubbepi akālarāvīyeva, kālākālaṃ",
  "atk-s0513a1:2686_9": "ajānanabhāvena ca gīvāya vaṭṭitāya jīvitakkhayaṃ patto”ti vatvā atītaṃ āhari.",
  "atk-s0513a1:2687_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā",
  "atk-s0513a1:2687_1": "vayappatto sabbasippesu pāraṃ gantvā bārāṇasiyaṃ disāpāmokkho ācariyo hutvā pañcasate",
  "atk-s0513a1:2687_2": "māṇave sippaṃ vāceti. Tesaṃ māṇavānaṃ eko kālarāvī kukkuṭo atthi, te tassa vassitasaddena",
  "atk-s0513a1:2687_3": "uṭṭhāya sippaṃ sikkhanti. So kālamakāsi. Te aññaṃ kukkuṭaṃ pariyesantā caranti. Atheko",
  "atk-s0513a1:2687_4": "māṇavako susānavane dārūni uddharanto ekaṃ kukkuṭaṃ disvā ānetvā pañjare ṭhapetvā",
  "atk-s0513a1:2687_5": "paṭijaggati. So susāne vaḍḍhitattā “asukavelāya nāma vassitabba”nti ajānanto kadāci",
  "atk-s0513a1:2687_6": "atirattiṃ vassati, kadāci aruṇuggamane. Māṇavā tassa atirattiṃ vassitakāle sippaṃ",
  "atk-s0513a1:2687_7": "sikkhantā yāva aruṇuggamanā sikkhituṃ na sakkonti, niddāyamānā gahitaṭṭhānampi na",
  "atk-s0513a1:2687_8": "passanti. Atipabhāte vassitakāle sajjhāyassa okāsameva na labhanti. Māṇavā “ayaṃ",
  "atk-s0513a1:2687_9": "atirattiṃ vā vassati atipabhāte vā, imaṃ nissāya amhākaṃ sippaṃ na niṭṭhāyissatī”ti",
  "atk-s0513a1:2687_10": "taṃ gahetvā gīvaṃ vaṭṭetvā jīvitakkhayaṃ pāpetvā “akālarāvī kukkuṭo amhehi ghātito”ti",
  "atk-s0513a1:2687_11": "ācariyassa kathesuṃ. Ācariyo “ovādaṃ aggahetvā saṃvaḍḍhitabhāvena maraṇaṃ patto”ti",
  "atk-s0513a1:2687_12": "vatvā imaṃ gāthamāha –",
  "atk-s0513a1:2688": "119.",
  "atk-s0513a1:2689": "“Amātāpitara-saṃvaddho, anācerakule vasaṃ;",
  "atk-s0513a1:2690": "Nāyaṃ kālaṃ akālaṃ vā, abhijānāti kukkuṭo”ti.",
  "atk-s0513a1:2691_0": "Tattha amātāpitarasaṃvaddhoti mātāpitaro nissāya tesaṃ ovādaṃ aggahetvā saṃvaḍḍho.",
  "atk-s0513a1:2691_1": "Anācerakule vasanti ācariyakulepi avasamāno, ācārasikkhāpakaṃ kañci nissāya avasitattāti",
  "atk-s0513a1:2691_2": "attho. Nāyaṃ kālaṃ akālaṃ vāti “imasmiṃ kāle vassitabbaṃ, imasmiṃ na vassitabba”nti",
  "atk-s0513a1:2691_3": "evaṃ vassitabbayuttakaṃ kālaṃ vā akālaṃ vā esa kukkuṭo na jānāti, ajānanabhāveneva",
  "atk-s0513a1:2691_4": "jīvitakkhayaṃ pattoti. Idaṃ kāraṇaṃ dassetvā bodhisatto yāvatāyukaṃ ṭhatvā yathākammaṃ gato.",
  "atk-s0513a1:2692": "Satthā imaṃ dhammadesanaṃ āharitvā jātakaṃ samodhānesi – “tadā akālarāvī kukkuṭo ayaṃ bhikkhu ahosi, antevāsikā buddhaparisā, ācariyo pana ahameva ahosi”nti.",
  "atk-s0513a1:2693": "Akālarāvijātakavaṇṇanā navamā.",
  "atk-s0513a1:2695": "[120] 10. Bandhanamokkhajātakavaṇṇanā",
  "atk-s0513a1:2696_0": "Abaddhā tattha bajjhantīti idaṃ satthā jetavane viharanto ciñcamāṇavikaṃ ārabbha",
  "atk-s0513a1:2696_1": "kathesi. Tassā vatthu dvādasakanipāte mahāpadumajātake āvi bhavissati. Tadā pana",
  "atk-s0513a1:2696_2": "satthā “na, bhikkhave, ciñcamāṇavikā idāneva maṃ abhūtena abbhācikkhati, pubbepi",
  "atk-s0513a1:2696_3": "abbhācikkhiyevā”ti vatvā atītaṃ āhari.",
  "atk-s0513a1:2697_0": "Atīte bārāṇasiyaṃ brahmadatte rajjaṃ kārente bodhisatto purohitassa gehe nibbattitvā",
  "atk-s0513a1:2697_1": "vayappatto pitu accayena tasseva purohito ahosi. Tena aggamahesiyā varo dinno hoti",
  "atk-s0513a1:2697_2": "“bhadde, yaṃ icchasi, taṃ vadeyyāsī”ti. Sā evamāha “na mayhaṃ añño varo nāma dullabho,",
  "atk-s0513a1:2697_3": "ito pana te paṭṭhāya aññā itthī kilesavasena na oloketabbā”ti. So paṭikkhipitvā punappunaṃ",
  "atk-s0513a1:2697_4": "nippīḷiyamāno tassā vacanaṃ atikkamituṃ asakkonto sampaṭicchitvā tato paṭṭhāya soḷasasu",
  "atk-s0513a1:2697_5": "nāṭakitthisahassesu kilesavasena ekitthimpi na olokesi.",
  "atk-s0513a1:2698_0": "Athassa paccanto kuppi, paccante ṭhitā yodhā corehi saddhiṃ dve tayo saṅgāme katvā",
  "atk-s0513a1:2698_1": "“ito uttari mayaṃ na sakkomā”ti rañño paṇṇaṃ pesesuṃ. Rājā tattha gantukāmo balakāyaṃ",
  "atk-s0513a1:2698_2": "saṃharitvā taṃ pakkosāpetvā “bhadde, ahaṃ paccantaṃ gacchāmi, tattha nānappakārāni",
  "atk-s0513a1:2698_3": "yuddhāni honti, jayaparājayopi anibaddho, tādisesu ṭhānesu mātugāmo dupparihāro,",
  "atk-s0513a1:2698_4": "tvaṃ idheva nivattāhī”ti āha. Sā “na sakkā, deva, mayā nivattitu”nti punappunaṃ raññā",
  "atk-s0513a1:2698_5": "paṭikkhittā āha “tena hi ekekaṃ yojanaṃ gantvā mayhaṃ sukhadukkhajānanatthaṃ ekekaṃ",
  "atk-s0513a1:2698_6": "manussaṃ peseyyāthā”ti. Rājā “sādhū”ti sampaṭicchitvā bodhisattaṃ nagare ṭhapetvā",
  "atk-s0513a1:2698_7": "mahantena balakāyena nikkhamitvā gacchanto yojane yojane ekekaṃ purisaṃ “amhākaṃ",
  "atk-s0513a1:2698_8": "ārogyaṃ ārocetvā deviyā sukhadukkhaṃ jānitvā āgacchā”ti pesesi. Sā āgatāgataṃ purisaṃ",
  "atk-s0513a1:2698_9": "“rājā kimatthaṃ taṃ pesetī”ti pucchitvā “tumhākaṃ sukhadukkhajānanatthāyā”ti vutte",
  "atk-s0513a1:2698_10": "“tena hi ehī”ti tena saddhiṃ asaddhammaṃ paṭisevati. Rājā dvattiṃsayojanamaggaṃ gacchanto",
  "atk-s0513a1:2698_11": "dvattiṃsa jane pesesi, sā sabbehipi tehi saddhiṃ tatheva akāsi.",
  "atk-s0513a1:2699_0": "Rājā paccantaṃ vūpasametvā janapadaṃ samassāsetvā puna āgacchantopi tatheva dvattiṃsa",
  "atk-s0513a1:2699_1": "jane pesesi, sā tehipi saddhiṃ tatheva vippaṭipajjiyeva. Rājā āgantvā jayakkhandhāvāraṭṭhāne",
  "atk-s0513a1:2699_2": "ṭhatvā “nagaraṃ paṭijaggāpetū”ti bodhisattassa paṇṇaṃ pesesi. Bodhisatto sakalanagaraṃ",
  "atk-s0513a1:2699_3": "paṭijaggāpetvā rājanivesanaṃ paṭijaggāpento deviyā vasanaṭṭhānaṃ agamāsi. Sā bodhisattassa",
  "atk-s0513a1:2699_4": "rūpasobhaggappattaṃ kāyaṃ disvā saṇṭhātuṃ asakkontī “ehi, brāhmaṇa, sayanaṃ abhiruhā”ti",
  "atk-s0513a1:2699_5": "āha. Bodhisatto “mā evaṃ avaca, rājāpi garu, akusalampi bhāyāmi, na sakkā mayā evaṃ",
  "atk-s0513a1:2699_6": "kātu”nti āha. “Catusaṭṭhiyā pādamūlikānaṃ neva rājā garu, na akusalaṃ bhāyanti. Taveva",
  "atk-s0513a1:2699_7": "rājā garu, tvaṃyeva ca akusalaṃ bhāyasī”ti. “Āma, devi, sace tesampi evaṃ bhaveyya,",
  "atk-s0513a1:2699_8": "na evarūpaṃ kareyyuṃ”. “Ahaṃ pana jānamāno evarūpaṃ sāhasiyakammaṃ na karissāmī”ti.",
  "atk-s0513a1:2699_9": "“Kiṃ bahuṃ vippalapasi, sace me vacanaṃ na karosi, sīsaṃ te chindāpessāmī”ti. “Tiṭṭhatu",
  "atk-s0513a1:2699_10": "tāva ekasmiṃ attabhāve sīsaṃ, attabhāvasahassepi sīse chijjante na sakkā mayā evarūpaṃ",
  "atk-s0513a1:2699_11": "kātu”nti. Sā “hotu, jānissāmī”ti bodhisattaṃ tajjetvā attano gabbhaṃ pavisitvā sarīre",
  "atk-s0513a1:2699_12": "nakhavaḷañjaṃ dassetvā telena gattāni abbhañjitvā kiliṭṭhavatthaṃ nivāsetvā gilānālayaṃ",
  "atk-s0513a1:2699_13": "katvā dāsiyo āṇāpesi ‘raññā kahaṃ devī’ti vutte ‘gilānā’ti katheyyāthā”ti.",
  "atk-s0513a1:2700_0": "Bodhisattopi rañño paṭipathaṃ agamāsi. Rājā nagaraṃ padakkhiṇaṃ katvā pāsādaṃ āruyha",
  "atk-s0513a1:2700_1": "deviṃ apassanto “kahaṃ, devī”ti pucchi. “Gilānā, devā”ti. Sopi sirigabbhaṃ pavisitvā",
  "atk-s0513a1:2700_2": "tassā piṭṭhiṃ parimajjanto “kiṃ te, bhadde, aphāsuka”nti pucchi. Sā tuṇhī ahosi.",
  "atk-s0513a1:2700_3": "Tatiyavāre rājānaṃ oloketvā “tvampi, mahārāja, jīvasi nāma, mādisāpi itthiyo sassāmikāyeva",
  "atk-s0513a1:2700_4": "nāmā”ti āha. “Kiṃ etaṃ, bhadde”ti? Tumhehi nagaraṃ rakkhanatthāya ṭhapito purohito",
  "atk-s0513a1:2700_5": "“tumhākaṃ nivesanaṃ paṭijaggāmī”ti idhāgantvā attano vacanaṃ akarontiṃ maṃ paharitvā",
  "atk-s0513a1:2700_6": "attano manaṃ pūretvā gatoti. Rājā aggimhi pakkhittaloṇasakkharā viya kodhena taṭataṭāyanto",
  "atk-s0513a1:2700_7": "sirigabbhā nikkhamitvā dovārikapādamūlikādayo pakkosāpetvā “gacchatha, bhaṇe, purohitaṃ",
  "atk-s0513a1:2700_8": "pacchābāhaṃ bandhitvā vajjhabhāvappattaṃ katvā nagarā nīharitvā āghātanaṃ netvā sīsamassa",
  "atk-s0513a1:2700_9": "chindathā”ti āha. Te vegena gantvā taṃ pacchābāhaṃ bandhitvā vajjhabheriṃ carāpesuṃ.",
  "atk-s0513a1:2701_0": "Bodhisatto cintesi – “addhā tāya duṭṭhadeviyā rājā puretarameva paribhinno, ajja",
  "atk-s0513a1:2701_1": "dānāhaṃ attano baleneva attānaṃ mocessāmī”ti. So te purise āha “bho, tumhe maṃ mārentā",
  "atk-s0513a1:2701_2": "rañño dassetvāva mārethā”ti. “Kiṃkāraṇā”ti? “Ahaṃ rājakammiko, bahu me kammaṃ kataṃ,",
  "atk-s0513a1:2701_3": "bahūni mahānidhiṭṭhānāni jānāmi, rājakuṭumbaṃ mayā vicāritaṃ. Sace maṃ rañño na dassessatha,",
  "atk-s0513a1:2701_4": "bahudhanaṃ nassissati, mayā rañño sāpateyye ācikkhite pacchā kātabbaṃ karothā”ti.",
  "atk-s0513a1:2701_5": "Te taṃ rañño dassayiṃsu. Rājā taṃ disvāva “kasmā bho, brāhmaṇa, mayi lajjaṃ na akāsi,",
  "atk-s0513a1:2701_6": "kasmā te evarūpaṃ pāpakammaṃ kata”nti āha. “Mahārāja, ahaṃ sotthiyakule jāto, mayā",
  "atk-s0513a1:2701_7": "kunthakipillikamattopi pāṇātipāto na katapubbo, tiṇasalākamattampi adinnaṃ nādinnapubbaṃ,",
  "atk-s0513a1:2701_8": "lobhavasena paresaṃ itthī akkhīni ummīletvāpi na olokitapubbā, hassavasenāpi musā",
  "atk-s0513a1:2701_9": "na bhāsitapubbā, kusaggenāpi majjaṃ na pītapubbaṃ, ahaṃ tumhesu niraparādho. Sā pana",
  "atk-s0513a1:2701_10": "bālā lobhavasena maṃ hatthe gahetvā mayā paṭikkhittā maṃ tajjetvā attanā kataṃ pāpaṃ",
  "atk-s0513a1:2701_11": "uttānaṃ katvā mama ācikkhitvā antogabbhaṃ paviṭṭhā. Ahaṃ niraparādho, paṇṇaṃ gahetvā",
  "atk-s0513a1:2701_12": "pana āgatā catusaṭṭhi janā sāparādhā, te pakkosāpetvā “tāya vo vacanaṃ kataṃ, na",
  "atk-s0513a1:2701_13": "kata”nti puccha, devāti. Rājā te catusaṭṭhi jane bandhāpetvā deviṃ pakkosāpetvā “tayā",
  "atk-s0513a1:2701_14": "etehi saddhiṃ pāpaṃ kataṃ, na kata”nti pucchi. “Kataṃ, devā”ti vutte te pacchābāhaṃ",
  "atk-s0513a1:2701_15": "bandhāpetvā “imesaṃ catusaṭṭhijanānaṃ sīsāni chindathā”ti āṇāpesi.",
  "atk-s0513a1:2702_0": "Atha naṃ bodhisatto āha – “natthi, mahārāja, etesaṃ doso, devī attano ruciṃ kārāpesi.",
  "atk-s0513a1:2702_1": "Niraparādhā ete, tasmā nesaṃ khamatha. Tassāpi doso natthi, itthiyo nāma methunadhammena",
  "atk-s0513a1:2702_2": "atittā. Jātisabhāvo hi esa. Etāsaṃ khamitabbayuttameva hoti. Tasmā etissāpi khamathā”ti",
  "atk-s0513a1:2702_3": "nānappakārena rājānaṃ saññāpetvā te catusaṭṭhipi jane tañca bālaṃ mocāpetvā sabbesaṃ",
  "atk-s0513a1:2702_4": "yathāsakāni ṭhānāni dāpesi. Evaṃ te sabbe mocetvā sakaṭṭhāne patiṭṭhāpetvā bodhisatto",
  "atk-s0513a1:2702_5": "rājānaṃ upasaṅkamitvā “mahārāja, andhabālānaṃ nāma avatthukena vacanena abandhitabbayuttakāpi",
  "atk-s0513a1:2702_6": "paṇḍitā pacchābāhaṃ baddhā, paṇḍitānaṃ kāraṇayuttena vacanena pacchābāhaṃ baddhāpi",
  "atk-s0513a1:2702_7": "muttā. Evaṃ bālā nāma abandhitabbayuttakepi bandhāpenti, paṇḍitā baddhepi mocentī”ti",
  "atk-s0513a1:2702_8": "vatvā imaṃ gāthamāha –",
  "atk-s0513a1:2703": "120.",
  "atk-s0513a1:2704": "“Abaddhā tattha bajjhanti, yattha bālā pabhāsare;",
  "atk-s0513a1:2705": "Baddhāpi tattha muccanti, yattha dhīrā pabhāsare”ti.",
  "atk-s0513a1:2706": "Tattha abaddhāti abandhitabbayuttā. Pabhāsareti pabhāsanti vadanti kathenti.",
  "atk-s0513a1:2707_0": "Evaṃ mahāsatto imāya gāthāya rañño dhammaṃ desetvā “mayā imaṃ dukkhaṃ agāre vasanabhāvena",
  "atk-s0513a1:2707_1": "laddhaṃ, idāni me agārena kiccaṃ natthi, pabbajjaṃ me anujāna, devā”ti pabbajjaṃ",
  "atk-s0513a1:2707_2": "anujānāpetvā assumukhaṃ ñātijanaṃ mahantañca vibhavaṃ pahāya isipabbajjaṃ pabbajitvā",
  "atk-s0513a1:2707_3": "himavante vasanto abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a1:2708": "Satthā imaṃ dhammadesanaṃ āharitvā jātakaṃ samodhānesi – “tadā duṭṭhadevī ciñcamāṇavikā ahosi, rājā ānando, purohito pana ahameva ahosi”nti.",
  "atk-s0513a1:2709": "Bandhanamokkhajātakavaṇṇanā dasamā.",
  "atk-s0513a1:2710": "Haṃcivaggo dvādasamo.",
  "atk-s0513a1:2711": "Tassuddānaṃ –",
  "atk-s0513a1:2712": "Gadrabhapañhā amarā, siṅgālaṃ mitacinti ca;",
  "atk-s0513a1:2713": "Anusāsikadubbacaṃ, tittiraṃ vaṭṭakaṃ puna;",
  "atk-s0513a1:2714": "Akālarāvi bandhananti.",
  "atk-s0513a1:2715": "13. Kusanāḷivaggo",
  "atk-s0513a1:2717": "[121] 1. Kusanāḷijātakavaṇṇanā",
  "atk-s0513a1:2718_0": "Kare sarikkhoti idaṃ satthā jetavane viharanto anāthapiṇḍikassa mittaṃ ārabbha kathesi.",
  "atk-s0513a1:2718_1": "Anāthapiṇḍikassa hi mittasuhajjañātibandhavā ekato hutvā “mahāseṭṭhi ayaṃ tayā jātigottadhanadhaññādīhi",
  "atk-s0513a1:2718_2": "neva sadiso, na uttaritaro, kasmā etena saddhiṃ santhavaṃ karosi, mā karohī”ti punappunaṃ",
  "atk-s0513a1:2718_3": "nivāresuṃ. Anāthapiṇḍiko pana “mittasanthavo nāma hīnehipi samehipi atirekehipi kattabboyevā”ti",
  "atk-s0513a1:2718_4": "tesaṃ vacanaṃ aggahetvā bhogagāmaṃ gacchanto taṃ kuṭumbarakkhakaṃ katvā agamāsīti",
  "atk-s0513a1:2718_5": "sabbaṃ kāḷakaṇṇivatthusmiṃ vuttanayeneva veditabbaṃ. Idha pana anāthapiṇḍikena attano",
  "atk-s0513a1:2718_6": "ghare pavattiyā ārocitāya satthā “gahapati, mitto nāma khuddako natthi, mittadhammaṃ",
  "atk-s0513a1:2718_7": "rakkhituṃ samatthabhāvovettha pamāṇaṃ, mitto nāma attanā samopi hīnopi seṭṭhopi gahetabbo.",
  "atk-s0513a1:2718_8": "Sabbepi hete attano pattabhāraṃ nittharantiyeva, idāni tāva tvaṃ attano nīcamittaṃ",
  "atk-s0513a1:2718_9": "nissāya kuṭumbassa sāmiko jāto, porāṇā pana nīcamittaṃ nissāya vimānasāmikā jātā”ti",
  "atk-s0513a1:2718_10": "vatvā tena yācito atītaṃ āhari.",
  "atk-s0513a1:2719_0": "Atīte bārāṇasiyaṃ brahmadatte rajjaṃ kārente bodhisatto rañño uyyāne kusanāḷigacche",
  "atk-s0513a1:2719_1": "devatā hutvā nibbatti. Tasmiṃyeva ca uyyāne maṅgalasilaṃ nissāya ujugatakkhandho",
  "atk-s0513a1:2719_2": "parimaṇḍalasākhāviṭapasampanno rañño santikā laddhasammāno rucamaṅgalarukkho atthi,",
  "atk-s0513a1:2719_3": "“mukhako”tipi vuccati. Tasmiṃ eko mahesakkho devarājā nibbatti. Bodhisattassa tena",
  "atk-s0513a1:2719_4": "saddhiṃ mittasanthavo ahosi. Tadā rājā ekasmiṃ ekatthambhake pāsāde vasati, tassa",
  "atk-s0513a1:2719_5": "so thambho cali. Athassa calitabhāvaṃ rañño ārocesuṃ. Rājā vaḍḍhakī pakkosāpetvā",
  "atk-s0513a1:2719_6": "“tātā, mama ekatthambhakassa maṅgalapāsādassa thambho calito, ekaṃ sāratthambhaṃ",
  "atk-s0513a1:2719_7": "āharitvā taṃ niccalaṃ karothā”ti āha. Te “sādhu, devā”ti rañño vacanaṃ sampaṭicchitvā",
  "atk-s0513a1:2719_8": "tadanucchavikaṃ rukkhaṃ pariyesamānā aññattha adisvā uyyānaṃ pavisitvā taṃ mukhakarukkhaṃ",
  "atk-s0513a1:2719_9": "disvā rañño santikaṃ gantvā “kiṃ, tātā, diṭṭho vo tadanucchaviko rukkho”ti vutte",
  "atk-s0513a1:2719_10": "“diṭṭho, deva, apica taṃ chindituṃ na visahāmā”ti āhaṃsu. “Kiṃkāraṇā”ti? Mayañhi",
  "atk-s0513a1:2719_11": "aññattha rukkhaṃ apassantā uyyānaṃ pavisimha, tatrapi ṭhapetvā maṅgalarukkhaṃ aññaṃ",
  "atk-s0513a1:2719_12": "na passāma. Iti naṃ maṅgalarukkhatāya chindituṃ na visahāmāti. Gacchatha, taṃ chinditvā",
  "atk-s0513a1:2719_13": "pāsādaṃ thiraṃ karotha, mayaṃ aññaṃ maṅgalarukkhaṃ karissāmāti. Te “sādhū”ti balikammaṃ",
  "atk-s0513a1:2719_14": "gahetvā uyyānaṃ gantvā “sve chindissāmā”ti rukkhassa balikammaṃ katvā nikkhamiṃsu.",
  "atk-s0513a1:2720_0": "Rukkhadevatā taṃ kāraṇaṃ ñatvā “sve mayhaṃ vimānaṃ nāsessanti, dārake gahetvā kuhiṃ",
  "atk-s0513a1:2720_1": "gamissāmī”ti gantabbaṭṭhānaṃ apassantī puttake gīvāya gahetvā parodi. Tassā sandiṭṭhasambhattā",
  "atk-s0513a1:2720_2": "rukkhadevatā āgantvā “kiṃ eta”nti pucchitvā taṃ kāraṇaṃ sutvā sayampi vaḍḍhakīnaṃ",
  "atk-s0513a1:2720_3": "paṭikkamanūpāyaṃ apassantiyo taṃ parissajitvā rodituṃ ārabhiṃsu. Tasmiṃ samaye bodhisatto",
  "atk-s0513a1:2720_4": "“rukkhadevataṃ passissāmī”ti tattha gantvā taṃ kāraṇaṃ sutvā “hotu, mā cintayittha,",
  "atk-s0513a1:2720_5": "ahaṃ rukkhaṃ chindituṃ na dassāmi, sve vaḍḍhakīnaṃ āgatakāle mama kāraṇaṃ passathā”ti",
  "atk-s0513a1:2720_6": "tā devatā samassāsetvā punadivase vaḍḍhakīnaṃ āgatavelāya kakaṇṭakavesaṃ gahetvā",
  "atk-s0513a1:2720_7": "vaḍḍhakīnaṃ purato gantvā maṅgalarukkhassa mūlantaraṃ pavisitvā taṃ rukkhaṃ susiraṃ",
  "atk-s0513a1:2720_8": "viya katvā rukkhamajjhena abhiruhitvā khandhamatthakena nikkhamitvā sīsaṃ kampayamāno",
  "atk-s0513a1:2720_9": "nipajji. Mahāvaḍḍhakī taṃ kakaṇṭakaṃ disvā rukkhaṃ hatthena paharitvā “susirarukkho",
  "atk-s0513a1:2720_10": "eso nissāro, hiyyo anupadhāretvāva balikammaṃ karimhā”ti ekaghanaṃ mahārukkhaṃ garahitvā",
  "atk-s0513a1:2720_11": "pakkāmi. Rukkhadevatā bodhisattaṃ nissāya vimānassa sāminī jātā.",
  "atk-s0513a1:2721_0": "Tassā paṭisanthāratthāya sandiṭṭhasambhattā bahū devatā sannipatiṃsu. Rukkhadevatā",
  "atk-s0513a1:2721_1": "“vimānaṃ me laddha”nti tuṭṭhacittā tāsaṃ devatānaṃ majjhe bodhisattassa guṇaṃ kathayamānā",
  "atk-s0513a1:2721_2": "“bho, devatā, mayaṃ mahesakkhā hutvāpi dandhapaññatāya imaṃ upāyaṃ na jānimha, kusanāḷidevatā",
  "atk-s0513a1:2721_3": "pana attano ñāṇasampattiyā amhe vimānasāmike akāsi, mitto nāma sadisopi adhikopi",
  "atk-s0513a1:2721_4": "hīnopi kattabbova. Sabbepi hi attano thāmena sahāyakānaṃ uppannaṃ dukkhaṃ nittharitvā",
  "atk-s0513a1:2721_5": "sukhe patiṭṭhāpentiyevā”ti mittadhammaṃ vaṇṇetvā imaṃ gāthamāha –",
  "atk-s0513a1:2722": "121.",
  "atk-s0513a1:2723": "“Kare sarikkho atha vāpi seṭṭho, nihīnako vāpi kareyya eko;",
  "atk-s0513a1:2724": "Kareyyumete byasane uttamatthaṃ, yathā ahaṃ kusanāḷi rucāya”nti.",
  "atk-s0513a1:2725_0": "Tattha kare sarikkhoti jātiādīhi sadisopi mittadhammaṃ kareyya. Atha vāpi seṭṭhoti",
  "atk-s0513a1:2725_1": "jātiādīhi adhikopi kareyya. Nihīnako vāpi kareyya ekoti eko jātiādīhi hīnopi mittadhammaṃ",
  "atk-s0513a1:2725_2": "kareyya. Tasmā sabbepi ete mittā kātabbāyevāti dīpeti. Kiṃkāraṇā? Kareyyumete byasane",
  "atk-s0513a1:2725_3": "uttamatthanti sabbepete sahāyassa byasane uppanne attano attano pattabhāraṃ vahamānā",
  "atk-s0513a1:2725_4": "uttamatthaṃ kareyyuṃ, kāyikacetasikadukkhato taṃ sahāyakaṃ moceyyumevāti attho. Tasmā",
  "atk-s0513a1:2725_5": "hīnopi mitto kātabboyeva, pageva itare. Tatridaṃ opammaṃ – yathā ahaṃ kusanāḷi rucāyanti,",
  "atk-s0513a1:2725_6": "yathā ahaṃ rucāyaṃ nibbattadevatā ayañca kusanāḷidevatā, appesakkhāpi mittasanthavaṃ",
  "atk-s0513a1:2725_7": "karimha, tatrapāhaṃ mahesakkhāpi samānā attano uppannadukkhaṃ bālatāya anupāyakusalatāya",
  "atk-s0513a1:2725_8": "harituṃ nāsakkhiṃ, imaṃ pana appesakkhampi samānaṃ paṇḍitadevataṃ nissāya dukkhato",
  "atk-s0513a1:2725_9": "muttomhi. Tasmā aññehipi dukkhā muccitukāmehi samavisiṭṭhabhāvaṃ anoloketvā hīnopi",
  "atk-s0513a1:2725_10": "paṇḍito mitto kātabboti.",
  "atk-s0513a1:2726": "Rucādevatā imāya gāthāya devasaṅghassa dhammaṃ desetvā yāvatāyukaṃ ṭhatvā saddhiṃ kusanāḷidevatāya yathākammaṃ gatā.",
  "atk-s0513a1:2727": "Satthā imaṃ dhammadesanaṃ āharitvā jātakaṃ samodhānesi – “tadā rucādevatā ānando ahosi, kusanāḷidevatā pana ahameva ahosi”nti.",
  "atk-s0513a1:2728": "Kusanāḷijātakavaṇṇanā paṭhamā.",
  "atk-s0513a1:2730": "[122] 2. Dummedhajātakavaṇṇanā",
  "atk-s0513a1:2731_0": "Yasaṃ laddhāna dummedhoti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2731_1": "Dhammasabhāyañhi bhikkhū “āvuso devadatto, tathāgatassa puṇṇacandasassirikamukhaṃ",
  "atk-s0513a1:2731_2": "asītānubyañjanadvattiṃsamahāpurisalakkhaṇapaṭimaṇḍitaṃ byāmappabhāparikkhittaṃ āveḷāveḷābhūtā",
  "atk-s0513a1:2731_3": "yamakayamakabhūtā ghanabuddharasmiyo vissajjentaṃ paramasobhaggappattaṃ attabhāvañca",
  "atk-s0513a1:2731_4": "oloketvā cittaṃ pasādetuṃ na sakkoti, usūyameva karoti. ‘Buddhā nāma evarūpena sīlena",
  "atk-s0513a1:2731_5": "samādhinā paññāya vimuttiyā vimuttiñāṇadassanena samannāgatā’ti vuccamāne vaṇṇaṃ",
  "atk-s0513a1:2731_6": "sahituṃ na sakkoti, usūyameva karotī”ti devadattassa aguṇakathaṃ kathayiṃsu. Satthā",
  "atk-s0513a1:2731_7": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a1:2731_8": "vutte “na, bhikkhave, idāneva devadatto mama vaṇṇe bhaññamāne usūyaṃ karoti, pubbepi",
  "atk-s0513a1:2731_9": "akāsiyevā”ti vatvā atītaṃ āhari.",
  "atk-s0513a1:2732_0": "Atīte magadharaṭṭhe rājagahanagare ekasmiṃ magadharāje rajjaṃ kārente bodhisatto",
  "atk-s0513a1:2732_1": "hatthiyoniyaṃ nibbattitvā sabbaseto ahosi heṭṭhā vaṇṇitasadisāya rūpasampattiyā samannāgato.",
  "atk-s0513a1:2732_2": "Atha naṃ “lakkhaṇasampanno aya”nti so rājā maṅgalahatthiṃ akāsi. Athekasmiṃ chaṇadivase",
  "atk-s0513a1:2732_3": "sakalanagaraṃ devanagaraṃ viya alaṅkārāpetvā sabbālaṅkārapaṭimaṇḍitaṃ maṅgalahatthiṃ",
  "atk-s0513a1:2732_4": "abhiruhitvā mahantena rājānubhāvena nagaraṃ padakkhiṇaṃ akāsi. Mahājano tattha tattha",
  "atk-s0513a1:2732_5": "ṭhatvā maṅgalahatthino rūpasobhaggappattaṃ sarīraṃ disvā “aho rūpaṃ, aho gati, aho",
  "atk-s0513a1:2732_6": "līḷā, aho lakkhaṇasampatti, evarūpo nāma sabbasetavaravāraṇo cakkavattirañño anucchaviko”ti",
  "atk-s0513a1:2732_7": "maṅgalahatthimeva vaṇṇesi.",
  "atk-s0513a1:2733_0": "Rājā maṅgalahatthissa vaṇṇaṃ sutvā sahituṃ asakkonto usūyaṃ uppādetvā “ajjeva taṃ",
  "atk-s0513a1:2733_1": "pabbatapāde pātetvā jīvitakkhayaṃ pāpessāmī”ti hatthācariyaṃ pakkosāpetvā “kinti",
  "atk-s0513a1:2733_2": "katvā tayā ayaṃ nāgo sikkhāpito”ti āha. “Susikkhāpito, devā”ti. “Na susikkhito, dusikkhito”ti.",
  "atk-s0513a1:2733_3": "“Susikkhito, devā”ti. “Yadi susikkhito, sakkhissasi naṃ vepullapabbatamatthakaṃ āropetu”nti.",
  "atk-s0513a1:2733_4": "“Āma, devā”ti. “Tena hi ehī”ti sayaṃ otaritvā hatthācariyaṃ āropetvā pabbatapādaṃ",
  "atk-s0513a1:2733_5": "gantvā hatthācariyena hatthipiṭṭhiyaṃ nisīditvāva hatthimhi vepullapabbatamatthakaṃ",
  "atk-s0513a1:2733_6": "āropite sayampi amaccagaṇaparivuto pabbatamatthakaṃ abhiruhitvā hatthiṃ papātābhimukhaṃ",
  "atk-s0513a1:2733_7": "kāretvā “tvaṃ ‘mayā esa susikkhāpito’ti vadesi, tīhiyeva tāva naṃ pādehi ṭhapehī”ti",
  "atk-s0513a1:2733_8": "āha. Hatthācariyo piṭṭhiyaṃ nisīditvāva “bho tīhi pādehi tiṭṭhā”ti hatthissa paṇhikāya",
  "atk-s0513a1:2733_9": "saññaṃ adāsi, mahāsatto tathā akāsi. Puna rājā “dvīhi purimapādehiyeva ṭhapehī”ti",
  "atk-s0513a1:2733_10": "āha, mahāsatto dve pacchimapāde ukkhipitvā purimapādehi aṭṭhāsi. “Pacchimapādehiyevā”ti",
  "atk-s0513a1:2733_11": "vuttepi dve purimapāde ukkhipitvā pacchimapādehi aṭṭhāsi, “ekenā”ti vuttepi tayo",
  "atk-s0513a1:2733_12": "pāde ukkhipitvā ekeneva aṭṭhāsi. Athassa apatanabhāvaṃ ñatvā “sace pahosi, ākāse naṃ ṭhapehī”ti āha.",
  "atk-s0513a1:2734_0": "Ācariyo cintesi – “sakalajambudīpe iminā sadiso susikkhito hatthī nāma natthi, nissaṃsayaṃ",
  "atk-s0513a1:2734_1": "panetaṃ esa papāte pātetvā māretukāmo bhavissatī”ti. So tassa kaṇṇamūle mantesi “tāta,",
  "atk-s0513a1:2734_2": "ayaṃ rājā taṃ papāte pātetvā māretukāmo, na tvaṃ etassa anucchaviko. Sace te ākāsena",
  "atk-s0513a1:2734_3": "gantuṃ balaṃ atthi, maṃ yathānisinnaṃyeva ādāya vehāsaṃ abbhuggantvā bārāṇasiṃ gacchā”ti.",
  "atk-s0513a1:2734_4": "Puññiddhiyā samannāgato mahāsatto taṅkhaṇaññeva ākāse aṭṭhāsi. Hatthācariyo “mahārāja,",
  "atk-s0513a1:2734_5": "ayaṃ hatthī puññiddhiyā samannāgato, na tādisassa mandapuññassa dubbuddhino anucchaviko,",
  "atk-s0513a1:2734_6": "paṇḍitassa puññasampannassa rañño anucchaviko, tādisā nāma mandapuññā evarūpaṃ vāhanaṃ",
  "atk-s0513a1:2734_7": "labhitvā tassa guṇaṃ ajānantā tañceva vāhanaṃ avasesañca yasasampattiṃ nāsentiyevā”ti",
  "atk-s0513a1:2734_8": "vatvā hatthikkhandhe nisinnova imaṃ gāthamāha –",
  "atk-s0513a1:2735": "122.",
  "atk-s0513a1:2736": "“Yasaṃ laddhāna dummedho, anatthaṃ carati attano;",
  "atk-s0513a1:2737": "Attano ca paresañca, hiṃsāya paṭipajjatī”ti.",
  "atk-s0513a1:2738_0": "Tatrāyaṃ saṅkhepattho – mahārāja, tādiso dummedho nippañño puggalo parivārasampattiṃ",
  "atk-s0513a1:2738_1": "labhitvā attano anatthaṃ carati. Kiṃkāraṇā? So hi yasamadamatto kattabbākattabbaṃ",
  "atk-s0513a1:2738_2": "ajānanto attano ca paresañca hiṃsāya paṭipajjati. Hiṃsā vuccati kilamanaṃ dukkhuppādanaṃ,",
  "atk-s0513a1:2738_3": "tadatthāya eva paṭipajjatīti.",
  "atk-s0513a1:2739_0": "Evaṃ imāya gāthāya rañño dhammaṃ desetvā “tiṭṭha dāni tva”nti vatvā ākāse uppatitvā",
  "atk-s0513a1:2739_1": "bārāṇasinagaraṃ gantvā rājaṅgaṇe ākāse aṭṭhāsi. Sakalanagaraṃ saṅkhubhitvā “amhākaṃ",
  "atk-s0513a1:2739_2": "rañño ākāsena setavaravāraṇo āgantvā rājaṅgaṇe ṭhito”ti ekakolāhalaṃ ahosi. Vegena",
  "atk-s0513a1:2739_3": "raññopi ārocesuṃ. Rājā nikkhamitvā “sace mayhaṃ upabhogatthāya āgatosi, bhūmiyaṃ",
  "atk-s0513a1:2739_4": "patiṭṭhāhī”ti āha. Bodhisatto bhūmiyaṃ patiṭṭhāsi, ācariyo otaritvā rājānaṃ vanditvā",
  "atk-s0513a1:2739_5": "“kuto āgatosi, tātā”ti vutte “rājagahato”ti vatvā sabbaṃ pavattiṃ ārocesi. Rājā “manāpaṃ",
  "atk-s0513a1:2739_6": "te, tāta, kataṃ idhāgacchantenā”ti tuṭṭhahaṭṭho nagaraṃ sajjāpetvā vāraṇaṃ maṅgalahatthiṭṭhāne",
  "atk-s0513a1:2739_7": "ṭhapetvā sakalarajjaṃ tayo koṭṭhāse katvā ekaṃ bodhisattassa adāsi, ekaṃ ācariyassa,",
  "atk-s0513a1:2739_8": "ekaṃ attanā aggahesi. Bodhisattassa āgatakālato paṭṭhāyeva pana rañño sakalajambudīpe",
  "atk-s0513a1:2739_9": "rajjaṃ hatthagatameva jātaṃ. So jambudīpe aggarājā hutvā dānādīni puññāni katvā yathākammaṃ agamāsi.",
  "atk-s0513a1:2740": "Satthā imaṃ dhammadesanaṃ āharitvā jātakaṃ samodhānesi – “tadā magadharājā devadatto ahosi, bārāṇasirājā sāriputto, hatthācariyo ānando, hatthī pana ahameva ahosi”nti.",
  "atk-s0513a1:2741": "Dummedhajātakavaṇṇanā dutiyā.",
  "atk-s0513a1:2743": "[123] 3. Naṅgalīsajātakavaṇṇanā",
  "atk-s0513a1:2744_0": "Asabbatthagāmiṃ vācanti idaṃ satthā jetavane viharanto lāḷudāyittheraṃ ārabbha kathesi.",
  "atk-s0513a1:2744_1": "So kira dhammaṃ kathento “imasmiṃ ṭhāne idaṃ kathetabbaṃ, imasmiṃ ṭhāne idaṃ na kathetabba”nti",
  "atk-s0513a1:2744_2": "yuttāyuttaṃ na jānāti, maṅgale avamaṅgalaṃ vadanto “tirokuṭṭesu tiṭṭhanti, sandhisiṅghāṭakesu",
  "atk-s0513a1:2744_3": "cā”ti idaṃ avamaṅgalaṃ maṅgalaṃ katvā anumodanaṃ katheti. Avamaṅgalesu anumodanaṃ",
  "atk-s0513a1:2744_4": "karonto “bahū devā manussā ca, maṅgalāni acintayu”nti vatvā “evarūpānaṃ maṅgalānaṃ",
  "atk-s0513a1:2744_5": "satampi sahassampi kātuṃ samatthā hothā”ti vadati. Athekadivasaṃ dhammasabhāyaṃ bhikkhū",
  "atk-s0513a1:2744_6": "“āvuso, lāḷudāyī yuttāyuttaṃ na jānāti, sabbattha abhāsitabbavācaṃ bhāsatī”ti kathaṃ",
  "atk-s0513a1:2744_7": "samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a1:2744_8": "pucchitvā “imāya nāmā”ti vutte “na, bhikkhave, lāḷudāyī idāneva dandhaparisakkano",
  "atk-s0513a1:2744_9": "yuttāyuttaṃ na jānāti, pubbepi evarūpo ahosi, niccaṃ lāḷakoyeva eso”ti vatvā atītaṃ āhari.",
  "atk-s0513a1:2745_0": "Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā",
  "atk-s0513a1:2745_1": "vayappatto takkasilāyaṃ sabbasippāni uggaṇhitvā bārāṇasiyaṃ disāpāmokkho ācariyo",
  "atk-s0513a1:2745_2": "hutvā pañca māṇavakasatāni sippaṃ vācesi. Tadā tesu māṇavesu eko dandhaparisakkano",
  "atk-s0513a1:2745_3": "lāḷako māṇavo dhammantevāsiko hutvā sippaṃ uggaṇhāti, dandhabhāvena pana uggaṇhituṃ",
  "atk-s0513a1:2745_4": "na sakkoti. Bodhisattassa pana upakāro hoti, dāso viya sabbakiccāni karoti. Athekadivasaṃ",
  "atk-s0513a1:2745_5": "bodhisatto sāyamāsaṃ bhuñjitvā sayane nipanno taṃ māṇavaṃ hatthapādapiṭṭhiparikammāni",
  "atk-s0513a1:2745_6": "katvā gacchantaṃ āha “tāta, mañcapāde upatthambhetvā yāhī”ti. Māṇavo ekaṃ pādaṃ upatthambhetvā",
  "atk-s0513a1:2745_7": "ekassa upatthambhakaṃ alabhanto attano ūrumhi ṭhapetvā rattiṃ khepesi.",
  "atk-s0513a1:2746_0": "Bodhisatto paccūsasamaye uṭṭhāya taṃ disvā “kiṃ, tāta, nisinnosī”ti pucchi. “Ācariya,",
  "atk-s0513a1:2746_1": "ekassa mañcapādassa upatthambhakaṃ alabhanto ūrumhi ṭhapetvā nisinnomhī”ti. Bodhisatto",
  "atk-s0513a1:2746_2": "saṃviggamānaso hutvā “ayaṃ ati viya mayhaṃ upakāro, ettakānaṃ pana māṇavakānaṃ antare",
  "atk-s0513a1:2746_3": "ayameva dandho sippaṃ sikkhituṃ na sakkoti, kathaṃ nu kho ahaṃ imaṃ paṇḍitaṃ kareyya”nti",
  "atk-s0513a1:2746_4": "cintesi. Athassa etadahosi “attheko upāyo, ahaṃ imaṃ māṇavaṃ dāruatthāya paṇṇatthāya",
  "atk-s0513a1:2746_5": "ca vanaṃ gantvā āgataṃ ‘ajja te kiṃ diṭṭhaṃ, kiṃ kata’nti pucchissāmi. Atha me ‘idaṃ",
  "atk-s0513a1:2746_6": "nāma ajja mayā diṭṭhaṃ, idaṃ kata’nti ācikkhissati. Atha naṃ ‘tayā diṭṭhañca katañca",
  "atk-s0513a1:2746_7": "kīdisa’nti pucchissāmi, so ‘evarūpaṃ nāmā’ti upamāya ca kāraṇena ca kathessati. Iti",
  "atk-s0513a1:2746_8": "naṃ navaṃ navaṃ upamañca kāraṇañca kathāpetvā iminā upāyena paṇḍitaṃ karissāmī”ti.",
  "atk-s0513a1:2746_9": "So taṃ pakkosāpetvā “tāta māṇava, ito paṭṭhāya dāruatthāya vā paṇṇatthāya vā gataṭṭhāne",
  "atk-s0513a1:2746_10": "yaṃ te tattha diṭṭhaṃ vā sutaṃ vā bhuttaṃ vā pītaṃ vā khāditaṃ vā hoti, taṃ āgantvā",
  "atk-s0513a1:2746_11": "mayhaṃ āroceyyāsī”ti āha.",
  "atk-s0513a1:2747_0": "So “sādhū”ti paṭissuṇitvā ekadivasaṃ māṇavehi saddhiṃ dāruatthāya araññaṃ gato tattha",
  "atk-s0513a1:2747_1": "sappaṃ disvā āgantvā “ācariya, sappo me diṭṭho”ti ārocesi. “Sappo nāma, tāta, kīdiso",
  "atk-s0513a1:2747_2": "hotī”ti? “Seyyathāpi naṅgalīsā”ti. “Sādhu, tāta, manāpā te upamā āhaṭā, sappā nāma",
  "atk-s0513a1:2747_3": "naṅgalīsasadisāva hontī”ti. Atha bodhisatto “māṇavakena manāpā upamā āhaṭā, sakkhissāmi",
  "atk-s0513a1:2747_4": "naṃ paṇḍitaṃ kātu”nti cintesi. Māṇavo puna ekadivasaṃ araññe hatthiṃ disvā “hatthī",
  "atk-s0513a1:2747_5": "me ācariya diṭṭho”ti āha. “Hatthī nāma, tāta, kīdiso”ti? “Seyyathāpi, naṅgalīsā”ti.",
  "atk-s0513a1:2747_6": "Bodhisatto “hatthissa soṇḍā naṅgalīsasadisā honti, dantādayo evarūpā ca evarūpā ca.",
  "atk-s0513a1:2747_7": "Ayaṃ pana bālatāya vibhajitvā kathetuṃ asakkonto soṇḍaṃ sandhāya kathesi maññe”ti",
  "atk-s0513a1:2747_8": "tuṇhī ahosi. Athekadivasaṃ nimantane ucchuṃ labhitvā “ācariya, ajja mayaṃ ucchu khādimhā”ti",
  "atk-s0513a1:2747_9": "āha. “Ucchu nāma kīdiso”ti vutte “seyyathāpi naṅgalīsā”ti āha. Ācariyo “thokaṃ patirūpaṃ",
  "atk-s0513a1:2747_10": "kāraṇaṃ kathesī”ti tuṇhī jāto.",
  "atk-s0513a1:2748_0": "Punekadivasaṃ nimantane ekacce māṇavā guḷaṃ dadhinā bhuñjiṃsu, ekacce khīrena. So",
  "atk-s0513a1:2748_1": "āgantvā “ācariya, ajja mayaṃ dadhinā khīrena ca bhuñjimhā”ti vatvā “dadhikhīraṃ nāma",
  "atk-s0513a1:2748_2": "kīdisaṃ hotī”ti vutte “seyyathāpi naṅgalīsā”ti āha. Ācariyo “ayaṃ māṇavo ‘sappo naṅgalīsasadiso’ti",
  "atk-s0513a1:2748_3": "kathento tāva sukathitaṃ kathesi, ‘hatthī naṅgalīsasadiso’ti kathentenāpi soṇḍaṃ",
  "atk-s0513a1:2748_4": "sandhāya lesena kathitaṃ. ‘Ucchu naṅgalīsasadisa’nti kathanepi leso atthi, ‘dadhikhīrāni",
  "atk-s0513a1:2748_5": "pana niccaṃ paṇḍarāni pakkhittabhājanasaṇṭhānānī’ti idha sabbena sabbaṃ upamaṃ na",
  "atk-s0513a1:2748_6": "kathesi, na sakkā imaṃ lāḷakaṃ sikkhāpetu”nti vatvā imaṃ gāthamāha –",
  "atk-s0513a1:2749": "123.",
  "atk-s0513a1:2750": "“Asabbatthagāmiṃ vācaṃ, bālo sabbattha bhāsati;",
  "atk-s0513a1:2751": "Nāyaṃ dadhiṃ vedi na naṅgalīsaṃ, dadhippayaṃ maññati naṅgalīsa”nti.",
  "atk-s0513a1:2752_0": "Tatrāyaṃ saṅkhepattho – yā vācā opammavasena sabbattha na gacchati, taṃ asabbatthagāmiṃ",
  "atk-s0513a1:2752_1": "vācaṃ bālo dandhapuggalo sabbattha bhāsati, “dadhi nāma kīdisa”nti puṭṭhopi “seyyathāpi,",
  "atk-s0513a1:2752_2": "naṅgalīsā”ti vadateva. Evaṃ vadanto nāyaṃ dadhiṃ vedi na naṅgalīsaṃ. Kiṃkāraṇā? Dadhippayaṃ",
  "atk-s0513a1:2752_3": "maññati naṅgalīsaṃ, yasmā ayaṃ dadhimpi naṅgalīsameva maññati. Atha vā dadhīti dadhimeva,",
  "atk-s0513a1:2752_4": "payanti khīraṃ, dadhi ca payañca dadhippayaṃ. Yasmā dadhikhīrānipi ayaṃ naṅgalīsameva",
  "atk-s0513a1:2752_5": "maññati, ediso cāyaṃ bālo, kiṃ imināti antevāsikānaṃ dhammakathaṃ kathetvā paribbayaṃ datvā taṃ uyyojesi.",
  "atk-s0513a1:2753": "Satthā imaṃ dhammadesanaṃ āharitvā jātakaṃ samodhānesi – “tadā lāḷakamāṇavo lāḷudāyī ahosi, disāpāmokkho ācariyo pana ahameva ahosi”nti.",
  "atk-s0513a1:2754": "Naṅgalīsajātakavaṇṇanā tatiyā.",
  "atk-s0513a1:2756": "[124] 4. Ambajātakavaṇṇanā",
  "atk-s0513a1:2757_0": "Vāyametheva purisoti idaṃ satthā jetavane viharanto ekaṃ vattasampannaṃ bhikkhuṃ",
  "atk-s0513a1:2757_1": "ārabbha kathesi. So kira sāvatthivāsī kulaputto sāsane uraṃ datvā pabbajito vattasampanno",
  "atk-s0513a1:2757_2": "ahosi, ācariyupajjhāyavattāni pānīyaparibhojanīyauposathāgārajantāgharādivattāni",
  "atk-s0513a1:2757_3": "ca sādhukaṃ karoti, cuddasasu mahāvattesu asītikhandhakavattesu ca paripūrakārīyeva",
  "atk-s0513a1:2757_4": "hoti, vihāraṃ sammajjati, pariveṇaṃ vitakkamāḷakaṃ vihāramaggaṃ sammajjati, manussānaṃ",
  "atk-s0513a1:2757_5": "pānīyaṃ deti. Manussā tassa vattasampattiyaṃ pasīditvā pañcasatamattāni dhuvabhattāni",
  "atk-s0513a1:2757_6": "adaṃsu, mahālābhasakkāro uppajji. Taṃ nissāya bahūnaṃ phāsuvihāro jāto. Athekadivasaṃ",
  "atk-s0513a1:2757_7": "dhammasabhāyaṃ bhikkhū kathaṃ samuṭṭhāpesuṃ “āvuso, asuko nāma bhikkhu attano vattasampattiyā",
  "atk-s0513a1:2757_8": "mahantaṃ lābhasakkāraṃ nibbattesi, etaṃ ekaṃ nissāya bahūnaṃ phāsuvihāro jāto”ti.",
  "atk-s0513a1:2757_9": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a1:2757_10": "nāmā”ti vutte “na, bhikkhave, idāneva, pubbepāyaṃ bhikkhu vattasampanno, pubbepetaṃ",
  "atk-s0513a1:2757_11": "ekaṃ nissāya pañca isisatāni phalāphalatthāya araññaṃ agantvā eteneva ānītaphalāphalehi",
  "atk-s0513a1:2757_12": "yāpesu”nti vatvā atītaṃ āhari.",
  "atk-s0513a1:2758_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā",
  "atk-s0513a1:2758_1": "vayappatto isipabbajjaṃ pabbajitvā pañcasataisiparivāro pabbatapāde vihāsi. Tadā",
  "atk-s0513a1:2758_2": "himavante caṇḍo nidāgho ahosi, tattha tattha pānīyāni chijjiṃsu, tiracchānā pānīyaṃ",
  "atk-s0513a1:2758_3": "alabhamānā kilamanti. Atha tesu tāpasesu eko tāpaso tesaṃ pipāsadukkhaṃ disvā ekaṃ",
  "atk-s0513a1:2758_4": "rukkhaṃ chinditvā doṇiṃ katvā pānīyaṃ ussiñcitvā doṇiṃ pūretvā tesaṃ pānīyaṃ adāsi.",
  "atk-s0513a1:2758_5": "Bahūsu sannipatitvā pānīyaṃ pivantesu tāpasassa phalāphalatthāya gamanokāso nāhosi.",
  "atk-s0513a1:2758_6": "So nirāhāropi pānīyaṃ detiyeva. Migagaṇā cintesuṃ “ayaṃ amhākaṃ pānīyaṃ dento phalāphalatthāya",
  "atk-s0513a1:2758_7": "gantuṃ okāsaṃ na labhati, nirāhāratāya ativiya kilamati, handamayaṃ katikaṃ karomā”ti.",
  "atk-s0513a1:2758_8": "Te katikaṃ akaṃsu “ito paṭṭhāya pānīyaṃ pivanatthāya āgacchantena attano balānurūpena",
  "atk-s0513a1:2758_9": "phalāphalaṃ gahetvāva āgantabba”nti. Te tato paṭṭhāya ekeko tiracchāno attano attano",
  "atk-s0513a1:2758_10": "balānurūpena madhuramadhurāni ambajambupanasādīnigahetvāva āgacchati. Ekassa atthāya",
  "atk-s0513a1:2758_11": "ābhataṃ phalāphalaṃ aḍḍhateyyasakaṭabhārappamāṇaṃ ahosi. Pañcasatatāpasā tadeva paribhuñjanti.",
  "atk-s0513a1:2758_12": "Atirekaṃ chaḍḍiyittha.",
  "atk-s0513a1:2759": "Bodhisatto taṃ disvā “ekaṃ nāma vattasampannaṃ nissāya ettakānaṃ tāpasānaṃ phalāphalatthāya agantvā yāpanaṃ uppannaṃ, vīriyaṃ nāma kātabbamevā”ti vatvā imaṃ gāthamāha –",
  "atk-s0513a1:2760": "124.",
  "atk-s0513a1:2761": "“Vāyametheva puriso, na nibbindeyya paṇḍito;",
  "atk-s0513a1:2762": "Vāyāmassa phalaṃ passa, bhuttā ambā anītiha”nti.",
  "atk-s0513a1:2763_0": "Tatrāyaṃ saṅkhepattho – paṇḍito attano vattapūraṇādike kammasmiṃ vāyametheva, na",
  "atk-s0513a1:2763_1": "ukkaṇṭheyya. Kiṃkāraṇā? Vāyāmassa nipphalatāya abhāvato. Iti mahāsatto “vāyāmo nāmesa",
  "atk-s0513a1:2763_2": "saphalova hotī”ti isigaṇaṃ ālapanto “vāyāmassa phalaṃ passā”ti āha. Kīdisaṃ? Bhuttā",
  "atk-s0513a1:2763_3": "ambā anītihaṃ. Tattha ambāti desanāmattaṃ, tehi pana nānappakārāni phalāphalāni ābhatāni.",
  "atk-s0513a1:2763_4": "Tesu sampannatarānaṃ ussannatarānaṃ vā vasena “ambā”ti vuttaṃ. Ye imehi pañcahi isisatehi",
  "atk-s0513a1:2763_5": "sayaṃ araññaṃ agantvā ekassa atthāya ānītā ambā bhuttā, idaṃ vāyāmassa phalaṃ. Tañca",
  "atk-s0513a1:2763_6": "kho pana anītihaṃ, “iti āha iti āhā”ti evaṃ itihītihena gahetabbaṃ na hoti, paccakkhameva",
  "atk-s0513a1:2763_7": "taṃ phalaṃ passāti. Evaṃ mahāsatto isigaṇassa ovādaṃ adāsi.",
  "atk-s0513a1:2764": "Satthā imaṃ dhammadesanaṃ āharitvā jātakaṃ samodhānesi – “tadā vattasampanno tāpaso ayaṃ bhikkhu ahosi, gaṇasatthā pana ahameva ahosi”nti.",
  "atk-s0513a1:2765": "Ambajātakavaṇṇanā catutthā.",
  "atk-s0513a1:2767": "[125] 5. Kaṭāhakajātakavaṇṇanā",
  "atk-s0513a1:2768": "Bahumpi so vikattheyyāti idaṃ satthā jetavane viharanto ekaṃ vikatthakabhikkhuṃ ārabbha kathesi. Tassa vatthu heṭṭhā kathitasadisameva.",
  "atk-s0513a1:2769_0": "Atīte pana bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.",
  "atk-s0513a1:2769_1": "Tassa bhariyā puttaṃ vijāyi, dāsīpissa taṃ divasaññeva puttaṃ vijāyi. Te ekatova",
  "atk-s0513a1:2769_2": "vaḍḍhiṃsu. Seṭṭhiputte lekhaṃ sikkhante dāsopissa phalakaṃ vahamāno gantvā teneva",
  "atk-s0513a1:2769_3": "saddhiṃ lekhaṃ sikkhi, gaṇanaṃ sikkhi, dve tayo vohāre akāsi. So anukkamena vacanakusalo",
  "atk-s0513a1:2769_4": "vohārakusalo yuvā abhirūpo ahosi, nāmena kaṭāheko nāma. So seṭṭhighare bhaṇḍāgārikakammaṃ",
  "atk-s0513a1:2769_5": "karonto cintesi “na maṃ ime sabbakālaṃ bhaṇḍāgārikakammaṃ kāressanti, kiñcideva dosaṃ",
  "atk-s0513a1:2769_6": "disvā tāḷetvā bandhitvā lakkhaṇena aṅketvā dāsaparibhogenapi paribhuñjissanti. Paccante",
  "atk-s0513a1:2769_7": "kho pana seṭṭhissa sahāyako seṭṭhi atthi, yaṃnūnāhaṃ seṭṭhissa vacanena lekhaṃ ādāya",
  "atk-s0513a1:2769_8": "tattha gantvā ‘ahaṃ seṭṭhiputto’ti vatvā taṃ seṭṭhiṃ vañcetvā tassa dhītaraṃ gahetvā",
  "atk-s0513a1:2769_9": "sukhaṃ vaseyya”nti. So sayameva paṇṇaṃ gahetvā “ahaṃ asukaṃ nāma mama puttaṃ tava",
  "atk-s0513a1:2769_10": "santikaṃ pahiṇiṃ, āvāhavivāhasambandho nāma mayhañca tayā, tuyhañca mayā saddhiṃ",
  "atk-s0513a1:2769_11": "patirūpo, tasmā tvaṃ imassa dārakassa attano dhītaraṃ datvā etaṃ tattheva vasāpehi,",
  "atk-s0513a1:2769_12": "ahampi okāsaṃ labhitvā āgamissāmī”ti likhitvā seṭṭhisseva muddikāya lañjetvā yathārucitaṃ",
  "atk-s0513a1:2769_13": "paribbayañceva gandhavatthādīni ca gahetvā paccantaṃ gantvā seṭṭhiṃ disvā vanditvā aṭṭhāsi.",
  "atk-s0513a1:2770_0": "Atha naṃ seṭṭhi “kuto āgatosi, tātā”ti pucchi. “Bārāṇasito”ti. “Kassa puttosī”ti?",
  "atk-s0513a1:2770_1": "“Bārāṇasiseṭṭhissā”ti. “Kenatthenāgatosī”ti? Tasmiṃ khaṇe kaṭāhako “idaṃ disvā jānissathā”ti",
  "atk-s0513a1:2770_2": "paṇṇaṃ adāsi. Seṭṭhi paṇṇaṃ vācetvā “idānāhaṃ jīvāmi nāmā”ti tuṭṭhacitto dhītaraṃ",
  "atk-s0513a1:2770_3": "datvā patiṭṭhāpesi. Tassa parivāro mahanto ahosi. So yāgukhajjakādīsu vā vatthagandhādīsu",
  "atk-s0513a1:2770_4": "vā upanītesu “evampi nāma yāguṃ pacanti, evaṃ khajjakaṃ, evaṃ bhattaṃ, aho paccantavāsikā",
  "atk-s0513a1:2770_5": "nāmā”ti yāguādīni garahati. “Ime paccantavāsibhāveneva ahatasāṭake vaḷañjituṃ na",
  "atk-s0513a1:2770_6": "jānanti, gandhe pisituṃ, pupphāni ganthituṃ na jānantī”ti vatthakammantikādayo garahati.",
  "atk-s0513a1:2771_0": "Bodhisattopi dāsaṃ apassanto “kaṭāhako na dissati, kahaṃ gato, pariyesatha na”nti",
  "atk-s0513a1:2771_1": "samantā manusse payojesi. Tesu eko tattha gantvā taṃ disvā sañjānitvā attānaṃ ajānāpetvā",
  "atk-s0513a1:2771_2": "āgantvā bodhisattassa ārocesi. Bodhisatto taṃ pavattiṃ sutvā “ayuttaṃ tena kataṃ,",
  "atk-s0513a1:2771_3": "gantvā naṃ gahetvā āgacchissāmī”ti rājānaṃ āpucchitvā mahantena parivārena nikkhami.",
  "atk-s0513a1:2771_4": "“Seṭṭhi kira paccantaṃ gacchatī”ti sabbattha pākaṭo jāto. Kaṭāhako “seṭṭhi kira āgacchatī”ti",
  "atk-s0513a1:2771_5": "sutvā cintesi “na so aññena kāraṇena āgacchissati, maṃ nissāyevassa āgamanena bhavitabbaṃ.",
  "atk-s0513a1:2771_6": "Sace panāhaṃ palāyissāmi, puna āgantuṃ na sakkā bhavissati. Atthi panesa upāyo. Mama",
  "atk-s0513a1:2771_7": "sāmikassa paṭipathaṃ gantvā dāsakammaṃ katvā tameva ārādhessāmī”ti. So tato paṭṭhāya",
  "atk-s0513a1:2771_8": "parisamajjhe evaṃ bhāsati “aññe bālamanussā attano bālabhāvena mātāpitūnaṃ guṇaṃ",
  "atk-s0513a1:2771_9": "ajānantā tesaṃ bhojanavelāya apacitikammaṃ akatvā tehi saddhiṃyeva bhuñjanti, mayaṃ",
  "atk-s0513a1:2771_10": "pana mātāpitūnaṃ bhojanakāle paṭiggahaṃ upanema, kheḷamallakaṃ upanema, bhājanāni",
  "atk-s0513a1:2771_11": "upanema, pānīyampi bījanimpi gahetvā upatiṭṭhāmā”ti yāva sarīravaḷañjanakāle udakakalasaṃ",
  "atk-s0513a1:2771_12": "ādāya paṭicchannaṭṭhānagamanā sabbaṃ dāsehi sāmikānaṃ kattabbakiccaṃ pakāsesi.",
  "atk-s0513a1:2772_0": "So evaṃ parisaṃ uggaṇhāpetvā bodhisattassa paccantasamīpaṃ āgatakāle sasuraṃ avoca",
  "atk-s0513a1:2772_1": "“tāta, mama kira pitā tumhākaṃ dassanatthāya āgacchati, tumhe khādanīyabhojanīyaṃ",
  "atk-s0513a1:2772_2": "paṭiyādāpetha, ahaṃ paṇṇākāraṃ gahetvā paṭipathaṃ gamissāmī”ti. So “sādhu, tātā”ti",
  "atk-s0513a1:2772_3": "sampaṭicchi. Kaṭāhako bahuṃ paṇṇākāramādāya mahantena parivārena gantvā bodhisattaṃ",
  "atk-s0513a1:2772_4": "vanditvā paṇṇākāraṃ adāsi. Bodhisattopi paṇṇākāraṃ gahetvā tena saddhiṃ paṭisanthāraṃ",
  "atk-s0513a1:2772_5": "katvā pātarāsakāle khandhāvāraṃ nivāsetvā sarīravaḷañjanatthāya paṭicchannaṭṭhānaṃ",
  "atk-s0513a1:2772_6": "pāvisi. Kaṭāhako attano parivāraṃ nivattetvā kalasaṃ ādāya bodhisattassa santikaṃ",
  "atk-s0513a1:2772_7": "gantvā udakakiccapariyosāne pādesu patitvā “sāmi, ahaṃ tumhākaṃ yattakaṃ icchatha,",
  "atk-s0513a1:2772_8": "tattakaṃ dhanaṃ dassāmi, mā me yasaṃ antaradhāpayitthā”ti āha. Bodhisatto tassa vattasampadāya",
  "atk-s0513a1:2772_9": "pasīditvā “mā bhāyi, natthi te mama santikā antarāyo”ti samassāsetvā paccantanagaraṃ",
  "atk-s0513a1:2772_10": "pāvisi. Mahanto sakkāro ahosi, kaṭāhakopissa nirantaraṃ dāsena kattabbakiccaṃ karoti.",
  "atk-s0513a1:2772_11": "Atha naṃ ekāya velāya sukhanisinnaṃ paccantaseṭṭhi āha “mahāseṭṭhi, mayā tumhākaṃ",
  "atk-s0513a1:2772_12": "paṇṇaṃ disvāva tumhākaṃ puttassa dārikā dinnā”ti bodhisatto kaṭāhakaṃ puttameva katvā",
  "atk-s0513a1:2772_13": "tadanucchavikaṃ piyavacanaṃ vatvā seṭṭhiṃ tosesi. Tato paṭṭhāya kaṭāhakassa mukhaṃ",
  "atk-s0513a1:2772_14": "ulloketuṃ samattho nāma nāhosi.",
  "atk-s0513a1:2773_0": "Athekadivasaṃ mahāsatto seṭṭhidhītaraṃ pakkositvā “ehi, amma, sīse me ūkā vicināhī”ti",
  "atk-s0513a1:2773_1": "vatvā taṃ āgantvā ūkā gahetvā ṭhitaṃ piyavacanaṃ vatvā “kathehi, amma, kacci te mama",
  "atk-s0513a1:2773_2": "putto sukhadukkhesu appamatto, ubho janā sammodamānā samaggavāsaṃ vasathā”ti pucchi.",
  "atk-s0513a1:2773_3": "“Tāta, mahāseṭṭhi tumhākaṃ puttassa añño doso natthi, kevalaṃ āhāraṃ garahatī”ti.",
  "atk-s0513a1:2773_4": "“Amma, niccakālamesa dukkhasīlova, apica te ahaṃ tassa mukhabandhanamantaṃ dassāmi,",
  "atk-s0513a1:2773_5": "taṃ tvaṃ sādhukaṃ uggaṇhitvā mama puttassa bhojanakāle garahantassa uggahitaniyāmeneva",
  "atk-s0513a1:2773_6": "purato ṭhatvā vadeyyāsī”ti gāthaṃ uggaṇhāpetvā katipāhaṃ vasitvā bārāṇasimeva agamāsi.",
  "atk-s0513a1:2773_7": "Kaṭāhakopi bahuṃ khādanīyabhojanīyaṃ ādāya anumaggaṃ gantvā bahudhanaṃ datvā vanditvā",
  "atk-s0513a1:2773_8": "nivatti. So bodhisattassa gatakālato paṭṭhāya atirekamānī ahosi. So ekadivasaṃ seṭṭhidhītāya",
  "atk-s0513a1:2773_9": "nānaggarasabhojanaṃ upanetvā kaṭacchuṃ ādāya parivisantiyā bhattaṃ garahituṃ ārabhi.",
  "atk-s0513a1:2773_10": "Seṭṭhidhītā bodhisattassa santike uggahitaniyāmeneva imaṃ gāthamāha –",
  "atk-s0513a1:2774": "125.",
  "atk-s0513a1:2775": "“Bahumpi so vikattheyya, aññaṃ janapadaṃ gato;",
  "atk-s0513a1:2776": "Anvāgantvāna dūseyya, bhuñja bhoge kaṭāhakā”ti.",
  "atk-s0513a1:2777_0": "Tattha bahumpi so vikattheyya, aññaṃ janapadaṃ gatoti yo attano jātibhūmito aññaṃ",
  "atk-s0513a1:2777_1": "janapadaṃ gato hoti, yatthassa jātiṃ na jānanti, so bahumpi vikattheyya, vambhanavacanaṃ",
  "atk-s0513a1:2777_2": "vañcanavacanaṃ vadeyya. Anvāgantvāna dūseyyāti imaṃ tāva vāraṃ sāmikassa paṭipathaṃ",
  "atk-s0513a1:2777_3": "gantvā dāsakiccassa katattā kasāhi paharitvā piṭṭhicammuppāṭanato ca lakkhaṇāhananato",
  "atk-s0513a1:2777_4": "ca muttosi. Sace anācāraṃ karosi, puna aññasmiṃ āgamanavāre tava sāmiko anvāgantvāna",
  "atk-s0513a1:2777_5": "dūseyya, imaṃ gehaṃ anuāgantvā kasābhighātehi ceva lakkhaṇāhananena ca jātippakāsanena",
  "atk-s0513a1:2777_6": "ca taṃ dūseyya upahaneyya. Tasmā imaṃ anācāraṃ pahāya bhuñja bhoge kaṭāhaka, mā pacchā",
  "atk-s0513a1:2777_7": "attano dāsabhāvaṃ pākaṭaṃ kāretvā vippaṭisārī ahosīti ayamettha seṭṭhino adhippāyo.",
  "atk-s0513a1:2778_0": "Seṭṭhidhītā pana etamatthaṃ ajānantī uggahitaniyāmena byañjanameva payirudāhāsi.",
  "atk-s0513a1:2778_1": "Kaṭāhako “addhā seṭṭhinā mama kulaṃ ācikkhitvā etissā sabbaṃ kathitaṃ bhavissatī”ti",
  "atk-s0513a1:2778_2": "tato paṭṭhāya puna bhattaṃ garahituṃ na visahi, nihatamāno yathāladdhaṃ bhuñjitvā yathākammaṃ gato.",
  "atk-s0513a1:2779": "Satthā imaṃ dhammadesanaṃ āharitvā jātakaṃ samodhānesi “tadā kaṭāhako vikatthakabhikkhu ahosi, bārāṇasiseṭṭhi pana ahameva ahosi”nti.",
  "atk-s0513a1:2780": "Kaṭāhakajātakavaṇṇanā pañcamā.",
  "atk-s0513a1:2782": "[126] 6. Asilakkhaṇajātakavaṇṇanā",
  "atk-s0513a1:2783_0": "Tathevekassa kalyāṇanti idaṃ satthā jetavane viharanto kosalarañño asilakkhaṇapāṭhakaṃ",
  "atk-s0513a1:2783_1": "brāhmaṇaṃ ārabbha kathesi. So kira kammārehi rañño asīnaṃ āhaṭakāle asiṃ upasiṅghitvā",
  "atk-s0513a1:2783_2": "asilakkhaṇaṃ udāharati. So yesaṃ hatthato lābhaṃ labhati, tesaṃ asiṃ “lakkhaṇasampanno",
  "atk-s0513a1:2783_3": "maṅgalasaṃyutto”ti vadati. Yesaṃ hatthato lābhaṃ na labhati, tesaṃ asiṃ “avalakkhaṇo”ti",
  "atk-s0513a1:2783_4": "garahati. Atheko kammāro asiṃ katvā kosiyaṃ sukhumaṃ maricacuṇṇaṃ pakkhipitvā rañño",
  "atk-s0513a1:2783_5": "asiṃ āhari. Rājā brāhmaṇaṃ pakkosāpetvā “asiṃ vīmaṃsā”ti āha. Brāhmaṇassa asiṃ ākaḍḍhitvā",
  "atk-s0513a1:2783_6": "upasiṅghantassa maricacuṇṇāni nāsaṃ pavisitvā khipitukāmataṃ uppādesuṃ. Tassa khipantassa",
  "atk-s0513a1:2783_7": "nāsikā asidhārāya paṭihatā dvidhā chijji. Tassevaṃ nāsikāya chinnabhāvo bhikkhusaṅghe",
  "atk-s0513a1:2783_8": "pākaṭo jāto. Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso, rañño",
  "atk-s0513a1:2783_9": "kira asilakkhaṇapāṭhako asiṃ upasiṅghanto nāsikaṃ chindāpesī”ti. Satthā āgantvā “kāya",
  "atk-s0513a1:2783_10": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2783_11": "bhikkhave, idāneva so brāhmaṇo asiṃ upasiṅghanto nāsikāchedaṃ patto, pubbepi pattoyevā”ti vatvā atītaṃ āhari.",
  "atk-s0513a1:2784_0": "Atīte bārāṇasiyaṃ brahmadatte rajjaṃ kārente tassa asilakkhaṇapāṭhako brāhmaṇo ahosīti",
  "atk-s0513a1:2784_1": "sabbaṃ paccuppannavatthusadisameva. Rājā pana tassa vejje datvā nāsikākoṭiṃ phāsukaṃ",
  "atk-s0513a1:2784_2": "kārāpetvā lākhāya paṭināsikaṃ kāretvā puna taṃ upaṭṭhākameva akāsi. Bārāṇasirañño",
  "atk-s0513a1:2784_3": "pana putto natthi, ekā dhītā ceva bhāgineyyo ca ahesuṃ. So ubhopi te attano santikeyeva",
  "atk-s0513a1:2784_4": "vaḍḍhāpesi. Te ekato vaḍḍhantā aññamaññaṃ paṭibaddhacittā ahesuṃ. Rājāpi amacce pakkosāpetvā",
  "atk-s0513a1:2784_5": "“mayhaṃ bhāgineyyopi imassa rajjassa sāmikova, dhītaraṃ etasseva datvā abhisekamassa",
  "atk-s0513a1:2784_6": "karomī”ti vatvā puna cintesi “mayhaṃ bhāgineyyo sabbathāpi ñātakoyeva, etassa aññaṃ",
  "atk-s0513a1:2784_7": "rājadhītaraṃ ānetvā abhisekaṃ katvā dhītaraṃ aññassa rañño dassāmi, evaṃ no ñātakā",
  "atk-s0513a1:2784_8": "bahū bhavissanti, dvinnampi rajjānaṃ mayameva sāmikā bhavissāmā”ti. So amaccehi saddhiṃ",
  "atk-s0513a1:2784_9": "sammantetvā “ubhopete visuṃ kātuṃ vaṭṭatī”ti bhāgineyyaṃ aññasmiṃ nivesane, dhītaraṃ aññasmiṃ vāsesi.",
  "atk-s0513a1:2785_0": "Te soḷasavassuddesikabhāvaṃ pattā ativiya paṭibaddhacittā ahesuṃ. Rājakumāro “kena",
  "atk-s0513a1:2785_1": "nu kho upāyena mātuladhītaraṃ rājagehā nīharāpetuṃ sakkā bhaveyyā”ti cintento “attheko",
  "atk-s0513a1:2785_2": "upāyo”ti mahāikkhaṇikaṃ pakkosāpetvā tassā sahassabhaṇḍikaṃ datvā “kiṃ mayā kattabba”nti",
  "atk-s0513a1:2785_3": "vutte “amma, tayi karontiyā anipphatti nāma natthi, kiñcideva kāraṇaṃ vatvā yathā",
  "atk-s0513a1:2785_4": "mama mātulo rājā dhītaraṃ antogehā nīharāpeti, tathā karohī”ti āha. Sādhu, sāmi,",
  "atk-s0513a1:2785_5": "ahaṃ rājānaṃ upasaṅkamitvā evaṃ vakkhāmi “deva, rājadhītāya upari kāḷakaṇṇī atthi,",
  "atk-s0513a1:2785_6": "ettakaṃ kālaṃ nivattitvā olokentopi natthi, ahaṃ rājadhītaraṃ asukadivase nāma rathaṃ",
  "atk-s0513a1:2785_7": "āropetvā bahuāvudhahatthe purise ādāya mahantena parivārena susānaṃ gantvā maṇḍalapīṭhikāya",
  "atk-s0513a1:2785_8": "heṭṭhāmañce matamanussaṃ nipajjāpetvā uparimañce rājadhītaraṃ ṭhapetvā gandhodakaghaṭānaṃ",
  "atk-s0513a1:2785_9": "aṭṭhuttarasatena nhāpetvā kāḷakaṇṇiṃ pavāhessāmī”ti evaṃ vatvā rājadhītaraṃ susānaṃ",
  "atk-s0513a1:2785_10": "nessāmi, tvaṃ amhākaṃ tattha gamanadivase amhehi puretarameva thokaṃ maricacuṇṇaṃ",
  "atk-s0513a1:2785_11": "ādāya āvudhahatthehi attano manussehi parivuto rathaṃ abhiruyha susānaṃ gantvā rathaṃ",
  "atk-s0513a1:2785_12": "susānadvāre ekapadese ṭhapetvā āvudhahatthe manusse susānavanaṃ pesetvā sayaṃ susāne",
  "atk-s0513a1:2785_13": "maṇḍalapīṭhikaṃ pasāretvā matako viya paṭikujjo hutvā nipajja. Ahaṃ tattha āgantvā",
  "atk-s0513a1:2785_14": "tava upari mañcakaṃ attharitvā rājadhītaraṃ ukkhipitvā mañce sayāpessāmi, tvaṃ tasmiṃ",
  "atk-s0513a1:2785_15": "khaṇe maricacuṇṇaṃ nāsikāya pakkhipitvā dve tayo vāre khipeyyāsi. Tayā khipitakāle",
  "atk-s0513a1:2785_16": "mayaṃ rājadhītaraṃ pahāya palāyissāma. Atha tvaṃ rājadhītaraṃ sīsaṃ nhāpetvā sayampi",
  "atk-s0513a1:2785_17": "sīsaṃ nhāyitvā taṃ ādāya attano nivesanaṃ gaccheyyāsīti. So “sādhu sundaro upāyo”ti sampaṭicchi.",
  "atk-s0513a1:2786_0": "Sāpi gantvā rañño tamatthaṃ ārocesi, rājāpi sampaṭicchi. Rājadhītāyapi taṃ antaraṃ",
  "atk-s0513a1:2786_1": "ācikkhi, sāpi sampaṭicchi. Sā nikkhamanadivase kumārassa saññaṃ datvā mahantena parivārena",
  "atk-s0513a1:2786_2": "susānaṃ gacchantī ārakkhamanussānaṃ bhayajananatthaṃ āha – “mayā rājadhītāya mañce",
  "atk-s0513a1:2786_3": "ṭhapitakāle heṭṭhāmañce matapuriso khipissati, khipitvā ca heṭṭhāmañcā nikkhamitvā",
  "atk-s0513a1:2786_4": "yaṃ paṭhamaṃ passissati, tameva gahessati, appamattā bhaveyyāthā”ti. Rājakumāro puretaraṃ",
  "atk-s0513a1:2786_5": "gantvā vuttanayeneva tattha nipajji. Mahāikkhaṇikā rājadhītaraṃ ukkhipitvā maṇḍalapīṭhikāṭhānaṃ",
  "atk-s0513a1:2786_6": "gacchantī “mā bhāyī”ti saññāpetvā mañce ṭhapesi. Tasmiṃ khaṇe kumāro maricacuṇṇaṃ",
  "atk-s0513a1:2786_7": "nāsāya pakkhipitvā khipi. Tena khipitamatteyeva mahāikkhaṇikā rājadhītaraṃ pahāya",
  "atk-s0513a1:2786_8": "mahāravaṃ ravamānā sabbapaṭhamaṃ palāyi, tassā palātakālato paṭṭhāya ekopi ṭhātuṃ",
  "atk-s0513a1:2786_9": "samattho nāma nāhosi, gahitagahitāni āvudhāni chaḍḍetvā sabbe palāyiṃsu. Kumāro yathāsammantitaṃ",
  "atk-s0513a1:2786_10": "sabbaṃ katvā rājadhītaraṃ ādāya attano nivesanaṃ agamāsi.",
  "atk-s0513a1:2787_0": "Ikkhaṇikā gantvā taṃ kāraṇaṃ rañño ārocesi. Rājā “pakatiyāpi sā mayā tassevatthāya",
  "atk-s0513a1:2787_1": "puṭṭhā, pāyāse chaḍḍitasappi viya jāta”nti sampaṭicchitvā aparabhāge bhāgineyyassa",
  "atk-s0513a1:2787_2": "rajjaṃ datvā dhītaraṃ mahādeviṃ kāresi. So tāya saddhiṃ samaggavāsaṃ vasamāno dhammena",
  "atk-s0513a1:2787_3": "rajjaṃ kāresi. Sopi asilakkhaṇapāṭhako tasseva upaṭṭhāko ahosi. Tassekadivasaṃ rājūpaṭṭhānaṃ",
  "atk-s0513a1:2787_4": "āgantvā paṭisūriyaṃ ṭhatvā upaṭṭhahantassa lākhā vilīyi, paṭināsikā bhūmiyaṃ pati.",
  "atk-s0513a1:2787_5": "So lajjāya adhomukho aṭṭhāsi. Atha naṃ rājā parihasanto “ācariya, mā cintayittha,",
  "atk-s0513a1:2787_6": "khipitaṃ nāma ekassa kalyāṇaṃ hoti, ekassa pāpakaṃ. Tumhehi khipitena nāsikā chijjīyittha,",
  "atk-s0513a1:2787_7": "mayaṃ pana khipantā mātuladhītaraṃ labhitvā rajjaṃ pāpuṇimhā”ti vatvā imaṃ gāthamāha –",
  "atk-s0513a1:2788": "126.",
  "atk-s0513a1:2789": "“Tathevekassa kalyāṇaṃ, tathevekassa pāpakaṃ;",
  "atk-s0513a1:2790": "Tasmā sabbaṃ na kalyāṇaṃ, sabbaṃ vāpi na pāpaka”nti.",
  "atk-s0513a1:2791": "Tattha tathevekassāti tadevekassa. Ayameva vā pāṭho. Dutiyapadepi eseva nayo.",
  "atk-s0513a1:2792": "Iti so imāya gāthāya taṃ kāraṇaṃ āharitvā dānādīni puññāni katvā yathākammaṃ gato.",
  "atk-s0513a1:2793_0": "Satthā imāya desanāya lokasammatānaṃ kalyāṇapāpakānaṃ anekaṃsikabhāvaṃ pakāsetvā",
  "atk-s0513a1:2793_1": "jātakaṃ samodhānesi – “tadā asilakkhaṇapāṭhakova etarahi asilakkhaṇapāṭhako, bhāgineyyarājā",
  "atk-s0513a1:2793_2": "pana ahameva ahosi”nti.",
  "atk-s0513a1:2794": "Asilakkhaṇajātakavaṇṇanā chaṭṭhā.",
  "atk-s0513a1:2796": "[127] 7. Kalaṇḍukajātakavaṇṇanā",
  "atk-s0513a1:2797": "Te desā tāni vatthūnīti idaṃ satthā jetavane viharanto ekaṃ vikatthakabhikkhuṃ ārabbha kathesi. Tattha dvepi vatthūni kaṭāhakajātakasadisāneva.",
  "atk-s0513a1:2798_0": "Idha panesa bārāṇasiseṭṭhino dāso kalaṇḍuko nāma ahosi. Tassa palāyitvā paccantavāsiseṭṭhino",
  "atk-s0513a1:2798_1": "dhītaraṃ gahetvā mahantena parivārena vasanakāle bārāṇasiseṭṭhi pariyesāpetvāpi tassa",
  "atk-s0513a1:2798_2": "gataṭṭhānaṃ ajānanto “gaccha, kalaṇḍukaṃ pariyesā”ti attanā puṭṭhaṃ sukapotakaṃ pesesi.",
  "atk-s0513a1:2798_3": "Sukapotako ito cito ca vicaranto taṃ nagaraṃ pāpuṇi. Tasmiñca kāle kalaṇḍuko nadīkīḷaṃ",
  "atk-s0513a1:2798_4": "kīḷitukāmo bahuṃ mālāgandhavilepanañceva khādanīyabhojanīyāni ca gāhāpetvā nadiṃ",
  "atk-s0513a1:2798_5": "gantvā seṭṭhidhītāya saddhiṃ nāvaṃ āruyha udake kīḷati. Tasmiñca padese nadīkīḷaṃ",
  "atk-s0513a1:2798_6": "kīḷantā issarajātikā tikhiṇabhesajjaparibhāvitaṃ khīraṃ pivanti, tena tesaṃ divasabhāgampi",
  "atk-s0513a1:2798_7": "udake kīḷantānaṃ sītaṃ na bādhati. Ayaṃ pana kalaṇḍuko khīragaṇḍūsaṃ gahetvā mukhaṃ",
  "atk-s0513a1:2798_8": "vikkhāletvā taṃ khīraṃ nuṭṭhubhati. Nuṭṭhubhantopi udake anuṭṭhubhitvā seṭṭhidhītāya",
  "atk-s0513a1:2798_9": "sīse nuṭṭhubhati. Sukapotakopi nadītīraṃ gantvā ekissā udumbarasākhāya nisīditvā",
  "atk-s0513a1:2798_10": "oloketvā kalaṇḍukaṃ sañjānitvā seṭṭhidhītāya sīse nuṭṭhubhantaṃ disvā “are, kalaṇḍuka",
  "atk-s0513a1:2798_11": "dāsa, attano jātiñca vasanaṭṭhānañca anussara, khīragaṇḍūsaṃ gahetvā mukhaṃ vikkhāletvā",
  "atk-s0513a1:2798_12": "jātisampannāya sukhasaṃvaḍḍhāya seṭṭhidhītāya sīse mā nuṭṭhubhi, attano pamāṇaṃ na",
  "atk-s0513a1:2798_13": "jānāsī”ti vatvā imaṃ gāthamāha –",
  "atk-s0513a1:2799": "127.",
  "atk-s0513a1:2800": "“Te desā tāni vatthūni, ahañca vanagocaro;",
  "atk-s0513a1:2801": "Anuvicca kho taṃ gaṇheyyuṃ, piva khīraṃ kalaṇḍukā”ti.",
  "atk-s0513a1:2802_0": "Tattha te desā tāni vatthūnīti mātukucchiṃ sandhāya vadati. Ayametthādhippāyo – yattha",
  "atk-s0513a1:2802_1": "te vasitaṃ, na te khattiyadhītādīnaṃ kucchidesā. Yattha vāsi patiṭṭhito, na tāni",
  "atk-s0513a1:2802_2": "khattiyadhītādīnaṃ kucchivatthūni. Atha kho dāsikucchiyaṃ tvaṃ vasi ceva patiṭṭhito",
  "atk-s0513a1:2802_3": "cāti. Ahañca vanagocaroti tiracchānabhūtopi etamatthaṃ jānāmīti dīpeti. Anuvicca",
  "atk-s0513a1:2802_4": "kho taṃ gaṇheyyunti evaṃ anācāraṃ caramānaṃ mayā gantvā ārocite anuvicca jānitvā",
  "atk-s0513a1:2802_5": "tava sāmikā tāḷetvā ceva lakkhaṇāhatañca katvā taṃ gaṇheyyuṃ, gahetvā gamissanti,",
  "atk-s0513a1:2802_6": "tasmā attano pamāṇaṃ ñatvā seṭṭhidhītāya sīse anuṭṭhubhitvā piva khīraṃ. Kalaṇḍukāti taṃ nāmenālapati.",
  "atk-s0513a1:2803_0": "Kalaṇḍukopi suvapotakaṃ sañjānitvā “maṃ pākaṭaṃ kareyyā”ti bhayena “ehi, sāmi, kadā",
  "atk-s0513a1:2803_1": "āgatosī”ti āha. Suko “na esa maṃ hitakāmatāya pakkosati, gīvaṃ pana me vaṭṭetvā māretukāmo”ti",
  "atk-s0513a1:2803_2": "ñatvāva “na me tayā attho”ti tato uppatitvā bārāṇasiṃ gantvā yathādiṭṭhaṃ seṭṭhino",
  "atk-s0513a1:2803_3": "vitthārena kathesi. Seṭṭhi “ayuttaṃ tena kata”nti vatvā gantvā tassa āṇaṃ kāretvā",
  "atk-s0513a1:2803_4": "bārāṇasimeva naṃ ānetvā dāsaparibhogena paribhuñji.",
  "atk-s0513a1:2804": "Satthā imaṃ dhammadesanaṃ āharitvā jātakaṃ samodhānesi – “tadā kalaṇḍuko ayaṃ bhikkhu ahosi, bārāṇasiseṭṭhi pana ahameva ahosi”nti.",
  "atk-s0513a1:2805": "Kalaṇḍukajātakavaṇṇanā sattamā.",
  "atk-s0513a1:2807": "[128] 8. Biḷāravatajātakavaṇṇanā",
  "atk-s0513a1:2808_0": "Yo ve dhammaṃ dhajaṃ katvāti idaṃ satthā jetavane viharanto ekaṃ kuhakabhikkhuṃ ārabbha",
  "atk-s0513a1:2808_1": "kathesi. Tadā hi satthā tassa kuhakabhāve ārocite “na, bhikkhave, idāneva, pubbepesa",
  "atk-s0513a1:2808_2": "kuhakoyevā”ti vatvā atītaṃ āhari.",
  "atk-s0513a1:2809_0": "Atīte bārāṇasiyaṃ brahmadatte rajjaṃ kārente bodhisatto mūsikayoniyaṃ paṭisandhiṃ",
  "atk-s0513a1:2809_1": "gahetvā vuḍḍhimanvāya mahāsarīro sūkaracchāpakasadiso hutvā anekasatamūsikāhi parivuto",
  "atk-s0513a1:2809_2": "araññe viharati. Atheko siṅgālo ito cito ca vicaranto taṃ mūsikayūthaṃ disvā “imā",
  "atk-s0513a1:2809_3": "mūsikā vañcetvā khādissāmī”ti cintetvā mūsikānaṃ āsayassa avidūre sūriyābhimukho",
  "atk-s0513a1:2809_4": "vātaṃ pivanto ekena pādena aṭṭhāsi. Bodhisatto gocarāya caramāno taṃ disvā “sīlavā",
  "atk-s0513a1:2809_5": "eso bhavissatī”ti tassa santikaṃ gantvā “bhante, tvaṃ ko nāmo”ti pucchi. “Dhammiko",
  "atk-s0513a1:2809_6": "nāmā”ti. “Cattāro pāde bhūmiyaṃ aṭhapetvā kasmā ekeneva ṭhitosī”ti. “Mayi cattāro",
  "atk-s0513a1:2809_7": "pāde pathaviyaṃ ṭhapente pathavī vahituṃ na sakkoti, tasmā ekeneva tiṭṭhāmī”ti. “Mukhaṃ",
  "atk-s0513a1:2809_8": "vivaritvā kasmā ṭhitosī”ti? “Mayaṃ aññaṃ na bhakkhayāma, vātameva bhakkhayāmā”ti.",
  "atk-s0513a1:2809_9": "“Atha kasmā sūriyābhimukho tiṭṭhasī”ti? “Sūriyaṃ namassāmī”ti. Bodhisatto tassa vacanaṃ",
  "atk-s0513a1:2809_10": "sutvā “sīlavā eso bhavissatī”ti tato paṭṭhāya mūsikagaṇena saddhiṃ sāyaṃ pātaṃ tassa",
  "atk-s0513a1:2809_11": "upaṭṭhānaṃ gacchati.",
  "atk-s0513a1:2810_0": "Athassa upaṭṭhānaṃ katvā gamanakāle siṅgālo sabbapacchimaṃ mūsikaṃ gahetvā maṃsaṃ",
  "atk-s0513a1:2810_1": "khāditvā ajjhoharitvā mukhaṃ puñchitvā tiṭṭhati. Anupubbena mūsikagaṇo tanuko jāto.",
  "atk-s0513a1:2810_2": "Mūsikā “pubbe amhākaṃ ayaṃ āsayo nappahoti, nirantarā tiṭṭhāma. Idāni sithilā, evampi",
  "atk-s0513a1:2810_3": "āsayo na pūrateva, kiṃ nu kho eta”nti bodhisattassa taṃ pavattiṃ ārocesuṃ. Bodhisatto",
  "atk-s0513a1:2810_4": "“kena nu kho kāraṇena musikā tanuttaṃ gatā”ti cintento siṅgāle āsaṅkaṃ ṭhapetvā “vīmaṃsissāmi",
  "atk-s0513a1:2810_5": "na”nti upaṭṭhānakāle sesamūsikā purato katvā sayaṃ pacchato ahosi. Siṅgālo tassa",
  "atk-s0513a1:2810_6": "upari pakkhandi, bodhisatto attano gahaṇatthāya taṃ pakkhandantaṃ disvā nivattitvā",
  "atk-s0513a1:2810_7": "“bho siṅgāla, idaṃ te vatasamādānaṃ na dhammasudhammatāya, paresaṃ pana vihiṃsanatthāya",
  "atk-s0513a1:2810_8": "dhammaṃ dhajaṃ katvā carasī”ti vatvā imaṃ gāthamāha –",
  "atk-s0513a1:2811": "128.",
  "atk-s0513a1:2812": "“Yo ve dhammaṃ dhajaṃ katvā, nigūḷho pāpamācare;",
  "atk-s0513a1:2813": "Vissāsayitvā bhūtāni, biḷāraṃ nāma taṃ vata”nti.",
  "atk-s0513a1:2814_0": "Tattha yo veti khattiyādīsu yo kocideva. Dhammaṃ dhajaṃ katvāti dasakusalakammapathadhammaṃ",
  "atk-s0513a1:2814_1": "dhajaṃ karitvā, kūṭaṃ karonto viya ussāpetvā dassentoti attho. Vissāsayitvāti “sīlavā",
  "atk-s0513a1:2814_2": "aya”nti saññāya sañjātavissāsāni katvā. Biḷāraṃ nāma taṃ vatanti taṃ evaṃ dhammaṃ",
  "atk-s0513a1:2814_3": "dhajaṃ katvā raho pāpāni karontassa vataṃ kerāṭikavataṃ nāma hotīti attho.",
  "atk-s0513a1:2815_0": "Mūsikarājā kathentova uppatitvā tassa gīvāyaṃ patitvā hanukassa heṭṭhā antogalanāḷiyaṃ",
  "atk-s0513a1:2815_1": "ḍaṃsitvā galanāḷiṃ phāletvā jīvitakkhayaṃ pāpesi. Mūsikagaṇo nivattitvā siṅgālaṃ",
  "atk-s0513a1:2815_2": "“muru murū”ti khāditvā agamāsi. Paṭhamāgatāva kirassa maṃsaṃ labhiṃsu, pacchā āgatā",
  "atk-s0513a1:2815_3": "na labhiṃsu. Tato paṭṭhāya mūsikagaṇo nibbhayo jāto.",
  "atk-s0513a1:2816": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo kuhakabhikkhu ahosi, mūsikarājā pana ahameva ahosi”nti.",
  "atk-s0513a1:2817": "Biḷāravatajātakavaṇṇanā aṭṭhamā.",
  "atk-s0513a1:2819": "[129] 9. Aggikabhāradvājajātakavaṇṇanā",
  "atk-s0513a1:2820": "Nāyaṃ sikhā puññahetūti idaṃ satthā jetavane viharanto kuhakaññeva bhikkhuṃ ārabbha kathesi.",
  "atk-s0513a1:2821_0": "Atītasmiñhi bārāṇasiyaṃ brahmadatte rajjaṃ kārente bodhisatto mūsikarājā hutvā araññe",
  "atk-s0513a1:2821_1": "vasati. Atheko siṅgālo davaḍāhe uṭṭhite palāyituṃ asakkonto ekasmiṃ rukkhe sīsaṃ",
  "atk-s0513a1:2821_2": "āhacca aṭṭhāsi. Tassa sakalasarīre lomāni jhāyiṃsu, rukkhaṃ āhacca ṭhitaṭṭhāne pana",
  "atk-s0513a1:2821_3": "matthake cūḷā viya thokāni lomāni aṭṭhaṃsu. So ekadivasaṃ soṇḍiyaṃ pānīyaṃ pivanto",
  "atk-s0513a1:2821_4": "chāyaṃ olokento cūḷaṃ disvā “uppannaṃ dāni me bhaṇḍamūla”nti araññe vicaranto taṃ",
  "atk-s0513a1:2821_5": "mūsikādariṃ disvā “imā mūsikā vañcetvā khādissāmī”ti heṭṭhā vuttanayeneva avidūre",
  "atk-s0513a1:2821_6": "aṭṭhāsi. Atha naṃ bodhisatto gocarāya caranto disvā “sīlavā aya”nti saññāya upasaṅkamitvā",
  "atk-s0513a1:2821_7": "“tvaṃ kinnāmosī”ti pucchi. “Ahaṃ aggikabhāradvājo nāmā”ti. “Atha kasmā āgatosī”ti?",
  "atk-s0513a1:2821_8": "“Tumhākaṃ rakkhanatthāyā”ti. “Kinti katvā amhe rakkhissasī”ti? “Ahaṃ aṅguṭṭhagaṇanaṃ",
  "atk-s0513a1:2821_9": "nāma jānāmi, tumhākaṃ pātova nikkhamitvā gocarāya gamanakāle ‘ettakā’ti gaṇetvā paccāgamanakālepi",
  "atk-s0513a1:2821_10": "gaṇessāmi, evaṃ sāyaṃ pātaṃ gaṇento rakkhissāmī”ti. “Tena hi rakkha mātulā”ti. So",
  "atk-s0513a1:2821_11": "“sādhū”ti sampaṭicchitvā nikkhamanakāle “eko dve tayo”ti gaṇetvā paccāgamanakālepi",
  "atk-s0513a1:2821_12": "tatheva gaṇetvā sabbapacchimaṃ gahetvā khādati. Sesaṃ purimasadisameva.",
  "atk-s0513a1:2822": "Idha pana mūsikarājā nivattitvā ṭhito “bho aggikabhāradvāja, nāyaṃ tava dhammasudhammatāya matthake cūḷā ṭhapitā, kucchikāraṇā pana ṭhapitā”ti vatvā imaṃ gāthamāha –",
  "atk-s0513a1:2823": "129.",
  "atk-s0513a1:2824": "“Nāyaṃ sikhā puññahetu, ghāsahetu ayaṃ sikhā;",
  "atk-s0513a1:2825": "Nāguṭṭhigaṇanaṃ yāti, alaṃ te hotu aggikā”ti.",
  "atk-s0513a1:2826_0": "Tattha nāguṭṭhigaṇanaṃ yātīti “aṅguṭṭhigaṇanā”ti aṅguṭṭhagaṇanā vuccati, ayaṃ mūsikagaṇo",
  "atk-s0513a1:2826_1": "aṅguṭṭhagaṇanaṃ na gacchati na upeti na pūreti, parikkhayaṃ gacchatīti attho. Alaṃ",
  "atk-s0513a1:2826_2": "te hotu aggikāti siṅgālaṃ nāmena ālapanto āha. Ettāvatā te alaṃ hotu, na ito paraṃ",
  "atk-s0513a1:2826_3": "mūsike khādissasi. Amhehi vā tayā saddhiṃ saṃvāso alaṃ hotu, na mayaṃ idāni tayā",
  "atk-s0513a1:2826_4": "saddhiṃ vasissāmātipi attho. Sesaṃ purimasadisameva.",
  "atk-s0513a1:2827": "Satthā imaṃ dhammadesanaṃ āharitvā jātakaṃ samodhānesi “tadā siṅgālo ayaṃ bhikkhu ahosi, mūsikarājā pana ahameva ahosi”nti.",
  "atk-s0513a1:2828": "Aggikabhāradvājajātakavaṇṇanā navamā.",
  "atk-s0513a1:2830": "[130] 10. Kosiyajātakavaṇṇanā",
  "atk-s0513a1:2831_0": "Yathā vācā ca bhuñjassūti idaṃ satthā jetavane viharanto ekaṃ sāvatthiyaṃ mātugāmaṃ",
  "atk-s0513a1:2831_1": "ārabbha kathesi. Sā kirekassa saddhāsampannassa upāsakabrāhmaṇassa brāhmaṇī dussīlā",
  "atk-s0513a1:2831_2": "pāpadhammā rattiṃ aticaritvā divā kiñci kammaṃ akatvā gilānālayaṃ dassetvā nitthunamānā",
  "atk-s0513a1:2831_3": "nipajjati. Atha naṃ brāhmaṇo “kiṃ te bhadde aphāsuka”nti pucchi. “Vātā me vijjhantī”ti.",
  "atk-s0513a1:2831_4": "“Atha kiṃ laddhuṃ vaṭṭatī”ti? “Siniddhamadhurāni paṇītapaṇītāni yāgubhattatelādīnī”ti.",
  "atk-s0513a1:2831_5": "Brāhmaṇo yaṃ yaṃ sā icchati, taṃ taṃ āharitvā deti, dāso viya sabbakiccāni karoti.",
  "atk-s0513a1:2831_6": "Sā pana brāhmaṇassa gehaṃ paviṭṭhakāle nipajjati, bahi nikkhantakāle jārehi saddhiṃ vītināmeti.",
  "atk-s0513a1:2832_0": "Atha brāhmaṇo “imissā sarīre vijjhanavātānaṃ pariyanto na paññāyatī”ti ekadivasaṃ",
  "atk-s0513a1:2832_1": "gandhamālādīni ādāya jetavanaṃ gantvā satthāraṃ pūjetvā vanditvā ekamantaṃ nisīditvā",
  "atk-s0513a1:2832_2": "“kiṃ, brāhmaṇa, na paññāyasī”ti vutte “bhante, brāhmaṇiyā kira me sarīre vātā vijjhanti,",
  "atk-s0513a1:2832_3": "svāhaṃ tassā sappitelādīni ceva paṇītapaṇītabhojanāni ca pariyesāmi, sarīramassā",
  "atk-s0513a1:2832_4": "ghanaṃ vippasannacchavivaṇṇaṃ jātaṃ, vātarogassa pana pariyanto na paññāyati. Ahaṃ",
  "atk-s0513a1:2832_5": "taṃ paṭijaggantova idhāgamanassa okāsaṃ na labhāmī”ti āha. Satthā brāhmaṇiyā pāpabhāvaṃ",
  "atk-s0513a1:2832_6": "ñatvā “brāhmaṇa, ‘evaṃ nipannassa mātugāmassa roge avūpasamante idañcidañca bhesajjaṃ",
  "atk-s0513a1:2832_7": "kātuṃ vaṭṭatī’ti pubbepi te paṇḍitehi kathitaṃ, bhavasaṅkhepagatattā pana na sallakkhesī”ti",
  "atk-s0513a1:2832_8": "vatvā tena yācito atītaṃ āhari.",
  "atk-s0513a1:2833_0": "Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā",
  "atk-s0513a1:2833_1": "vayappatto takkasilāyaṃ sabbasippāni uggaṇhitvā bārāṇasiyaṃ disāpāmokkho ācariyo",
  "atk-s0513a1:2833_2": "ahosi. Ekasatarājadhānīsu khattiyakumārā ca brāhmaṇakumārā ca yebhuyyena tasseva",
  "atk-s0513a1:2833_3": "santike sippaṃ uggaṇhanti. Atheko janapadavāsī brāhmaṇamāṇavo bodhisattassa santike",
  "atk-s0513a1:2833_4": "tayo vede aṭṭhārasa ca vijjāṭṭhānāni uggaṇhitvā bārāṇasiyaṃyeva kuṭumbaṃ saṇṭhapetvā",
  "atk-s0513a1:2833_5": "divase divase dvattikkhattuṃ bodhisattassa santikaṃ āgacchati. Tassa brāhmaṇī dussīlā",
  "atk-s0513a1:2833_6": "ahosi pāpadhammāti sabbaṃ paccuppannavatthusadisameva.",
  "atk-s0513a1:2834_0": "Bodhisatto pana “iminā kāraṇena ovādagahaṇāya okāsaṃ na labhāmī”ti vutte “sā māṇavikā",
  "atk-s0513a1:2834_1": "imaṃ vañcetvā nipajjatī”ti ñatvā “tassā rogānucchavikaṃ bhesajjaṃ ācikkhissāmī”ti",
  "atk-s0513a1:2834_2": "cintetvā āha “tāta, tvaṃ ito paṭṭhāya tassā sappikhīrarasādīni mā adāsi, gomutte",
  "atk-s0513a1:2834_3": "pana pañcapaṇṇāni phalādīni ca pakkhipitvā koṭṭetvā navatambalohabhājane pakkhipitvā",
  "atk-s0513a1:2834_4": "lohagandhaṃ gāhāpetvā rajjuṃ vā yottaṃ vā rukkhaṃ vā lataṃ vā gahetvā ‘idaṃ te rogassa",
  "atk-s0513a1:2834_5": "anucchavikabhesajjaṃ, idaṃ vā piva, uṭṭhāya vā tayā bhuttabhattassa anucchavikaṃ",
  "atk-s0513a1:2834_6": "kammaṃ karohī”ti vatvā imaṃ gāthaṃ vadeyyāsi. “Sace bhesajjaṃ na pivati, atha naṃ",
  "atk-s0513a1:2834_7": "rajjuyā vā yottena vā rukkhena vā latāya vā katici pahāre paharitvā kesesu gahetvā",
  "atk-s0513a1:2834_8": "ākaḍḍhitvā kapparena potheyyāsi, sā taṅkhaṇaññeva uṭṭhāya kammaṃ karissatī”ti. So",
  "atk-s0513a1:2834_9": "“sādhū”ti sampaṭicchitvā vuttaniyāmeneva bhesajjaṃ katvā “bhadde, imaṃ bhesajjaṃ",
  "atk-s0513a1:2834_10": "pivā”ti āha. “Kena te idaṃ ācikkhita”nti? “Ācariyena, bhadde”ti. “Apanehi taṃ, na",
  "atk-s0513a1:2834_11": "pivissāmī”ti. Māṇavo “na tvaṃ attano ruciyā pivissasī”ti rajjuṃ gahetvā “attano rogassa",
  "atk-s0513a1:2834_12": "anucchavikaṃ bhesajjaṃ vā piva, yāgubhattānucchavikaṃ kammaṃ vā karohī”ti vatvā imaṃ gāthamāha –",
  "atk-s0513a1:2835": "130.",
  "atk-s0513a1:2836": "“Yathāvācā ca bhuñjassu, yathābhuttañca byāhara;",
  "atk-s0513a1:2837": "Ubhayaṃ te na sameti, vācā bhuttañca kosiye”ti.",
  "atk-s0513a1:2838_0": "Tattha yathāvācā ca bhuñjassūti yathā te vācā, tathā bhuñjassu, “vātā me vijjhantī”ti",
  "atk-s0513a1:2838_1": "vācāya anucchavikameva katvā bhuñjassūti attho. “Yathāvācaṃ vā”tipi pāṭho yujjati,",
  "atk-s0513a1:2838_2": "“yathāvācāyā”tipi paṭhanti, sabbattha ayameva attho. Yathābhuttañca byāharāti yaṃ",
  "atk-s0513a1:2838_3": "yathā te bhuttaṃ, tassa anucchavikameva byāhara, “arogamhī”ti vatvā gehe kattabbaṃ",
  "atk-s0513a1:2838_4": "karosīti attho. “Yathābhūtañcā”tipi pāṭho, atha vā arogamhīti yathābhūtameva vatvā",
  "atk-s0513a1:2838_5": "kammaṃ karohīti attho. Ubhayaṃ te na sameti, vācābhuttañca kosiyeti yā ca te ayaṃ",
  "atk-s0513a1:2838_6": "vācā “vātā maṃ vijjhantī”ti yañca te idaṃ paṇītabhojanaṃ bhuttaṃ, idaṃ ubhayampi",
  "atk-s0513a1:2838_7": "tuyhaṃ na sameti, tasmā uṭṭhāya kammaṃ karohi. “Kosiye”ti taṃ gottenālapati.",
  "atk-s0513a1:2839_0": "Evaṃ vutte kosiyabrāhmaṇadhītā “ācariyena ussukkaṃ āpannakālato paṭṭhāya na sakkā",
  "atk-s0513a1:2839_1": "mayā esa vañcetuṃ, uṭṭhāya kammaṃ karissāmī”ti uṭṭhāya kammaṃ akāsi. “Ācariyena me",
  "atk-s0513a1:2839_2": "dussīlabhāvo ñāto, idāni na sakkā ito paṭṭhāya puna evarūpaṃ kātu”nti ācariye gāravena",
  "atk-s0513a1:2839_3": "pāpakammatopi viramitvā sīlavatī ahosi. Sāpi brāhmaṇī “sammāsambuddhena kiramhi ñātā”ti",
  "atk-s0513a1:2839_4": "sattharipi gāravena na puna anācāraṃ akāsi.",
  "atk-s0513a1:2840": "Satthā imaṃ dhammadesanaṃ āharitvā jātakaṃ samodhānesi – “tadā jayampatikā idāni jayampatikāva, ācariyo pana ahameva ahosi”nti.",
  "atk-s0513a1:2841": "Kosiyajātakavaṇṇanā dasamā.",
  "atk-s0513a1:2842": "Kusanāḷivaggo terasamo.",
  "atk-s0513a1:2843": "Tassuddānaṃ –",
  "atk-s0513a1:2844": "Kusanāḷi ca dummedhaṃ, naṅgalīsambakaṭāhaṃ;",
  "atk-s0513a1:2845": "Asilakkhaṇakalaṇḍukaṃ, biḷāraggikakosiyanti.",
  "atk-s0513a1:2846": "14. Asampadānavaggo",
  "atk-s0513a1:2848": "[131] 1. Asampadānajātakavaṇṇanā",
  "atk-s0513a1:2849_0": "Asampadānenitarītarassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2849_1": "Tasmiñhi kāle bhikkhū dhammasabhāyaṃ kathaṃ samuṭṭhāpesuṃ “āvuso devadatto, akataññū",
  "atk-s0513a1:2849_2": "tathāgatassa guṇaṃ na jānātī”ti. Satthā āgantvā “kāya nuttha, bhikkhave, etarahi",
  "atk-s0513a1:2849_3": "kathāya sannisinnā”ti pucchitvā “imāya nāmā”ti vutte “na, bhikkhave, idāneva devadatto",
  "atk-s0513a1:2849_4": "akataññū, pubbepi akataññūyevā”ti vatvā atītaṃ āhari.",
  "atk-s0513a1:2850_0": "Atīte magadharaṭṭhe rājagahe ekasmiṃ magadharaññe rajjaṃ kārente bodhisatto tasseva",
  "atk-s0513a1:2850_1": "seṭṭhi ahosi asītikoṭivibhavo saṅkhaseṭṭhīti nāmena. Bārāṇasiyaṃ pīḷiyaseṭṭhi nāma",
  "atk-s0513a1:2850_2": "asītikoṭivibhavova ahosi. Te aññamaññaṃ sahāyakā ahesuṃ. Tesu bārāṇasiyaṃ pīḷiyaseṭṭhissa",
  "atk-s0513a1:2850_3": "kenacideva kāraṇena mahantaṃ bhayaṃ uppajji, sabbaṃ sāpateyyaṃ parihāyi. So daliddo",
  "atk-s0513a1:2850_4": "appaṭisaraṇo hutvā bhariyaṃ ādāya saṅkhaseṭṭhiṃ paccayaṃ katvā bārāṇasito nikkhamitvā",
  "atk-s0513a1:2850_5": "padasāva rājagahaṃ patvā saṅkhaseṭṭhissa nivesanaṃ agamāsi. So taṃ disvāva “sahāyo",
  "atk-s0513a1:2850_6": "me āgato”ti parissajitvā sakkārasammānaṃ katvā katipāhaṃ vītināmetvā ekadivasaṃ “samma,",
  "atk-s0513a1:2850_7": "kenaṭṭhena āgatosī”ti pucchi. “Bhayaṃ me, samma, uppannaṃ, sabbaṃ dhanaṃ parikkhīṇaṃ,",
  "atk-s0513a1:2850_8": "upatthambho me hohī”ti. “Sādhu samma, mā bhāyī”ti bhaṇḍāgāraṃ vivarāpetvā cattālīsa",
  "atk-s0513a1:2850_9": "hiraññakoṭiyo dāpetvā sesampi paricchadaparivāraṃ sabbaṃ attano santakaṃ saviññāṇakaṃ",
  "atk-s0513a1:2850_10": "aviññāṇakaṃ majjhe bhinditvā upaḍḍhameva adāsi. So taṃ vibhavaṃ ādāya puna bārāṇasiṃ",
  "atk-s0513a1:2850_11": "gantvā nivāsaṃ kappesi.",
  "atk-s0513a1:2851_0": "Aparabhāge saṅkhaseṭṭhissapi tādisameva bhayaṃ uppajji. So attano paṭisaraṇaṃ upadhārento",
  "atk-s0513a1:2851_1": "“sahāyassa me mahāupakāro kato, upaḍḍhavibhavo dinno. Na so maṃ disvā pariccajissati,",
  "atk-s0513a1:2851_2": "tassa santikaṃ gamissāmī”ti cintetvā bhariyaṃ ādāya padasāva bārāṇasiṃ gantvā bhariyaṃ",
  "atk-s0513a1:2851_3": "āha “bhadde, tava mayā saddhiṃ antaravīthiyā gamanaṃ nāma na yuttaṃ, mayā pesitayānamāruyha",
  "atk-s0513a1:2851_4": "mahantena parivārena pacchā āgamissasi. Yāva yānaṃ pesemi, tāva idheva hohī”ti vatvā",
  "atk-s0513a1:2851_5": "taṃ sālāya ṭhapetvā sayaṃ nagaraṃ pavisitvā seṭṭhissa gharaṃ gantvā “rājagahanagarato",
  "atk-s0513a1:2851_6": "tumhākaṃ sahāyo saṅkhaseṭṭhi nāma āgato”ti ārocāpesi. So “āgacchatū”ti pakkosāpetvā",
  "atk-s0513a1:2851_7": "taṃ disvā neva āsanā vuṭṭhāsi, na paṭisanthāraṃ akāsi, kevalaṃ “kimatthaṃ āgatosī”ti",
  "atk-s0513a1:2851_8": "pucchi. “Tumhākaṃ dassanatthaṃ āgatomhī”ti. “Nivāso te kahaṃ gahito”ti? “Na tāva",
  "atk-s0513a1:2851_9": "nivāsaṭṭhānaṃ atthi, seṭṭhigharaṇimpi sālāya ṭhapetvāva āgatomhī”ti. “Tumhākaṃ idha",
  "atk-s0513a1:2851_10": "nivāsaṭṭhānaṃ natthi, nivāpaṃ gahetvā ekasmiṃ ṭhāne pacāpetvā bhuñjitvā gacchatha,",
  "atk-s0513a1:2851_11": "puna amhākaṃ gharaṃ mā pavisathā”ti vatvā “mayhaṃ sahāyassa dussante bandhitvā ekaṃ",
  "atk-s0513a1:2851_12": "bahalapalāpatumbaṃ dehī”ti dāsaṃ āṇāpesi. Taṃ divasaṃ kira so rattasālīnaṃ sakaṭasahassamattaṃ",
  "atk-s0513a1:2851_13": "ophunāpetvā koṭṭhāgāraṃ pūrāpesi, cattālīsakoṭidhanaṃ gahetvā āgato akataññū mahācoro",
  "atk-s0513a1:2851_14": "sahāyakassa tumbamatte palāpe dāpesi. Dāso pacchiyaṃ ekaṃ palāpatumbaṃ pakkhipitvā",
  "atk-s0513a1:2851_15": "bodhisattassa santikaṃ agamāsi.",
  "atk-s0513a1:2852_0": "Bodhisatto cintesi – “ayaṃ asappuriso mama santikā cattālīsakoṭidhanaṃ labhitvā idāni",
  "atk-s0513a1:2852_1": "palāpatumbaṃ dāpesi, gaṇhāmi nu kho, na gaṇhāmī”ti? Athassa etadahosi “ayaṃ tāva",
  "atk-s0513a1:2852_2": "akataññū mittadubbhī katavināsakabhāvena mayā saddhiṃ mittabhāvaṃ bhindi. Sacāhaṃ",
  "atk-s0513a1:2852_3": "etena dinnaṃ palāpatumbaṃ lāmakattā na gaṇhissāmi, ahampi mittabhāvaṃ bhindissāmi.",
  "atk-s0513a1:2852_4": "Andhabālā parittakaṃ laddhaṃ aggaṇhantā mittabhāvaṃ vināsenti, ahaṃ pana etena dinnaṃ",
  "atk-s0513a1:2852_5": "palāpatumbaṃ gahetvā mama vasena mittabhāvaṃ patiṭṭhāpessāmī”ti. So palāpatumbaṃ",
  "atk-s0513a1:2852_6": "dussante bandhitvā pāsādā oruyha sālaṃ agamāsi. Atha naṃ bhariyā “kiṃ te, ayya, laddha”nti",
  "atk-s0513a1:2852_7": "pucchi. “Bhadde amhākaṃ sahāyo pīḷiyaseṭṭhi palāpatumbaṃ datvā amhe ajjeva vissajjesī”ti.",
  "atk-s0513a1:2852_8": "Sā “ayya, kimatthaṃ aggahesi, kiṃ etaṃ cattālīsakoṭidhanassa anucchavika”nti rodituṃ",
  "atk-s0513a1:2852_9": "ārabhi. Bodhisattopi “bhadde, mā rodi, ahaṃ tena saddhiṃ mittabhāvabhedanabhayena",
  "atk-s0513a1:2852_10": "mama vasena mittabhāvaṃ patiṭṭhāpetuṃ gaṇhiṃ, tvaṃ kiṃkāraṇā rodasī”ti vatvā imaṃ gāthamāha –",
  "atk-s0513a1:2853": "131.",
  "atk-s0513a1:2854": "“Asampadānenitarītarassa, bālassa mittāni kalībhavanti;",
  "atk-s0513a1:2855": "Tasmā harāmi bhusaṃ aḍḍhamānaṃ, mā me mitti jīyittha sassatāya”nti.",
  "atk-s0513a1:2856_0": "Tattha asampadānenāti asampādānena. Akāralope sandhi, aggahaṇenāti attho. Itarītarassāti",
  "atk-s0513a1:2856_1": "yassa kassaci lāmakālāmakassa. Bālassa mittāni kalībhavantīti dandhassa apaññassa",
  "atk-s0513a1:2856_2": "mittāni kalīni kāḷakaṇṇisadisāni honti, bhijjantīti attho. Tasmā harāmi bhusaṃ aḍḍhamānanti",
  "atk-s0513a1:2856_3": "tena kāraṇena ahaṃ sahāyena dinnaṃ ekapalāpatumbaṃ harāmi gaṇhāmīti dasseti. “Māna”nti",
  "atk-s0513a1:2856_4": "hi aṭṭhannaṃ nāḷīnaṃ nāmaṃ, catunnaṃ aḍḍhamānaṃ, catasso ca nāḷiyo tumbo nāma. Tena",
  "atk-s0513a1:2856_5": "vuttaṃ “palāpatumba”nti. Mā me mitti jīyittha sassatāyanti mama sahāyena saddhiṃ",
  "atk-s0513a1:2856_6": "mitti mā bhijjittha, sassatāva ayaṃ hotūti attho.",
  "atk-s0513a1:2857_0": "Evaṃ vuttepi seṭṭhibhariyā rodateva. Tasmiṃ khaṇe saṅkhaseṭṭhinā pīḷiyaseṭṭhissa",
  "atk-s0513a1:2857_1": "dinno kammantadāso sālādvārena āgacchanto seṭṭhibhariyāya rodanasaddaṃ sutvā sālaṃ",
  "atk-s0513a1:2857_2": "pavisitvā attano sāmike disvā pādesu nipatitvā roditvā kanditvā “kimatthaṃ idhāgatattha,",
  "atk-s0513a1:2857_3": "sāmī”ti pucchi. Seṭṭhi sabbaṃ ārocesi. Kammantadāso “hotu, sāmi, mā cintayitthā”ti",
  "atk-s0513a1:2857_4": "ubhopi assāsetvā attano gehaṃ netvā gandhodakena nhāpetvā bhojetvā “sāmikā, vo āgatā”ti",
  "atk-s0513a1:2857_5": "sesadāse sannipātetvā dassetvā katipāhaṃ vītināmetvā sabbe dāse gahetvā rājaṅgaṇaṃ",
  "atk-s0513a1:2857_6": "gantvā uparavaṃ akāsi. Rājā pakkosāpetvā “kiṃ eta”nti pucchi, te sabbaṃ taṃ pavattiṃ rañño ārocesuṃ.",
  "atk-s0513a1:2858_0": "Rājā tesaṃ vacanaṃ sutvā ubhopi seṭṭhī pakkosāpetvā saṅkhaseṭṭhiṃ pucchi “saccaṃ",
  "atk-s0513a1:2858_1": "kira tayā mahāseṭṭhi pīḷiyaseṭṭhissa cattālīsakoṭidhanaṃ dinna”nti? “Āma, mahārāja,",
  "atk-s0513a1:2858_2": "mama sahāyassa maṃ takketvā rājagahaṃ āgatassa na kevalaṃ dhanaṃ, sabbaṃ vibhavajātaṃ",
  "atk-s0513a1:2858_3": "saviññāṇakaṃ aviññāṇakaṃ dve koṭṭhāse katvā samabhāge adāsinti. Rājā “saccameta”nti",
  "atk-s0513a1:2858_4": "pīḷiyaseṭṭhiṃ pucchi. “Āma, devā”ti. “Tayā panassa taññeva takketvā āgatassa atthi",
  "atk-s0513a1:2858_5": "koci sakkāro vā sammāno vā kato”ti. So tuṇhī ahosi. Api pana te etassa palāpatumbamattaṃ",
  "atk-s0513a1:2858_6": "dussante pakkhipāpetvā dāpitaṃ atthīti. Tampi sutvā tuṇhīyeva ahosi. Rājā “kiṃ kātabba”nti",
  "atk-s0513a1:2858_7": "amaccehi saddhiṃ mantetvā taṃ paribhāsitvā “gacchatha, pīḷiyaseṭṭhissa ghare sabbaṃ",
  "atk-s0513a1:2858_8": "vibhavaṃ saṅkhaseṭṭhissa dethā”ti āha. Bodhisatto “mahārāja, mayhaṃ parasantakena",
  "atk-s0513a1:2858_9": "attho natthi, mayā dinnamattameva pana dāpethā”ti āha. Rājā bodhisattassa santakaṃ",
  "atk-s0513a1:2858_10": "dāpesi. Bodhisatto sabbaṃ attano dinnavibhavaṃ paṭilabhitvā dāsaparivuto rājagahameva",
  "atk-s0513a1:2858_11": "gantvā kuṭumbaṃ saṇṭhapetvā dānādīni puññāni katvā yathākammaṃ gato.",
  "atk-s0513a1:2859": "Satthā imaṃ dhammadesanaṃ āharitvā jātakaṃ samodhānesi – “tadā pīḷiyaseṭṭhi devadatto ahosi, saṅkhaseṭṭhi pana ahameva ahosi”nti.",
  "atk-s0513a1:2860": "Asampadānajātakavaṇṇanā paṭhamā.",
  "atk-s0513a1:2862": "[132] 2. Bhīrukajātakavaṇṇanā",
  "atk-s0513a1:2863": "Kusalūpadese dhitiyā daḷhāya cāti idaṃ satthā jetavane viharanto ajapālanigrodhe māradhītānaṃ palobhanasuttantaṃ ārabbha kathesi. Bhagavatā hi ādito paṭṭhāya vuttaṃ –",
  "atk-s0513a1:2864": "“Daddallamānā āgañchuṃ, taṇhā ca aratī ragā;",
  "atk-s0513a1:2865": "Tā tattha panudī satthā, tūlaṃ bhaṭṭhaṃva māluto”ti. ;",
  "atk-s0513a1:2866_0": "Evaṃ yāva pariyosānā tassa suttantassa kathitakāle dhammasabhāyaṃ sannipatitā bhikkhū",
  "atk-s0513a1:2866_1": "kathaṃ samuṭṭhāpesuṃ “āvuso, sammāsambuddho māradhītaro anekasatānipi dibbarūpāni",
  "atk-s0513a1:2866_2": "māpetvā palobhanatthāya upasaṅkamantiyo akkhīnipi ummīletvā na olokesi, aho buddhabalaṃ",
  "atk-s0513a1:2866_3": "nāma acchariya”nti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a1:2866_4": "pucchitvā “imāya nāmā”ti vutte “na, bhikkhave, idāneva mayhaṃ sabbāsave khepetvā",
  "atk-s0513a1:2866_5": "sabbaññutaṃ sampattassa māradhītānaṃ anolokanaṃ nāma acchariyaṃ, ahañhi pubbe bodhiñāṇaṃ",
  "atk-s0513a1:2866_6": "pariyesamāno sakilesakālepi abhisaṅkhataṃ dibbarūpaṃ indriyāni bhinditvā kilesavasena",
  "atk-s0513a1:2866_7": "anoloketvāva gantvā mahārajjaṃ pāpuṇi”nti vatvā atītaṃ āhari.",
  "atk-s0513a1:2867_0": "Atīte bārāṇasiyaṃ brahmadatte rajjaṃ kārente bodhisatto bhātikasatassa kaniṭṭho ahosīti",
  "atk-s0513a1:2867_1": "sabbaṃ heṭṭhā takkasilājātake vuttanayeneva vitthāretabbaṃ. Tadā pana takkasilānagaravāsīhi",
  "atk-s0513a1:2867_2": "bahinagare sālāyaṃ bodhisattaṃ upasaṅkamitvā yācitvā rajjaṃ paṭicchāpetvā abhiseke",
  "atk-s0513a1:2867_3": "kate takkasilānagaravāsino nagaraṃ devanagaraṃ viya, rājabhavanañca indabhavanaṃ",
  "atk-s0513a1:2867_4": "viya alaṅkariṃsu. Tadā bodhisatto nagaraṃ pavisitvā rājabhavane pāsāde mahātale samussitasetacchattaṃ",
  "atk-s0513a1:2867_5": "ratanavarapallaṅkaṃ abhiruyha devarājalīlāya nisīdi, amaccā ca brāhmaṇagahapatikādayo",
  "atk-s0513a1:2867_6": "ca khattiyakumārā ca sabbālaṅkārapaṭimaṇḍitā parivāretvā aṭṭhaṃsu, devaccharāpaṭibhāgā",
  "atk-s0513a1:2867_7": "soḷasasahassanāṭakitthiyo naccagītavāditakusalā uttamavilāsasampannā naccagītavāditāni",
  "atk-s0513a1:2867_8": "payojesuṃ. Gītavāditasaddena rājabhavanaṃ meghatthanitapūritā mahāsamuddakucchi viya",
  "atk-s0513a1:2867_9": "ekaninnādaṃ ahosi. Bodhisatto taṃ attano sirisobhaggaṃ olokayamānova cintesi “sacāhaṃ",
  "atk-s0513a1:2867_10": "tāsaṃ yakkhinīnaṃ abhisaṅkhataṃ dibbarūpaṃ olokessaṃ, jīvitakkhayaṃ patto abhavissaṃ,",
  "atk-s0513a1:2867_11": "imaṃ sirisobhaggaṃ na olokessaṃ. Paccekabuddhānaṃ pana ovāde ṭhitabhāvena idaṃ mayā",
  "atk-s0513a1:2867_12": "sampatta”nti. Evañca pana cintetvā udānaṃ udānento imaṃ gāthamāha –",
  "atk-s0513a1:2868": "132.",
  "atk-s0513a1:2869": "“Kusalūpadese dhitiyā daḷhāya ca, anivattitattā bhayabhīrutāya ca;",
  "atk-s0513a1:2870": "Na rakkhasīnaṃ vasamāgamimhase, sa sotthibhāvo mahatā bhayena me”ti.",
  "atk-s0513a1:2871_0": "Tattha kusalūpadeseti kusalānaṃ upadese, paccekabuddhānaṃ ovādeti attho. Dhitiyā",
  "atk-s0513a1:2871_1": "daḷhāya cāti daḷhāya dhitiyā ca, thirena abbocchinnanirantaravīriyena cāti attho.",
  "atk-s0513a1:2871_2": "Anivattitattā bhayabhīrutāya cāti bhayabhīrutāya anivattitatāya ca. Tattha bhayanti",
  "atk-s0513a1:2871_3": "cittutrāsamattaṃ parittabhayaṃ. Bhīrutāti sarīrakampanappattaṃ mahābhayaṃ. Idaṃ ubhayampi",
  "atk-s0513a1:2871_4": "mahāsattassa “yakkhiniyo nāmetā manussakhādikā”ti bheravārammaṇaṃ disvāpi nāhosi.",
  "atk-s0513a1:2871_5": "Tenāha “anivattitattā bhayabhīrutāya cā”ti. Bhayabhīrutāya abhāveneva bheravārammaṇaṃ",
  "atk-s0513a1:2871_6": "disvāpi anivattanabhāvenāti attho. Na rakkhasīnaṃ vasamāgamimhaseti yakkhakantāre",
  "atk-s0513a1:2871_7": "tāsaṃ rakkhasīnaṃ vasaṃ na agamimha. Yasmā amhākaṃ kusalūpadese dhiti ca daḷhā ahosi,",
  "atk-s0513a1:2871_8": "bhayabhīrutābhāvena ca anivattanasabhāvā ahumhā, tasmā rakkhasīnaṃ vasaṃ na agamimhāti",
  "atk-s0513a1:2871_9": "vuttaṃ hoti. Sa sotthibhāvo mahatā bhayena meti so mayhaṃ ayaṃ ajja mahatā bhayena",
  "atk-s0513a1:2871_10": "rakkhasīnaṃ santikā pattabbena dukkhadomanassena sotthibhāvo khemabhāvo pītisomanassabhāvoyeva jātoti.",
  "atk-s0513a1:2872": "Evaṃ mahāsatto imāya gāthāya dhammaṃ desetvā dhammena rajjaṃ kāretvā dānādīni puññāni katvā yathākammaṃ gato.",
  "atk-s0513a1:2873": "Satthā imaṃ dhammadesanaṃ āharitvā jātakaṃ samodhānesi – “ahaṃ tena samayena takkasilaṃ gantvā rajjappattakumāro ahosi”nti.",
  "atk-s0513a1:2874": "Bhīrukajātakavaṇṇanā dutiyā.",
  "atk-s0513a1:2876": "[133] 3. Ghatāsanajātakavaṇṇanā",
  "atk-s0513a1:2877_0": "Khemaṃ yahinti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a1:2877_1": "So hi bhikkhu satthu santike kammaṭṭhānaṃ gahetvā paccantaṃ gantvā ekaṃ gāmakaṃ upanissāya",
  "atk-s0513a1:2877_2": "araññasenāsane vassaṃ upagañchi. Tassa paṭhamamāseyeva piṇḍāya paviṭṭhassa paṇṇasālā",
  "atk-s0513a1:2877_3": "jhāyittha. So vasanaṭṭhānābhāvena kilamanto upaṭṭhākānaṃ ācikkhi. Te “hotu, bhante,",
  "atk-s0513a1:2877_4": "paṇṇasālaṃ karissāma, kasāma tāva, vapāma tāvā”tiādīni vadantā temāsaṃ vītināmesuṃ.",
  "atk-s0513a1:2877_5": "So senāsanasappāyābhāvena kammaṭṭhānaṃ matthakaṃ pāpetuṃ nāsakkhi. So nimittamattampi",
  "atk-s0513a1:2877_6": "anuppādetvā vutthavasso jetavanaṃ gantvā satthāraṃ vanditvā ekamantaṃ nisīdi. Satthā",
  "atk-s0513a1:2877_7": "tena saddhiṃ paṭisanthāraṃ katvā “kiṃ nu kho te, bhikkhu, kammaṭṭhānaṃ sappāyaṃ jāta”nti",
  "atk-s0513a1:2877_8": "pucchi. So ādito paṭṭhāya asappāyabhāvaṃ kathesi. Satthā “pubbe kho, bhikkhu, tiracchānāpi",
  "atk-s0513a1:2877_9": "attano sappāyāsappāyaṃ ñatvā sappāyakāle vasitvā asappāyakāle vasanaṭṭhānaṃ pahāya",
  "atk-s0513a1:2877_10": "aññattha agamaṃsu, tvaṃ kasmā attano sappāyāsappāyaṃ na aññāsī”ti vatvā tena yācito atītaṃ āhari.",
  "atk-s0513a1:2878_0": "Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā",
  "atk-s0513a1:2878_1": "viññutaṃ patvā sobhaggappatto sakuṇarājā hutvā ekasmiṃ araññāyatane jātassaratīre",
  "atk-s0513a1:2878_2": "sākhāviṭapasampannaṃ bahalapattapalāsaṃ mahārukkhaṃ upanissāya saparivāro vāsaṃ kappesi.",
  "atk-s0513a1:2878_3": "Bahū sakuṇā tassa rukkhassa udakamatthake patthaṭasākhāsu vasantā sarīravaḷañjaṃ",
  "atk-s0513a1:2878_4": "udake pātenti. Tasmiñca jātassare caṇḍo nāgarājā vasati. Tassa etadahosi “ime sakuṇā",
  "atk-s0513a1:2878_5": "mayhaṃ nivāse jātassare sarīravaḷañjaṃ pātenti, yaṃnūnāhaṃ udakato aggiṃ uṭṭhāpetvā",
  "atk-s0513a1:2878_6": "rukkhaṃ jhāpetvā ete palāpeyya”nti. So kuddhamānaso rattibhāge sabbesaṃ sakuṇānaṃ",
  "atk-s0513a1:2878_7": "sannipatitvā rukkhasākhāsu nipannakāle paṭhamaṃ tāva uddhanāropitaṃ viya udakaṃ pakkudhāpetvā",
  "atk-s0513a1:2878_8": "dutiyavāre dhūmaṃ uṭṭhāpetvā tatiyavāre tālakkhandhappamāṇaṃ jālaṃ uṭṭhāpesi. Bodhisatto",
  "atk-s0513a1:2878_9": "udakato jālaṃ uṭṭhahamānaṃ disvā “bho, sakuṇā, agginā ādittaṃ nāma udakena nibbāpenti,",
  "atk-s0513a1:2878_10": "idāni pana udakameva ādittaṃ. Na sakkā amhehi idha vasituṃ, aññattha gamissāmā”ti",
  "atk-s0513a1:2878_11": "vatvā imaṃ gāthamāha –",
  "atk-s0513a1:2879": "133.",
  "atk-s0513a1:2880": "“Khemaṃ yahiṃ tattha arī udīrito, dakassa majjhe jalate ghatāsano;",
  "atk-s0513a1:2881": "Na ajja vāso mahiyā mahīruhe, disā bhajavho saraṇājja nobhaya”nti.",
  "atk-s0513a1:2882_0": "Tattha khemaṃ yahiṃ tattha arī udīritoti yasmiṃ udakapiṭṭhe khemabhāvo nibbhayabhāvo,",
  "atk-s0513a1:2882_1": "tasmiṃ attapaccatthiko sapatto uṭṭhito. Dakassāti udakassa. Ghatāsanoti aggi. So",
  "atk-s0513a1:2882_2": "hi ghataṃ asnāti, tasmā “ghatāsano”ti vuccati. Na ajja vāsoti ajja no vāso natthi.",
  "atk-s0513a1:2882_3": "Mahiyā mahīruheti mahiruho vuccati rukkho, tasmiṃ imissā mahiyā jāte rukkheti attho.",
  "atk-s0513a1:2882_4": "Disā bhajavhoti disā bhajatha gacchatha. Saraṇājja no bhayanti ajja amhākaṃ saraṇato",
  "atk-s0513a1:2882_5": "bhayaṃ jātaṃ, paṭisaraṇaṭṭhānato bhayaṃ uppannanti attho.",
  "atk-s0513a1:2883": "Evaṃ vatvā bodhisatto attano vacanakare sakuṇe ādāya uppatitvā aññattha gato. Bodhisattassa vacanaṃ aggahetvā ṭhitasakuṇā jīvitakkhayaṃ pattā.",
  "atk-s0513a1:2884": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu arahatte patiṭṭhāsi.",
  "atk-s0513a1:2885": "Tadā bodhisattassa vacanakarā sakuṇā buddhaparisā ahesuṃ, sakuṇarājā pana ahameva ahosinti.",
  "atk-s0513a1:2886": "Ghatāsanajātakavaṇṇanā tatiyā.",
  "atk-s0513a1:2888": "[134] 4. Jhānasodhanajātakavaṇṇanā",
  "atk-s0513a1:2889_0": "Ye saññinoti idaṃ satthā jetavane viharanto saṅkassanagaradvāre attanā saṃkhittena",
  "atk-s0513a1:2889_1": "pucchitapañhassa dhammasenāpatino vitthārabyākaraṇaṃ ārabbha kathesi. Tatridaṃ atītavatthu",
  "atk-s0513a1:2889_2": "– atīte kira bārāṇasiyaṃ brahmadatte rajjaṃ kārente bodhisatto araññāyatane kālaṃ",
  "atk-s0513a1:2889_3": "karonto antevāsikehi pucchito “nevasaññīnāsaññī”ti āha…pe… tāpasā jeṭṭhantevāsikassa",
  "atk-s0513a1:2889_4": "kathaṃ na gaṇhiṃsu. Bodhisatto ābhassarato āgantvā ākāse ṭhatvā imaṃ gāthamāha –",
  "atk-s0513a1:2890": "134.",
  "atk-s0513a1:2891": "“Ye saññino tepi duggatā, yepi asaññino tepi duggatā;",
  "atk-s0513a1:2892": "Etaṃ ubhayaṃ vivajjaya, taṃ samāpattisukhaṃ anaṅgaṇa”nti.",
  "atk-s0513a1:2893_0": "Tattha ye saññinoti ṭhapetvā nevasaññānāsaññāyatanalābhino avasese sacittakasatte",
  "atk-s0513a1:2893_1": "dasseti. Tepi duggatāti tassā samāpattiyā alābhato tepi duggatā nāma. Yepi asaññinoti",
  "atk-s0513a1:2893_2": "asaññabhave nibbatte acittakasatte dasseti. Tepi duggatāti tepi imissāyeva samāpattiyā",
  "atk-s0513a1:2893_3": "alābhato duggatāyeva nāma. Etaṃ ubhayaṃ vivajjayāti etaṃ ubhayampi saññibhavañca",
  "atk-s0513a1:2893_4": "asaññibhavañca vivajjaya pajahāti antevāsikaṃ ovadati. Taṃ samāpattisukhaṃ anaṅgaṇanti",
  "atk-s0513a1:2893_5": "taṃ nevasaññānāsaññāyatanasamāpattilābhino santaṭṭhena “sukha”nti saṅkhaṃ gataṃ jhānasukhaṃ",
  "atk-s0513a1:2893_6": "anaṅgaṇaṃ niddosaṃ balavacittekaggatāsabhāvenapi taṃ anaṅgaṇaṃ nāma jātaṃ.",
  "atk-s0513a1:2894": "Evaṃ bodhisatto dhammaṃ desetvā antevāsikassa guṇaṃ kathetvā brahmalokameva agamāsi. Tadā sesatāpasā jeṭṭhantevāsikassa saddahiṃsu.",
  "atk-s0513a1:2895": "Satthā imaṃ dhammadesanaṃ āharitvā jātakaṃ samodhānesi – “tadā jeṭṭhantevāsiko sāriputto, mahābrahmā pana ahameva ahosi”nti.",
  "atk-s0513a1:2896": "Jhānasodhanajātakavaṇṇanā catutthā.",
  "atk-s0513a1:2898": "[135] 5. Candābhajātakavaṇṇanā",
  "atk-s0513a1:2899_0": "Candābhanti idaṃ satthā jetavane viharanto saṅkassanagaradvāre therasseva pañhabyākaraṇaṃ",
  "atk-s0513a1:2899_1": "ārabbha kathesi. Atīte kira bārāṇasiyaṃ brahmadatte rajjaṃ kārente bodhisatto araññāyatane",
  "atk-s0513a1:2899_2": "kālaṃ karonto antevāsikehi pucchito “candābhaṃ sūriyābha”nti vatvā ābhassare nibbatto.",
  "atk-s0513a1:2899_3": "Tāpasā jeṭṭhantevāsikassa na saddahiṃsu. Bodhisatto ābhassarato āgantvā ākāse ṭhito imaṃ gāthamāha –",
  "atk-s0513a1:2900": "135.",
  "atk-s0513a1:2901": "“Candābhaṃ sūriyābhañca, yodha paññāya gādhati;",
  "atk-s0513a1:2902": "Avitakkena jhānena, hoti ābhassarūpago”ti.",
  "atk-s0513a1:2903_0": "Tattha candābhanti odātakasiṇaṃ dasseti. Sūriyābhanti pītakasiṇaṃ. Yodha paññāya",
  "atk-s0513a1:2903_1": "gādhatīti yo puggalo idha sattaloke idaṃ kasiṇadvayaṃ paññāya gādhati, ārammaṇaṃ",
  "atk-s0513a1:2903_2": "katvā anupavisati, tattheva patiṭṭhahati. Atha vā candābhaṃ sūriyābhañca, yodha paññāya",
  "atk-s0513a1:2903_3": "gādhatīti yattakaṃ ṭhānaṃ candābhā ca sūriyābhā ca patthaṭā, tatthake ṭhāne paṭibhāgakasiṇaṃ",
  "atk-s0513a1:2903_4": "vaḍḍhetvā taṃ ārammaṇaṃ katvā jhānaṃ nibbattento ubhayampetaṃ ābhaṃ paññāya gādhati",
  "atk-s0513a1:2903_5": "nāma. Tasmā ayampettha atthoyeva. Avitakkena jhānena, hoti ābhassarūpagoti so puggalo",
  "atk-s0513a1:2903_6": "tathā katvā paṭiladdhena dutiyena jhānena ābhassarabrahmalokūpago hotīti.",
  "atk-s0513a1:2904": "Evaṃ bodhisatto tāpase bodhetvā jeṭṭhantevāsikassa guṇaṃ kathetvā brahmalokameva gato.",
  "atk-s0513a1:2905": "Satthā imaṃ dhammadesanaṃ āharitvā jātakaṃ samodhānesi – “tadā jeṭṭhantevāsiko sāriputto, mahābrahmā pana ahameva ahosi”nti.",
  "atk-s0513a1:2906": "Candābhajātakavaṇṇanā pañcamā.",
  "atk-s0513a1:2908": "[136] 6. Suvaṇṇahaṃsajātakavaṇṇanā",
  "atk-s0513a1:2909_0": "Yaṃ laddhaṃ tena tuṭṭhabbanti idaṃ satthā jetavane viharanto thullanandaṃ bhikkhuniṃ",
  "atk-s0513a1:2909_1": "ārabbha kathesi. Sāvatthiyañhi aññataro upāsako bhikkhunisaṅghaṃ lasuṇena pavāretvā",
  "atk-s0513a1:2909_2": "khettapālaṃ āṇāpesi “sace bhikkhuniyo āgacchanti, ekekāya bhikkhuniyā dve tayo bhaṇḍike",
  "atk-s0513a1:2909_3": "dehī”ti. Tato paṭṭhāya bhikkhuniyo tassa gehampi khettampi lasuṇatthāya gacchanti.",
  "atk-s0513a1:2909_4": "Athekasmiṃ ussavadivase tassa gehe lasuṇaṃ parikkhayaṃ agamāsi. Thullanandā bhikkhunī",
  "atk-s0513a1:2909_5": "saparivārā gehaṃ gantvā “lasuṇenāvuso attho”ti vatvā “natthayye, yathābhataṃ lasuṇaṃ",
  "atk-s0513a1:2909_6": "parikkhīṇaṃ, khettaṃ gacchathā”ti vuttā khettaṃ gantvā na mattaṃ jānitvā lasuṇaṃ",
  "atk-s0513a1:2909_7": "āharāpesi. Khettapālo ujjhāyi “kathañhi nāma bhikkhuniyo na mattaṃ jānitvā lasuṇaṃ",
  "atk-s0513a1:2909_8": "harāpessantī”ti? Tassa kathaṃ sutvā yā tā bhikkhuniyo appicchā, tāpi, tāsaṃ sutvā",
  "atk-s0513a1:2909_9": "bhikkhūpi, ujjhāyiṃsu. Ujjhāyitvā ca pana bhagavato etamatthaṃ ārocesuṃ. Bhagavā",
  "atk-s0513a1:2909_10": "thullanandaṃ bhikkhaniṃ garahitvā “bhikkhave, mahiccho puggalo nāma vijātamātuyāpi",
  "atk-s0513a1:2909_11": "appiyo hoti amanāpo, appasanne pasādetuṃ, pasannānaṃ vā bhiyyosomattāya pasādaṃ janetuṃ,",
  "atk-s0513a1:2909_12": "anuppannaṃ vā lābhaṃ uppādetuṃ, uppannaṃ vā pana lābhaṃ thiraṃ kātuṃ na sakkoti.",
  "atk-s0513a1:2909_13": "Appiccho pana puggalo appasanne pasādetuṃ, pasannānaṃ vā bhiyyosomattāya pasādaṃ",
  "atk-s0513a1:2909_14": "janetuṃ, anuppannaṃ vā lābhaṃ uppādetuṃ, uppannaṃ vā pana lābhaṃ thiraṃ kātuṃ sakkotī”tiādinā",
  "atk-s0513a1:2909_15": "nayena bhikkhūnaṃ tadanucchavikaṃ dhammaṃ kathetvā “na, bhikkhave, thullanandā idāneva",
  "atk-s0513a1:2909_16": "mahicchā, pubbepi mahicchāyevā”ti vatvā atītaṃ āhari.",
  "atk-s0513a1:2910_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ brāhmaṇakule",
  "atk-s0513a1:2910_1": "nibbatti. Tassa vayappattassa samānajātikā kulā pajāpatiṃ āhariṃsu. Tassā nandā nandāvatī",
  "atk-s0513a1:2910_2": "sundarīnandāti tisso dhītaro ahesuṃ. Tāsu patikulaṃ agatāsuyeva bodhisatto kālaṃ",
  "atk-s0513a1:2910_3": "katvā suvaṇṇahaṃsayoniyaṃ nibbatti, jātissarañāṇañcassa uppajji. So vayappatto suvaṇṇasañchannaṃ",
  "atk-s0513a1:2910_4": "sobhaggappattaṃ mahantaṃ attabhāvaṃ disvā “kuto nu kho cavitvā ahaṃ idhūpapanno”ti",
  "atk-s0513a1:2910_5": "āvajjento “manussalokato”ti ñatvā puna “kathaṃ nu kho me brāhmaṇī ca dhītaro ca jīvantī”ti",
  "atk-s0513a1:2910_6": "upadhārento “paresaṃ bhatiṃ katvā kicchena jīvantī”ti ñatvā cintesi “mayhaṃ sarīre",
  "atk-s0513a1:2910_7": "sovaṇṇamayāni pattāni koṭṭanaghaṭṭanakhamāni, ito tāsaṃ ekekaṃ pattaṃ dassāmi, tena",
  "atk-s0513a1:2910_8": "me pajāpati ca dhītaro ca sukhaṃ jīvissantī”ti. So tattha gantvā piṭṭhivaṃsakoṭiyaṃ",
  "atk-s0513a1:2910_9": "nilīyi, brāhmaṇī ca dhītaro ca bodhisattaṃ disvā “kuto āgatosi, sāmī”ti pucchiṃsu.",
  "atk-s0513a1:2910_10": "“Ahaṃ tumhākaṃ pitā kālaṃ katvā suvaṇṇahaṃsayoniyaṃ nibbatto tumhe daṭṭhuṃ āgato.",
  "atk-s0513a1:2910_11": "Ito paṭṭhāya tumhākaṃ paresaṃ bhatiṃ katvā dukkhajīvikāya jīvanakiccaṃ natthi, ahaṃ",
  "atk-s0513a1:2910_12": "vo ekekaṃ pattaṃ dassāmi, taṃ vikkiṇitvā sukhena jīvathā”ti ekaṃ pattaṃ datvā agamāsi.",
  "atk-s0513a1:2910_13": "So eteneva niyāmena antarantarā āgantvā ekekaṃ pattaṃ deti, brāhmaṇī ca dhītaro ca",
  "atk-s0513a1:2910_14": "aḍḍhā sukhitā ahesuṃ.",
  "atk-s0513a1:2911_0": "Athekadivasaṃ sā brāhmaṇī dhītaro āmantesi “ammā, tiracchānānaṃ nāma cittaṃ dujjānaṃ.",
  "atk-s0513a1:2911_1": "Kadāci vo pitā idha nāgaccheyya, idānissa āgatakāle sabbāni pattānipi luñcitvā gaṇhāmā”ti.",
  "atk-s0513a1:2911_2": "Tā “evaṃ no pitā kilamissatī”ti na sampaṭicchiṃsu. Brāhmaṇī pana mahicchatāya puna",
  "atk-s0513a1:2911_3": "ekadivasaṃ suvaṇṇahaṃsarājassa āgatakāle “ehi tāva, sāmī”ti vatvā taṃ attano santikaṃ",
  "atk-s0513a1:2911_4": "upagataṃ ubhohi hatthehi gahetvā sabbapattāni luñci. Tāni pana bodhisattassa ruciṃ",
  "atk-s0513a1:2911_5": "vinā balakkārena gahitattā sabbāni bakapattasadisāni ahesuṃ. Bodhisatto pakkhe pasāretvā",
  "atk-s0513a1:2911_6": "gantuṃ nāsakkhi. Atha naṃ sā mahācāṭiyaṃ pakkhipitvā posesi. Tassa puna uṭṭhahantāni",
  "atk-s0513a1:2911_7": "pattāni setāni sampajjiṃsu. So sañjātapatto uppatitvā attano vasanaṭṭhānameva gantvā na puna āgamāsi.",
  "atk-s0513a1:2912_0": "Satthā imaṃ atītaṃ āharitvā “na, bhikkhave, thullanandā idāneva mahicchā, pubbepi",
  "atk-s0513a1:2912_1": "mahicchāyeva, mahicchatāya ca pana suvaṇṇamhā parihīnā. Idāni pana attano mahicchatāya",
  "atk-s0513a1:2912_2": "eva lasuṇamhāpi parihāyissati, tasmā ito paṭṭhāya lasuṇaṃ khādituṃ na labhissati.",
  "atk-s0513a1:2912_3": "Yathā ca thullanandā, evaṃ taṃ nissāya sesabhikkhuniyopi. Tasmā bahuṃ labhitvāpi",
  "atk-s0513a1:2912_4": "pamāṇameva jānitabbaṃ, appaṃ labhitvā pana yathāladdheneva santoso kātabbo, uttari",
  "atk-s0513a1:2912_5": "na patthetabba”nti vatvā imaṃ gāthamāha –",
  "atk-s0513a1:2913": "136.",
  "atk-s0513a1:2914": "“Yaṃ laddhaṃ tena tuṭṭhabbaṃ, atilobho hi pāpako;",
  "atk-s0513a1:2915": "Haṃsarājaṃ gahetvāna, suvaṇṇā parihāyathā”ti.",
  "atk-s0513a1:2916": "Tattha tuṭṭhabbanti tussitabbaṃ.",
  "atk-s0513a1:2917_0": "Idaṃ pana vatvā satthā anekapariyāyena garahitvā “yā pana bhikkhunī lasuṇaṃ khādeyya,",
  "atk-s0513a1:2917_1": "pācittiya”nti sikkhāpadaṃ paññāpetvā jātakaṃ samodhānesi – “tadā brāhmaṇī ayaṃ thullanandā",
  "atk-s0513a1:2917_2": "ahosi, tisso dhītaro idāni tissoyeva bhaginiyo, suvaṇṇahaṃsarājā pana ahameva ahosi”nti.",
  "atk-s0513a1:2918": "Suvaṇṇahaṃsajātakavaṇṇanā chaṭṭhā.",
  "atk-s0513a1:2920": "[137] 7. Babbujātakavaṇṇanā",
  "atk-s0513a1:2921_0": "Yattheko labhate babbūti idaṃ satthā jetavane viharanto kāṇamātusikkhāpadaṃ ārabbha",
  "atk-s0513a1:2921_1": "kathesi. Sāvatthiyañhi kāṇamātā nāma dhītuvasena pākaṭanāmā upāsikā ahosi sotāpannā",
  "atk-s0513a1:2921_2": "ariyasāvikā. Sā dhītaraṃ kāṇaṃ aññatarasmiṃ gāmake samānajātikassa purisassa adāsi.",
  "atk-s0513a1:2921_3": "Kāṇā kenacideva karaṇīyena mātu gharaṃ agamāsi. Athassā sāmiko katipāhaccayena dūtaṃ",
  "atk-s0513a1:2921_4": "pāhesi “āgacchatu kāṇā, icchāmi kāṇāya āgamana”nti. Kāṇā dūtassa vacanaṃ sutvā “amma,",
  "atk-s0513a1:2921_5": "gamissāmī”ti mātaraṃ āpucchi. Kāṇamātā “ettakaṃ kālaṃ vasitvā kathaṃ tucchahatthāva",
  "atk-s0513a1:2921_6": "gamissasī”ti pūvaṃ paci. Tasmiṃyeva khaṇe eko piṇḍacāriko bhikkhu tassā nivesanaṃ",
  "atk-s0513a1:2921_7": "agamāsi, upāsikā taṃ nisīdāpetvā pattapūraṃ pūvaṃ dāpesi. So bhikkhu nikkhamitvā",
  "atk-s0513a1:2921_8": "aññassa ācikkhi, tassapi tatheva dāpesi. Sopi nikkhamitvā aññassa ācikkhi, tassapi",
  "atk-s0513a1:2921_9": "tathevāti evaṃ catunnaṃ janānaṃ dāpesi. Yathāpaṭiyattaṃ pūvaṃ parikkhayaṃ agamāsi,",
  "atk-s0513a1:2921_10": "kāṇāya gamanaṃ na sampajji. Athassā sāmiko dutiyampi, tatiyampi dūtaṃ pāhesi. Tatiyaṃ",
  "atk-s0513a1:2921_11": "pāhento ca “sace kāṇā nāgacchissati, ahaṃ aññaṃ pajāpatiṃ ānessāmī”ti pāhesi. Tayopi",
  "atk-s0513a1:2921_12": "vāre teneva upāyena gamanaṃ na sampajji, kāṇāya sāmiko aññaṃ pajāpatiṃ ānesi. Kāṇā",
  "atk-s0513a1:2921_13": "taṃ pavattiṃ sutvā rodamānā aṭṭhāsi.",
  "atk-s0513a1:2922_0": "Satthā taṃ kāraṇaṃ ñatvā pubbaṇhasamayaṃ nivāsetvā pattacīvaramādāya kāṇamātāya nivesanaṃ",
  "atk-s0513a1:2922_1": "gantvā paññattāsane nisīditvā kāṇamātaraṃ pucchi “kissāyaṃ kāṇā rodatī”ti? “Iminā",
  "atk-s0513a1:2922_2": "nāma kāraṇenā”ti ca sutvā kāṇamātaraṃ samassāsetvā dhammiṃ kathaṃ kathetvā uṭṭhāyāsanā",
  "atk-s0513a1:2922_3": "vihāraṃ agamāsi. Atha tesaṃ catunnaṃ bhikkhūnaṃ tayo vāre yathāpaṭiyattapūvaṃ gahetvā",
  "atk-s0513a1:2922_4": "kāṇāya gamanassa upacchinnabhāvo bhikkhusaṅghe pākaṭo jāto. Athekadivasaṃ bhikkhū",
  "atk-s0513a1:2922_5": "dhammasabhāyaṃ kathaṃ samuṭṭhāpesuṃ “āvuso, catūhi nāma bhikkhūhi tayo vāre kāṇamātāya",
  "atk-s0513a1:2922_6": "pakkapūvaṃ khāditvā kāṇāya gamanantarāyaṃ katvā sāmikena pariccattaṃ dhītaraṃ nissāya",
  "atk-s0513a1:2922_7": "mahāupāsikāya domanassaṃ uppādita”nti. Satthā āgantvā “kāya nuttha, bhikkhave, etarahi",
  "atk-s0513a1:2922_8": "kathāya sannisinnā”ti pucchitvā “imāya nāmā”ti vutte “na, bhikkhave, idāneva te cattāro",
  "atk-s0513a1:2922_9": "bhikkhū kāṇamātāya santakaṃ khāditvā tassā domanassaṃ uppādesuṃ, pubbepi uppādesuṃyevā”ti vatvā atītaṃ āhari.",
  "atk-s0513a1:2923_0": "Atīte bārāṇasiyaṃ brahmadatte rajjaṃ kārente bodhisatto pāsāṇakoṭṭakakule nibbattitvā",
  "atk-s0513a1:2923_1": "vayappatto pariyodātasippo ahosi. Kāsiraṭṭhe ekasmiṃ nigame eko mahāvibhavo seṭṭhi",
  "atk-s0513a1:2923_2": "ahosi, tassa nidhānagatāyeva cattālīsa hiraññakoṭiyo ahesuṃ. Athassa bhariyā kālaṃ",
  "atk-s0513a1:2923_3": "katvā dhanasinehena gantvā dhanapiṭṭhiyaṃ mūsikā hutvā nibbatti. Evaṃ anukkamena",
  "atk-s0513a1:2923_4": "sabbampi taṃ kulaṃ abbhatthaṃ agamāsi, vaṃso upacchijji. So gāmopi chaḍḍito apaṇṇattikabhāvaṃ",
  "atk-s0513a1:2923_5": "agamāsi. Tadā bodhisatto tasmiṃ purāṇagāmaṭṭhāne pāsāṇe uppāṭetvā koṭṭeti. Atha sā",
  "atk-s0513a1:2923_6": "mūsikā gocarāya caramānā bodhisattaṃ punappunaṃ passantī uppannasinehā hutvā cintesi",
  "atk-s0513a1:2923_7": "“mayhaṃ dhanaṃ bahu nikkāraṇena nassissati, iminā saddhiṃ ekato hutvā idaṃ dhanaṃ",
  "atk-s0513a1:2923_8": "datvā maṃsaṃ vikkiṇāpetvā khādissāmī”ti. Sā ekadivasaṃ ekaṃ kahāpaṇaṃ mukhena ḍaṃsitvā",
  "atk-s0513a1:2923_9": "bodhisattassa santikaṃ agamāsi. So taṃ disvā piyavācāya samālapanto “kiṃ nu kho,",
  "atk-s0513a1:2923_10": "amma, kahāpaṇaṃ gahetvā āgatāsī”ti āha. Tāta, imaṃ gahetvā attanāpi paribhuñja, mayhampi",
  "atk-s0513a1:2923_11": "maṃsaṃ āharāti. So “sādhū”ti sampaṭicchitvā kahāpaṇaṃ ādāya gharaṃ gantvā ekena māsakena",
  "atk-s0513a1:2923_12": "maṃsaṃ kiṇitvā āharitvā tassā adāsi. Sā taṃ gahetvā attano nivāsaṭṭhānaṃ gantvā yathāruciyā",
  "atk-s0513a1:2923_13": "khādi. Tato paṭṭhāya imināva niyāmena divase divase bodhisattassa kahāpaṇaṃ deti,",
  "atk-s0513a1:2923_14": "sopissā maṃsaṃ āharati.",
  "atk-s0513a1:2924_0": "Athekadivasaṃ taṃ mūsikaṃ biḷāro aggahesi. Atha naṃ sā evamāha “mā, samma, maṃ māresī”ti.",
  "atk-s0513a1:2924_1": "Kiṃkāraṇā na māressāmi? Ahañhi chāto maṃsaṃ khāditukāmo, na sakkā mayā na māretunti.",
  "atk-s0513a1:2924_2": "Kiṃ pana ekadivasameva maṃsaṃ khāditukāmosi, udāhu niccakālanti? “Labhamāno niccakālampi",
  "atk-s0513a1:2924_3": "khāditukāmomhī”ti. “Yadi evaṃ ahaṃ te niccakālaṃ maṃsaṃ dassāmi, vissajjehi ma”nti.",
  "atk-s0513a1:2924_4": "Atha naṃ biḷāro “tena hi appamattā hohī”ti vissajjesi. Tato paṭṭhāya sā attano ābhataṃ",
  "atk-s0513a1:2924_5": "maṃsaṃ dve koṭṭhāse katvā ekaṃ biḷārassa deti, ekaṃ sayaṃ khādati. Atha naṃ ekadivasaṃ",
  "atk-s0513a1:2924_6": "aññopi biḷāro aggahesi, tampi tatheva saññāpetvā attānaṃ vissajjāpesi. Tato paṭṭhāya",
  "atk-s0513a1:2924_7": "tayo koṭṭhāse katvā khādanti. Puna añño aggahesi, tampi tatheva saññāpetvā attānaṃ",
  "atk-s0513a1:2924_8": "mocāpesi. Tato paṭṭhāya cattāro koṭṭhāse katvā khādanti. Puna añño aggahesi, tampi",
  "atk-s0513a1:2924_9": "tatheva saññāpetvā attānaṃ mocāpesi. Tato paṭṭhāya pañca koṭṭhāse katvā khādanti.",
  "atk-s0513a1:2924_10": "Sā pañcamaṃ koṭṭhāsaṃ khādamānā appāhāratāya kilantā kisā ahosi appamaṃsalohitā",
  "atk-s0513a1:2925_0": "Bodhisatto taṃ disvā “amma, kasmā milātāsī”ti vatvā “iminā nāma kāraṇenā”ti vutte",
  "atk-s0513a1:2925_1": "“tvaṃ ettakaṃ kālaṃ kasmā mayhaṃ nācikkhi, ahamettha kātabbaṃ jānissāmī”ti taṃ samassāsetvā",
  "atk-s0513a1:2925_2": "suddhaphalikapāsāṇena guhaṃ katvā āharitvā “amma, tvaṃ imaṃ guhaṃ pavisitvā nipajjitvā",
  "atk-s0513a1:2925_3": "āgatāgatānaṃ pharusāhi vācāhi santajjeyyāsī”ti āha. Sā guhaṃ pavisitvā nipajji. Atheko",
  "atk-s0513a1:2925_4": "biḷāro āgantvā “dehi, ajja me maṃsa”nti āha. Atha naṃ mūsikā “are, duṭṭhabiḷāra,",
  "atk-s0513a1:2925_5": "kiṃ te ahaṃ maṃsahārikā, attano puttānaṃ maṃsaṃ khādā”ti tajjesi. Biḷāro phalikaguhāya",
  "atk-s0513a1:2925_6": "nipannabhāvaṃ ajānanto kodhavasena mūsikaṃ gaṇhissāmī”ti sahasāva pakkhanditvā hadayena",
  "atk-s0513a1:2925_7": "phalikaguhāyaṃ pahari. Tāvadevassa hadayaṃ bhijji, akkhīni nikkhamanākārappattāni",
  "atk-s0513a1:2925_8": "jātāni. So tattheva jīvitakkhayaṃ patvā ekamantaṃ paṭicchannaṭṭhāne pati. Etenūpāyena",
  "atk-s0513a1:2925_9": "aparopi aparopīti cattāropi janā jīvitakkhayaṃ pāpuṇiṃsu. Tato paṭṭhāya mūsikā nibbhayā",
  "atk-s0513a1:2925_10": "hutvā bodhisattassa devasikaṃ dve tayo kahāpaṇe deti. Evaṃ anukkamena sabbampi dhanaṃ",
  "atk-s0513a1:2925_11": "bodhisattasseva adāsi. Te ubhopi yāvajīvaṃ mettiṃ abhinditvā yathākammaṃ gatā.",
  "atk-s0513a1:2926": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2927": "137.",
  "atk-s0513a1:2928": "“Yattheko labhate babbu, dutiyo tattha jāyati;",
  "atk-s0513a1:2929": "Tatiyo ca catuttho ca, idaṃ te babbukā bila”nti.",
  "atk-s0513a1:2930_0": "Tattha yatthāti yasmiṃ ṭhāne. Babbūti biḷāro. Dutiyo tattha jāyatīti yattha eko mūsikaṃ",
  "atk-s0513a1:2930_1": "vā maṃsaṃ vā labhati, dutiyopi tattha biḷāro jāyati uppajjati, tathā tatiyo ca catuttho",
  "atk-s0513a1:2930_2": "ca. Evaṃ te tadā cattāro biḷārā ahesuṃ. Hutvā ca pana divase divase maṃsaṃ khādantā",
  "atk-s0513a1:2930_3": "te babbukā idaṃ phalikamayaṃ bilaṃ urena paharitvā sabbepi jīvitakkhayaṃ pattāti.",
  "atk-s0513a1:2931": "Evaṃ satthā imaṃ dhammadesanaṃ āharitvā jātakaṃ samodhānesi – “tadā cattāro biḷārā cattāro bhikkhū ahesuṃ, mūsikā kāṇamātā, pāsāṇakoṭṭakamaṇikāro pana ahameva ahosi”nti.",
  "atk-s0513a1:2932": "Babbujātakavaṇṇanā sattamā.",
  "atk-s0513a1:2934": "[138] 8. Godhājātakavaṇṇanā",
  "atk-s0513a1:2935": "Kiṃ te jaṭāhi dummedhāti idaṃ satthā jetavane viharanto ekaṃ kuhakabhikkhuṃ ārabbha kathesi. Paccuppannavatthu heṭṭhā kathitasadisameva.",
  "atk-s0513a1:2936_0": "Atīte pana bārāṇasiyaṃ brahmadatte rajjaṃ kārente bodhisatto godhāyoniyaṃ paṭisandhiṃ",
  "atk-s0513a1:2936_1": "gaṇhi. Tadā eko pañcābhiñño uggatapo tāpaso ekaṃ paccantagāmaṃ nissāya araññāyatane",
  "atk-s0513a1:2936_2": "paṇṇasālāyaṃ vasati, gāmavāsino tāpasaṃ sakkaccaṃ upaṭṭhahanti. Bodhisatto tassa",
  "atk-s0513a1:2936_3": "caṅkamanakoṭiyaṃ ekasmiṃ vammike vasati, vasanto ca pana divase divase dve tayo vāre",
  "atk-s0513a1:2936_4": "tāpasaṃ upasaṅkamitvā dhammūpasaṃhitaṃ atthūpasaṃhitañca vacanaṃ sutvā tāpasaṃ vanditvā",
  "atk-s0513a1:2936_5": "vasanaṭṭhānameva gacchati. Aparabhāge tāpaso gāmavāsino āpucchitvā pakkāmi. Pakkamante",
  "atk-s0513a1:2936_6": "ca pana tasmiṃ sīlavatasampanne tāpase añño kūṭatāpaso āgantvā tasmiṃ assamapade",
  "atk-s0513a1:2936_7": "vāsaṃ kappesi. Bodhisatto “ayampi sīlavā”ti sallakkhetvā purimanayeneva tassa santikaṃ agamāsi.",
  "atk-s0513a1:2937_0": "Athekadivasaṃ nidāghasamaye akālameghe vuṭṭhe vammikehi makkhikā nikkhamiṃsu, tāsaṃ",
  "atk-s0513a1:2937_1": "khādanatthaṃ godhā āhiṇḍiṃsu. Gāmavāsino nikkhamitvā makkhikākhādakā godhā gahetvā",
  "atk-s0513a1:2937_2": "siniddhasambhārasaṃyuttaṃ ambilānambilaṃ godhāmaṃsaṃ sampādetvā tāpasassa adaṃsu.",
  "atk-s0513a1:2937_3": "Tāpaso godhāmaṃsaṃ khāditvā rasataṇhāya baddho “idaṃ maṃsaṃ atimadhuraṃ, kissa maṃsaṃ",
  "atk-s0513a1:2937_4": "nāmeta”nti pucchitvā “godhāmaṃsa”nti sutvā “mama santikaṃ mahāgodhā āgacchati, taṃ",
  "atk-s0513a1:2937_5": "māretvā maṃsaṃ khādissāmī”ti cintesi. Cintetvā ca pana bhājanañca sappiloṇādīni ca",
  "atk-s0513a1:2937_6": "āharāpetvā ekamante ṭhapetvā muggaramādāya kāsāvena paṭicchādetvā paṇṇasālādvāre",
  "atk-s0513a1:2937_7": "bodhisattassa āgamanaṃ olokayamāno upasantūpasanto viya hutvā nisīdi bodhisatto sāyanhasamaye",
  "atk-s0513a1:2937_8": "“tāpasassa santikaṃ gamissāmī”ti nikkhamitvā upasaṅkamantova tassa indriyavippakāraṃ",
  "atk-s0513a1:2937_9": "disvā cintesi “nāyaṃ tāpaso aññesu divasesu nisīdanākārena nisinno, ajjesa maṃ olokentopi",
  "atk-s0513a1:2937_10": "duṭṭhindriyo hutvā oloketi, pariggaṇhissāmi na”nti. So tāpasassa heṭṭhāvāte ṭhatvā",
  "atk-s0513a1:2937_11": "godhāmaṃsagandhaṃ ghāyitvā “iminā kūṭatāpasena ajja godhāmaṃsaṃ khāditaṃ bhavissati,",
  "atk-s0513a1:2937_12": "tenesa rasataṇhāya baddho ajja maṃ attano santikaṃ upasaṅkamantaṃ muggarena paharitvā",
  "atk-s0513a1:2937_13": "maṃsaṃ pacitvā khāditukāmo bhavissatī”ti tassa santikaṃ anupagantvāva paṭikkamitvā vicarati.",
  "atk-s0513a1:2938_0": "Tāpaso bodhisattassa anāgamanabhāvaṃ ñatvā “iminā ‘ayaṃ maṃ paharitukāmo’ti ñātaṃ",
  "atk-s0513a1:2938_1": "bhavissati, tena kāraṇena nāgacchati, anāgacchantassāpissa kuto muttī”ti muggaraṃ",
  "atk-s0513a1:2938_2": "nīharitvā khipi. So tassa agganaṅguṭṭhameva āsādesi. Bodhisatto vegena vammikaṃ pavisitvā",
  "atk-s0513a1:2938_3": "aññena chiddena sīsaṃ ukkhipitvā “ambho kūṭajaṭila, ahaṃ tava santikaṃ upasaṅkamanto",
  "atk-s0513a1:2938_4": "‘sīlavā’ti saññāya upasaṅkamiṃ, idāni pana te mayā kūṭabhāvo ñāto, tādisassa mahācorassa",
  "atk-s0513a1:2938_5": "kiṃ iminā pabbajjāliṅgenā”ti vatvā taṃ garahanto imaṃ gāthamāha –",
  "atk-s0513a1:2939": "138.",
  "atk-s0513a1:2940": "“Kiṃ te jaṭāhi dummedha, kiṃ te ajinasāṭiyā;",
  "atk-s0513a1:2941": "Abbhantaraṃ te gahanaṃ, bāhiraṃ parimajjasī”ti.",
  "atk-s0513a1:2942_0": "Tattha kiṃ te jaṭāhi dummedhāti ambho dummedha, nippañña etā pabbajitena dhāretabbā",
  "atk-s0513a1:2942_1": "jaṭā, pabbajjāguṇarahitassa kiṃ te tāhi jaṭāhīti attho. Kiṃ te ajinasāṭiyāti ajinasāṭiyā",
  "atk-s0513a1:2942_2": "anucchavikassa saṃvarassa abhāvakālato paṭṭhāya kiṃ te ajinasāṭiyā. Abbhantaraṃ te",
  "atk-s0513a1:2942_3": "gahananti tava abbhantaraṃ hadayaṃ rāgadosamohagahanena gahanaṃ paṭicchannaṃ. Bāhiraṃ",
  "atk-s0513a1:2942_4": "parimajjasīti so tvaṃ abbhantare gahane nhānādīhi ceva liṅgagahanena ca bāhiraṃ parimajjasi,",
  "atk-s0513a1:2942_5": "taṃ parimajjanto kañjikapūritalābu viya visapūritacāṭi viya āsīvisapūritavammiko",
  "atk-s0513a1:2942_6": "viya gūthapūritacittaghaṭo viya ca bahimaṭṭhova hosi, kiṃ tayā corena idha vasantena,",
  "atk-s0513a1:2942_7": "sīghaṃ ito palāyāhi, no ce palāyasi, gāmavāsīnaṃ te ācikkhitvā niggahaṃ kārāpessāmīti.",
  "atk-s0513a1:2943": "Evaṃ bodhisatto kūṭatāpasaṃ tajjetvā vammikameva pāvisi, kūṭatāpasopi tato pakkāmi.",
  "atk-s0513a1:2944": "Satthā imaṃ dhammadesanaṃ āharitvā jātakaṃ samodhānesi – “tadā kūṭatāpaso ayaṃ kuhako ahosi, purimo sīlavantatāpaso sāriputto, godhāpaṇḍito pana ahameva ahosi”nti.",
  "atk-s0513a1:2945": "Godhājātakavaṇṇanā aṭṭhamā.",
  "atk-s0513a1:2947": "[139] 9. Ubhatobhaṭṭhajātakavaṇṇanā",
  "atk-s0513a1:2948_0": "Akkhī bhinnā paṭo naṭṭhoti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2948_1": "Tadā kira dhammasabhāyaṃ bhikkhū kathaṃ samuṭṭhāpesuṃ “āvuso, seyyathāpi nāma chavālātaṃ",
  "atk-s0513a1:2948_2": "ubhatopadittaṃ majjhe gūthagataṃ nevāraññe kaṭṭhatthaṃ pharati, na gāme kaṭṭhatthaṃ",
  "atk-s0513a1:2948_3": "pharati, evameva devadatto evarūpe niyyānikasāsane pabbajitvā ubhato bhaṭṭho ubhato",
  "atk-s0513a1:2948_4": "paribāhiro jāto, gihiparibhogā ca parihīno, sāmaññatthañca na paripūretī”ti. Satthā",
  "atk-s0513a1:2948_5": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a1:2948_6": "vutte “na, bhikkhave, devadatto idāneva ubhato bhaṭṭho hoti, atītepi ubhato bhaṭṭho",
  "atk-s0513a1:2948_7": "ahosiyevā”ti vatvā atītaṃ āhari.",
  "atk-s0513a1:2949_0": "Atīte bārāṇasiyaṃ brahmadatte rajjaṃ kārente bodhisatto rukkhadevatā hutvā nibbatti.",
  "atk-s0513a1:2949_1": "Tadā ekasmiṃ gāmake bāḷisikā vasanti. Atheko bāḷisiko baḷisaṃ ādāya daharena puttena",
  "atk-s0513a1:2949_2": "saddhiṃ yasmiṃ sobbhe pakatiyāpi bāḷisikā macche gaṇhanti, tattha gantvā baḷisaṃ",
  "atk-s0513a1:2949_3": "khipi. Baḷiso udakapaṭicchanne ekasmiṃ khāṇuke laggi. Bāḷisiko taṃ ākaḍḍhituṃ asakkonto",
  "atk-s0513a1:2949_4": "cintesi “ayaṃ baḷiso mahāmacche laggo bhavissati, puttakaṃ mātu santikaṃ pesetvā",
  "atk-s0513a1:2949_5": "paṭivissakehi saddhiṃ kalahaṃ kārāpemi, evaṃ ito na koci koṭṭhāsaṃ paccāsīsissatī”ti.",
  "atk-s0513a1:2949_6": "So puttaṃ āha “gaccha, tāta, amhehi mahāmacchassa laddhabhāvaṃ mātu ācikkhāhi, ‘paṭivissakehi",
  "atk-s0513a1:2949_7": "kira saddhiṃ kalahaṃ karohī’ti vadehī”ti. So puttaṃ pesetvā baḷisaṃ ākaḍḍhituṃ asakkonto",
  "atk-s0513a1:2949_8": "rajjucchedanabhayena uttarisāṭakaṃ thale ṭhapetvā udakaṃ otaritvā macchalobhena macchaṃ",
  "atk-s0513a1:2949_9": "upadhārento khāṇukehi paharitvā dvepi akkhīni bhindi. Thale ṭhapitasāṭakaṃpissa coro",
  "atk-s0513a1:2949_10": "hari. So vedanāppatto hutvā hatthena akkhīni uppīḷayamāno gahetvā udakā uttaritvā",
  "atk-s0513a1:2949_11": "kampamāno sāṭakaṃ pariyesati.",
  "atk-s0513a1:2950_0": "Sāpissa bhariyā “kalahaṃ katvā kassaci apaccāsīsanabhāvaṃ karissāmī”ti ekasmiṃyeva",
  "atk-s0513a1:2950_1": "kaṇṇe tālapaṇṇaṃ piḷandhitvā ekaṃ akkhiṃ ukkhalimasiyā añjetvā kukkuraṃ aṅkenādāya",
  "atk-s0513a1:2950_2": "paṭivissakagharaṃ agamāsi. Atha naṃ ekā sahāyikā evamāha “ekasmiṃyeva te kaṇṇe tālapaṇṇaṃ",
  "atk-s0513a1:2950_3": "piḷandhitaṃ, ekaṃ akkhi añjitaṃ, piyaputtaṃ viya kukkuraṃ aṅkenādāya gharato gharaṃ",
  "atk-s0513a1:2950_4": "gacchasi, kiṃ ummattikāsi jātā”ti. “Nāhaṃ ummattikā, tvaṃ pana maṃ akāraṇena akkosasi",
  "atk-s0513a1:2950_5": "paribhāsasi, idāni taṃ gāmabhojakassa santikaṃ gantvā aṭṭha kahāpaṇe daṇḍāpessāmī”ti",
  "atk-s0513a1:2950_6": "evaṃ kalahaṃ katvā ubhopi gāmabhojakassa santikaṃ agamaṃsu. Kalahe visodhiyamāne",
  "atk-s0513a1:2950_7": "tassāyeva matthake daṇḍo pati. Atha naṃ bandhitvā “daṇḍaṃ dehī”ti pothetuṃ ārabhiṃsu.",
  "atk-s0513a1:2951_0": "Rukkhadevatā gāme tassā imaṃ pavattiṃ, araññe cassā patino taṃ byasanaṃ disvā khandhantare",
  "atk-s0513a1:2951_1": "ṭhitā “bho purisa, tuyhaṃ udakepi kammanto paduṭṭho thalepi, ubhatobhaṭṭho jāto”ti",
  "atk-s0513a1:2951_2": "vatvā imaṃ gāthamāha –",
  "atk-s0513a1:2952": "139.",
  "atk-s0513a1:2953": "“Akkhī bhinnā paṭo naṭṭho, sakhigehe ca bhaṇḍanaṃ;",
  "atk-s0513a1:2954": "Ubhato paduṭṭhā kammantā, udakamhi thalamhi cā”ti.",
  "atk-s0513a1:2955_0": "Tattha sakhigehe ca bhaṇḍananti sakhī nāma sahāyikā, tassā ca gehe tava bhariyāya",
  "atk-s0513a1:2955_1": "bhaṇḍanaṃ kataṃ, bhaṇḍanaṃ katvā bandhitvā pothetvā daṇḍaṃ dāpiyati. Ubhato paduṭṭhā",
  "atk-s0513a1:2955_2": "kammantāti evaṃ tava dvīsupi ṭhānesu kammantā paduṭṭhāyeva bhinnāyeva. Kataresu dvīsu?",
  "atk-s0513a1:2955_3": "Udakamhi thalamhi cāti, akkhibhedena paṭanāsena ca udake kammantā paduṭṭhā, sakhigehe",
  "atk-s0513a1:2955_4": "bhaṇḍanena thale kammantā paduṭṭhāti.",
  "atk-s0513a1:2956": "Satthā imaṃ dhammadesanaṃ āharitvā jātakaṃ samodhānesi “tadā bāḷisiko devadatto ahosi, rukkhadevatā pana ahameva ahosi”nti.",
  "atk-s0513a1:2957": "Ubhatobhaṭṭhajātakavaṇṇanā navamā.",
  "atk-s0513a1:2959": "[140] 10. Kākajātakavaṇṇanā",
  "atk-s0513a1:2960": "Niccaṃ ubbiggahadayāti idaṃ satthā jetavane viharanto ñātatthacariyaṃ ārabbha kathesi. Paccuppannavatthu dvādasakanipāte bhaddasālajātake āvi bhavissati.",
  "atk-s0513a1:2961_0": "Atīte bārāṇasiyaṃ brahmadatte rajjaṃ kārente bodhisatto kākayoniyaṃ nibbatti. Athekadivasaṃ",
  "atk-s0513a1:2961_1": "rañño purohito bahinagare nadiyaṃ nhāyitvā gandhe vilimpitvā mālaṃ piḷandhitvā varavatthanivattho",
  "atk-s0513a1:2961_2": "nagaraṃ pāvisi. Nagaradvāratoraṇe dve kākā nisinnā honti. Tesu eko ekaṃ āha – “samma,",
  "atk-s0513a1:2961_3": "ahaṃ imassa brāhmaṇassa matthake sarīravaḷañjaṃ pātessāmī”ti. Itaro “mā te etaṃ rucci,",
  "atk-s0513a1:2961_4": "ayaṃ brāhmaṇo issaro, issarajanena ca saddhiṃ veraṃ nāma pāpakaṃ. Ayañhi kuddho sabbepi",
  "atk-s0513a1:2961_5": "kāke vināseyyā”ti. “Na sakkā mayā na kātu”nti. “Tena hi paññāyissasī”ti vatvā itaro",
  "atk-s0513a1:2961_6": "kāko palāyi. So toraṇassa heṭṭhābhāgaṃ sampatte brāhmaṇe olambakaṃ cālento viya tassa",
  "atk-s0513a1:2961_7": "matthake vaccaṃ pātesi. Brāhmaṇo kujjhitvā kākesu veraṃ bandhi.",
  "atk-s0513a1:2962_0": "Tasmiṃ kāle ekā bhatiyā vīhikoṭṭikadāsī vīhiṃ gehadvāre ātape pattharitvā rakkhantī",
  "atk-s0513a1:2962_1": "nisinnāva niddaṃ okkami. Tassā pamādaṃ ñatvā eko dīghalomako eḷako āgantvā vīhiṃ",
  "atk-s0513a1:2962_2": "khādi, sā pabujjhitvā taṃ disvā palāpesi. Eḷako dutiyampi, tatiyampi tassā tatheva",
  "atk-s0513a1:2962_3": "niddāyanakāle āgantvā vīhiṃ khādi. Sāpi taṃ tikkhattuṃ palāpetvā cintesi “ayaṃ punappunaṃ",
  "atk-s0513a1:2962_4": "khādanto upaḍḍhavīhiṃ khādissati, bahu me chedo bhavissati, idānissa puna anāgamanakāraṇaṃ",
  "atk-s0513a1:2962_5": "karissāmī”ti. Sā alātaṃ gahetvā niddāyamānā viya nisīditvā vīhikhādanatthāya eḷake",
  "atk-s0513a1:2962_6": "sampatte uṭṭhāya alātena eḷakaṃ pahari, lomāni aggiṃ gaṇhiṃsu. So sarīre jhāyante",
  "atk-s0513a1:2962_7": "“aggiṃ nibbāpessāmī”ti vegena gantvā hatthisālāya samīpe ekissā tiṇakuṭiyā sarīraṃ",
  "atk-s0513a1:2962_8": "ghaṃsi, sā pajjali. Tato uṭṭhitā jālā hatthisālaṃ gaṇhi. Hatthisālāsu jhāyantīsu",
  "atk-s0513a1:2962_9": "hatthipiṭṭhāni jhāyiṃsu, bahū hatthī vaṇitasarīrā ahesuṃ. Vejjā hatthī aroge kātuṃ",
  "atk-s0513a1:2962_10": "asakkontā rañño ārocesuṃ. Rājā purohitaṃ āha “ācariya, hatthivejjā hatthī tikicchituṃ",
  "atk-s0513a1:2962_11": "na sakkonti, api kiñci bhesajjaṃ jānāsī”ti. “Jānāmi, mahārājā”ti. “Kiṃ laddhuṃ vaṭṭatī”ti?",
  "atk-s0513a1:2962_12": "“Kākavasā, mahārājā”ti. Rājā “tena hi kāke māretvā vasaṃ āharathā”ti āha. Tato paṭṭhāya",
  "atk-s0513a1:2962_13": "kāke māretvā vasaṃ alabhitvā tattha tattheva rāsiṃ karonti, kākānaṃ mahābhayaṃ uppajji.",
  "atk-s0513a1:2963_0": "Tadā bodhisatto asītikākasahassaparivāro mahāsusāne vasati. Atheko kāko gantvā kākānaṃ",
  "atk-s0513a1:2963_1": "uppannabhayaṃ bodhisattassa ārocesi. So cintesi “ṭhapetvā maṃ añño mayhaṃ ñātakānaṃ",
  "atk-s0513a1:2963_2": "uppannabhayaṃ harituṃ samattho nāma natthi, harissāmi na”nti dasa pāramiyo āvajjetvā",
  "atk-s0513a1:2963_3": "mettāpāramiṃ purecārikaṃ katvā ekavegena pakkhanditvā vivaṭamahāvātapānena pavisitvā",
  "atk-s0513a1:2963_4": "rañño āsanassa heṭṭhā pāvisi. Atha naṃ eko manusso gahitukāmo ahosi. Rājā “saraṇaṃ",
  "atk-s0513a1:2963_5": "paviṭṭho, mā gaṇhī”ti vāresi. Mahāsatto thokaṃ vissamitvā mettāpāramiṃ āvajjetvā",
  "atk-s0513a1:2963_6": "heṭṭhāsanā nikkhamitvā rājānaṃ āha – “mahārāja, raññā nāma chandādivasena agantvā",
  "atk-s0513a1:2963_7": "rajjaṃ kāretuṃ vaṭṭati. Yaṃ yaṃ kammaṃ kattabbaṃ hoti, sabbaṃ nisamma upadhāretvā",
  "atk-s0513a1:2963_8": "kātuṃ vaṭṭati. Yañca kayiramānaṃ nipphajjati, tadeva kātuṃ vaṭṭati, na itaraṃ. Sace",
  "atk-s0513a1:2963_9": "hi rājāno yaṃ kayiramānaṃ na nipphajjati, taṃ karonti, mahājanassa maraṇabhayapariyosānaṃ",
  "atk-s0513a1:2963_10": "mahābhayaṃ uppajjati. Purohito veravasiko hutvā musāvādaṃ abhāsi, kākānaṃ vasā nāma",
  "atk-s0513a1:2963_11": "natthī”ti. Taṃ sutvā rājā pasannacitto bodhisattassa kañcanabhaddapīṭhaṃ dāpetvā",
  "atk-s0513a1:2963_12": "tattha nisinnassa pakkhantarāni satapākasahassapākatelehi makkhāpetvā kañcanataṭṭake",
  "atk-s0513a1:2963_13": "rājārahaṃ subhojanaṃ bhojāpetvā pānīyaṃ pāyetvā suhitaṃ vigatadarathaṃ mahāsattaṃ",
  "atk-s0513a1:2963_14": "etadavoca “paṇḍita, tvaṃ ‘kākānaṃ vasā nāma natthī’ti vadesi, kena kāraṇena nesaṃ",
  "atk-s0513a1:2963_15": "vasā na hotī”ti bodhisatto “iminā ca iminā ca kāraṇenā”ti sakalanivesanaṃ ekaravaṃ",
  "atk-s0513a1:2963_16": "katvā dhammaṃ desento imaṃ gāthamāha –",
  "atk-s0513a1:2964": "140.",
  "atk-s0513a1:2965": "“Niccaṃ ubbiggahadayā, sabbalokavihesakā;",
  "atk-s0513a1:2966": "Tasmā nesaṃ vasā natthi, kākānamhāka ñātina”nti.",
  "atk-s0513a1:2967_0": "Tatrāyaṃ saṅkhepattho – mahārāja, kākā nāma niccaṃ ubbiggamānasā bhayappattāva viharanti,",
  "atk-s0513a1:2967_1": "sabbalokassa ca vihesakā, khattiyādayo manussepi itthipurisepi kumārakumārikādayopi",
  "atk-s0513a1:2967_2": "viheṭhentā kilamentāva vicaranti, tasmā imehi dvīhi kāraṇehi nesaṃ amhākaṃ ñātīnaṃ",
  "atk-s0513a1:2967_3": "kākānaṃ vasā nāma natthi. Atītepi na bhūtapubbā, anāgatepi na bhavissatīti.",
  "atk-s0513a1:2968_0": "Evaṃ mahāsatto imaṃ kāraṇaṃ uttānaṃ katvā “mahārāja, raññā nāma anisamma anupadhāretvā",
  "atk-s0513a1:2968_1": "kammaṃ na kattabba”nti rājānaṃ bodhesi. Rājā tussitvā bodhisattaṃ rajjena pūjesi.",
  "atk-s0513a1:2968_2": "Bodhisatto rajjaṃ raññoyeva paṭidatvā rājānaṃ pañcasu sīlesu patiṭṭhāpetvā sabbasattānaṃ",
  "atk-s0513a1:2968_3": "abhayaṃ yāci. Rājā tassa dhammadesanaṃ sutvā sabbasattānaṃ abhayaṃ datvā kākānaṃ",
  "atk-s0513a1:2968_4": "nibaddhadānaṃ paṭṭhapesi. Divase divase taṇḍulambaṇassa bhattaṃ pacitvā nānaggarasehi",
  "atk-s0513a1:2968_5": "omadditvā kākānaṃ dīyati, mahāsattassa pana rājabhojanameva dīyittha.",
  "atk-s0513a1:2969": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ānando ahosi, kākarājā pana ahameva ahosi”nti.",
  "atk-s0513a1:2970": "Kākajātakavaṇṇanā dasamā.",
  "atk-s0513a1:2971": "Asampadānavaggo cuddasamo.",
  "atk-s0513a1:2972": "Tassuddānaṃ –",
  "atk-s0513a1:2973": "Asampadānabhīrukaṃ, ghatāsanajhānasodhaṃ;",
  "atk-s0513a1:2974": "Candābhaṃ suvaṇṇahaṃsaṃ, babbugodhubhatobhaṭṭhaṃ;",
  "atk-s0513a1:2975": "Kākarājāti te dasāti.",
  "atk-s0513a1:2976": "15. Kakaṇṭakavaggo",
  "atk-s0513a1:2978": "[141] 1. Godhājātakavaṇṇanā",
  "atk-s0513a1:2979": "Na pāpajanasaṃsevīti idaṃ satthā veḷuvane viharanto ekaṃ vipakkhaseviṃ bhikkhuṃ ārabbha kathesi. Paccuppannavatthu mahiḷāmukhajātake kathitasadisameva.",
  "atk-s0513a1:2980_0": "Atīte bārāṇasiyaṃ brahmadatte rajjaṃ kārente bodhisatto godhāyoniyaṃ paṭisandhiṃ",
  "atk-s0513a1:2980_1": "gaṇhi. So vayappatto nadītīre mahābile anekagodhāsataparivāro vāsaṃ kappesi. Tassa",
  "atk-s0513a1:2980_2": "putto godhāpillako ekena kakaṇṭakena saddhiṃ santhavaṃ katvā tena saddhiṃ sammodamāno",
  "atk-s0513a1:2980_3": "viharanto “kakaṇṭakaṃ parissajissāmī”ti avattharati. Tassa tena saddhiṃ vissāsaṃ",
  "atk-s0513a1:2980_4": "godhārājassa ārocesuṃ. Godhārājā puttaṃ pakkosāpetvā “tāta, tvaṃ aṭṭhāne vissāsaṃ",
  "atk-s0513a1:2980_5": "karosi, kakaṇṭakā nāma nīcajātikā, tehi saddhiṃ vissāso na kattabbo. Sace tvaṃ tena",
  "atk-s0513a1:2980_6": "saddhiṃ vissāsaṃ karissasi, taṃ kakaṇṭakaṃ nissāya sabbampetaṃ godhākulaṃ vināsaṃ",
  "atk-s0513a1:2980_7": "pāpuṇissati, ito paṭṭhāya etena saddhiṃ vissāsaṃ mā akāsī”ti āha. So karotiyeva.",
  "atk-s0513a1:2980_8": "Bodhisatto punappunaṃ kathentopi tassa tena saddhiṃ vissāsaṃ vāretuṃ asakkonto “avassaṃ",
  "atk-s0513a1:2980_9": "amhākaṃ etaṃ kakaṇṭakaṃ nissāya bhayaṃ uppajjissati, tasmiṃ uppanne palāyanamaggaṃ",
  "atk-s0513a1:2980_10": "sampādetuṃ vaṭṭatī”ti ekena passena vātabilaṃ kārāpesi.",
  "atk-s0513a1:2981_0": "Puttopissa anukkamena mahāsarīro ahosi, kakaṇṭako pana purimappamāṇoyeva. Itaro “kakaṇṭakaṃ",
  "atk-s0513a1:2981_1": "parissajissāmī”ti antarantarā avattharatiyeva, kakaṇṭakassa pabbatakūṭena avattharaṇakālo",
  "atk-s0513a1:2981_2": "viya hoti. So kilamanto cintesi “sace ayaṃ aññāni katipayāni divasāni maṃ evaṃ parissajissati,",
  "atk-s0513a1:2981_3": "jīvitaṃ me natthi, ekena luddakena saddhiṃ ekato hutvā imaṃ godhākulaṃ vināsessāmī”ti.",
  "atk-s0513a1:2981_4": "Athekadivasaṃ nidāghasamaye meghe vuṭṭhe vammikamakkhikā uṭṭhahiṃsu, tato tato godhā",
  "atk-s0513a1:2981_5": "nikkhamitvā makkhikāyo khādanti. Eko godhāluddako godhābilaṃ bhindanatthāya kuddālaṃ",
  "atk-s0513a1:2981_6": "gahetvā sunakhehi saddhiṃ araññaṃ pāvisi. Kakaṇṭako taṃ disvā “ajja attano manorathaṃ",
  "atk-s0513a1:2981_7": "pūressāmī”ti taṃ upasaṅkamitvā avidūre nipajjitvā “bho purisa, kasmā araññe vicarasī”ti",
  "atk-s0513a1:2981_8": "pucchi. So “godhānaṃ atthāyā”ti āha. “Ahaṃ anekasatānaṃ godhānaṃ āsayaṃ jānāmi, aggiñca",
  "atk-s0513a1:2981_9": "palālañca ādāya ehī”ti taṃ tattha netvā “imasmiṃ ṭhāne palālaṃ pakkhipitvā aggiṃ",
  "atk-s0513a1:2981_10": "datvā dhūmaṃ katvā samantā sunakhe ṭhapetvā sayaṃ mahāmuggaraṃ gahetvā nikkhantā",
  "atk-s0513a1:2981_11": "nikkhantā godhā paharitvā māretvā rāsiṃ katvā yāhī”ti evañca pana vatvā “ajja paccāmittassa",
  "atk-s0513a1:2981_12": "piṭṭhiṃ passissāmī”ti ekasmiṃ ṭhāne sīsaṃ ukkhipitvā nipajji. Luddakopi palāladhūmaṃ",
  "atk-s0513a1:2981_13": "akāsi, dhūmo bilaṃ pāvisi, godhā dhūmandhā maraṇabhayatajjitā nikkhamitvā palāyituṃ",
  "atk-s0513a1:2981_14": "āraddhā. Luddako nikkhantaṃ nikkhantaṃ paharitvā māresi, tassa hatthato muttā sunakhā",
  "atk-s0513a1:2981_15": "gaṇhiṃsu. Godhānaṃ mahāvināso uppajji.",
  "atk-s0513a1:2982_0": "Bodhisatto “kakaṇṭakaṃ nissāya bhayaṃ uppanna”nti ñatvā “pāpapurisasaṃsaggo nāma",
  "atk-s0513a1:2982_1": "na kattabbo, pāpe nissāya hitasukhaṃ nāma natthi, ekassa pāpakakaṇṭakassa vasena",
  "atk-s0513a1:2982_2": "ettakānaṃ godhānaṃ vināso jāto”ti vātabilena palāyanto imaṃ gāthamāha –",
  "atk-s0513a1:2983": "141.",
  "atk-s0513a1:2984": "“Na pāpajanasaṃsevī, accantasukhamedhati;",
  "atk-s0513a1:2985": "Godhākulaṃ kakaṇṭāva, kaliṃ pāpeti attāna”nti.",
  "atk-s0513a1:2986_0": "Tatrāyaṃ saṅkhepattho – pāpajanasaṃsevī puggalo accantasukhaṃ ekantasukhaṃ nirantarasukhaṃ",
  "atk-s0513a1:2986_1": "nāma na edhati na vindati na paṭilabhati. Yathā kiṃ? Godhākulaṃ kakaṇṭāva. Yathā",
  "atk-s0513a1:2986_2": "kakaṇṭakato godhākulaṃ sukhaṃ na labhati, evaṃ pāpajanasaṃsevī puggalo sukhaṃ na",
  "atk-s0513a1:2986_3": "labhati. Pāpajanaṃ pana sevanto ekanteneva kaliṃ pāpeti attānaṃ, kali vuccati vināso,",
  "atk-s0513a1:2986_4": "ekanteneva pāpasevī attānañca aññe ca attanā saddhiṃ vasante vināsaṃ pāpeti. Pāḷiyaṃ",
  "atk-s0513a1:2986_5": "pana “phalaṃ pāpeyyā”ti likhanti. Taṃ byañjanaṃ aṭṭhakathāyaṃ natthi, atthopissa",
  "atk-s0513a1:2986_6": "na yujjati. Tasmā yathāvuttameva gahetabbaṃ.",
  "atk-s0513a1:2987_0": "Satthā imaṃ dhammadesanaṃ āharitvā jātakaṃ samodhānesi – “tadā kakaṇṭako devadatto",
  "atk-s0513a1:2987_1": "ahosi, bodhisattassa putto anovādako godhāpillako vipakkhasevī bhikkhu, godhārājā",
  "atk-s0513a1:2987_2": "pana ahameva ahosi”nti.",
  "atk-s0513a1:2988": "Godhājātakavaṇṇanā paṭhamā.",
  "atk-s0513a1:2990": "[142] 2. Siṅgālajātakavaṇṇanā",
  "atk-s0513a1:2991_0": "Etañhi te durājānanti idaṃ satthā veḷuvane viharanto devadattassa vadhāya parisakkanaṃ",
  "atk-s0513a1:2991_1": "ārabbha kathesi. Dhammasabhāyañhi bhikkhūnaṃ kathaṃ sutvā satthā “na, bhikkhave,",
  "atk-s0513a1:2991_2": "devadatto idāneva mayhaṃ vadhāya parisakkati, pubbepi parisakkiyeva, na ca maṃ māretuṃ",
  "atk-s0513a1:2991_3": "asakkhi, sayameva pana kilanto”ti vatvā atītaṃ āhari.",
  "atk-s0513a1:2992_0": "Atīte bārāṇasiyaṃ brahmadatte rajjaṃ kārente bodhisatto siṅgālayoniyaṃ nibbattitvā",
  "atk-s0513a1:2992_1": "siṅgālarājā hutvā siṅgālagaṇaparivuto susānavane vihāsi. Tena samayena rājagahe ussavo",
  "atk-s0513a1:2992_2": "ahosi, yebhuyyena manussā suraṃ pivanti, surāchaṇoyeva kireso. Athettha sambahulā",
  "atk-s0513a1:2992_3": "dhuttā bahuṃ surañca maṃsañca āharāpetvā maṇḍitapasādhitā gāyitvā gāyitvā surañca",
  "atk-s0513a1:2992_4": "pivanti, maṃsañca khādanti. Tesaṃ paṭhamayāmāvasāne maṃsaṃ khīyi, surā pana bahukāva.",
  "atk-s0513a1:2992_5": "Atheko dhutto “maṃsakhaṇḍaṃ dehī”ti āha. “Maṃsaṃ khīṇa”nti ca vutte “mayi ṭhite maṃsakkhayo",
  "atk-s0513a1:2992_6": "nāma natthī”ti vatvā “āmakasusāne matamanussamaṃsaṃ khādanatthāya āgate siṅgāle māretvā",
  "atk-s0513a1:2992_7": "maṃsaṃ āharissāmī”ti muggaraṃ gahetvā niddhamanamaggena nagarā nikkhamitvā susānaṃ",
  "atk-s0513a1:2992_8": "gantvā muggaraṃ gahetvā matako viya uttāno nipajji. Tasmiṃ khaṇe bodhisatto siṅgālagaṇaparivuto",
  "atk-s0513a1:2992_9": "tattha gato taṃ disvā “nāyaṃ matako”ti ñatvāpi “suṭṭhutaraṃ upaparikkhissāmī”ti tassa",
  "atk-s0513a1:2992_10": "adhovātena gantvā sarīragandhaṃ ghāyitvā tathatovassa amatakabhāvaṃ ñatvā “lajjāpetvā",
  "atk-s0513a1:2992_11": "naṃ uyyojessāmī”ti gantvā muggarakoṭiyaṃ ḍaṃsitvā ākaḍḍhi, dhutto muggaraṃ na vissaji,",
  "atk-s0513a1:2992_12": "upasaṅkamantampi na olokento naṃ gāḷhataraṃ aggahesi. Bodhisatto paṭikkamitvā “bho",
  "atk-s0513a1:2992_13": "purisa, sace tvaṃ matako bhaveyyāsi, na mayi muggaraṃ ākaḍḍhante gāḷhataraṃ gaṇheyyāsi,",
  "atk-s0513a1:2992_14": "iminā kāraṇena tava matakabhāvo vā amatakabhāvo vā dujjāno”ti vatvā imaṃ gāthamāha –",
  "atk-s0513a1:2993": "142.",
  "atk-s0513a1:2994": "“Etañhi te durājānaṃ, yaṃ sesi matasāyikaṃ;",
  "atk-s0513a1:2995": "Yassa te kaḍḍhamānassa, hatthā daṇḍo na muccatī”ti.",
  "atk-s0513a1:2996_0": "Tattha etañhi te durājānanti etaṃ kāraṇaṃ tava duviññeyyaṃ. Yaṃ sesi matasāyikanti",
  "atk-s0513a1:2996_1": "yena kāraṇena tvaṃ matasāyikaṃ sesi, matako viya hutvā sayasi. Yassa te kaḍḍhamānassāti",
  "atk-s0513a1:2996_2": "yassa tava daṇḍakoṭiyaṃ gahetvā kaḍḍhiyamānassa hatthato daṇḍo na muccati, so tvaṃ",
  "atk-s0513a1:2996_3": "tathato matako nāma na hosīti.",
  "atk-s0513a1:2997_0": "Evaṃ vutte so dhutto “ayaṃ mama amatakabhāvaṃ jānātī”ti uṭṭhāya daṇḍaṃ khipi, daṇḍo",
  "atk-s0513a1:2997_1": "virajjhi. Dhutto “gaccha, viraddho dānisi mayā”ti āha. Bodhisatto nivattitvā “bho",
  "atk-s0513a1:2997_2": "purisa, maṃ virajjhantopi tvaṃ aṭṭha mahāniraye soḷasa ca ussadaniraye aviraddhoyevā”ti",
  "atk-s0513a1:2997_3": "vatvā pakkāmi. Dhutto kiñci alabhitvā susānā nikkhamitvā parikhāyaṃ nhāyitvā āgatamaggeneva nagaraṃ pāvisi.",
  "atk-s0513a1:2998": "Satthā imaṃ dhammadesanaṃ āharitvā jātakaṃ samodhānesi – “tadā dhutto devadatto ahosi, siṅgālarājā pana ahameva ahosi”nti.",
  "atk-s0513a1:2999": "Siṅgālajātakavaṇṇanā dutiyā.",
  "atk-s0513a1:3001": "[143] 3. Virocajātakavaṇṇanā",
  "atk-s0513a1:3002_0": "Lasī ca te nipphalitāti idaṃ satthā veḷuvane viharanto devadattassa gayāsīse sugatālayassa",
  "atk-s0513a1:3002_1": "dassitabhāvaṃ ārabbha kathesi. Devadatto hi parihīnajjhāno lābhasakkāraparihīno “attheko",
  "atk-s0513a1:3002_2": "upāyo”ti cintetvā satthāraṃ pañca vatthūni yācitvā alabhamāno dvinnaṃ aggasāvakānaṃ",
  "atk-s0513a1:3002_3": "saddhivihārike adhunā pabbajite dhammavinayamhi akovide pañcasate bhikkhū gahetvā",
  "atk-s0513a1:3002_4": "gayāsīsaṃ gantvā saṅghaṃ bhinditvā ekasīmāyaṃ āveṇikaṃ saṅghakammaṃ akāsi. Satthā",
  "atk-s0513a1:3002_5": "tesaṃ bhikkhūnaṃ ñāṇaparipākakālaṃ ñatvā dve aggasāvake pesesi. Te disvā devadatto",
  "atk-s0513a1:3002_6": "tuṭṭhamānaso rattiṃ dhammaṃ desayamāno “buddhalīlaṃ karissāmī”ti sugatālayaṃ dassento",
  "atk-s0513a1:3002_7": "“vigatathinamiddho kho, āvuso sāriputta, bhikkhusaṅgho, paṭibhātu taṃ bhikkhūnaṃ",
  "atk-s0513a1:3002_8": "dhammīkathā, piṭṭhi me āgilāyati, tamahaṃ āyamissāmī”ti vatvā niddaṃ upagato. Dve",
  "atk-s0513a1:3002_9": "aggasāvakā tesaṃ bhikkhūnaṃ dhammaṃ desetvā maggaphalehi pabodhetvā sabbe ādāya veḷuvanameva paccāgamiṃsu.",
  "atk-s0513a1:3003_0": "Kokāliko vihāraṃ tucchaṃ disvā devadattassa santikaṃ gantvā “āvuso devadatta, parisaṃ",
  "atk-s0513a1:3003_1": "te bhinditvā dve aggasāvakā vihāraṃ tucchaṃ katvā gatā, tvaṃ pana niddāyasiyevā”ti",
  "atk-s0513a1:3003_2": "vatvā uttarāsaṅgamassa apanetvā bhittiyaṃ piṭṭhikaṇṭakaṃ phusanto viya paṇhiyā naṃ",
  "atk-s0513a1:3003_3": "hadaye pahari. Tāvadevassa mukhato lohitaṃ uggañchi. So tato paṭṭhāya gilāno ahosi.",
  "atk-s0513a1:3003_4": "Satthā theraṃ pucchi “sāriputta, tumhākaṃ gatakāle devadatto kiṃ akāsī”ti? Bhante,",
  "atk-s0513a1:3003_5": "devadatto amhe disvā “buddhalīlaṃ karissāmī”ti sugatālayaṃ dassetvā mahāvināsaṃ pattoti.",
  "atk-s0513a1:3003_6": "Satthā “na kho sāriputta, devadatto idāneva mama anukaronto vināsaṃ patto, pubbepi",
  "atk-s0513a1:3003_7": "pattoyevā”ti vatvā therena yācito atītaṃ āhari.",
  "atk-s0513a1:3004_0": "Atīte bārāṇasiyaṃ brahmadatte rajjaṃ kārente bodhisatto kesarasīho hutvā himavantappadese",
  "atk-s0513a1:3004_1": "kañcanaguhāyaṃ vāsaṃ kappesi. So ekadivasaṃ kañcanaguhāya nikkhamitvā vijambhitvā",
  "atk-s0513a1:3004_2": "catuddisaṃ oloketvā sīhanādaṃ naditvā gocarāya pakkanto mahāmahiṃsaṃ vadhitvā varamaṃsaṃ",
  "atk-s0513a1:3004_3": "khāditvā ekaṃ saraṃ otaritvā maṇivaṇṇassa udakassa kucchiṃ pūretvā guhaṃ sandhāya",
  "atk-s0513a1:3004_4": "pāyāsi. Atheko siṅgālo gocarappasuto sahasāva sīhaṃ disvā palāyituṃ asakkonto sīhassa",
  "atk-s0513a1:3004_5": "purato pādesu patitvā nipajji. “Kiṃ, jambukā”ti ca vutte “ahaṃ te, sāmi, pāde upaṭṭhātukāmo”ti",
  "atk-s0513a1:3004_6": "āha. Sīho “sādhu ehi, maṃ upaṭṭhaha, varamaṃsāni taṃ khādāpessāmī”ti vatvā siṅgālaṃ",
  "atk-s0513a1:3004_7": "ādāya kañcanaguhaṃ agamāsi. Siṅgālo tato paṭṭhāya sīhavighāsaṃ khādati. So katipāhaccayeneva thūlasarīro ahosi.",
  "atk-s0513a1:3005_0": "Atha naṃ ekadivasaṃ guhāya nipannakova sīho āha “gaccha jambuka, pabbatasikhare ṭhatvā",
  "atk-s0513a1:3005_1": "pabbatapāde sañcarantesu hatthiassamahiṃsādīsu yassa maṃsaṃ khāditukāmosi, taṃ oloketvā",
  "atk-s0513a1:3005_2": "āgantvā ‘asukamaṃsaṃ khāditukāmomhī’ti vatvā maṃ vanditvā ‘viroca, sāmī’ti vadāhi,",
  "atk-s0513a1:3005_3": "ahaṃ taṃ vadhitvā madhuramaṃsaṃ khāditvā tuyhampi dassāmī”ti. Siṅgālo pabbatasikharaṃ",
  "atk-s0513a1:3005_4": "abhiruhitvā nānappakāre mige oloketvā yasseva maṃsaṃ khāditukāmo hoti, kañcanaguhaṃ",
  "atk-s0513a1:3005_5": "pavisitvā tameva sīhassa ārocetvā pādesu patitvā “viroca, sāmī”ti vadati. Sīho vegena",
  "atk-s0513a1:3005_6": "pakkhanditvā sacepi mattavaravāraṇo hoti, tattheva naṃ jīvitakkhayaṃ pāpetvā sayampi",
  "atk-s0513a1:3005_7": "varamaṃsaṃ khādati, siṅgālassapi deti. Siṅgālo kucchipūraṃ maṃsaṃ khāditvā guhaṃ",
  "atk-s0513a1:3005_8": "pavisitvā niddāyati. So gacchante gacchante kāle mānaṃ vaḍḍhesi “ahampi catuppadova,",
  "atk-s0513a1:3005_9": "kiṃkāraṇā divase divase parehi posiyamāno viharāmi, ito paṭṭhāya ahampi hatthiādayo",
  "atk-s0513a1:3005_10": "hanitvā maṃsaṃ khādissāmi, sīhopi migarājā ‘viroca, sāmī’ti vuttameva padaṃ nissāya",
  "atk-s0513a1:3005_11": "varavāraṇe vadheti, ahampi sīhena ‘viroca, jambukā’ti maṃ vadāpetvā ekaṃ varavāraṇaṃ",
  "atk-s0513a1:3005_12": "vadhitvā maṃsaṃ khādissāmī”ti.",
  "atk-s0513a1:3006_0": "So sīhaṃ upasaṅkamitvā etadavoca “sāmi, mayā dīgharattaṃ tumhehi vadhitavaravāraṇānaṃ",
  "atk-s0513a1:3006_1": "maṃsaṃ khāditaṃ, ahampi ekaṃ varavāraṇaṃ māretvā maṃsaṃ khāditukāmo, tasmā tumhehi",
  "atk-s0513a1:3006_2": "nipannaṭṭhāne kañcanaguhāyaṃ nipajjissāmi, tumhe pabbatapāde vicarantaṃ varavāraṇaṃ",
  "atk-s0513a1:3006_3": "oloketvā mama santikaṃ āgantvā ‘viroca, jambukā’ti vadetha, ettakamattasmiṃ maccheraṃ",
  "atk-s0513a1:3006_4": "mā karitthā”ti. Atha naṃ sīho āha “na, tvaṃ jambuka, vāraṇe vadhituṃ samatthe sīhakule",
  "atk-s0513a1:3006_5": "uppanno, vāraṇaṃ vadhitvā maṃsaṃ khādanasamattho siṅgālo nāma loke natthi, mā te",
  "atk-s0513a1:3006_6": "etaṃ rucci, mayā vadhitavaravāraṇānaññeva maṃsaṃ khāditvā vasā”ti. So evaṃ vuttepi",
  "atk-s0513a1:3006_7": "viramituṃ na icchi, punappunaṃ yāciyeva. Sīho taṃ vāretuṃ asakkonto sampaṭicchitvā",
  "atk-s0513a1:3006_8": "“tena hi mama vasanaṭṭhānaṃ pavisitvā nipajjā”ti jambukaṃ kañcanaguhāyaṃ nipajjāpetvā",
  "atk-s0513a1:3006_9": "sayaṃ pabbatapāde mattavaravāraṇaṃ oloketvā guhādvāraṃ gantvā “viroca, jambukā”ti",
  "atk-s0513a1:3006_10": "āha. Siṅgālo kañcanaguhāya nikkhamitvā vijambhitvā catuddisaṃ oloketvā tikkhattuṃ",
  "atk-s0513a1:3006_11": "vassitvā “mattavaravāraṇassa kumbhe patissāmī”ti pakkhanditvā virajjhitvā pādamūle",
  "atk-s0513a1:3006_12": "pati. Vāraṇo dakkhiṇapādaṃ ukkhipitvā tassa sīsaṃ akkami, sīsaṭṭhīni cuṇṇavicuṇṇāni",
  "atk-s0513a1:3006_13": "ahesuṃ. Athassa sarīraṃ vāraṇo pādena saṅgharitvā rāsiṃ katvā upari laṇḍaṃ pātetvā",
  "atk-s0513a1:3006_14": "koñcanādaṃ nadanto araññaṃ pāvisi.",
  "atk-s0513a1:3007": "Bodhisatto imaṃ pavattiṃ disvā “idāni viroca, jambukā”ti vatvā imaṃ gāthamāha –",
  "atk-s0513a1:3008": "143.",
  "atk-s0513a1:3009": "“Lasī ca te nipphalitā, matthako ca padālito;",
  "atk-s0513a1:3010": "Sabbā te phāsukā bhaggā, ajja kho tvaṃ virocasī”ti.",
  "atk-s0513a1:3011": "Tattha lasīti matthaluṅgaṃ. Nipphalitāti nikkhantā. Evaṃ bodhisatto imaṃ gāthaṃ vatvā yāvatāyukaṃ ṭhatvā yathākammaṃ gato.",
  "atk-s0513a1:3012": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, sīho pana ahameva ahosi”nti.",
  "atk-s0513a1:3013": "Virocajātakavaṇṇanā tatiyā.",
  "atk-s0513a1:3015": "[144] 4. Naṅguṭṭhajātakavaṇṇanā",
  "atk-s0513a1:3016_0": "Bahumpetaṃ asabbhi jātavedāti idaṃ satthā jetavane viharanto ājīvakānaṃ micchātapaṃ",
  "atk-s0513a1:3016_1": "ārabbha kathesi. Tadā kira ājīvakā jetavanapiṭṭhiyaṃ nānappakāraṃ micchātapaṃ caranti.",
  "atk-s0513a1:3016_2": "Sambahulā bhikkhū tesaṃ ukkuṭikappadhānavaggulivatakaṇṭakāpassayapañcātapatapanādibhedaṃ",
  "atk-s0513a1:3016_3": "micchātapaṃ disvā bhagavantaṃ pucchiṃsu “atthi nu kho, bhante, imaṃ micchātapaṃ nissāya",
  "atk-s0513a1:3016_4": "kusalaṃ vā vuḍḍhi vā”ti. Satthā “na, bhikkhave, evarūpaṃ micchātapaṃ nissāya kusalaṃ",
  "atk-s0513a1:3016_5": "vā vuḍḍhi vā atthi, pubbe paṇḍitā ‘evarūpaṃ tapaṃ nissāya kusalaṃ vā vuḍḍhi vā bhavissatī’ti",
  "atk-s0513a1:3016_6": "saññāya jātaggiṃ gahetvā araññaṃ pavisitvā aggijuhanādivasena kiñci vuḍḍhiṃ apassantā",
  "atk-s0513a1:3016_7": "aggiṃ udakena nibbāpetvā kasiṇaparikammaṃ katvā abhiññā ca samāpattiyo ca nibbattetvā",
  "atk-s0513a1:3016_8": "brahmalokaparāyaṇā ahesu”nti vatvā atītaṃ āhari.",
  "atk-s0513a1:3017_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbatti.",
  "atk-s0513a1:3017_1": "Tassa jātadivase mātāpitaro jātaggiṃ gahetvā ṭhapesuṃ. Atha naṃ soḷasavassakāle etadavocuṃ",
  "atk-s0513a1:3017_2": "“mayaṃ te, putta, jātadivase aggiṃ gaṇhimha. Sacesi agāraṃ ajjhāvasitukāmo, tayo",
  "atk-s0513a1:3017_3": "vede uggaṇha. Atha brahmalokaṃ gantukāmo, aggiṃ gahetvā araññaṃ pavisitvā aggiṃ paricaranto",
  "atk-s0513a1:3017_4": "mahābrahmānaṃ ārādhetvā brahmalokaparāyaṇo hohī”ti. So “na mayhaṃ agārena attho”ti",
  "atk-s0513a1:3017_5": "aggiṃ gahetvā araññaṃ pavisitvā assamapadaṃ māpetvā aggiṃ paricaranto araññe vihāsi.",
  "atk-s0513a1:3017_6": "So ekadivasaṃ paccantagāmake godakkhiṇaṃ labhitvā taṃ goṇaṃ assamapadaṃ netvā cintesi",
  "atk-s0513a1:3017_7": "“aggibhagavantaṃ gomaṃsaṃ khādāpessāmī”ti. Athassa etadahosi “idha loṇaṃ natthi,",
  "atk-s0513a1:3017_8": "aggibhagavā aloṇaṃ khādituṃ na sakkhissati, gāmato loṇaṃ āharitvā aggibhagavantaṃ",
  "atk-s0513a1:3017_9": "saloṇakaṃ khādāpessāmī”ti. So taṃ tattheva bandhitvā loṇatthāya gāmakaṃ agamāsi.",
  "atk-s0513a1:3017_10": "Tasmiṃ gate sambahulā luddakā taṃ ṭhānaṃ āgatā. Goṇaṃ disvā vadhitvā maṃsaṃ pacitvā",
  "atk-s0513a1:3017_11": "khāditvā naṅguṭṭhañca jaṅghañca cammañca tattheva chaḍḍetvā avasesamaṃsaṃ ādāya agamaṃsu.",
  "atk-s0513a1:3018_0": "Brāhmaṇo āgantvā naṅguṭṭhādimattameva disvā cintesi “ayaṃ aggibhagavā attano santakampi",
  "atk-s0513a1:3018_1": "rakkhituṃ na sakkoti, maṃ pana kadā rakkhissati. Iminā aggiparicaraṇena niratthakena",
  "atk-s0513a1:3018_2": "bhavitabbaṃ, natthi itonidānaṃ kusalaṃ vā vuḍḍhi vā”ti. So aggiparicariyāya vigatacchando",
  "atk-s0513a1:3018_3": "“hambho aggibhagavā, tvaṃ attanopi santakaṃ rakkhituṃ asakkonto maṃ kadā rakkhissasi,",
  "atk-s0513a1:3018_4": "maṃsaṃ natthi, ettakenapi tussāhī”ti naṅguṭṭhādīni aggimhi pakkhipanto imaṃ gāthamāha –",
  "atk-s0513a1:3019": "144.",
  "atk-s0513a1:3020": "“Bahumpetaṃ asabbhi jātaveda, yaṃ taṃ vāladhinābhipūjayāma;",
  "atk-s0513a1:3021": "Maṃsārahassa natthajja maṃsaṃ, naṅguṭṭhampi bhavaṃ paṭiggahātū”ti.",
  "atk-s0513a1:3022_0": "Tattha bahumpetanti ettakampi bahuṃ. Asabbhīti asappurisa asādhujātika. Jātavedāti",
  "atk-s0513a1:3022_1": "aggiṃ ālapati. Aggi hi jātamattova vediyati paññāyati pākaṭo hoti, tasmā “jātavedo”ti",
  "atk-s0513a1:3022_2": "vuccati. Yaṃ taṃ vāladhinābhipūjayāmāti yaṃ ajja mayaṃ attanopi santakaṃ rakkhituṃ",
  "atk-s0513a1:3022_3": "asamatthaṃ bhagavantaṃ vāladhinā abhipūjayāma, etampi tava bahumevāti dasseti. Maṃsārahassāti",
  "atk-s0513a1:3022_4": "maṃsaṃ arahassa tuyhaṃ natthi ajja maṃsaṃ. Naṅguṭṭhampi bhavaṃ paṭiggahātūti attano",
  "atk-s0513a1:3022_5": "santakaṃ rakkhituṃ asakkonto bhavaṃ imaṃ sajaṅghacammaṃ naṅguṭṭhampi paṭiggaṇhātūti.",
  "atk-s0513a1:3023": "Evaṃ vatvā mahāsatto aggiṃ udakena nibbāpetvā isipabbajjaṃ pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a1:3024": "Satthā imaṃ dhammadesanaṃ āharitvā jātakaṃ samodhānesi – “nibbutaggitāpaso ahameva tena samayenā”ti.",
  "atk-s0513a1:3025": "Naṅguṭṭhajātakavaṇṇanā catutthā.",
  "atk-s0513a1:3027": "[145] 5. Rādhajātakavaṇṇanā",
  "atk-s0513a1:3028_0": "Na tvaṃ rādha vijānāsīti idaṃ satthā jetavane viharanto purāṇadutiyikāpalobhanaṃ",
  "atk-s0513a1:3028_1": "ārabbha kathesi. Paccuppannavatthu indriyajātake āvi bhavissati. Satthā pana taṃ",
  "atk-s0513a1:3028_2": "bhikkhuṃ āmantetvā “bhikkhu mātugāmo nāma arakkhiyo, ārakkhaṃ ṭhapetvā rakkhantāpi",
  "atk-s0513a1:3028_3": "rakkhituṃ na sakkonti. Tvampi pubbe etaṃ ārakkhaṃ ṭhapetvā rakkhantopi rakkhituṃ",
  "atk-s0513a1:3028_4": "nāsakkhi, idāni kathaṃ rakkhissasī”ti vatvā atītaṃ āhari.",
  "atk-s0513a1:3029_0": "Atīte bārāṇasiyaṃ brahmadatte rajjaṃ kārente bodhisatto sukayoniyaṃ nibbatti. Kāsiraṭṭhe",
  "atk-s0513a1:3029_1": "eko brāhmaṇo bodhisattañca kaniṭṭhabhātarañcassa puttaṭṭhāne ṭhapetvā posesi. Tesu",
  "atk-s0513a1:3029_2": "bodhisattassa “poṭṭhapādo”ti nāmaṃ ahosi, itarassa “rādho”ti. Tassa pana brāhmaṇassa",
  "atk-s0513a1:3029_3": "bhariyā anācārā hoti dussīlā. So vohāratthāya gacchanto ubhopi bhātaro āha – “tātā,",
  "atk-s0513a1:3029_4": "sace vo mātā brāhmaṇī anācāraṃ ācarati, vāreyyātha na”nti. Bodhisatto āha “sādhu,",
  "atk-s0513a1:3029_5": "tāta, vāretuṃ sakkontā vāreyyāma, asakkontā tuṇhī bhavissāmā”ti. Evaṃ brāhmaṇo brāhmaṇiṃ",
  "atk-s0513a1:3029_6": "sukānaṃ niyyādetvā vohāratthāya gato.",
  "atk-s0513a1:3030_0": "Tassa pana gatadivasato paṭṭhāya brāhmaṇī aticarituṃ āraddhā, pavisantānañca nikkhamantānañca",
  "atk-s0513a1:3030_1": "anto natthi, tassā kiriyaṃ disvā rādho bodhisattaṃ āha – “bhātika, amhākaṃ pitā ‘sace",
  "atk-s0513a1:3030_2": "vo mātā anācāraṃ ācarati, vāreyyāthā’ti vatvā gato, idāni cesā anācāraṃ ācarati,",
  "atk-s0513a1:3030_3": "vārema na”nti. Bodhisatto “tāta, tvaṃ attano abyattatāya bālabhāvena evaṃ vadesi,",
  "atk-s0513a1:3030_4": "mātugāmaṃ nāma ukkhipitvā carantāpi rakkhituṃ na sakkonti. Yaṃ kammaṃ kātuṃ na sakkā,",
  "atk-s0513a1:3030_5": "na taṃ kātuṃ vaṭṭatī”ti vatvā imaṃ gāthamāha –",
  "atk-s0513a1:3031": "145.",
  "atk-s0513a1:3032": "“Na tvaṃ rādha vijānāsi, aḍḍharatte anāgate;",
  "atk-s0513a1:3033": "Abyayataṃ vilapasi, virattā kosiyāyane”ti.",
  "atk-s0513a1:3034_0": "Tattha na tvaṃ rādha vijānāsi, aḍḍharatte anāgateti tāta rādha, tvaṃ na jānāsi, aḍḍharatte",
  "atk-s0513a1:3034_1": "anāgate paṭhamayāmeyeva ettakā janā āgatā, idāni ko jānāti, kittakāpi āgamissanti.",
  "atk-s0513a1:3034_2": "Abyayataṃ vilapasīti tvaṃ abyattavilāpaṃ vilapasi. Virattā kosiyāyaneti mātā no kosiyāyanī",
  "atk-s0513a1:3034_3": "brāhmaṇī virattā amhākaṃ pitari nippemā jātā. Sacassā tasmiṃ sineho vā pemaṃ vā bhaveyya,",
  "atk-s0513a1:3034_4": "na evarūpaṃ anācāraṃ kareyyāti imamatthaṃ etehi byañjanehi pakāsesi.",
  "atk-s0513a1:3035_0": "Evaṃ pakāsetvā ca pana brāhmaṇiyā saddhiṃ rādhassa vattuṃ na adāsi. Sāpi yāva brāhmaṇassa",
  "atk-s0513a1:3035_1": "anāgamanā yathāruciyā vicari. Brāhmaṇo āgantvā poṭṭhapādaṃ pucchi – “tāta, kīdisī",
  "atk-s0513a1:3035_2": "vo mātā”ti. Bodhisatto brāhmaṇassa sabbaṃ yathābhūtaṃ kathetvā “kiṃ te, tāta, evarūpāya",
  "atk-s0513a1:3035_3": "dussīlāyā”ti vatvā “tāta, amhehi mātuyā dosassa kathitakālato paṭṭhāya na sakkā idha",
  "atk-s0513a1:3035_4": "vasitu”nti brāhmaṇassa pāde vanditvā saddhiṃ rādhena uppatitvā araññaṃ agamāsi.",
  "atk-s0513a1:3036_0": "Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a1:3036_1": "sotāpattiphale patiṭṭhahi. “Tadā brāhmaṇo ca brāhmaṇī ca eteyeva dve janā ahesuṃ,",
  "atk-s0513a1:3036_2": "rādho ānando, poṭṭhapādo pana ahameva ahosi”nti.",
  "atk-s0513a1:3037": "Rādhajātakavaṇṇanā pañcamā.",
  "atk-s0513a1:3039": "[146] 6. Samuddakākajātakavaṇṇanā",
  "atk-s0513a1:3040_0": "Api nu hanukā santāti idaṃ satthā jetavane viharanto sambahule mahallake bhikkhū",
  "atk-s0513a1:3040_1": "ārabbha kathesi. Te kira gihikāle sāvatthiyaṃ kuṭumbikā aḍḍhā mahaddhanā aññamaññasahāyakā",
  "atk-s0513a1:3040_2": "ekato hutvā puññāni karontā satthu dhammadesanaṃ sutvā “mayaṃ mahallakā, kiṃ no gharāvāsena,",
  "atk-s0513a1:3040_3": "satthu santike ramaṇīye buddhasāsane pabbajitvā dukkhassantaṃ karissāmā”ti sabbaṃ",
  "atk-s0513a1:3040_4": "sāpateyyaṃ puttadhītādīnaṃ datvā assumukhaṃ ñātisaṅghaṃ pahāya satthāraṃ pabbajjaṃ",
  "atk-s0513a1:3040_5": "yācitvā pabbajiṃsu. Pabbajitvā pana pabbajjānurūpaṃ samaṇadhammaṃ na kariṃsu, mahallakabhāvena",
  "atk-s0513a1:3040_6": "dhammampi na pariyāpuṇiṃsu, gihikāle viya pabbajitakālepi vihārapariyante paṇṇasālaṃ",
  "atk-s0513a1:3040_7": "kāretvā ekatova vasiṃsu. Piṇḍāya carantāpi aññattha agantvā yebhuyyena attano puttadārasseva",
  "atk-s0513a1:3040_8": "gehaṃ gantvā bhuñjiṃsu. Tesu ekassa purāṇadutiyikā sabbesampi mahallakattherānaṃ",
  "atk-s0513a1:3040_9": "upakārā ahosi, tasmā sesāpi attanā laddhaṃ āhāraṃ gahetvā tassāyeva gehe nisīditvā",
  "atk-s0513a1:3040_10": "bhuñjanti. Sāpi tesaṃ yathāsannihitaṃ sūpabyañjanaṃ deti. Sā aññatarena rogena phuṭṭhā",
  "atk-s0513a1:3040_11": "kālamakāsi. Atha te mahallakattherā vihāraṃ gantvā aññamaññaṃ gīvāsu gahetvā “madhurahattharasā",
  "atk-s0513a1:3040_12": "upāsikā kālakatā”ti vihārapaccante rodantā vicariṃsu. Tesaṃ saddaṃ sutvā ito cito",
  "atk-s0513a1:3040_13": "ca bhikkhū sannipatitvā “āvuso, kasmā rodathā”ti pucchiṃsu. Te “amhākaṃ sahāyassa",
  "atk-s0513a1:3040_14": "purāṇadutiyikā madhurahattharasā kālakatā amhākaṃ ativiya upakārā, ‘idāni kuto tathārūpiṃ",
  "atk-s0513a1:3040_15": "labhissāmā’ti iminā kāraṇena rodimhā”ti āhaṃsu.",
  "atk-s0513a1:3041_0": "Tesaṃ taṃ vippakāraṃ disvā bhikkhū dhammasabhāyaṃ kathaṃ samuṭṭhāpesuṃ “āvuso, iminā",
  "atk-s0513a1:3041_1": "nāma kāraṇena mahallakattherā aññamaññaṃ gīvāsu gahetvā vihārapaccante rodantā vicarantī”ti.",
  "atk-s0513a1:3041_2": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a1:3041_3": "nāmā”ti vutte “na, bhikkhave, idānevete tassā kālakiriyāya rodantā vicaranti, pubbepete",
  "atk-s0513a1:3041_4": "imaṃ kākayoniyaṃ nibbattitvā samudde mataṃ nissāya ‘samuddaudakaṃ ussiñcitvā etaṃ",
  "atk-s0513a1:3041_5": "nīharissāmā’ti vāyamantā paṇḍite nissāya jīvitaṃ labhiṃsū”ti vatvā atītaṃ āhari.",
  "atk-s0513a1:3042_0": "Atīte bārāṇasiyaṃ brahmadatte rajjaṃ kārente bodhisatto samuddadevatā hutvā nibbatti.",
  "atk-s0513a1:3042_1": "Atheko kāko attano bhariyaṃ kākiṃ ādāya gocaraṃ pariyesamāno samuddatīraṃ agamāsi.",
  "atk-s0513a1:3042_2": "Tasmiṃ kāle manussā samuddatīre khīrapāyāsamacchamaṃsasurādīhi nāgabalikammaṃ katvā",
  "atk-s0513a1:3042_3": "pakkamiṃsu. Atha so kāko balikammaṭṭhānaṃ gantvā khīrādīni disvā saddhiṃ kākiyā khīrapāyāsamacchamaṃsādīni",
  "atk-s0513a1:3042_4": "bhuñjitvā bahuṃ suraṃ pivi. Te ubhopi surāmadamattā “samuddakīḷaṃ kīḷissāmā”ti velante",
  "atk-s0513a1:3042_5": "nisīditvā nhāyituṃ ārabhiṃsu athekā ūmi āgantvā kākiṃ gahetvā samuddaṃ pavesesi.",
  "atk-s0513a1:3042_6": "Tameko maccho maṃsaṃ khāditvā ajjhohari. Kāko “bhariyā me matā”ti rodi paridevi.",
  "atk-s0513a1:3042_7": "Athassa paridevanasaddaṃ sutvā bahū kākā sannipatitvā “kiṃkāraṇā rodasī”ti pucchiṃsu.",
  "atk-s0513a1:3042_8": "“Sahāyikā vo velante nhāyamānā ūmiyā haṭā”ti. Te sabbepi ekaravaṃ ravantā rodiṃsu.",
  "atk-s0513a1:3042_9": "Atha nesaṃ etadahosi “idaṃ samuddaudakaṃ nāma amhākaṃ kiṃ pahosi, udakaṃ ussiñcitvā",
  "atk-s0513a1:3042_10": "samuddaṃ tucchaṃ katvā sahāyikaṃ nīharissāmā”ti. Te mukhaṃ pūretvā pūretvā udakaṃ",
  "atk-s0513a1:3042_11": "bahi chaḍḍenti, loṇūdakena ca gale sussamāne uṭṭhāyuṭṭhāya thalaṃ gantvā vissamanti.",
  "atk-s0513a1:3043_0": "Te hanūsu kilantesu mukhesu sukkhantesu akkhīsu rattesu dīnā kilantā hutvā aññamaññaṃ",
  "atk-s0513a1:3043_1": "āmantetvā “ambho, mayaṃ samuddaudakaṃ gahetvā bahi pātema, gahitagahitaṭṭhānaṃ puna",
  "atk-s0513a1:3043_2": "udakena pūrati, samuddaṃ tucchaṃ kātuṃ na sakkhissāmā”ti vatvā imaṃ gāthamāhaṃsu –",
  "atk-s0513a1:3044": "146.",
  "atk-s0513a1:3045": "“Api nu hanukā santā, mukhañca parisussati;",
  "atk-s0513a1:3046": "Oramāma na pārema, pūrateva mahodadhī”ti.",
  "atk-s0513a1:3047_0": "Tattha api nu hanukā santāti api no hanukā santā, api amhākaṃ hanukā kilantā. Oramāma",
  "atk-s0513a1:3047_1": "na pāremāti mayaṃ attano balena mahāsamuddaudakaṃ ākaḍḍhāma osārema, tucchaṃ pana",
  "atk-s0513a1:3047_2": "naṃ kātuṃ na sakkoma. Ayañhi pūrateva mahodadhīti.",
  "atk-s0513a1:3048_0": "Evañca pana vatvā sabbepi te kākā “tassā kākiyā evarūpaṃ nāma tuṇḍaṃ ahosi, evarūpāni",
  "atk-s0513a1:3048_1": "vaṭṭakkhīni, evarūpaṃ chavisaṇṭhānaṃ, evarūpo madhurasaddo. Sā no imaṃ corasamuddaṃ",
  "atk-s0513a1:3048_2": "nissāya naṭṭhā”ti bahuṃ vippalapiṃsu. Te evaṃ vippalapamāne samuddadevatā bheravarūpaṃ",
  "atk-s0513a1:3048_3": "dassetvā palāpesi, evaṃ tesaṃ sotthi ahosi.",
  "atk-s0513a1:3049_0": "Satthā imaṃ dhammadesanaṃ āharitvā jātakaṃ samodhānesi – “tadā kākī ayaṃ purāṇadutiyikā",
  "atk-s0513a1:3049_1": "ahosi, kāko mahallakatthero, sesakākā sesamahallakattherā, samuddadevatā pana ahameva ahosi”nti.",
  "atk-s0513a1:3050": "Samuddakākajātakavaṇṇanā chaṭṭhā.",
  "atk-s0513a1:3052": "[147] 7. Puppharattajātakavaṇṇanā",
  "atk-s0513a1:3053_0": "Nayidaṃ dukkhaṃ aduṃ dukkhanti idaṃ satthā jetavane viharanto ekaṃ ukkaṇṭhitabhikkhuṃ",
  "atk-s0513a1:3053_1": "ārabbha kathesi. So hi bhagavatā “saccaṃ kira tvaṃ bhikkhu ukkaṇṭhito”ti vutte “sacca”nti",
  "atk-s0513a1:3053_2": "vatvā “kena ukkaṇṭhāpitosī”ti ca puṭṭho “purāṇadutiyikāyā”ti vatvā “madhurahattharasā,",
  "atk-s0513a1:3053_3": "bhante, sā itthī, na sakkomi taṃ vinā vasitu”nti āha. Atha naṃ satthā “esā te bhikkhu",
  "atk-s0513a1:3053_4": "anatthakārikā, pubbepi tvaṃ etaṃ nissāya sūle uttāsito etaññeva patthayamāno kālaṃ",
  "atk-s0513a1:3053_5": "katvā niraye nibbatto, idāni naṃ kasmā puna patthesī”ti vatvā atītaṃ āhari.",
  "atk-s0513a1:3054_0": "Atīte bārāṇasiyaṃ brahmadatte rajjaṃ kārente bodhisatto ākāsaṭṭhadevatā ahosi. Atha",
  "atk-s0513a1:3054_1": "bārāṇasiyaṃ kattikarattivārachaṇo sampatto hoti, nagaraṃ devanagaraṃ viya alaṅkariṃsu.",
  "atk-s0513a1:3054_2": "Sabbo jano khaṇakīḷānissito ahosi. Ekassa pana duggatamanussassa ekameva ghanasāṭakayugaṃ",
  "atk-s0513a1:3054_3": "ahosi. So taṃ sudhotaṃ dhovāpetvā obhañjāpetvā satavalikaṃ sahassavalikaṃ kāretvā",
  "atk-s0513a1:3054_4": "ṭhapesi. Atha naṃ bhariyā evamāha “icchāmahaṃ, sāmi, ekaṃ kusumbharattaṃ nivāsetvā",
  "atk-s0513a1:3054_5": "ekaṃ pārupitvā tava kaṇṭhe laggā kattikarattivāraṃ caritu”nti. “Bhadde, kuto amhākaṃ",
  "atk-s0513a1:3054_6": "daliddānaṃ kusumbhaṃ, suddhavatthaṃ nivāsetvā kīḷāhī”ti? “Kusumbharattaṃ alabhamānā",
  "atk-s0513a1:3054_7": "chaṇakīḷaṃ na kīḷissāmi, tvaṃ aññaṃ itthiṃ gahetvā kīḷassū”ti. “Bhadde, kiṃ maṃ pīḷesi,",
  "atk-s0513a1:3054_8": "kuto amhākaṃ kusumbha”nti? “Sāmi, purisassa icchāya sati kiṃ nāma natthi, nanu rañño",
  "atk-s0513a1:3054_9": "kusumbhavatthusmiṃ bahu kusumbha”nti. “Bhadde, taṃ ṭhānaṃ rakkhasapariggahitapokkharaṇisadisaṃ,",
  "atk-s0513a1:3054_10": "balavārakkhā, na sakkā upasaṅkamituṃ, mā te etaṃ rucci, yathāladdheneva tussassū”ti.",
  "atk-s0513a1:3054_11": "“Sāmi, rattibhāge andhakāre sati purisassa agamanīyaṭṭhānaṃ nāma natthī”ti. Iti so",
  "atk-s0513a1:3054_12": "tāya punappunaṃ kathentiyā kilesavasena tassā vacanaṃ gahetvā “hotu bhadde, mā cintayitthā”ti",
  "atk-s0513a1:3054_13": "taṃ samassāsetvā rattibhāge jīvitaṃ pariccajitvā nagarā nikkhamitvā rañño kusumbhavatthuṃ",
  "atk-s0513a1:3054_14": "gantvā vatiṃ madditvā antovatthuṃ pāvisi. Ārakkhamanussā vatisaddaṃ sutvā “coro coro”ti",
  "atk-s0513a1:3054_15": "parivāretvā gahetvā paribhāsitvā koṭṭetvā bandhitvā pabhātāya rattiyā rañño dassesuṃ.",
  "atk-s0513a1:3054_16": "Rājā “gacchatha, naṃ sūle uttāsethā”ti āha. Atha naṃ pacchābāhaṃ bandhitvā vajjhabheriyā",
  "atk-s0513a1:3054_17": "vajjamānāya nagarā nikkhamāpetvā sūle uttāsesuṃ. Balavavedanā pavattanti, kākā sīse",
  "atk-s0513a1:3054_18": "nilīyitvā kaṇayaggasadisehi tuṇhehi akkhīni vijjhanti.",
  "atk-s0513a1:3055_0": "So tathārūpampi dukkhaṃ amanasikaritvā tameva itthiṃ anussaritvā “tāya nāmamhi ghanapuppharattavatthanivatthāya",
  "atk-s0513a1:3055_1": "kaṇṭhe āsattabāhuyugaḷāya saddhiṃ kattikarattivārato parihīno”ti cintetvā imaṃ gāthamāha –",
  "atk-s0513a1:3056": "147.",
  "atk-s0513a1:3057": "“Nayidaṃ dukkhaṃ aduṃ dukkhaṃ, yaṃ maṃ tudati vāyaso;",
  "atk-s0513a1:3058": "Yaṃ sāmā puppharattena, kattikaṃ nānubhossatī”ti.",
  "atk-s0513a1:3059_0": "Tattha nayidaṃ dukkhaṃ aduṃ dukkhaṃ, yaṃ maṃ tudati vāyasoti yañca idaṃ sūle lagganapaccayaṃ",
  "atk-s0513a1:3059_1": "kāyikacetasikadukkhaṃ, yañca lohamayehi viya tuṇḍehi vāyaso tudati, idaṃ sabbampi",
  "atk-s0513a1:3059_2": "mayhaṃ na dukkhaṃ, aduṃ dukkhaṃ etaṃyeva pana me dukkhanti attho. Kataraṃ? Yaṃ sāmā",
  "atk-s0513a1:3059_3": "puppharattena, kattikaṃ nānubhossatīti, yaṃ sā piyaṅgusāmā mama bhariyā ekaṃ kusumbharattaṃ",
  "atk-s0513a1:3059_4": "nivāsetvā ekaṃ pārupitvā evaṃ ghanapuppharattena vatthayugena acchannā mama kaṇṭhe",
  "atk-s0513a1:3059_5": "gahetvā kattikarattivāraṃ nānubhavissati, idaṃ mayhaṃ dukkhaṃ, etadeva hi maṃ bādhatīti?",
  "atk-s0513a1:3059_6": "So evaṃ mātugāmaṃ ārabbha vippalapantoyeva kālaṃ katvā niraye nibbatti.",
  "atk-s0513a1:3060": "Satthā imaṃ dhammadesanaṃ āharitvā jātakaṃ samodhānesi – “tadā jayampatikāva idāni jayampatikā, taṃ kāraṇaṃ paccakkhaṃ katvā ṭhitā ākāsaṭṭhadevatā pana ahameva ahosi”nti.",
  "atk-s0513a1:3061": "Puppharattajātakavaṇṇanā sattamā.",
  "atk-s0513a1:3063": "[148] 8. Siṅgālajātakavaṇṇanā",
  "atk-s0513a1:3064_0": "Nāhaṃ punaṃ na ca punanti idaṃ satthā jetavane viharanto kilesaniggahaṃ ārabbha kathesi.",
  "atk-s0513a1:3064_1": "Sāvatthiyaṃ kira pañcasatamattā sahāyakā mahāvibhavā seṭṭhiputtā satthu dhammadesanaṃ",
  "atk-s0513a1:3064_2": "sutvā sāsane uraṃ datvā pabbajitvā jetavane antokoṭisanthāre vihariṃsu. Athekadivasaṃ",
  "atk-s0513a1:3064_3": "tesaṃ aḍḍharattasamaye kilesanissito saṅkappo uppajji. Te ukkaṇṭhitvā attanā jahitakilese",
  "atk-s0513a1:3064_4": "puna gaṇhituṃ cittaṃ uppādayiṃsu. Atha satthā aḍḍharattasamanantare sabbaññutaññāṇadaṇḍadīpakaṃ",
  "atk-s0513a1:3064_5": "ukkhipitvā “katarāya nu kho ratiyā jetavane bhikkhū viharantī”ti bhikkhūnaṃ ajjhāsayaṃ",
  "atk-s0513a1:3064_6": "olokento tesaṃ bhikkhūnaṃ abbhantare kāmarāgasaṅkappassa uppannabhāvaṃ aññāsi. Satthā",
  "atk-s0513a1:3064_7": "ca nāma ekaputtikā itthī attano puttaṃ viya, ekacakkhuko puriso cakkhuṃ viya attano",
  "atk-s0513a1:3064_8": "sāvake rakkhati. Pubbaṇhādīsu yasmiṃ yasmiṃ samaye tesaṃ kilesā uppajjanti, te tesaṃ",
  "atk-s0513a1:3064_9": "kilese tato paraṃ vaḍḍhituṃ adatvā tasmiṃ tasmiṃyeva samaye niggaṇhāti. Tenassa etadahosi",
  "atk-s0513a1:3064_10": "“ayaṃ cakkavattirañño antonagareyeva corānaṃ uppannakālo viya vattati, idāneva tesaṃ",
  "atk-s0513a1:3064_11": "dhammadesanaṃ katvā te kilese niggaṇhitvā arahattaṃ dassāmī”ti. So surabhigandhakuṭito",
  "atk-s0513a1:3064_12": "nikkhamitvā madhurassarena “ānandā”ti āyasmantaṃ dhammabhaṇḍāgārikaṃ ānandattheraṃ",
  "atk-s0513a1:3064_13": "āmantesi. Thero “kiṃ, bhante”ti āgantvā vanditvā aṭṭhāsi. “Ānanda, yattakā bhikkhū",
  "atk-s0513a1:3064_14": "antokoṭisanthāre viharanti, sabbeva gandhakuṭipariveṇe sannipātehī”ti. Evaṃ kirassa",
  "atk-s0513a1:3064_15": "ahosi “sacāhaṃ teyeva pañcasate bhikkhū pakkosāpessāmi. ‘Satthārā no abbhantare kilesānaṃ",
  "atk-s0513a1:3064_16": "uppannabhāvo ñāto’ti saṃviggamānasā dhammadesanaṃ sampaṭicchituṃ na sakkhissantī”ti.",
  "atk-s0513a1:3064_17": "Tasmā “sabbe sannipātehī”ti āha. Thero “sādhu, bhante”ti avāpuraṇaṃ ādāya pariveṇena",
  "atk-s0513a1:3064_18": "pariveṇaṃ āhiṇḍitvā sabbe bhikkhū gandhakuṭipariveṇe sannipātetvā buddhāsanaṃ paññapesi.",
  "atk-s0513a1:3065_0": "Satthā pallaṅkaṃ ābhujitvā ujuṃ kāyaṃ paṇidhāya silāpathaviyaṃ patiṭṭhahamāno sineru",
  "atk-s0513a1:3065_1": "viya paññatte buddhāsane nisīdi āveḷāveḷā yamakayamakā chabbaṇṇaghanabuddharasmiyo",
  "atk-s0513a1:3065_2": "vissajjento. Tāpi rasmiyo pātimattā chattamattā kūṭāgārakucchimattā chijjitvā chijjitvā",
  "atk-s0513a1:3065_3": "gaganatale vijjulatā viya sañcariṃsu, aṇṇavakucchiṃ khobhetvā bālasūriyuggamanakālo",
  "atk-s0513a1:3065_4": "viya ahosi. Bhikkhusaṅghopi satthāraṃ vanditvā garucittaṃ paccupaṭṭhapetvā rattakambalasāṇiyā",
  "atk-s0513a1:3065_5": "parikkhipanto viya parivāretvā nisīdi. Satthā brahmassaraṃ nicchārento bhikkhū āmantetvā",
  "atk-s0513a1:3065_6": "“na, bhikkhave, bhikkhunā nāma kāmavitakkaṃ byāpādavitakkaṃ vihiṃsāvitakkanti ime",
  "atk-s0513a1:3065_7": "tayo akusalavitakke vitakketuṃ vaṭṭati. Anto uppannakileso hi ‘parittako’ti avamaññituṃ",
  "atk-s0513a1:3065_8": "na vaṭṭati, kileso nāma paccāmittasadiso. Paccāmitto ca khuddako nāma natthi, okāsaṃ",
  "atk-s0513a1:3065_9": "labhitvā vināsameva pāpeti, evameva appamattakopi kileso uppajjitvā vaḍḍhituṃ labhanto",
  "atk-s0513a1:3065_10": "mahāvināsaṃ pāpeti. Kileso nāmesa halāhalavisūpamo uppāṭitacchavigaṇḍasadiso āsīvisapaṭibhāgo",
  "atk-s0513a1:3065_11": "asaniaggisadiso allīyituṃ na yutto āsaṅkitabbo. Uppannuppannakkhaṇeyeva paṭisaṅkhānabalena",
  "atk-s0513a1:3065_12": "bhāvanābalena yathā muhuttampi hadaye aṭṭhatvā paduminipattā udakabindu viya vivaṭṭati,",
  "atk-s0513a1:3065_13": "evaṃ pajahitabbo. Porāṇakapaṇḍi tāpi appamattakampi kilesaṃ garahitvā yathā puna",
  "atk-s0513a1:3065_14": "abbhantare nuppajjati, evaṃ niggaṇhiṃsū”ti vatvā atītaṃ āhari.",
  "atk-s0513a1:3066_0": "Atīte bārāṇasiyaṃ brahmadatte rajjaṃ kārente bodhisatto siṅgālayoniyaṃ paṭisandhiṃ",
  "atk-s0513a1:3066_1": "gahetvā araññe nadītīre nivāsaṃ kappesi. Atheko jarahatthī gaṅgātīre kālamakāsi.",
  "atk-s0513a1:3066_2": "Siṅgālo gocarappasuto taṃ matahatthisarīraṃ disvā “mahā me gocaro uppanno”ti gantvā",
  "atk-s0513a1:3066_3": "taṃ soṇḍe ḍaṃsi, naṅgalīsāya daṭṭhakālo viya ahosi. So “natthettha khāditabbayuttaka”nti",
  "atk-s0513a1:3066_4": "dantesu ḍaṃsi, thambhe daṭṭhakālo viya ahosi. Kaṇṇe ḍaṃsi, suppakoṭiyaṃ daṭṭhakālo",
  "atk-s0513a1:3066_5": "viya ahosi. Udare ḍaṃsi, kusūle daṭṭhakālo viya ahosi. Pāde ḍaṃsi, udukkhale daṭṭhakālo",
  "atk-s0513a1:3066_6": "viya ahosi. Naṅguṭṭhe ḍaṃsi, musale daṭṭhakālo viya ahosi. So “etthāpi natthi khāditabbayuttaka”nti",
  "atk-s0513a1:3066_7": "sabbattha assādaṃ alabhanto vaccamagge ḍaṃsi, mudupūve daṭṭhakālo viya ahosi. So",
  "atk-s0513a1:3066_8": "“laddhaṃ dāni me imasmiṃ sarīre mudu khāditabbayuttakaṭṭhāna”nti tato paṭṭhāya khādanto",
  "atk-s0513a1:3066_9": "antokucchiṃ pavisitvā vakkahadayādīni khāditvā pipāsitakāle lohitaṃ pivitvā nipajjitukāmakāle",
  "atk-s0513a1:3066_10": "udaraṃ pattharitvā nipajjati.",
  "atk-s0513a1:3067_0": "Athassa etadahosi – “idaṃ hatthisarīraṃ mayhaṃ nivāsasukhatāya gehasadisaṃ, khāditukāmatāya",
  "atk-s0513a1:3067_1": "sati pahūtamaṃsaṃ, kiṃ dāni me aññattha kamma”nti so aññattha agantvā hatthikucchiyaṃyeva",
  "atk-s0513a1:3067_2": "maṃsaṃ khāditvā vasati. Gacchante gacchante kāle nidāghe vātasamphassena ceva sūriyarasmisantāpena",
  "atk-s0513a1:3067_3": "ca taṃ kuṇapaṃ sussitvā valiyo gaṇhi, siṅgālassa paviṭṭhadvāraṃ pihitaṃ, antokucchiyaṃ",
  "atk-s0513a1:3067_4": "andhakāro ahosi. Siṅgālassa lokantarikanivāso viya jāto. Kuṇape sussante maṃsampi",
  "atk-s0513a1:3067_5": "sussi, lohitampi pacchijji. So nikkhamanadvāraṃ alabhanto bhayappatto hutvā sandhāvanto",
  "atk-s0513a1:3067_6": "ito cito ca paharitvā nikkhamanadvāraṃ pariyesamāno vicarati. Evaṃ tasmiṃ ukkhaliyaṃ",
  "atk-s0513a1:3067_7": "piṭṭhapiṇḍi viya antokucchiyaṃ paccamāne katipāhaccayena mahāmegho pāvassi. Atha",
  "atk-s0513a1:3067_8": "naṃ kuṇapaṃ temetvā uṭṭhāya pakatisaṇṭhānena aṭṭhāsi. Vaccamaggo vivaṭo hutvā tārakā",
  "atk-s0513a1:3067_9": "viya paññāyi. Siṅgālo taṃ chiddaṃ disvā “idāni me jīvitaṃ laddha”nti yāva hatthisīsā",
  "atk-s0513a1:3067_10": "paṭikkamitvā vegena pakkhanditvā vaccamaggaṃ sīsena paharitvā nikkhami. Tassa sañchannasarīrattā",
  "atk-s0513a1:3067_11": "sabbalomāni vaccamagge allīyiṃsu. So tālakkhandhasadisena nillomena sarīrena ubbiggacitto",
  "atk-s0513a1:3067_12": "muhuttaṃ dhāvitvā nivattitvā nisinno sarīraṃ oloketvā “idaṃ dukkhaṃ mayhaṃ na aññena",
  "atk-s0513a1:3067_13": "kataṃ, lobhahetu pana lobhakāraṇā lobhaṃ nissāya mayā etaṃ kataṃ, ito dāni paṭṭhāya",
  "atk-s0513a1:3067_14": "na lobhavasiko bhavissāmi, puna hatthisarīraṃ nāma na pavisissāmī”ti saṃviggahadayo",
  "atk-s0513a1:3067_15": "hutvā imaṃ gāthamāha –",
  "atk-s0513a1:3068": "148.",
  "atk-s0513a1:3069": "“Nāhaṃ punaṃ na ca punaṃ, na cāpi apunappunaṃ;",
  "atk-s0513a1:3070": "Hatthibondiṃ pavekkhāmi, tathā hi bhayatajjito”ti.",
  "atk-s0513a1:3071_0": "Tattha na cāpi apunappunanti a-kāro nipātamatto. Ayaṃ panetissā sakalāyapi gāthāya",
  "atk-s0513a1:3071_1": "attho – ahañhi ito puna, tato ca punāti vuttavārato puna tatopi ca punappunaṃ vāraṇasarīrasaṅkhātaṃ",
  "atk-s0513a1:3071_2": "hatthibondiṃ na pavekkhāmi. Kiṃkāraṇā? Tathā hi bhayatajjito, tathā hi ahaṃ imasmiññeva",
  "atk-s0513a1:3071_3": "pavesane bhayatajjito maraṇabhayena santāsaṃ saṃvegaṃ āpāditoti.",
  "atk-s0513a1:3072": "Evañca pana vatvā tatova palāyitvā puna taṃ vā aññaṃ vā hatthisarīraṃ nivattitvāpi na olokesi. Tato paṭṭhāya na lobhavasiko ahosi.",
  "atk-s0513a1:3073_0": "Satthā imaṃ dhammadesanaṃ āharitvā “bhikkhave, anto uppannakilesassa nāma vaḍḍhituṃ",
  "atk-s0513a1:3073_1": "adatvā tattha tattheva naṃ niggaṇhituṃ vaṭṭatī”ti vatvā saccāni pakāsetvā jātakaṃ",
  "atk-s0513a1:3073_2": "samodhānesi. Saccapariyosāne pañcasatāpi te bhikkhū arahatte patiṭṭhahiṃsu, avasesesu",
  "atk-s0513a1:3073_3": "keci sotāpannā, keci sakadāgāmino, keci anāgāmino ahesuṃ. Tadā siṅgālo ahameva ahosinti.",
  "atk-s0513a1:3074": "Siṅgālajātakavaṇṇanā aṭṭhamā.",
  "atk-s0513a1:3076": "[149] 9. Ekapaṇṇajātakavaṇṇanā",
  "atk-s0513a1:3077_0": "Ekapaṇṇo ayaṃ rukkhoti idaṃ satthā vesāliṃ upanissāya mahāvane kūṭāgārasālāyaṃ viharanto",
  "atk-s0513a1:3077_1": "vesālikaṃ duṭṭhalicchavikumāraṃ ārabbha kathesi. Tasmiñhi kāle vesālinagaraṃ gāvutagāvutantare",
  "atk-s0513a1:3077_2": "tīhi pākārehi parikkhittaṃ tīsu ṭhānesu gopuraṭṭālakayuttaṃ paramasobhaggappattaṃ.",
  "atk-s0513a1:3077_3": "Tattha niccakālaṃ rajjaṃ kāretvā vasantānaññeva rājūnaṃ satta sahassāni satta satāni",
  "atk-s0513a1:3077_4": "satta ca rājāno honti, tattakāyeva uparājāno, tattakā senāpatino, tattakā bhaṇḍāgārikā.",
  "atk-s0513a1:3077_5": "Tesaṃ rājakumārānaṃ antare eko duṭṭhalicchavikumāro nāma ahosi kodhano caṇḍo pharuso",
  "atk-s0513a1:3077_6": "sāhasiko, daṇḍena ghaṭṭitaāsīviso viya niccaṃ pajjalito kodhena. Tassa purato dve",
  "atk-s0513a1:3077_7": "tīṇi vacanāni kathetuṃ samattho nāma natthi. Taṃ neva mātāpitaro, na ñātayo, na mittasuhajjā",
  "atk-s0513a1:3077_8": "sikkhāpetuṃ sakkhiṃsu. Athassa mātāpitūnaṃ etadahosi “ayaṃ kumāro atipharuso sāhasiko,",
  "atk-s0513a1:3077_9": "ṭhapetvā sammāsambuddhaṃ añño imaṃ vinetuṃ samattho nāma natthi, buddhaveneyyena",
  "atk-s0513a1:3077_10": "bhavitabba”nti. Te taṃ ādāya satthu santikaṃ gantvā vanditvā āhaṃsu “bhante, ayaṃ",
  "atk-s0513a1:3077_11": "kumāro caṇḍo pharuso kodhena pajjalati, imassa ovādaṃ dethā”ti.",
  "atk-s0513a1:3078_0": "Satthā taṃ kumāraṃ ovadi – “kumāra, imesu nāma sattesu caṇḍena pharusena sāhasikena",
  "atk-s0513a1:3078_1": "viheṭhakajātikena na bhavitabbaṃ, pharusavāco ca nāma vijātamātuyāpi pitunopi puttadārassapi",
  "atk-s0513a1:3078_2": "bhātibhaginīnampi pajāpatiyāpi mittabandhavānampi appiyo hoti amanāpo, ḍaṃsituṃ āgacchanto",
  "atk-s0513a1:3078_3": "sappo viya, aṭaviyaṃ uṭṭhitacoro viya, khādituṃ āgacchanto yakkho viya ca ubbejanīyo",
  "atk-s0513a1:3078_4": "hutvā dutiyacittavāre nirayādīsu nibbattati. Diṭṭheyeva ca dhamme kodhano puggalo",
  "atk-s0513a1:3078_5": "maṇḍitapasādhitopi dubbaṇṇova hoti, puṇṇacandasassirikampissa mukhaṃ jālābhihatapadumaṃ",
  "atk-s0513a1:3078_6": "viya malaggahitakañcanādāsamaṇḍalaṃ viya ca virūpaṃ hoti duddasikaṃ. Kodhaṃ nissāya",
  "atk-s0513a1:3078_7": "hi sattā satthaṃ ādāya attanāva attānaṃ paharanti, visaṃ khādanti, rajjuyā ubbandhanti,",
  "atk-s0513a1:3078_8": "papātā papatanti. Evaṃ kodhavasena kālaṃ katvā nirayādīsu uppajjanti, viheṭhakajātikāpi",
  "atk-s0513a1:3078_9": "diṭṭheva dhamme garahaṃ patvā kāyassa bhedā nirayādīsu uppajjanti, puna manussattaṃ",
  "atk-s0513a1:3078_10": "labhitvā vijātakālato paṭṭhāya rogabahulāva honti. Cakkhurogo sotarogotiādīsu ca",
  "atk-s0513a1:3078_11": "rogesu ekato uṭṭhāya ekasmiṃ patanti, rogena aparimuttāva hutvā niccaṃ dukkhitāva",
  "atk-s0513a1:3078_12": "honti, tasmā sabbesu sattesu mettacittena hitacittena muducittena bhavitabbaṃ. Evarūpo",
  "atk-s0513a1:3078_13": "hi puggalo nirayādibhayehi na parimuccatī”ti. So kumāro satthu ovādaṃ sutvā ekovādeneva",
  "atk-s0513a1:3078_14": "nihatamāno danto nibbisevano mettacitto muducitto ahosi. Aññaṃ akkosantampi paharantampi",
  "atk-s0513a1:3078_15": "nivattitvā na olokesi, uddhaṭadāṭho viya sappo, aḷacchinno viya kakkaṭako, chinnavisāṇo",
  "atk-s0513a1:3078_16": "viya ca usabho ahosi.",
  "atk-s0513a1:3079_0": "Tassa taṃ pavattiṃ ñatvā bhikkhū dhammasabhāyaṃ kathaṃ samuṭṭhāpesuṃ “āvuso, duṭṭhalicchavikumāraṃ",
  "atk-s0513a1:3079_1": "sucirampi ovaditvā neva mātāpitaro, na ñātimittādayo dametuṃ sakkhiṃsu, sammāsambuddho",
  "atk-s0513a1:3079_2": "pana taṃ ekovādeneva dametvā nibbisevanaṃ katvā mattavaravāraṇaṃ viya samuggahitāneñjakāraṇaṃ",
  "atk-s0513a1:3079_3": "akāsi. Yāva subhāsitaṃ cidaṃ – ‘hatthidamakena, bhikkhave, hatthidammo sārito ekaṃyeva",
  "atk-s0513a1:3079_4": "disaṃ dhāvati puratthimaṃ vā pacchimaṃ vā uttaraṃ vā dakkhiṇaṃ vā. Assadamakena…pe…",
  "atk-s0513a1:3079_5": "godamakena…pe… dakkhiṇaṃ vā. Tathāgatena hi, bhikkhave, arahatā sammāsambuddhena",
  "atk-s0513a1:3079_6": "purisadammo sārito aṭṭha disā vidhāvati, rūpī rūpāni passati. Ayamekā disā…pe… so",
  "atk-s0513a1:3079_7": "vuccati ‘yoggācariyānaṃ anuttaro purisadammasārathī’ti. Na hi, āvuso, sammāsambuddhena",
  "atk-s0513a1:3079_8": "sadiso purisadammasārathī nāma atthī”ti. Satthā āgantvā “kāya nuttha, bhikkhave,",
  "atk-s0513a1:3079_9": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa",
  "atk-s0513a1:3079_10": "mayā ekovādeneva damito, pubbepāhaṃ imaṃ ekovādeneva damesi”nti vatvā atītaṃ āhari.",
  "atk-s0513a1:3080_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā",
  "atk-s0513a1:3080_1": "vayappatto takkasilāyaṃ tayo vede sabbasippāni ca uggahetvā kiñci kālaṃ gharāvāsaṃ",
  "atk-s0513a1:3080_2": "vasitvā mātāpitūnaṃ accayena isipabbajjaṃ pabbajitvā abhiññā ca samāpattiyo ca nibbattetvā",
  "atk-s0513a1:3080_3": "himavante vāsaṃ kappesi. Tattha ciraṃ vasitvā loṇambilasevanatthāya janapadaṃ gantvā",
  "atk-s0513a1:3080_4": "bārāṇasiṃ patvā rājuyyāne vasitvā punadivase sunivattho supāruto tāpasākappasampanno",
  "atk-s0513a1:3080_5": "bhikkhāya nagaraṃ pavisitvā rājaṅgaṇaṃ pāpuṇi. Rājā sīhapañjarena olokento taṃ disvā",
  "atk-s0513a1:3080_6": "iriyāpathe pasīditvā “ayaṃ tāpaso santindriyo santamānaso yugamattadaso, padavāre",
  "atk-s0513a1:3080_7": "padavāre sahassatthavikaṃ ṭhapento viya sīhavijambhitena āgacchati. Sace santadhammo",
  "atk-s0513a1:3080_8": "nāmeko atthi, imassa tenabbhantare bhavitabba”nti cintetvā ekaṃ amaccaṃ olokesi.",
  "atk-s0513a1:3080_9": "So “kiṃ karomi, devā”ti āha. Etaṃ “tāpasaṃ ānehī”ti. So “sādhu, devā”ti bodhisattaṃ",
  "atk-s0513a1:3080_10": "upasaṅkamitvā vanditvā hatthato bhikkhābhājanaṃ gahetvā “kiṃ, mahāpuññā”ti vutte",
  "atk-s0513a1:3080_11": "“bhante, rājā taṃ pakkosatī”ti āha. Bodhisatto “na mayaṃ rājakulūpakā, hemavantikā",
  "atk-s0513a1:3080_12": "nāmamhā”ti āha. Amacco gantvā tamatthaṃ rañño ārocesi. Rājā “añño amhākaṃ kulūpako",
  "atk-s0513a1:3080_13": "natthi, ānehi na”nti āha. Amacco gantvā bodhisattaṃ vanditvā yācitvā rājanivesanaṃ pavesesi.",
  "atk-s0513a1:3081_0": "Rājā bodhisattaṃ vanditvā samussitasetacchatte kañcanapallaṅke nisīdāpetvā attano",
  "atk-s0513a1:3081_1": "paṭiyattaṃ nānaggarasabhojanaṃ bhojetvā “kahaṃ, bhante, vasathā”ti pucchi. “Hemavantikā",
  "atk-s0513a1:3081_2": "mayaṃ, mahārājā”ti. “Idāni kahaṃ gacchathā”ti? “Vassārattānurūpaṃ senāsanaṃ upadhārema,",
  "atk-s0513a1:3081_3": "mahārājā”ti. “Tena hi, bhante, amhākaññeva uyyāne vasathā”ti paṭiññaṃ gahetvā sayampi",
  "atk-s0513a1:3081_4": "bhuñjitvā bodhisattaṃ ādāya uyyānaṃ gantvā paṇṇasālaṃ māpetvā rattiṭṭhānadivāṭṭhānāpi",
  "atk-s0513a1:3081_5": "kāretvā pabbajitaparikkhāre datvā uyyānapālaṃ paṭicchāpetvā nagaraṃ pāvisi. Tato",
  "atk-s0513a1:3081_6": "paṭṭhāya bodhisatto uyyāne vasati. Rājāpissa divase divase dvattikkhattuṃ upaṭṭhānaṃ gacchati.",
  "atk-s0513a1:3082_0": "Tassa pana rañño duṭṭhakumāro nāma putto ahosi caṇḍo pharuso, neva naṃ rājā dametuṃ",
  "atk-s0513a1:3082_1": "asakkhi, na sesañātakā. Amaccāpi brāhmaṇagahapatikāpi ekato hutvā “sāmi, mā evaṃ",
  "atk-s0513a1:3082_2": "kari, evaṃ kātuṃ na labbhā”ti kujjhitvā kathentāpi kathaṃ gāhāpetuṃ nāsakkhiṃsu.",
  "atk-s0513a1:3082_3": "Rājā cintesi “ṭhapetvā mama ayyaṃ himavantatāpasaṃ añño imaṃ kumāraṃ dametuṃ samattho",
  "atk-s0513a1:3082_4": "nāma natthi, soyeva naṃ damessatī”ti. So kumāraṃ ādāya bodhisattassa santikaṃ gantvā",
  "atk-s0513a1:3082_5": "“bhante, ayaṃ kumāro caṇḍo pharuso, mayaṃ imaṃ dametuṃ na sakkoma, tumhe naṃ ekena",
  "atk-s0513a1:3082_6": "upāyena sikkhāpethā”ti kumāraṃ bodhisattassa niyyādetvā pakkāmi. Bodhisatto kumāraṃ",
  "atk-s0513a1:3082_7": "gahetvā uyyāne vicaranto ekato ekena, ekato ekenāti dvīhiyeva pattehi ekaṃ nimbapotakaṃ",
  "atk-s0513a1:3082_8": "disvā kumāraṃ āha – “kumāra, etassa tāva rukkhapotakassa paṇṇaṃ khāditvā rasaṃ jānāhī”ti?",
  "atk-s0513a1:3082_9": "So tassa ekaṃ pattaṃ khāditvā rasaṃ ñatvā “dhī”ti saha kheḷena bhūmiyaṃ nuṭṭhābhi.",
  "atk-s0513a1:3082_10": "“Kiṃ etaṃ, kumārā”ti vutte “bhante, idānevesa rukkho halāhalavisūpamo, vaḍḍhanto",
  "atk-s0513a1:3082_11": "pana bahū manusse māressatī”ti taṃ nimbapotakaṃ uppāṭetvā hatthehi parimadditvā imaṃ gāthamāha –",
  "atk-s0513a1:3083": "149.",
  "atk-s0513a1:3084": "“Ekapaṇṇo ayaṃ rukkho, na bhūmyā caturaṅgulo;",
  "atk-s0513a1:3085": "Phalena visakappena, mahāyaṃ kiṃ bhavissatī”ti.",
  "atk-s0513a1:3086_0": "Tattha ekapaṇṇoti ubhosu passesu ekekapaṇṇo. Na bhūmyā caturaṅguloti bhūmito caturaṅgulamattampi",
  "atk-s0513a1:3086_1": "na vaḍḍhito. Phalenāti phalarasena. Visakappenāti halāhalavisasadisena. Evaṃ khuddakopi",
  "atk-s0513a1:3086_2": "samāno evarūpena tittakena paṇṇena samannāgatoti attho. Mahāyaṃ kiṃ bhavissatīti",
  "atk-s0513a1:3086_3": "yadā panāyaṃ vuddhippatto mahā bhavissati, tadā kiṃ nāma bhavissati, addhā manussamārako",
  "atk-s0513a1:3086_4": "bhavissatīti etaṃ uppāṭetvā madditvā chaḍḍesinti āha.",
  "atk-s0513a1:3087_0": "Atha naṃ bodhisatto etadavoca “kumāra, tvaṃ imaṃ nimbapotakaṃ ‘idāneva evaṃtittako,",
  "atk-s0513a1:3087_1": "mahallakakāle kiṃ bhavissati, kuto imaṃ nissāya vuḍḍhī’ti uppāṭetvā madditvā chaḍḍesi?",
  "atk-s0513a1:3087_2": "Yathā tvaṃ etasmiṃ paṭipajji, evameva tava raṭṭhavāsinopi ‘ayaṃ kumāro daharakāleyeva",
  "atk-s0513a1:3087_3": "evaṃ caṇḍo pharuso, mahallakakāle rajjaṃ patvā kiṃ nāma karissati, kuto amhākaṃ etaṃ",
  "atk-s0513a1:3087_4": "nissāya vuḍḍhī’ti tava kulasantakaṃ rajjaṃ adatvā nimbapotakaṃ viya taṃ uppāṭetvā",
  "atk-s0513a1:3087_5": "raṭṭhā pabbājanīyakammaṃ karissanti, tasmā nimbarukkhapaṭibhāgataṃ hitvā ito paṭṭhāya",
  "atk-s0513a1:3087_6": "khantimettānuddayasampanno hohī”ti. So tato paṭṭhāya nihatamāno nibbisevano khantimettānuddayasampanno",
  "atk-s0513a1:3087_7": "hutvā bodhisattassa ovāde ṭhatvā pitu accayena rajjaṃ patvā dānādīni puññāni katvā",
  "atk-s0513a1:3087_8": "yathākammaṃ agamāsi.",
  "atk-s0513a1:3088_0": "Satthā imaṃ dhammadesanaṃ āharitvā “na, bhikkhave, idānevesa duṭṭhalicchavikumāro",
  "atk-s0513a1:3088_1": "mayā damito, pubbepāhaṃ etaṃ damesiṃyevā”ti vatvā jātakaṃ samodhānesi – “tadā duṭṭhakumāro",
  "atk-s0513a1:3088_2": "ayaṃ licchavikumāro ahosi, rājā ānando, ovādadāyakatāpaso pana ahameva ahosi”nti.",
  "atk-s0513a1:3089": "Ekapaṇṇajātakavaṇṇanā navamā.",
  "atk-s0513a1:3091": "[150] 10. Sañjīvajātakavaṇṇanā",
  "atk-s0513a1:3092_0": "Asantaṃ yo paggaṇhātīti idaṃ satthā veḷuvane viharanto ajātasattussa rañño asantapaggahaṃ",
  "atk-s0513a1:3092_1": "ārabbha kathesi. So hi buddhānaṃ paṭikaṇṭakabhūte dussīle pāpadhamme devadatte pasīditvā",
  "atk-s0513a1:3092_2": "taṃ asantaṃ asappurisaṃ paggayha “tassa sakkāraṃ karissāmī”ti bahuṃ dhanaṃ pariccajitvā",
  "atk-s0513a1:3092_3": "gayāsīse vihāraṃ kāretvā tasseva vacanaṃ gahetvā pitaraṃ dhammarājānaṃ sotāpannaṃ",
  "atk-s0513a1:3092_4": "ariyasāvakaṃ ghātetvā attano sotāpattimaggassa upanissayaṃ bhinditvā mahāvināsaṃ",
  "atk-s0513a1:3092_5": "patto. So hi “devadatto pathaviyaṃ paviṭṭho”ti sutvā “kacci nu kho mampi pathavī",
  "atk-s0513a1:3092_6": "gileyyā”ti bhītatasito rajjasukhaṃ na labhati, sayane assādasukhaṃ na vindati, tibbakāraṇābhitunno",
  "atk-s0513a1:3092_7": "hatthipoto viya kampamāno vicarati. So pathaviṃ phalamānaṃ viya, avīcijālaṃ nikkhamantiṃ",
  "atk-s0513a1:3092_8": "viya, pathaviyā attānaṃ giliyamānaṃ viya, ādittāya lohapathaviyā uttānakaṃ nipajjāpetvā",
  "atk-s0513a1:3092_9": "ayasūlehi koṭiyamānaṃ viya ca samanupassi. Tenassa pahaṭakukkuṭasseva muhuttampi",
  "atk-s0513a1:3092_10": "kampamānassa avatthānaṃ nāma nāhosi. So sammāsambuddhaṃ passitukāmo khamāpetukāmo",
  "atk-s0513a1:3092_11": "pañhaṃ pucchitukāmo ahosi, attano pana aparādhamahantatāya upasaṅkamituṃ na sakkoti.",
  "atk-s0513a1:3093_0": "Athassa rājagahanagare kattikarattivāre sampatte devanagaraṃ viya nagare alaṅkate",
  "atk-s0513a1:3093_1": "mahātale amaccagaṇaparivutassa kañcanāsane nisinnassa jīvakaṃ komārabhaccaṃ avidūre",
  "atk-s0513a1:3093_2": "nisinnaṃ disvā etadahosi “jīvakaṃ gahetvā sammāsambuddhassa santikaṃ gamissāmi, na",
  "atk-s0513a1:3093_3": "kho pana sakkā mayā ujukameva vattuṃ ‘ahaṃ, samma jīvaka, sayaṃ gantuṃ na sakkomi,",
  "atk-s0513a1:3093_4": "ehi maṃ satthu santikaṃ nehī’ti, pariyāyena pana rattisampadaṃ vaṇṇetvā ‘kaṃ nu khvajja",
  "atk-s0513a1:3093_5": "mayaṃ samaṇaṃ vā brāhmaṇaṃ vā payirupāseyyāma, yaṃ no payirupāsataṃ cittaṃ pasīdeyyā’ti",
  "atk-s0513a1:3093_6": "vakkhāmi, taṃ sutvā amaccā attano attano satthārānaṃ vaṇṇaṃ kathessanti, jīvakopi",
  "atk-s0513a1:3093_7": "sammāsambuddhassa vaṇṇaṃ kathessati. Atha naṃ gahetvā satthu santikaṃ gamissāmī”ti.",
  "atk-s0513a1:3093_8": "So pañcahi padehi rattiṃ vaṇṇesi “lakkhaññā vata bho dosinā ratti, abhirūpā vata",
  "atk-s0513a1:3093_9": "bho dosinā ratti, dassanīyā vata bho dosinā ratti, pāsādikā vata bho dosinā ratti,",
  "atk-s0513a1:3093_10": "ramaṇīyā vata bho dosinā ratti, kaṃ nu khvajja mayaṃ samaṇaṃ vā brāhmaṇaṃ vā payirupāseyyāma,",
  "atk-s0513a1:3093_11": "yaṃ no payirupāsataṃ cittaṃ pasīdeyyā”ti.",
  "atk-s0513a1:3094_0": "Atheko amacco pūraṇakassapassa vaṇṇaṃ kathesi, eko makkhaligosālassa, eko ajitakesakambalassa,",
  "atk-s0513a1:3094_1": "eko pakudhakaccāyanassa, eko sañcayassa belaṭṭhaputtassa, eko nāṭaputtanigaṇṭhassāti.",
  "atk-s0513a1:3094_2": "Rājā tesaṃ kathaṃ sutvā tuṇhī ahosi. So hi jīvakasseva mahāamaccassa kathaṃ paccāsīsati.",
  "atk-s0513a1:3094_3": "Jīvakopi “raññā maṃ ārabbha kathiteyeva jānissāmī”ti avidūre tuṇhī nisīdi. Atha naṃ",
  "atk-s0513a1:3094_4": "rājā āha “tvaṃ pana, samma jīvaka, kiṃ tuṇhī”ti? Tasmiṃ khaṇe jīvako uṭṭhāyāsanā",
  "atk-s0513a1:3094_5": "yena bhagavā tenañjaliṃ paṇāmetvā “eso, deva, bhagavā arahaṃ sammāsambuddho amhākaṃ",
  "atk-s0513a1:3094_6": "ambavane viharati saddhiṃ aḍḍhateḷasehi bhikkhusatehi. Taṃ kho pana bhagavantaṃ evaṃ",
  "atk-s0513a1:3094_7": "kalyāṇo kittisaddo abbhuggato”ti nava arahādiguṇe vatvā jātito paṭṭhāya pubbanimittādibhedaṃ",
  "atk-s0513a1:3094_8": "bhagavato ānubhāvaṃ pakāsetvā “taṃ bhagavantaṃ devo payirupāsatu, dhammaṃ suṇātu,",
  "atk-s0513a1:3094_9": "pañhaṃ pucchatū”ti āha.",
  "atk-s0513a1:3095_0": "Rājā sampuṇṇamanoratho hutvā “tena hi, samma jīvaka, hatthiyānāni kappāpehī”ti yānāni",
  "atk-s0513a1:3095_1": "kappāpetvā mahantena rājānubhāvena jīvakambavanaṃ gantvā tattha maṇḍalamāḷe bhikkhusaṅghaparivutaṃ",
  "atk-s0513a1:3095_2": "tathāgataṃ disvā santavīcimajjhe mahānāvaṃ viya niccalaṃ bhikkhusaṅghaṃ ito cito",
  "atk-s0513a1:3095_3": "ca anuviloketvā “evarūpā nāma me parisā na diṭṭhapubbā”ti iriyāpatheyeva pasīditvā",
  "atk-s0513a1:3095_4": "saṅghassa añjaliṃ paggaṇhitvā thutiṃ katvā bhagavantaṃ vanditvā ekamantaṃ nisinno",
  "atk-s0513a1:3095_5": "sāmaññaphalapañhaṃ pucchi. Athassa bhagavā dvīhi bhāṇavārehi paṭimaṇḍitaṃ sāmaññaphalasuttaṃ",
  "atk-s0513a1:3095_6": "kathesi. So suttapariyosāne attamano bhagavantaṃ khamāpetvā uṭṭhāyāsanā padakkhiṇaṃ",
  "atk-s0513a1:3095_7": "katvā pakkāmi. Satthā acirapakkantassa rañño bhikkhū āmantetvā “khatāyaṃ, bhikkhave,",
  "atk-s0513a1:3095_8": "rājā, upahatāyaṃ, bhikkhave, rājā. Sacāyaṃ, bhikkhave, rājā issariyassa kāraṇā pitaraṃ",
  "atk-s0513a1:3095_9": "dhammikaṃ dhammarājānaṃ jīvitā na voropessatha, imasmiṃyeva āsane virajaṃ vītamalaṃ",
  "atk-s0513a1:3095_10": "dhammacakkhuṃ uppajjissatha. Devadattaṃ nissāya asantapaggahaṃ katvā sotāpattiphalā parihīno”ti āha.",
  "atk-s0513a1:3096_0": "Punadivase bhikkhū dhammasabhāyaṃ kathaṃ samuṭṭhāpesuṃ “āvuso, ajātasattu kira asantapaggahaṃ",
  "atk-s0513a1:3096_1": "katvā dussīlaṃ pāpadhammaṃ devadattaṃ nissāya pitughātakakammassa katattā sotāpattiphalā",
  "atk-s0513a1:3096_2": "parihīno, devadattena nāsito rājā”ti. Satthā āgantvā “kāya nuttha, bhikkhave, etarahi",
  "atk-s0513a1:3096_3": "kathāya sannisinnā”ti pucchitvā “imāya nāmā”ti vutte “na, bhikkhave, ajātasattu idāneva",
  "atk-s0513a1:3096_4": "asantapaggahaṃ katvā mahāvināsaṃ patto, pubbepesa asantapaggaheneva attānaṃ nāsesī”ti vatvā atītaṃ āhari.",
  "atk-s0513a1:3097_0": "Atīte bārāṇasiyaṃ brahmadatte rajjaṃ kārente bodhisatto mahāvibhave brāhmaṇakule",
  "atk-s0513a1:3097_1": "nibbattitvā vayappatto takkasilaṃ gantvā sabbasippāni uggaṇhitvā bārāṇasiyaṃ disāpāmokkho",
  "atk-s0513a1:3097_2": "ācariyo hutvā pañca māṇavakasatāni sippaṃ vācesi. Tesu māṇavesu eko sañjīvo nāma",
  "atk-s0513a1:3097_3": "māṇavo atthi, bodhisatto tassa matakuṭṭhāpanakamantaṃ adāsi. So uṭṭhāpanakamantameva",
  "atk-s0513a1:3097_4": "gahetvā paṭibāhanamantaṃ pana aggahetvāva ekadivasaṃ māṇavehi saddhiṃ dāruatthāya",
  "atk-s0513a1:3097_5": "araññaṃ gantvā ekaṃ matabyagghaṃ disvā māṇave āha “bho, imaṃ matabyagghaṃ uṭṭhāpessāmī”ti.",
  "atk-s0513a1:3097_6": "Māṇavā “na sakkhissasī”ti āhaṃsu. “Passantānaññeva vo taṃ uṭṭhāpessāmī”ti. “Sace,",
  "atk-s0513a1:3097_7": "māṇava, sakkosi, uṭṭhāpehī”ti. Evañca pana vatvā te māṇavā rukkhaṃ abhiruhiṃsu. Sañjīvo",
  "atk-s0513a1:3097_8": "mantaṃ parivattetvā matabyagghaṃ sakkharāhi pahari, byaggho uṭṭhāya vegenāgantvā",
  "atk-s0513a1:3097_9": "sañjīvaṃ galanāḷiyaṃ ḍaṃsitvā jīvitakkhayaṃ pāpetvā tattheva pati, sañjīvopi tattheva",
  "atk-s0513a1:3097_10": "pati. Ubhopi ekaṭṭhāneyeva matā nipajjiṃsu.",
  "atk-s0513a1:3098_0": "Māṇavā dārūni ādāya āgantvā taṃ pavattiṃ ācariyassa ārocesuṃ. Ācariyo māṇave āmantetvā",
  "atk-s0513a1:3098_1": "“tātā, asantapaggahakārā nāma ayuttaṭṭhāne sakkārasammānaṃ karontā evarūpaṃ dukkhaṃ",
  "atk-s0513a1:3098_2": "paṭilabhantiyevā”ti vatvā imaṃ gāthamāha –",
  "atk-s0513a1:3099": "150.",
  "atk-s0513a1:3100": "“Asantaṃ yo paggaṇhāti, asantaṃ cūpasevati;",
  "atk-s0513a1:3101": "Tameva ghāsaṃ kurute, byaggho sañjīviko yathā”ti.",
  "atk-s0513a1:3102_0": "Tattha asantanti tīhi duccaritehi samannāgataṃ dussīlaṃ pāpadhammaṃ. Yo paggaṇhātīti",
  "atk-s0513a1:3102_1": "khattiyādīsu yo koci evarūpaṃ dussīlaṃ pabbajitaṃ vā cīvarādisampadānena, gahaṭṭhaṃ",
  "atk-s0513a1:3102_2": "vā uparajjasenāpatiṭṭhānādisampadānena paggaṇhāti, sakkārasammānaṃ karotīti attho.",
  "atk-s0513a1:3102_3": "Asantaṃ cūpasevatīti yo ca evarūpaṃ asantaṃ dussīlaṃ upasevati bhajati payirupāsati.",
  "atk-s0513a1:3102_4": "Tameva ghāsaṃ kuruteti tameva asantapaggaṇhakaṃ so dussīlo pāpapuggalo ghasati saṃkhādati",
  "atk-s0513a1:3102_5": "vināsaṃ pāpeti. Kathaṃ? Byaggho sañjīviko yathāti, yathā sañjīvena māṇavena mantaṃ",
  "atk-s0513a1:3102_6": "parivattetvā matabyaggho sañjīviko jīvitasampadānena sampaggahito attano jīvitadāyakaṃ",
  "atk-s0513a1:3102_7": "sañjīvameva jīvitā voropetvā tattheva pātesi, evaṃ aññopi yo asantapaggahaṃ karoti,",
  "atk-s0513a1:3102_8": "so dussīlo taṃ attano sampaggāhakameva vināseti. Evaṃ asantasampaggāhakā vināsaṃ pāpuṇantīti.",
  "atk-s0513a1:3103": "Bodhisatto imāya gāthāya māṇavānaṃ dhammaṃ desetvā dānādīni puññāni katvā yathākammaṃ gato.",
  "atk-s0513a1:3104": "Satthā imaṃ dhammadesanaṃ āharitvā jātakaṃ samodhānesi – “tadā matabyagghuṭṭhāpanako māṇavo ajātasattu ahosi, disāpāmokkho ācariyo pana ahameva ahosi”nti.",
  "atk-s0513a1:3105": "Sañjīvajātakavaṇṇanā dasamā.",
  "atk-s0513a1:3106": "Kakaṇṭakavaggo pannarasamo.",
  "atk-s0513a1:3107": "Tassuddānaṃ –",
  "atk-s0513a1:3108": "Godhasiṅgālavirocaṃ, naṅguṭṭharādhakākañca;",
  "atk-s0513a1:3109": "Puppharattañca siṅgālaṃ, ekapaṇṇañca sañjīvaṃ.",
  "atk-s0513a1:3110": "Atha vagguddānaṃ –",
  "atk-s0513a1:3111": "Apaṇṇako sīlavaggo, kuruṅgo ca kulāvako;",
  "atk-s0513a1:3112": "Atthakāmo ca āsīso, itthīvaruṇapāyimhā.",
  "atk-s0513a1:3113": "Litto parosataṃ haṃci, kusanāḷā sampadāno;",
  "atk-s0513a1:3114": "Kakaṇṭako pannarasa, satapaṇṇāsa jātakāti.",
  "atk-s0513a1:3115": "Ekakanipātavaṇṇanā niṭṭhitā.",
  "atk-s0513a1:3116": "(Paṭhamo bhāgo niṭṭhito)."
}