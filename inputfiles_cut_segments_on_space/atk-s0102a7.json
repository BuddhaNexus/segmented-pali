{
  "atk-s0102a7:0": "8. Sakkapañhasuttavaṇṇanā",
  "atk-s0102a7:1": "Nidānavaṇṇanā",
  "atk-s0102a7:2_0": "344.Evaṁme sutanti sakkapañhasuttaṁ. Tatrāyamanuttānapadavaṇṇanā – ambasaṇḍā nāma",
  "atk-s0102a7:2_1": "brāhmaṇagāmoti so kira gāmo ambasaṇḍānaṁ avidūre niviṭṭho, tasmā “ambasaṇḍā” tveva",
  "atk-s0102a7:2_2": "vuccati. Vediyake pabbateti so kira pabbato pabbatapāde jātena maṇivedikāsadisena",
  "atk-s0102a7:2_3": "nīlavanasaṇḍena samantā parikkhitto, tasmā ‘vediyakapabbato’ tveva saṅkhyaṁ gato.",
  "atk-s0102a7:2_4": "Indasālaguhāyanti pubbepi sā dvinnaṁ pabbatānaṁ antare guhā, indasālarukkho cassā",
  "atk-s0102a7:2_5": "dvāre, tasmā ‘indasālaguhā’ti saṅkhyaṁ gatā. Atha naṁ kuṭṭehi parikkhipitvā dvāravātapānāni",
  "atk-s0102a7:2_6": "yojetvā supariniṭṭhitasudhākammamālākammalatākammavicittaṁ leṇaṁ katvā bhagavato",
  "atk-s0102a7:2_7": "adaṁsu. Purimavohāravasena pana “indasālaguhā” tveva naṁ sañjānanti. Taṁ sandhāya",
  "atk-s0102a7:2_8": "vuttaṁ ‘indasālaguhāya’nti.",
  "atk-s0102a7:3_0": "Ussukkaṁ udapādīti dhammiko ussāho uppajji. Nanu ca esa abhiṇhadassāvī bhagavato,",
  "atk-s0102a7:3_1": "na so devatāsannipāto nāma atthi, yatthāyaṁ na āgatapubbo, sakkena sadiso appamādavihārī",
  "atk-s0102a7:3_2": "devaputto nāma natthi. Atha kasmā buddhadassanaṁ anāgatapubbassa viya assa ussāho",
  "atk-s0102a7:3_3": "udapādīti? Maraṇabhayena santajjitattā. Tasmiṁ kirassa samaye āyu parikkhīṇo, so",
  "atk-s0102a7:3_4": "pañca pubbanimittāni disvā “parikkhīṇo dāni me āyū”ti aññāsi. Yesañca devaputtānaṁ",
  "atk-s0102a7:3_5": "maraṇanimittāni āvi bhavanti, tesu ye parittakena puññakammena devaloke nibbattā,",
  "atk-s0102a7:3_6": "te “kuhiṁ nu kho idāni nibbattissāmā”ti bhayaṁ santāsaṁ āpajjanti. Ye katabhīruttānā",
  "atk-s0102a7:3_7": "bahuṁ puññaṁ katvā nibbattā, te attanā dinnadānaṁ rakkhitasīlaṁ bhāvitabhāvanañca",
  "atk-s0102a7:3_8": "āgamma “uparidevaloke sampattiṁ anubhavissāmā”ti na bhāyanti.",
  "atk-s0102a7:4_0": "Sakko pana devarājā pubbanimittāni disvā dasayojanasahassaṁ devanagaraṁ, yojanasahassubbedhaṁ",
  "atk-s0102a7:4_1": "vejayantaṁ, tiyojanasatikaṁ sudhammadevasabhaṁ, yojanasatubbedhaṁ pāricchattakaṁ,",
  "atk-s0102a7:4_2": "saṭṭhiyojanikaṁ paṇḍukambalasilaṁ, aḍḍhatiyā nāṭakakoṭiyo dvīsu devalokesu devaparisaṁ,",
  "atk-s0102a7:4_3": "nandanavanaṁ, cittalatāvanaṁ, missakavanaṁ, phārusakavananti etaṁ sabbasampattiṁ",
  "atk-s0102a7:4_4": "oloketvā “nassati vata bho me ayaṁ sampattī”ti bhayābhibhūto ahosi.",
  "atk-s0102a7:5_0": "Tato “atthi nu kho koci samaṇo vā brāhmaṇo vā lokapitāmaho mahābrahmā vā, yo me hadayanissitaṁ",
  "atk-s0102a7:5_1": "sokasallaṁ samuddharitvā imaṁ sampattiṁ thāvaraṁ kareyyā”ti olokento kañci adisvā",
  "atk-s0102a7:5_2": "puna addasa “mādisānaṁ satasahassānampi uppannaṁ sokasallaṁ sammāsambuddho uddharituṁ",
  "atk-s0102a7:5_3": "paṭibalo”ti. Athevaṁ parivitakkentassa tena kho pana samayena sakkassa devānamindassa",
  "atk-s0102a7:5_4": "ussukkaṁ udapādi bhagavantaṁ dassanāya.",
  "atk-s0102a7:6_0": "Kahaṁ nu kho bhagavā etarahi viharatīti katarasmiṁ janapade kataraṁ nagaraṁ upanissāya",
  "atk-s0102a7:6_1": "kassa paccaye paribhuñjanto kassa amataṁ dhammaṁ desayamāno viharatīti. Addasā khoti",
  "atk-s0102a7:6_2": "addakkhi paṭivijjhi. Mārisāti piyavacanametaṁ, devatānaṁ pāṭiyekko vohāro. Niddukkhātipi",
  "atk-s0102a7:6_3": "vuttaṁ hoti. Kasmā panesa deve āmantesi? Sahāyatthāya. Pubbe kiresa bhagavati saḷalaghare",
  "atk-s0102a7:6_4": "viharante ekakova dassanāya agamāsi. Satthā “aparipakkaṁ tāvassa ñāṇaṁ, katipāhaṁ",
  "atk-s0102a7:6_5": "pana atikkamitvā mayi indasālaguhāyaṁ viharante pañca pubbanimittāni disvā maraṇabhayabhīto",
  "atk-s0102a7:6_6": "dvīsu devalokesu devatāhi saddhiṁ upasaṅkamitvā cuddasa pañhe pucchitvā upekkhāpañhavissajjanāvasāne",
  "atk-s0102a7:6_7": "asītiyā devatāsahassehi saddhiṁ sotāpattiphale patiṭṭhahissatī”ti cintetvā okāsaṁ",
  "atk-s0102a7:6_8": "nākāsi. So “mama pubbepi ekakassa gatattā satthārā okāso na kato, addhā me natthi",
  "atk-s0102a7:6_9": "maggaphalassa upanissayo, ekassa pana upanissaye sati cakkavāḷapariyantāyapi parisāya",
  "atk-s0102a7:6_10": "bhagavā dhammaṁ desetiyeva. Avassaṁ kho pana dvīsu devalokesu kassaci devassa upanissayo",
  "atk-s0102a7:6_11": "bhavissati, taṁ sandhāya satthā dhammaṁ desessati. Taṁ sutvā ahampi attano domanassaṁ",
  "atk-s0102a7:6_12": "vūpasamessāmī”ti cintetvā sahāyatthāya āmantesi.",
  "atk-s0102a7:7_0": "Evaṁ bhaddaṁ tavāti kho devā tāvatiṁsāti evaṁ hotu mahārāja, gacchāma bhagavantaṁ",
  "atk-s0102a7:7_1": "dassanāya, dullabho buddhuppādo, bhaddaṁ tava, yo tvaṁ “pabbatakīḷaṁ nadīkīḷaṁ gacchāmā”ti",
  "atk-s0102a7:7_2": "avatvā amhe evarūpesu ṭhānesu niyojesīti. Paccassosunti tassa vacanaṁ sirasā sampaṭicchiṁsu.",
  "atk-s0102a7:8_0": "345.Pañcasikhaṁgandhabbadevaputtaṁ āmantesīti deve tāva āmantetu, imaṁ kasmā visuṁ",
  "atk-s0102a7:8_1": "āmantesi? Okāsakaraṇatthaṁ. Evaṁ kirassa ahosi “dvīsu devalokesu devatā gahetvā dhurena",
  "atk-s0102a7:8_2": "paharantassa viya satthāraṁ upasaṅkamituṁ na yuttaṁ, ayaṁ pana pañcasikho dasabalassa",
  "atk-s0102a7:8_3": "upaṭṭhāko vallabho icchiticchitakkhaṇe gantvā pañhaṁ pucchitvā dhammaṁ suṇāti, imaṁ",
  "atk-s0102a7:8_4": "purato pesetvā okāsaṁ kāretvā iminā katokāse upasaṅkamitvā pañhaṁ pucchissāmī”ti",
  "atk-s0102a7:8_5": "okāsakaraṇatthaṁ āmantesi.",
  "atk-s0102a7:9_0": "Evaṁ bhaddaṁ tavāti so “evaṁ mahārāja, hotu, bhaddaṁ tava, yo tvaṁ maṁ ‘ehi, mārisa,",
  "atk-s0102a7:9_1": "uyyānakīḷādīni vā naṭasamajjādīni vā dassanāya gacchāmā’ti avatvā ‘buddhaṁ passissāma,",
  "atk-s0102a7:9_2": "dhammaṁ sossāmā’ti vadasī”ti daḷhataraṁ upatthambhento devānamindassa vacanaṁ paṭissutvā",
  "atk-s0102a7:9_3": "anucariyaṁ sahacaraṇaṁ ekato gamanaṁ upāgami.",
  "atk-s0102a7:10_0": "Tattha beluvapaṇḍunti beluvapakkaṁ viya paṇḍuvaṇṇaṁ. Tassa kira sovaṇṇamayaṁ pokkharaṁ,",
  "atk-s0102a7:10_1": "indanīlamayo daṇḍo, rajatamayā tantiyo, pavāḷamayā veṭhakā, vīṇāpattakaṁ gāvutaṁ,",
  "atk-s0102a7:10_2": "tantibandhanaṭṭhānaṁ gāvutaṁ, upari daṇḍako gāvutanti tigāvutappamāṇā vīṇā. Iti so",
  "atk-s0102a7:10_3": "taṁ vīṇaṁ ādāya samapaññāsamucchanā mucchetvā agganakhehi paharitvā madhuraṁ gītassaraṁ",
  "atk-s0102a7:10_4": "nicchāretvā sesadeve sakkassa gamanakālaṁ jānāpento ekamantaṁ aṭṭhāsi. Evaṁ tassa",
  "atk-s0102a7:10_5": "gītavāditasaññāya sannipatite devagaṇe atha kho sakko devānamindo…pe… vediyake pabbate paccuṭṭhāsi.",
  "atk-s0102a7:11_0": "346.Atiriva obhāsajātoti aññesu divasesu ekasseva devassa vā mārassa vā brahmuno",
  "atk-s0102a7:11_1": "vā obhāsena obhāsajāto hoti, taṁdivasaṁ pana dvīsu devalokesu devatānaṁ obhāsena",
  "atk-s0102a7:11_2": "atiriva obhāsajāto ekapajjoto sahassacandasūriyauggatakālasadiso ahosi. Parito gāmesu",
  "atk-s0102a7:11_3": "manussāti samantā gāmesu manussā. Pakatisāyamāsakāleyeva kira gāmamajjhe dārakesu",
  "atk-s0102a7:11_4": "kīḷantesu tattha sakko agamāsi, tasmā manussā passitvā evamāhaṁsu. Nanu ca majjhimayāme",
  "atk-s0102a7:11_5": "devatā bhagavantaṁ upasaṅkamanti, ayaṁ kasmā paṭhamayāmassāpi purimabhāgeyeva āgatoti?",
  "atk-s0102a7:11_6": "Maraṇabhayeneva tajjitattā. Kiṁsu nāmāti kiṁsu nāma bho etaṁ, ko nu kho ajja mahesakkho",
  "atk-s0102a7:11_7": "devo vā brahmā vā bhagavantaṁ pañhaṁ pucchituṁ dhammaṁ sotuṁ upasaṅkamanto, kathaṁsu",
  "atk-s0102a7:11_8": "nāma bho bhagavā pañhaṁ vissajjessati dhammaṁ desessati, lābhā amhākaṁ, yesaṁ no",
  "atk-s0102a7:11_9": "evaṁ devatānaṁ kaṅkhāvinodako satthā avidūre vihāre vasati, ye labhāma thālakabhikkhampi",
  "atk-s0102a7:11_10": "kaṭacchubhikkhampi dātunti saṁviggā lomahaṭṭhajātā uddhaggalomā hutvā dasanakhasamodhānasamujjalaṁ",
  "atk-s0102a7:11_11": "añjaliṁ sirasmiṁ patiṭṭhapetvā namassamānā aṭṭhaṁsu.",
  "atk-s0102a7:12_0": "347.Durupasaṅkamāti dupayirupāsiyā. Ahaṁ sarāgo sadoso samoho, satthā vītarāgo vītadoso",
  "atk-s0102a7:12_1": "vītamoho, tasmā dupayirupāsiyā tathāgatā mādisena. Jhāyīti lakkhaṇūpanijjhānena ca",
  "atk-s0102a7:12_2": "ārammaṇūpanijjhānena ca jhāyī. Tasmiññeva jhāne ratāti jhānaratā. Tadantaraṁ paṭisallīnāti",
  "atk-s0102a7:12_3": "tadantaraṁ paṭisallīnā sampati paṭisallīnā vā. Tasmā na kevalaṁ jhāyī jhānaratāti",
  "atk-s0102a7:12_4": "durupasaṅkamā, idānimeva paṭisallīnātipi durupasaṅkamā. Pasādeyyāsīti ārādheyyāsi,",
  "atk-s0102a7:12_5": "okāsaṁ me kāretvā dadeyyāsīti vadati. Beluvapaṇḍuvīṇaṁ ādāyāti nanu pubbeva ādinnāti?",
  "atk-s0102a7:12_6": "Āma, ādinnā. Maggagamanavasena pana aṁsakūṭe laggitā, idāni naṁ vāmahatthe ṭhapetvā",
  "atk-s0102a7:12_7": "vādanasajjaṁ katvā ādiyi. Tena vuttaṁ “ādāyā”ti.",
  "atk-s0102a7:13": "Pañcasikhagītagāthāvaṇṇanā",
  "atk-s0102a7:14": "348.Assāvesīti sāvesi. Buddhūpasañhitāti buddhaṁ ārabbha buddhaṁ nissayaṁ katvā pavattāti attho. Sesapadesupi eseva nayo.",
  "atk-s0102a7:15_0": "Vande te pitaraṁ bhadde, timbaruṁ sūriyavacchaseti ettha sūriyavacchasāti sūriyasamānasarīrā.",
  "atk-s0102a7:15_1": "Tassā kira devadhītāya pādantato rasmi uṭṭhahitvā kesantaṁ ārohati, tasmā bālasūriyamaṇḍalasadisā",
  "atk-s0102a7:15_2": "khāyati, iti naṁ “sūriyavacchasā”ti sañjānanti. Taṁ sandhāyāha – “bhadde, sūriyavacchase,",
  "atk-s0102a7:15_3": "tava pitaraṁ timbaruṁ gandhabbadevarājānaṁ vandāmī”ti. Yena jātāsi kalyāṇīti yena",
  "atk-s0102a7:15_4": "kāraṇabhūtena yaṁ timbaruṁ devarājānaṁ nissāya tvaṁ jātā, kalyāṇī sabbaṅgasobhanā.",
  "atk-s0102a7:15_5": "Ānandajananī mamāti mayhaṁ pītisomanassavaḍḍhanī.",
  "atk-s0102a7:16_0": "Vātova sedataṁ kantoti yathā sañjātasedānaṁ sedaharaṇatthaṁ vāto iṭṭho hoti kanto",
  "atk-s0102a7:16_1": "manāpo, evanti attho. Pānīyaṁva pipāsatoti pātumicchantassa pipāsato pipāsābhibhūtassa.",
  "atk-s0102a7:16_2": "Aṅgīrasīti aṅge rasmiyo assāti aṅgīrasī, tameva ārabbha ālapanto vadati. Dhammo arahatāmivāti",
  "atk-s0102a7:16_3": "arahantānaṁ navalokuttaradhammo viya.",
  "atk-s0102a7:17_0": "Jighacchatoti bhuñjitukāmassa khudābhibhūtassa. Jalantamiva vārināti yathā koci jalantaṁ",
  "atk-s0102a7:17_1": "jātavedaṁ udakakumbhena nibbāpeyya, evaṁ tava kāraṇā uppannaṁ mama kāmarāgapariḷāhaṁ nibbāpehīti vadati.",
  "atk-s0102a7:18_0": "Yuttaṁ kiñjakkhareṇunāti padumakesarareṇunā yuttaṁ. Nāgo ghammābhitatto vāti ghammābhitattahatthī",
  "atk-s0102a7:18_1": "viya. Ogāhe te thanūdaranti yathā so nāgo pokkharaṇiṁ ogāhitvā pivitvā aggasoṇḍamattaṁ",
  "atk-s0102a7:18_2": "paññāyamānaṁ katvā nimuggo sukhaṁ sātaṁ vindati, evaṁ kadā nu kho te thanūdaraṁ thanavemajjhaṁ",
  "atk-s0102a7:18_3": "udarañca otaritvā ahaṁ sukhaṁ sātaṁ paṭilabhissāmīti vadati.",
  "atk-s0102a7:19": "“Accaṅkusova nāgova, jitaṁ me tuttatomaraṁ;",
  "atk-s0102a7:20": "Kāraṇaṁ nappajānāmi, sammatto lakkhaṇūruyā”ti. –",
  "atk-s0102a7:21_0": "Ettha tuttaṁ vuccati kaṇṇamūle vijjhanaayadaṇḍako. Tomaranti pādādīsu vijjhanadaṇḍatomaraṁ.",
  "atk-s0102a7:21_1": "Aṅkusoti matthake vijjhanakuṭilakaṇṭako. Yo ca nāgo pabhinnamatto accaṅkuso hoti,",
  "atk-s0102a7:21_2": "aṅkusaṁ atīto; aṅkusena vijjhiyamānopi vasaṁ na gacchati, so “jitaṁ mayā tuttatomaraṁ,",
  "atk-s0102a7:21_3": "yo ahaṁ aṅkusassapi vasaṁ na gacchāmī”ti madadappena kiñci kāraṇaṁ na bujjhati. Yathā",
  "atk-s0102a7:21_4": "so accaṅkuso nāgo “jitaṁ me tuttatomara”nti kiñci kāraṇaṁ nappajānāti, evaṁ ahampi",
  "atk-s0102a7:21_5": "lakkhaṇasampannaūrutāya lakkhaṇūruyā sammatto matto pamatto ummatto viya kiñci kāraṇaṁ",
  "atk-s0102a7:21_6": "nappajānāmīti vadati. Atha vā accaṅkusova nāgo ahampi sammatto lakkhaṇūruyā kiñci",
  "atk-s0102a7:21_7": "tato virāgakāraṇaṁ nappajānāmi. Kasmā? Yasmā tena nāgena viya jitaṁ me tuttatomaraṁ,",
  "atk-s0102a7:21_8": "na kassaci vadato vacanaṁ ādiyāmi.",
  "atk-s0102a7:22_0": "Tayi gedhitacittosmīti bhadde lakkhaṇūru tayi baddhacittosmi. Gedhitacittoti vā gedhaṁ",
  "atk-s0102a7:22_1": "ajjhupetacitto. Cittaṁ vipariṇāmitanti pakatiṁ jahitvā ṭhitaṁ. Paṭigantuṁ na sakkomīti",
  "atk-s0102a7:22_2": "nivattituṁ na sakkomi. Vaṅkaghastova ambujoti baḷisaṁ gilitvā ṭhitamaccho viya. “Ghaso”tipi pāṭho, ayamevattho.",
  "atk-s0102a7:23_0": "Vāmūrūti vāmākārena saṇṭhitaūru, kadalikkhandhasadisaūrūti vā attho. Sajāti āliṅga.",
  "atk-s0102a7:23_1": "Mandalocaneti itthiyo na tikhiṇaṁ nijjhāyanti mandaṁ ālocenti olokenti, tasmā “mandalocanā”ti",
  "atk-s0102a7:23_2": "vuccanti. Palissajāti sabbatobhāgena āliṅga. Etaṁ me abhipatthitanti etaṁ mayā abhiṇhaṁ patthitaṁ.",
  "atk-s0102a7:24_0": "Appako vata me santoti pakatiyāva mando samāno. Vellitakesiyāti kesā muñcitvā piṭṭhiyaṁ",
  "atk-s0102a7:24_1": "vissaṭṭhakāle sappo viya vellantā gacchantā assāti vellitakesī, tassā vellitakesiyā.",
  "atk-s0102a7:24_2": "Anekabhāvo samuppādīti anekavidho jāto. Anekabhāgoti vā pāṭho. Arahanteva dakkhiṇāti",
  "atk-s0102a7:24_3": "arahantamhi dinnadānaṁ viya nānappakārato pabhinno.",
  "atk-s0102a7:25": "Yaṁ me atthi kataṁ puññanti yaṁ mayā kataṁ puññamatthi. Arahantesu tādisūti tādilakkhaṇappattesu arahantesu. Tayā saddhiṁ vipaccatanti sabbaṁ tayā saddhimeva vipākaṁ detu.",
  "atk-s0102a7:26_0": "Ekodīti ekībhāvaṁ gato. Nipako satoti nepakkaṁ vuccati paññā, tāya samannāgatoti",
  "atk-s0102a7:26_1": "nipako. Satiyā samannāgatattā sato. Amataṁ muni jigīsānoti yathā so buddhamuni amataṁ",
  "atk-s0102a7:26_2": "nibbānaṁ jigīsati pariyesati, evaṁ taṁ ahaṁ sūriyavacchase jigīsāmi pariyesāmi. Yathā",
  "atk-s0102a7:26_3": "vā so amataṁ jigīsāno esanto gavesanto vicarati, evāhaṁ taṁ esanto gavesanto vicarāmītipi attho.",
  "atk-s0102a7:27_0": "Yathāpi muni nandeyya, patvā sambodhimuttamanti yathā buddhamuni bodhipallaṅke nisinno",
  "atk-s0102a7:27_1": "sabbaññutaññāṇaṁ patvā nandeyya toseyya. Evaṁ nandeyyanti evameva ahampi tayā missībhāvaṁ",
  "atk-s0102a7:27_2": "gato nandeyyaṁ, pītisomanassajāto bhaveyyanti vadati.",
  "atk-s0102a7:28_0": "Tāhaṁ bhadde vareyyāheti aheti āmantanaṁ, ahe bhadde sūriyavacchase, sakkena devānamindena",
  "atk-s0102a7:28_1": "“kiṁ dvīsu devalokesu devarajjaṁ gaṇhasi, suriyavacchasa”nti, evaṁ vare dinne devarajjaṁ",
  "atk-s0102a7:28_2": "pahāya “sūriyavacchasaṁ gaṇhāmī”ti evaṁ taṁ ahaṁ vareyyaṁ iccheyyaṁ gaṇheyyanti attho.",
  "atk-s0102a7:29_0": "Sālaṁva na ciraṁ phullanti tava pitu nagaradvāre naciraṁ pupphito sālo atthi. So",
  "atk-s0102a7:29_1": "ativiya manoharo. Taṁ naciraṁ phullasālaṁ viya. Pitaraṁ te sumedhaseti atisassirīkaṁ",
  "atk-s0102a7:29_2": "tava pitaraṁ vandamāno namassāmi namo karomi. Yassāsetādisī pajāti yassa āsi etādisī dhītā.",
  "atk-s0102a7:30_0": "349.Saṁsandatīti kasmā gītasaddassa ceva vīṇāsaddassa ca vaṇṇaṁ kathesi? Kiṁ tattha",
  "atk-s0102a7:30_1": "bhagavato sārāgo atthīti? Natthi. Chaḷaṅgupekkhāya upekkhako bhagavā etādisesu ṭhānesu,",
  "atk-s0102a7:30_2": "kevalaṁ iṭṭhāniṭṭhaṁ jānāti, na tattha rajjati. Vuttampi cetaṁ “saṁvijjati kho, āvuso,",
  "atk-s0102a7:30_3": "bhagavato cakkhu, passati bhagavā cakkhunā rūpaṁ, chandarāgo bhagavato natthi, suvimuttacitto",
  "atk-s0102a7:30_4": "bhagavā. Saṁvijjati kho, āvuso, bhagavato sota”ntiādi. Sace pana vaṇṇaṁ na katheyya,",
  "atk-s0102a7:30_5": "pañcasikho “okāso me kato”ti na jāneyya. Atha sakko “bhagavatā pañcasikhassa okāso",
  "atk-s0102a7:30_6": "na kato”ti devatā gahetvā tatova paṭinivatteyya, tato mahājāniyo bhaveyya. Vaṇṇe",
  "atk-s0102a7:30_7": "pana kathite “kato bhagavatā pañcasikhassa okāso”ti devatāhi saddhiṁ upasaṅkamitvā",
  "atk-s0102a7:30_8": "pañhaṁ pucchitvā vissajjanāvasāne asītiyā devatāsahassehi saddhiṁ sotāpattiphale",
  "atk-s0102a7:30_9": "patiṭṭhahissatīti ñatvā vaṇṇaṁ kathesi.",
  "atk-s0102a7:31_0": "Tattha kadā saṁyūḷhāti kadā ganthitā piṇḍitā. Tena kho panāhaṁ, bhante, samayenāti",
  "atk-s0102a7:31_1": "tena samayena tasmiṁ tumhākaṁ sambodhippattito paṭṭhāya aṭṭhame sattāhe. Bhaddā nāma",
  "atk-s0102a7:31_2": "sūriyavacchasāti nāmato bhaddā sarīrasampattiyā sūriyavacchasā. Bhaginīti vohāravacanametaṁ,",
  "atk-s0102a7:31_3": "devadhītāti attho. Parakāminīti paraṁ kāmeti abhikaṅkhati.",
  "atk-s0102a7:32_0": "Upanaccantiyāti naccamānāya. Sā kira ekasmiṁ samaye cātumahārājikadevehi saddhiṁ",
  "atk-s0102a7:32_1": "sakkassa devarājassa naccaṁ dassanatthāya gatā, tasmiñca khaṇe sakko tathāgatassa",
  "atk-s0102a7:32_2": "aṭṭha yathābhucce guṇe payirudāhāsi. Evaṁ tasmiṁ divase gantvā naccantī assosi.",
  "atk-s0102a7:33": "Sakkūpasaṅkamavaṇṇanā",
  "atk-s0102a7:34_0": "350.Paṭisammodatīti “saṁsandati kho te”tiādīni vadanto bhagavā sammodati, pañcasikho",
  "atk-s0102a7:34_1": "paṭisammodati. Gāthā ca bhāsanto pañcasikho sammodati, bhagavā paṭisammodati. Āmantesīti",
  "atk-s0102a7:34_2": "jānāpesi. Tassa kirevaṁ ahosi “ayaṁ pañcasikho mayā mama kammena pesito attano kammaṁ",
  "atk-s0102a7:34_3": "karoti. Evarūpassa satthu santike ṭhatvā kāmaguṇūpasañhitaṁ ananucchavikaṁ kathesi,",
  "atk-s0102a7:34_4": "naṭā nāma nillajjā honti, kathento vippakārampi dasseyya, handa naṁ mama kammaṁ jānāpemī”ti cintetvā āmantesi.",
  "atk-s0102a7:35": "351.Evañcapana tathāgatāti dhammasaṅgāhakattherehi ṭhapitavacanaṁ. Abhivadantīti abhivādanasampaṭicchanena vaḍḍhitavacanena vadanti. Abhivaditoti vaḍḍhitavacanena vutto.",
  "atk-s0102a7:36_0": "Urundā samapādīti mahantā vivaṭā ahosi, andhakāro guhāyaṁ antaradhāyi. Āloko udapādīti",
  "atk-s0102a7:36_1": "yo pakatiyā guhāyaṁ andhakāro, so antarahito, āloko jāto. Sabbametaṁ dhammasaṅgāhakānaṁ vacanaṁ.",
  "atk-s0102a7:37_0": "352.Cirapaṭikāhaṁ, bhanteti cirato ahaṁ, cirato paṭṭhāyāhaṁ dassanakāmoti attho.",
  "atk-s0102a7:37_1": "Kehici kehici kiccakaraṇīyehīti devānaṁ dhītā ca puttā ca aṅke nibbattanti, pādaparicārikā",
  "atk-s0102a7:37_2": "itthiyo sayane nibbattanti, tāsaṁ maṇḍanapasādhanakārikā devatā sayanaṁ parivāretvā",
  "atk-s0102a7:37_3": "nibbattanti, veyyāvaccakarā antovimāne nibbattanti, etesaṁ atthāya aḍḍakaraṇaṁ nāma",
  "atk-s0102a7:37_4": "natthi. Ye pana sīmantare nibbattanti, te “tava santakā, mama santakā”ti nicchetuṁ",
  "atk-s0102a7:37_5": "asakkontā aḍḍaṁ karonti, sakkaṁ devarājānaṁ pucchanti. So “yassa vimānaṁ āsannataraṁ,",
  "atk-s0102a7:37_6": "tassa santakā”ti vadati. Sace dvepi samaṭṭhāne honti, “yassa vimānaṁ olokentī ṭhitā,",
  "atk-s0102a7:37_7": "tassa santakā”ti vadati. Sace ekampi na oloketi, taṁ ubhinnaṁ kalahupacchedanatthaṁ",
  "atk-s0102a7:37_8": "attano santakaṁ karoti. Kīḷādīnipi kiccāni karaṇīyāneva. Evarūpāni tāni karaṇīyāni",
  "atk-s0102a7:37_9": "sandhāya “kehici kehici kiccakaraṇīyehī”ti āha.",
  "atk-s0102a7:38_0": "Salaḷāgāraketi salaḷamayagandhakuṭiyaṁ. Aññatarena samādhināti tadā kira bhagavā",
  "atk-s0102a7:38_1": "sakkasseva aparipākagataṁ ñāṇaṁ viditvā okāsaṁ akāretukāmo phalasamāpattivihārena",
  "atk-s0102a7:38_2": "nisīdi. Taṁ esa ajānanto “aññatarena samādhinā”ti āha. Bhūjati ca nāmāti bhūjatīti",
  "atk-s0102a7:38_3": "tassā nāmaṁ. Paricārikāti pādaparicārikā devadhītā. Sā kira dve phalāni pattā, tenassā",
  "atk-s0102a7:38_4": "devaloke abhiratiyeva natthi. Niccaṁ bhagavato upaṭṭhānaṁ āgantvā añjaliṁ sirasi",
  "atk-s0102a7:38_5": "ṭhapetvā bhagavantaṁ namassamānā tiṭṭhati. Nemisaddena tamhā samādhimhā vuṭṭhitoti",
  "atk-s0102a7:38_6": "“samāpanno saddaṁ suṇātī”ti no vata re vattabbe, nanu bhagavā sakkassa devānamindassa",
  "atk-s0102a7:38_7": "“apicāhaṁ āyasmato cakkanemisaddena tamhā samādhimhā vuṭṭhito”ti bhaṇatīti. Tiṭṭhatu",
  "atk-s0102a7:38_8": "nemisaddo, samāpanno nāma antosamāpattiyaṁ kaṇṇamūle dhamamānassa saṅkhayugaḷassāpi",
  "atk-s0102a7:38_9": "asanisannipātassāpi saddaṁ na suṇāti. Bhagavā pana “ettakaṁ kālaṁ sakkassa okāsaṁ",
  "atk-s0102a7:38_10": "na karissāmī”ti paricchinditvā kālavasena phalasamāpattiṁ samāpanno. Sakko “na dāni",
  "atk-s0102a7:38_11": "me satthā okāsaṁ karotī”ti gandhakuṭiṁ padakkhiṇaṁ katvā rathaṁ nivattetvā devalokābhimukhaṁ",
  "atk-s0102a7:38_12": "pesesi. Gandhakuṭipariveṇaṁ rathasaddena samohitaṁ pañcaṅgikatūriyaṁ viya ahosi.",
  "atk-s0102a7:38_13": "Bhagavato yathāparicchinnakālavasena samāpattito vuṭṭhitassa rathasaddeneva paṭhamāvajjanaṁ",
  "atk-s0102a7:38_14": "uppajji, tasmā evamāha.",
  "atk-s0102a7:39": "Gopakavatthuvaṇṇanā",
  "atk-s0102a7:40_0": "353.Sīlesu paripūrakārinīti pañcasu sīlesu paripūrakārinī. Itthittaṁ virājetvāti",
  "atk-s0102a7:40_1": "itthittaṁ nāma alaṁ, na hi itthitte ṭhatvā cakkavattisiriṁ, na sakkamārabrahmasiriyo",
  "atk-s0102a7:40_2": "paccanubhavituṁ, na paccekabodhiṁ, na sammāsambodhiṁ gantuṁ sakkāti evaṁ itthittaṁ",
  "atk-s0102a7:40_3": "virājeti nāma. Mahantamidaṁ purisattaṁ nāma seṭṭhaṁ uttamaṁ, ettha ṭhatvā sakkā etā",
  "atk-s0102a7:40_4": "sampattiyo pāpuṇitunti evaṁ pana purisattaṁ bhāveti nāma. Sāpi evamakāsi. Tena vuttaṁ",
  "atk-s0102a7:40_5": "– “itthittaṁ virājetvā purisattaṁ bhāvetvā”ti. Hīnaṁ gandhabbakāyanti hīnaṁ lāmakaṁ",
  "atk-s0102a7:40_6": "gandhabbanikāyaṁ. Kasmā pana te parisuddhasīlā tattha uppannāti? Pubbanikantiyā.",
  "atk-s0102a7:40_7": "Pubbepi kira nesaṁ etadeva vasitaṭṭhānaṁ, tasmā nikantivasena tattha uppannā. Upaṭṭhānanti",
  "atk-s0102a7:40_8": "upaṭṭhānasālaṁ. Pāricariyanti paricaraṇabhāvaṁ. Gītavāditehi amhe paricarissāmāti āgacchanti.",
  "atk-s0102a7:41_0": "Paṭicodesīti sāresi. So kira te disvā “ime devaputtā ativiya virocenti ativaṇṇavanto,",
  "atk-s0102a7:41_1": "kiṁ nu kho kammaṁ katvā āgatā”ti āvajjanto “bhikkhū ahesu”nti addasa. Tato “bhikkhū",
  "atk-s0102a7:41_2": "hontu, sīlesu paripūrakārino”ti upadhārento “paripūrakārino”ti addasa. “Paripūrakārino",
  "atk-s0102a7:41_3": "hontu, añño guṇo atthi natthī”ti upadhārento “jhānalābhino”ti addasa. “Jhānalābhino",
  "atk-s0102a7:41_4": "hontu, kuhiṁ vāsikā”ti upadhārento “mayhaṁva kulūpakā”ti addasa. Parisuddhasīlā nāma",
  "atk-s0102a7:41_5": "chasu devalokesu yatthicchanti, tattha nibbattanti. Ime pana uparidevaloke ca na",
  "atk-s0102a7:41_6": "nibbattā. Jhānalābhino nāma brahmaloke nibbattanti, ime ca brahmaloke na nibbattā.",
  "atk-s0102a7:41_7": "Ahaṁ pana etesaṁ ovāde ṭhatvā devalokasāmikassa sakkassa devānamindassa pallaṅke",
  "atk-s0102a7:41_8": "putto hutvā nibbatto, ime hīne gandhabbakāye nibbattā. Aṭṭhivedhapuggalā nāmete vaṭṭetvā",
  "atk-s0102a7:41_9": "vaṭṭetvā gāḷhaṁ vijjhitabbāti cintetvā kutomukhā nāmātiādīhi vacanehi paṭicodesi.",
  "atk-s0102a7:42_0": "Tattha kutomukhāti bhagavati abhimukhe dhammaṁ desente tumhe kutomukhā kiṁ aññā vihitā",
  "atk-s0102a7:42_1": "ito cito ca olokayamānā udāhu niddāyamānā? Duddiṭṭharūpanti duddiṭṭhasabhāvaṁ daṭṭhuṁ",
  "atk-s0102a7:42_2": "ayuttaṁ. Sahadhammiketi ekassa satthu sāsane samāciṇṇadhamme katapuññe. Tesaṁ bhanteti",
  "atk-s0102a7:42_3": "tesaṁ gopakena devaputtena evaṁ vatvā puna “aho tumhe nillajjā ahirikā”tiādīhi vacanehi",
  "atk-s0102a7:42_4": "paṭicoditānaṁ dve devā diṭṭheva dhamme satiṁ paṭilabhiṁsu.",
  "atk-s0102a7:43_0": "Kāyaṁ brahmapurohitanti te kira cintayiṁsu – “naṭehi nāma naccantehi gāyantehi vādentehi",
  "atk-s0102a7:43_1": "āgantvā dāyo nāma labhitabbo assa, ayaṁ pana amhākaṁ diṭṭhakālato paṭṭhāya pakkhittaloṇaṁ",
  "atk-s0102a7:43_2": "uddhanaṁ viya taṭataṭāyateva, kiṁ nu kho ida”nti āvajjantā attano samaṇabhāvaṁ parisuddhasīlataṁ",
  "atk-s0102a7:43_3": "jhānalābhitaṁ tasseva kulūpakabhāvañca disvā “parisuddhasīlā nāma chasu devalokesu",
  "atk-s0102a7:43_4": "yathārucite ṭhāne nibbattanti, jhānalābhino brahmaloke. Mayaṁ uparidevalokepi brahmalokepi",
  "atk-s0102a7:43_5": "nibbattituṁ nāsakkhimha. Amhākaṁ ovāde ṭhatvā ayaṁ itthikā upari nibbattā, mayaṁ",
  "atk-s0102a7:43_6": "bhikkhū samānā bhagavati brahmacariyaṁ caritvā hīne gandhabbakāye nibbattā. Tena",
  "atk-s0102a7:43_7": "no ayaṁ evaṁ niggaṇhātī”ti ñatvā tassa kathaṁ suṇantāyeva tesu dve janā paṭhamajjhānasatiṁ",
  "atk-s0102a7:43_8": "paṭilabhitvā jhānaṁ pādakaṁ katvā saṅkhāre sammasantā anāgāmiphaleyeva patiṭṭhahiṁsu.",
  "atk-s0102a7:43_9": "Atha nesaṁ so paritto kāmāvacarattabhāvo dhāretuṁ nāsakkhi. Tasmā tāvadeva cavitvā",
  "atk-s0102a7:43_10": "brahmapurohitesu nibbattā. So ca nesaṁ kāyo tattha ṭhitānaṁyeva nibbatto. Tena vuttaṁ",
  "atk-s0102a7:43_11": "– “tesaṁ, bhante, gopakena devaputtena paṭicoditānaṁ dve devā diṭṭheva dhamme satiṁ",
  "atk-s0102a7:43_12": "paṭilabhiṁsu kāyaṁ brahmapurohita”nti.",
  "atk-s0102a7:44_0": "Tattha diṭṭheva dhammeti tasmiññeva attabhāve jhānasatiṁ paṭilabhiṁsu. Tattheva ṭhatvā",
  "atk-s0102a7:44_1": "cutā pana kāyaṁ brahmapurohitaṁ brahmapurohitasarīraṁ paṭilabhiṁsūti evamattho daṭṭhabbo.",
  "atk-s0102a7:44_2": "Eko pana devoti eko devaputto nikantiṁ chindituṁ asakkonto kāme ajjhavasi, tattheva āvāsiko ahosi.",
  "atk-s0102a7:45": "354.Saṅghañcupaṭṭhāsinti saṅghañca upaṭṭhāsiṁ.",
  "atk-s0102a7:46_0": "Sudhammatāyāti dhammassa sundarabhāvena. Tidivūpapannoti tidive tidasapure upapanno.",
  "atk-s0102a7:46_1": "Gandhabbakāyūpagate vasīneti gandhabbakāyaṁ āvāsiko hutvā upagate. Ye ca mayaṁ pubbe",
  "atk-s0102a7:46_2": "manussabhūtāti ye pubbe manussabhūtā mayaṁ annena pānena upaṭṭhahimhāti iminā saddhiṁ",
  "atk-s0102a7:46_3": "yojetvā attho veditabbo.",
  "atk-s0102a7:47": "Pādūpasaṅgayhāti pāde upasaṅgayha pādadhovanapādamakkhanānuppadānena pūjetvā ceva vanditvā ca. Sake nivesaneti attano ghare. Imassāpi padassa upaṭṭhahimhāti imināva sambandho.",
  "atk-s0102a7:48": "Paccattaṁ veditabboti attanāva veditabbo. Ariyāna subhāsitānīti tumhehi vuccamānāni buddhānaṁ bhagavantānaṁ subhāsitāni.",
  "atk-s0102a7:49": "Tumhepana seṭṭhamupāsamānāti uttamaṁ buddhaṁ bhagavantaṁ upāsamānā anuttare buddhasāsane vā. Brahmacariyanti seṭṭhacariyaṁ. Bhavatūpapattīti bhavantānaṁ upapatti.",
  "atk-s0102a7:50": "Agāre vasato mayhanti gharamajjhe vasantassa mayhaṁ.",
  "atk-s0102a7:51": "Svajjāti so ajja. Gotamasāvakenāti idha gopako gotamasāvakoti vutto. Sameccāti samāgantvā.",
  "atk-s0102a7:52_0": "Handaviyāyāma byāyāmāti handa uyyamāma byāyamāma. Mā no mayaṁ parapessā ahumhāti",
  "atk-s0102a7:52_1": "noti nipātamattaṁ, mā mayaṁ parassa pesanakārakāva ahumhāti attho. Gotamasāsanānīti",
  "atk-s0102a7:52_2": "idha pakatiyā paṭividdhaṁ paṭhamajjhānameva gotamasāsanānīti vuttaṁ, taṁ anussaraṁ",
  "atk-s0102a7:52_3": "anussaritvāti attho.",
  "atk-s0102a7:53_0": "Cittāni virājayitvāti pañcakāmaguṇikacittāni virājayitvā. Kāmesu ādīnavanti vikkhambhanavasena",
  "atk-s0102a7:53_1": "paṭhamajjhānena kāmesu ādīnavaṁ addasaṁsu, samucchedavasena tatiyamaggena. Kāmasaṁyojanabandhanānīti",
  "atk-s0102a7:53_2": "kāmasaññojanāni ca kāmabandhanāni ca. Pāpimayogānīti pāpimato mārassa yogabhūtāni,",
  "atk-s0102a7:53_3": "bandhanabhūtānīti attho. Duraccayānīti duratikkamāni. Saindā devā sapajāpatikāti",
  "atk-s0102a7:53_4": "indaṁ jeṭṭhakaṁ katvā upaviṭṭhā saindā pajāpatiṁ devarājānaṁ jeṭṭhakaṁ katvā upaviṭṭhā",
  "atk-s0102a7:53_5": "sapajāpatikā. Sabhāyupaviṭṭhāti sabhāyaṁ upaviṭṭhā, nisinnāti attho.",
  "atk-s0102a7:54_0": "Vīrāti sūrā. Virāgāti vītarāgā. Virajaṁ karontāti virajaṁ anāgāmimaggaṁ karontā uppādentā.",
  "atk-s0102a7:54_1": "Nāgova sannāni guṇānīti kāmasaññojanabandhanāni chetvā deve tāvatiṁse atikkamiṁsu.",
  "atk-s0102a7:54_2": "Saṁvegajātassāti jātasaṁvegassa sakkassa.",
  "atk-s0102a7:55": "Kāmābhibhūti duvidhānampi kāmānaṁ abhibhū. Satiyā vihīnāti jhānasativirahitā.",
  "atk-s0102a7:56_0": "Tiṇṇaṁ tesanti tesu tīsu janesu. Āvasinettha ekoti tattha hīne kāye ekoyeva āvāsiko",
  "atk-s0102a7:56_1": "jāto. Sambodhipathānusārinoti anāgāmimaggānusārino. Devepi hīḷentīti dve devaloke",
  "atk-s0102a7:56_2": "hīḷentā adhokarontā upacārappanāsamādhīhi samāhitattā attano pādapaṁsuṁ devatānaṁ",
  "atk-s0102a7:56_3": "matthake okirantā ākāse uppatitvā gatāti.",
  "atk-s0102a7:57_0": "Etādisī dhammappakāsanetthāti ettha sāsane evarūpā dhammappakāsanā, yāya sāvakā etehi",
  "atk-s0102a7:57_1": "guṇehi samannāgatā honti. Natattha kiṁ kaṅkhati koci sāvakoti kiṁ tattha tesu sāvakesu",
  "atk-s0102a7:57_2": "koci ekasāvakopi buddhādīsu vā cātuddisabhāve vā na kaṅkhati “sabbadisāsu asajjamāno",
  "atk-s0102a7:57_3": "agayhamāno viharatī”ti. Idāni bhagavato vaṇṇaṁ bhaṇanto “nitiṇṇaoghaṁ vicikicchachinnaṁ,",
  "atk-s0102a7:57_4": "buddhaṁ namassāma jinaṁ janinda”nti āha. Tattha vicikicchachinnanti chinnavicikicchaṁ.",
  "atk-s0102a7:57_5": "Janindanti sabbalokuttamaṁ.",
  "atk-s0102a7:58_0": "Yaṁ te dhammanti yaṁ tava dhammaṁ. Ajjhagaṁsu teti te devaputtā adhigatā. Kāyaṁ brahmapurohitanti",
  "atk-s0102a7:58_1": "amhākaṁ passantānaṁyeva brahmapurohitasarīraṁ. Idaṁ vuttaṁ hoti – yaṁ tava dhammaṁ",
  "atk-s0102a7:58_2": "jānitvā tesaṁ tiṇṇaṁ janānaṁ te dve visesagū amhākaṁ passantānaṁyeva kāyaṁ brahmapurohitaṁ",
  "atk-s0102a7:58_3": "adhigantvā maggaphalavisesaṁ ajjhagaṁsu, mayampi tassa dhammassa pattiyā āgatamhāsi",
  "atk-s0102a7:58_4": "mārisāti. Āgatamhaseti sampattamha. Katāvakāsā bhagavatā, pañhaṁ pucchemu mārisāti",
  "atk-s0102a7:58_5": "sace no bhagavā okāsaṁ karoti, atha bhagavatā katāvakāsā hutvā pañhaṁ, mārisa, puccheyyāmāti attho.",
  "atk-s0102a7:59": "Maghamāṇavavatthu",
  "atk-s0102a7:60_0": "355.Dīgharattaṁ visuddho kho ayaṁ yakkhoti cirakālato pabhuti visuddho. Kīva cirakālato?",
  "atk-s0102a7:60_1": "Anuppanne buddhe magadharaṭṭhe macalagāmake maghamāṇavakālato paṭṭhāya. Tadā kiresa",
  "atk-s0102a7:60_2": "ekadivasaṁ kālasseva vuṭṭhāya gāmamajjhe manussānaṁ gāmakammakaraṇaṭṭhānaṁ gantvā",
  "atk-s0102a7:60_3": "attano ṭhitaṭṭhānaṁ pādanteneva paṁsukacavaraṁ apanetvā ramaṇīyamakāsi, añño āgantvā",
  "atk-s0102a7:60_4": "tattha aṭṭhāsi. So tāvatakeneva satiṁ paṭilabhitvā majjhe gāmassa khalamaṇḍalamattaṁ",
  "atk-s0102a7:60_5": "ṭhānaṁ sodhetvā vālukaṁ okiritvā dārūni āharitvā sītakāle aggiṁ karoti, daharā ca",
  "atk-s0102a7:60_6": "mahallakā ca āgantvā tattha nisīdanti.",
  "atk-s0102a7:61_0": "Athassa ekadivasaṁ etadahosi – “mayaṁ nagaraṁ gantvā rājarājamahāmattādayo passāma,",
  "atk-s0102a7:61_1": "imesupi candimasūriyesu ‘cando nāma devaputto, sūriyo nāma devaputto’ti vadanti.",
  "atk-s0102a7:61_2": "Kiṁ nu kho katvā ete etā sampattiyo adhigatā”ti? Tato “nāññaṁ kiñci, puññakammameva",
  "atk-s0102a7:61_3": "katvā”ti cintetvā “mayāpi evaṁvidhasampattidāyakaṁ puññakammameva kattabba”nti cintesi.",
  "atk-s0102a7:62_0": "So kālasseva vuṭṭhāya yāguṁ pivitvā vāsipharasukudālamusalahattho catumahāpathaṁ",
  "atk-s0102a7:62_1": "gantvā musalena pāsāṇe uccāletvā pavaṭṭeti, yānānaṁ akkhapaṭighātarukkhe harati,",
  "atk-s0102a7:62_2": "visamaṁ samaṁ karoti, catumahāpathe sālaṁ karoti, pokkharaṇiṁ khaṇati, setuṁ bandhati,",
  "atk-s0102a7:62_3": "evaṁ divasaṁ kammaṁ katvā atthaṅgate sūriye gharaṁ eti. Taṁ añño pucchi – “bho, magha,",
  "atk-s0102a7:62_4": "tvaṁ pātova nikkhamitvā sāyaṁ araññato esi, kiṁ kammaṁ karosī”ti? Puññakammaṁ karomi.",
  "atk-s0102a7:62_5": "Saggagāmimaggaṁ sodhemīti. Kimidaṁ, bho, puññaṁ nāmāti? Tvaṁ na jānāsīti? Āma, na",
  "atk-s0102a7:62_6": "jānāmīti. Nagaraṁ gatakāle diṭṭhapubbā te rājarājamahāmattādayoti? Āma, diṭṭhapubbāti.",
  "atk-s0102a7:62_7": "Puññakammaṁ katvā tehi taṁ ṭhānaṁ laddhaṁ, ahampi evaṁvidhasampattidāyakaṁ kammaṁ",
  "atk-s0102a7:62_8": "karomi. “Cando nāma devaputto, sūriyo nāma devaputto”ti sutapubbaṁ tayāti? Āma sutapubbanti.",
  "atk-s0102a7:62_9": "Etassa saggassa gamanamaggaṁ ahaṁ sodhemīti. Idaṁ pana puññakammaṁ kiṁ taveva vaṭṭati,",
  "atk-s0102a7:62_10": "aññassa na vaṭṭatīti? Na kassacetaṁ vāritanti. Yadi evaṁ sve araññaṁ gamanakāle mayhampi",
  "atk-s0102a7:62_11": "saddaṁ dehīti. Punadivase taṁ gahetvā gato, evaṁ tasmiṁ gāme tettiṁsa manussā taruṇavayā",
  "atk-s0102a7:62_12": "sabbe tasseva anuvattakā ahesuṁ. Te ekacchandā hutvā puññakammāni karontā vicaranti.",
  "atk-s0102a7:62_13": "Yaṁ disaṁ gacchanti, maggaṁ samaṁ karontā ekadivaseneva karonti, pokkharaṇiṁ khaṇantā,",
  "atk-s0102a7:62_14": "sālaṁ karontā, setuṁ bandhantā ekadivaseneva niṭṭhāpenti.",
  "atk-s0102a7:63_0": "Atha nesaṁ gāmabhojako cintesi – “ahaṁ pubbe etesu suraṁ pivantesu pāṇaghātādīni",
  "atk-s0102a7:63_1": "karontesu ca kahāpaṇādivasena ceva daṇḍabalivasena ca dhanaṁ labhāmi. Idāni etesaṁ",
  "atk-s0102a7:63_2": "puññakaraṇakālato paṭṭhāya ettako āyo natthi, handa ne rājakule paribhindāmī”ti rājānaṁ",
  "atk-s0102a7:63_3": "upasaṅkamitvā core, mahārāja, passāmīti. Kuhiṁ, tātāti? Mayhaṁ gāmeti. Kiṁ corā nāma,",
  "atk-s0102a7:63_4": "tātāti? Rājāparādhikā devāti. Kiṁ jātikāti? Gahapatijātikā devāti. Gahapatikā kiṁ",
  "atk-s0102a7:63_5": "karissanti, tayā jānamānena kasmā mayhaṁ na kathitanti? Bhayena, mahārāja, na kathemi,",
  "atk-s0102a7:63_6": "idāni mā mayhaṁ dosaṁ kareyyāthāti. Atha rājā “ayaṁ mayhaṁ mahāravaṁ ravatī”ti saddahitvā",
  "atk-s0102a7:63_7": "“tena hi gaccha, tvameva ne ānehī”ti balaṁ datvā pesesi. So gantvā divasaṁ araññe",
  "atk-s0102a7:63_8": "kammaṁ katvā sāyamāsaṁ bhuñjitvā gāmamajjhe nisīditvā “sve kiṁ kammaṁ karissāma,",
  "atk-s0102a7:63_9": "kiṁ maggaṁ samaṁ karoma, pokkharaṇiṁ khaṇāma, setuṁ bandhāmā”ti mantayamāneyeva te",
  "atk-s0102a7:63_10": "parivāretvā “mā phandittha, rañño āṇā”ti bandhitvā pāyāsi. Atha kho nesaṁ itthiyo",
  "atk-s0102a7:63_11": "“sāmikā kira vo ‘rājāparādhikā corā’ti bandhitvā niyyantī”ti sutvā “aticirena kūṭā",
  "atk-s0102a7:63_12": "ete ‘puññakammaṁ karomā’ti divase divase araññeva acchanti, sabbakammantā parihīnā,",
  "atk-s0102a7:63_13": "gehe na kiñci vaḍḍhati, suṭṭhu baddhā suṭṭhu gahitā”ti vadiṁsu.",
  "atk-s0102a7:64_0": "Gāmabhojakopi te netvā rañño dassesi. Rājā anupaparikkhitvāyeva “hatthinā maddāpethā”ti",
  "atk-s0102a7:64_1": "āha. Tesu nīyamānesu magho itare āha – “bho, sakkhissatha mama vacanaṁ kātu”nti?",
  "atk-s0102a7:64_2": "Tava vacanaṁ karontāyevamha imaṁ bhayaṁ pattā, evaṁ santepi tava vacanaṁ karoma,",
  "atk-s0102a7:64_3": "bhaṇa bho, kiṁ karomāti? Ettha bho vaṭṭe carantānaṁ nāma nibaddhaṁ etaṁ, kiṁ pana",
  "atk-s0102a7:64_4": "tumhe corāti? Na coramhāti. Imassa lokassa saccakiriyā nāma avassayo, tasmā sabbepi",
  "atk-s0102a7:64_5": "“yadi amhe corā, hatthī maddatu, atha na corā, mā maddatū”ti saccakiriyaṁ karothāti.",
  "atk-s0102a7:64_6": "Te tathā akaṁsu. Hatthī upagantumpi na sakkoti, viravanto palāyati, hatthiṁ tuttatomaraṅkusehi",
  "atk-s0102a7:64_7": "koṭṭentāpi upanetuṁ na sakkonti. “Hatthiṁ upanetuṁ na sakkomā”ti rañño ārocesuṁ.",
  "atk-s0102a7:64_8": "Tena hi upari kaṭena paṭicchādetvā maddāpethāti. Upari kaṭe dinne diguṇaravaṁ viravanto palāyati.",
  "atk-s0102a7:65_0": "Rājā sutvā pesuññakārakaṁ pakkosāpetvā āha – “tāta, hatthī maddituṁ na icchatī”ti?",
  "atk-s0102a7:65_1": "Āma, deva, jeṭṭhakamāṇavo mantaṁ jānāti, mantasseva ayamānubhāvoti. Rājā taṁ pakkosāpetvā",
  "atk-s0102a7:65_2": "“manto kira te atthī”ti pucchi? Natthi, deva, mayhaṁ manto, saccakiriyaṁ pana mayaṁ",
  "atk-s0102a7:65_3": "karimha – “yadi amhe rañño corā, maddatu, atha na corā, mā maddatū”ti, saccakiriyāya",
  "atk-s0102a7:65_4": "no esa ānubhāvoti. Kiṁ pana, tāta, tumhe kammaṁ karothāti? Amhe, deva, maggaṁ samaṁ",
  "atk-s0102a7:65_5": "karoma, catumahāpathe sālaṁ karoma, pokkharaṇiṁ khaṇāma, setuṁ bandhāma, evarūpāni",
  "atk-s0102a7:65_6": "puññakammāni karontā vicarimhāti.",
  "atk-s0102a7:66_0": "Ayaṁ tumhe kimatthaṁ pisuṇesīti? Amhākaṁ pamattakāle idañcidañca labhati, appamattakāle",
  "atk-s0102a7:66_1": "taṁ natthi, etena kāraṇenāti. Tāta, ayaṁ hatthī nāma tiracchāno, sopi tumhākaṁ guṇe",
  "atk-s0102a7:66_2": "jānāti. Ahaṁ manusso hutvāpi na jānāmi, tumhākaṁ vasanagāmaṁ tumhākaṁyeva puna aharaṇīyaṁ",
  "atk-s0102a7:66_3": "katvā demi, ayampi hatthī tumhākaṁyeva hotu, pesuññakārakopi tumhākaṁyeva dāso hotu.",
  "atk-s0102a7:66_4": "Ito paṭṭhāya mayhampi puññakammaṁ karothāti dhanaṁ datvā vissajjesi. Te dhanaṁ gahetvā",
  "atk-s0102a7:66_5": "vārena vārena hatthiṁ āruyha gacchantā mantayanti “bho puññakammaṁ nāma anāgatabhavatthāya",
  "atk-s0102a7:66_6": "kariyati, amhākaṁ pana antoudake pupphitaṁ nīluppalaṁ viya imasmiññeva attabhāve",
  "atk-s0102a7:66_7": "vipākaṁ deti. Idāni atirekaṁ puññaṁ karissāmā”ti, kiṁ karomāti? Catumahāpathe thāvaraṁ",
  "atk-s0102a7:66_8": "katvā mahājanassa vissamanasālaṁ karoma, itthīhi pana saddhiṁ apattikaṁ katvā karissāma,",
  "atk-s0102a7:66_9": "amhesu hi “corā”ti gahetvā nīyamānesu itthīnaṁ ekāpi cintāmattakampi akatvā “subaddhā",
  "atk-s0102a7:66_10": "sugahitā”ti uṭṭhahiṁsu, tasmā tāsaṁ pattiṁ na dassāmāti. Te attano gehāni gantvā",
  "atk-s0102a7:66_11": "hatthino tettiṁsapiṇḍaṁ denti, tettiṁsa tiṇamuṭṭhiyo āharanti, taṁ sabbaṁ hatthissa",
  "atk-s0102a7:66_12": "kucchipūraṁ jātaṁ. Te araññaṁ pavisitvā rukkhe chindanti, chinnaṁ chinnaṁ hatthī",
  "atk-s0102a7:66_13": "kaḍḍhitvā sakaṭapathe ṭhapesi. Te rukkhe tacchetvā sālāya kammaṁ ārabhiṁsu.",
  "atk-s0102a7:67_0": "Maghassa gehe sujātā, sudhammā, cittā, nandāti catasso bhariyāyo ahesuṁ. Sudhammā",
  "atk-s0102a7:67_1": "vaḍḍhakiṁ pucchati – “tāta, ime sahāyā kālasseva gantvā sāyaṁ enti, kiṁ kammaṁ karontī”ti?",
  "atk-s0102a7:67_2": "“Sālaṁ karonti, ammā”ti. “Tāta, mayhampi sālāya pattiṁ katvā dehī”ti. “Itthīhi apattikaṁ",
  "atk-s0102a7:67_3": "karomā”ti ete vadantīti. Sā vaḍḍhakissa aṭṭha kahāpaṇe datvā “tāta, yena kenaci upāyena",
  "atk-s0102a7:67_4": "mayhaṁ pattikaṁ karohī”ti āha. So “sādhu ammā”ti vatvā puretaraṁ vāsipharasuṁ gahetvā",
  "atk-s0102a7:67_5": "gāmamajjhe ṭhatvā “kiṁ bho ajja imasmimpi kāle na nikkhamathā”ti uccāsaddaṁ katvā",
  "atk-s0102a7:67_6": "“sabbe maggaṁ āruḷhā”ti ñatvā “gacchatha tāva tumhe, mayhaṁ papañco atthī”ti te purato",
  "atk-s0102a7:67_7": "katvā aññaṁ maggaṁ āruyha kaṇṇikūpagaṁ rukkhaṁ chinditvā tacchetvā maṭṭhaṁ katvā",
  "atk-s0102a7:67_8": "āharitvā sudhammāya gehe ṭhapesi – “mayā dehīti vuttadivase nīharitvā dadeyyāsī”ti.",
  "atk-s0102a7:68_0": "Atha niṭṭhite dabbasambhārakamme bhūmikammato paṭṭhāya cayabandhanathambhussāpana",
  "atk-s0102a7:68_1": "saṅghāṭayojana kaṇṇikamañcabandhanesu katesu so vaḍḍhakī kaṇṇikamañce nisīditvā catūhi",
  "atk-s0102a7:68_2": "disāhi gopānasiyo ukkhipitvā “bho ekaṁ pamuṭṭhaṁ atthī”ti āha. Kiṁ bho pamuṭṭhaṁ,",
  "atk-s0102a7:68_3": "sabbameva tvaṁ pamussasīti. Imā bho gopānasiyo kattha patiṭṭhahissantīti? Kaṇṇikā",
  "atk-s0102a7:68_4": "nāma laddhuṁ vaṭṭatīti. Kuhiṁ bho idāni sakkā laddhunti? Kulānaṁ gehe sakkā laddhunti.",
  "atk-s0102a7:68_5": "Āhiṇḍantā pucchathāti. Te antogāmaṁ pavisitvā pucchitvā sudhammāya gharadvāre “imasmiṁ",
  "atk-s0102a7:68_6": "ghare kaṇṇikā atthī”ti āhaṁsu. Sā “atthī”ti āha. Handa mūlaṁ gaṇhāhīti. Mūlaṁ na",
  "atk-s0102a7:68_7": "gaṇhāmi, sace mama pattiṁ karotha, dassāmīti. Etha bho mātugāmassa pattiṁ na karoma,",
  "atk-s0102a7:68_8": "araññaṁ gantvā rukkhaṁ chindissāmāti nikkhamiṁsu.",
  "atk-s0102a7:69_0": "Tato vaḍḍhakī “kiṁ na laddhā, tāta, kaṇṇikā”ti pucchi. Te tamatthaṁ ārocayiṁsu. Vaḍḍhakī",
  "atk-s0102a7:69_1": "kaṇṇikamañce nisinnova ākāsaṁ ulloketvā “bho ajja nakkhattaṁ sundaraṁ, idaṁ aññaṁ",
  "atk-s0102a7:69_2": "saṁvaccharaṁ atikkamitvā sakkā laddhuṁ, tumhehi ca dukkhena ābhatā dabbasambhārā,",
  "atk-s0102a7:69_3": "te sakalasaṁvaccharena imasmiññeva ṭhāne pūtikā bhavissanti. Devaloke nibbattakāle",
  "atk-s0102a7:69_4": "tassāpi ekasmiṁ koṇe sālā hotu, āharatha na”nti āha. Sāpi yāva te na puna āgacchanti,",
  "atk-s0102a7:69_5": "tāva kaṇṇikāya heṭṭhimatale “ayaṁ sālā sudhammā nāmā”ti akkharāni chindāpetvā ahatena",
  "atk-s0102a7:69_6": "vatthena veṭhetvā ṭhapesi. Kammikā āgantvā – “āhara, re kaṇṇikaṁ, yaṁ hotu taṁ hotu.",
  "atk-s0102a7:69_7": "Tuyhampi pattiṁ karissāmā”ti āhaṁsu. Sā nīharitvā “tātā, yāva aṭṭha vā soḷasa vā",
  "atk-s0102a7:69_8": "gopānasiyo na ārohanti, tāva imaṁ vatthaṁ mā nibbeṭhayitthā”ti vatvā adāsi. Te “sādhū”ti",
  "atk-s0102a7:69_9": "sampaṭicchitvā gahetvā gopānasiyo āropetvāva vatthaṁ nibbeṭhesuṁ.",
  "atk-s0102a7:70_0": "Eko mahāgāmikamanusso uddhaṁ ullokento akkharāni disvā “kiṁ, bho, ida”nti akkharaññuṁ",
  "atk-s0102a7:70_1": "manussaṁ pakkosāpetvā dassesi. So “sudhammā nāma ayaṁ sālā”ti āha. “Haratha, bho,",
  "atk-s0102a7:70_2": "mayaṁ ādito paṭṭhāya sālaṁ katvā nāmamattampi na labhāma, esā ratanamattena kaṇṇikarukkhena",
  "atk-s0102a7:70_3": "sālaṁ attano nāmena kāretī”ti viravanti. Vaḍḍhakī tesaṁ viravantānaṁyeva gopānasiyo",
  "atk-s0102a7:70_4": "pavesetvā āṇiṁ datvā sālākammaṁ niṭṭhāpesi.",
  "atk-s0102a7:71_0": "Sālaṁ tidhā vibhajiṁsu, ekasmiṁ koṭṭhāse issarānaṁ vasanaṭṭhānaṁ akaṁsu, ekasmiṁ",
  "atk-s0102a7:71_1": "duggatānaṁ, ekasmiṁ gilānānaṁ. Tettiṁsa janā tettiṁsa phalakāni paññapetvā hatthissa",
  "atk-s0102a7:71_2": "saññaṁ adaṁsu – “āgantuko āgantvā yassa atthate phalake nisīdati, taṁ gahetvā phalakasāmikasseva",
  "atk-s0102a7:71_3": "gehe patiṭṭhapehi. Tassa pādaparikammapiṭṭhiparikammakhādanīyabhojanīyasayanāni sabbāni",
  "atk-s0102a7:71_4": "phalakasāmikasseva bhāro bhavissatī”ti. Hatthī āgatāgataṁ gahetvā phalakasāmikassa",
  "atk-s0102a7:71_5": "gehaṁ neti, so tassa taṁ divasaṁ kattabbaṁ karoti.",
  "atk-s0102a7:72_0": "Maghamāṇavo sālato avidūre ṭhāne koviḷārarukkhaṁ ropāpesi, mūle cassa pāsāṇaphalakaṁ",
  "atk-s0102a7:72_1": "atthari. Nandā nāmassa bhariyā avidūre pokkharaṇiṁ khaṇāpesi, cittā mālāvacche ropāpesi,",
  "atk-s0102a7:72_2": "sabbajeṭṭhikā pana ādāsaṁ gahetvā attabhāvaṁ maṇḍayamānāva vicarati. Magho taṁ āha",
  "atk-s0102a7:72_3": "– “bhadde, sudhammā, sālāya pattikā jātā, nandā pokkharaṇiṁ khaṇāpesi, cittā mālāvacche",
  "atk-s0102a7:72_4": "ropāpesi. Tava pana puññakammaṁ nāma natthi, ekaṁ puññaṁ karohi, bhadde”ti sā “tvaṁ",
  "atk-s0102a7:72_5": "kassa kāraṇā karosi, nanu tayā kataṁ mayhamevā”ti vatvā attabhāvamaṇḍanameva anuyuñjati.",
  "atk-s0102a7:73_0": "Magho yāvatāyukaṁ ṭhatvā tato cavitvā tāvatiṁsabhavane sakko hutvā nibbatti, tepi",
  "atk-s0102a7:73_1": "tettiṁsa gāmikamanussā kālaṅkatvā tettiṁsa devaputtā hutvā tasseva santike nibbattā.",
  "atk-s0102a7:73_2": "Sakkassa vejayanto nāma pāsādo satta yojanasatāni uggacchi, dhajo tīṇi yojanasatāni",
  "atk-s0102a7:73_3": "uggacchi, koviḷārarukkhassa nissandena samantā tiyojanasataparimaṇḍalo pañcadasayojanapariṇāhakkhandho",
  "atk-s0102a7:73_4": "pāricchattako nibbatti, pāsāṇaphalakassa nissandena pāricchattakamūle saṭṭhiyojanikā",
  "atk-s0102a7:73_5": "paṇḍukambalasilā nibbatti. Sudhammāya kaṇṇikarukkhassa nissandena tiyojanasatikā",
  "atk-s0102a7:73_6": "sudhammā devasabhā nibbatti. Nandāya pokkharaṇiyā nissandena paññāsayojanā nandā",
  "atk-s0102a7:73_7": "nāma pokkharaṇī nibbatti. Cittāya mālāvacchavatthunissandena saṭṭhiyojanikaṁ cittalatāvanaṁ",
  "atk-s0102a7:73_8": "nāma uyyānaṁ nibbatti.",
  "atk-s0102a7:74_0": "Sakko devarājā sudhammāya devasabhāya yojanike suvaṇṇapallaṅke nisinno tiyojanike",
  "atk-s0102a7:74_1": "setacchatte dhāriyamāne tehi devaputtehi tāhi devakaññāhi aḍḍhatiyāhi nāṭakakoṭīhi",
  "atk-s0102a7:74_2": "dvīsu devalokesu devatāhi ca parivārito mahāsampattiṁ olokento tā tisso itthiyo disvā",
  "atk-s0102a7:74_3": "“imā tāva paññāyanti, sujātā kuhi”nti olokento “ayaṁ mama vacanaṁ akatvā girikandarāya",
  "atk-s0102a7:74_4": "bakasakuṇikā hutvā nibbattā”ti disvā devalokato otaritvā tassā santikaṁ gato. Sā",
  "atk-s0102a7:74_5": "disvāva sañjānitvā adhomukhā jātā. “Bāle, idāni kiṁ sīsaṁ na ukkhipasi? Tvaṁ mama",
  "atk-s0102a7:74_6": "vacanaṁ akatvā attabhāvameva maṇḍayamānā vītināmesi. Sudhammāya ca nandāya ca cittāya",
  "atk-s0102a7:74_7": "ca mahāsampatti nibbattā, ehi amhākaṁ sampattiṁ passā”ti devalokaṁ netvā nandāya",
  "atk-s0102a7:74_8": "pokkharaṇiyā pakkhipitvā pallaṅke nisīdi.",
  "atk-s0102a7:75_0": "Nāṭakitthiyo “kuhiṁ gatattha, mahārājā”ti pucchiṁsu. So anārocetukāmopi tāhi nippīḷiyamāno",
  "atk-s0102a7:75_1": "“sujātāya santika”nti āha. Kuhiṁ nibbattā, mahārājāti? Kandarapādeti. Idāni kuhinti?",
  "atk-s0102a7:75_2": "Nandāpokkharaṇiyaṁ me vissaṭṭhāti. Etha, bho, amhākaṁ ayyaṁ passāmāti sabbā tattha",
  "atk-s0102a7:75_3": "agamaṁsu. Sā pubbe sabbajeṭṭhikā hutvā tā avamaññittha. Idāni tāpi taṁ disvā – “passatha,",
  "atk-s0102a7:75_4": "bho amhākaṁ ayyāya mukhaṁ kakkaṭakavijjhanasūlasadisa”ntiādīni vadantiyo keḷiṁ akaṁsu.",
  "atk-s0102a7:75_5": "Sā ativiya aṭṭiyamānā sakkaṁ devarājānaṁ āha – “mahārāja, imāni suvaṇṇarajatamaṇivimānāni",
  "atk-s0102a7:75_6": "vā nandāpokkharaṇī vā mayhaṁ kiṁ karissati, jātibhūmiyeva mahārāja sattānaṁ sukhā,",
  "atk-s0102a7:75_7": "maṁ tattheva kandarapāde vissajjehī”ti. Sakko taṁ tattha vissajjetvā “mama vacanaṁ",
  "atk-s0102a7:75_8": "karissasī”ti āha. Karissāmi, mahārājāti. Pañca sīlāni gahetvā akhaṇḍāni katvā rakkha,",
  "atk-s0102a7:75_9": "katipāhena taṁ etāsaṁ jeṭṭhikaṁ karissāmīti. Sā tathā akāsi.",
  "atk-s0102a7:76_0": "Sakko katipāhassa accayena “sakkā nu kho sīlaṁ rakkhitu”nti gantvā maccharūpena uttānako",
  "atk-s0102a7:76_1": "hutvā tassā purato udakapiṭṭhe osarati, sā “matamacchako bhavissatī”ti gantvā sīse",
  "atk-s0102a7:76_2": "aggahesi. Maccho naṅguṭṭhaṁ cālesi. Sā “jīvati maññe”ti udake vissajjesi. Sakko ākāse",
  "atk-s0102a7:76_3": "ṭhatvā “sādhu, sādhu, rakkhasi sikkhāpadaṁ, evaṁ taṁ rakkhamānaṁ katipāheneva nāṭakānaṁ",
  "atk-s0102a7:76_4": "jeṭṭhikaṁ karissāmī”ti āha. Tassāpi pañca vassasatāni āyu ahosi. Ekadivasampi udarapūraṁ",
  "atk-s0102a7:76_5": "nālatthaṁ, sukkhitvā parisukkhitvā milāyamānāpi sīlaṁ akhaṇḍetvā kālaṅkatvā bārāṇasiyaṁ",
  "atk-s0102a7:76_6": "kumbhakāragehe nibbatti.",
  "atk-s0102a7:77_0": "Sakko “kuhiṁ nibbattā”ti olokento disvā “tato idha ānetuṁ na sakkā, jīvitavuttimassā",
  "atk-s0102a7:77_1": "dassāmī”ti suvaṇṇaeḷālukānaṁ yānakaṁ pūretvā majjhe gāmassa mahallakavesena nisīditvā",
  "atk-s0102a7:77_2": "“eḷālukāni gaṇhathā”ti ukkuṭṭhimakāsi. Samantā gāmavāsikā āgantvā “dehi, tātā”ti",
  "atk-s0102a7:77_3": "āhaṁsu. Ahaṁ sīlarakkhakānaṁ demi, tumhe sīlaṁ rakkhathāti. Tāta mayaṁ sīlaṁ nāma",
  "atk-s0102a7:77_4": "kīdisantipi na jānāma, mūlena dehīti. “Sīlarakkhakānaṁyeva dammī”ti āha. “Etha, re",
  "atk-s0102a7:77_5": "kosi ayaṁ eḷālukamahallako”ti sabbe nivattiṁsu.",
  "atk-s0102a7:78_0": "Sā dārikā pucchi – “amma, tumhe eḷālukatthāya gatā tucchahatthāva āgatā”ti. Kosi,",
  "atk-s0102a7:78_1": "amma, eḷālukamahallako “ahaṁ sīlarakkhakānaṁ dammī”ti vadati, nūnimassa dārikā sīlaṁ",
  "atk-s0102a7:78_2": "khāditvā vattanti, mayaṁ sīlameva na jānāmāti. Sā “mayhaṁ ānītaṁ bhavissatī”ti gantvā",
  "atk-s0102a7:78_3": "“eḷālukaṁ, tāta, dehī”ti āha. “Tvaṁ sīlāni rakkhasi ammā”ti? “Āma, tāta rakkhāmī”ti.",
  "atk-s0102a7:78_4": "Idaṁ mayā tuyhameva ābhatanti gehadvāre yānena saddhiṁ ṭhapetvā pakkāmi. Sāpi yāvajīvaṁ",
  "atk-s0102a7:78_5": "sīlaṁ rakkhitvā cavitvā vepacittiasurassa dhītā hutvā nibbatti. Sīlanissandena pāsādikā",
  "atk-s0102a7:78_6": "ahosi. So “dhītuvivāhamaṅgalaṁ karissāmī”ti asure sannipātesi.",
  "atk-s0102a7:79_0": "Sakko “kuhiṁ nibbattā”ti olokento “asurabhavane nibbattā, ajjassā vivāhamaṅgalaṁ",
  "atk-s0102a7:79_1": "karissantī”ti disvā “idāni yaṁkiñci katvā ānetabbā mayā”ti asuravaṇṇaṁ nimminitvā",
  "atk-s0102a7:79_2": "gantvā asurānaṁ antare aṭṭhāsi. “Tava sāmikaṁ vadehī”ti tassā hatthe pitā pupphadāmaṁ",
  "atk-s0102a7:79_3": "adāsi “yaṁ icchasi, tassūpari khipāhī”ti. Sā olokentī sakkaṁ disvā pubbasannivāsena",
  "atk-s0102a7:79_4": "sañjātasinehā “ayaṁ me sāmiko”ti tassūpari dāmaṁ khipi. So taṁ bāhāya gahetvā ākāse",
  "atk-s0102a7:79_5": "uppati, tasmiṁ khaṇe asurā sañjāniṁsu. Te “gaṇhatha, gaṇhatha, jarasakkaṁ, veriko",
  "atk-s0102a7:79_6": "amhākaṁ, na mayaṁ etassa dārikaṁ dassāmā”ti anubandhiṁsu. Vepacitti pucchi “kenāhaṭā”ti?",
  "atk-s0102a7:79_7": "“Jarasakkena mahārājā”ti. “Avasesesu ayameva seṭṭho, apethā”ti āha. Sakko naṁ netvā",
  "atk-s0102a7:79_8": "aḍḍhatiyakoṭināṭakānaṁ jeṭṭhikaṭṭhāne ṭhapesi. Sā sakkaṁ varaṁ yāci – “mahārāja,",
  "atk-s0102a7:79_9": "mayhaṁ imasmiṁ devaloke mātā vā pitā vā bhātā vā bhaginī vā natthi, yattha yattha",
  "atk-s0102a7:79_10": "gacchasi, tattha tattha maṁ gahetvāva gaccha mahārājā”ti. Sakko “sādhū”ti paṭiññaṁ adāsi.",
  "atk-s0102a7:80": "Evaṁ macalagāmake maghamāṇavakālato paṭṭhāya visuddhabhāvamassa sampassanto bhagavā “dīgharattaṁ visuddho kho ayaṁ yakkho”ti āha. Atthasañhitanti atthanissitaṁ kāraṇanissitaṁ.",
  "atk-s0102a7:81": "Pañhaveyyākaraṇavaṇṇanā",
  "atk-s0102a7:82_0": "357.Kiṁ saṁyojanāti kiṁ bandhanā, kena bandhanena baddhā hutvā. Puthukāyāti bahujanā.",
  "atk-s0102a7:82_1": "Averāti appaṭighā. Adaṇḍāti āvudhadaṇḍadhanadaṇḍavinimuttā. Asapattāti apaccatthikā.",
  "atk-s0102a7:82_2": "Abyāpajjāti vigatadomanassā. Viharemu averinoti aho vata kenaci saddhiṁ averino vihareyyāma,",
  "atk-s0102a7:82_3": "katthaci kopaṁ na uppādetvā accharāya gahitakaṁ jaṅghasahassena saddhiṁ paribhuñjeyyāmāti",
  "atk-s0102a7:82_4": "dānaṁ datvā pūjaṁ katvā ca patthayanti. Iti ca nesaṁ hotīti evañca nesaṁ ayaṁ patthanā",
  "atk-s0102a7:82_5": "hoti. Atha ca panāti evaṁ patthanāya satipi.",
  "atk-s0102a7:83_0": "Issāmacchariyasaṁyojanāti parasampattikhīyanalakkhaṇā issā, attasampattiyā parehi",
  "atk-s0102a7:83_1": "sādhāraṇabhāvassa asahanalakkhaṇaṁ macchariyaṁ, issā ca macchariyañca saṁyojanaṁ",
  "atk-s0102a7:83_2": "etesanti issāmacchariyasaṁyojanā. Ayamettha saṅkhepo. Vitthārato pana issāmacchariyāni",
  "atk-s0102a7:83_3": "abhidhamme vuttāneva.",
  "atk-s0102a7:84_0": "Āvāsamacchariyena panettha yakkho vā peto vā hutvā tasseva āvāsassa saṅkāraṁ sīsena",
  "atk-s0102a7:84_1": "ukkhipitvā vicarati. Kulamacchariyena tasmiṁ kule aññesaṁ dānādīni karonte disvā",
  "atk-s0102a7:84_2": "“bhinnaṁ vatidaṁ kulaṁ mamā”ti cintayato lohitampi mukhato uggacchati, kucchivirecanampi",
  "atk-s0102a7:84_3": "hoti, antānipi khaṇḍākhaṇḍāni hutvā nikkhamanti. Lābhamacchariyena saṅghassa vā gaṇassa",
  "atk-s0102a7:84_4": "vā santake lābhe maccharāyitvā puggalikaparibhogena paribhuñjitvā yakkho vā peto",
  "atk-s0102a7:84_5": "vā mahāajagaro vā hutvā nibbattati. Sarīravaṇṇaguṇavaṇṇamacchariyena pana pariyattidhammamacchariyena",
  "atk-s0102a7:84_6": "ca attanova vaṇṇaṁ vaṇṇeti, na paresaṁ vaṇṇaṁ, “kiṁ vaṇṇo eso”ti taṁ taṁ dosaṁ vadanto",
  "atk-s0102a7:84_7": "pariyattiñca kassaci kiñci adento dubbaṇṇo ceva eḷamūgo ca hoti.",
  "atk-s0102a7:85_0": "Apica āvāsamacchariyena lohagehe paccati. Kulamacchariyena appalābho hoti. Lābhamacchariyena",
  "atk-s0102a7:85_1": "gūthaniraye nibbattati. Vaṇṇamacchariyena bhave nibbattassa vaṇṇo nāma na hoti. Dhammamacchariyena",
  "atk-s0102a7:85_2": "kukkuḷaniraye nibbattati. Idaṁ pana issāmacchariyasaṁyojanaṁ sotāpattimaggena pahīyati.",
  "atk-s0102a7:85_3": "Yāva taṁ nappahīyati, tāva devamanussā averatādīni patthayantāpi verādīhi na parimuccantiyeva.",
  "atk-s0102a7:86_0": "Tiṇṇā mettha kaṅkhāti etasmiṁ pañhe mayā tumhākaṁ vacanaṁ sutvā kaṅkhā tiṇṇāti vadati,",
  "atk-s0102a7:86_1": "na maggavasena tiṇṇakaṅkhataṁ dīpeti. Vigatā kathaṁkathāti idaṁ kathaṁ, idaṁ kathanti",
  "atk-s0102a7:86_2": "ayampi kathaṁkathā vigatā.",
  "atk-s0102a7:87_0": "358.Nidānādīni vuttatthāneva. Piyāppiyanidānanti piyasattasaṅkhāranidānaṁ macchariyaṁ,",
  "atk-s0102a7:87_1": "appiyasattasaṅkhāranidānā issā. Ubhayaṁ vā ubhayanidānaṁ. Pabbajitassa hi saddhivihārikādayo,",
  "atk-s0102a7:87_2": "gahaṭṭhassa puttādayo hatthiassādayo vā sattā piyā honti keḷāyitā mamāyitā, muhuttampi",
  "atk-s0102a7:87_3": "te apassanto adhivāsetuṁ na sakkoti. So aññaṁ tādisaṁ piyasattaṁ labhantaṁ disvā",
  "atk-s0102a7:87_4": "issaṁ karoti. “Iminā amhākaṁ kiñci kammaṁ atthi, muhuttaṁ tāva naṁ dethā”ti tameva",
  "atk-s0102a7:87_5": "aññehi yācito “na sakkā dātuṁ, kilamissati vā ukkaṇṭhissati vā”tiādīni vatvā macchariyaṁ",
  "atk-s0102a7:87_6": "karoti. Evaṁ tāva ubhayampi piyasattanidānaṁ hoti. Bhikkhussa pana pattacīvaraparikkhārajātaṁ,",
  "atk-s0102a7:87_7": "gahaṭṭhassa vā alaṅkārādiupakaraṇaṁ piyaṁ hoti manāpaṁ, so aññassa tādisaṁ uppajjamānaṁ",
  "atk-s0102a7:87_8": "disvā “aho vatassa evarūpaṁ na bhaveyyā”ti issaṁ karoti, yācito vāpi “mayampetaṁ",
  "atk-s0102a7:87_9": "mamāyantā na paribhuñjāma, na sakkā dātu”nti macchariyaṁ karoti. Evaṁ ubhayampi piyasaṅkhāranidānaṁ",
  "atk-s0102a7:87_10": "hoti. Appiye pana te vuttappakāre satte ca saṅkhāre ca labhitvā sacepissa te amanāpā",
  "atk-s0102a7:87_11": "honti, tathāpi kilesānaṁ viparītavuttitāya “ṭhapetvā maṁ ko añño evarūpassa lābhī”ti",
  "atk-s0102a7:87_12": "issaṁ vā karoti, yācito tāvakālikampi adadamāno macchariyaṁ vā karoti. Evaṁ ubhayampi",
  "atk-s0102a7:87_13": "appiyasattasaṅkhāranidānaṁ hoti.",
  "atk-s0102a7:88": "Chandanidānanti ettha pariyesanachando, paṭilābhachando, paribhogachando, sannidhichando, vissajjanachandoti pañcavidho chando.",
  "atk-s0102a7:89": "Katamo pariyesanachando? Idhekacco atitto chandajāto rūpaṁ pariyesati, saddaṁ. Gandhaṁ. Rasaṁ. Phoṭṭhabbaṁ pariyesati, dhanaṁ pariyesati. Ayaṁ pariyesanachando.",
  "atk-s0102a7:90": "Katamo paṭilābhachando? Idhekacco atitto chandajāto rūpaṁ paṭilabhati, saddaṁ. Gandhaṁ. Rasaṁ. Phoṭṭhabbaṁ paṭilabhati, dhanaṁ paṭilabhati. Ayaṁ paṭilābhachando.",
  "atk-s0102a7:91": "Katamo paribhogachando? Idhekacco atitto chandajāto rūpaṁ paribhuñjati, saddaṁ. Gandhaṁ. Rasaṁ. Phoṭṭhabbaṁ paribhuñjati, dhanaṁ paribhuñjati. Ayaṁ paribhogachando.",
  "atk-s0102a7:92": "Katamo sannidhichando? Idhekacco atitto chandajāto dhanasannicayaṁ karoti “āpadāsu bhavissatī”ti. Ayaṁ sannidhichando.",
  "atk-s0102a7:93_0": "Katamo vissajjanachando? Idhekacco atitto chandajāto dhanaṁ vissajjeti, hatthārohānaṁ,",
  "atk-s0102a7:93_1": "assārohānaṁ, rathikānaṁ, dhanuggahānaṁ – “ime maṁ rakkhissanti gopissanti mamāyissanti",
  "atk-s0102a7:93_2": "samparivārayissantī”ti. Ayaṁ vissajjanachando. Ime pañca chandā. Idha taṇhāmattameva,",
  "atk-s0102a7:93_3": "taṁ sandhāya idaṁ vuttaṁ.",
  "atk-s0102a7:94_0": "Vitakkanidānoti ettha “lābhaṁ paṭicca vinicchayo”ti evaṁ vutto vinicchayavitakko",
  "atk-s0102a7:94_1": "vitakko nāma. Vinicchayoti dve vinicchayā taṇhāvinicchayo ca, diṭṭhivinicchayo ca.",
  "atk-s0102a7:94_2": "Aṭṭhasataṁ taṇhāvicaritaṁ taṇhāvinicchayo nāma. Dvāsaṭṭhi diṭṭhiyo diṭṭhivinicchayo",
  "atk-s0102a7:94_3": "nāmāti evaṁ vuttataṇhāvinicchayavasena hi iṭṭhāniṭṭhapiyāppiyavavatthānaṁ na hoti.",
  "atk-s0102a7:94_4": "Tadeva hi ekaccassa iṭṭhaṁ hoti, ekaccassa aniṭṭhaṁ paccantarājamajjhimadesarājūnaṁ",
  "atk-s0102a7:94_5": "gaṇḍuppādamigamaṁsādīsu viya. Tasmiṁ pana taṇhāvinicchayavinicchite paṭiladdhavatthusmiṁ",
  "atk-s0102a7:94_6": "“ettakaṁ rūpassa bhavissati, ettakaṁ saddassa, ettakaṁ gandhassa, ettakaṁ rasassa,",
  "atk-s0102a7:94_7": "ettakaṁ phoṭṭhabbassa bhavissati, ettakaṁ mayhaṁ bhavissati, ettakaṁ parassa bhavissati,",
  "atk-s0102a7:94_8": "ettakaṁ nidahissāmi, ettakaṁ parassa dassāmī”ti vavatthānaṁ vitakkavinicchayena hoti.",
  "atk-s0102a7:94_9": "Tenāha “chando kho, devānaminda, vitakkanidāno”ti.",
  "atk-s0102a7:95_0": "Papañcasaññāsaṅkhānidānoti tayo papañcā taṇhāpapañco, mānapapañco, diṭṭhipapañcoti.",
  "atk-s0102a7:95_1": "Tattha aṭṭhasatataṇhāvicaritaṁ taṇhāpapañco nāma. Navavidho māno mānapapañco nāma.",
  "atk-s0102a7:95_2": "Dvāsaṭṭhi diṭṭhiyo diṭṭhipapañco nāma. Tesu idha taṇhāpapañco adhippeto. Kenaṭṭhena",
  "atk-s0102a7:95_3": "papañco? Mattapamattākārapāpanaṭṭhena papañco. Taṁsampayuttā saññā papañcasaññā.",
  "atk-s0102a7:95_4": "Saṅkhā vuccati koṭṭhāso “saññānidānā hi papañcasaṅkhā”tiādīsu viya. Iti papañcasaññāsaṅkhānidānoti",
  "atk-s0102a7:95_5": "papañcasaññākoṭṭhāsanidāno vitakkoti attho.",
  "atk-s0102a7:96": "Papañcasaññāsaṅkhānirodhasāruppagāmininti etissā papañcasaññāsaṅkhāya khayā nirodho vūpasamo, tassa sāruppañceva tattha gāminiṁ cāti saha vipassanāya maggaṁ pucchati.",
  "atk-s0102a7:97": "Vedanākammaṭṭhānavaṇṇanā",
  "atk-s0102a7:98_0": "359. Athassa bhagavā somanassaṁpāhanti tisso vedanā ārabhi. Kiṁ pana bhagavatā pucchitaṁ",
  "atk-s0102a7:98_1": "kathitaṁ, apucchitaṁ, sānusandhikaṁ, ananusandhikanti? Pucchitameva kathitaṁ, no",
  "atk-s0102a7:98_2": "apucchitaṁ, sānusandhikameva, no ananusandhikaṁ. Devatānañhi rūpato arūpaṁ pākaṭataraṁ,",
  "atk-s0102a7:98_3": "arūpepi vedanā pākaṭatarā. Kasmā? Devatānañhi karajakāyaṁ sukhumaṁ, kammajaṁ balavaṁ,",
  "atk-s0102a7:98_4": "karajakāyassa sukhumattā, kammajassa balavattā ekāhārampi atikkamitvā na tiṭṭhanti,",
  "atk-s0102a7:98_5": "uṇhapāsāṇe ṭhapitasappipiṇḍi viya vilīyantīti sabbaṁ brahmajāle vuttanayeneva veditabbaṁ.",
  "atk-s0102a7:98_6": "Tasmā bhagavā sakkassa tisso vedanā ārabhi. Duvidhañhi kammaṭṭhānaṁ – rūpakammaṭṭhānaṁ,",
  "atk-s0102a7:98_7": "arūpakammaṭṭhānañca. Rūpapariggaho, arūpapariggahotipi etadeva vuccati. Tattha bhagavā",
  "atk-s0102a7:98_8": "yassa rūpaṁ pākaṭaṁ, tassa saṅkhepamanasikāravasena vā vitthāramanasikāravasena vā",
  "atk-s0102a7:98_9": "catudhātuvavatthānaṁ vitthārento rūpakammaṭṭhānaṁ katheti. Yassa arūpaṁ pākaṭaṁ,",
  "atk-s0102a7:98_10": "tassa arūpakammaṭṭhānaṁ katheti. Kathento ca tassa vatthubhūtaṁ rūpakammaṭṭhānaṁ",
  "atk-s0102a7:98_11": "dassetvāva katheti, devānaṁ pana arūpakammaṭṭhānaṁ pākaṭanti arūpakammaṭṭhānavasena vedanā ārabhi.",
  "atk-s0102a7:99_0": "Tividho hi arūpakammaṭṭhāne abhiniveso – phassavasena, vedanāvasena, cittavasenāti.",
  "atk-s0102a7:99_1": "Kathaṁ? Ekaccassa hi saṅkhittena vā vitthārena vā pariggahite rūpakammaṭṭhāne tasmiṁ",
  "atk-s0102a7:99_2": "ārammaṇe cittacetasikānaṁ paṭhamābhinipāto taṁ ārammaṇaṁ phusanto uppajjamāno phasso",
  "atk-s0102a7:99_3": "pākaṭo hoti. Ekaccassa taṁ ārammaṇaṁ anubhavantī uppajjamānā vedanā pākaṭā hoti.",
  "atk-s0102a7:99_4": "Ekaccassa taṁ ārammaṇaṁ pariggahetvā taṁ vijānantaṁ uppajjamānaṁ viññāṇaṁ pākaṭaṁ hoti.",
  "atk-s0102a7:100_0": "Tattha yassa phasso pākaṭo hoti, sopi na kevalaṁ phassova uppajjati, tena saddhiṁ",
  "atk-s0102a7:100_1": "tadeva ārammaṇaṁ anubhavamānā vedanāpi uppajjati, sañjānamānā saññāpi, cetayamānā",
  "atk-s0102a7:100_2": "cetanāpi, vijānamānaṁ viññāṇampi uppajjatīti phassapañcamakeyeva pariggaṇhāti. Yassa",
  "atk-s0102a7:100_3": "vedanā pākaṭā hoti, sopi na kevalaṁ vedanāva uppajjati, tāya saddhiṁ tadeva ārammaṇaṁ",
  "atk-s0102a7:100_4": "phusamāno phassopi uppajjati, sañjānamānā saññāpi, cetayamānā cetanāpi, vijānamānaṁ",
  "atk-s0102a7:100_5": "viññāṇampi uppajjatīti phassapañcamakeyeva pariggaṇhāti. Yassa viññāṇaṁ pākaṭaṁ hoti,",
  "atk-s0102a7:100_6": "sopi na kevalaṁ viññāṇameva uppajjati, tena saddhiṁ tadevārammaṇaṁ phusamāno phassopi",
  "atk-s0102a7:100_7": "uppajjati, anubhavamānā vedanāpi, sañjānamānā saññāpi, cetayamānā cetanāpi uppajjatīti",
  "atk-s0102a7:100_8": "phassapañcamakeyeva pariggaṇhāti.",
  "atk-s0102a7:101_0": "So “ime phassapañcamakā dhammā kiṁ nissitā”ti upadhārento “vatthunissitā”ti pajānāti.",
  "atk-s0102a7:101_1": "Vatthu nāma karajakāyo, yaṁ sandhāya vuttaṁ – “idañca pana me viññāṇaṁ ettha sitaṁ",
  "atk-s0102a7:101_2": "ettha paṭibaddha”nti. So atthato bhūtāni ceva upādārūpāni ca. Evamettha vatthu rūpaṁ,",
  "atk-s0102a7:101_3": "phassapañcamakā nāmanti nāmarūpamattameva passati. Rūpañcettha rūpakkhandho, nāmaṁ",
  "atk-s0102a7:101_4": "cattāro arūpino khandhāti pañcakkhandhamattaṁ hoti. Nāmarūpavinimuttā hi pañcakkhandhā,",
  "atk-s0102a7:101_5": "pañcakkhandhavinimuttaṁ vā nāmarūpaṁ natthi. So “ime pañcakkhandhā kiṁ hetukā”ti",
  "atk-s0102a7:101_6": "upaparikkhanto “avijjādihetukā”ti passati. Tato “paccayo ceva paccayuppannañca idaṁ,",
  "atk-s0102a7:101_7": "añño satto vā puggalo vā natthi, suddhasaṅkhārapuñjamattamevā”ti sappaccayanāmarūpavasena",
  "atk-s0102a7:101_8": "tilakkhaṇaṁ āropetvā vipassanāpaṭipāṭiyā “aniccaṁ dukkhaṁ anattā”ti sammasanto vicarati,",
  "atk-s0102a7:101_9": "so ajja ajjāti paṭivedhaṁ ākaṅkhamāno tathārūpe divase utusappāyaṁ, puggalasappāyaṁ,",
  "atk-s0102a7:101_10": "bhojanasappāyaṁ, dhammasavanasappāyaṁ vā labhitvā ekapallaṅkena nisinnova vipassanaṁ",
  "atk-s0102a7:101_11": "matthakaṁ pāpetvā arahatte patiṭṭhāti. Evamimesampi tiṇṇaṁ janānaṁ yāva arahattā",
  "atk-s0102a7:101_12": "kammaṭṭhānaṁ kathitaṁ hoti.",
  "atk-s0102a7:102_0": "Idha pana bhagavā arūpakammaṭṭhānaṁ kathento vedanāsīsena kathesi. Phassavasena hi",
  "atk-s0102a7:102_1": "viññāṇavasena vā kathiyamānaṁ etassa na pākaṭaṁ hoti, andhakāraṁ viya khāyati. Vedanāvasena",
  "atk-s0102a7:102_2": "pana pākaṭaṁ hoti. Kasmā? Vedanānaṁ uppattiyā pākaṭatāya. Sukhadukkhavedanānañhi",
  "atk-s0102a7:102_3": "uppatti pākaṭā. Yadā sukhaṁ uppajjati, tadā sakalaṁ sarīraṁ khobhentaṁ maddantaṁ",
  "atk-s0102a7:102_4": "pharamānaṁ abhisandayamānaṁ satadhotasappiṁ khādāpayantaṁ viya, satapākatelaṁ makkhayamānaṁ",
  "atk-s0102a7:102_5": "viya, ghaṭasahassena pariḷāhaṁ nibbāpayamānaṁ viya, “aho sukhaṁ, aho sukha”nti vācaṁ",
  "atk-s0102a7:102_6": "nicchārayamānameva uppajjati. Yadā dukkhaṁ uppajjati, tadā sakalasarīraṁ khobhentaṁ",
  "atk-s0102a7:102_7": "maddantaṁ pharamānaṁ abhisandayamānaṁ tattaphālaṁ pavesentaṁ viya, vilīnatambalohena",
  "atk-s0102a7:102_8": "āsiñcantaṁ viya, sukkhatiṇavanappatimhi araññe dāruukkākalāpaṁ khipamānaṁ viya “aho",
  "atk-s0102a7:102_9": "dukkhaṁ, aho dukkha”nti vippalāpayamānameva uppajjati. Iti sukhadukkhavedanānaṁ uppatti pākaṭā hoti.",
  "atk-s0102a7:103_0": "Adukkhamasukhā pana duddīpanā andhakārena viya abhibhūtā. Sā sukhadukkhānaṁ apagame",
  "atk-s0102a7:103_1": "sātāsātapaṭikkhepavasena majjhattākārabhūtā adukkhamasukhā vedanāti nayato gaṇhantassa",
  "atk-s0102a7:103_2": "pākaṭā hoti. Yathā kiṁ? Yathā antarā piṭṭhipāsāṇaṁ āruhitvā palātassa migassa anupadaṁ",
  "atk-s0102a7:103_3": "gacchanto migaluddako piṭṭhipāsāṇassa orabhāgepi parabhāgepi padaṁ disvā majjhe apassantopi",
  "atk-s0102a7:103_4": "“ito āruḷho, ito oruḷho, majjhe piṭṭhipāsāṇe iminā padesena gato bhavissatī”ti nayato",
  "atk-s0102a7:103_5": "jānāti. Evaṁ āruḷhaṭṭhāne padaṁ viya hi sukhavedanāya uppatti pākaṭā hoti, oruḷhaṭṭhāne",
  "atk-s0102a7:103_6": "padaṁ viya dukkhavedanāya uppatti pākaṭā hoti, ito āruyha, ito oruyha, majjhe evaṁ",
  "atk-s0102a7:103_7": "gatoti nayato gahaṇaṁ viya sukhadukkhānaṁ apagame sātāsātapaṭikkhepavasena majjhattākārabhūtā",
  "atk-s0102a7:103_8": "adukkhamasukhā vedanāti nayato gaṇhantassa pākaṭā hoti. Evaṁ bhagavā paṭhamaṁ rūpakammaṭṭhānaṁ",
  "atk-s0102a7:103_9": "kathetvā pacchā arūpakammaṭṭhānaṁ vedanāvasena nivattetvā dassesi.",
  "atk-s0102a7:104_0": "Na kevalañca idheva evaṁ dassesi, mahāsatipaṭṭhāne, majjhimanikāyamhi satipaṭṭhāne,",
  "atk-s0102a7:104_1": "cūḷataṇhāsaṅkhaye, mahātaṇhāsaṅkhaye, cūḷavedallasutte, mahāvedallasutte, raṭṭhapālasutte,",
  "atk-s0102a7:104_2": "māgaṇḍiyasutte, dhātuvibhaṅge, āneñjasappāye, sakale vedanāsaṁyutteti evaṁ anekesu",
  "atk-s0102a7:104_3": "suttantesu paṭhamaṁ rūpakammaṭṭhānaṁ kathetvā pacchā arūpakammaṭṭhānaṁ vedanāvasena",
  "atk-s0102a7:104_4": "nivattetvā dassesi. Yathā ca tesu tesu, evaṁ imasmimpi sakkapañhe paṭhamaṁ rūpakammaṭṭhānaṁ",
  "atk-s0102a7:104_5": "kathetvā pacchā arūpakammaṭṭhānaṁ vedanāvasena nivattetvā dassesi. Rūpakammaṭṭhānaṁ",
  "atk-s0102a7:104_6": "panettha vedanāya ārammaṇamattakaṁyeva saṅkhittaṁ, tasmā pāḷiyaṁ nāruḷhaṁ bhavissati.",
  "atk-s0102a7:105_0": "360. Arūpakammaṭṭhāne yaṁ tassa pākaṭaṁ vedanāvasena abhinivesamukhaṁ, tameva dassetuṁ",
  "atk-s0102a7:105_1": "somanassaṁpāhaṁ, devānamindātiādimāha. Tattha duvidhenāti dvividhena, dvīhi koṭṭhāsehīti",
  "atk-s0102a7:105_2": "attho. Evarūpaṁ somanassaṁ na sevitabbanti evarūpaṁ gehasitasomanassaṁ na sevitabbaṁ.",
  "atk-s0102a7:105_3": "Gehasitasomanassaṁ nāma “tattha katamāni cha gehasitāni somanassāni? Cakkhuviññeyyānaṁ",
  "atk-s0102a7:105_4": "rūpānaṁ iṭṭhānaṁ kantānaṁ manāpānaṁ manoramānaṁ lokāmisapaṭisaṁyuttānaṁ paṭilābhaṁ",
  "atk-s0102a7:105_5": "vā paṭilābhato samanupassato, pubbe vā paṭiladdhapubbaṁ atītaṁ niruddhaṁ vipariṇataṁ",
  "atk-s0102a7:105_6": "samanussarato uppajjati somanassaṁ, yaṁ evarūpaṁ somanassaṁ, idaṁ vuccati gehasitaṁ",
  "atk-s0102a7:105_7": "somanassa”nti evaṁ chasu dvāresu vuttakāmaguṇanissitaṁ somanassaṁ.",
  "atk-s0102a7:106_0": "Evarūpaṁsomanassaṁ sevitabbanti evarūpaṁ nekkhammasitaṁ somanassaṁ sevitabbaṁ. Nekkhammasitaṁ",
  "atk-s0102a7:106_1": "somanassaṁ nāma – “tattha katamāni cha nekkhammasitāni somanassāni? Rūpānaṁ tveva",
  "atk-s0102a7:106_2": "aniccataṁ viditvā vipariṇāmavirāganirodhaṁ pubbe ceva rūpā etarahi ca sabbe te rūpā",
  "atk-s0102a7:106_3": "aniccā, dukkhā, vipariṇāmadhammāti evametaṁ yathābhūtaṁ sammappaññāya passato uppajjati",
  "atk-s0102a7:106_4": "somanassaṁ, yaṁ evarūpaṁ somanassaṁ, idaṁ vuccati nekkhammasitaṁ somanassa”nti evaṁ",
  "atk-s0102a7:106_5": "chasu dvāresu iṭṭhārammaṇe āpāthagate aniccādivasena vipassanaṁ paṭṭhapetvā ussukkāpetuṁ",
  "atk-s0102a7:106_6": "sakkontassa “ussukkitā me vipassanā”ti somanassajātassa uppannaṁ somanassaṁ. Sevitabbanti",
  "atk-s0102a7:106_7": "idaṁ nekkhammavasena, vipassanāvasena, anussativasena, paṭhamajjhānādivasena ca uppajjanakasomanassaṁ sevitabbaṁ nāma.",
  "atk-s0102a7:107_0": "Tattha yaṁ ce savitakkaṁ savicāranti tasmimpi nekkhammasite somanasse yaṁ nekkhammavasena,",
  "atk-s0102a7:107_1": "vipassanāvasena, anussativasena, paṭhamajjhānavasena ca uppannaṁ savitakkaṁ savicāraṁ",
  "atk-s0102a7:107_2": "somanassanti jāneyya. Yaṁ ce avitakkaṁ avicāranti yaṁ pana dutiyatatiyajjhānavasena",
  "atk-s0102a7:107_3": "uppannaṁ avitakkaṁ avicāraṁ somanassanti jāneyya. Ye avitakke avicāre, te paṇītatareti",
  "atk-s0102a7:107_4": "etesupi dvīsu yaṁ avitakkaṁ avicāraṁ, taṁ paṇītataranti attho.",
  "atk-s0102a7:108_0": "Iminā kiṁ kathitaṁ hoti? Dvinnaṁ arahattaṁ kathitaṁ. Kathaṁ? Eko kira bhikkhu savitakkasavicāre",
  "atk-s0102a7:108_1": "somanasse vipassanaṁ paṭṭhapetvā “idaṁ somanassaṁ kiṁ nissita”nti upadhārento “vatthunissita”nti",
  "atk-s0102a7:108_2": "pajānātīti phassapañcamake vuttanayeneva anukkamena arahatte patiṭṭhāti. Eko avitakkaavicāre",
  "atk-s0102a7:108_3": "somanasse vipassanaṁ paṭṭhapetvā vuttanayeneva arahatte patiṭṭhāti. Tattha abhiniviṭṭhasomanassesupi",
  "atk-s0102a7:108_4": "savitakkasavicārato avitakkaavicāraṁ paṇītataraṁ. Savitakkasavicārasomanassavipassanātopi",
  "atk-s0102a7:108_5": "avitakkaavicāravipassanā paṇītatarā. Savitakkasavicārasomanassaphalasamāpattitopi",
  "atk-s0102a7:108_6": "avitakkaavicārasomanassaphalasamāpattiyeva paṇītatarā. Tenāha bhagavā “ye avitakke",
  "atk-s0102a7:108_7": "avicāre, te paṇītatare”ti.",
  "atk-s0102a7:109_0": "361.Evarūpaṁdomanassaṁ na sevitabbanti evarūpaṁ gehasitadomanassaṁ na sevitabbaṁ.",
  "atk-s0102a7:109_1": "Gehasitadomanassaṁ nāma – “tattha katamāni cha gehasitāni domanassāni? Cakkhuviññeyyānaṁ",
  "atk-s0102a7:109_2": "rūpānaṁ iṭṭhānaṁ kantānaṁ manāpānaṁ manoramānaṁ lokāmisapaṭisaṁyuttānaṁ appaṭilābhaṁ",
  "atk-s0102a7:109_3": "vā appaṭilābhato samanupassato pubbe vā apaṭiladdhapubbaṁ atītaṁ niruddhaṁ vipariṇataṁ",
  "atk-s0102a7:109_4": "samanussarato uppajjati domanassaṁ, yaṁ evarūpaṁ domanassaṁ, idaṁ vuccati gehasitadomanassa”nti.",
  "atk-s0102a7:109_5": "Evaṁ chasu dvāresu iṭṭhārammaṇaṁ nānubhaviṁ, nānubhavissāmi, nānubhavāmīti vitakkayato",
  "atk-s0102a7:109_6": "uppannaṁ kāmaguṇanissitaṁ domanassaṁ.",
  "atk-s0102a7:110_0": "Evarūpaṁ domanassaṁ sevitabbanti evarūpaṁ nekkhammasitadomanassaṁ sevitabbaṁ. Nekkhammasitadomanassaṁ",
  "atk-s0102a7:110_1": "nāma – “tattha katamāni cha nekkhammasitāni domanassāni? Rūpānaṁ tveva aniccataṁ",
  "atk-s0102a7:110_2": "viditvā vipariṇāmavirāganirodhaṁ pubbe ceva rūpā etarahi ca sabbe te rūpā aniccā,",
  "atk-s0102a7:110_3": "dukkhā, vipariṇāmadhammāti evametaṁ yathābhūtaṁ sampappaññāya disvā anuttaresu vimokkhesu",
  "atk-s0102a7:110_4": "pihaṁ upaṭṭhāpeti ‘kudāssu nāmāhaṁ tadāyatanaṁ, upasampajja viharissāmi, yadariyā",
  "atk-s0102a7:110_5": "etarahi āyatanaṁ upasampajja viharantī’ti. Iti anuttaresu vimokkhesu pihaṁ upaṭṭhāpayato",
  "atk-s0102a7:110_6": "uppajjati pihapaccayā domanassaṁ, yaṁ evarūpaṁ domanassaṁ, idaṁ vuccati nekkhammasitadomanassa”nti",
  "atk-s0102a7:110_7": "evaṁ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu",
  "atk-s0102a7:110_8": "pihaṁ upaṭṭhapetvā tadadhigamāya aniccādivasena vipassanaṁ paṭṭhapetvā ussukkāpetumasakkontassa",
  "atk-s0102a7:110_9": "imampi pakkhaṁ, imampi māsaṁ, imampi saṁvaccharaṁ vipassanaṁ ussukkāpetvā ariyabhūmiṁ",
  "atk-s0102a7:110_10": "pāpuṇituṁ nāsakkhinti anusocato uppannaṁ domanassaṁ. Sevitabbanti idaṁ nekkhammavasena,",
  "atk-s0102a7:110_11": "vipassanāvasena, anussativasena, paṭhamajjhānādivasena ca uppajjanakadomanassaṁ sevitabbaṁ nāma.",
  "atk-s0102a7:111_0": "Tattha yaṁ ce savitakkasavicāranti tasmimpi duvidhe domanasse gehasitadomanassameva",
  "atk-s0102a7:111_1": "savitakkasavicāradomanassaṁ nāma. Nekkhammavasena, vipassanāvasena, anussativasena,",
  "atk-s0102a7:111_2": "paṭhamadutiyajjhānavasena ca uppannadomanassaṁ pana avitakkaavicāradomanassanti veditabbaṁ.",
  "atk-s0102a7:111_3": "Nippariyāyena pana avitakkaavicāradomanassaṁ nāma natthi. Domanassindriyañhi ekaṁsena",
  "atk-s0102a7:111_4": "akusalañceva savitakkasavicārañca, etassa pana bhikkhuno maññanavasena savitakkasavicāranti",
  "atk-s0102a7:111_5": "ca avitakkaavicāranti ca vuttaṁ.",
  "atk-s0102a7:112_0": "Tatrāyaṁ nayo – idha bhikkhu domanassapaccayabhūte savitakkasavicāradhamme avitakkaavicāradhamme",
  "atk-s0102a7:112_1": "ca domanassapaccayā eva uppanne maggaphaladhamme ca aññesaṁ paṭipattidassanavasena",
  "atk-s0102a7:112_2": "domanassanti gahetvā “kadā nu kho me savitakkasavicāradomanasse vipassanā paṭṭhapitā",
  "atk-s0102a7:112_3": "bhavissati, kadā avitakkaavicāradomanasse”ti ca “kadā nu kho me savitakkasavicāradomanassaphalasamāpatti",
  "atk-s0102a7:112_4": "nibbattitā bhavissati, kadā avitakkaavicāradomanassaphalasamāpattī”ti cintetvā temāsikaṁ,",
  "atk-s0102a7:112_5": "chamāsikaṁ, navamāsikaṁ vā paṭipadaṁ gaṇhāti. Temāsikaṁ gahetvā paṭhamamāse ekaṁ",
  "atk-s0102a7:112_6": "yāmaṁ jaggati, dve yāme niddāya okāsaṁ karoti, majjhime māse dve yāme jaggati, ekaṁ",
  "atk-s0102a7:112_7": "yāmaṁ niddāya okāsaṁ karoti, pacchimamāse caṅkamanisajjāyeva yāpeti. Evaṁ ce arahattaṁ",
  "atk-s0102a7:112_8": "pāpuṇāti, iccetaṁ kusalaṁ. No ce pāpuṇāti, visesetvā chamāsikaṁ gaṇhāti. Tatrāpi",
  "atk-s0102a7:112_9": "dve dve māse vuttanayena paṭipajjitvā arahattaṁ pāpuṇituṁ asakkonto visesetvā navamāsikaṁ",
  "atk-s0102a7:112_10": "gaṇhāti. Tatrāpi tayo tayo māse tatheva paṭipajjitvā arahattaṁ pāpuṇituṁ asakkontassa",
  "atk-s0102a7:112_11": "“na ladvaṁ vata me sabrahmacārīhi saddhiṁ visuddhipavāraṇaṁ pavāretu”nti āvajjato",
  "atk-s0102a7:112_12": "domanassaṁ uppajjati, assudhārā pavattanti gāmantapabbhāravāsīmahāsīvattherassa viya.",
  "atk-s0102a7:113": "Mahāsīvattheravatthu",
  "atk-s0102a7:114_0": "Thero kira aṭṭhārasa mahāgaṇe vācesi. Tassovāde ṭhatvā tiṁsasahassā bhikkhū arahattaṁ",
  "atk-s0102a7:114_1": "pāpuṇiṁsu. Atheko bhikkhu “mayhaṁ tāva abbhantare guṇā appamāṇā, kīdisā nu kho me",
  "atk-s0102a7:114_2": "ācariyassa guṇā”ti āvajjanto puthujjanabhāvaṁ passitvā “amhākaṁ ācariyo aññesaṁ avassayo",
  "atk-s0102a7:114_3": "hoti, attano bhavituṁ na sakkoti, ovādamassa dassāmī”ti ākāsena gantvā vihārasamīpe",
  "atk-s0102a7:114_4": "otaritvā divāṭṭhāne nisinnaṁ ācariyaṁ upasaṅkamitvā vattaṁ dassetvā ekamantaṁ nisīdi.",
  "atk-s0102a7:115_0": "Thero – “kiṁ kāraṇā āgatosi piṇḍapātikā”ti āha. Ekaṁ anumodanaṁ gaṇhissāmīti āgatosmi,",
  "atk-s0102a7:115_1": "bhanteti. Okāso na bhavissati, āvusoti? Vitakkamāḷake ṭhitakāle pucchissāmi, bhanteti.",
  "atk-s0102a7:115_2": "Tasmiṁ ṭhāne aññe pucchantīti. Bhikkhācāramagge, bhanteti. Tatrāpi aññe pucchantīti.",
  "atk-s0102a7:115_3": "Dupaṭṭanivāsanaṭṭhāne, saṅghāṭipārupanaṭṭhāne, pattanīharaṇaṭṭhāne, gāme caritvā",
  "atk-s0102a7:115_4": "āsanasālāyaṁ yāgupītakāle, bhanteti. Tattha aṭṭhakathātherā attano kaṅkhaṁ vinodenti,",
  "atk-s0102a7:115_5": "āvusoti. Antogāmato nikkhantakāle pucchissāmi, bhanteti. Tatrāpi aññe pucchanti,",
  "atk-s0102a7:115_6": "āvusoti. Antarāmagge, bhante, bhojanasālāyaṁ bhattakiccapariyosāne, bhante, divāṭṭhāne,",
  "atk-s0102a7:115_7": "pādadhovanakāle, mukhadhovanakāle, bhanteti? Tadā aññe pucchantīti. Tato paṭṭhāya",
  "atk-s0102a7:115_8": "yāva aruṇā apare pucchanti, āvusoti. Dantakaṭṭhaṁ gahetvā mukhadhovanatthaṁ gamanakāle,",
  "atk-s0102a7:115_9": "bhanteti? Tadā aññe pucchantīti. Mukhaṁ dhovitvā āgamanakāle, bhanteti? Tatrāpi aññe",
  "atk-s0102a7:115_10": "pucchantīti. Senāsanaṁ pavisitvā nisinnakāle, bhanteti? Tatrāpi aññe pucchantīti.",
  "atk-s0102a7:115_11": "Bhante, nanu mukhaṁ dhovitvā senāsanaṁ pavisitvā tayo cattāro pallaṅke usumaṁ gāhāpetvā",
  "atk-s0102a7:115_12": "yonisomanasikāre kammaṁ karontānaṁ okāsakālena bhavitabbaṁ siyā, maraṇakhaṇampi na",
  "atk-s0102a7:115_13": "labhissatha, bhante, phalakasadisattha bhante parassa avassayo hotha, attano bhavituṁ",
  "atk-s0102a7:115_14": "na sakkotha, na me tumhākaṁ anumodanāya atthoti ākāse uppatitvā agamāsi.",
  "atk-s0102a7:116_0": "Thero – “imassa bhikkhuno pariyattiyā kammaṁ natthi, mayhaṁ pana aṅkusako bhavissāmīti",
  "atk-s0102a7:116_1": "āgato”ti ñatvā “idāni okāso na bhavissati, paccūsakāle gamissāmī”ti pattacīvaraṁ",
  "atk-s0102a7:116_2": "samīpe katvā sabbaṁ divasabhāgaṁ paṭhamayāmamajjhimayāmañca dhammaṁ vācetvā pacchimayāme",
  "atk-s0102a7:116_3": "ekasmiṁ there uddesaṁ gahetvā nikkhante pattacīvaraṁ gahetvā teneva saddhiṁ nikkhanto.",
  "atk-s0102a7:116_4": "Nisinnaantevāsikā ācariyo kenaci papañcena nikkhantoti maññiṁsu. Nikkhanto thero",
  "atk-s0102a7:116_5": "koci deva samānācariyabhikkhūti saññaṁ akāsi.",
  "atk-s0102a7:117_0": "Thero kira “mādisassa arahattaṁ nāma kiṁ, dvīhatīheneva pāpuṇitvā paccāgamissāmī”ti",
  "atk-s0102a7:117_1": "antevāsikānaṁ anārocetvāva āsāḷhīmāsassa juṇhapakkhaterasiyā nikkhanto gāmantapabbhāraṁ",
  "atk-s0102a7:117_2": "gantvā caṅkamaṁ āruyha kammaṭṭhānaṁ manasikaronto taṁ divasaṁ arahattaṁ gahetuṁ nāsakkhi.",
  "atk-s0102a7:117_3": "Uposathadivase sampatte “dvīhatīhena arahattaṁ gaṇhissāmīti āgato, gahetuṁ pana nāsakkhiṁ.",
  "atk-s0102a7:117_4": "Tayo māse pana tīṇi divasāni viya yāva mahāpavāraṇā tāva jānissāmī”ti vassaṁ upagantvāpi",
  "atk-s0102a7:117_5": "gahetuṁ nāsakkhi. Pavāraṇādivase cintesi – “ahaṁ dvīhatīhena arahattaṁ gaṇhissāmīti",
  "atk-s0102a7:117_6": "āgato, temāsenāpi nāsakkhiṁ, sabrahmacārino pana visuddhipavāraṇaṁ pavārentī”ti.",
  "atk-s0102a7:117_7": "Tassevaṁ cintayato assudhārā pavattanti. Tato “na mañce mayhaṁ catūhi iriyāpathehi",
  "atk-s0102a7:117_8": "maggaphalaṁ uppajjissati, arahattaṁ appatvā neva mañce piṭṭhiṁ pasāressāmi, na pāde",
  "atk-s0102a7:117_9": "dhovissāmī”ti mañcaṁ ussāpetvā ṭhapesi. Puna antovassaṁ pattaṁ, arahattaṁ gahetuṁ",
  "atk-s0102a7:117_10": "nāsakkhiyeva. Ekūnatiṁsapavāraṇāsu assudhārā pavattanti. Gāmadārakā therassa pādesu",
  "atk-s0102a7:117_11": "phālitaṭṭhānāni kaṇṭakehi sibbanti, davaṁ karontāpi “ayyassa mahāsīvattherassa viya",
  "atk-s0102a7:117_12": "pādā hontū”ti davaṁ karonti.",
  "atk-s0102a7:118_0": "Thero tiṁsasaṁvacchare mahāpavāraṇādivase ālambaṇaphalakaṁ nissāya ṭhito “idāni me",
  "atk-s0102a7:118_1": "tiṁsa vassāni samaṇadhammaṁ karontassa, nāsakkhiṁ arahattaṁ pāpuṇituṁ, addhā me imasmiṁ",
  "atk-s0102a7:118_2": "attabhāve maggo vā phalaṁ vā natthi, na me laddhaṁ sabrahmacārīhi saddhiṁ visuddhipavāraṇaṁ",
  "atk-s0102a7:118_3": "pavāretu”nti cintesi. Tassevaṁ cintayatova domanassaṁ uppajji, assudhārā pavattanti.",
  "atk-s0102a7:118_4": "Atha avidūraṭṭhāne ekā devadhītā rodamānā aṭṭhāsi. “Ko ettha rodasī”ti? “Ahaṁ, bhante,",
  "atk-s0102a7:118_5": "devadhītā”ti. “Kasmā rodasī”ti? “Rodamānena maggaphalaṁ nibbattitaṁ, tena ahampi",
  "atk-s0102a7:118_6": "ekaṁ dve maggaphalāni nibbattessāmīti rodāmi, bhante”ti.",
  "atk-s0102a7:119_0": "Tato thero – “bho mahāsīvatthera, devatāpi tayā saddhiṁ keḷiṁ karonti, anucchavikaṁ",
  "atk-s0102a7:119_1": "nu kho te eta”nti vipassanaṁ vaḍḍhetvā saha paṭisambhidāhi arahattaṁ aggahesi. So",
  "atk-s0102a7:119_2": "“idāni nipajjissāmī”ti senāsanaṁ paṭijaggitvā mañcakaṁ paññapetvā udakaṭṭhāne udakaṁ",
  "atk-s0102a7:119_3": "paccupaṭṭhapetvā “pāde dhovissāmī”ti sopānaphalake nisīdi.",
  "atk-s0102a7:120_0": "Antevāsikāpissa “amhākaṁ ācariyassa samaṇadhammaṁ kātuṁ gacchantassa tiṁsa vassāni,",
  "atk-s0102a7:120_1": "sakkhi nu kho visesaṁ nibbattetuṁ, nāsakkhī”ti āvajjayamānā “arahattaṁ patvā pādadhovanatthaṁ",
  "atk-s0102a7:120_2": "nisinno”ti disvā “amhākaṁ ācariyo amhādisesu antevāsikesu tiṭṭhantesu ‘attanāva pāde",
  "atk-s0102a7:120_3": "dhovissatī’ti aṭṭhānametaṁ, ahaṁ dhovissāmi ahaṁ dhovissāmī”ti tiṁsasahassānipi ākāsena",
  "atk-s0102a7:120_4": "gantvā vanditvā “pāde dhovissāma, bhante”ti āhaṁsu. Āvuso, idāni tiṁsa vassāni honti",
  "atk-s0102a7:120_5": "mama pādānaṁ adhotānaṁ, tiṭṭhatha, tumhe, ahameva dhovissāmīti.",
  "atk-s0102a7:121_0": "Sakkopi āvajjanto – “mayhaṁ ayyo mahāsīvatthero arahattaṁ patto tiṁsasahassānaṁ antevāsikānaṁ",
  "atk-s0102a7:121_1": "‘pāde dhovissāmā’ti āgatānaṁ pāde dhovituṁ na deti. Mādise pana upaṭṭhāke tiṭṭhante",
  "atk-s0102a7:121_2": "‘mayhaṁ ayyo sayaṁ pāde dhovissatī’ti aṭṭhānametaṁ, ahaṁ dhovissāmī”ti sanniṭṭhānaṁ",
  "atk-s0102a7:121_3": "katvā sujātāya deviyā saddhiṁ bhikkhusaṅghassa santike pāturahosi. So sujaṁ asurakaññaṁ",
  "atk-s0102a7:121_4": "purato katvā “apetha, bhante, mātugāmo”ti okāsaṁ kāretvā theraṁ upasaṅkamitvā vanditvā",
  "atk-s0102a7:121_5": "purato ukkuṭiko nisīditvā “pāde dhovissāmi, bhante”ti āha. Kosiya, idāni me tiṁsa",
  "atk-s0102a7:121_6": "vassāni pādānaṁ adhotānaṁ, devatānañca pakatiyāpi manussasarīragandho nāma jeguccho,",
  "atk-s0102a7:121_7": "yojanasate ṭhitānampi kaṇṭhe āsattakuṇapaṁ viya hoti, ahameva dhovissāmīti. Bhante,",
  "atk-s0102a7:121_8": "ayaṁ gandho nāma na paññāyati, tumhākaṁ pana sīlagandho cha devaloke atikkamitvā",
  "atk-s0102a7:121_9": "upari bhavaggaṁ patvā ṭhito. Sīlagandhato añño uttaritaro gandho nāma natthi, bhante,",
  "atk-s0102a7:121_10": "tumhākaṁ sīlagandhenamhi āgatoti vāmahatthena gopphakasandhiyaṁ gahetvā dakkhiṇahatthena",
  "atk-s0102a7:121_11": "pādatalaṁ parimajji. Daharakumārasseva pādā ahesuṁ. Sakko pāde dhovitvā vanditvā devalokameva gato.",
  "atk-s0102a7:122_0": "Evaṁ “na labhāmi sabrahmacārīhi saddhiṁ visuddhipavāraṇaṁ pavāretu”nti āvajjantassa",
  "atk-s0102a7:122_1": "uppannaṁ domanassaṁ nissāya bhikkhuno maññanavasena vipassanāya ārammaṇampi vipassanāpi",
  "atk-s0102a7:122_2": "maggopi phalampi savitakkasavicāradomanassanti ca avitakkāvicāradomanassanti ca vuttanti veditabbaṁ.",
  "atk-s0102a7:123_0": "Tattha eko bhikkhu savitakkasavicāradomanasse vipassanaṁ paṭṭhapetvā idaṁ domanassaṁ",
  "atk-s0102a7:123_1": "kiṁ nissitanti upadhārento vatthunissitanti pajānātīti phassapañcamake vuttanayeneva",
  "atk-s0102a7:123_2": "anukkamena arahatte patiṭṭhāti. Eko avitakkāvicāre domanasse vipassanaṁ paṭṭhapetvā",
  "atk-s0102a7:123_3": "vuttanayeneva arahatte patiṭṭhāti. Tattha abhiniviṭṭhadomanassesupi savitakkasavicārato",
  "atk-s0102a7:123_4": "avitakkaavicāraṁ paṇītataraṁ. Savitakkasavicāradomanassavipassanātopi avitakkāvicāradomanassavipassanā",
  "atk-s0102a7:123_5": "paṇītatarā. Savitakkasavicāradomanassaphalasamāpattitopi avitakkāvicāradomanassaphalasamāpattiyeva",
  "atk-s0102a7:123_6": "paṇītatarā. Tenāha bhagavā – “ye avitakkaavicāre te paṇītatare”ti.",
  "atk-s0102a7:124_0": "362.Evarūpā upekkhā na sevitabbāti evarūpā gehasitaupekkhā na sevitabbā. Gehasitaupekkhā",
  "atk-s0102a7:124_1": "nāma “tattha katamā cha gehasitaupekkhā. Cakkhunā rūpaṁ disvā uppajjati upekkhā bālassa",
  "atk-s0102a7:124_2": "mūḷhassa puthujjanassa anodhijinassa avipākajinassa anādīnavadassāvino assutavato",
  "atk-s0102a7:124_3": "puthujjanassa, yā evarūpā upekkhā, rūpaṁ sā nātivattati, tasmā sā upekkhā gehasitāti",
  "atk-s0102a7:124_4": "vuccatī”ti evaṁ chasu dvāresu iṭṭhārammaṇe āpāthagate guḷapiṇḍike nilīnamakkhikā",
  "atk-s0102a7:124_5": "viya rūpādīni anativattamānā tattheva laggā laggitā hutvā uppannā kāmaguṇanissitā",
  "atk-s0102a7:124_6": "upekkhā na sevitabbā.",
  "atk-s0102a7:125_0": "Evarūpā upekkhā sevitabbāti evarūpā nekkhammasitā upekkhā sevitabbā. Nekkhammasitā",
  "atk-s0102a7:125_1": "upekkhā nāma – “tattha katamā cha nekkhammasitā upekkhā? Rūpānaṁ tveva aniccataṁ",
  "atk-s0102a7:125_2": "viditvā vipariṇāmavirāganirodhaṁ ‘pubbe ceva rūpā etarahi ca, sabbe te rūpā aniccā,",
  "atk-s0102a7:125_3": "dukkhā, vipariṇāmadhammā’ti evametaṁ yathābhūtaṁ sammappaññāya passato uppajjati",
  "atk-s0102a7:125_4": "upekkhā, yā evarūpā upekkhā, rūpaṁ sā ativattati, tasmā sā upekkhā nekkhammasitāti",
  "atk-s0102a7:125_5": "vuccatī”ti. Evaṁ chasu dvāresu iṭṭhāniṭṭhaārammaṇe āpāthagate iṭṭhe arajjantassa,",
  "atk-s0102a7:125_6": "aniṭṭhe adussantassa, asamapekkhanena asammuyhantassa uppannā vipassanā ñāṇasampayuttā",
  "atk-s0102a7:125_7": "upekkhā. Apica vedanāsabhāgā tatra majjhattupekkhāpi ettha upekkhāva. Tasmā sevitabbāti",
  "atk-s0102a7:125_8": "ayaṁ nekkhammavasena vipassanāvasena anussatiṭṭhānavasena paṭhamadutiyatatiyacatutthajjhānavasena",
  "atk-s0102a7:125_9": "ca uppajjanakaupekkhā sevitabbā nāma.",
  "atk-s0102a7:126_0": "Ettha yaṁ ce savitakkaṁ savicāranti tāyapi nekkhammasitaupekkhāya yaṁ nekkhammavasena",
  "atk-s0102a7:126_1": "vipassanāvasena anussatiṭṭhānavasena paṭhamajjhānavasena ca uppannaṁ savitakkasavicāraṁ",
  "atk-s0102a7:126_2": "upekkhanti jāneyya. Yaṁ ce avitakkaṁ avicāranti yaṁ pana dutiyajjhānādivasena uppannaṁ",
  "atk-s0102a7:126_3": "avitakkāvicāraṁ upekkhanti jāneyya. Yeavitakke avicāre te paṇītatareti etāsu dvīsu",
  "atk-s0102a7:126_4": "yā avitakkaavicārā, sā paṇītatarāti attho. Iminā kiṁ kathitaṁ hoti ? Dvinnaṁ arahattaṁ",
  "atk-s0102a7:126_5": "kathitaṁ. Eko hi bhikkhu savitakkasavicāraupekkhāya vipassanaṁ paṭṭhapetvā ayaṁ upekkhā",
  "atk-s0102a7:126_6": "kiṁ nissitāti upadhārento vatthunissitāti pajānātīti phassapañcamake vuttanayeneva",
  "atk-s0102a7:126_7": "anukkamena arahatte patiṭṭhāti. Eko avitakkāvicārāya upekkhāya vipassanaṁ paṭṭhapetvā",
  "atk-s0102a7:126_8": "vuttanayeneva arahatte patiṭṭhāti. Tattha abhiniviṭṭhaupekkhāsupi savitakkasavicārato",
  "atk-s0102a7:126_9": "avitakkāvicārā paṇītatarā. Savitakkasavicāraupekkhāvipassanātopi avitakkāvicāraupekkhāvipassanāpaṇītatarā.",
  "atk-s0102a7:126_10": "Savitakkasavicāraupekkhāphalasamāpattitopi avitakkāvicārupekkhāphalasamāpattiyeva",
  "atk-s0102a7:126_11": "paṇītatarā. Tenāha bhagavā “ye avitakke avicāre te paṇītatare”ti.",
  "atk-s0102a7:127_0": "363.Evaṁ paṭipanno kho, devānaminda, bhikkhu papañcasaññāsaṅkhānirodhasāruppagāminiṁ",
  "atk-s0102a7:127_1": "paṭipadaṁ paṭipanno hotīti bhagavā arahattanikūṭena desanaṁ niṭṭhapesi. Sakko pana",
  "atk-s0102a7:127_2": "sotāpattiphalaṁ patto. Buddhānañhi ajjhāsayo hīno na hoti, ukkaṭṭhova hoti. Ekassapi",
  "atk-s0102a7:127_3": "bahūnampi dhammaṁ desentā arahatteneva kūṭaṁ gaṇhanti. Sattā pana attano anurūpe",
  "atk-s0102a7:127_4": "upanissaye ṭhitā keci sotāpannā honti, keci sakadāgāmī, keci anāgāmī, keci arahanto.",
  "atk-s0102a7:127_5": "Rājā viya hi bhagavā, rājakumārā viya veneyyā. Yathā hi rājā bhojanakāle attano pamāṇena",
  "atk-s0102a7:127_6": "piṇḍaṁ uddharitvā rājakumārānaṁ upaneti, te tato attano mukhappamāṇeneva kabaḷaṁ",
  "atk-s0102a7:127_7": "karonti, evaṁ bhagavā attajjhāsayānurūpāya desanāya arahatteneva kūṭaṁ gaṇhāti. Veneyyā",
  "atk-s0102a7:127_8": "attano upanissayappamāṇena tato sotāpattiphalamattaṁ vā sakadāgāmianāgāmiarahattaphalameva",
  "atk-s0102a7:127_9": "vā gaṇhanti. Sakko pana sotāpanno jāto. Sotāpanno ca hutvā bhagavato puratoyeva cavitvā",
  "atk-s0102a7:127_10": "taruṇasakko hutvā nibbatti, devatānañhi cavamānānaṁ attabhāvassa gatāgataṭṭhānaṁ",
  "atk-s0102a7:127_11": "nāma na paññāyati, dīpasikhāgamanaṁ viya hoti. Tasmā sesadevatā na jāniṁsu. Sakko",
  "atk-s0102a7:127_12": "pana sayaṁ cutattā bhagavā ca appaṭihatañāṇattā dveva janā jāniṁsu. Atha sakko cintesi",
  "atk-s0102a7:127_13": "“mayhañhi bhagavatā tīsu ṭhānesu nibbattitaphalameva kathitaṁ, ayañca pana maggo",
  "atk-s0102a7:127_14": "vā phalaṁ vā sakuṇikāya viya uppatitvā gahetuṁ na sakkā, āgamanīyapubbabhāgapaṭipadāya",
  "atk-s0102a7:127_15": "assa bhavitabbaṁ. Handāhaṁ upari khīṇāsavassa pubbabhāgapaṭipadaṁ pucchāmī”ti.",
  "atk-s0102a7:128": "Pātimokkhasaṁvaravaṇṇanā",
  "atk-s0102a7:129_0": "364. Tato taṁ pucchanto kathaṁ paṭipanno pana, mārisātiādimāha. Tattha pātimokkhasaṁvarāyāti",
  "atk-s0102a7:129_1": "uttamajeṭṭhakasīlasaṁvarāya. Kāyasamācārampītiādi sevitabbakāyasamācārādivasena pātimokkhasaṁvaradassanatthaṁ",
  "atk-s0102a7:129_2": "vuttaṁ. Sīlakathā ca nāmesā kammapathavasena vā paṇṇattivasena vā kathetabbā hoti.",
  "atk-s0102a7:130_0": "Tattha kammapathavasena kathentena asevitabbakāyasamācāro tāva pāṇātipātaadinnādānamicchācārehi",
  "atk-s0102a7:130_1": "kathetabbo. Paṇṇattivasena kathentena kāyadvāre paññattasikkhāpadavītikkamavasena",
  "atk-s0102a7:130_2": "kathetabbo. Sevitabbakāyasamācāro pāṇātipātādiveramaṇīhi ceva kāyadvāre paññattasikkhāpadaavītikkamena",
  "atk-s0102a7:130_3": "ca kathetabbo. Asevitabbavacīsamācāro musāvādādivacīduccaritena ceva vacīdvāre paññattasikkhāpadavītikkamena",
  "atk-s0102a7:130_4": "ca kathetabbo. Sevitabbavacīsamācāro musāvādādiveramaṇīhi ceva vacīdvāre paññattasikkhāpadaavītikkamena ca kathetabbo.",
  "atk-s0102a7:131_0": "Pariyesanā pana kāyavācāhi pariyesanāyeva. Sā kāyavacīsamācāragahaṇena gahitāpi samānā",
  "atk-s0102a7:131_1": "yasmā ājīvaṭṭhamakasīlaṁ nāma etasmiññeva dvāradvaye uppajjati, na ākāse, tasmā ājīvaṭṭhamakasīladassanatthaṁ",
  "atk-s0102a7:131_2": "visuṁ vuttā. Tattha nasevitabbapariyesanā anariyapariyesanāya kathetabbā. Sevitabbapariyesanā",
  "atk-s0102a7:131_3": "ariyapariyesanāya. Vuttañhetaṁ –",
  "atk-s0102a7:132_0": "“Dvemā, bhikkhave, pariyesanā anariyā ca pariyesanā, ariyā ca pariyesanā. Katamā",
  "atk-s0102a7:132_1": "ca, bhikkhave, anariyā pariyesanā? Idha, bhikkhave, ekacco attanā jātidhammo samāno",
  "atk-s0102a7:132_2": "jātidhammaṁyeva pariyesati, attanā jarādhammo, byādhidhammo, maraṇadhammo, sokadhammo,",
  "atk-s0102a7:132_3": "saṁkilesadhammo samāno saṁkilesadhammaṁyeva pariyesati.",
  "atk-s0102a7:133_0": "Kiñca, bhikkhave, jātidhammaṁ vadetha? Puttabhariyaṁ, bhikkhave, jātidhammaṁ, dāsidāsaṁ",
  "atk-s0102a7:133_1": "jātidhammaṁ ajeḷakaṁ jātidhammaṁ, kukkuṭasūkaraṁ jātidhammaṁ, hatthigavāssavaḷavaṁ",
  "atk-s0102a7:133_2": "jātidhammaṁ, jātarūparajataṁ jātidhammaṁ. Jātidhammā hete, bhikkhave, upadhayo, etthāyaṁ",
  "atk-s0102a7:133_3": "gathito mucchito ajjhāpanno attanā jātidhammo samāno jātidhammaṁyeva pariyesati.",
  "atk-s0102a7:134": "Kiñca, bhikkhave, jarādhammaṁ vadetha? Puttabhariyaṁ, bhikkhave, jarādhammaṁ…pe… jarādhammaṁyeva pariyesati.",
  "atk-s0102a7:135_0": "Kiñca, bhikkhave, byādhidhammaṁ vadetha? Puttabhariyaṁ, bhikkhave, byādhidhammaṁ,",
  "atk-s0102a7:135_1": "dāsidāsaṁ byādhidhammaṁ, ajeḷakaṁ, kukkuṭasūkaraṁ, hatthigavāssavaḷavaṁ byādhidhammaṁ.",
  "atk-s0102a7:135_2": "Byādhidhammā hete, bhikkhave, upadhayo, etthāyaṁ gathito mucchito ajjhāpanno attanā",
  "atk-s0102a7:135_3": "byādhidhammo samāno byādhidhammaṁyeva pariyesati.",
  "atk-s0102a7:136": "Kiñca, bhikkhave, maraṇadhammaṁ vadetha? Puttabhariyaṁ, bhikkhave, maraṇadhammaṁ…pe… maraṇadhammaṁyeva pariyesati.",
  "atk-s0102a7:137": "Kiñca, bhikkhave, sokadhammaṁ vadetha? Puttabhariyaṁ…pe… sokadhammaṁyeva pariyesati.",
  "atk-s0102a7:138_0": "Kiñca, bhikkhave, saṁkilesadhammaṁ vadetha…pe… jātarūparajataṁ saṁkilesadhammaṁ.",
  "atk-s0102a7:138_1": "Saṁkilesadhammā, hete, bhikkhave, upadhayo, etthāyaṁ gathito mucchito ajjhāpanno",
  "atk-s0102a7:138_2": "attanā saṁkilesadhammo samāno saṁkilesadhammaṁyeva pariyesati. Ayaṁ, bhikkhave, anariyā pariyesanāti.",
  "atk-s0102a7:139": "Apica kuhanādivasena pañcavidhā, agocaravasena chabbidhā vejjakammādivasena ekavīsatividhā, evaṁ pavattā sabbāpi anesanā anariyapariyesanāyevāti veditabbā.",
  "atk-s0102a7:140_0": "“Katamā ca, bhikkhave, ariyā pariyesanā? Idha, bhikkhave, ekacco attanā jātidhammo",
  "atk-s0102a7:140_1": "samāno jātidhamme ādīnavaṁ viditvā ajātaṁ anuttaraṁ yogakkhemaṁ nibbānaṁ pariyesati,",
  "atk-s0102a7:140_2": "attanā jarādhammo, byādhi, maraṇa, soka, saṁkilesadhammo samāno saṁkilesadhamme ādīnavaṁ",
  "atk-s0102a7:140_3": "viditvā asaṁkiliṭṭhaṁ anuttaraṁ yogakkhemaṁ nibbānaṁ pariyesati. Ayaṁ ariyā pariyesanāti.",
  "atk-s0102a7:141": "Apica pañca kuhanādīni cha agocare ekavīsatividhañca anesanaṁ vajjetvā bhikkhācariyāya dhammena samena pariyesanāpi ariyapariyesanāyevāti veditabbā.",
  "atk-s0102a7:142_0": "Ettha ca yo yo “na sevitabbo”ti vutto, so so pubbabhāge pāṇātipātādīnaṁ sambhārapariyesanāpayogakaraṇagamanakālato",
  "atk-s0102a7:142_1": "paṭṭhāya na sevitabbova. Itaro ādito paṭṭhāya sevitabbo, asakkontena cittampi uppādetabbaṁ.",
  "atk-s0102a7:142_2": "Apica saṅghabhedādīnaṁ atthāya parakkamantānaṁ devadattādīnaṁ viya kāyasamācāro na",
  "atk-s0102a7:142_3": "sevitabbo, divasassa dvattikkhattuṁ tiṇṇaṁ ratanānaṁ upaṭṭhānagamanādivasena pavatto",
  "atk-s0102a7:142_4": "dhammasenāpatimahāmoggallānattherādīnaṁ viya kāyasamācāro sevitabbo. Dhanuggahapesanādivasena",
  "atk-s0102a7:142_5": "vācaṁ bhindantānaṁ devadattādīnaṁ viya vacīsamācāro na sevitabbo, tiṇṇaṁ ratanānaṁ",
  "atk-s0102a7:142_6": "guṇakittanādivasena pavatto dhammasenāpatimahāmoggallānattherādīnaṁ viya vacīsamācāro",
  "atk-s0102a7:142_7": "sevitabbo. Anariyapariyesanaṁ pariyesantānaṁ devadattādīnaṁ viya pariyesanā na sevitabbā,",
  "atk-s0102a7:142_8": "ariyapariyesanameva pariyesantānaṁ dhammasenāpatimahāmoggallānattherādīnaṁ viya pariyesanā sevitabbā.",
  "atk-s0102a7:143_0": "Evaṁ paṭipanno khoti evaṁ asevitabbaṁ kāyavacīsamācāraṁ pariyesanañca pahāya sevitabbānaṁ",
  "atk-s0102a7:143_1": "pāripūriyā paṭipanno, devānaminda, bhikkhu pātimokkhasaṁvarāya uttamajeṭṭhakasīlasaṁvaratthāya",
  "atk-s0102a7:143_2": "paṭipanno nāma hotīti bhagavā khīṇāsavassa āgamanīyapubbabhāgapaṭipadaṁ kathesi.",
  "atk-s0102a7:144": "Indriyasaṁvaravaṇṇanā",
  "atk-s0102a7:145_0": "365. Dutiyapucchāyaṁ indriyasaṁvarāyāti indriyānaṁ pidhānāya, guttadvāratāya saṁvutadvāratāyāti",
  "atk-s0102a7:145_1": "attho. Vissajjane panassa cakkhuviññeyyaṁ rūpampītiādi sevitabbarūpādivasena indriyasaṁvaradassanatthaṁ",
  "atk-s0102a7:145_2": "vuttaṁ. Tattha evaṁ vutteti heṭṭhā somanassādipañhāvissajjanānaṁ sutattā imināpi",
  "atk-s0102a7:145_3": "evarūpena bhavitabbanti sañjātapaṭibhāno bhagavatā evaṁ vutte sakko devānamindo bhagavantaṁ",
  "atk-s0102a7:145_4": "etadavoca, etaṁ imassa kho ahaṁ, bhanteti ādikaṁ vacanaṁ avoca. Bhagavāpissa okāsaṁ",
  "atk-s0102a7:145_5": "datvā tuṇhī ahosi. Kathetukāmopi hi yo atthaṁ sampādetuṁ na sakkoti, atthaṁ sampādetuṁ",
  "atk-s0102a7:145_6": "sakkonto vā na kathetukāmo hoti, na tassa bhagavā okāsaṁ karoti. Ayaṁ pana yasmā",
  "atk-s0102a7:145_7": "kathetukāmo ceva, sakkoti ca atthaṁ sampādetuṁ tenassa bhagavā okāsamakāsi.",
  "atk-s0102a7:146_0": "Tattha evarūpaṁ na sevitabbanti ādīsu ayaṁ saṅkhepo – yaṁ rūpaṁ passato rāgādayo",
  "atk-s0102a7:146_1": "uppajjanti, taṁ na sevitabbaṁ na daṭṭhabbaṁ na oloketabbanti attho. Yaṁ pana passato",
  "atk-s0102a7:146_2": "asubhasaññā vā saṇṭhāti, pasādo vā uppajjati, aniccasaññāpaṭilābho vā hoti, taṁ sevitabbaṁ.",
  "atk-s0102a7:147_0": "Yaṁ cittakkharaṁ cittabyañjanampi saddaṁ suṇato rāgādayo uppajjanti, evarūpo saddo",
  "atk-s0102a7:147_1": "na sevitabbo. Yaṁ pana atthanissitaṁ dhammanissitaṁ kumbhadāsigītampi suṇantassa",
  "atk-s0102a7:147_2": "pasādo vā uppajjati, nibbidā vā saṇṭhāti, evarūpo saddo sevitabbo.",
  "atk-s0102a7:148": "Yaṁ gandhaṁ ghāyato rāgādayo uppajjanti, evarūpo gandho na sevitabbo. Yaṁ pana gandhaṁ ghāyato asubhasaññādipaṭilābho hoti, evarūpo gandho sevitabbo.",
  "atk-s0102a7:149_0": "Yaṁ rasaṁ sāyato rāgādayo uppajjanti, evarūpo raso na sevitabbo. Yaṁ pana rasaṁ sāyato",
  "atk-s0102a7:149_1": "āhāre paṭikūlasaññā ceva uppajjati, sāyitapaccayā ca kāyabalaṁ nissāya ariyabhūmiṁ",
  "atk-s0102a7:149_2": "okkamituṁ sakkoti, mahāsīvattherabhāgineyyasīvasāmaṇerassa viya paribhuñjantasseva",
  "atk-s0102a7:149_3": "kilesakkhayo vā hoti, evarūpo raso sevitabbo.",
  "atk-s0102a7:150_0": "Yaṁ phoṭṭhabbaṁ phusato rāgādayo uppajjanti, evarūpaṁ phoṭṭhabbaṁ na sevitabbaṁ.",
  "atk-s0102a7:150_1": "Yaṁ pana phusato sāriputtattherādīnaṁ viya āsavakkhayo ceva, vīriyañca supaggahitaṁ,",
  "atk-s0102a7:150_2": "pacchimā ca janatā diṭṭhānugatiṁ āpādanena anuggahitā hoti, evarūpaṁ phoṭṭhabbaṁ",
  "atk-s0102a7:150_3": "sevitabbaṁ. Sāriputtatthero kira tiṁsa vassāni mañce piṭṭhiṁ na pasāresi. Tathā mahāmoggallānatthero.",
  "atk-s0102a7:150_4": "Mahākassapatthero vīsavassasataṁ mañce piṭṭhiṁ na pasāresi. Anuruddhatthero paññāsa",
  "atk-s0102a7:150_5": "vassāni. Bhaddiyatthero tiṁsa vassāni. Soṇatthero aṭṭhārasa vassāni. Raṭṭhapālatthero",
  "atk-s0102a7:150_6": "dvādasa. Ānandatthero pannarasa. Rāhulatthero dvādasa. Bākulatthero asīti vassāni.",
  "atk-s0102a7:150_7": "Nāḷakatthero yāvaparinibbānā mañce piṭṭhiṁ na pasāresīti.",
  "atk-s0102a7:151_0": "Ye manoviññeyye dhamme samannāharantassa rāgādayo uppajjanti, “aho, vata yaṁ paresaṁ",
  "atk-s0102a7:151_1": "paravittūpakaraṇaṁ taṁ mamassā”tiādinā nayena vā abhijjhādīni āpāthamāgacchanti evarūpā",
  "atk-s0102a7:151_2": "dhammā na sevitabbā. “Sabbe sattā averā hontū”ti evaṁ mettādivasena, ye vā pana tiṇṇaṁ",
  "atk-s0102a7:151_3": "therānaṁ dhammā, evarūpā sevitabbā. Tayo kira therā vassūpanāyikadivase kāmavitakkādayo",
  "atk-s0102a7:151_4": "akusalavitakkā na vitakketabbāti katikaṁ akaṁsu. Atha pavāraṇadivase saṅghatthero",
  "atk-s0102a7:151_5": "saṅghanavakaṁ pucchi – “āvuso, imasmiṁ temāse kittake ṭhāne cittassa dhāvituṁ dinna”nti?",
  "atk-s0102a7:151_6": "Na, bhante, pariveṇaparicchedato bahi dhāvituṁ adāsinti. Dutiyaṁ pucchi – “tava āvuso”ti?",
  "atk-s0102a7:151_7": "Nivāsagehato, bhante, bahi dhāvituṁ na adāsinti. Atha dvepi theraṁ pucchiṁsu “tumhākaṁ",
  "atk-s0102a7:151_8": "pana, bhante”ti? Niyakajjhattakhandhapañcakato, āvuso, bahi dhāvituṁ na adāsinti.",
  "atk-s0102a7:151_9": "Tumhehi, bhante, dukkaraṁ katanti. Evarūpo manoviññeyyo dhammo sevitabbo.",
  "atk-s0102a7:152_0": "366.Ekantavādāti ekoyeva anto vādassa etesaṁ, na dvedhā gatavādāti ekantavādā, ekaññeva",
  "atk-s0102a7:152_1": "vadantīti pucchati. Ekantasīlāti ekācārā. Ekantachandāti ekaladdhikā. Ekantaajjhosānāti ekantapariyosānā.",
  "atk-s0102a7:153_0": "Anekadhātu nānādhātu kho, devānaminda, lokoti devānaminda, ayaṁ loko anekajjhāsayo",
  "atk-s0102a7:153_1": "nānajjhāsayo. Ekasmiṁ gantukāme eko ṭhātukāmo hoti. Ekasmiṁ ṭhātukāme eko sayitukāmo",
  "atk-s0102a7:153_2": "hoti. Dve sattā ekajjhāsayā nāma dullabhā. Tasmiṁ anekadhātunānādhātusmiṁ loke yaṁ",
  "atk-s0102a7:153_3": "yadeva dhātuṁ yaṁ yadeva ajjhāsayaṁ sattā abhinivisanti gaṇhanti, taṁ tadeva. Thāmasā",
  "atk-s0102a7:153_4": "parāmāsāti thāmena ca parāmāsena ca. Abhinivissa voharantīti suṭṭhu gaṇhitvā voharanti,",
  "atk-s0102a7:153_5": "kathenti dīpenti kittenti. Idameva saccaṁ moghamaññanti idaṁ amhākameva vacanaṁ saccaṁ,",
  "atk-s0102a7:153_6": "aññesaṁ vacanaṁ moghaṁ tucchaṁ niratthakanti.",
  "atk-s0102a7:154_0": "Accantaniṭṭhāti anto vuccati vināso, antaṁ atītā niṭṭhā etesanti accantaniṭṭhā. Yā",
  "atk-s0102a7:154_1": "etesaṁ niṭṭhā, yo paramassāso nibbānaṁ, taṁ sabbesaṁ vināsātikkantaṁ niccanti vuccati.",
  "atk-s0102a7:154_2": "Yogakkhemoti nibbānasseva nāmaṁ, accanto yogakkhemo etesanti accantayogakkhemī. Seṭṭhaṭṭhena",
  "atk-s0102a7:154_3": "brahmaṁ ariyamaggaṁ carantīti brahmacārī. Accantatthāya brahmacārī accantabrahmacārī.",
  "atk-s0102a7:154_4": "Pariyosānantipi nibbānassa nāmaṁ. Accantaṁ pariyosānaṁ etesanti accantapariyosānā.",
  "atk-s0102a7:155_0": "Taṇhāsaṅkhayavimuttāti taṇhāsaṅkhayoti maggopi nibbānampi. Maggo taṇhaṁ saṅkhiṇāti",
  "atk-s0102a7:155_1": "vināsetīti taṇhāsaṅkhayo. Nibbānaṁ yasmā taṁ āgamma taṇhā saṅkhiyati vinassati, tasmā",
  "atk-s0102a7:155_2": "taṇhāsaṅkhayo. Taṇhāsaṅkhayena maggena vimuttā, taṇhāsaṅkhaye nibbāne vimuttā adhimuttāti",
  "atk-s0102a7:155_3": "taṇhāsaṅkhayavimuttā.",
  "atk-s0102a7:156_0": "Ettāvatā ca bhagavatā cuddasapi mahāpañhā byākatā honti. Cuddasa mahāpañhā nāma issāmacchariyaṁ",
  "atk-s0102a7:156_1": "eko pañho, piyāppiyaṁ eko, chando eko, vitakko eko, papañco eko, somanassaṁ eko,",
  "atk-s0102a7:156_2": "domanassaṁ eko, upekkhā eko, kāyasamācāro eko, vacīsamācāro eko, pariyesanā eko,",
  "atk-s0102a7:156_3": "indriyasaṁvaro eko, anekadhātu eko, accantaniṭṭhā ekoti.",
  "atk-s0102a7:157_0": "367.Ejāti calanaṭṭhena taṇhā vuccati. Sā pīḷanaṭṭhena rogo, anto padussanaṭṭhena",
  "atk-s0102a7:157_1": "gaṇḍo, anuppaviṭṭhaṭṭhena sallaṁ. Tasmā ayaṁ purisoti yasmā ejā attanā katakammānurūpena",
  "atk-s0102a7:157_2": "purisaṁ tattha tattha abhinibbattatthāya kaḍḍhati, tasmā ayaṁ puriso tesaṁ tesaṁ",
  "atk-s0102a7:157_3": "bhavānaṁ vasena uccāvacaṁ āpajjati. Brahmaloke ucco hoti, devaloke avaco. Devaloke",
  "atk-s0102a7:157_4": "ucco, manussaloke avaco. Manussaloke ucco, apāye avaco. Yesāhaṁ, bhanteti yesaṁ ahaṁ",
  "atk-s0102a7:157_5": "bhante. Sandhivasena panettha “yesāha”nti hoti. Yathāsutaṁ yathāpariyattanti yathā",
  "atk-s0102a7:157_6": "mayā suto ceva uggahito ca, evaṁ. Dhammaṁ desemīti sattavatapadaṁ dhammaṁ desemi.",
  "atk-s0102a7:157_7": "Na cāhaṁ tesanti ahaṁ pana tesaṁ sāvako na sampajjāmi. Ahaṁ kho pana, bhantetiādinā",
  "atk-s0102a7:157_8": "attano sotāpannabhāvaṁ jānāpeti.",
  "atk-s0102a7:158": "Somanassapaṭilābhakathāvaṇṇanā",
  "atk-s0102a7:159_0": "368.Vedapaṭilābhanti tuṭṭhipaṭilābhaṁ. Devāsurasaṅgāmoti devānañca asurānañca saṅgāmo.",
  "atk-s0102a7:159_1": "Samupabyūḷhoti samāpanno nalāṭena nalāṭaṁ paharaṇākārappatto viya. Etesaṁ kira kadāci",
  "atk-s0102a7:159_2": "mahāsamuddapiṭṭhe saṅgāmo hoti tattha pana chedanavijjhanādīhi aññamaññaṁ ghāto nāma",
  "atk-s0102a7:159_3": "natthi, dārumeṇḍakayuddhaṁ viya jayaparājayamattameva hoti. Kadāci devā jinanti,",
  "atk-s0102a7:159_4": "kadāci asurā. Tattha yasmiṁ saṅgāme devā puna apaccāgamanāya asure jiniṁsu, taṁ sandhāya",
  "atk-s0102a7:159_5": "tasmiṁ kho pana bhantetiādimāha. Ubhayametanti ubhayaṁ etaṁ. Duvidhampi ojaṁ ettha",
  "atk-s0102a7:159_6": "devaloke devāyeva paribhuñjissantīti evamassa āvajjantassa balavapītisomanassaṁ uppajji.",
  "atk-s0102a7:159_7": "Sadaṇḍāvacaroti sadaṇḍāvacarako, daṇḍaggahaṇena satthaggahaṇena saddhiṁ ahosi, na",
  "atk-s0102a7:159_8": "nikkhittadaṇḍasatthoti dasseti. Ekantanibbidāyāti ekanteneva vaṭṭe nibbindanatthāyāti",
  "atk-s0102a7:159_9": "sabbaṁ mahāgovindasutte vuttameva.",
  "atk-s0102a7:160_0": "369.Pavedesīti kathesi dīpesi. Idhevāti imasmiññeva okāse. Devabhūtassa me satoti",
  "atk-s0102a7:160_1": "devassa me sato. Punarāyu ca me laddhoti puna aññena kammavipākena me jīvitaṁ laddhanti,",
  "atk-s0102a7:160_2": "iminā attano cutabhāvaṁ ceva upapannabhāvañca āvikaroti.",
  "atk-s0102a7:161_0": "Diviyā kāyāti dibbā attabhāvā. Āyuṁ hitvā amānusanti dibbaṁ āyuṁ jahitvā. Amūḷho",
  "atk-s0102a7:161_1": "gabbhamessāmīti niyatagatikattā amūḷho hutvā. Yattha me ramatī manoti yattha me mano",
  "atk-s0102a7:161_2": "ramissati, tattheva khattiyakulādīsu gabbhaṁ upagacchissāmīti sattakkhattuṁ deve",
  "atk-s0102a7:161_3": "ca mānuse cāti imamatthaṁ dīpeti.",
  "atk-s0102a7:162": "Ñāyena viharissāmīti manussesu upapannopi mātaraṁ jīvitā voropanādīnaṁ abhabbattā ñāyena kāraṇena samena viharissāmīti attho.",
  "atk-s0102a7:163_0": "Sambodhice bhavissatīti idaṁ sakadāgāmimaggaṁ sandhāya vadati, sace sakadāgāmī bhavissāmīti",
  "atk-s0102a7:163_1": "dīpeti. Aññātā viharissāmīti aññātā ājānitukāmo hutvā viharissāmi. Sveva anto bhavissatīti",
  "atk-s0102a7:163_2": "so eva me manussaloke anto bhavissatīti.",
  "atk-s0102a7:164": "Punadevo bhavissāmi, devalokasmiṁ uttamoti puna devalokasmiṁ uttamo sakko devānamindo bhavissāmīti vadati.",
  "atk-s0102a7:165_0": "Antime vattamānamhīti antime bhave vattamāne. So nivāso bhavissatīti ye te āyunā",
  "atk-s0102a7:165_1": "ca paññāya ca akaniṭṭhā jeṭṭhakā sabbadevehi paṇītatarā devā, avasāne me so nivāso",
  "atk-s0102a7:165_2": "bhavissati. Ayaṁ kira tato sakkattabhāvato cuto tasmiṁ attabhāve anāgāmimaggassa",
  "atk-s0102a7:165_3": "paṭiladdhattā uddhaṁsoto akaniṭṭhagāmī hutvā avihādīsu nibbattanto avasāne akaniṭṭhe",
  "atk-s0102a7:165_4": "nibbattissati. Taṁ sandhāya evamāha. Esa kira avihesu kappasahassaṁ vasissati, atappesu",
  "atk-s0102a7:165_5": "dve kappasahassāni, sudassesu cattāri kappasahassāni, sudassīsu aṭṭha, akaniṭṭhesu",
  "atk-s0102a7:165_6": "soḷasāti ekatiṁsa kappasahassāni brahmaāyuṁ anubhavissati. Sakko devarājā anāthapiṇḍiko",
  "atk-s0102a7:165_7": "gahapati visākhā mahāupāsikāti tayopi hi ime ekappamāṇaāyukā eva, vaṭṭābhiratasattā",
  "atk-s0102a7:165_8": "nāma etehi sadisā sukhabhāgino nāma natthi.",
  "atk-s0102a7:166": "370.Apariyositasaṅkappoti aniṭṭhitamanoratho. Yassu maññāmi samaṇeti ye ca samaṇe pavivittavihārinoti maññāmi.",
  "atk-s0102a7:167": "Ārādhanāti sampādanā. Virādhanāti asampādanā. Na sampāyantīti sampādetvā kathetuṁ na sakkonti.",
  "atk-s0102a7:168_0": "Ādiccabandhunanti ādiccopi gotamagotto, bhagavāpi gotamagotto, tasmā evamāha. Yaṁ",
  "atk-s0102a7:168_1": "karomasīti yaṁ pubbe brahmuno namakkāraṁ karoma. Samaṁ devehīti devehi saddhiṁ, ito",
  "atk-s0102a7:168_2": "paṭṭhāya idāni amhākaṁ brahmuno namakkārakaraṇaṁ natthīti dasseti. Sāmaṁ karomāti namakkāraṁ karoma.",
  "atk-s0102a7:169_0": "371.Parāmasitvāti tuṭṭhacitto sahāyaṁ hatthena hatthamhi paharanto viya pathaviṁ",
  "atk-s0102a7:169_1": "paharitvā, sakkhibhāvatthāya vā paharitvā “yathā tvaṁ niccalo, evamahaṁ bhagavatī”ti.",
  "atk-s0102a7:169_2": "Ajjhiṭṭhapañhāti ajjhesitapañhā patthitapañhā. Sesaṁ sabbattha uttānamevāti.",
  "atk-s0102a7:170": "Iti sumaṅgalavilāsiniyā dīghanikāyaṭṭhakathāyaṁ",
  "atk-s0102a7:171": "Sakkapañhasuttavaṇṇanā niṭṭhitā."
}