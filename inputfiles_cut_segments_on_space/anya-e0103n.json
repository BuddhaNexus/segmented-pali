{
  "anya-e0103n:6": "Namo tassa bhagavato arahato sammāsambuddhassa",
  "anya-e0103n:7": "Visuddhimagga-mahāṭīkā",
  "anya-e0103n:8": "(Paṭhamo bhāgo)",
  "anya-e0103n:9": "Ganthārambhakathā",
  "anya-e0103n:10": "Saddhammaraṃsimālī yo, vineyyakamalākare;",
  "anya-e0103n:11": "Vibodhesi mahāmoha-tamaṃ hantvāna sabbaso.",
  "anya-e0103n:12": "Ñāṇātisayabimbaṃ taṃ, visuddhakaruṇāruṇaṃ;",
  "anya-e0103n:13": "Vanditvā nirupaklesaṃ, buddhādiccaṃ mahodayaṃ.",
  "anya-e0103n:14": "Lokālokakaraṃ dhammaṃ, guṇarasmisamujjalaṃ;",
  "anya-e0103n:15": "Ariyasaṅghañca samphullaṃ, visuddhakamalākaraṃ.",
  "anya-e0103n:16": "Vandanājanitaṃ puññaṃ, iti yaṃ ratanattaye;",
  "anya-e0103n:17": "Hatantarāyo sabbattha, hutvāhaṃ tassa tejasā.",
  "anya-e0103n:18": "Sampannasīlācārena, dhīmatā sucivuttinā;",
  "anya-e0103n:19": "Ajjhesito dāṭhānāgattherena thiracetasā.",
  "anya-e0103n:20": "Visuddhacarito nātho, yaṃ visuddhimanuttaraṃ;",
  "anya-e0103n:21": "Patvā desesi karuṇāsamussāhitamānaso.",
  "anya-e0103n:22": "Tassā adhigamūpāyo, visuddhanayamaṇḍito;",
  "anya-e0103n:23": "Visuddhimaggo yo vutto, suvisuddhapadakkamo.",
  "anya-e0103n:24": "Suvisuddhaṃ asaṃkiṇṇaṃ, nipuṇatthavinicchayaṃ;",
  "anya-e0103n:25": "Mahāvihāravāsīnaṃ, samayaṃ avilomayaṃ.",
  "anya-e0103n:26": "Tassa nissāya porāṇaṃ, kathāmaggaṃ anākulaṃ;",
  "anya-e0103n:27": "Tantinayānugaṃ suddhaṃ, karissāmatthavaṇṇanaṃ.",
  "anya-e0103n:28": "Iti ākaṅkhamānassa, saddhammassa ciraṭṭhitiṃ;",
  "anya-e0103n:29": "Vibhajantassa tassatthaṃ, nisāmayatha sādhavoti.",
  "anya-e0103n:30": "Nidānādikathāvaṇṇanā",
  "anya-e0103n:31_0": "1. Svāyaṃ visuddhimaggo yaṃ suttapadaṃ nissāya paṭṭhapīyati, taṃ tāva nikkhipitvā",
  "anya-e0103n:31_1": "tassa nidānādiniddhāraṇamukhena nānappakārato atthaṃ saṃvaṇṇetuṃ “sīle patiṭṭhāyā”tiādi",
  "anya-e0103n:31_2": "āraddhaṃ. Dhammaṃ saṃvaṇṇentena hi ādito tassa nidānaṃ vattabbaṃ, tato payojanaṃ",
  "anya-e0103n:31_3": "piṇḍattho padattho sambandho adhippāyo codanā sodhanaṃ vattabbaṃ. Tathā ceva ācariyena",
  "anya-e0103n:31_4": "paṭipannaṃ. Ettha hi bhagavantaṃ kirātiādi desanāya nidānapayojananiddhāraṇaṃ, visuddhimaggaṃ",
  "anya-e0103n:31_5": "bhāsissantiādi piṇḍatthaniddhāraṇaṃ, sīle ṭhatvātiādi padatthasambandhādhippāyavibhāvanā,",
  "anya-e0103n:31_6": "kiṃ sīlantiādi codanā, tato paraṃ sodhanaṃ, samādhipaññākathāsupi eseva nayo. Kasmā",
  "anya-e0103n:31_7": "panettha vissajjanagāthā ādimhi nikkhittā, na pucchāgāthā. Pucchāpubbikā hi vissajjanāti?",
  "anya-e0103n:31_8": "Vuccate – tadatthassa maṅgalabhāvato, sāsanassa ādikalyāṇādibhāvavibhāvanato, bhayādiupaddavanivāraṇena",
  "anya-e0103n:31_9": "antarāyavidhamanato, upari saṃvaṇṇetabbadhammasaṅgahato cāti veditabbaṃ.",
  "anya-e0103n:32_0": "Etthāha – kasmā panāyaṃ visuddhimaggakathā vatthupubbikā āraddhā, na satthuthomanāpubbikāti?",
  "anya-e0103n:32_1": "Vuccate – visuṃ asaṃvaṇṇanādibhāvato. Sumaṅgalavilāsinīādayo viya hi dīghanikāyādīnaṃ",
  "anya-e0103n:32_2": "nāyaṃ visuṃ saṃvaṇṇanā, na pakaraṇantaraṃ vā abhidhammāvatārasumatāvatārādi viya.",
  "anya-e0103n:32_3": "Tāsaṃyeva pana sumaṅgalavilāsinīādīnaṃ visesabhūtā. Tenevāha “majjhe visuddhimaggo”tiādi.",
  "anya-e0103n:32_4": "Atha vā thomanāpubbikāpi cāyaṃ kathā na vatthupubbikāvāti daṭṭhabbaṃ. Sāsane hi vatthukittanaṃ",
  "anya-e0103n:32_5": "na loke viya kevalaṃ hoti, sāsanasampattikittanattā pana satthu aviparītadhammadesanābhāvavibhāvanena",
  "anya-e0103n:32_6": "satthuguṇasaṃkittanaṃ ulliṅgantameva pavattati. Tathā hi vakkhati “ettāvatā tisso",
  "anya-e0103n:32_7": "sikkhā”tiādi. Sotāpannādibhāvassa ca kāraṇanti ettha hi ādi-saddena sabbasakadāgāmianāgāmino",
  "anya-e0103n:32_8": "viya sabbepi arahanto saṅgayhanti vibhāgassa anuddhaṭattā. Tena tiṇṇampi bodhisattānaṃ",
  "anya-e0103n:32_9": "nibbedhabhāgiyā sīlādayo idha “sīle patiṭṭhāyā”tiādivacanena saṅgahitāti daṭṭhabbaṃ.",
  "anya-e0103n:32_10": "Tiṇṇampi hi nesaṃ carimabhave visesato saṃsārabhayikkhaṇaṃ, yathāsakaṃ sīle patiṭṭhāya",
  "anya-e0103n:32_11": "samathavipassanaṃ ussukkāpetvā taṇhājaṭāvijaṭanapaṭipatti ca samānāti. Atha vā “so",
  "anya-e0103n:32_12": "imaṃ vijaṭaye jaṭa”nti sādhāraṇavacanena sātisayaṃ, niratisayañca taṇhājaṭāvijaṭanaṃ",
  "anya-e0103n:32_13": "gahitaṃ. Tattha yaṃ niratisayaṃ savāsanappahānatāya. Tena satthu pahānasampadā kittitā",
  "anya-e0103n:32_14": "hoti, tannimittā ñāṇasampadā ca. Tadubhayena nānantarikatāya ānubhāvasampadādayopīti.",
  "anya-e0103n:32_15": "Evampi thomanāpubbikāyaṃ kathāti veditabbaṃ. Atha vā thomanāpubbikā evāyaṃ kathāti",
  "anya-e0103n:32_16": "daṭṭhabbaṃ, “sabbadhammesu appaṭihatañāṇacāro”tiādinā satthu thomanaṃ purakkhatvā",
  "anya-e0103n:32_17": "saṃvaṇṇanāya āraddhattā. Sā panāyaṃ yasmā pucchantassa ajjhāsayānurūpaṃ byākaraṇasamatthatāya",
  "anya-e0103n:32_18": "vibhāvanavasena pavattitā, āciṇṇañcetaṃ ācariyassa yadidaṃ saṃvaṇṇetabbadhammānukūlaṃ",
  "anya-e0103n:32_19": "saṃvaṇṇanārambhe satthu abhitthavanaṃ. Tasmā iminā kāraṇena evamettha thomanā pavattitāti.",
  "anya-e0103n:32_20": "Thomanākārassa vuccamānassa kāraṇaṃ uddharantena paṭhamaṃ vissajjanagāthaṃ nikkhipitvā",
  "anya-e0103n:32_21": "tassā nidānacodanāmukhena pucchāgāthaṃ sarūpato ca atthato ca dassetvā tassā pucchāya",
  "anya-e0103n:32_22": "aviparītabyākaraṇasamatthabhāvāvajotanaṃ bhagavato thomanaṃ purakkhatvā yathādhippetadhammasaṃvaṇṇanā",
  "anya-e0103n:32_23": "katā. Tenāha “sīle patiṭṭhāyā”tiādi. Tattha gāthāya attho parato āvi bhavissati.",
  "anya-e0103n:33_0": "Itītiādīsu itīti ayaṃ iti-saddo hetu parisamāpanādipadatthavipariyāyapakārāvadhāraṇanidassanādianekatthappabhedo.",
  "anya-e0103n:33_1": "Tathā hesa “ruppatīti kho, bhikkhave, tasmā ‘rūpa’nti vuccatī”tiādīsu hetumhi āgato.",
  "anya-e0103n:33_2": "“Tasmātiha me, bhikkhave, dhammadāyādā bhavatha, mā āmisadāyādā. Atthi me tumhesu",
  "anya-e0103n:33_3": "anukampā ‘kinti me sāvakā dhammadāyādā bhaveyyuṃ, no āmisadāyādā”tiādīsu parisamāpane.",
  "anya-e0103n:33_4": "“Iti vā iti evarūpā naccagītavāditavisūkadassanā paṭivirato”tiādīsu ādiatthe. “Māgaṇḍiyoti",
  "anya-e0103n:33_5": "tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti",
  "anya-e0103n:33_6": "byañjanaṃ abhilāpo”tiādīsu padatthavipariyāye. “Iti kho, bhikkhave, sappaṭibhayo",
  "anya-e0103n:33_7": "bālo, appaṭibhayo paṇḍito. Saupaddavo bālo, anupaddavo paṇḍito. Saupasaggo bālo,",
  "anya-e0103n:33_8": "anupasaggo paṇḍito”tiādīsu pakāre. “Atthi idappaccayā jarāmaraṇanti iti puṭṭhena",
  "anya-e0103n:33_9": "satā, ānanda, atthītissa vacanīyaṃ, kiṃpaccayā jarāmaraṇanti iti ce vadeyya, jātipaccayā",
  "anya-e0103n:33_10": "jarāmaraṇanti iccassa vacanīya”ntiādīsu avadhāraṇe, sanniṭṭhāneti attho. “Atthīti",
  "anya-e0103n:33_11": "kho, kaccāna, ayameko anto, natthīti kho, kaccāna, ayaṃ dutiyo anto”tiādīsu nidassane.",
  "anya-e0103n:33_12": "Idhāpi nidassane daṭṭhabbo, pakāretipi vattuṃ vaṭṭateva. Paṭhamo pana iti-saddo parisamāpane",
  "anya-e0103n:33_13": "daṭṭhabbo. Hīti avadhāraṇe. Idanti āsannapaccakkhavacanaṃ yathādhigatassa suttapadassa abhimukhīkaraṇato.",
  "anya-e0103n:34": "Vuttanti ayaṃ vutta-saddo saupasaggo, anupasaggo ca vappanavāpasamīkaraṇakesohāraṇajīvitavuttipamuttabhāvapāvacanapavattitaajjhesanakathanādīsu dissati. Tathā hi ayaṃ –",
  "anya-e0103n:35": "“Gāvo tassa pajāyanti, khette vuttaṃ virūhati;",
  "anya-e0103n:36": "Vuttānaṃ phalamasnāti, yo mittānaṃ na dubbhatī”ti. –",
  "anya-e0103n:37_0": "Ādīsu vappane āgato. “No ca kho paṭivutta”ntiādīsu aṭṭhadantakādīhi vāpasamīkaraṇe.",
  "anya-e0103n:37_1": "“Kāpaṭiko māṇavo daharo vuttasiro”tiādīsu kesohāraṇe. “Pannalomo paradattavutto migabhūtena",
  "anya-e0103n:37_2": "cetasā viharatī”tiādīsu jīvitavuttiyaṃ. “Seyyathāpi nāma paṇḍupalāso bandhanā pavutto",
  "anya-e0103n:37_3": "abhabbo haritatthāyā”tiādīsu bandhanato pamuttabhāve. “Yesamidaṃ etarahi porāṇaṃ",
  "anya-e0103n:37_4": "mantapadaṃ gītaṃ pavuttaṃ samihita”ntiādīsu pāvacanabhāvena pavattite. Loke pana",
  "anya-e0103n:37_5": "“vutto guṇo vutto pārāyano”tiādīsu ajjhesane. “Vuttaṃ kho panetaṃ bhagavatā ‘dhammadāyādā",
  "anya-e0103n:37_6": "me, bhikkhave, bhavatha, mā āmisadāyādā’ti”ādīsu kathane. Idhāpi kathane eva daṭṭhabbo.",
  "anya-e0103n:37_7": "Tasmā “iti hi evameva idaṃ suttaṃ desita”nti yathānikkhittaṃ gāthaṃ desitabhāvena",
  "anya-e0103n:37_8": "nidasseti. Tassā vā desitākāraṃ avadhāreti.",
  "anya-e0103n:38_0": "Kasmāti hetumhi nissakkaṃ. Panāti vacanālaṅkāramattaṃ. Ubhayenāpi kāraṇaṃ pucchati.",
  "anya-e0103n:38_1": "Etanti yathāvuttaṃ suttapadaṃ paccāmasati. Vuttanti pucchānimittaṃ. Tadatthassa attano",
  "anya-e0103n:38_2": "buddhiyaṃ viparivattamānataṃ upādāya “ida”nti vatvā puna bhagavatā bhāsitākāraṃ sandhāya",
  "anya-e0103n:38_3": "“eta”nti vuttaṃ. Sakalena panānena vacanena desanāya nidānaṃ jotitaṃ hoti. Parato",
  "anya-e0103n:38_4": "tassā desakadesakālapaṭiggāhake vibhāvetuṃ “bhagavantaṃ kirā”tiādi vuttaṃ. Tattha",
  "anya-e0103n:38_5": "kirāti anussavanatthe nipāto. Tena vuccamānassatthassa anu anu suyyamānataṃ dīpeti.",
  "anya-e0103n:38_6": "Rattibhāgeti rattiyā ekasmiṃ koṭṭhāse, majjhimayāmeti adhippāyo. Vessavaṇādayo viya",
  "anya-e0103n:38_7": "apākaṭanāmadheyyattā aññataro. Devo eva devaputto. Saṃsayasamugghāṭatthanti vicikicchāsallasamuddharaṇatthaṃ",
  "anya-e0103n:38_8": "pucchīti yojanā. “Saṃsayasamugghāṭattha”nti ca iminā pañcasu pucchāsu ayaṃ vimaticchedanāpucchāti",
  "anya-e0103n:38_9": "dasseti. Yena atthena taṇhā “jaṭā”ti vuttā, tameva atthaṃ dassetuṃ “jāliniyā”tiādi",
  "anya-e0103n:38_10": "vuttaṃ. Sā hi aṭṭhasatataṇhāvicaritappabhedo attano avayavabhūto eva jālo etissā",
  "anya-e0103n:38_11": "atthīti “jālinī”ti vuccati.",
  "anya-e0103n:39_0": "Idānissā jaṭākārena pavattiṃ dassetuṃ “sā hī”tiādi vuttaṃ. Tattha rūpādīsu ārammaṇesūti",
  "anya-e0103n:39_1": "tassā pavattiṭṭhānamāha, rūpādichaḷārammaṇavinimuttassa taṇhāvisayassa abhāvato.",
  "anya-e0103n:39_2": "Heṭṭhupariyavasenāti kadāci rūpārammaṇe kadāci yāva dhammārammaṇe kadāci dhammārammaṇe",
  "anya-e0103n:39_3": "kadāci yāva rūpārammaṇeti evaṃ heṭṭhā, upari ca pavattivasena. Desanākkamena cettha",
  "anya-e0103n:39_4": "heṭṭhupariyatā daṭṭhabbā. Kadāci kāmabhave kadāci rūpabhave kadāci arūpabhave kadāci",
  "anya-e0103n:39_5": "vā arūpabhave…pe… kadāci kāmabhaveti evamettha heṭṭhupariyavasena pavatti veditabbā.",
  "anya-e0103n:39_6": "Sabbasaṅkhārānaṃ khaṇe khaṇe bhijjanasabhāvattā aparāparuppatti ettha saṃsibbananti",
  "anya-e0103n:39_7": "āha “punappunaṃ uppajjanato”ti. “Saṃsibbanaṭṭhenā”ti idaṃ yena sambandhena jaṭā viyāti",
  "anya-e0103n:39_8": "jaṭāti jaṭātaṇhānaṃ upamūpameyyatā, taṃdassanaṃ. Ayaṃ hettha attho – yathā jālino",
  "anya-e0103n:39_9": "veḷugumbassa sākhā, kosasañcayādayo ca attanā attano avayavehi saṃsibbitā vinaddhā",
  "anya-e0103n:39_10": "“jaṭā”ti vuccanti, evaṃ taṇhāpi saṃsibbanasabhāvenāti, “saṃsibbitaṭṭhenā”ti vā pāṭho,",
  "anya-e0103n:39_11": "attanāva attano saṃsibbitabhāvenāti attho. Ayaṃ hi taṇhā kosakārakimi viya attanāva",
  "anya-e0103n:39_12": "attānampi saṃsibbantī pavattati. Tenāha bhagavā “rūpataṇhā loke piyarūpaṃ sātarūpaṃ,",
  "anya-e0103n:39_13": "etthesā taṇhā uppajjamānā uppajjati, ettha nivisamānā nivisatī”tiādi. Ime sattā “mama",
  "anya-e0103n:39_14": "ida”nti pariggahitaṃ vatthuṃ attanibbisesaṃ maññamānā abbhantarimaṃ karonti. Abbhantarattho",
  "anya-e0103n:39_15": "ca antosaddoti sakaparikkhāre uppajjamānāpi taṇhā “antojaṭā”ti vuttā. Pabbajitassa",
  "anya-e0103n:39_16": "pattādi, gahaṭṭhassa hatthiādi sakaparikkhāro.",
  "anya-e0103n:40_0": "“Attā”ti bhavati ettha abhimānoti attabhāvo, upādānakkhandhapañcakaṃ. Sarīranti keci.",
  "anya-e0103n:40_1": "Mama attabhāvo sundaro, asukassa viya mama attabhāvo bhaveyyāti vā ādinā sakaattabhāvādīsu",
  "anya-e0103n:40_2": "taṇhāya uppajjamānākāro veditabbo. Attano cakkhādīni ajjhattikāyatanāni. Attano,",
  "anya-e0103n:40_3": "paresañca rūpādīni bāhirāyatanāni. Paresaṃ sabbāni vā, saparasantatipariyāpannāni",
  "anya-e0103n:40_4": "vā cakkhādīni ajjhattikāyatanāni. Tathā rūpādīni bāhirāyatanāni. Parittamahaggatabhavesu",
  "anya-e0103n:40_5": "pavattiyāpi taṇhāya antojaṭābahijaṭābhāvo veditabbo. Kāmabhavo hi kassacipi kilesassa",
  "anya-e0103n:40_6": "avikkhambhitattā kathañcipi avimutto ajjhattaggahaṇassa visesapaccayoti “ajjhattaṃ,",
  "anya-e0103n:40_7": "anto”ti ca vuccati. Tabbipariyāyato rūpārūpabhavo “bahiddhā, bahī”ti ca. Tenāha bhagavā",
  "anya-e0103n:40_8": "“ajjhattasaṃyojano puggalo, bahiddhāsaṃyojano puggalo”ti. Visayabhedena, pavattiākārabhedena",
  "anya-e0103n:40_9": "ca anekabhedabhinnampi taṇhaṃ jaṭābhāvasāmaññena ekanti gahetvā “tāya evaṃ uppajjamānāya",
  "anya-e0103n:40_10": "jaṭāyā”ti vuttaṃ. Sā pana “pajā”ti vuttasattasantānapariyāpannā eva hutvā punappunaṃ",
  "anya-e0103n:40_11": "taṃ jaṭentī vinandhantī pavattatīti āha “jaṭāya jaṭitā pajā”ti. Tathā hi paramatthato",
  "anya-e0103n:40_12": "yadipi avayavabyatirekena samudāyo natthi, ekadeso pana samudāyo nāma na hotīti avayavato",
  "anya-e0103n:40_13": "samudāyaṃ bhinnaṃ katvā upamūpameyyaṃ dassento “yathā nāma veḷujaṭādīhi…pe… saṃsibbitā”ti",
  "anya-e0103n:40_14": "āha. Imaṃ jaṭanti sambandho. Tīsu dhātūsu ekampi asesetvā saṃsibbanena tedhātukaṃ",
  "anya-e0103n:40_15": "jaṭetvā ṭhitaṃ. Tenassā mahāvisayataṃ, vijaṭanassa ca sudukkarabhāvamāha. “Vijaṭetuṃ",
  "anya-e0103n:40_16": "ko samattho”ti iminā “vijaṭaye”ti padaṃ sattiatthaṃ, na vidhiādiatthanti dasseti.",
  "anya-e0103n:41_0": "Evaṃ “antojaṭā”tiādinā puṭṭho pana assa devaputtassa imaṃ gāthamāhāti sambandho.",
  "anya-e0103n:41_1": "“Edisova imaṃ pañhaṃ vissajjeyyā”ti satthāraṃ guṇato dassento “sabbadhammesu appaṭihatañāṇacāro”tiādimāha.",
  "anya-e0103n:41_2": "Tattha sabbadhammesūti atītādibhedabhinnesu sabbesu ñeyyadhammesu. Appaṭihatañāṇacāroti",
  "anya-e0103n:41_3": "anavasesañeyyāvaraṇappahānena nissaṅgacārattā navihatañāṇapavattiko. Etena tīsu kālesu",
  "anya-e0103n:41_4": "appaṭihatañāṇatāvibhāvanena ādito tiṇṇaṃ āveṇikadhammānaṃ gahaṇeneva tadekalakkhaṇatāya",
  "anya-e0103n:41_5": "tadavinābhāvato ca bhagavato sesāveṇikadhammānampi gahitabhāvo veditabbo. Dibbanti",
  "anya-e0103n:41_6": "kāmaguṇādīhi kīḷanti laḷanti, tesu vā viharanti, vijayasamatthatāyogena paccatthike",
  "anya-e0103n:41_7": "vijetuṃ icchanti, issariyadhanādisakkāradānaggahaṇaṃ, taṃtaṃatthānusāsanañca karontā",
  "anya-e0103n:41_8": "voharanti, puññātisayayogānubhāvappattāya jutiyā jotanti, yathādhippetañca visayaṃ",
  "anya-e0103n:41_9": "appaṭighātena gacchanti, yathicchitanipphādane ca sakkontīti devā. Atha vā devanīyā",
  "anya-e0103n:41_10": "taṃtaṃbyasananittharaṇatthikehi saraṇaṃ parāyaṇanti gamanīyā, abhitthavanīyā vā,",
  "anya-e0103n:41_11": "sobhāvisesayogena kamanīyāti vā devā. Te tividhā – sammutidevā upapattidevā visuddhidevāti.",
  "anya-e0103n:41_12": "Bhagavā pana niratisayāya abhiññākīḷāya uttamehi dibbabrahmaariyavihārehi saparasantānagatapañcavidhamāravijayicchānipphattiyā",
  "anya-e0103n:41_13": "cittissariyasattadhanādisammāpaṭipatti aveccapasādasakkāradānaggahaṇasaṅkhātena,",
  "anya-e0103n:41_14": "dhammasabhāvapuggalajjhāsayānurūpānusāsanīsaṅkhātena ca vohārātisayena paramāya paññāsarīrappabhāsaṅkhātāya",
  "anya-e0103n:41_15": "jutiyā, anaññasādhāraṇāya ñāṇasarīragatiyā, māravijayasabbasabbaññuguṇaparahitanipphādanesu",
  "anya-e0103n:41_16": "appaṭihatāya sattiyā ca samannāgatattā sadevakena lokena “saraṇa”nti gamanīyato,",
  "anya-e0103n:41_17": "abhitthavanīyato, bhattivasena kamanīyato ca sabbe te deve tehi guṇehi abhibhuyya",
  "anya-e0103n:41_18": "ṭhitattā tesaṃ devānaṃ seṭṭho uttamo devoti devadevo. Sabbadevehi pūjanīyataro devoti",
  "anya-e0103n:41_19": "vā, visuddhidevabhāvassa vā sabbaññuguṇālaṅkārassa vā adhigatattā aññesaṃ devānaṃ",
  "anya-e0103n:41_20": "atisayena devoti devadevo.",
  "anya-e0103n:42_0": "Aparimāṇāsu lokadhātūsu aparimāṇānaṃ sakkānaṃ, mahābrahmānañca guṇābhibhavanato adhiko",
  "anya-e0103n:42_1": "atisayo atirekataro vā sakko brahmā cāti sakkānaṃ atisakko brahmānaṃ atibrahmā. Ñāṇappahānadesanāvisesesu",
  "anya-e0103n:42_2": "sadevake loke kenaci avikkhambhanīyaṭṭhānatāya kutocipi utrastābhāvato catūhi vesārajjehi",
  "anya-e0103n:42_3": "visāradoti catuvesārajjavisārado. Yaṃ sandhāya vuttaṃ “sammāsambuddhassa te paṭijānato",
  "anya-e0103n:42_4": "ime dhammā anabhisambuddhāti tatra vata maṃ samaṇo vā…pe… vesārajjappatto viharāmī”ti.",
  "anya-e0103n:42_5": "Ṭhānāṭhānañāṇādīhi dasahi ñāṇabalehi samannāgatattā dasabaladharo. Yaṃ sandhāya vuttaṃ",
  "anya-e0103n:42_6": "“idha tathāgato ṭhānañca ṭhānato, aṭṭhānañca aṭṭhānato yathābhūtaṃ pajānātī”tiādi.",
  "anya-e0103n:42_7": "Yaṃ kiñci ñeyyaṃ nāma, tattha sabbattheva anāvaṭañāṇatāya anāvaraṇañāṇo. Tañca sabbaṃ",
  "anya-e0103n:42_8": "samantato sabbākārato hatthatale āmalakaṃ viya paccakkhato dassanasamatthena ñāṇacakkhunā",
  "anya-e0103n:42_9": "samannāgatattā samantacakkhu, sabbaññūti attho. Imehi pana dvīhi padehi pacchimāni",
  "anya-e0103n:42_10": "dve asādhāraṇañāṇāni gahitāni. Bhāgyavantatādīhi kāraṇehi bhagavā. Yaṃ panettha vattabbaṃ,",
  "anya-e0103n:42_11": "taṃ parato buddhānussatiniddese vitthārato āgamissati.",
  "anya-e0103n:43_0": "Ettha ca “sabbadhammesu appaṭihatañāṇacāro”ti iminā tiyaddhāruḷhānaṃ pucchānaṃ bhagavato",
  "anya-e0103n:43_1": "byākaraṇasamatthatāya dassitāya kiṃ devatānampi pucchaṃ byākātuṃ samattho bhagavāti",
  "anya-e0103n:43_2": "āsaṅkāya tannivattanatthaṃ “devadevo”ti vuttaṃ. Devānaṃ atidevo sakko devānamindo",
  "anya-e0103n:43_3": "devatānaṃ pañhaṃ vissajjeti, “tato imassa ko viseso”ti cintentānaṃ tannivattanatthaṃ",
  "anya-e0103n:43_4": "“sakkānaṃ atisakko”ti vuttaṃ. Sakkenapi pucchitamatthaṃ sanaṅkumārādayo brahmāno",
  "anya-e0103n:43_5": "vissajjenti, “tato imassa ko atisayo”ti cintentānaṃ tannivattanatthaṃ “brahmānaṃ",
  "anya-e0103n:43_6": "atibrahmā”ti vuttaṃ. Ayaṃ cassa viseso catuvesārajjadasabalañāṇehi pākaṭo jātoti",
  "anya-e0103n:43_7": "dassanatthaṃ “catu…pe… dharo”ti vuttaṃ. Imāni ca ñāṇāni imassa ñāṇadvayassa adhigamena",
  "anya-e0103n:43_8": "saheva siddhānīti dassanatthaṃ “anāvaraṇañāṇo samantacakkhū”ti vuttaṃ. Tayidaṃ ñāṇadvayaṃ",
  "anya-e0103n:43_9": "puññañāṇasambhārūpacayasiddhāya bhaggadosatāya siddhanti dassento “bhagavā”ti avocāti.",
  "anya-e0103n:43_10": "Evametesaṃ padānaṃ gahaṇe payojanaṃ, anupubbi ca veditabbā. Yaṃ panetaṃ pacchimaṃ",
  "anya-e0103n:43_11": "anāvaraṇañāṇaṃ sabbaññutaññāṇanti ñāṇadvayaṃ, taṃ atthato abhinnaṃ. Ekameva hi taṃ",
  "anya-e0103n:43_12": "ñāṇaṃ visayapavattimukhena aññehi asādhāraṇabhāvadassanatthaṃ dvidhā katvā vuttaṃ.",
  "anya-e0103n:43_13": "Anavasesasaṅkhatāsaṅkhatasammutidhammārammaṇatāya sabbaññutaññāṇaṃ, tatthāvaraṇābhāvato",
  "anya-e0103n:43_14": "nissaṅgacāramupādāya “anāvaraṇañāṇa”ntipi vuttaṃ. Yaṃ panettha vattabbaṃ, taṃ parato",
  "anya-e0103n:43_15": "buddhānussatiniddese vakkhāma.",
  "anya-e0103n:44_0": "2. Mahante sīlakkhandhādike esī gavesīti mahesi, bhagavā. Tena mahesinā. Vaṇṇayantoti",
  "anya-e0103n:44_1": "vivaranto vitthārento. Yathābhūtanti aviparītaṃ. Sīlādibhedananti sīlasamādhipaññādivibhāgaṃ.",
  "anya-e0103n:44_2": "Sudullabhanti aṭṭhakkhaṇavajjitena navamena khaṇena laddhabbattā suṭṭhu dullabhaṃ.",
  "anya-e0103n:44_3": "Sīlādisaṅgahanti sīlādikkhandhattayasaṅgahaṃ. Ariyamaggo hi tīhi khandhehi saṅgahito",
  "anya-e0103n:44_4": "sappadesattā nagaraṃ viya rajjena, na tayo khandhā ariyamaggena nippadesattā. Vuttañhetaṃ",
  "anya-e0103n:44_5": "“na kho, āvuso visākha, ariyena aṭṭhaṅgikena maggena tayo khandhā saṅgahitā; tīhi",
  "anya-e0103n:44_6": "ca kho, āvuso visākha, khandhehi ariyo aṭṭhaṅgiko maggo saṅgahito”ti. Kilesacorehi",
  "anya-e0103n:44_7": "aparipanthanīyatāya khemaṃ. Antadvayaparivajjanato, māyādikāyavaṅkādippahānato ca",
  "anya-e0103n:44_8": "ujuṃ. Sabbesaṃ saṃkilesadhammānaṃ māraṇavasena gamanato pavattanato, nibbānassa magganato,",
  "anya-e0103n:44_9": "nibbānatthikehi maggitabbato ca maggaṃ. Visuddhiyāti nibbānāya, visuddhibhāvāya vā, arahattāyāti attho.",
  "anya-e0103n:45_0": "Yathābhūtaṃ ajānantāti evaṃ sīlavisuddhiādivisuddhiparamparāya adhigantabbo evarūpo",
  "anya-e0103n:45_1": "evaṃkiccako evamatthoti yāthāvato anavabujjhantā. Sakalasaṃkilesato, saṃsārato ca",
  "anya-e0103n:45_2": "suddhiṃ vimuttiṃ kāmenti patthentīti suddhikāmā. Api-saddo sambhāvane. Tena na kevalaṃ",
  "anya-e0103n:45_3": "sīlamattena parituṭṭhā, atha kho visuddhikāmāpi samānāti dasseti. Idhāti imasmiṃ",
  "anya-e0103n:45_4": "sāsane. Bhāvanāya yuttapayuttatāya yogino vāyamantāpi visuddhiṃ uddissa payogaṃ parakkamaṃ",
  "anya-e0103n:45_5": "karontāpi upāyassa anadhigatattā visuddhiṃ nādhigacchantīti yojanā. Tesanti yogīnaṃ.",
  "anya-e0103n:45_6": "Kāmañcāyaṃ visuddhimaggo samantabhaddakattā savanadhāraṇaparicayādipasutānaṃ sabbesampi",
  "anya-e0103n:45_7": "pāmojjakaro, yogīnaṃ pana sātisayaṃ pamodahetūti āha “tesaṃ pāmojjakaraṇa”nti. Bāhirakanikāyantaraladdhīhi",
  "anya-e0103n:45_8": "asammissatāya suṭṭhu visuddhavinicchayattā suvisuddhavinicchayaṃ. Mahāvihāravāsīnanti",
  "anya-e0103n:45_9": "attano apassayabhūtaṃ nikāyaṃ dasseti. Desanānayanissitanti dhammasaṃvaṇṇanānayasannissitaṃ.",
  "anya-e0103n:45_10": "Ettha ca “tesaṃ pāmojjakaraṇa”ntiādinā sabbasaṃkilesamalavisuddhatāya visuddhiṃ nibbānaṃ",
  "anya-e0103n:45_11": "patthentānaṃ yogīnaṃ ekaṃsena tadāvahattā pāmojjakaro ñāṇuttarehi sammāpaṭipannehi",
  "anya-e0103n:45_12": "adhiṭṭhitattā suṭṭhu sammā visuddhavinicchayo mahāvihāravāsīnaṃ kathāmaggoti dasseti.",
  "anya-e0103n:45_13": "Sakkaccaṃ me bhāsato sakkaccaṃ nisāmayathāti yojetabbaṃ.",
  "anya-e0103n:46_0": "Ettha ca “imissā dāni gāthāyā”ti iminā visuddhimaggabhāsanassa nissayaṃ, “kathitāya",
  "anya-e0103n:46_1": "mahesinā”ti iminā tassa pamāṇabhāvaṃ, “yathābhūtaṃ atthaṃ sīlādibhedana”nti iminā",
  "anya-e0103n:46_2": "aviparītapiṇḍatthaṃ, “sudullabhaṃ…pe… yogino”ti iminā nimittaṃ, “tesaṃ pāmojjakaraṇa”nti",
  "anya-e0103n:46_3": "iminā payojanaṃ, “vaṇṇayanto atthaṃ, suvisuddhavinicchayaṃ mahāvihāravāsīnaṃ desanānayanissitaṃ,",
  "anya-e0103n:46_4": "sakkacca”nti ca iminā karaṇappakāraṃ dassetvā “visuddhikāmā sabbepi, nisāmayatha",
  "anya-e0103n:46_5": "sādhavo”ti iminā tattha sakkaccasavane sādhujane niyojeti. Sādhukaṃ savanapaṭibaddhā hi sāsanasampatti.",
  "anya-e0103n:47_0": "3. Vacanatthavibhāvanena paveditavisuddhimaggasāmaññatthassa visuddhimaggakathā vuccamānā",
  "anya-e0103n:47_1": "abhiruciṃ uppādetīti padatthato visuddhimaggaṃ vibhāvetuṃ “tattha visuddhī”tiādi",
  "anya-e0103n:47_2": "āraddhaṃ. Tattha tatthāti yadidaṃ “visuddhimaggaṃ bhāsissa”nti ettha visuddhimaggapadaṃ",
  "anya-e0103n:47_3": "vuttaṃ, tattha. Sabbamalavirahitanti sabbehi rāgādimalehi, sabbehi saṃkilesamalehi",
  "anya-e0103n:47_4": "ca virahitaṃ vivittaṃ. Tato eva accantaparisuddhaṃ, sabbadā sabbathā ca visuddhanti",
  "anya-e0103n:47_5": "attho. Yathāvuttaṃ visuddhiṃ maggati gavesati adhigacchati etenāti visuddhimaggo.",
  "anya-e0103n:47_6": "Tenāha “maggoti adhigamūpāyo vuccatī”ti. Visuddhimaggoti ca nippariyāyena lokuttaramaggo",
  "anya-e0103n:47_7": "veditabbo, tadupāyattā pana pubbabhāgamaggo, tannissayo kathāpabandho ca tathā vuccati.",
  "anya-e0103n:48_0": "Svāyaṃ visuddhimaggo satthārā desanāvilāsato, veneyyajjhāsayato ca nānānayehi desito,",
  "anya-e0103n:48_1": "tesu ayameko nayo gahitoti dassetuṃ “so panāya”ntiādi āraddhaṃ. Tattha katthacīti",
  "anya-e0103n:48_2": "kismiñci sutte. Vipassanāmattavasenevāti avadhāraṇena samathaṃ nivatteti. So hi tassā",
  "anya-e0103n:48_3": "paṭiyogī, na sīlādi. Matta-saddena ca visesanivattiatthena savisesaṃ samādhiṃ nivatteti.",
  "anya-e0103n:48_4": "So upacārappanābhedo vipassanāyānikassa desanāti katvā na samādhimattaṃ. Na hi khaṇikasamādhiṃ",
  "anya-e0103n:48_5": "vinā vipassanā sambhavati. Vipassanāti ca tividhāpi anupassanā veditabbā, na aniccānupassanāva.",
  "anya-e0103n:48_6": "Na hi aniccadassanamattena saccābhisamayo sambhavati. Yaṃ pana gāthāyaṃ aniccalakkhaṇasseva",
  "anya-e0103n:48_7": "gahaṇaṃ kataṃ, taṃ yassa tadeva suṭṭhutaraṃ pākaṭaṃ hutvā upaṭṭhāti, tādisassa vasena.",
  "anya-e0103n:48_8": "Sopi hi itaraṃ lakkhaṇadvayaṃ vibhūtataraṃ katvā sammasitvā visesaṃ adhigacchati,",
  "anya-e0103n:48_9": "na aniccalakkhaṇameva.",
  "anya-e0103n:49_0": "Sabbe saṅkhārāti sabbe tebhūmakasaṅkhārā, te hi sammasanīyā. Aniccāti na niccā addhuvā",
  "anya-e0103n:49_1": "ittarā khaṇabhaṅgurāti. Paññāyāti vipassanāpaññāya. Passati sammasati. Atha pacchā",
  "anya-e0103n:49_2": "udayabbayañāṇādīnaṃ uppattiyā uttarakālaṃ. Nibbindati dukkheti tasmiṃyeva aniccākārato",
  "anya-e0103n:49_3": "diṭṭhe “sabbe saṅkhārā”ti vutte tebhūmake khandhapañcakasaṅkhāte dukkhe nibbindati",
  "anya-e0103n:49_4": "nibbidāñāṇaṃ paṭilabhati. Esa maggo visuddhiyāti esa nibbidānupassanāsaṅkhāto virāgādīnaṃ",
  "anya-e0103n:49_5": "kāraṇabhūto nibbānassa adhigamūpāyo.",
  "anya-e0103n:50_0": "Jhānapaññāvasenāti samathavipassanāvasena. Jhānanti cettha vipassanāya pādakabhūtaṃ",
  "anya-e0103n:50_1": "jhānaṃ adhippetaṃ. Yamhīti yasmiṃ puggale. Jhānañca paññā cāti etthāyamattho – yo",
  "anya-e0103n:50_2": "puggalo jhānaṃ pādakaṃ katvā vipassanaṃ paṭṭhapetvā taṃ ussukkāpeti. Sa ve nibbānasantiketi",
  "anya-e0103n:50_3": "so byattaṃ nibbānassa samīpe ekantato nibbānaṃ adhigacchatīti.",
  "anya-e0103n:51_0": "Kammanti maggacetanā. Sā hi apacayagāmitāya sattānaṃ suddhiṃ āvahati. Vijjāti sammādiṭṭhi.",
  "anya-e0103n:51_1": "Sīlanti sammāvācākammantā. Jīvitamuttamanti sammāājīvo. Dhammoti avasesā cattāro",
  "anya-e0103n:51_2": "ariyamaggadhammā. Atha vā kammanti sammākammantassa gahaṇaṃ. “Yā cāvuso visākha,",
  "anya-e0103n:51_3": "sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti vacanato.",
  "anya-e0103n:51_4": "Vijjāti sammādiṭṭhisammāsaṅkappānaṃ gahaṇaṃ. Dhammoti samādhi “evaṃdhammā te bhagavanto",
  "anya-e0103n:51_5": "ahesu”ntiādīsu viya. Taggahaṇeneva “yo cāvuso visākha, sammāvāyāmo, yā ca sammāsati,",
  "anya-e0103n:51_6": "yo ca sammāsamādhi, ime dhammā samādhikkhandhe saṅgahitā”ti vacanato sammāvāyāmasatīnampi",
  "anya-e0103n:51_7": "gahaṇaṃ daṭṭhabbaṃ. Sīlanti sammāvācājīvānaṃ. Jīvitamuttamanti evarūpassa ariyapuggalassa",
  "anya-e0103n:51_8": "jīvitaṃ uttamaṃ jīvitanti evamettha aṭṭhaṅgiko ariyamaggo vuttoti veditabbo.",
  "anya-e0103n:52_0": "Sīlādivasenāti sīlasamādhipaññāvīriyavasena. Sabbadāti samādānato pabhuti sabbakālaṃ.",
  "anya-e0103n:52_1": "Sīlasampannoti catupārisuddhisīlasampadāya sampanno samannāgato. Paññavāti lokiyalokuttarāya",
  "anya-e0103n:52_2": "paññāya samannāgato. Susamāhitoti taṃsampayuttena samādhinā suṭṭhu samāhito. Āraddhavīriyoti",
  "anya-e0103n:52_3": "akusalānaṃ dhammānaṃ pahānāya, kusalānaṃ dhammānaṃ upasampadāya paggahitavīriyo.",
  "anya-e0103n:52_4": "Pahitattoti nibbānaṃ patipesitattatāya kāye ca jīvite ca nirapekkhacitto. Oghanti",
  "anya-e0103n:52_5": "kāmoghādicatubbidhampi oghaṃ, saṃsāramahoghameva vā.",
  "anya-e0103n:53_0": "Ekāyanoti ekamaggo. Maggapariyāyo hi idha ayana-saddo, tasmā ekapathabhūto ayaṃ,",
  "anya-e0103n:53_1": "bhikkhave, maggo, na dvedhāpathabhūtoti attho. Ekaṃ vā nibbānaṃ ayati gacchatīti",
  "anya-e0103n:53_2": "ekāyano, ekena vā gaṇasaṅgaṇikaṃ pahāya vivekaṭṭhena ayitabbo paṭipajjitabboti ekāyano,",
  "anya-e0103n:53_3": "ayanti tenāti vā ayano, ekassa seṭṭhassa bhagavato ayanoti ekāyano, tena uppāditattā,",
  "anya-e0103n:53_4": "ekasmiṃ vā imasmiṃyeva dhammavinaye ayanoti ekāyano. Sattānaṃ visuddhiyāti rāgādimalehi,",
  "anya-e0103n:53_5": "abhijjhāvisamalobhādiupakkilesehi ca sattānaṃ visuddhatthāya visujjhanatthāya. Yadidanti",
  "anya-e0103n:53_6": "nipāto, ye imeti attho. Pubbe saraṇalakkhaṇena maggaṭṭhena ca maggoti vuttasseva",
  "anya-e0103n:53_7": "kāyādivisayabhedena catubbidhattā “cattāro satipaṭṭhānā”ti vuttaṃ. Sammappadhānādīsūti",
  "anya-e0103n:53_8": "ettha ādi-saddena appamādābhiratiādīnaṃ saṅgaho veditabbo. Appamādābhiratiādivasenāpi",
  "anya-e0103n:53_9": "hi katthaci visuddhimaggo desito. Yathāha –",
  "anya-e0103n:54": "“Appamādarato bhikkhu, pamāde bhayadassi vā;",
  "anya-e0103n:55": "Abhabbo parihānāya, nibbānasseva santike”ti. ;",
  "anya-e0103n:56_0": "4. Tatrāti tassaṃ gāthāyaṃ. Upari vuccamānā gāthāya vitthārasaṃvaṇṇanā niddesapaṭiniddesaṭṭhāniyā,",
  "anya-e0103n:56_1": "tato saṃkhittatarā atthavaṇṇanā uddesaṭṭhāniyāti āha “ayaṃ saṅkhepavaṇṇanā”ti. Yathāuddiṭṭhassa",
  "anya-e0103n:56_2": "hi atthassa niddesapaṭiniddesā sukarā, subodhā ca hontīti. Sīle patiṭṭhāyāti ettha",
  "anya-e0103n:56_3": "sīleti kusalasīle. Yadipi “katame ca, thapati, akusalā sīlā”tiādīsu akusalā dhammāpi",
  "anya-e0103n:56_4": "sīlanti āgatā. Vuccamānāya pana cittapaññābhāvanāya adhiṭṭhānāyogyatāya kiriyasīlānampi",
  "anya-e0103n:56_5": "asambhavo, kuto itaresanti kusalasīlamevettha adhippetaṃ. Sīlaṃ paripūrayamānotiādīsu",
  "anya-e0103n:56_6": "paripūrayamānoti paripālento, parivaḍḍhento vā, sabbabhāgehi saṃvaranto, avītikkamanto",
  "anya-e0103n:56_7": "cāti attho. Tathābhūto hi taṃ avijahanto tattha patiṭṭhito nāma hoti. “Sīle”ti hi",
  "anya-e0103n:56_8": "idaṃ ādhāre bhummaṃ. Patiṭṭhāyāti duvidhā patiṭṭhā nissayūpanissayabhedato. Tattha",
  "anya-e0103n:56_9": "upanissayapatiṭṭhā lokiyā, itarā lokuttarā abhinditvā gahaṇe. Bhinditvā pana gahaṇe",
  "anya-e0103n:56_10": "yathā lokiyacittuppādesu sahajātānaṃ, purimapacchimānañca vasena nissayūpanissayapatiṭṭhā",
  "anya-e0103n:56_11": "sambhavati, evaṃ lokuttaresu heṭṭhimamaggaphalasīlavasena upanissayapatiṭṭhāpi sambhavati.",
  "anya-e0103n:56_12": "“Patiṭṭhāyā”ti ca padassa yadā upanissayapatiṭṭhā adhippetā, tadā “saddhaṃ upanissāyā”tiādīsu",
  "anya-e0103n:56_13": "viya purimakālakiriyāvasena attho veditabbo. Tenāha “pubbeva kho panassa kāyakammaṃ",
  "anya-e0103n:56_14": "vacīkammaṃ ājīvo suparisuddho hotī”ti. Yadā pana nissayapatiṭṭhā adhippetā, tadā",
  "anya-e0103n:56_15": "“cakkhuñca paṭiccā”tiādīsu viya samānakālakiriyāvasena attho veditabbo. Sammāvācādayo",
  "anya-e0103n:56_16": "hi attanā sampayuttānaṃ sammādiṭṭhiādīnaṃ sahajātavaseneva nissayapaccayā hontīti.",
  "anya-e0103n:57_0": "Narati netīti naro, puriso. Yathā hi paṭhamapakatibhūto satto, itarāya pakatiyā seṭṭhaṭṭhena",
  "anya-e0103n:57_1": "puri ucce ṭhāne seti pavattatīti “puriso”ti vuccati, evaṃ nayanaṭṭhena “naro”ti vuccati.",
  "anya-e0103n:57_2": "Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati, pageva itaro",
  "anya-e0103n:57_3": "itarāsaṃ. Narena yogato, narassa ayanti vā nārī, itthī. Sāpi cettha kāmaṃ taṇhājaṭāvijaṭanasamatthatā",
  "anya-e0103n:57_4": "atthi, padhānameva pana sattaṃ dassento “naro”ti āha yathā “satthā devamanussāna”nti.",
  "anya-e0103n:57_5": "Aṭṭhakathāyaṃ pana avibhāgena puggalapariyāyo ayanti dassetuṃ “naroti satto”ti vuttaṃ.",
  "anya-e0103n:57_6": "Sapaññoti vipākabhūtāya saha paññāya pavattatīti sapañño. Tāya hi ādito paṭṭhāya",
  "anya-e0103n:57_7": "santānavasena bahulaṃ pavattamānāya ayaṃ satto savisesaṃ “sapañño”ti vattabbataṃ",
  "anya-e0103n:57_8": "arahati. Vipākapaññāpi hi santānavisesanena bhāvanāpaññuppattiyā upanissayo hoti",
  "anya-e0103n:57_9": "ahetukadvihetukānaṃ tadabhāvato. Sampajaññasaṅkhātāya ca taṃtaṃkiccakārikāya paññāya",
  "anya-e0103n:57_10": "vasena “sapañño”ti vattuṃ vaṭṭati. Aṭṭhakathāyaṃ pana nipaka-saddena pārihārikapaññā",
  "anya-e0103n:57_11": "gayhatīti vipākapaññāvasenevettha attho vutto. Kammajatihetukapaṭisandhipaññāyāti",
  "anya-e0103n:57_12": "kammajāya tihetukapaṭisandhiyaṃ paññāyāti evaṃ tihetuka-saddo paṭisandhi-saddena",
  "anya-e0103n:57_13": "sambandhitabbo, na paññā-saddena. Na hi paññā tihetukā atthi. Paṭisandhito pabhuti",
  "anya-e0103n:57_14": "pavattamānā paññā “paṭisandhiyaṃ paññā”ti vuttā taṃmūlakattā, na paṭisandhikkhaṇe pavattā eva.",
  "anya-e0103n:58_0": "Cinteti ārammaṇaṃ upanijjhāyatīti cittaṃ, samādhi. So hi sātisayaṃ upanijjhānakicco.",
  "anya-e0103n:58_1": "Na hi vitakkādayo vinā samādhinā tamatthaṃ sādhenti, samādhi pana tehi vināpi sādhetīti.",
  "anya-e0103n:58_2": "Paguṇabalavabhāvāpādanena paccayehi citaṃ, tathā santānaṃ cinotītipi cittaṃ, samādhi.",
  "anya-e0103n:58_3": "Paṭhamajjhānādivasena cittavicittatāya, iddhividhādicittakaraṇena ca samādhi cittanti",
  "anya-e0103n:58_4": "vināpi paropadesenassa cittapariyāyo labbhateva. Aṭṭhakathāyaṃ pana citta-saddo viññāṇe",
  "anya-e0103n:58_5": "niruḷhoti katvā vuttaṃ “cittasīsena hettha samādhi niddiṭṭho”ti. Yathāsabhāvaṃ pakārehi",
  "anya-e0103n:58_6": "jānātīti paññā. Sā yadipi kusalādibhedato bahuvidhā. “Bhāvaya”nti pana vacanato bhāvetabbā",
  "anya-e0103n:58_7": "idhādhippetāti taṃ dassetuṃ “vipassana”nti vuttaṃ. “Bhāvaya”nti ca idaṃ paccekaṃ",
  "anya-e0103n:58_8": "yojetabbaṃ “cittañca bhāvayaṃ, paññañca bhāvaya”nti. Tayidaṃ dvayaṃ kiṃ lokiyaṃ,",
  "anya-e0103n:58_9": "udāhu lokuttaranti? Lokuttaranti daṭṭhabbaṃ ukkaṭṭhaniddesato. Taṃ hi bhāvayamāno",
  "anya-e0103n:58_10": "ariyamaggakkhaṇe taṇhājaṭaṃ samucchedavasena vijaṭetīti vuccati, na lokiyaṃ. Nānantariyabhāvena",
  "anya-e0103n:58_11": "panettha lokiyāpi gahitāva honti lokiyasamathavipassanāya vinā tadabhāvato. Samathayānikassa",
  "anya-e0103n:58_12": "hi upacārappanāppabhedaṃ samādhiṃ itarassa khaṇikasamādhiṃ, ubhayesampi vimokkhamukhattayaṃ",
  "anya-e0103n:58_13": "vinā na kadācipi lokuttarādhigamo sambhavati. Tenāha “samādhiñceva vipassanañca bhāvayamāno”ti.",
  "anya-e0103n:58_14": "Tattha yadā lokiyā samathavipassanā adhippetā, tadā “bhāvaya”nti idaṃ bhāvanākiriyāya",
  "anya-e0103n:58_15": "hetubhāvakathanaṃ, bhāvanāhetūti attho. Taṃbhāvanāhetukā hi vijaṭanakiriyāti. Yadā",
  "anya-e0103n:58_16": "pana lokuttarā adhippetā, tadā kevalaṃ vattamānabhāvaniddeso. Tadubhayabhāvanāsamakālameva",
  "anya-e0103n:58_17": "hi taṇhājaṭāvijaṭanaṃ.",
  "anya-e0103n:59_0": "“Ātāpī nipako”ti idaṃ yathāvuttabhāvanāya upakārakadhammakittanaṃ. Kammaṭṭhānaṃ anuyuñjantassa",
  "anya-e0103n:59_1": "hi vīriyaṃ sati sampajaññanti ime tayo dhammā bahūpakārā. Vīriyūpatthaddhañhi kammaṭṭhānaṃ",
  "anya-e0103n:59_2": "satisampajaññānupālitaṃ na paripatati, upari ca visesaṃ āvahati. Patiṭṭhāsiddhiyā",
  "anya-e0103n:59_3": "cettha saddhāsiddhi, saddhūpanissayattā sīlassa, vīriyādisiddhiyā ca. Na hi saddheyyavatthuṃ",
  "anya-e0103n:59_4": "asaddahantassa yathāvuttavīriyādayo sambhavanti, tathā samādhipi. Yathā hi hetubhāvato",
  "anya-e0103n:59_5": "vīriyādīhi saddhāsiddhi, evaṃ phalabhāvato tehi samādhisiddhi. Vīriyādīsu hi sampajjamānesu",
  "anya-e0103n:59_6": "samādhi sampannova hoti asamāhitassa tadabhāvato. Kathaṃ panettha satisiddhi? Nipakaggahaṇato.",
  "anya-e0103n:59_7": "Tikkhavisadabhāvappattā hi sati “nepakka”nti vuccati. Yathāha “paramena satinepakkena",
  "anya-e0103n:59_8": "samannāgato”ti. Aṭṭhakathāyaṃ pana “nepakkaṃ paññā”ti ayamattho dassito. Taggahaṇeneva",
  "anya-e0103n:59_9": "satipi gahitāva hoti. Na hi sativirahitā paññā atthīti. Apare pana “sapañño”ti imināva",
  "anya-e0103n:59_10": "pārihārikapaññāpi gayhatīti “nipako”ti padassa “sato”ti atthaṃ vadanti. Yadipi kilesānaṃ",
  "anya-e0103n:59_11": "pahānaṃ ātāpanaṃ, taṃ sammādiṭṭhiādīnampi attheva. Ātappasaddo viya pana ātāpasaddo",
  "anya-e0103n:59_12": "vīriyeyeva niruḷhoti āha “ātāpīti vīriyavā”ti. Atha vā paṭipakkhappahāne sampayuttadhammānaṃ",
  "anya-e0103n:59_13": "abbhussahanavasena pavattamānassa vīriyassa sātisayaṃ tadātāpananti vīriyameva tathā",
  "anya-e0103n:59_14": "vuccati, na aññe dhammā. Ātāpīti cāyamīkāro pasaṃsāya, atisayassa vā dīpako. Vīriyavāti",
  "anya-e0103n:59_15": "vā-saddopi tadattho eva daṭṭhabbo. Tena sammappadhānasamaṅgitā vuttā hoti. Tenāha",
  "anya-e0103n:59_16": "“kilesānaṃ ātāpanaparitāpanaṭṭhenā”ti. Ātāpanaggahaṇena cettha ārambha dhātumāha",
  "anya-e0103n:59_17": "ādito vīriyārambhoti katvā, paritāpanaggahaṇena nikkamaparakkamadhātuyo sabbaso paṭipakkhato",
  "anya-e0103n:59_18": "nikkhantataṃ, uparūpari visesappattiñca upādāya. Nipayati visoseti paṭipakkhaṃ, tato",
  "anya-e0103n:59_19": "vā attānaṃ nipāti rakkhatīti nipako, sampajāno. Kammaṭṭhānassa pariharaṇe niyuttāti pārihārikā.",
  "anya-e0103n:60_0": "Abhikkamādīni sabbakiccāni sātthakasampajaññādivasena paricchijja netīti sabbakiccapariṇāyikā.",
  "anya-e0103n:60_1": "Kammaṭṭhānassa vā uggaho paripucchā bhāvanārambho manasikāravidhi, tattha ca sakkaccakāritā",
  "anya-e0103n:60_2": "sātaccakāritā sappāyakāritā nimittakusalatā pahitattatā antarāasaṅkoco indriyasamattapaṭipādanā",
  "anya-e0103n:60_3": "vīriyasamatāpādanaṃ vīriyasamatāyojananti evamādīnaṃ sabbesaṃ kiccānaṃ pariṇāyikā",
  "anya-e0103n:60_4": "sabbakiccapariṇāyikā. Bhayaṃ ikkhatīti bhikkhūti sādhāraṇato bhikkhulakkhaṇakathanena",
  "anya-e0103n:60_5": "paṭipattiyāva bhikkhubhāvo, na bhikkhakabhinnapaṭadharādibhāvenāti dasseti. Evaṃ",
  "anya-e0103n:60_6": "hi katakiccānaṃ sāmaṇerādīnaṃ, paṭipannānañca apabbajitānampi saṅgaho kato hoti.",
  "anya-e0103n:60_7": "Idha pana paṭipajjanakavasena attho veditabbo. Bhindati pāpake akusale dhammeti vā",
  "anya-e0103n:60_8": "bhikkhu. So imaṃ vijaṭayeti yo naro sappañño sīle patiṭṭhāya ātāpī nipako cittaṃ",
  "anya-e0103n:60_9": "paññañca bhāvayanti vutto, so bhikkhu imaṃ taṇhājaṭaṃ vijaṭayeti sambandho. Idāni",
  "anya-e0103n:60_10": "tampi vijaṭanaṃ veḷugumbavijaṭanena upametvā dassetuṃ gāthāya yathāvutte sīlādidhamme",
  "anya-e0103n:60_11": "“iminā ca sīlenā”tiādinā paccāmasati. Tattha yasmā yogāvacarasantānagatā nānākkhaṇikā",
  "anya-e0103n:60_12": "missakā sīlādidhammā gāthāya gahitā, tasmā te ekaccaṃ gaṇhanto “chahi dhammehi samannāgato”ti",
  "anya-e0103n:60_13": "āha. Na hi te cha dhammā ekasmiṃ santāne ekasmiṃ khaṇe labbhanti. Yasmā ca puggalādhiṭṭhānena",
  "anya-e0103n:60_14": "gāthā bhāsitā, tasmā puggalādhiṭṭhānameva upamaṃ dassento “seyyathāpi nāma puriso”tiādimāha.",
  "anya-e0103n:60_15": "Tattha sunisitanti suṭṭhu nisitaṃ, ativiya tikhiṇanti attho. Satthassa nisānasilāyaṃ",
  "anya-e0103n:60_16": "nisitatarabhāvakaraṇaṃ, bāhubalena cassa ukkhipananti ubhayampetaṃ atthāpannaṃ katvā",
  "anya-e0103n:60_17": "upamā vuttāti tadubhayaṃ upameyye dassento “samādhisilāyaṃ sunisitaṃ…pe… paññāhatthena",
  "anya-e0103n:60_18": "ukkhipitvā”ti āha. Samādhiguṇena hi paññāya tikkhabhāvo. Tenāha bhagavā “samāhito",
  "anya-e0103n:60_19": "yathābhūtaṃ pajānātī”ti. Vīriyañcassā upatthambhakaṃ paggaṇhanato. Vijaṭeyyāti vijaṭetuṃ",
  "anya-e0103n:60_20": "sakkuṇeyya. Vuṭṭhānagāminivipassanāya hi vattamānāya yogāvacaro taṇhājaṭaṃ vijaṭetuṃ",
  "anya-e0103n:60_21": "samattho nāma. Vijaṭanaṃ cettha samucchedavasena pahānanti āha “sañchindeyya sampadāleyyā”ti.",
  "anya-e0103n:60_22": "Dakkhiṇaṃ arahatīti dakkhiṇeyyo, aggo ca so dakkhiṇeyyo cāti aggadakkhiṇeyyo, aggā",
  "anya-e0103n:60_23": "vā dakkhiṇā aggadakkhiṇā, taṃ arahatīti aggadakkhiṇeyyo.",
  "anya-e0103n:61_0": "5. Tatrāti tassaṃ gāthāyaṃ. Ayanti “naro”ti ca “bhikkhū”ti ca vutto yogāvacaro. Puna",
  "anya-e0103n:61_1": "tatrāti tassaṃ paññāyaṃ. Assāti bhikkhuno. Kattari cetaṃ sāmivacanaṃ, anenāti attho.",
  "anya-e0103n:61_2": "Karaṇīyaṃ natthi visesādhānassa tihetukapaṭisandhipaññāya abhāvato. Tenāha “purimakammānubhāveneva",
  "anya-e0103n:61_3": "hissa sā siddhā”ti. Tenāti yoginā. Bhāvanāyaṃ satatapavattitavīriyatāya sātaccakārinā.",
  "anya-e0103n:61_4": "Paññāvasenāti yathāvuttanepakkasaṅkhātapaññāvasena. Yaṃ kiñci kattabbaṃ, tassa sabbassa",
  "anya-e0103n:61_5": "sampajānavaseneva karaṇasīlo, tattha vā sampajānakāro etassa atthi, sampajānassa",
  "anya-e0103n:61_6": "vā asammohassa kārako uppādakoti sampajānakārī, tena sampajānakārinā. Atrāti assaṃ",
  "anya-e0103n:61_7": "gāthāyaṃ. Sīlādisampādane vīriyassa tesaṃ aṅgabhāvato taṃ visuṃ aggahetvā “sīlasamādhipaññāmukhenā”ti vuttaṃ.",
  "anya-e0103n:62_0": "“Visuddhimaggaṃ dassetī”ti avibhāgato desanāya piṇḍatthaṃ vatvā puna taṃ vibhāgato",
  "anya-e0103n:62_1": "dassetuṃ “ettāvatā”tiādi vuttaṃ. Tattha ettāvatāti ettakāya desanāya. Sikkhāti sikkhitabbaṭṭhena",
  "anya-e0103n:62_2": "sikkhā. Sikkhanaṃ cettha āsevanaṃ daṭṭhabbaṃ. Sīlādidhammehi saṃvaraṇādivasena āsevanto",
  "anya-e0103n:62_3": "te sikkhatīti vuccati. Sāsananti paṭipattisāsanaṃ. Upanissayo balavakāraṇaṃ. Vajjanaṃ",
  "anya-e0103n:62_4": "anupagamanaṃ. Sevanā bhāvanā. Paṭipakkhoti pahāyakapaṭipakkho. Yadipi gāthāyaṃ “sīle”ti",
  "anya-e0103n:62_5": "sāmaññato vuttaṃ, na “adhisīle”ti. Taṃ pana taṇhājaṭāvijaṭanassa patiṭṭhābhūtaṃ adhippetanti",
  "anya-e0103n:62_6": "āha “sīlena adhisīlasikkhā pakāsitā”ti. Bhavagāmi hi sīlaṃ sīlameva, vibhavagāmi",
  "anya-e0103n:62_7": "sīlaṃ adhisīlasikkhā. Sāmaññajotanā hi visese avatiṭṭhatīti. Esa nayo sesasikkhāsupi.",
  "anya-e0103n:63_0": "Sīlenāti adhisīlasikkhābhūtena sīlena. Taṃ hi anaññasādhāraṇatāya sāsanassa ādikalyāṇataṃ",
  "anya-e0103n:63_1": "pakāseti, na yamaniyamādimattaṃ. Tena vuttaṃ “sīlañca suvisuddhaṃ, sabbapāpassa akaraṇa”nti",
  "anya-e0103n:63_2": "ca. Kusalānanti maggakusalānaṃ. Kusalānanti vā anavajjānaṃ. Tena ariyaphaladhammānampi",
  "anya-e0103n:63_3": "saṅgaho siddho hoti. Sabbapāpassa akaraṇanti sabbassāpi sāvajjassa akiriyā anajjhāpajjanaṃ.",
  "anya-e0103n:63_4": "Etena cārittavārittabhedassa sabbassa sīlassa gahaṇaṃ kataṃ hoti. Kattabbākaraṇampi",
  "anya-e0103n:63_5": "hi sāvajjamevāti. Ādivacanatoti gāthāyaṃ vuttasamādhipaññānaṃ ādimhi vacanato. Ādibhāvo",
  "anya-e0103n:63_6": "cassa tammūlakattā uttarimanussadhammānaṃ. Ādīnaṃ vā vacanaṃ ādivacanaṃ. Ādisaddena",
  "anya-e0103n:63_7": "cettha “sīlaṃ samādhi paññā ca, vimutti ca anuttarā”ti evamādīnaṃ saṅgaho daṭṭhabbo.",
  "anya-e0103n:63_8": "Sīlassa visuddhattā vippaṭisārādihetūnaṃ dūrīkaraṇato avippaṭisārādiguṇāvahaṃ. “Avippaṭisārādiguṇāvahattā”ti",
  "anya-e0103n:63_9": "etena na kevalaṃ sīlassa kalyāṇatāva vibhāvitā, atha kho ādibhāvopīti daṭṭhabbaṃ.",
  "anya-e0103n:63_10": "Tathā hissa sutte avippaṭisārādīnaṃ vimuttiñāṇapariyosānānaṃ paramparapaccayatā vuttā.",
  "anya-e0103n:63_11": "Samādhināti adhicittasikkhābhūtena samādhinā. Sakalaṃ sāsanaṃ saṅgahetvā pavattāya",
  "anya-e0103n:63_12": "gāthāya ādipadena ādimhi paṭipajjitabbassa sīlassa, tatiyapadena pariyosāne paṭipajjitabbāya",
  "anya-e0103n:63_13": "paññāya gahitattā majjhe paṭipajjitabbo samādhi pārisesato dutiyapadena gayhatīti",
  "anya-e0103n:63_14": "“kusalassa upasampadātiādivacanato hi samādhi sāsanassa majjhe”ti vuttaṃ, na kusalasaddassa",
  "anya-e0103n:63_15": "samādhipariyāyattā. Pubbūpanissayavato hi samāhitatādiaṭṭhaṅgasamannāgamena abhinīhārakkhamatā",
  "anya-e0103n:63_16": "samādhissa iddhividhādiguṇāvahattaṃ, aggamaggapaññāya adhigatāya yadatthaṃ pabbajati,",
  "anya-e0103n:63_17": "taṃ pariyositanti paññā sāsanassa pariyosānaṃ. Tenāha bhagavā “sikkhānisaṃsamidaṃ,",
  "anya-e0103n:63_18": "bhikkhave, brahmacariyaṃ vussati saddhādhipateyyaṃ paññuttaraṃ vimuttisāra”nti. Sakaṃ",
  "anya-e0103n:63_19": "cittaṃ sacittaṃ, sacittassa sabbaso kilesānaṃ samucchindanena visodhanaṃ sacittapariyodāpanaṃ.",
  "anya-e0103n:63_20": "Evaṃ pana paññākicce matthakappatte uttari karaṇīyābhāvato sāsanassa paññuttaratā",
  "anya-e0103n:63_21": "veditabbā. Tādibhāvāvahanatoti yādiso iṭṭhesu, lābhādīsu ca anunayābhāvato, tādiso",
  "anya-e0103n:63_22": "aniṭṭhesu, alābhādīsu ca paṭighābhāvato. Tato eva vā yādiso anāpāthagatesu iṭṭhāniṭṭhesu,",
  "anya-e0103n:63_23": "tādiso āpāthagatesupīti tādī. Tassa bhāvo tādibhāvo, tassa āvahanato. Vātenāti vātahetu.",
  "anya-e0103n:63_24": "Na samīratīti na calati. Na samiñjantīti na phandanti, kuto calananti adhippāyo.",
  "anya-e0103n:64_0": "Tathāti yathā sīlādayo adhisīlasikkhādīnaṃ pakāsakā, tathā tevijjatādīnaṃ upanissayassāti",
  "anya-e0103n:64_1": "tesaṃ pakāsanākārūpasaṃhārattho tathā-saddo. Yasmā sīlaṃ visujjhamānaṃ satisampajaññabalena,",
  "anya-e0103n:64_2": "kammassakatañāṇabalena ca saṃkilesamalato visujjhati pāripūriñca gacchati, tasmā",
  "anya-e0103n:64_3": "sīlasampadā sijjhamānā upanissayasampattibhāvena satibalaṃ, ñāṇabalañca paccupaṭṭhapetīti",
  "anya-e0103n:64_4": "tassā vijjattayūpanissayatā veditabbā sabhāgahetusampādanato. Satinepakkena hi pubbenivāsavijjāsiddhi,",
  "anya-e0103n:64_5": "sampajaññena sabbakiccesu sudiṭṭhakāritāparicayena cutūpapātañāṇānubandhāya dutiyavijjāsiddhi,",
  "anya-e0103n:64_6": "vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā",
  "anya-e0103n:64_7": "tatiyavijjāsiddhi. Puretaraṃ siddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā",
  "anya-e0103n:64_8": "sukkhavipassakakhīṇāsavehi dīpetabbā. Samādhipaññā viya abhiññāpaṭisambhidānaṃ sīlaṃ",
  "anya-e0103n:64_9": "na sabhāgahetūti katvā vuttaṃ “na tato para”nti. “Samāhito yathābhūtaṃ pajānātī”ti",
  "anya-e0103n:64_10": "vacanato samādhisampadā chaḷabhiññatāya upanissayo. Paññā viya paṭisambhidānaṃ samādhi",
  "anya-e0103n:64_11": "na sabhāgahetūti vuttaṃ “na tato para”nti. “Yogā ve jāyate bhūrī”ti vacanato pubbayogena,",
  "anya-e0103n:64_12": "garuvāsadesabhāsākaosallauggahaparipucchādīhi ca paribhāvitā paññāsampatti paṭisambhidāpabhedassa",
  "anya-e0103n:64_13": "upanissayo paccekabodhisammāsambodhiyopi paññāsampattisannissayāti paññāya anadhigantabbassa",
  "anya-e0103n:64_14": "visesassa abhāvato, tassā ca paṭisambhidāpabhedassa ekantikakāraṇato heṭṭhā viya",
  "anya-e0103n:64_15": "“na tato para”nti avatvā “na aññena kāraṇenā”ti vuttaṃ.",
  "anya-e0103n:65_0": "Ettha ca “sīlasampattiñhi nissāyā”ti vuttattā yassa samādhivijambhanabhūtā anavasesā",
  "anya-e0103n:65_1": "cha abhiññā na ijjhanti, tassa ukkaṭṭhaparicchedavasena na samādhisampadā atthīti.",
  "anya-e0103n:65_2": "Satipi vijjānaṃ abhiññekadesabhāve sīlasampattisamudāgatā eva tisso vijjā gahitā.",
  "anya-e0103n:65_3": "Yathā hi paññāsampattisamudāgatā catasso paṭisambhidā upanissayasampannassa maggeneva",
  "anya-e0103n:65_4": "ijjhanti, maggakkhaṇe eva tāsaṃ paṭilabhitabbato, evaṃ sīlasampattisamudāgatā tisso",
  "anya-e0103n:65_5": "vijjā samādhisampattisamudāgatā ca cha abhiññā upanissayasampannassa maggeneva ijjhantīti",
  "anya-e0103n:65_6": "maggādhigameneva tāsaṃ adhigamo veditabbo. Paccekabuddhānaṃ, sammāsambuddhānañca",
  "anya-e0103n:65_7": "paccekabodhisammāsambodhisamadhigamasadisā hi imesaṃ ariyānaṃ ime visesādhigamāti.",
  "anya-e0103n:65_8": "Vinayasuttābhidhammesu sammāpaṭipattiyā tevijjatādīnaṃ upanissayatāpi yathāvuttavidhinā veditabbā.",
  "anya-e0103n:66_0": "Sampannasīlassa kāmasevanābhāvato sīlena paṭhamantavivajjanaṃ vuttaṃ. Yebhuyyena",
  "anya-e0103n:66_1": "hi sattā kāmahetu pāṇātipātādivasenāpi asuddhapayogā honti. Jhānasukhalābhino kāyakilamathassa",
  "anya-e0103n:66_2": "sambhavo eva natthīti samādhinā dutiyantavivajjanaṃ vuttaṃ jhānasamuṭṭhānapaṇītarūpaphuṭakāyattā.",
  "anya-e0103n:66_3": "Paññāyāti maggapaññāya. Ukkaṭṭhaniddesena hi ekaṃsato ariyamaggova majjhimā paṭipatti",
  "anya-e0103n:66_4": "nāma. Evaṃ santepi lokiyapaññāvasenapi antadvayavivajjanaṃ vibhāvetabbaṃ.",
  "anya-e0103n:67_0": "Sīlaṃ taṃsamaṅgino kāmasugatīsuyeva nibbattāpanato catūhi apāyehi vimuttiyā kāraṇanti",
  "anya-e0103n:67_1": "āha “sīlena apāyasamatikkamanupāyo pakāsito hotī”ti. Na hi pāṇātipātādipaṭivirati",
  "anya-e0103n:67_2": "duggatiparikilesaṃ āvahati. Samādhi taṃsamaṅgino mahaggatabhūmiyaṃyeva nibbattāpanena",
  "anya-e0103n:67_3": "sakalakāmabhavato vimocetīti vuttaṃ “samādhinā kāmadhātusamatikkamanupāyo pakāsito",
  "anya-e0103n:67_4": "hotī”ti. Na hi kāmāvacarakammassa anubalappadāyīnaṃ kāmacchandādīnaṃ vikkhambhakaṃ",
  "anya-e0103n:67_5": "jhānaṃ kāmadhātuparikilesāvahaṃ hoti. Na cettha upacārajjhānaṃ nidassetabbaṃ, appanāsamādhissa",
  "anya-e0103n:67_6": "adhippetattā. Nāpi “sīleneva atikkamitabbassa apāyabhavassa samādhinā atikkamitabbatā”ti",
  "anya-e0103n:67_7": "vacanokāso. Sugatibhavampi atikkamantassa duggatisamatikkamane kā kathāti. Sabbabhavasamatikkamanupāyoti",
  "anya-e0103n:67_8": "kāmabhavādīnaṃ navannampi bhavānaṃ samatikkamanupāyo sīlasamādhīhi atikkantāpi bhavā",
  "anya-e0103n:67_9": "anatikkantā eva, kāraṇassa apahīnattā. Paññāya panassa suppahīnattā te samatikkantā eva.",
  "anya-e0103n:68_0": "Tadaṅgappahānavasenāti dīpālokeneva tamassa puññakiriyavatthugatena tena tena kusalaṅgena",
  "anya-e0103n:68_1": "tassa tassa akusalaṅgassa pahānavasena. Samādhinā vikkhambhanappahānavasenāti upacārappanābhedena",
  "anya-e0103n:68_2": "samādhinā pavattinivāraṇena ghaṭappahāreneva jalatale sevālassa tesaṃ tesaṃ nīvaraṇādidhammānaṃ",
  "anya-e0103n:68_3": "pahānavasena. Paññāyāti ariyamaggapaññāya. Samucchedappahānavasenāti catunnaṃ ariyamaggānaṃ",
  "anya-e0103n:68_4": "bhāvitattā taṃtaṃmaggavato attano santāne “diṭṭhigatānaṃ pahānāyā”tiādinā vuttassa",
  "anya-e0103n:68_5": "samudayapakkhiyassa kilesagaṇassa accantaṃ appavattisaṅkhātasamucchindanappahānavasena.",
  "anya-e0103n:69_0": "Kilesānaṃ vītikkamapaṭipakkhoti saṃkilesadhammānaṃ, kammakilesānaṃ vā yo kāyavacīdvāresu",
  "anya-e0103n:69_1": "vītikkamo ajjhācāro, tassa paṭipakkho sīlena pakāsito hoti, avītikkamasabhāvattā",
  "anya-e0103n:69_2": "sīlassa. Okāsādānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ.",
  "anya-e0103n:69_3": "Taṃ samādhi vikkhambhetīti āha “samādhinā pariyuṭṭhānapaṭipakkho pakāsito hotī”ti,",
  "anya-e0103n:69_4": "samādhissa pariyuṭṭhānappahāyakattā. Appahīnabhāvena santāne anu anu sayanato kāraṇalābhe",
  "anya-e0103n:69_5": "uppattirahā anusayā, te pana anurūpaṃ kāraṇaṃ laddhā uppajjanārahā thāmagatā kāmarāgādayo",
  "anya-e0103n:69_6": "satta kilesā veditabbā. Te ariyamaggapaññāya sabbaso pahīyantīti āha “paññāya anusayapaṭipakkho pakāsito hotī”ti.",
  "anya-e0103n:70_0": "Kāyaduccaritādi duṭṭhu caritaṃ, kilesehi vā dūsitaṃ caritanti duccaritaṃ, tameva",
  "anya-e0103n:70_1": "yattha uppannaṃ, taṃ santānaṃ saṃkileseti vibādhati, upatāpeti cāti saṃkileso, tassa",
  "anya-e0103n:70_2": "visodhanaṃ sīlena tadaṅgavasena pahānaṃ vītikkamapaṭipakkhattā sīlassa. Taṇhāsaṃkilesassa",
  "anya-e0103n:70_3": "visodhanaṃ vikkhambhanavasena pahānaṃ pariyuṭṭhānapaṭipakkhattā samādhissa, taṇhāya",
  "anya-e0103n:70_4": "cassa ujuvipaccanikabhāvato. Diṭṭhisaṃkilesassa visodhanaṃ samucchedavasena pahānaṃ",
  "anya-e0103n:70_5": "anusayapaṭipakkhattā paññāya, diṭṭhigatānañca ayāthāvagāhīnaṃ yāthāvagāhiniyā paññāya",
  "anya-e0103n:70_6": "ujuvipaccanikabhāvato.",
  "anya-e0103n:71_0": "Kāraṇanti upanissayapaccayo. Sīlesu paripūrakārīti maggabrahmacariyassa ādibhūtattā",
  "anya-e0103n:71_1": "ādibrahmacariyakānaṃ pārājikasaṅghādisesasaṅkhātānaṃ mahāsīlasikkhāpadānaṃ avītikkamanato",
  "anya-e0103n:71_2": "khuddānukhuddakānaṃ āpajjane sahasāva tehi vuṭṭhānena sīlesu yaṃ kattabbaṃ, taṃ paripūraṃ",
  "anya-e0103n:71_3": "samatthaṃ karotīti sīlesu paripūrakārī. Tathā sakadāgāmīti “sīlesu paripūrakārī”ti",
  "anya-e0103n:71_4": "etaṃ upasaṃharati tathā-saddena. Ete hi dve ariyā samādhipāripanthikānaṃ kāmarāgabyāpādānaṃ",
  "anya-e0103n:71_5": "paññāpāripanthikassa saccapaṭicchādakamohassa sabbaso asamūhatattā samādhiṃ, paññañca",
  "anya-e0103n:71_6": "bhāventāpi samādhipaññāsu yaṃ kattabbaṃ, taṃ mattaso pamāṇena padesamattameva karontīti",
  "anya-e0103n:71_7": "samādhismiṃ, paññāya ca mattaso kārino “sīlesu paripūrakārino”icceva vuccanti. Anāgāmī",
  "anya-e0103n:71_8": "pana kāmarāgabyāpādānaṃ samucchinnattā samādhismiṃ paripūrakārī. Arahā sabbaso sammohassa",
  "anya-e0103n:71_9": "susamūhatattā paññāya paripūrakārī.",
  "anya-e0103n:72": "Vuttaṃ hetaṃ bhagavatā –",
  "anya-e0103n:73_0": "“Idha, bhikkhave, bhikkhu sīlesu paripūrakārī hoti, samādhismiṃ mattaso kārī, paññāya",
  "anya-e0103n:73_1": "mattaso kārī. So yāni tāni khuddānukhuddakāni sikkhāpadāni, tāni āpajjatipi vuṭṭhātipi.",
  "anya-e0103n:73_2": "Taṃ kissa hetu? Na hi mettha, bhikkhave, abhabbatā vuttā. Yāni ca kho tāni sikkhāpadāni",
  "anya-e0103n:73_3": "ādibrahmacariyakāni brahmacariyasāruppāni, tattha dhuvasīlo ca hoti ṭhitasīlo ca,",
  "anya-e0103n:73_4": "samādāya sikkhati sikkhāpadesu. So tiṇṇaṃ saṃyojanānaṃ parikkhayā sotāpanno hoti",
  "anya-e0103n:73_5": "avinipātadhammo niyato sambodhiparāyaṇo. Idha pana, bhikkhave, bhikkhu sīlesu…pe…",
  "anya-e0103n:73_6": "so tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hoti. Sakideva",
  "anya-e0103n:73_7": "imaṃ lokaṃ āgantvā dukkhassantaṃ karoti. Idha pana, bhikkhave, bhikkhu sīlesu paripūrakārī",
  "anya-e0103n:73_8": "hoti, samādhismiṃ paripūrakārī, paññāya mattaso kārī. So yāni tāni…pe… sikkhati sikkhāpadesu.",
  "anya-e0103n:73_9": "So pañcannaṃ orambhāgiyānaṃ…pe… anāvattidhammo tasmā lokā. Idha pana, bhikkhave,",
  "anya-e0103n:73_10": "bhikkhu sīlesu paripūrakārī hoti, samādhismiṃ paripūrakārī, paññāya paripūrakārī.",
  "anya-e0103n:73_11": "So yāni tāni khuddānukhuddakāni…pe… sikkhati sikkhāpadesu. So āsavānaṃ khayā…pe…",
  "anya-e0103n:73_12": "upasampajja viharatī”ti.",
  "anya-e0103n:74_0": "“Katha”nti pucchitvā sikkhādike vibhajitvā vuttamevatthaṃ nigametuṃ “eva”ntiādi vuttaṃ.",
  "anya-e0103n:74_1": "Tattha aññe cāti tayo vivekā, tīṇi kusalamūlāni, tīṇi vimokkhamukhāni, tīṇi indriyānīti",
  "anya-e0103n:74_2": "evamādayo, sikkhattikādīhi aññe ca guṇattikā. Evarūpāti yādisakā sikkhattikādayo",
  "anya-e0103n:74_3": "idha sīlādīhi pakāsitā honti, edisā.",
  "anya-e0103n:75_0": "Ettha hi vivaṭṭasannissitassa sīlassa idhādhippetattā sīlena kāyaviveko pakāsito",
  "anya-e0103n:75_1": "hoti, samādhinā cittaviveko, paññāya upadhiviveko. Tathā sīlena adoso kusalamūlaṃ",
  "anya-e0103n:75_2": "pakāsitaṃ hoti, titikkhappadhānatāya, aparūpaghātasabhāvatāya ca sīlassa. Samādhinā",
  "anya-e0103n:75_3": "alobho kusalamūlaṃ, lobhapaṭipakkhato, alobhapadhānatāya ca samādhissa. Paññāya pana",
  "anya-e0103n:75_4": "amohoyeva. Sīlena ca animittavimokkhamukhaṃ pakāsitaṃ hoti. Adosappadhānaṃ hi sīlasampadaṃ",
  "anya-e0103n:75_5": "nissāya dose ādīnavadassino aniccānupassanā sukheneva ijjhati, aniccānupassanā ca",
  "anya-e0103n:75_6": "animittavimokkhamukhaṃ. Samādhinā appaṇihitavimokkhamukhaṃ. Paññāya suññatavimokkhamukhaṃ.",
  "anya-e0103n:75_7": "Alobhappadhānaṃ hi kāmanissaraṇaṃ samādhisampadaṃ nissāya kāmesu ādīnavadassino dukkhānupassanā",
  "anya-e0103n:75_8": "sukheneva ijjhati, dukkhānupassanā ca appaṇihitavimokkhamukhaṃ. Paññāsampadaṃ nissāya",
  "anya-e0103n:75_9": "anattānupassanā sukheneva ijjhati, anattānupassanā ca suññatavimokkhamukhaṃ. Tathā",
  "anya-e0103n:75_10": "sīlena anaññātaññassāmītindriyaṃ pakāsitaṃ hoti. Taṃ hi sīlesu paripūrakārino aṭṭhamakassa",
  "anya-e0103n:75_11": "indriyaṃ. Samādhinā aññindriyaṃ. Taṃ hi ukkaṃsagataṃ samādhismiṃ paripūrakārino anāgāmino,",
  "anya-e0103n:75_12": "aggamaggaṭṭhassa ca indriyaṃ. Paññāya aññātāvindriyaṃ pakāsitaṃ hoti. Taduppattiyā",
  "anya-e0103n:75_13": "hi arahā paññāya paripūrakārīti. Iminā nayena aññe ca evarūpā guṇattikā sīlādīhi pakāsetabbā.",
  "anya-e0103n:76": "1. Sīlaniddesavaṇṇanā",
  "anya-e0103n:77": "Sīlasarūpādikathāvaṇṇanā",
  "anya-e0103n:78_0": "6. Evanti vuttappakārena. Anekaguṇasaṅgāhakenāti adhisīlasikkhādīnaṃ, aññesañca anekesaṃ",
  "anya-e0103n:78_1": "guṇānaṃ saṅgāhakena. Sīlasamādhipaññāmukhenāti “sabbe saṅkhārā aniccā”tiādīsu viya",
  "anya-e0103n:78_2": "vipassanāmattādimukhena saṅkhepato adesetvā sīlasamādhipaññāmukhena desitopi, sattatiṃsāyapi",
  "anya-e0103n:78_3": "vā bodhipakkhiyadhammānaṃ visuddhimaggantogadhattā tattha sīlasamādhipaññā mukhaṃ",
  "anya-e0103n:78_4": "pamukhaṃ katvā desitopi. Etena sīlasamādhipaññāsu avasesabodhipakkhiyadhammānaṃ sabhāvato,",
  "anya-e0103n:78_5": "upakārato ca antogadhabhāvo dīpitoti veditabbaṃ. Atisaṅkhepadesitoyeva hoti sabhāvavibhāgādito",
  "anya-e0103n:78_6": "avibhāvitattā. Nālanti na pariyattaṃ na samatthaṃ. Sabbesanti nātisaṅkhepanātivitthārarucīnampi,",
  "anya-e0103n:78_7": "vipañcitaññuneyyānampi vā. Saṅkhepadesanā hi saṃkhittarucīnaṃ, ugghaṭitaññūnaṃyeva",
  "anya-e0103n:78_8": "ca upakārāya hoti, na panitaresaṃ. Assa visuddhimaggassa. Pucchanaṭṭhena pañhā, kiriyā",
  "anya-e0103n:78_9": "karaṇaṃ kammaṃ, pañhāva kammaṃ pañhākammaṃ, pucchanapayogo.",
  "anya-e0103n:79_0": "Kiṃ sīlanti sarūpapucchā. Kenaṭṭhena sīlanti kena atthena sīlanti vuccati, “sīla”nti",
  "anya-e0103n:79_1": "padaṃ kaṃ abhidheyyaṃ nissāya pavattanti attho. Tayidaṃ sīlaṃ sabhāvato, kiccato,",
  "anya-e0103n:79_2": "upaṭṭhānākārato, āsannakāraṇato ca kathaṃ jānitabbanti āha “kānassa lakkhaṇarasapaccupaṭṭhānapadaṭṭhānānī”ti.",
  "anya-e0103n:79_3": "Paṭipatti nāma diṭṭhānisaṃse eva hotīti āha “kimānisaṃsa”nti. Katividhanti pabhedapucchā.",
  "anya-e0103n:79_4": "Vibhāgavantānaṃ hi sabhāvavibhāvanaṃ vibhāgadassanamukheneva hotīti. Vodānaṃ visuddhi.",
  "anya-e0103n:79_5": "Sā ca saṃkilesamalavimutti. Taṃ icchantena yasmā upāyakosallatthinā anupāyakosallaṃ",
  "anya-e0103n:79_6": "viya saṃkileso jānitabboti āha “ko cassa saṃkileso”ti.",
  "anya-e0103n:80_0": "Tatrāti tasmiṃ, tassa vā pañhākammassa. Vissajjananti vivaraṇaṃ. Pucchito hi attho",
  "anya-e0103n:80_1": "avibhāvitattā nigūḷho muṭṭhiyaṃ kato viya tiṭṭhati. Tassa vivaraṇaṃ vissajjanaṃ vibhūtabhāvakāraṇato.",
  "anya-e0103n:80_2": "Pāṇātipātādīhīti ettha pāṇoti vohārato satto, paramatthato jīvitindriyaṃ. Tassa saraseneva",
  "anya-e0103n:80_3": "patanasabhāvassa antare eva ativa pātanaṃ atipāto, saṇikaṃ patituṃ adatvā sīghaṃ",
  "anya-e0103n:80_4": "pātananti attho, atikkamma vā satthādīhi abhibhavitvā pātanaṃ atipāto, pāṇaghāto.",
  "anya-e0103n:80_5": "Ādisaddena adinnādānādiṃ saṅgaṇhāti. Tehi pāṇātipātādīhi dussīlyakammehi. Viramantassāti",
  "anya-e0103n:80_6": "samādānavirativasena, sampattavirativasena ca oramantassa. Vattapaṭipattinti upajjhāyavattādivattakaraṇaṃ.",
  "anya-e0103n:80_7": "Cetanādayo dhammāti saṅkhepato vuttamatthaṃ pāḷivasena vibhajitvā dassetuṃ “vuttañheta”ntiādi",
  "anya-e0103n:80_8": "vuttaṃ. Tattha cetayatīti cetanā, attanā sampayuttadhammehi saddhiṃ ārammaṇe abhisandahatīti",
  "anya-e0103n:80_9": "attho. Cetanāya anukūlavaseneva hi taṃsampayuttā dhammā ārammaṇe pavattanti. Cetanā",
  "anya-e0103n:80_10": "kāmaṃ kusalattikasādhāraṇā, idha pana sīlacetanā adhippetāti katvā “kusalā”ti veditabbā.",
  "anya-e0103n:80_11": "Cetasi niyuttaṃ cetasikaṃ, cittasampayuttanti attho. Cetanāya satipi cetasikatte",
  "anya-e0103n:80_12": "“cetanā sīla”nti visuṃ gahitattā tadaññameva viratianabhijjhādikaṃ cetasikaṃ sīlaṃ",
  "anya-e0103n:80_13": "daṭṭhabbaṃ gobalībaddañāyena. Saṃvaraṇaṃ saṃvaro. Yathā akusalā dhammā citte na otaranti,",
  "anya-e0103n:80_14": "tathā pidahanaṃ. Avītikkamo vītikkamassa paṭipakkhabhūtā avītikkamavasena pavattacittacetasikā.",
  "anya-e0103n:80_15": "Tattha cetanā sīlaṃ nāmātiādi yathāvuttassa suttapadassa vivaraṇaṃ. Viramantassa",
  "anya-e0103n:80_16": "cetanāti viratisampayuttaṃ padhānabhūtaṃ cetanamāha. Pūrentassa cetanāti vattapaṭipattiāyūhinī.",
  "anya-e0103n:80_17": "Viramantassa viratīti viratiyā padhānabhāvaṃ gahetvā vuttaṃ.",
  "anya-e0103n:81_0": "Ettha hi yadā “tividhā, bhikkhave, kāyasañcetanā kusalaṃ kāyakamma”ntiādi vacanato",
  "anya-e0103n:81_1": "pāṇātipātādīnaṃ paṭipakkhabhūtā tabbirativisiṭṭhā cetanā tathāpavattā padhānabhāvena",
  "anya-e0103n:81_2": "pāṇātipātādipaṭiviratisādhikā hoti, tadā taṃsampayuttā viratianabhijjhādayo ca cetanāpakkhikā",
  "anya-e0103n:81_3": "vā, abbohārikā vāti imamatthaṃ sandhāya cetanāsīlaṃ vuttaṃ. Yadā pana pāṇātipātādīhi",
  "anya-e0103n:81_4": "saṅkocaṃ āpajjantassa tato viramaṇākārena pavattamānā cetanāvisiṭṭhā virati, anabhijjhādayo",
  "anya-e0103n:81_5": "ca tattha tattha padhānabhāvena kiccasādhikā honti, tadā taṃsampayuttā cetanā viratiādipakkhikā",
  "anya-e0103n:81_6": "vā hoti, abbohārikā vāti imamatthaṃ sandhāya cetasikasīlaṃ vuttaṃ.",
  "anya-e0103n:82_0": "Idāni sutte āgatanayena kusalakammapathavasena cetanācetasikasīlāni vibhajitvā dassetuṃ",
  "anya-e0103n:82_1": "“apicā”tiādi vuttaṃ. Pajahantassāti samādānavasena “ito paṭṭhāya na karissāmī”ti",
  "anya-e0103n:82_2": "sampattavatthukānipi anajjhācaraṇena pajahantassa. Satta kammapathacetanāti pāṇātipātādipahānasādhikā",
  "anya-e0103n:82_3": "paṭipāṭiyā satta kusalakammapathacetanā. Abhijjhādivasena yaṃ paradāragamanādi karīyati,",
  "anya-e0103n:82_4": "tassa pahāyakā anabhijjhādayo sīlanti āha “cetasikaṃ sīlaṃ nāma anabhijjhā…pe… sammādiṭṭhidhammā”ti.",
  "anya-e0103n:82_5": "Yathā hi abhijjhābyāpādavasena micchācārapāṇātipātādayo karīyanti, evaṃ micchādiṭṭhivasenāpi",
  "anya-e0103n:82_6": "te puttamukhadassanādiatthaṃ karīyanti. Tesañca pajahanakā anabhijjhādayoti. Pātimokkhasaṃvaro",
  "anya-e0103n:82_7": "cārittavārittavibhāgaṃ vinayapariyāpannaṃ sikkhāpadasīlaṃ. Satisaṃvaro manacchaṭṭhānaṃ",
  "anya-e0103n:82_8": "indriyānaṃ ārakkhā, sā ca tathāpavattā satiyeva. Ñāṇasaṃvaro paññā. Khantisaṃvaro",
  "anya-e0103n:82_9": "adhivāsanā, sā ca tathāpavattā adosapadhānā khandhā, adoso eva vā. Vīriyasaṃvaro",
  "anya-e0103n:82_10": "kāmavitakkādīnaṃ vinodanavasena pavattaṃ vīriyaṃ. Pātimokkhasaṃvarasatisaṃvarādīsu",
  "anya-e0103n:82_11": "yaṃ vattabbaṃ, taṃ parato āvi bhavissati.",
  "anya-e0103n:83_0": "Sotānīti taṇhādiṭṭhiavijjāduccaritaavasiṭṭhakilesasotāni. “Sotānaṃ saṃvaraṃ brūmī”ti",
  "anya-e0103n:83_1": "vatvā “paññāyete pidhiyyare”ti vacanena sotānaṃ saṃvaro pidahanaṃ samucchedanaṃ ñāṇanti viññāyati.",
  "anya-e0103n:84_0": "Idamatthikataṃ manasi katvā yena ñāṇena yoniso paccavekkhitvā paccayā paṭisevīyanti.",
  "anya-e0103n:84_1": "Taṃ paccayapaṭisevanampi ñāṇasabhāvattā ettheva ñāṇasaṃvare eva samodhānaṃ saṅgahaṃ",
  "anya-e0103n:84_2": "gacchati. Khamati adhivāsetīti khamo. Uppannanti tasmiṃ tasmiṃ ārammaṇe jātaṃ nibbattaṃ.",
  "anya-e0103n:84_3": "Kāmavitakkanti kāmūpasaṃhitaṃ vitakkaṃ. Nādhivāsetīti cittaṃ āropetvā abbhantare",
  "anya-e0103n:84_4": "na vāseti. Ājīvapārisuddhipīti buddhapaṭikuṭṭhaṃ micchājīvaṃ pahāya anavajjena paccayapariyesanena",
  "anya-e0103n:84_5": "sijjhanakaṃ ājīvapārisuddhisīlampi ettheva vīriyasaṃvare eva samodhānaṃ gacchati",
  "anya-e0103n:84_6": "vīriyasādhanattā. Ettha ca yathā ñāṇaṃ taṇhādisotānaṃ pavattinivāraṇato pidahanaṭṭhena",
  "anya-e0103n:84_7": "saṃvaraṇato saṃvaro ca, parato pavattanakaguṇānaṃ ādhārādibhāvato sīlanaṭṭhena sīlaṃ,",
  "anya-e0103n:84_8": "evaṃ khanti anadhivāsanena uppajjanakakilesānaṃ adhivāsanena saṃvaraṇato saṃvaro",
  "anya-e0103n:84_9": "ca, khamanahetu uppajjanakaguṇānaṃ ādhārādibhāvato sīlanaṭṭhena sīlaṃ, vīriyaṃ vinodetabbānaṃ",
  "anya-e0103n:84_10": "pāpadhammānaṃ vinodanena saṃvaraṇato saṃvaro ca, vinodanahetu uppajjanakaguṇānaṃ",
  "anya-e0103n:84_11": "ādhārādibhāvato sīlanaṭṭhena sīlanti veditabbaṃ. Yathā pana pātimokkhasīlādi tassa",
  "anya-e0103n:84_12": "tassa pāpadhammassa pavattituṃ appadānavasena saṃvaraṇaṃ pidahanaṃ, taṃ upādāya saṃvaro,",
  "anya-e0103n:84_13": "evaṃ asamādinnasīlassa āgatavatthuto viramaṇampīti āha “yā ca pāpabhīrukānaṃ…pe…",
  "anya-e0103n:84_14": "saṃvarasīlanti veditabba”nti. Na vītikkamati etenāti avītikkamo. Tathāpavatto kusalacittuppādo.",
  "anya-e0103n:85_0": "7. Avasesesu pana pañhesu. Samādhānaṃ saṇṭhapanaṃ. Dussīlyavasena hi pavattā kāyakammādayo",
  "anya-e0103n:85_1": "sampati, āyatiñca ahitadukkhāvahā, na sammā ṭhapitāti asaṇṭhapitā vippakiṇṇā visaṭā",
  "anya-e0103n:85_2": "ca nāma honti, susīlyavasena pana pavattā tabbipariyāyato saṇṭhapitā avippakiṇṇā",
  "anya-e0103n:85_3": "avisaṭā ca nāma honti yathā taṃ okkhittacakkhutā abāhuppacālanādi. Tenāha “kāyakammādīnaṃ",
  "anya-e0103n:85_4": "susīlyavasena avippakiṇṇatāti attho”ti. Etena samādhikiccato sīlanaṃ viseseti. Tassa",
  "anya-e0103n:85_5": "hi samādhānaṃ sampayuttadhammānaṃ avikkhepahetutā. Idaṃ kāyakammādīnaṃ saṇṭhapanaṃ",
  "anya-e0103n:85_6": "saṃyamanaṃ. Upadhāraṇaṃ adhiṭṭhānaṃ mūlabhāvo. Tathā hissa ādicaraṇādibhāvo vutto.",
  "anya-e0103n:85_7": "Tena pathavīdhātukiccato sīlanaṃ visesitaṃ hoti. Sā hi sahajātarūpadhammānaṃ sandhāraṇavasena",
  "anya-e0103n:85_8": "pavattati. Idaṃ pana anavajjadhammānaṃ mūlādhiṭṭhānabhāvena. Tenāha “kusalānaṃ dhammāna”ntiādi.",
  "anya-e0103n:85_9": "Tattha kusaladhammā nāma sapubbabhāgā mahaggatānuttarā dhammā. Aññe pana ācariyā.",
  "anya-e0103n:85_10": "Siraṭṭhoti yathā sirasi chinne sabbo attabhāvo vinassati, evaṃ sīle bhinne sabbaṃ",
  "anya-e0103n:85_11": "guṇasarīraṃ vinassati. Tasmā tassa uttamaṅgaṭṭho sīlaṭṭho. “Siro sīsa”nti vā vattabbe",
  "anya-e0103n:85_12": "niruttinayena “sīla”nti vuttanti adhippāyo. Sītalaṭṭho pariḷāhavūpasamanaṭṭho. Tena",
  "anya-e0103n:85_13": "ta-kārassa lopaṃ katvā niruttinayeneva “sīla”nti vuttanti dasseti. Tathā hidaṃ payogasampāditaṃ",
  "anya-e0103n:85_14": "sabbakilesapariḷāhavūpasamakaraṃ hoti. Evamādināti ādi-saddena sayanti akusalā etasmiṃ",
  "anya-e0103n:85_15": "sati apaviṭṭhā hontīti sīlaṃ, supanti vā tena vihatussāhāni sabbaduccaritānīti sīlaṃ,",
  "anya-e0103n:85_16": "sabbesaṃ vā kusaladhammānaṃ pavesārahasālāti sīlanti evamādīnaṃ saṅgaho daṭṭhabbo.",
  "anya-e0103n:86_0": "8. “Sīlanaṭṭhena sīla”nti pubbe saddatthuddhārena pakāsitopi bhāvattho evāti āha",
  "anya-e0103n:86_1": "“sīlanaṃ lakkhaṇaṃ tassā”ti. Na hi tassa cetanādibhedabhinnassa anavasesato saṅgāhako",
  "anya-e0103n:86_2": "tato añño attho atthi, yo lakkhaṇabhāvena vucceyya. Nanu ca anekabhedasaṅgāhakaṃ",
  "anya-e0103n:86_3": "sāmaññalakkhaṇaṃ nāma siyā, na visesalakkhaṇanti anuyogaṃ manasi katvā āha “sanidassanattaṃ",
  "anya-e0103n:86_4": "rūpassa, yathā bhinnassanekadhā”ti.",
  "anya-e0103n:87_0": "Yathā hi nīlādivasena anekabhedabhinnassāpi rūpāyatanassa sanidassanattaṃ visesalakkhaṇaṃ",
  "anya-e0103n:87_1": "tadaññadhammāsādhāraṇato. Na aniccatādi viya, ruppanaṃ viya vā sāmaññalakkhaṇaṃ,",
  "anya-e0103n:87_2": "evamidhāpi daṭṭhabbaṃ. Kiṃ panetaṃ sanidassanattaṃ nāma? Daṭṭhabbatā cakkhuviññāṇassa",
  "anya-e0103n:87_3": "gocarabhāvo. Tassa pana rūpāyatanato anaññattepi aññehi dhammehi rūpāyatanaṃ visesetuṃ",
  "anya-e0103n:87_4": "aññaṃ viya katvā saha nidassanena sanidassananti vuccati. Dhammasabhāvasāmaññena",
  "anya-e0103n:87_5": "hi ekībhūtesu dhammesu yo nānattakaro sabhāvo, so aññaṃ viya katvā upacarituṃ yutto.",
  "anya-e0103n:87_6": "Evaṃ hi atthavisesāvabodho hotīti. Atha vā “saha nidassanenā”ti ettha tabbhāvattho",
  "anya-e0103n:87_7": "saha-saddo yathā nandirāgasahagatāti.",
  "anya-e0103n:88_0": "Dussīlyaviddhaṃsanarasanti kāyikaasaṃvarādibhedassa dussīlyassa vidhamanakiccaṃ.",
  "anya-e0103n:88_1": "Anavajjarasanti agārayhasampattikaṃ agarahitabbabhāvena sampajjanakaṃ, avajjapaṭipakkhabhāvena",
  "anya-e0103n:88_2": "vā sampajjanakaṃ. Lakkhaṇādīsūti lakkhaṇarasādīsu vuccamānesu kiccameva, sampatti",
  "anya-e0103n:88_3": "vā rasoti vuccati, na rasāyatanarasādīti adhippāyo. Keci pana “kiccamevā”ti avadhāraṇaṃ",
  "anya-e0103n:88_4": "tassa itararasato balavabhāvadassanatthanti vadanti, taṃ tesaṃ matimattaṃ, kiccameva,",
  "anya-e0103n:88_5": "sampatti eva vā rasoti imassa atthassa adhippetattā.",
  "anya-e0103n:89_0": "Soceyyapaccupaṭṭhānanti kāyādīhi sucibhāvena paccupaṭṭhāti. Gahaṇabhāvanti gahetabbabhāvaṃ.",
  "anya-e0103n:89_1": "Tena upaṭṭhānākāraṭṭhena paccupaṭṭhānaṃ vuttaṃ, phalaṭṭhena pana avippaṭisārapaccupaṭṭhānaṃ,",
  "anya-e0103n:89_2": "samādhipaccupaṭṭhānaṃ vā. Sīlaṃ hi sampatiyeva avippaṭisāraṃ paccupaṭṭhāpeti, paramparāya",
  "anya-e0103n:89_3": "samādhiṃ. Imassa pana ānisaṃsaphalassa ānisaṃsakathāyaṃ vakkhamānattā idha aggahaṇaṃ",
  "anya-e0103n:89_4": "daṭṭhabbaṃ. Keci pana phalassa anicchitattā idha aggahaṇanti vadanti, tadayuttaṃ",
  "anya-e0103n:89_5": "phalassa anekavidhattā, lokiyādisīlassāpi vibhajiyamānattā. Tathā hi vakkhati “nissitānissitavasenā”tiādi.",
  "anya-e0103n:89_6": "Yathā pathavīdhātuyā kammādi dūrakāraṇaṃ, sesabhūtattayaṃ āsannakāraṇaṃ, yathā ca",
  "anya-e0103n:89_7": "vatthassa tantavāyaturivemasalākādi dūrakāraṇaṃ, tantavo āsannakāraṇaṃ, evaṃ sīlassa",
  "anya-e0103n:89_8": "saddhammassavanādi dūrakāraṇaṃ, hiriottappamassa āsannakāraṇanti dassento āha “hirottappañca",
  "anya-e0103n:89_9": "panā”tiādi. Hirottappe hītiādi tassa āsannakāraṇabhāvasādhanaṃ. Tattha uppajjati",
  "anya-e0103n:89_10": "samādānavasena, tiṭṭhati avītikkamavasenāti veditabbaṃ.",
  "anya-e0103n:90": "Sīlānisaṃsakathāvaṇṇanā",
  "anya-e0103n:91_0": "9. Avippaṭisārādīti ettha vippaṭisārapaṭipakkho kusalacittuppādo avippaṭisāro. So",
  "anya-e0103n:91_1": "pana visesato “lābhā vata me, suladdhaṃ vata me, yassa me suparisuddhaṃ sīla”nti",
  "anya-e0103n:91_2": "attano sīlassa paccavekkhaṇavasena pavattoti veditabbo. Ādi-saddena pāmojjabhogasampattikittisaddādiṃ",
  "anya-e0103n:91_3": "saṅgaṇhāti. Avippaṭisāratthānīti avippaṭisārappayojanāni. Kusalānīti anavajjāni.",
  "anya-e0103n:91_4": "Avippaṭisārānisaṃsānīti avippaṭisāruddayāni. Etena avippaṭisāro nāma sīlassa uddayamattaṃ,",
  "anya-e0103n:91_5": "saṃvaḍḍhitassa rukkhassa chāyāpupphasadisaṃ. Añño eva panānena nipphādetabbo samādhiādiguṇoti dasseti.",
  "anya-e0103n:92_0": "Sīlavato sīlasampadāyāti parisuddhaṃ paripuṇṇaṃ katvā sīlassa sampādanena sīlavato,",
  "anya-e0103n:92_1": "tāya eva sīlasampadāya. Appamādādhikaraṇanti appamādakāraṇā. Bhogakkhandhanti bhogarāsiṃ.",
  "anya-e0103n:92_2": "Kalyāṇo kittisaddo abbhuggacchatīti “itipi sīlavā, itipi kalyāṇadhammo”ti sundaro",
  "anya-e0103n:92_3": "thutighoso uṭṭhahati, lokaṃ pattharati. Visāradoti attani kiñci garahitabbaṃ upavaditabbaṃ",
  "anya-e0103n:92_4": "apassanto vigatasārajjo nibbhayo. Amaṅkubhūtoti avilakkho. Asammūḷhoti “akataṃ vata",
  "anya-e0103n:92_5": "me kalyāṇa”ntiādinā vippaṭisārābhāvato, kusalakammādīnaṃyeva ca tadā upaṭṭhānato",
  "anya-e0103n:92_6": "amūḷho pasannamānaso eva kālaṃkaroti. Kāyassa bhedāti upādinnakkhandhapariccāgā,",
  "anya-e0103n:92_7": "jīvitindriyassa upacchedā. Paraṃ maraṇāti cutito uddhaṃ. Sugatinti sundaraṃ gatiṃ.",
  "anya-e0103n:92_8": "Tena manussagatipi saṅgayhati. Sagganti devagatiṃ. Sā hi rūpādīhi visayehi suṭṭhu",
  "anya-e0103n:92_9": "aggoti saggo, lokiyati ettha uḷāraṃ puññaphalanti lokoti ca vuccati.",
  "anya-e0103n:93_0": "Ākaṅkheyya ceti yadi iccheyya. Piyo ca assanti piyāyitabbo piyacakkhūhi passitabbo",
  "anya-e0103n:93_1": "pemaniyo bhaveyyanti attho. Manāpoti sabrahmacārīnaṃ manavaḍḍhanako, tesaṃ vā manena",
  "anya-e0103n:93_2": "pattabbo, mettacittena pharitabboti vuttaṃ hoti. Garūti garuṭṭhāniyo pāsāṇachattasadiso.",
  "anya-e0103n:93_3": "Bhāvanīyoti “addhā ayamāyasmā jānaṃ jānāti, passaṃ passatī”ti sambhāvanīyo. Sīlesvevassa",
  "anya-e0103n:93_4": "paripūrakārīti catupārisuddhisīlesu eva paripūrakārī assa, anūnakārī paripūraṇākārena",
  "anya-e0103n:93_5": "samannāgato bhaveyya. “Ādinā nayenā”ti etena “ajjhattaṃ cetosamathamanuyutto anirākatajjhāno",
  "anya-e0103n:93_6": "vipassanāya samannāgato brūhetā suññāgārāna”nti evamādike sīlathomanasuttāgate sattarasa",
  "anya-e0103n:93_7": "sīlānisaṃse saṅgaṇhāti.",
  "anya-e0103n:94_0": "Idāni na kevalamime eva avippaṭisārādayo, atha kho aññepi bahū sīlānisaṃsā vijjantīti",
  "anya-e0103n:94_1": "te dassetuṃ “apicā”tiādi āraddhaṃ. Tattha sāsaneti imasmiṃ sakalalokiyalokuttaraguṇāvahe",
  "anya-e0103n:94_2": "satthusāsane. Ācārakulaputtānaṃ yaṃ sīlaṃ vinā patiṭṭhā avaṭṭhānaṃ natthi, tassa",
  "anya-e0103n:94_3": "evaṃ mahānubhāvassa sīlassa ānisaṃsānaṃ paricchedaṃ parimāṇaṃ ko vade ko vattuṃ sakkuṇeyyāti",
  "anya-e0103n:94_4": "attho. Etena sabbesaṃyeva lokiyalokuttarānaṃ guṇānaṃ sīlameva mūlabhūtanti dassetvā",
  "anya-e0103n:94_5": "tato parampi malavisodhanena, pariḷāhavūpasamanena, sucigandhavāyanena, sagganibbānādhigamūpāyabhāvena,",
  "anya-e0103n:94_6": "sobhālaṅkārasādhanatāya bhayavidhamanena, kittipāmojjajanena ca sīlasadisaṃ aññaṃ",
  "anya-e0103n:94_7": "sattānaṃ hitasukhāvahaṃ natthīti dassento “na gaṅgā”tiādikā gāthā abhāsi.",
  "anya-e0103n:95_0": "Tattha sarabhūti ekā nadī, “yaṃ loke sarabhū”ti vadanti. Ninnagā vāciravatīti “aciravatī”ti",
  "anya-e0103n:95_1": "evaṃnāmikā nadī, vāti sabbattha vā-saddo aniyamattho. Tena avuttā godhāvarīcandabhāgādikā",
  "anya-e0103n:95_2": "saṅgaṇhāti. Pāṇanaṭṭhena pāṇīnaṃ sattānaṃ yaṃ malaṃ sīlajalaṃ visodhayati, taṃ malaṃ",
  "anya-e0103n:95_3": "visodhetuṃ na sakkuṇanti gaṅgādayo nadiyoti paṭhamagāthāya na-kāraṃ ānetvā sambandhitabbaṃ.",
  "anya-e0103n:95_4": "Hārāti muttāhārā. Maṇayoti veḷuriyādimaṇayo. Ariyanti visuddhaṃ. Sīlasamuṭṭhāno kittisaddo",
  "anya-e0103n:95_5": "gandho manoharabhāvato, disāsu abhibyāpanato ca “sīlagandho”ti vutto. So hi paṭivātepi",
  "anya-e0103n:95_6": "pavattati. Tenāha bhagavā “satañca gandho paṭivātametī”ti. Dosānaṃ balaṃ nāma vatthujjhācāro,",
  "anya-e0103n:95_7": "taṃ tesaṃ kātuṃ adentaṃ sīlaṃ dosānaṃ balaṃ ghātetīti veditabbaṃ.",
  "anya-e0103n:96": "Sīlappabhedakathāvaṇṇanā",
  "anya-e0103n:97_0": "10. “Katividha”nti ettha vidha-saddo koṭṭhāsapariyāyo “ekavidhena rūpasaṅgaho”tiādīsu",
  "anya-e0103n:97_1": "viya, pakārattho vā, katippakāraṃ kittakā sīlassa pakārabhedāti attho. Sīlanalakkhaṇenāti",
  "anya-e0103n:97_2": "sīlanasaṅkhātena sabhāvena.",
  "anya-e0103n:98_0": "Caranti tena sīlesu paripūrakāritaṃ upagacchantīti carittaṃ, carittameva cārittaṃ.",
  "anya-e0103n:98_1": "Vāritato tena attānaṃ tāyanti rakkhantīti vārittaṃ. Adhiko samācāro abhisamācāro,",
  "anya-e0103n:98_2": "tattha niyuttaṃ, so vā payojanaṃ etassāti ābhisamācārikaṃ. Ādi brahmacariyassāti",
  "anya-e0103n:98_3": "ādibrahmacariyaṃ, tadeva ādibrahmacariyakaṃ. Viramati etāya, sayaṃ vā viramati, viramaṇaṃ",
  "anya-e0103n:98_4": "vā virati, na viratīti avirati. Nissayatīti nissitaṃ, na nissitanti anissitaṃ. Pariyanto",
  "anya-e0103n:98_5": "etassa atthīti pariyantaṃ, kālena pariyantaṃ kālapariyantaṃ, yathāparicchinno vā",
  "anya-e0103n:98_6": "kālo pariyanto etassāti kālapariyantaṃ. Yāva pāṇanaṃ jīvanaṃ koṭi etassāti āpāṇakoṭikaṃ.",
  "anya-e0103n:98_7": "Attano paccayehi loke niyuttaṃ, tattha vā viditanti lokiyaṃ. Lokaṃ uttaratīti lokuttaraṃ.",
  "anya-e0103n:99_0": "Paccayato, phalato ca majjhimapaṇītehi nihīnaṃ, tesaṃ vā guṇehi parihīnanti hīnaṃ.",
  "anya-e0103n:99_1": "Attano paccayehi padhānabhāvaṃ nītanti paṇītaṃ. Ubhinnameva vemajjhe bhavaṃ majjhimaṃ.",
  "anya-e0103n:99_2": "Attādhipatito āgataṃ attādhipateyyaṃ. Sesapadadvayepi eseva nayo. Taṇhāya, diṭṭhiyā",
  "anya-e0103n:99_3": "vā parāmaṭṭhaṃ padhaṃsitanti parāmaṭṭhaṃ. Tappaṭikkhepato aparāmaṭṭhaṃ. Paṭippassaddhakilesaṃ",
  "anya-e0103n:99_4": "paṭippassaddhaṃ. Sikkhāsu jātaṃ, sekkhassa idanti vā sekkhaṃ. Pariniṭṭhitasikkhākiccatāya",
  "anya-e0103n:99_5": "asekkhadhammapariyāpannaṃ asekkhaṃ. Tadubhayapaṭikkhepena nevasekkhanāsekkhaṃ. Hānaṃ",
  "anya-e0103n:99_6": "bhajati, hānabhāgo vā etassa atthīti hānabhāgiyaṃ. Sesesupi eseva nayo. Appaparimāṇattā",
  "anya-e0103n:99_7": "pariyantavantaṃ, pārisuddhivantañca sīlaṃ pariyantapārisuddhisīlaṃ. Anappaparimāṇattā",
  "anya-e0103n:99_8": "apariyantaṃ, pārisuddhivantañca sīlaṃ apariyantapārisuddhisīlaṃ. Sabbaso puṇṇaṃ,",
  "anya-e0103n:99_9": "pārisuddhivantañca sīlaṃ paripuṇṇapārisuddhisīlaṃ.",
  "anya-e0103n:100_0": "11. Vuttanayenāti “sīlanaṭṭhena sīla”ntiādinā heṭṭhā vuttena nayena. Idaṃ kattabbanti",
  "anya-e0103n:100_1": "paññattasikkhāpadapūraṇanti idaṃ ābhisamācārikaṃ kattabbaṃ paṭipajjitabbanti evaṃ",
  "anya-e0103n:100_2": "paññattassa sikkhāpadasīlassa pūraṇaṃ. Sikkhāpadasīlaṃ hi pūrento sikkhāpadampi pūreti",
  "anya-e0103n:100_3": "pāleti nāma. Sikkhā eva vā sikkhitabbato, paṭipajjitabbato ca sikkhāpadaṃ. Tassa",
  "anya-e0103n:100_4": "pūraṇantipi yojetabbaṃ. Idaṃ na kattabbanti paṭikkhittassa akaraṇanti idaṃ duccaritaṃ",
  "anya-e0103n:100_5": "na kattabbanti bhagavatā paṭikkhittassa akaraṇaṃ viramaṇaṃ. Caranti tasminti tasmiṃ",
  "anya-e0103n:100_6": "sīle taṃsamaṅgino carantīti sīlassa adhikaraṇataṃ vibhāvento tesaṃ pavattiṭṭhānabhāvaṃ",
  "anya-e0103n:100_7": "dasseti. Tenāha “sīlesu paripūrakāritāya pavattantī”ti. Vāritanti idaṃ na kattabbanti",
  "anya-e0103n:100_8": "paṭikkhittaṃ akappiyaṃ. Tāyantīti akaraṇeneva tāyanti. Tenāti vārittasīlamāha. Vāreti",
  "anya-e0103n:100_9": "vā satthā ettha, etena vāti vāritaṃ, sikkhāpadaṃ. Taṃ avikopento tāyanti tenāti vārittaṃ.",
  "anya-e0103n:100_10": "Saddhāvīriyasādhananti saddhāya, uṭṭhānavīriyena ca sādhetabbaṃ. Na hi asaddho, kusīto",
  "anya-e0103n:100_11": "ca vattapaṭipattiṃ paripūreti, saddho eva satthārā paṭikkhitte aṇumattepi vajje bhayadassāvī",
  "anya-e0103n:100_12": "samādāya sikkhati sikkhāpadesūti āha “saddhāsādhanaṃ vāritta”nti.",
  "anya-e0103n:101_0": "Adhisīlasikkhāpariyāpannattā abhivisiṭṭho samācāroti abhisamācāroti āha “uttamasamācāro”ti.",
  "anya-e0103n:101_1": "Abhisamācārova ābhisamācārikaṃ, yathā venayikoti adhippāyo. Abhisamācāro ukkaṭṭhaniddesato",
  "anya-e0103n:101_2": "maggasīlaṃ, phalasīlañca, taṃ ārabbha uddissa tadatthaṃ tappayojanaṃ paññattaṃ ābhisamācārikaṃ.",
  "anya-e0103n:101_3": "Suparisuddhāni tīṇi kāyakammāni, cattāri vacīkammāni, suparisuddho ājīvoti idaṃ ājīvaṭṭhamakaṃ.",
  "anya-e0103n:101_4": "Tattha kāmaṃ ājīvahetukato sattavidhaduccaritato virati sammāājīvoti sopi sattavidho",
  "anya-e0103n:101_5": "hoti, sammājīvatāsāmaññena pana taṃ ekaṃ katvā vuttaṃ. Atha vā tividhakuhanavatthusannissayato",
  "anya-e0103n:101_6": "micchājīvato viratiṃ ekajjhaṃ katvā vutto “ājīvo suparisuddho”ti. Seṭṭhacariyabhāvato",
  "anya-e0103n:101_7": "maggo eva brahmacariyanti maggabrahmacariyaṃ, tassa. Ādibhāvabhūtanti ādimhi bhāvetabbataṃ",
  "anya-e0103n:101_8": "nipphādetabbataṃ bhūtaṃ pattaṃ ādibhāvabhūtaṃ. Kiñcāpi desanānukkamena sammādiṭṭhi",
  "anya-e0103n:101_9": "ādi, paṭipattikkamena pana ājīvaṭṭhamakasīlaṃ ādīti. Tassa sampattiyāti ābhisamācārikassa",
  "anya-e0103n:101_10": "sampajjanena paripūraṇena ādibrahmacariyakaṃ sampajjati. Yo hi lahukānipi appasāvajjāni",
  "anya-e0103n:101_11": "parivajjeti, so garukāni mahāsāvajjāni bahvādīnavāni parivajjessatīti vattabbameva",
  "anya-e0103n:101_12": "natthīti. Suttaṃ pana etamatthaṃ byatirekavasena vibhāveti. Tattha dhammanti sīlaṃ.",
  "anya-e0103n:101_13": "Taṃ hi upariguṇavisesānaṃ dhāraṇaṭṭhena dhammoti vuccati.",
  "anya-e0103n:102": "Viratisīlassa itarasīlena satipi sampayogādike asammissakatādassanatthaṃ “veramaṇimatta”nti vuttaṃ.",
  "anya-e0103n:103_0": "“Nissitānissitavasenā”ti ettha labbhamānanissayaṃ tāva dassetuṃ “nissayo”tiādi vuttaṃ.",
  "anya-e0103n:103_1": "Tattha taṇhācaritena nissayitabbato taṇhāva taṇhānissayo. Tathā diṭṭhinissayo. Diṭṭhicarito",
  "anya-e0103n:103_2": "hi asatipi diṭṭhiyā taṇhāvirahe diṭṭhinissitova pavattati. Devoti catumahārājasakkasuyāmādipākaṭadevamāha.",
  "anya-e0103n:103_3": "Devaññataroti apākaṭaṃ. Taṇhaṃ eva nissitanti taṇhānissitaṃ. Taṇhāya nissitanti ca",
  "anya-e0103n:103_4": "keci vadanti. Tesaṃ “dve nissayā”tiādinā virujjhati. Suddhidiṭṭhiyāti “iti saṃsārasuddhi",
  "anya-e0103n:103_5": "bhavissatī”ti evaṃ pavattadiṭṭhiyā, lokuttaraṃ sīlanti adhippāyo. Tassevāti lokuttarasseva",
  "anya-e0103n:103_6": "sambhārabhūtaṃ kāraṇabhūtaṃ, vivaṭṭūpanissayanti attho.",
  "anya-e0103n:104_0": "Kālaparicchedaṃ katvāti “imañca rattiṃ, imañca diva”ntiādinā viya kālavasena paricchedaṃ",
  "anya-e0103n:104_1": "katvā. Kālaparicchedaṃ akatvā samādinnampi antarāvicchinnaṃ sampattavirativasena",
  "anya-e0103n:104_2": "yāvajīvaṃ pavattitampi āpāṇakoṭikaṃ na hotīti dassetuṃ “yāvajīvaṃ samādiyitvā tatheva",
  "anya-e0103n:104_3": "pavattita”nti vuttaṃ.",
  "anya-e0103n:105_0": "Lābhayasañātiaṅgajīvitavasenāti lābhayasānaṃ anuppannānaṃ uppādanavasena, uppannānaṃ",
  "anya-e0103n:105_1": "rakkhaṇavasena ceva vaḍḍhanavasena ca ñātiaṅgajīvitānaṃ avināsanavasena. Kiṃ so vītikkamissatīti",
  "anya-e0103n:105_2": "yo vītikkamāya cittampi na uppādeti, so kāyavācāhi vītikkamissatīti kiṃ idaṃ, natthetanti",
  "anya-e0103n:105_3": "attho. Paṭikkhepe hi ayaṃ kiṃ-saddo.",
  "anya-e0103n:106_0": "Ārammaṇabhāvena vaṇo viya āsave kāmāsavādike paggharatīti sampayogabhāvābhāvepi sahāsavehīti",
  "anya-e0103n:106_1": "sāsavaṃ. Tebhūmakadhammajātanti sīlaṃ tappariyāpannanti āha “sāsavaṃ sīlaṃ lokiya”nti.",
  "anya-e0103n:106_2": "Bhavavisesā sampattibhavā. Vinayoti vinayapariyatti, tattha vā āgatasikkhāpadāni.",
  "anya-e0103n:106_3": "Pāmojjaṃ taruṇapīti. Yathābhūtañāṇadassanaṃ sapaccayanāmarūpadassanaṃ, tadadhiṭṭhānā",
  "anya-e0103n:106_4": "vā taruṇavipassanā. Nibbidāti nibbidāñāṇaṃ. Tena balavavipassanamāha. Virāgo maggo.",
  "anya-e0103n:106_5": "Vimutti arahattaphalaṃ. Vimuttiñāṇadassanaṃ paccavekkhaṇā. Kathāti vinayakathā. Mantanāti",
  "anya-e0103n:106_6": "vinayavicāraṇā. Upanisāti yathāvuttakāraṇaparamparāsaṅkhāto upanissayo. Lokuttaraṃ",
  "anya-e0103n:106_7": "maggaphalacittasampayuttaṃ ājīvaṭṭhamakasīlaṃ. Tattha maggasīlaṃ bhavanissaraṇāvahaṃ",
  "anya-e0103n:106_8": "hoti, paccavekkhaṇañāṇassa ca bhūmi, phalasīlaṃ pana paccavekkhaṇāñāṇasseva bhūmi.",
  "anya-e0103n:107_0": "12. Hīnādhimuttivasena chandādīnampi hīnatā. Paṇītādhimuttivasena paṇītatā. Tadubhayavemajjhatāvasena",
  "anya-e0103n:107_1": "majjhimatā. Yatheva hi kammaṃ āyūhanavasena hīnādibhedabhinnaṃ hoti, evaṃ chandādayopi",
  "anya-e0103n:107_2": "pavattiākāravasena. So ca nesaṃ pavattiākāro adhimuttibhedenāti daṭṭhabbaṃ. Yasakāmatāyāti",
  "anya-e0103n:107_3": "kittisilokābhiratiyā, parivāricchāya vā. “Kathaṃ nāma mādiso īdisaṃ kareyyā”ti pāpajigucchāya",
  "anya-e0103n:107_4": "ariyabhāvaṃ nissāya. Anupakkiliṭṭhanti attukkaṃsanaparavambhanāhi, aññehi ca upakkilesehi",
  "anya-e0103n:107_5": "anupakkiliṭṭhaṃ. Bhavabhogatthāyāti bhavasampattiatthañceva bhogasampattiatthañca.",
  "anya-e0103n:107_6": "Attano vimokkhatthāya pavattitanti sāvakapaccekabodhisattasīlamāha. Sabbasattānaṃ",
  "anya-e0103n:107_7": "vimokkhatthāyāti sabbasattānaṃ saṃsārabandhanato vimocanatthāya. Pāramitāsīlaṃ mahābodhisattasīlaṃ.",
  "anya-e0103n:107_8": "Yā karuṇūpāyakosallapariggahitā mahābodhiṃ ārabbha pavattā paramukkaṃsagatasoceyyasallekhā",
  "anya-e0103n:107_9": "desakālasattādivikapparahitā sīlapāramitā.",
  "anya-e0103n:108_0": "Ananurūpanti asāruppaṃ. Attā eva garu adhipati etassāti attagaru, lajjādhiko. Attādhipatito",
  "anya-e0103n:108_1": "āgataṃ attādhipateyyaṃ. Loko adhipati garu etassāti lokādhipati, ottappādhiko. Dhammo",
  "anya-e0103n:108_2": "nāmāyaṃ mahānubhāvo ekantaniyyāniko, so ca paṭipattiyāva pūjetabbo. Tasmā “naṃ sīlasampadāya",
  "anya-e0103n:108_3": "pūjessāmī”ti evaṃ dhammamahattaṃ pūjetukāmena.",
  "anya-e0103n:109_0": "Parāmaṭṭhattāti parābhavavasena āmaṭṭhattā. Taṇhādiṭṭhiyo hi “imināhaṃ sīlena devo",
  "anya-e0103n:109_1": "vā bhavissāmi devaññataro vā, iminā me sīlena saṃsārasuddhi bhavissatī”ti pavattassa",
  "anya-e0103n:109_2": "sīlaṃ parāmasantiyo taṃ parābhavaṃ pāpenti maggassa anupanissayabhāvakaraṇato. Puthujjanakalyāṇakassāti",
  "anya-e0103n:109_3": "puthujjanesu kalyāṇakassa. So hi puthujjanova hutvā kalyāṇehi sīlādīhi samannāgato.",
  "anya-e0103n:109_4": "Parāmasanakilesānaṃ vikkhambhanato, samucchindanato ca tehi na parāmaṭṭhanti aparāmaṭṭhaṃ.",
  "anya-e0103n:109_5": "Tassa tassa kilesadarathassa paṭippassambhanato vūpasamanato paṭippassaddhaṃ.",
  "anya-e0103n:110_0": "Katapaṭikammanti vuṭṭhānadesanāhi yathādhammaṃ katapaṭikāraṃ. Evaṃ hi taṃ sīlaṃ paṭipākatikameva",
  "anya-e0103n:110_1": "hoti. Tenāha “taṃ visuddha”nti. “Katapaṭikamma”nti iminā ca “na punevaṃ karissa”nti",
  "anya-e0103n:110_2": "adhiṭṭhānampi saṅgahitanti daṭṭhabbaṃ. “Acchamaṃsaṃ nu kho, sūkaramaṃsaṃ nu kho”tiādinā",
  "anya-e0103n:110_3": "vatthumhi vā, “pācittiyaṃ nu kho, dukkaṭaṃ nu kho”tiādinā āpattiyā vā, “mayā taṃ",
  "anya-e0103n:110_4": "vatthu vītikkantaṃ nu kho, na nu kho vītikkanta”ntiādinā ajjhācāre vā vematikassa",
  "anya-e0103n:110_5": "saṃsayāpannassa. Visodhetabbaṃ yathādhammaṃ paṭikammena. Vimati eva vematikaṃ, tasmiṃ",
  "anya-e0103n:110_6": "vematike sati, vimatiyā uppannāyāti attho. Vimati paṭivinetabbāti sayaṃ vā taṃ vatthuṃ",
  "anya-e0103n:110_7": "vicāretvā, vinayadhare vā pucchitvā kaṅkhā vinodetabbā. Nikkaṅkhena pana kappiyaṃ",
  "anya-e0103n:110_8": "ce kātabbaṃ, akappiyaṃ ce chaḍḍetabbaṃ. Tenāha “iccassa phāsu bhavissatī”ti.",
  "anya-e0103n:111": "“Catūhi ariyamaggehī”tiādinā maggaphalapariyāpannaṃ sīlaṃ maggaphalasampayuttaṃ vuttaṃ. Samudāyesu pavattavohārā avayavesupi pavattantīti. Sesanti sabbaṃ lokiyasīlaṃ.",
  "anya-e0103n:112_0": "Pakatipīti sabhāvopi. Sukhasīlo sakhilo sukhasaṃvāso. Tena pariyāyenāti pakatiatthavācakatthena.",
  "anya-e0103n:112_1": "Ekaccaṃ abyākataṃ sīlaṃ idhādhippetasīlena ekasaṅgahanti akusalassevāyujjamānataṃ",
  "anya-e0103n:112_2": "dassetuṃ “tattha akusala”ntiādi vuttaṃ. Tathā hi sekkhattikaṃ idha gahitaṃ, idha",
  "anya-e0103n:112_3": "na upanītaṃ kusalattikanti adhippāyo. Vuttanayenevāti vutteneva nayena kusalattikaṃ",
  "anya-e0103n:112_4": "aggahetvā hīnattikādīnaṃ pañcannaṃ tikānaṃ vasena assa sīlassa tividhatā veditabbā.",
  "anya-e0103n:113_0": "13. Yodhāti yo idha. Vatthuvītikkameti āpattiyā vatthuno vītikkamane ajjhācāre. Kāmasaṅkappādayo",
  "anya-e0103n:113_1": "nava mahāvitakkā micchāsaṅkappā. Evarūpassāti edisassa. Tassa hi sīlavante anupasaṅkamitvā",
  "anya-e0103n:113_2": "dussīle sevantassa tato eva tesaṃ diṭṭhānugatiṃ āpajjanena paṇṇattivītikkame adosadassāvino",
  "anya-e0103n:113_3": "micchāsaṅkappabahulatāya manacchaṭṭhāni indriyāni arakkhato sīlaṃ ekaṃseneva hānabhāgiyaṃ",
  "anya-e0103n:113_4": "hoti, na ṭhitibhāgiyaṃ, kuto visesādibhāgiyatā. Sīlasampattiyāti sīlapāripūriyā catupārisuddhisīlena.",
  "anya-e0103n:113_5": "Aghaṭantassa uttarīti uttari visesādhigamāya avāyamantassa. Ṭhitibhāgiyaṃ sīlaṃ bhavati",
  "anya-e0103n:113_6": "asamādhisaṃvattaniyattā. Sampādite hi samādhismiṃ sīlassa samādhisaṃvattaniyatā nicchiyati.",
  "anya-e0103n:113_7": "Samādhatthāyāti samathavasena samādhānatthāya. Nibbidanti vipassanaṃ. Balavavipassanādassanatthaṃ",
  "anya-e0103n:113_8": "nibbidāgahaṇaṃ tāvatāpi sīlassa nibbedhabhāgiyabhāvasiddhito.",
  "anya-e0103n:114_0": "Yāni ca sikkhāpadāni nesaṃ rakkhitabbānīti sambandho, tāni pana asādhāraṇapaññattito",
  "anya-e0103n:114_1": "aññāni. Nesanti “rakkhitabbānī”ti padaṃ apekkhitvā kattari sāmivacanaṃ, tehi bhikkhūhīti",
  "anya-e0103n:114_2": "attho. Sati vā ussāheti ussakkitvā sīlāni rakkhituṃ ussāhe sati. Dasāti sāmaṇerehi",
  "anya-e0103n:114_3": "rakkhitabbasīlamāha ghaṭikārādīnaṃ viya. Aṭṭhāti naccādimālādiveramaṇiṃ ekaṃ katvā",
  "anya-e0103n:114_4": "sabbapacchimavajjāni aṭṭha.",
  "anya-e0103n:115_0": "Avītikkamoti pañcannaṃ sīlānaṃ avītikkamo. Pakatisīlanti sabhāvasīlaṃ. Tatrūpapattiniyataṃ",
  "anya-e0103n:115_1": "hi sīlaṃ uttarakurukānaṃ. Mariyādācārittanti tassa tassa sāvajjassa akaraṇe mariyādabhūtaṃ,",
  "anya-e0103n:115_2": "tattha tattha kulādīsu pubbapurisehi ṭhapitaṃ cārittaṃ. Kuladesapāsaṇḍadhammo hi",
  "anya-e0103n:115_3": "“ācārasīla”nti adhippetaṃ. Tattha kuladhammo tāva brāhmaṇādīnaṃ amajjapānādi, desadhammo",
  "anya-e0103n:115_4": "ekaccajanapadavāsīnaṃ ahiṃsanādi, pāsaṇḍadhammo titthiyānaṃ yamaniyamādi. Titthiyamataṃ",
  "anya-e0103n:115_5": "hi diṭṭhipāsena, taṇhāpāsena ca ḍeti pavattati, pāsaṃ vā bādhaṃ ariyavinayassa ḍetīti",
  "anya-e0103n:115_6": "“pāsaṇḍa”nti vuccati. “Pakatiyā sīlavatī hotī”ti vacanato bodhisattamātu pañcasikkhāpadasīlaṃ",
  "anya-e0103n:115_7": "paripuṇṇameva. Idaṃ pana ukkaṃsagataṃ bodhisattapitaripi cittuppādamattenapi asaṃkiliṭṭhaṃ",
  "anya-e0103n:115_8": "“dhammatāsīla”nti vuttaṃ. Kāmaguṇūpasaṃhitanti kāmakoṭṭhāsesu assādūpasaṃhitaṃ kāmassādagadhitaṃ.",
  "anya-e0103n:115_9": "Dhammatāsīlanti dhammatāya kāraṇaniyāmena āgataṃ sīlaṃ. Sīlapāramiṃ hi paramukkaṃsaṃ",
  "anya-e0103n:115_10": "pāpetvā kucchigatassa mahābodhisattassa sīlatejena guṇānubhāvena bodhisattamātu saraseneva",
  "anya-e0103n:115_11": "paramasallekhappattaṃ sīlaṃ hoti. Mahākassapādīnanti ādi-saddena bhaddādike saṅgaṇhāti.",
  "anya-e0103n:115_12": "Te kira suciraṃ kālaṃ suparisuddhasīlā eva hutvā āgatā. Tenāha “suddhasattāna”nti.",
  "anya-e0103n:115_13": "Tāsu tāsu jātīsūti sīlavarājamahiṃsarājādijātīsu. Pubbe purimajātiyaṃ siddho hetu",
  "anya-e0103n:115_14": "etassāti pubbahetukasīlaṃ. Idaṃ pana pakatisīlādisamādānena vinā avītikkamalakkhaṇaṃ",
  "anya-e0103n:115_15": "sampattaviratisaṅgahaṃ daṭṭhabbaṃ.",
  "anya-e0103n:116_0": "Yaṃ bhagavatā evaṃ vuttaṃ sīlanti sambandho. Idhāti vakkhamānasīlaparipūrakassa puggalassa",
  "anya-e0103n:116_1": "sannissayabhūtasāsanaparidīpanaṃ, aññasāsanassa ca tathābhāvapaṭisedhanaṃ. Vuttaṃ",
  "anya-e0103n:116_2": "hetaṃ “idheva, bhikkhave, samaṇo…pe… suññā parappavādā samaṇebhi aññehī”ti. Bhikkhūti",
  "anya-e0103n:116_3": "tassa sīlassa paripūrakapuggalaparidīpanaṃ. Pātimokkhasaṃvarasaṃvutoti idamassa pātimokkhasīle",
  "anya-e0103n:116_4": "patiṭṭhitabhāvaparidīpanaṃ. Viharatīti idamassa tadanurūpavihārasamaṅgibhāvaparidīpanaṃ.",
  "anya-e0103n:116_5": "Ācāragocarasampannoti idaṃ pātimokkhasaṃvarassa, upariadhigantabbaguṇānañca upakārakadhammaparidīpanaṃ.",
  "anya-e0103n:116_6": "Aṇumattesu vajjesu bhayadassāvīti idaṃ pātimokkhato acavanabhāvaparidīpanaṃ. Samādāyāti",
  "anya-e0103n:116_7": "sikkhāpadānaṃ anavasesato ādānaparidīpanaṃ. Sikkhatīti sikkhāya samaṅgibhāvaparidīpanaṃ.",
  "anya-e0103n:116_8": "Sikkhāpadesūti sikkhitabbadhammaparidīpanaṃ. Yaṃ panettha vattabbaṃ, taṃ parato āvi bhavissati.",
  "anya-e0103n:117_0": "Soti pātimokkhasaṃvarasīle patiṭṭhitabhikkhu. Tena yādisassa indriyasaṃvarasīlaṃ",
  "anya-e0103n:117_1": "icchitabbaṃ, taṃ dasseti. Cakkhunāti yato so saṃvaro, taṃ dasseti. Rūpanti yattha",
  "anya-e0103n:117_2": "so saṃvaro, taṃ dasseti. Disvā na nimittaggāhī hoti nānubyañjanaggāhīti saṃvarassa",
  "anya-e0103n:117_3": "upāyaṃ dasseti. Yatvādhikaraṇa…pe… anvāssaveyyunti saṃvarassa paṭipakkhaṃ tattha",
  "anya-e0103n:117_4": "ādīnavaṃ dasseti. Saṃvarāya paṭipajjatīti pageva satiyā upaṭṭhapetabbataṃ dasseti.",
  "anya-e0103n:117_5": "Rakkhati cakkhundriyanti satiyā upaṭṭhāpanameva cakkhundriyassa ārakkhāti dasseti.",
  "anya-e0103n:117_6": "Cakkhundriye saṃvaraṃ āpajjatīti tathābhūtā satiyevettha saṃvaroti dasseti. Vītikkamassa",
  "anya-e0103n:117_7": "vasenāti sambandho. Channaṃ sikkhāpadānanti “ājīvahetu ājīvakāraṇā asantaṃ abhūtaṃ",
  "anya-e0103n:117_8": "uttarimanussadhammaṃ ullapatī”tiādinā āgatānaṃ channaṃ pārājikādipaṭisaṃyuttānaṃ",
  "anya-e0103n:117_9": "sikkhāpadānaṃ. Sāmantajappanādinā tividhena kuhanavatthunā vimhāpanaṃ kuhanā. Attānaṃ,",
  "anya-e0103n:117_10": "dāyakaṃ vā ukkhipitvā yathā so kiñci dadāti, evaṃ kathanaṃ lapanā. Nimittaṃ vuccati",
  "anya-e0103n:117_11": "paccayadānasaññuppādakaṃ kāyavacīkammaṃ, tena nimittena carati, nimittaṃ vā karotīti",
  "anya-e0103n:117_12": "nemittiko, tassa bhāvo nemittikatā. Gandhādayo viya lābhāya paresaṃ akkosanādinā",
  "anya-e0103n:117_13": "nipisatīti nippeso, nippesova nippesiko, tassa bhāvo nippesikatā. Mahicchatāya attanā",
  "anya-e0103n:117_14": "laddhalābhena parato lābhapariyesanā lābhena lābhaṃ nijigīsanatā. Evamādīnanti ādi-saddena",
  "anya-e0103n:117_15": "anuppiyabhāṇitācāṭukamyatādiṃ saṅgaṇhāti. Paṭisaṅkhānena paccavekkhaṇāya parisuddho",
  "anya-e0103n:117_16": "asaṃkiliṭṭho paṭisaṅkhānaparisuddho. Cattāro paccayā paribhuñjīyanti etenāti catupaccayaparibhogo,",
  "anya-e0103n:117_17": "tathāpavattā anavajjacetanā.",
  "anya-e0103n:118": "Pātimokkhasaṃvarasīlavaṇṇanā",
  "anya-e0103n:119_0": "14. Tatrāti tesu pātimokkhasaṃvarādīsu. Ādito paṭṭhāyāti “idha bhikkhū”tiādinā āgatadesanāya",
  "anya-e0103n:119_1": "ādito pabhuti. Vinicchayakathāti tattha saṃsayavidhamanena vinicchayāvahā kathā.",
  "anya-e0103n:119_2": "Paṭhamassa atthassa sabbasādhāraṇattā asādhāraṇaṃ pabbajitāveṇikaṃ pariyāyaṃ dassento",
  "anya-e0103n:119_3": "“chinnabhinnapaṭadharāditāya vā”ti āha. Evaṃ hissa paripuṇṇapātimokkhasaṃvarayogyatā",
  "anya-e0103n:119_4": "dassitā hoti. Bhinnapaṭadharādibhāvo ca nāma daliddassāpi niggahitassa hotīti tato",
  "anya-e0103n:119_5": "visesetuṃ “saddhāpabbajito”ti vatvā paṭipattiyā yogyabhāvadassanatthaṃ “kulaputto”ti",
  "anya-e0103n:119_6": "vuttaṃ. Ācārakulaputto vā hi paṭipajjituṃ sakkoti jātikulaputto vā. Sikkhāpadasīlanti",
  "anya-e0103n:119_7": "cārittavārittappabhedaṃ sikkhāpadavasena paññattaṃ sīlaṃ. Yoti aniyamaniddeso yo",
  "anya-e0103n:119_8": "koci puggalo. Nanti vinayapariyāpannaṃ sīlaṃ. Tanti puggalaṃ. Mokkheti sahakārikāraṇabhāvato.",
  "anya-e0103n:119_9": "Apāye bhavāni āpāyikāni. Ādi-saddena tadaññaṃ sabbasaṃsāradukkhaṃ saṅgaṇhāti. Saṃvaraṇaṃ",
  "anya-e0103n:119_10": "kāyavacīdvārānaṃ pidahanaṃ. Yena te saṃvutā pihitā honti, so saṃvaro. Yasmā pana",
  "anya-e0103n:119_11": "so sattannaṃ āpattikkhandhānaṃ avītikkamo vītikkamapaṭipakkhoti katvā, tasmā vuttaṃ",
  "anya-e0103n:119_12": "“kāyikavācasikassa avītikkamassetaṃ nāma”nti. Pātimokkhasaṃvarena saṃvutoti pātimokkhasaṃvarena",
  "anya-e0103n:119_13": "pihitakāyavacīdvāro. Tathābhūto ca yasmā taṃ upeto tena ca samaṅgī nāma hoti, tasmā",
  "anya-e0103n:119_14": "vuttaṃ “upagato samannāgatoti attho”ti.",
  "anya-e0103n:120_0": "Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca",
  "anya-e0103n:120_1": "dukkarabhāvato bahukkhattuṃ apāyesu patanasīloti pātī, puthujjano. Aniccatāya vā",
  "anya-e0103n:120_2": "bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti",
  "anya-e0103n:120_3": "pātī, maraṇavasena vā tamhi tamhi sattanikāye attabhāvassa pātanasīloti pātī, sattasantāno,",
  "anya-e0103n:120_4": "cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena",
  "anya-e0103n:120_5": "satto “vimutto”ti vuccati. Vuttaṃ hi “cittavodānā visujjhantī”ti, “anupādāya āsavehi",
  "anya-e0103n:120_6": "cittaṃ vimutta”nti ca. Atha vā avijjādinā hetunā saṃsāre patati gacchati pavattatīti",
  "anya-e0103n:120_7": "pātī, “avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi",
  "anya-e0103n:120_8": "vuttaṃ. Tassa pātino sattassa taṇhādisaṃkilesattayato mokkho etenāti pātimokkhaṃ.",
  "anya-e0103n:120_9": "“Kaṇṭhekāḷo”tiādīnaṃ viyassa samāsasiddhi veditabbā. Atha vā pāteti vinipāteti dukkheti",
  "anya-e0103n:120_10": "pāti, cittaṃ. Vuttaṃ hi “cittena nīyati loko, cittena parikassatī”ti. Tassa pātino",
  "anya-e0103n:120_11": "mokkho etenāti pātimokkhaṃ, patati vā etena apāyadukkhe, saṃsāradukkhe cāti pātī,",
  "anya-e0103n:120_12": "taṇhādisaṃkileso. Vuttaṃ hi “taṇhā janeti purisaṃ, taṇhādutiyo puriso”ti ca ādi.",
  "anya-e0103n:120_13": "Tato pātito mokkhoti pātimokkhaṃ. Atha vā patati etthāti pātīni, cha ajjhattikabāhirāni",
  "anya-e0103n:120_14": "āyatanāni. Vuttaṃ hi “chasu loko samuppanno, chasu kubbati santhava”nti. Tato chaajjhattikabāhirāyatanasaṅkhātato",
  "anya-e0103n:120_15": "pātito mokkhoti pātimokkhaṃ. Atha vā pāto vinipāto assa atthīti pātī, saṃsāro. Tato",
  "anya-e0103n:120_16": "mokkhoti pātimokkhaṃ, atha vā sabbalokādhipatibhāvato dhammissaro bhagavā “patī”ti",
  "anya-e0103n:120_17": "vuccati. Muccati etenāti mokkho, patino mokkho tena paññattattāti patimokkho, patimokkho",
  "anya-e0103n:120_18": "eva pātimokkhaṃ. Sabbaguṇānaṃ vā mūlabhāvato uttamaṭṭhena pati ca so yathāvuttenatthena",
  "anya-e0103n:120_19": "mokkho cāti patimokkho, patimokkho eva pātimokkhaṃ. Tathā hi vuttaṃ “pātimokkhanti",
  "anya-e0103n:120_20": "mukhametaṃ pamukhameta”nti vitthāro.",
  "anya-e0103n:121_0": "Atha vā pa-iti pakāre, atī-ti accantatthe nipāto, tasmā pakārehi accantaṃ mokkhetīti",
  "anya-e0103n:121_1": "pātimokkhaṃ. Idaṃ hi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena,",
  "anya-e0103n:121_2": "samucchedavasena ca accantaṃ mokkheti mocetīti pātimokkhaṃ, pati pati mokkhoti vā",
  "anya-e0103n:121_3": "patimokkho, tamhā tamhā vītikkamadosato paccekaṃ mokkhoti attho, patimokkho eva pātimokkhaṃ.",
  "anya-e0103n:121_4": "Mokkhoti vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi",
  "anya-e0103n:121_5": "sūriyassa aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato,",
  "anya-e0103n:121_6": "patimokkhoyeva pātimokkhaṃ. Atha vā mokkhaṃ pati vattati, mokkhābhimukhanti vā patimokkhaṃ,",
  "anya-e0103n:121_7": "patimokkhameva pātimokkhanti evamettha pātimokkha-saddassa attho veditabbo. Iriyatīti",
  "anya-e0103n:121_8": "attabhāvaṃ pavatteti. “Viharatī”ti iminā pātimokkhasaṃvarasīle ṭhitassa bhikkhuno",
  "anya-e0103n:121_9": "iriyāpathavihāro dassito. Pāḷiyanti jhānavibhaṅgapāḷiyaṃ.",
  "anya-e0103n:122_0": "Tattha kāmaṃ samaṇacāraṃ, samaṇagocarañca dassetuṃ “ācāragocarasampanno”ti vuttaṃ,",
  "anya-e0103n:122_1": "yathā pana maggaṃ ācikkhanto “vāmaṃ muñca, dakkhiṇaṃ gaṇhā”ti vajjetabbapubbakaṃ",
  "anya-e0103n:122_2": "gahetabbaṃ vadeyya, yathā vā sasīsanhānena pahīnasedamalajallikassa mālāgandhavilepanādivibhūsanasaṃvidhānaṃ",
  "anya-e0103n:122_3": "yuttarūpaṃ, evaṃ pahīnapāpadhammassa kalyāṇadhammasamāyogo yuttarūpoti “atthi ācāro,",
  "anya-e0103n:122_4": "atthi anācāro”ti dvayaṃ uddisitvā anācāraṃ tāva vibhajituṃ “tattha katamo anācāro”tiādi",
  "anya-e0103n:122_5": "vuttaṃ. Tattha kāyiko vītikkamoti tividhaṃ kāyaduccaritaṃ. Vācasiko vītikkamoti catubbidhaṃ",
  "anya-e0103n:122_6": "vacīduccaritaṃ. Kāyikavācasikoti tadubhayaṃ.",
  "anya-e0103n:123_0": "Evaṃ ājīvaṭṭhamakasīlassa vītikkamo dassito. Idāni mānasaṃ anācāraṃ dassetuṃ “sabbampi",
  "anya-e0103n:123_1": "dussīlyaṃ anācāro”ti vatvā tattha ekacciyaṃ dassento “idhekacco veḷudānena vā”tiādimāha.",
  "anya-e0103n:123_2": "Tattha veḷudānenāti paccayuppādanatthena veḷudānena. Pattadānādīsupi eseva nayo.",
  "anya-e0103n:123_3": "Veḷūti manussānaṃ payojanāvaho yo koci veḷudaṇḍo. Pattaṃ gandhikādīnaṃ gandhapaliveṭhanādiatthaṃ",
  "anya-e0103n:123_4": "vā, tālanāḷikerādipattaṃ vā. Pupphaṃ yaṃ kiñci manussānaṃ payojanāvahaṃ. Tathā phalaṃ.",
  "anya-e0103n:123_5": "Sinānaṃ sirīsacuṇṇādinhāniyacuṇṇaṃ. Mattikāpi ettheva saṅgahaṃ gacchati. Dantakaṭṭhaṃ",
  "anya-e0103n:123_6": "yaṃ kiñci mukhasodhanatthaṃ dantaponaṃ. Cāṭukamyatā attānaṃ dāsaṃ viya nīcaṭṭhāne",
  "anya-e0103n:123_7": "ṭhapetvā parassa khalitavacanaṃ saṇṭhapetvā piyakāmatāya paggayhavacanaṃ. Muggasūpyatāti",
  "anya-e0103n:123_8": "muggasūpasamatā saccālikena jīvitakappanaṃ. Yathā hi muggasūpe paccante bahū muggā",
  "anya-e0103n:123_9": "paccanti, katipayā na paccanti, evaṃ saccālikena jīvitakappane bahu alikaṃ hoti,",
  "anya-e0103n:123_10": "appakaṃ saccanti. Paribhaṭatīti paribhaṭo, paresaṃ dārake pariharanto. Paribhaṭassa",
  "anya-e0103n:123_11": "kammaṃ pāribhaṭyaṃ, sā eva pāribhaṭyatā, alaṅkaraṇādinā kuladārakapariharaṇassetaṃ",
  "anya-e0103n:123_12": "nāmaṃ. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ jaṅghapesanikaṃ.",
  "anya-e0103n:123_13": "Aññataraññatarenāti etesaṃ vā veḷudānādīnaṃ vejjakammabhaṇḍāgārikakammapiṇḍapaṭipiṇḍakammasaṅghuppādacetiyuppādapaṭṭhapanādīnaṃ",
  "anya-e0103n:123_14": "vā micchājīvena jīvitakappanakakammānaṃ yena kenaci. Buddhapaṭikuṭṭhenāti buddhehi",
  "anya-e0103n:123_15": "garahitena paṭisiddhena. Micchājīvenāti na sammāājīvena. Ayaṃ vuccati anācāroti ayaṃ",
  "anya-e0103n:123_16": "sabbopi “anācāro”ti kathīyati. Ācāraniddeso vuttapaṭipakkhanayeneva veditabbo.",
  "anya-e0103n:124_0": "Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ.",
  "anya-e0103n:124_1": "Gocaroti piṇḍapātādīnaṃ atthāya upasaṅkamituṃ yuttaṭṭhānaṃ. Ayuttaṭṭhānaṃ agocaro.",
  "anya-e0103n:124_2": "Vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti attho.",
  "anya-e0103n:124_3": "Vesiyā nāma rūpūpajīviniyo, tā mittasanthavavasena na upasaṅkamitabbā, samaṇabhāvassa",
  "anya-e0103n:124_4": "antarāyakarattā, parisuddhāsayassāpi garahahetuto, tasmā dakkhiṇādānavasena satiṃ",
  "anya-e0103n:124_5": "upaṭṭhapetvāva upasaṅkamitabbā. Vidhavā vuccanti matapatikā, pavutthapatikā vā. Thullakumārikāti",
  "anya-e0103n:124_6": "mahallikā aniviṭṭhakumāriyo, paṇḍakāti napuṃsakā. Te hi ussannakilesā avūpasantapariḷāhā",
  "anya-e0103n:124_7": "lokāmisasannissitakathābahulā, tasmā na upasaṅkamitabbā. Bhikkhuniyo nāma ussannabrahmacariyā.",
  "anya-e0103n:124_8": "Tathā bhikkhūpi. Tesaṃ aññamaññaṃ visabhāgavatthubhāvato santhavavasena upasaṅkamane",
  "anya-e0103n:124_9": "katipāheneva brahmacariyantarāyo siyā, tasmā na upasaṅkamitabbā. Gilānapucchanādivasena",
  "anya-e0103n:124_10": "upasaṅkamane satokārinā bhavitabbaṃ. Pānāgāranti surāpānagharaṃ. Taṃ soṇḍajanehi",
  "anya-e0103n:124_11": "avivittaṃ hoti. Tattha tehi soṇḍatādivasena na upasaṅkamitabbaṃ brahmacariyantarāyakarattā.",
  "anya-e0103n:124_12": "Saṃsaṭṭho viharati rājūhītiādīsu rājāno nāma ye rajjamanusāsanti. Rājamahāmattā rājissariyasadisāya",
  "anya-e0103n:124_13": "issariyamattāya samannāgatā. Titthiyāti viparītadassanā bāhirakaparibbājakā. Titthiyasāvakāti",
  "anya-e0103n:124_14": "tesu daḷhabhattā paccayadāyakā. Ananulomikena saṃsaggenāti tissannaṃ sikkhānaṃ ananulomikena",
  "anya-e0103n:124_15": "paccanīkabhūtena saṃsaggena saṃsaṭṭho viharati, yena brahmacariyantarāyaṃ vā sallekhaparihāniṃ vā pāpuṇāti.",
  "anya-e0103n:125_0": "Idāni aparenapi pariyāyena agocaraṃ dassetuṃ “yāni vā pana tānī”tiādi vuttaṃ. Tattha",
  "anya-e0103n:125_1": "assaddhānīti buddhādīsu saddhāvirahitāni. Tato eva appasannāni, kammakammaphalasaddhāya",
  "anya-e0103n:125_2": "vā abhāvena assaddhāni. Ratanattayappasādābhāvena appasannāni. Akkosakaparibhāsakānīti",
  "anya-e0103n:125_3": "akkosavatthūhi akkosakāni ceva bhayadassanena santajjanakāni ca. Atthaṃ na icchanti",
  "anya-e0103n:125_4": "anatthameva icchantīti anatthakāmāni. Hitaṃ na icchanti ahitameva icchantīti ahitakāmāni.",
  "anya-e0103n:125_5": "Phāsu na icchanti aphāsuṃyeva icchantīti aphāsukakāmāni. Yogakkhemaṃ nibbhayaṃ na",
  "anya-e0103n:125_6": "icchanti, ayogakkhemameva icchantīti ayogakkhemakāmāni. Bhikkhūnanti ettha sāmaṇerānampi",
  "anya-e0103n:125_7": "saṅgaho. Bhikkhunīnanti ettha sikkhamānasāmaṇerīnaṃ. Sabbesaṃ hi sāsanikānaṃ anatthakāmatādīpanapadamidaṃ",
  "anya-e0103n:125_8": "vacanaṃ. Tathārūpāni kulānīti tādisāni khattiyakulādīni. Sevatīti nissāya jīvati.",
  "anya-e0103n:125_9": "Bhajatīti upasaṅkamati. Payirupāsatīti punappunaṃ upagacchati. Ayaṃ vuccatīti ayaṃ",
  "anya-e0103n:125_10": "vesiyādiko, rājādiko, assaddhakulādiko ca taṃ taṃ sevantassa tippakāropi ayutto gocaroti",
  "anya-e0103n:125_11": "agocaro. Ettha hi vesiyādiko pañcakāmaguṇanissayato agocaro. Yathāha “ko ca, bhikkhave,",
  "anya-e0103n:125_12": "bhikkhuno agocaro paravisayo? Yadidaṃ pañca kāmaguṇā”ti. Rājādiko samaṇadhammassa",
  "anya-e0103n:125_13": "anupanissayato, lābhasakkārāsanivicakkanippothanadiṭṭhivipattihetuto ca. Assaddhakulādiko",
  "anya-e0103n:125_14": "saddhāhānicittasantāsāvahato agocaro.",
  "anya-e0103n:126_0": "Gocaraniddese “na vesiyāgocaro”tiādīni vuttapaṭipakkhavasena veditabbāni. Opānabhūtānīti",
  "anya-e0103n:126_1": "udapānabhūtāni bhikkhusaṅghassa, bhikkhunīsaṅghassa ca catumahāpathe khatapokkharaṇī",
  "anya-e0103n:126_2": "viya yathāsukhaṃ ogāhanakkhamāni. Kāsāvapajjotānīti bhikkhūnaṃ, bhikkhunīnañca nivatthapārutakāsāvānaṃyeva",
  "anya-e0103n:126_3": "pabhāhi ekobhāsāni. Isivātapaṭivātānīti gehaṃ pavisantānaṃ, nikkhamantānañca bhikkhubhikkhunīsaṅkhātānaṃ",
  "anya-e0103n:126_4": "isīnaṃ cīvaravātena ceva samiñjanapasāraṇādijanitasarīravātena ca paṭivātāni pavāyitāni",
  "anya-e0103n:126_5": "viniddhutakibbisāni vā.",
  "anya-e0103n:127_0": "Idāni niddese āgatanayenāpi ācāragocare dassetuṃ “apicā”tiādi āraddhaṃ. Etthāti etasmiṃ",
  "anya-e0103n:127_1": "pātimokkhasīlaniddese. Imināpi nayenāti idāni vuccamānavidhināpi. Saṅghagatoti saṅghasannipātaṃ",
  "anya-e0103n:127_2": "gato. Acittīkārakatoti akatacittīkāro, akatagāravoti attho. Ghaṭṭayantoti sarīrena,",
  "anya-e0103n:127_3": "cīvarena vā ghaṃsanto. Puratopi tiṭṭhati acittīkārakatoti sambandhitabbaṃ. Ṭhitakopīti",
  "anya-e0103n:127_4": "upari tiṭṭhanto viya āsannataraṭṭhāne ṭhitakopi bhaṇati. Bāhāvikkhepakoti bāhuṃ vikkhipanto.",
  "anya-e0103n:127_5": "Anupāhanānanti anādare sāmivacanaṃ. Saupāhanoti upāhanāruḷho. There bhikkhū anupakhajjāti",
  "anya-e0103n:127_6": "therānaṃ bhikkhūnaṃ ṭhitaṭṭhānaṃ anupavisitvā tesaṃ āsannataraṭṭhānaṃ upagantvā.",
  "anya-e0103n:127_7": "Kaṭṭhaṃ pakkhipati aggikuṇḍe. Vokkammāti passato atikkamitvā. Gūḷhāni sabhāvato paṭicchannāni",
  "anya-e0103n:127_8": "sāṇipākārādinā paṭicchāditāni. Anāpucchāti anāpucchitvā. Assāti anācārassa.",
  "anya-e0103n:128_0": "Apica bhikkhūtiādi sabbasseva bhikkhuno ācāradassanavasena pavattaṃ aṭṭhakathāvacanaṃ,",
  "anya-e0103n:128_1": "na niddesapāḷi. Saddhāsīlasutacāgādiguṇahetuko garubhāvo garukaraṇaṃ vā gāravo, saha",
  "anya-e0103n:128_2": "gāravenāti sagāravo. Garuṭṭhāniyesu gāravasārajjādivasena paṭissāyanā patissā, sappatissavapaṭipatti.",
  "anya-e0103n:128_3": "Saha patissāyāti sappatisso. Savisesaṃ hirimanatāya, ottappibhāvena ca hirottappasampanno.",
  "anya-e0103n:128_4": "Sekhiyadhammapāripūrivasena sunivattho supāruto. Pāsādikenāti pasādāvahena, itthambhūtalakkhaṇe",
  "anya-e0103n:128_5": "cetaṃ karaṇavacanaṃ. Eseva nayo ito paresupi chasu padesu. Abhikkantenāti abhikkamena.",
  "anya-e0103n:128_6": "Iriyāpathasampannoti sampannairiyāpatho. Tena sesairiyāpathānampi pāsādikatamāha.",
  "anya-e0103n:128_7": "Indriyesu guttadvāroti cakkhundriyādīsu chasu dvāresu susaṃvihitārakkho. Bhojane",
  "anya-e0103n:128_8": "mattaññūti paribhuñjitabbato bhojanasaññite catubbidhepi paccaye pariyesanapaṭiggahaṇaparibhogādivasena",
  "anya-e0103n:128_9": "sabbaso pamāṇaññū. Jāgariyamanuyuttoti pubbarattāpararattaṃ bhāvanāmanasikārasaṅkhātaṃ",
  "anya-e0103n:128_10": "jāgariyaṃ sātaccakāritāvasena anu anu yutto tattha yuttapayutto. Satisampajaññena",
  "anya-e0103n:128_11": "samannāgatotiādi yathāvuttassa ācārassa sambhāradassanaṃ. Tattha appicchoti niiccho.",
  "anya-e0103n:128_12": "Santuṭṭhoti yathālābhādivasena santosena tuṭṭho. Sakkaccakārīti ādarakārī. Garucittīkārabahuloti",
  "anya-e0103n:128_13": "garuṭṭhāniyesu garukaraṇabahulo. Ayaṃ vuccati ācāroti ayaṃ sagāravatādi atthakāmehi ācaritabbato ācāro.",
  "anya-e0103n:129_0": "Sīlādīnaṃ guṇānaṃ upanissayabhūto upanissayagocaro. Satisaṅkhāto cittassa ārakkhabhūto",
  "anya-e0103n:129_1": "eva gocaro ārakkhagocaro. Kammaṭṭhānasaṅkhāto cittassa upanibandhanaṭṭhānabhūto gocaro",
  "anya-e0103n:129_2": "upanibandhagocaro. Appicchatādīhi dasahi vivaṭṭanissitāya kathāya vatthubhūtehi guṇehi",
  "anya-e0103n:129_3": "samannāgato dasakathāvatthuguṇasamannāgato. Tato eva kalyāṇo sundaro mittoti kalyāṇamitto.",
  "anya-e0103n:129_4": "Tassa lakkhaṇaṃ parato āgamissati. Assutaṃ suttageyyādiṃ. Suṇātīti sutamayaṃ ñāṇaṃ",
  "anya-e0103n:129_5": "uppādeti. Sutaṃ pariyodāpetīti tameva yathāsutaṃ avisadatāya apariyodātaṃ punappunaṃ",
  "anya-e0103n:129_6": "paripucchanādinā visodheti nijjaṭaṃ nigumbaṃ karoti. Tattha ca ye kaṅkhaṭṭhāniyā",
  "anya-e0103n:129_7": "dhammā, tesu saṃsayaṃ chindanto kaṅkhaṃ vitarati. Kammakammaphalesu, ratanattaye",
  "anya-e0103n:129_8": "ca sammādiṭṭhiyā ujukaraṇena diṭṭhiṃ ujuṃ karoti. Tato eva ca duvidhāyapi saddhāsampadāya",
  "anya-e0103n:129_9": "cittaṃ pasādeti. Atha vā yathāsutaṃ dhammaṃ pariyodapetvā tatthāgate rūpārūpadhamme",
  "anya-e0103n:129_10": "pariggahetvā sapaccayaṃ nāmarūpaṃ pariggaṇhanto sattadiṭṭhivaṅkavidhamanena diṭṭhiṃ",
  "anya-e0103n:129_11": "ujuṃ karoti. Dhammānaṃ paccayapaccayuppannatāmattadassanena tīsupi addhāsu kaṅkhaṃ",
  "anya-e0103n:129_12": "vitarati. Tato paraṃ ca udayabbayañāṇādivasena vipassanaṃ vaḍḍhetvā ariyabhūmiṃ okkamanto",
  "anya-e0103n:129_13": "aveccapasādena ratanattaye cittaṃ pasādeti. Tathābhūtova tassa kalyāṇamittassa anusikkhanena",
  "anya-e0103n:129_14": "saddhādīhi guṇehi na hāyati, aññadatthu vaḍḍhateva. Tenāha “yassa vā”tiādi.",
  "anya-e0103n:130_0": "Antaragharanti antare antare gharāni ettha, taṃ etassāti vā “antaraghara”nti laddhanāmaṃ",
  "anya-e0103n:130_1": "gocaragāmaṃ paviṭṭho. Tattha ghare ghare bhikkhāpariyesanāya vīthiṃ paṭipanno. Okkhittacakkhūti",
  "anya-e0103n:130_2": "heṭṭhākhittacakkhu. Kittakena pana okkhittacakkhu hotīti āha “yugamattadassāvī”ti.",
  "anya-e0103n:130_3": "Susaṃvutoti saṃyato. Yathā panettha susaṃvuto nāma hoti, taṃ dassetuṃ “na hatthiṃ",
  "anya-e0103n:130_4": "olokento”tiādi vuttaṃ.",
  "anya-e0103n:131": "Yatthāti yesu satipaṭṭhānesu. Cittaṃ bhāvanācittaṃ. Upanibandhatīti upanetvā nibandhati. Vuttañhetaṃ –",
  "anya-e0103n:132": "“Yathā thambhe nibandheyya, vacchaṃ damaṃ naro idha;",
  "anya-e0103n:133": "Bandheyyevaṃ sakaṃ cittaṃ, satiyārammaṇe daḷha”nti. ;",
  "anya-e0103n:134": "Satipaṭṭhānānaṃ upanibandhagocarabhāvaṃ dassetuṃ “vuttañheta”ntiādi vuttaṃ. Tattha sako pettiko visayoti attano pitu sammāsambuddhassa santako, tena diṭṭho dassito ca visayo.",
  "anya-e0103n:135_0": "Aṇuppamāṇesūti paramāṇuppamāṇesu. Asañciccaāpannasekhiyaakusalacittuppādādibhedesūti",
  "anya-e0103n:135_1": "asañcicca āpannasekhiyesu akusalacittuppādādibhedesūti evaṃ asañciccaggahaṇaṃ sekhiyavisesanaṃ",
  "anya-e0103n:135_2": "daṭṭhabbaṃ. Sekhiyaggahaṇena cettha vattakkhandhakādīsu āgatavattādīnampi gahaṇaṃ.",
  "anya-e0103n:135_3": "Tepi hi sikkhitabbaṭṭhena “sekhiyā”ti icchitā. Tathā hi mātikāyaṃ pārājikādīnaṃ viya",
  "anya-e0103n:135_4": "sekhiyānaṃ paricchedo na kato. Evañca katvā “asañcicca āpannasekhiyā”ti asañciccaggahaṇaṃ",
  "anya-e0103n:135_5": "samatthitaṃ hoti. Na hi mātikāyaṃ āgatesu pañcasattatiyā sekhiyesu nosaññāvimokkho",
  "anya-e0103n:135_6": "nāma atthi, asañciccaggahaṇeneva cettha asatiajānanānampi saṅgaho kato. Keci panettha",
  "anya-e0103n:135_7": "asiñcicca āpannaggahaṇena acittakāpattiyo gahitāti vadanti, taṃ tesaṃ matimattaṃ,",
  "anya-e0103n:135_8": "garukāpattīsupi kāsañci acittakabhāvasabbhāvato, adhiṭṭhānāvikammassa, desanāvikammasseva",
  "anya-e0103n:135_9": "vā sabbalahukassa vajjassa idhādhippetattā. Tenāha “yāni tāni vajjāni appamattakāni",
  "anya-e0103n:135_10": "oramattakāni lahukāni lahusammatānī”tiādi. Ādisaddena pātimokkhasaṃvaravisuddhatthaṃ",
  "anya-e0103n:135_11": "anatikkamanīyānaṃ anāpattigamanīyānaṃ saṅgaho daṭṭhabbo. Bhayadassanasīloti paramāṇumattaṃ",
  "anya-e0103n:135_12": "vajjaṃ aṭṭhasaṭṭhiyojanasatasahassubbedhasinerupabbatasadisaṃ katvā dassanasabhāvo,",
  "anya-e0103n:135_13": "sabbalahukaṃ vā dubbhāsitamattaṃ pārājikasadisaṃ katvā dassanasabhāvo. Yaṃ kiñcīti",
  "anya-e0103n:135_14": "mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ",
  "anya-e0103n:135_15": "paṭipajjitabbaṃ pūretabbaṃ sīlaṃ. Sammā ādāyāti sammadeva sakkaccaṃ, sabbaso ca ādiyitvā.",
  "anya-e0103n:135_16": "Ayaṃ pana ācāragocarasampadā kiṃ pātimokkhasīle pariyāpannā, udāhu apariyāpannāti?",
  "anya-e0103n:135_17": "Pariyāpannā. Yadi evaṃ kasmā puna vuttāti codanaṃ sandhāyāha “ettha cā”tiādi.",
  "anya-e0103n:136": "Indriyasaṃvarasīlavaṇṇanā",
  "anya-e0103n:137_0": "15. Indriyasaṃvarasīlaṃ pātimokkhasaṃvarasīlassa sambhārabhūtaṃ, tasmiṃ satiyeva",
  "anya-e0103n:137_1": "icchitabbanti vuttaṃ “soti pātimokkhasaṃvarasīle ṭhito bhikkhū”ti. Sampādite hi etasmiṃ",
  "anya-e0103n:137_2": "pātimokkhasaṃvarasīlaṃ suguttaṃ surakkhitameva hoti, susaṃvihitakaṇṭakavati viya",
  "anya-e0103n:137_3": "sassanti. Kāraṇavasenāti asādhāraṇakāraṇassa vasena. Asādhāraṇakāraṇavasena hi phalaṃ",
  "anya-e0103n:137_4": "apadisīyati, yathā yavaṅkuro bherisaddoti. Nissayavohārena vā etaṃ nissitavacanaṃ,",
  "anya-e0103n:137_5": "yathā mañcā ukkuṭṭhiṃ karontīti. Rūpanti rūpāyatanaṃ. Cakkhunā rūpaṃ disvāti ettha",
  "anya-e0103n:137_6": "yadi cakkhu rūpaṃ passeyya, aññaviññāṇasamaṅginopi passeyyuṃ, na cetaṃ atthi, kasmā?",
  "anya-e0103n:137_7": "Acetanattā cakkhussa. Tenāha “cakkhu rūpaṃ na passati acittakattā”ti. Atha viññāṇaṃ",
  "anya-e0103n:137_8": "rūpaṃ passeyya, tirokuṭṭādigatampi naṃ passeyya appaṭighabhāvato, idampi natthi sabbassa",
  "anya-e0103n:137_9": "viññāṇassa dassanābhāvato. Tenāha “cittaṃ na passati acakkhukattā”ti. Tattha yathā",
  "anya-e0103n:137_10": "cakkhusannissitaṃ viññāṇaṃ passati, na yaṃ kiñci. Tañca kenaci kuṭṭādinā antarite",
  "anya-e0103n:137_11": "na uppajjati, yattha ālokassa vibandho. Yattha pana na vibandho phalikagabbhapaṭalādike,",
  "anya-e0103n:137_12": "tattha antaritepi uppajjateva. Evaṃ viññāṇādhiṭṭhitaṃ cakkhu passati, na yaṃ kiñcīti",
  "anya-e0103n:137_13": "viññāṇādhiṭṭhitaṃ cakkhuṃ sandhāyetaṃ vuttaṃ “cakkhunā rūpaṃ disvā”ti.",
  "anya-e0103n:138_0": "Dvārārammaṇasaṅghaṭṭeti dvārassa ārammaṇena saṅghaṭṭe sati, cakkhussa rūpārammaṇe",
  "anya-e0103n:138_1": "āpāthagateti adhippāyo. Pasādavatthukena cittenāti cakkhupasādavatthukena tannissāya",
  "anya-e0103n:138_2": "pavattena viññāṇena, yaṃ “cakkhuviññāṇa”nti vuccati. Passatīti oloketi. Cakkhupasādasannissaye",
  "anya-e0103n:138_3": "hi viññāṇe ālokānuggahitaṃ rūpārammaṇaṃ sannissayaguṇena obhāsente taṃsamaṅgipuggalo",
  "anya-e0103n:138_4": "“rūpaṃ passatī”ti vuccati. Obhāsanañcettha ārammaṇassa yathāsabhāvato vibhāvanaṃ,",
  "anya-e0103n:138_5": "yaṃ “paccakkhato gahaṇa”nti vuccati. Usunā lakkhassa vedhe sijjhante tassa sambhārabhūtena",
  "anya-e0103n:138_6": "dhanunā vijjhatīti vacanaṃ viya viññāṇena rūpadassane sijjhante cakkhunā rūpaṃ passatīti",
  "anya-e0103n:138_7": "īdisī sasambhārakathā nāmesā hoti. Sasambhārā kathā sasambhārakathā, dassanassa kāraṇasahitāti",
  "anya-e0103n:138_8": "attho. Sasambhārassa vā dassanassa kathā sasambhārakathā. Tasmāti yasmā kevalena",
  "anya-e0103n:138_9": "cakkhunā, kevalena vā viññāṇena rūpadassanaṃ natthi, tasmā.",
  "anya-e0103n:139_0": "Itthipurisanimittaṃ vāti ettha itthisantānanissitarūpamukhena gayhamānaṃ saṇṭhānaṃ",
  "anya-e0103n:139_1": "thanamaṃsāvisadatā nimmassumukhatā kesabandhanavatthaggahaṇaṃ avisadaṭṭhānagamanādi",
  "anya-e0103n:139_2": "ca sabbaṃ “itthī”ti sañjānanassa kāraṇabhāvato itthinimittaṃ. Vuttavipariyāyato purisanimittaṃ",
  "anya-e0103n:139_3": "veditabbaṃ. Subhanimittādikaṃ vāti ettha rāguppattihetubhūto iṭṭhākāro subhanimittaṃ.",
  "anya-e0103n:139_4": "Ādi-saddena paṭighanimittādīnaṃ saṅgaho. So pana dosuppattiādihetubhūto aniṭṭhādiākāro",
  "anya-e0103n:139_5": "veditabbo. Kāmañcettha pāḷiyaṃ abhijjhādomanassāva sarūpato āgatā, upekkhānimittassāpi",
  "anya-e0103n:139_6": "pana saṅgaho icchitabbo, asamapekkhanena uppajjanakamohassāpi asaṃvarabhāvato. Tathā",
  "anya-e0103n:139_7": "hi vakkhati “muṭṭhasaccaṃ vā aññāṇaṃ vā”ti. Upekkhānimittanti cettha aññāṇupekkhāya",
  "anya-e0103n:139_8": "vatthubhūtaṃ ārammaṇaṃ, tañcassa asamapekkhanavasena veditabbaṃ. Evaṃ saṅkhepato",
  "anya-e0103n:139_9": "rāgadosamohānaṃ kāraṇaṃ “subhanimittādika”nti vuttaṃ. Tenāha “kilesavatthubhūtaṃ",
  "anya-e0103n:139_10": "nimitta”nti. Diṭṭhamatteyeva saṇṭhātīti “diṭṭhe diṭṭhamattaṃ bhavissatī”ti sutte",
  "anya-e0103n:139_11": "vuttanayena vaṇṇāyatane cakkhuviññāṇena, vīthicittehi ca gahitamatteyeva tiṭṭhati,",
  "anya-e0103n:139_12": "na tato paraṃ kiñci subhādiākāraṃ parikappeti. Pākaṭabhāvakaraṇatoti paribyattabhāvakaraṇato",
  "anya-e0103n:139_13": "vibhūtabhāvakaraṇato. Visabhāgavatthuno hi hatthādiavayavesu subhādito parikappentassa",
  "anya-e0103n:139_14": "aparāparaṃ tattha uppajjamānā kilesā paribyattā hontīti te tesaṃ anubyañjanā nāma.",
  "anya-e0103n:139_15": "Te pana yasmā tathā tathā sanniviṭṭhānaṃ bhūtupādāyarūpānaṃ sannivesākāro. Na hi",
  "anya-e0103n:139_16": "taṃ muñcitvā paramatthato hatthādi nāma koci atthi. Tasmā vuttaṃ “hatthapāda…pe…",
  "anya-e0103n:139_17": "ākāraṃ na gaṇhātī”ti. Kiṃ pana gaṇhātīti āha “yaṃ tattha bhūtaṃ, tadeva gaṇhātī”ti.",
  "anya-e0103n:139_18": "Yaṃ tasmiṃ sarīre vijjamānaṃ kesalomādi bhūtupādāyamattaṃ vā, tadeva yāthāvato gaṇhāti.",
  "anya-e0103n:139_19": "Tattha asubhākāragahaṇassa nidassanaṃ dassento “cetiyapabbatavāsī”tiādinā mahātissattheravatthuṃ āhari.",
  "anya-e0103n:140_0": "Tattha sumaṇḍitapasādhitāti suṭṭhu maṇḍitā pasādhitā ca. Ābharaṇādīhi āhārimehi maṇḍanaṃ.",
  "anya-e0103n:140_1": "Sarīrassa ucchādanādivasena paṭisaṅkharaṇaṃ pasādhananti vadanti, ābharaṇehi, pana",
  "anya-e0103n:140_2": "vatthālaṅkārādīhi ca alaṅkaraṇaṃ pasādhanaṃ. Ūnaṭṭhānapūraṇaṃ maṇḍanaṃ. Vipallatthacittāti",
  "anya-e0103n:140_3": "rāgavasena viparītacittā. Olokentoti thero kammaṭṭhānamanasikāreneva gacchanto saddakaṇṭakattā",
  "anya-e0103n:140_4": "pubbabhāgamanasikārassa hasitasaddānusārena “kimeta”nti olokento. Asubhasaññanti",
  "anya-e0103n:140_5": "aṭṭhikasaññaṃ. Aṭṭhikakammaṭṭhānaṃ hi thero tadā pariharati. Arahattaṃ pāpuṇīti thero",
  "anya-e0103n:140_6": "kira tassā hasantiyā dantaṭṭhidassaneneva pubbabhāgabhāvanāya subhāvitattā paṭibhāganimittaṃ,",
  "anya-e0103n:140_7": "sātisayañca upacārajjhānaṃ labhitvā yathāṭhitova tattha paṭhamajjhānaṃ adhigantvā",
  "anya-e0103n:140_8": "taṃ pādakaṃ katvā vipassanaṃ vaḍḍhetvā maggaparamparāya āsavakkhayaṃ pāpuṇi. Pubbasaññaṃ",
  "anya-e0103n:140_9": "anussarīti pubbakaṃ yathāraddhaṃ kālena kālaṃ anuyuñjiyamānaṃ aṭṭhikakammaṭṭhānaṃ",
  "anya-e0103n:140_10": "anussari samannāhari. Anumagganti anupathaṃ tassā padānupadaṃ. Therassa kira bhāvanāya",
  "anya-e0103n:140_11": "paguṇabhāvato dantaṭṭhidassaneneva tassā sakalasarīraṃ aṭṭhikasaṅghātabhāvena upaṭṭhāsi.",
  "anya-e0103n:140_12": "Na taṃ “itthī”ti vā “puriso”ti vā sañjāni. Tenāha “nābhijānāmi…pe… mahāpathe”ti.",
  "anya-e0103n:141_0": "“Yassa cakkhundriyāsaṃvarassa hetū”ti vatvā puna “tassa cakkhundriyassa satikavāṭena",
  "anya-e0103n:141_1": "pidahanatthāyā”ti vuttaṃ, na asaṃvarassāti. Yadidaṃ yaṃ cakkhundriyāsaṃvarassa hetu",
  "anya-e0103n:141_2": "abhijjhādianvāssavanaṃ dassitaṃ, taṃ asaṃvutacakkhundriyasseva hetu pavattaṃ dassitanti",
  "anya-e0103n:141_3": "katvā vuttaṃ. Cakkhudvārikassa hi abhijjhādianvāssavanassa taṃdvārikaviññāṇassa viya",
  "anya-e0103n:141_4": "cakkhundriyaṃ padhānakāraṇaṃ. Cakkhundriyassa asaṃvutatte sati te anvāssavantīti",
  "anya-e0103n:141_5": "asaṃvariyamānacakkhundriyahetuko so asaṃvaro tathā vuttoti. Yatvādhikaraṇanti hi",
  "anya-e0103n:141_6": "yassa cakkhundriyassa kāraṇāti attho. Kīdisassa ca kāraṇāti? Asaṃvutassa, kiñca asaṃvutaṃ?",
  "anya-e0103n:141_7": "Yassa cakkhundriyāsaṃvarassa hetu abhijjhādayo anvāssavanti, tassa saṃvarāyāti ayamettha yojanā.",
  "anya-e0103n:142_0": "Javanakkhaṇe pana sace dussīlyaṃ vātiādi puna avacanatthaṃ idheva sabbaṃ vuttanti",
  "anya-e0103n:142_1": "chasu dvāresu yathāsambhavaṃ veditabbaṃ. Na hi pañcadvāre kāyavacīduccaritasaṅkhātaṃ",
  "anya-e0103n:142_2": "dussīlyaṃ atthi, tasmā dussīlyāsaṃvaro manodvāravasena, sesāsaṃvaro chadvāravasena",
  "anya-e0103n:142_3": "yojetabbo. Muṭṭhasaccādīnaṃ hi satipaṭipakkhākusaladhammādibhāvato siyā pañcadvāre",
  "anya-e0103n:142_4": "uppatti, na tveva kāyikavācasikavītikkamabhūtassa dussīlyassa tattha uppatti, pañcadvārikajavanānaṃ",
  "anya-e0103n:142_5": "aviññattijanakattā. Dussīlyādayo cettha pañca asaṃvarā sīlasaṃvarādīnaṃ pañcannaṃ",
  "anya-e0103n:142_6": "saṃvarānaṃ paṭipakkhabhāvena vuttā. Tasmiṃ satīti tasmiṃ asaṃvare sati.",
  "anya-e0103n:143_0": "Yathā kinti yena pakārena javane uppajjamāno asaṃvaro “cakkhundriye asaṃvaro”ti vuccati,",
  "anya-e0103n:143_1": "taṃ nidassanaṃ kinti attho. Yathātiādinā nagaradvāre asaṃvare sati taṃsambandhānaṃ",
  "anya-e0103n:143_2": "gharādīnaṃ asaṃvutatā viya javane asaṃvare sati taṃsambandhānaṃ dvārādīnaṃ asaṃvutatāti",
  "anya-e0103n:143_3": "evaṃ aññāsaṃvare aññāsaṃvutatā sāmaññameva nidasseti, na pubbāparasāmaññaṃ, antobahisāmaññaṃ",
  "anya-e0103n:143_4": "vā. Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ",
  "anya-e0103n:143_5": "vuttaṃ, itarañca antonagare gharādisamānaṃ. Paccayabhāvena hi purimanipphannaṃ javanakāle",
  "anya-e0103n:143_6": "asantampi bhavaṅgādi cakkhādi viya phalanipphattiyā santaṃyeva nāma hoti. Na hi dharamānaṃyeva",
  "anya-e0103n:143_7": "“santa”nti vuccati. “Bāhiraṃ viya katvā”ti ca paramatthato javanassa bāhirabhāve,",
  "anya-e0103n:143_8": "itarassa ca abbhantarabhāve asatipi “pabhassaramidaṃ, bhikkhave, cittaṃ, tañca kho",
  "anya-e0103n:143_9": "āgantukehi upakkiliṭṭha”ntiādi vacanato āgantukabhūtassa kadāci kadāci uppajjamānassa",
  "anya-e0103n:143_10": "javanassa bāhirabhāvo, tabbidhurasabhāvassa itarassa abbhantarabhāvo ekena pariyāyena",
  "anya-e0103n:143_11": "hotīti katvā vuttaṃ. Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito.",
  "anya-e0103n:143_12": "Asaṃvarassa hi uppattiyā dvārabhavaṅgādīnaṃ tassa hetubhāvo paññāyatīti. Nagaradvārasadisena",
  "anya-e0103n:143_13": "javanena pavisitvā dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ",
  "anya-e0103n:143_14": "kathitaṃ. Yasmiṃ hi dvāre asaṃvaro uppajjati, so tattha dvārādīnaṃ saṃvarūpanissayabhāvaṃ",
  "anya-e0103n:143_15": "upacchindantoyeva pavattatīti. Dvārabhavaṅgādīnaṃ javanena saha sambandho ekasantatipariyāpannato daṭṭhabbo.",
  "anya-e0103n:144_0": "Ettha ca cakkhudvāre rūpārammaṇe āpāthagate niyamitādivasena kusalākusalajavane sattakkhattuṃ",
  "anya-e0103n:144_1": "uppajjitvā bhavaṅgaṃ otiṇṇe tadanurūpameva manodvārikajavane tasmiṃyevārammaṇe sattakkhattuṃyeva",
  "anya-e0103n:144_2": "uppajjitvā bhavaṅgaṃ otiṇṇe puna tasmiṃyeva dvāre tadevārammaṇaṃ nissāya “itthī puriso”tiādinā",
  "anya-e0103n:144_3": "vavatthapentaṃ pasādarajjanādivasena sattakkhattuṃ javanaṃ javati. Evaṃ pavattamānaṃ",
  "anya-e0103n:144_4": "javanaṃ sandhāya “javane dussīlyādīsu uppannesu tasmiṃ asaṃvare sati dvārampi agutta”ntiādi vuttaṃ.",
  "anya-e0103n:145_0": "Tasmiṃ pana javane. Sīlādīsūti sīlasaṃvarasatisaṃvarañāṇasaṃvarakhantisaṃvaravīriyasaṃvaresu",
  "anya-e0103n:145_1": "uppannesu. Yathā hi pageva satiārakkhaṃ anupaṭṭhapentassa dussīlyādīnaṃ uppatti,",
  "anya-e0103n:145_2": "evaṃ pageva satiārakkhaṃ upaṭṭhapentassa sīlādīnaṃ uppatti veditabbā. Saddādīsupi",
  "anya-e0103n:145_3": "yathārahaṃ nimittānubyañjanāni veditabbāni. Sotaviññāṇena hi saddaṃ sutvā “itthisaddo”ti",
  "anya-e0103n:145_4": "vā “purisasaddo”ti vā iṭṭhāniṭṭhādikaṃ vā kilesavatthubhūtaṃ nimittaṃ na gaṇhāti,",
  "anya-e0103n:145_5": "sutamatte eva saṇṭhāti. Yo ca gītasaddādikassa kilesānaṃ anu anu byañjanato “anubyañjana”nti",
  "anya-e0103n:145_6": "laddhavohāro mandatārādivasena vavatthito chajjādibhedabhinno ākāro, tampi na gaṇhātīti.",
  "anya-e0103n:145_7": "Evaṃ gandhādīsupi yathārahaṃ vattabbaṃ. Manodvāre pana sāvajjanabhavaṅgaṃ manodvāraṃ",
  "anya-e0103n:145_8": "tasmiṃ dvāre dhammārammaṇe āpāthagate taṃ javanamanasāva viññāya vijānitvātiādinā",
  "anya-e0103n:145_9": "yojetabbaṃ. Kileso anubandho etassāti kilesānubandho, so eva nimittādigāho, tato",
  "anya-e0103n:145_10": "parivajjanalakkhaṇaṃ kilesānubandhanimittādiggāhaparivajjanalakkhaṇaṃ. Ādi-saddena",
  "anya-e0103n:145_11": "anubyañjanaṃ saṅgaṇhāti.",
  "anya-e0103n:146": "Ājīvapārisuddhisīlavaṇṇanā",
  "anya-e0103n:147_0": "16. Vutteti idheva uddesavasena pubbe vutte. Tathā hi “ājīvahetu paññattānaṃ channaṃ",
  "anya-e0103n:147_1": "sikkhāpadāna”nti paduddhāraṃ katvā tāni pāḷivaseneva dassetuṃ “yāni tānī”tiādi āraddhaṃ.",
  "anya-e0103n:147_2": "Tattha yāni tāni evaṃ paññattāni cha sikkhāpadānīti sambandho. Ājīvahetūti jīvikanimittaṃ,",
  "anya-e0103n:147_3": "“evāhaṃ paccayehi akilamanto jīvissāmī”ti adhippāyena. Ājīvakāraṇāti tasseva vevacanaṃ.",
  "anya-e0103n:147_4": "Pāpicchoti pāpikāya asantaguṇasambhāvanicchāya samannāgato. Icchāpakatoti icchāya",
  "anya-e0103n:147_5": "apakato upadduto, abhibhūto vā. Asantanti avijjamānaṃ. Abhūtanti anuppannaṃ. Anuppannattā",
  "anya-e0103n:147_6": "hi tassa taṃ asantanti purimassa pacchimaṃ kāraṇavacanaṃ. Uttarimanussadhammanti",
  "anya-e0103n:147_7": "uttarimanussānaṃ ukkaṭṭhapurisānaṃ dhammaṃ, manussadhammato vā uttari ukkaṭṭhaṃ.",
  "anya-e0103n:147_8": "Ullapatīti uggatāyuko lapati. Sīlaṃ hi bhikkhuno āyu, taṃ tassa tathālapanasamakālameva",
  "anya-e0103n:147_9": "vigacchati. Tenāha “āpatti pārājikassā”ti pārājikasaṅkhātā āpatti assa, pārājikasaññitassa",
  "anya-e0103n:147_10": "vā vītikkamassa āpajjanaṃ ullapananti attho. Sañcarittaṃ samāpajjatīti sañcaraṇabhāvaṃ",
  "anya-e0103n:147_11": "āpajjati, itthiyā vā purisamatiṃ, purisassa vā itthimatiṃ ārocetīti adhippāyo. “Imesaṃ",
  "anya-e0103n:147_12": "channaṃ sikkhāpadānaṃ vītikkamassa vasenā”ti sambandho heṭṭhā dassito eva.",
  "anya-e0103n:148": "Kuhanātiādīsūti heṭṭhā uddiṭṭhapāḷiyāva paduddhāro. Ayaṃ pāḷīti ayaṃ vibhaṅge āgatā niddesapāḷi.",
  "anya-e0103n:149_0": "17. Cīvarādipaccayā labbhantīti lābhā. Te eva sakkaccaṃ ādaravasena diyyamānā sakkārā.",
  "anya-e0103n:149_1": "Patthaṭayasatā kittisaddo. Taṃ lābhañca sakkārañca kittisaddañca. Sannissitassāti",
  "anya-e0103n:149_2": "ettha taṇhānissayo adhippetoti āha “patthayantassā”ti. Asantaguṇadīpanakāmassāti",
  "anya-e0103n:149_3": "asante attani avijjamāne saddhādiguṇe sambhāvetukāmassa. Asantaguṇasambhāvanatālakkhaṇā,",
  "anya-e0103n:149_4": "paṭiggahaṇe ca amattaññutālakkhaṇā hi pāpicchatā. Icchāya apakatassāti pāpikāya icchāya",
  "anya-e0103n:149_5": "sammāājīvato apeto katoti apakato. Tathābhūto ca ājīvūpaddavena upaddutoti katvā",
  "anya-e0103n:149_6": "āha “upaddutassāti attho”ti.",
  "anya-e0103n:150_0": "Kuhanameva paccayuppādanassa vatthūti kuhanavatthu. Tividhampetaṃ tattha āgataṃ tassa",
  "anya-e0103n:150_1": "nissayabhūtāya imāya pāḷiyā dassetunti evamattho daṭṭhabbo. Tadatthikassevāti tehi",
  "anya-e0103n:150_2": "cīvarādīhi atthikasseva. Paṭikkhipanenāti cīvarādīnaṃ paṭikkhipanahetu. Assāti bhaveyya.",
  "anya-e0103n:150_3": "Paṭiggahaṇena cāti ca-saddena pubbe vuttaṃ paṭikkhipanaṃ samuccinoti.",
  "anya-e0103n:151_0": "Bhiyyokamyatanti bahukāmataṃ. Yanti kiriyāparāmasanaṃ, tasmā “dhāreyyā”ti ettha yadetaṃ",
  "anya-e0103n:151_1": "saṅghāṭiṃ katvā dhāraṇaṃ, etaṃ samaṇassa sāruppanti yojanā. Pāpaṇikānīti āpaṇato",
  "anya-e0103n:151_2": "chaḍḍitāni. Nantakānīti antarahitāni coḷakhaṇḍāni. Uccinitvāti uñchanena cinitvā",
  "anya-e0103n:151_3": "saṅgahetvā. Uñchācariyāyāti uñchācariyāya laddhena. Gilānassa paccayabhūtā bhesajjasaṅkhātā",
  "anya-e0103n:151_4": "jīvitaparikkhārā gilānapaccayabhesajjaparikkhārā. Pūtimuttanti purāṇassa, apurāṇassa",
  "anya-e0103n:151_5": "ca sabbassa gomuttassetaṃ nāmaṃ. Pūtimuttenāti pūtibhāvena muttena parehi chaḍḍitena,",
  "anya-e0103n:151_6": "pūtibhūtena vā gomuttena. Dhutavādoti paresampi dhutaguṇavādī. Sammukhībhāvāti sammukhato",
  "anya-e0103n:151_7": "vijjamānattā, labbhamānatāyāti attho.",
  "anya-e0103n:152_0": "Attānaṃ uttarimanussadhammādhigamassa sāmante katvā jappanaṃ sāmantajappanaṃ. Mahesakkhoti",
  "anya-e0103n:152_1": "mahānubhāvo, uttarimanussadhammādhigamenāti adhippāyo. “Mitto”ti sāmaññato vatvā",
  "anya-e0103n:152_2": "puna taṃ viseseti “sandiṭṭho sambhatto”ti. Diṭṭhamatto hi mitto sandiṭṭho. Daḷhabhattiko",
  "anya-e0103n:152_3": "sambhatto. Sahāyoti saha āyanako, sakhāti attho. Sattapadino hi “sakhā”ti vuccanti.",
  "anya-e0103n:152_4": "Vihāro pākāraparicchinno sakalo āvāso. Aḍḍhayogo dīghapāsādo, garuḷasaṇṭhānapāsādotipi",
  "anya-e0103n:152_5": "vadanti. Pāsādo caturassapāsādo. Hammiyaṃ muṇḍacchadanapāsādo. Kūṭāgāraṃ dvīhi kaṇṇikāhi",
  "anya-e0103n:152_6": "kattabbapāsādo. Aṭṭo paṭirājūnampi paṭibāhanayogyo catupañcabhūmako paṭissayaviseso.",
  "anya-e0103n:152_7": "Māḷo ekakūṭasaṅgahito anekakoṇavanto paṭissayaviseso. Uddaṇḍo agabbhikā ekadvārā",
  "anya-e0103n:152_8": "dīghasālāti vadanti. Apare pana bhaṇanti – vihāro nāma dīghamukhapāsādo. Aḍḍhayogo",
  "anya-e0103n:152_9": "ekapassena chadanakasenāsanaṃ. Tassa kira ekapasse bhitti uccatarā hoti, itarapasse",
  "anya-e0103n:152_10": "nīcā, tena taṃ ekapassachadanakaṃ hoti. Pāsādo āyatacaturassapāsādo. Hammiyaṃ muṇḍacchadanaṃ",
  "anya-e0103n:152_11": "candikaṅgaṇayuttaṃ. Guhā kevalā pabbataguhā. Leṇaṃ dvārabaddhaṃ. Kūṭāgāraṃ yo koci",
  "anya-e0103n:152_12": "kaṇṇikābaddhapāsādo. Aṭṭo bahalabhittigehaṃ. Yassa gopānasiyo aggahetvā iṭṭhakāhi",
  "anya-e0103n:152_13": "eva chadanaṃ hoti. Aṭṭālakākārena karīyatītipi vadanti. Māḷo vaṭṭākārena katasenāsanaṃ.",
  "anya-e0103n:152_14": "Uddaṇḍo eko paṭissayaviseso. Yo “bhaṇḍasālā, udosita”ntipi vuccati. Upaṭṭhānasālā sannipatanaṭṭhānaṃ.",
  "anya-e0103n:153_0": "Kucchitarajabhūtāya pāpicchatāya niratthakaṃ kāyavacīvipphandaniggaṇhanaṃ korajaṃ,",
  "anya-e0103n:153_1": "taṃ etassa atthīti korajiko, kohaññena saṃyatakāyo, ativiya, abhiṇhaṃ vā korajiko",
  "anya-e0103n:153_2": "korajikakorajiko. Atiparisaṅkitoti keci. Ativiya kuho kuhakakuhako, sātisayavimhāpakoti",
  "anya-e0103n:153_3": "attho. Ativiya lapo lapanako lapakalapako. Mukhasambhāvikoti korajikakorajikādibhāvena",
  "anya-e0103n:153_4": "pavattavacanehi attano mukhamattena aññehi sambhāviko. So evarūpo evarūpatāya eva",
  "anya-e0103n:153_5": "attānaṃ paraṃ viya katvā “ayaṃ samaṇo”tiādīni katheti. Gambhīrantiādi tassā kathāya",
  "anya-e0103n:153_6": "uttarimanussadhammapaṭibaddhatāya vuttaṃ.",
  "anya-e0103n:154_0": "Sambhāvanādhippāyakatenāti “kathaṃ nu kho maṃ jano ‘ariyo’ti vā ‘visesalābhī’ti vā",
  "anya-e0103n:154_1": "sambhāveyyā”ti iminā adhippāyena katena. Gamanaṃ saṇṭhapetīti visesalābhīnaṃ gamanaṃ",
  "anya-e0103n:154_2": "viya attano gamanaṃ sakkaccaṃ ṭhapeti, sato sampajānova gacchanto viya hoti. Paṇidhāyāti",
  "anya-e0103n:154_3": "“arahāti maṃ jānantū”ti cittaṃ saṇṭhapetvā, patthetvā vā. Samāhito viyāti jhānasamādhinā",
  "anya-e0103n:154_4": "samāhito viya. Āpāthakajjhāyīti manussānaṃ āpāthaṭṭhāne samādhisamāpanno viya nisīdanto",
  "anya-e0103n:154_5": "āpāthake janassa pākaṭaṭṭhāne jhāyī. Iriyāpathasaṅkhātanti iriyāpathasaṇṭhapanasaṅkhātaṃ.",
  "anya-e0103n:155_0": "Paccayapaṭisevanasaṅkhātenāti ayoniso uppāditānaṃ paccayānaṃ paṭisevananti evaṃ kathitena,",
  "anya-e0103n:155_1": "tena vā paccayapaṭisevanena saṅkhātabbena kathitabbena. Aññaṃ viya katvā attano samīpe",
  "anya-e0103n:155_2": "bhaṇanaṃ sāmantajappitaṃ. Ā-kārassa rassattaṃ katvā “aṭṭhapanā”ti vuttaṃ. Kuhanaṃ",
  "anya-e0103n:155_3": "kuho, tassa ayanā pavatti kuhāyanā, kuhassa vā puggalassa ayanā gati kiriyā kuhāyanā.",
  "anya-e0103n:155_4": "Kuheti, kuhena vā itoti kuhito, kuhako.",
  "anya-e0103n:156": "Puṭṭhassāti “ko tisso, ko rājapūjito”ti puṭṭhassa. Uddhaṃ katvāti ukkhipitvā vibhavasampattiādinā paggahetvā.",
  "anya-e0103n:157_0": "Unnahanāti uddhaṃ uddhaṃ bandhanā paliveṭhanā. Dve kira bhikkhū ekaṃ gāmaṃ pavisitvā",
  "anya-e0103n:157_1": "āsanasālāya nisīditvā ekaṃ kumārikaṃ pakkosiṃsu. Tāya āgatāya tatreko ekaṃ pucchi",
  "anya-e0103n:157_2": "“ayaṃ, bhante, kassa kumārikā”ti? “Amhākaṃ upaṭṭhāyikāya telakandarikāya dhītā, imissā",
  "anya-e0103n:157_3": "mātā mayi gehaṃ gate sappiṃ dadamānā ghaṭeneva deti, ayampi mātā viya ghaṭena detī”ti",
  "anya-e0103n:157_4": "ukkācesi. Imaṃ sandhāya vuttaṃ “telakandarikavatthu cettha vattabba”nti.",
  "anya-e0103n:158_0": "Dhammānurūpā vāti mattāvacanānurūpaṃ vā. Mattāvacanaṃ hi “dhammo”ti vuccati. Yathāha",
  "anya-e0103n:158_1": "“subhāsitaṃ uttamamāhu santo, dhammaṃ bhaṇe nādhammaṃ taṃ dutiya”nti. Tena bahuṃ",
  "anya-e0103n:158_2": "vippalapanamāha, saccato vā aññā subhāsitā vācā “dhammo”ti veditabbo. Muggasūpasadisakammo",
  "anya-e0103n:158_3": "puggalo muggasūpyo. Tenāha “ayaṃ puggalo muggasūpyoti vuccatī”ti. Paribhaṭassa kammaṃ",
  "anya-e0103n:158_4": "pāribhaṭyaṃ, tadeva pāribhaṭyatā.",
  "anya-e0103n:159_0": "Nimittena caranto, jīvanto vā nimittako, tassa bhāvo nemittikatā. Attano icchāya",
  "anya-e0103n:159_1": "pakāsanaṃ obhāso. Ko pana soti? “Ajja bhikkhūnaṃ paccayā dullabhā jātā”tiādikā paccayapaṭisaṃyuttakathā.",
  "anya-e0103n:159_2": "Icchitavatthussa samīpe kathanaṃ sāmantajappā.",
  "anya-e0103n:160_0": "Akkosanabhayenāpi dadeyyāti dasahi akkosavatthūhi akkosanaṃ. Tathā vambhanādayo.",
  "anya-e0103n:160_1": "Upekkhanā upāsakānaṃ dāyakādibhāvato bahi chaḍḍanā. Khipanāti khepavacanaṃ. Taṃ pana",
  "anya-e0103n:160_2": "avahasitvā vacanaṃ hotīti āha “uppaṇḍanā”ti. Pāpanāti adāyakattassa, avaṇṇassa vā",
  "anya-e0103n:160_3": "patiṭṭhāpanaṃ. Paresaṃ piṭṭhimaṃsakhādanasīlo parapiṭṭhimaṃsiko, tassa bhāvo parapiṭṭhimaṃsikatā.",
  "anya-e0103n:160_4": "Abbhaṅganti abbhañjanaṃ. Nipisitvā gandhamagganā viyāti anippisite alabbhamānassa",
  "anya-e0103n:160_5": "gandhassa nipisane lābho viya paraguṇe anippisite alabbhamānānaṃ paccayānaṃ nipisanena lābho daṭṭhabboti.",
  "anya-e0103n:161": "Nikattuṃ appena lābhena bahukaṃ vañcetvā gahetuṃ icchanaṃ nijigīsanaṃ, tassa bhāvo nijigīsanatā. Tasseva icchanassa pavattiākāro, taṃsahajātaṃ vā gavesanakammaṃ.",
  "anya-e0103n:162_0": "Aṅganti hatthapādādiaṅgāni uddissa pavattaṃ vijjaṃ. Nimittanti nimittasatthaṃ. Uppātanti",
  "anya-e0103n:162_1": "ukkāpātadisāḍāha-bhūmicālādiuppātapaṭibaddhavijjaṃ. Supinanti supinasatthaṃ. Lakkhaṇanti",
  "anya-e0103n:162_2": "itthipurisānaṃ lakkhaṇajānanasatthaṃ. Mūsikacchinnanti vatthādīnaṃ asukabhāge mūsikacchede",
  "anya-e0103n:162_3": "sati idaṃ nāma phalaṃ hotīti jānanakasatthaṃ. Palāsaggiādīsu iminā nāma agginā hute",
  "anya-e0103n:162_4": "idaṃ nāma hotīti aggivasena homavidhānaṃ aggihomaṃ. Iminā nayena dabbihomaṃ veditabbaṃ.",
  "anya-e0103n:162_5": "Ādi-saddena thusahomādīnaṃ, aññesañca sutte āgatānaṃ micchājīvānaṃ saṅgaho daṭṭhabbo.",
  "anya-e0103n:162_6": "Vīriyasādhanattā ājīvapārisuddhisīlassa “paccayapariyesanavāyāmo”ti vuttaṃ. Tassa",
  "anya-e0103n:162_7": "pārisuddhi anavajjabhāvo, yena dhammena samena paccayalābho hoti. Na hi alaso ñāyena",
  "anya-e0103n:162_8": "paccaye pariyesituṃ sakkotīti.",
  "anya-e0103n:163": "Paccayasannissitasīlavaṇṇanā",
  "anya-e0103n:164_0": "18. Paṭisaṅkhāti ayaṃ “sayaṃ abhiññā”tiādīsu viya ya-kāralopena niddeso. Yonisoti",
  "anya-e0103n:164_1": "cettha upāyattho yoniso-saddoti dassento āha “upāyena pathenā”ti. “Paṭisaṅkhāya ñatvā”ti",
  "anya-e0103n:164_2": "vatvā tayidaṃ paṭisaṅkhānaṃ paccavekkhaṇanti dassetuṃ “paccavekkhitvāti attho”tiādi",
  "anya-e0103n:164_3": "vuttaṃ. Yathā hi paccavekkhitvāti sītapaṭighātādikaṃ taṃ taṃ payojanaṃ pati pati",
  "anya-e0103n:164_4": "avekkhitvā, ñāṇena passitvāti attho, evaṃ paṭisaṅkhāyāti tadeva payojanaṃ pati pati",
  "anya-e0103n:164_5": "saṅkhāya, jānitvāti attho. Ñāṇapariyāyo hi idha saṅkhā-saddoti. Ettha ca “paṭisaṅkhā",
  "anya-e0103n:164_6": "yoniso”tiādi kāmaṃ paccayaparibhogakālena vuccati, dhātuvasena pana paṭikūlavasena",
  "anya-e0103n:164_7": "vā paccavekkhaṇāya paccayasannissitasīlaṃ sujjhatīti apare. Bhijjatīti keci. Eke",
  "anya-e0103n:164_8": "pana paṭhamaṃ eva pariyattanti vadanti, vīmaṃsitabbaṃ. “Cīvara”nti ekavacanaṃ ekattamattaṃ",
  "anya-e0103n:164_9": "vācakanti adhippāyena “antaravāsakādīsu yaṃ kiñcī”ti vuttaṃ, jātisaddatāya pana tassa",
  "anya-e0103n:164_10": "pāḷiyaṃ ekavacananti yattakāni cīvarāni yoginā pariharitabbāni, tesaṃ sabbesaṃ ekajjhaṃ",
  "anya-e0103n:164_11": "gahaṇanti sakkā viññātuṃ, yaṃ kiñcīti vā anavasesapariyādānametaṃ, na aniyamavacanaṃ.",
  "anya-e0103n:164_12": "“Nivāseti vā pārupati vā”ti vikappanaṃ pana paṭisevanapariyāyassa paribhogassa vibhāgadassananti",
  "anya-e0103n:164_13": "taṃ paññapetvā sayananisīdana-cīvarakuṭikaraṇādivasenāpi paribhogassa saṅgaho daṭṭhabbo.",
  "anya-e0103n:165_0": "Payojanānaṃ mariyādā payojanāvadhi, tassa paricchindanavasena yo niyamo, tassa vacanaṃ",
  "anya-e0103n:165_1": "payojanā…pe… vacanaṃ. Idāni taṃ niyamaṃ vivaritvā dassetuṃ “ettakameva hī”tiādi vuttaṃ.",
  "anya-e0103n:165_2": "Tattha avadhāraṇena līḷāvibhūsāvilambanānaṭambarādivasena vatthaparibhogaṃ nisedheti.",
  "anya-e0103n:165_3": "Tenāha “na ito bhiyyo”ti. Līḷāvasena hi ekacce sattā vatthāni paridahanti ceva upasaṃviyanti",
  "anya-e0103n:165_4": "ca. Yathā taṃ yobbane ṭhitā nāgarikamanussā. Ekacce vibhūsanavasena, yathā taṃ rūpūpajīviniādayo.",
  "anya-e0103n:165_5": "Vilambanavasena vilambakā. Naṭambaravasena bhojādayo. Ajjhattadhātukkhobho sītarogādiuppādako.",
  "anya-e0103n:165_6": "Utupariṇāmanavasenāti utuno parivattanavasena visabhāgasītautusamuṭṭhānena. Vā-saddena",
  "anya-e0103n:165_7": "hemantādīsu himapātādivasena pavattassa saṅgaho daṭṭhabbo, na uppādeti sītanti adhippāyo.",
  "anya-e0103n:165_8": "Yadatthaṃ pana taṃ vinodanaṃ, taṃ matthakappattaṃ dassetuṃ “sītabbhāhate”tiādi vuttaṃ.",
  "anya-e0103n:165_9": "Sabbatthāti “uṇhassa paṭighātāyā”tiādīsu sabbesu sesapayojanesu. Yadipi sūriyasantāpopi",
  "anya-e0103n:165_10": "uṇhova, tassa pana ātapaggahaṇena gahitattā “aggisantāpassā”ti vuttaṃ. Ekacco dāvaggisantāpo",
  "anya-e0103n:165_11": "kāyaṃ cīvarena paṭicchādetvā sakkā vinodetunti āha “tassa vanadāhādīsu sambhavo veditabbo”ti.",
  "anya-e0103n:165_12": "Ḍaṃsāti piṅgalamakkhikā. Te pana yasmā ḍaṃsanasīlā, tasmā vuttaṃ “ḍaṃsanamakkhikā”ti.",
  "anya-e0103n:165_13": "Sappādayoti sappasatapadiuṇṇanābhisarabūvicchikādayo. Phuṭṭhasamphassoti phuṭṭhavisamāha.",
  "anya-e0103n:165_14": "Tividhā hi sappā – daṭṭhavisā phuṭṭhavisā diṭṭhavisā. Tesu purimakā dve eva gahitā.",
  "anya-e0103n:165_15": "Satapadiādīnampi tādisānaṃ saṅgaṇhanatthaṃ. Niyatapayojanaṃ ekantikaṃ, sabbakālikañca",
  "anya-e0103n:165_16": "payojanaṃ. Hirī kuppati nillajjatā saṇṭhāti. Tenāha “vinassatī”ti. Kūpāvataraṇaṃ",
  "anya-e0103n:165_17": "vā paṭicchādanaṃ arahatīti kopinaṃ. Hiriyitabbaṭṭhena hirī ca taṃ kopinañcāti hirikopinanti",
  "anya-e0103n:165_18": "evamettha attho daṭṭhabbo. Tassa cāti ca-saddo pubbe vuttapayojanānaṃ sampiṇḍanattho.",
  "anya-e0103n:166_0": "Yaṃ kiñci āhāranti khādanīyabhojanīyādibhedaṃ yaṃ kiñci āharitabbavatthuṃ. Piṇḍāya",
  "anya-e0103n:166_1": "bhikkhāya ulatīti piṇḍolo, tassa kammaṃ piṇḍolyaṃ. Tena piṇḍolyena bhikkhācariyāya.",
  "anya-e0103n:166_2": "Patitattāti pakkhipitattā. Piṇḍapāto patte pakkhittabhikkhāhāro. Piṇḍānaṃ vā pātoti",
  "anya-e0103n:166_3": "ghare ghare laddhabhikkhānaṃ sannipāto. “Natthi davā”tiādīsu sahasā kiriyāpi “davā”ti",
  "anya-e0103n:166_4": "vuccati, tato visesanatthaṃ “davatthaṃ, kīḷānimittanti vuttaṃ hotī”ti āha. Muṭṭhikamallā",
  "anya-e0103n:166_5": "muṭṭhiyuddhayujjhanakā. Ādi-saddena nibuddhayujjhanakādīnaṃ gahaṇaṃ. Balamadanimittanti",
  "anya-e0103n:166_6": "balaṃ nissāya uppajjanakamado balamado. Taṃ nimittaṃ, balassa uppādanatthanti attho.",
  "anya-e0103n:166_7": "Porisamadanimittanti porisamado vuccati purisamāno “ahaṃ puriso”ti uppajjanakamāno.",
  "anya-e0103n:166_8": "Asaddhammasevanāsamatthataṃ nissāya pavatto māno, rāgo eva vā porisamadoti keci.",
  "anya-e0103n:166_9": "Taṃ nimittaṃ. Antepurikā rājorodhā. Sabbesaṃ sannivesayogyatāya vesiyo rūpūpajīviniyo.",
  "anya-e0103n:166_10": "Maṇḍanaṃ nāma idhāvayavapāripūrīti āha “aṅgapaccaṅgānaṃ pīṇabhāvanimitta”nti, paribrūhanahetūti",
  "anya-e0103n:166_11": "attho. Naṭā nāma raṅganaṭā. Naccakā laṅghakādayo. Vibhūsanaṃ sobhāsamuppādananti",
  "anya-e0103n:166_12": "āha “pasannacchavivaṇṇatānimitta”nti.",
  "anya-e0103n:167_0": "Etaṃ padaṃ. Mohūpanissayappahānatthanti mohassa upanissayatāpahānāya. Davā hi mohena",
  "anya-e0103n:167_1": "hoti, mohañca vaḍḍhetīti tassā vajjanena mohassa anupanissayatā. Dosūpanissayappahānatthanti",
  "anya-e0103n:167_2": "idaṃ balamadassa, purisamadassa ca dosahetuno vasena vuttaṃ, itarassa pana vasena",
  "anya-e0103n:167_3": "“rāgūpanissayappahānattha”nti vattabbaṃ. Maṇḍanavibhūsanapaṭikkhepo siyā mohūpanissayappahānāyapi,",
  "anya-e0103n:167_4": "rāgūpanissayatāya pana ujupaṭipakkhoti vuttaṃ “rāgūpanissayappahānattha”nti. Yadipi",
  "anya-e0103n:167_5": "ekaccassa davamade ārabbha parassa paṭighasaṃyojanādīnaṃ uppatti hotiyeva manopadosikadevādīnaṃ",
  "anya-e0103n:167_6": "viya, attano pana davamade ārabbha yesaṃ savisesaṃ rāgamohamānādayo pāpadhammā uppajjanti.",
  "anya-e0103n:167_7": "Te sandhāya “attano saṃyojanuppattipaṭisedhanattha”nti vatvā maṇḍanavibhūsanāni paṭicca",
  "anya-e0103n:167_8": "savisesaṃ parassapi rāgamohādayo pavattantīti “parassapi saṃyojanuppattipaṭisedhanattha”nti",
  "anya-e0103n:167_9": "vuttaṃ. Ayoniso paṭipattiyāti ettha kāmasukhallikānuyogaṃ muñcitvā sabbāpi micchāpaṭipatti",
  "anya-e0103n:167_10": "ayoniso paṭipatti. Purimehi dvīhi padehi ayoniso paṭipattiyā, pacchimehi dvīhi kāmasukhallikānuyogassa",
  "anya-e0103n:167_11": "pahānaṃ vuttanti vadanti. “Catūhipi cetehī”ti pana vacanato sabbehi ubhinnampi pahānaṃ",
  "anya-e0103n:167_12": "vuttanti veditabbaṃ. Kāmakīḷāpi davantogadhā hotiyeva, purisamadopi kāmasukhallikānuyogassa hetuyevāti.",
  "anya-e0103n:168_0": "Cātumahābhūtikassāti catumahābhūte sannissitassa. Rūpakāyassāti catusantatirūpasamūhassa.",
  "anya-e0103n:168_1": "Ṭhitiyāti ṭhitatthaṃ. Sā panassa ṭhiti pabandhavasena icchitāti āha “pabandhaṭṭhitattha”nti.",
  "anya-e0103n:168_2": "Pavattiyāti jīvitindriyappavattiyā. Tathā hi jīvitindriyaṃ “yāpanā vattanā”ti ca",
  "anya-e0103n:168_3": "niddiṭṭhaṃ. Tassā ca avicchedo āhārūpayogena hoti. Kāyassa cirataraṃ yāva āyukappo,",
  "anya-e0103n:168_4": "tāva avatthānaṃ yāpanāti dassento “cirakālaṭṭhitatthaṃ vā”ti āha. Idāni vuttamevatthaṃ",
  "anya-e0103n:168_5": "pākaṭataraṃ kātuṃ “gharūpatthambhamivā”tiādi vuttaṃ. Tatthāyaṃ yojanā – yathā jiṇṇagharasāmiko",
  "anya-e0103n:168_6": "gharassa upatthambhanaṃ karoti tassa apatanatthaṃ, yathā ca sākaṭiko akkhabbhañjanaṃ",
  "anya-e0103n:168_7": "karoti tassa sampavattanatthaṃ, evamesa yogī kāyassa ṭhitatthaṃ, yāpanatthañca piṇḍapātaṃ",
  "anya-e0103n:168_8": "paṭisevati paribhuñjatīti. Etena ṭhiti nāma apatanaṃ yāpanā pavattīti dasseti. Na",
  "anya-e0103n:168_9": "davamadamaṇḍanavibhūsanatthanti idaṃ “yāvadevā”ti avadhāraṇena nivattitatthadassanaṃ.",
  "anya-e0103n:168_10": "Tiṭṭhanti upādinnadhammā etāyāti ṭhiti, āyūti āha “ṭhitīti jīvitindriyassetaṃ adhivacana”nti.",
  "anya-e0103n:168_11": "Tathā hi taṃ āyu “ṭhitī”ti niddiṭṭhaṃ, ṭhitiyā yāpanāyāti kāyassa ṭhitihetutāya “ṭhitī”ti",
  "anya-e0103n:168_12": "laddhavohārassa jīvitindriyassa pavattanatthanti attho. Tenāha “jīvitindriyapavattāpanattha”nti.",
  "anya-e0103n:168_13": "Ābādhaṭṭhenāti vibādhanaṭṭhena, rogaṭṭhena vā. Jighacchāparamā hi rogā. Uparamatthanti",
  "anya-e0103n:168_14": "vūpasamatthaṃ. Vaṇālepanamiva vaṇiko. Uṇhasītādīsu abhibhavantesu tappaṭikāraṃ sītuṇhaṃ",
  "anya-e0103n:168_15": "viya paṭisevatīti sambandho. Maggabrahmacariyaṃ ṭhapetvā sikkhattayasaṅgahā sāsanāvacaritabbā",
  "anya-e0103n:168_16": "anusāsanī sāsanabrahmacariyanti āha “sakalasāsanabrahmacariyassa ca maggabrahmacariyassa",
  "anya-e0103n:168_17": "cā”ti. Anuggahaṇatthanti anu anu gaṇhanatthaṃ sampādanatthaṃ. Kāyabalaṃ nissāyāti",
  "anya-e0103n:168_18": "yathāsamāraddhaṃ guṇavisesapāripūrihetubhūtaṃ kāyabalamattaṃ nissāya. Tenāha “sikkhattayānuyogavasenā”tiādi.",
  "anya-e0103n:168_19": "Kantāranittharaṇatthikā jāyampatikā, nadīsamuddanittharaṇatthikā ca puttamaṃsādīni",
  "anya-e0103n:168_20": "yathā agiddhā amucchitā kevalaṃ taṃ taṃ atthasiddhimeva avekkhantā paṭisevanti tehi",
  "anya-e0103n:168_21": "vinā asijjhanato, evamayampi kevalaṃ bhavakantāranittharaṇatthiko agiddho amucchito",
  "anya-e0103n:168_22": "tena vinā asijjhanato piṇḍapātaṃ paṭisevatīti upamāsaṃsandanaṃ.",
  "anya-e0103n:169_0": "Itīti pakāratthe nipātapadaṃ. Tena paṭiseviyamānassa piṇḍapātassa paṭisevanākāro",
  "anya-e0103n:169_1": "gayhatīti āha “evaṃ iminā piṇḍapātapaṭisevanenā”ti. Purāṇanti bhojanato purimakālikattā",
  "anya-e0103n:169_2": "purātanaṃ. Paṭihaṅkhāmīti paṭihanissāmi. Navañca vedanaṃ na uppādessāmīti paṭisevatīti",
  "anya-e0103n:169_3": "yojanā. Kīdisaṃ, kathañcāti āha “aparimita…pe… aññataro viyā”ti. Aparimitaṃ aparimāṇaṃ",
  "anya-e0103n:169_4": "bhojanaṃ paccayo etissāti aparimitabhojanapaccayā, taṃ aparimitabhojanapaccayaṃ attano",
  "anya-e0103n:169_5": "gahaṇītejapamāṇato atikkantapamāṇabhojanahetukanti attho. Yo bahuṃ bhuñjitvā attano",
  "anya-e0103n:169_6": "dhammatāya uṭṭhātuṃ asakkonto “āhara hattha”nti vadati, ayaṃ āharahatthako. Yo bhuñjitvā",
  "anya-e0103n:169_7": "accuddhumātakucchitāya uṭṭhitopi sāṭakaṃ nivāsetuṃ na sakkoti, ayaṃ alaṃsāṭako. Yo",
  "anya-e0103n:169_8": "bhuñjitvā uṭṭhātuṃ asakkonto tattheva parivattati, ayaṃ tatravaṭṭako. Yo yathā kākehi",
  "anya-e0103n:169_9": "āmasituṃ sakkā, evaṃ yāva mukhadvāraṃ āhāreti, ayaṃ kākamāsako. Yo bhuñjitvā mukhe",
  "anya-e0103n:169_10": "sandhāretuṃ asakkonto tattheva vamati, ayaṃ bhuttavamitako. Etesaṃ aññataro viya.",
  "anya-e0103n:169_11": "Atha vā purāṇavedanā nāma abhuttapaccayā uppajjanakavedanā. Taṃ “paṭihanissāmī”ti",
  "anya-e0103n:169_12": "paṭisevati. Navavedanā nāma atibhuttapaccayena uppajjanakavedanā. Taṃ “na uppādessāmī”ti",
  "anya-e0103n:169_13": "paṭisevati. Atha vā navavedanā nāma abhuttapaccayena uppajjanakavedanā, tassā anuppannāya",
  "anya-e0103n:169_14": "anuppajjanatthameva paṭisevati. Abhuttapaccayā uppajjanakāti cetaṃ khuddāya visesanaṃ.",
  "anya-e0103n:169_15": "Yassā appavatti bhojanena kātabbā, tassā dassanatthaṃ. Abhuttapaccayena, bhuttapaccayena",
  "anya-e0103n:169_16": "ca uppajjanakānuppajjanakavedanāsu purimā yathāpavattā jighacchānimittā vedanā. Sā",
  "anya-e0103n:169_17": "hi abhuñjantassa bhiyyopavaḍḍhanavasena uppajjati. Pacchimāpi khuddānimittāva aṅgadāhasūlādivedanā",
  "anya-e0103n:169_18": "pavattā. Sā hi bhuttapaccayā pubbe anuppannāva nuppajjissatīti ayametāsaṃ viseso.",
  "anya-e0103n:169_19": "Vihiṃsānimittatā cetāsaṃ vihiṃsāya viseso.",
  "anya-e0103n:170_0": "Yā vedanā. Adhunāti etarahi. Asappāyāparimitabhojanaṃ nissāyāti asappāyāparimitassa",
  "anya-e0103n:170_1": "āhārassa bhuñjanapayogaṃ āgamma uppajjatīti attho. Purāṇakammapaccayavasenāti pubbe",
  "anya-e0103n:170_2": "purimajātiyaṃ katattā purāṇassa kammassa paccayatāvasena payogavipattiṃ āgamma uppajjanārahatāya",
  "anya-e0103n:170_3": "taṃ vajjetvā payogasampattiyā upaṭṭhāpanaṃ dukkhavedanāpaccayaghāto, paṭihananañca",
  "anya-e0103n:170_4": "hotīti āha “tassā paccayaṃ vināsento taṃ purāṇañca vedanaṃ paṭihaṅkhāmī”ti. Ayuttaparibhogo",
  "anya-e0103n:170_5": "paccaye apaccavekkhitvā paribhogo. So eva katūpacitakammatāya kammūpacayo. Taṃ nissāya",
  "anya-e0103n:170_6": "paṭicca āyatiṃ anāgate kāle uppajjanato yā cāyaṃ “navavedanā”ti vuccatīti yojanā.",
  "anya-e0103n:170_7": "Yuttaparibhogavasenāti paccavekkhitvā paccayānaṃ paribhogavasena, tassā navavedanāya",
  "anya-e0103n:170_8": "mūlaṃ ayuttaparibhogakammaṃ anibbattento sabbena sabbaṃ anuppādento. Ettāvatāti “iti",
  "anya-e0103n:170_9": "purāṇa”ntiādinā vuttena padadvayena. “Vihiṃsūparatiyā”tiādinā vā padacatukkena yuttaparibhogasaṅgaho",
  "anya-e0103n:170_10": "pabbajitānucchavikassa paccayaparibhogassa vuttattā. Attakilamathānuyogappahānaṃ",
  "anya-e0103n:170_11": "jighacchādidukkhapaṭighātassa bhāsitattā. Jhānasukhādīnaṃ paccayabhūtassa kāyasukhassa",
  "anya-e0103n:170_12": "avissajjanato dhammikasukhāpariccāgo ca dīpito hoti.",
  "anya-e0103n:171_0": "Asappāyāparimitūpayogena jīvitindriyupacchedako, iriyāpathabhañjanako vā siyā parissayo,",
  "anya-e0103n:171_1": "sappāyaparimitūpayogena pana so na hoti. Tathā sati cirakālappavattisaṅkhātā sarīrassa",
  "anya-e0103n:171_2": "yātrā yāpanā bhavissatīti imamatthaṃ dassento “parimitaparibhogena…pe… bhavissatī”ti",
  "anya-e0103n:171_3": "āha. Yo rogo sāddho asāddho ca na hoti, so yāpyarogo, so etassa atthīti yāpyarogī.",
  "anya-e0103n:171_4": "So hi niccakālaṃ bhesajjaṃ upasevati, tathā ayampīti. Yadi yātrāpi yāpanā, pubbepi",
  "anya-e0103n:171_5": "“yāpanāyā”ti vuttaṃ, ko ettha visesoti? Pubbe “yāpanāyā”ti jīvitindriyayāpanā adhippetā,",
  "anya-e0103n:171_6": "idha pana catunnampi iriyāpathānaṃ avicchedasaṅkhātā yāpanā yātrāti ayamettha viseso.",
  "anya-e0103n:171_7": "Buddhapaṭikuṭṭhena micchājīvena paccayapariyesanā ayuttapariyesanā. Dāyakadeyyadhammānaṃ,",
  "anya-e0103n:171_8": "attano ca pamāṇaṃ ajānitvā paṭiggahaṇaṃ, saddhādeyyavinipātanatthaṃ vā paṭiggahaṇaṃ",
  "anya-e0103n:171_9": "ayuttapaṭiggahaṇaṃ, yena vā āpattiṃ āpajjati. Apaccavekkhitvā paribhogo ayuttaparibhogo.",
  "anya-e0103n:171_10": "Tesaṃ parivajjanaṃ dhammena samena paccayuppādanādivasena veditabbaṃ. Dhammena hi",
  "anya-e0103n:171_11": "paccaye pariyesitvā dhammena paṭiggahetvā paccavekkhitvā paribhuñjanaṃ anavajjatā nāma.",
  "anya-e0103n:172_0": "Aratīti ukkaṇṭhā. Pantasenāsanesu, adhikusaladhammesu ca anabhirati. Tandīti pacalāyikā",
  "anya-e0103n:172_1": "niddā. Vijambhitāti thinamiddhābhibhavena kāyassa vijambhanā. Viññūhi garahā viññūgarahā.",
  "anya-e0103n:172_2": "Ekacco hi anavajjaṃyeva sāvajjaṃ karoti, “laddhaṃ me”ti pamāṇādhikaṃ bhuñjitvā taṃ",
  "anya-e0103n:172_3": "jīrāpetuṃ asakkonto uddhaṃvirecanaadhovirecanādīhi kilamati, sakalavihāre bhikkhū",
  "anya-e0103n:172_4": "tassa sarīrapaṭijagganabhesajjapariyesanāpasutā honti. Aññe te “kiṃ ida”nti pucchitvā",
  "anya-e0103n:172_5": "“asukassa udaraṃ uddhumāta”ntiādīni sutvā “niccakālamesa evaṃpakatiko attano kucchipamāṇaṃ",
  "anya-e0103n:172_6": "nāma na jānātī”ti nindanti, evaṃ anavajjaṃyeva sāvajjaṃ karoti. Evaṃ akatvā “anavajjatā",
  "anya-e0103n:172_7": "ca bhavissatī”ti paṭisevati. Attano hi pakatiaggibalādiṃ jānitvā “evaṃ me aratiādīnaṃ",
  "anya-e0103n:172_8": "abhāvena kāyasukhatā, agarahitabbatā ca bhavissatī”ti pamāṇayuttameva paṭisevati.",
  "anya-e0103n:172_9": "Yāvatako bhojanena attho, tassa sādhanena yāvadatthaṃ udarassa paripūraṇena udarāvadehakaṃ",
  "anya-e0103n:172_10": "bhojanaṃ yāvadatthaudarāvadehakabhojanaṃ, tassa parivajjanena. Seyyāya sayanena laddhabbasukhaṃ",
  "anya-e0103n:172_11": "seyyasukhaṃ, ubhohi passehi samparivattanakaṃ sayantassa uppajjanasukhaṃ passasukhaṃ,",
  "anya-e0103n:172_12": "middhena niddāyanena uppajjanasukhaṃ middhasukhaṃ, tesaṃ seyya…pe… sukhānaṃ pahānato",
  "anya-e0103n:172_13": "catunnaṃ iriyāpathānaṃ yogyabhāvassa paṭipādanaṃ kāyassa catuiriyāpathayogyabhāvapaṭipādanaṃ,",
  "anya-e0103n:172_14": "tato. Sukho iriyāpathavihāro phāsuvihāro. Pacchime vikappe, sabbavikappesu vā vuttaṃ",
  "anya-e0103n:172_15": "phāsuvihāralakkhaṇaṃ āgamena samatthetuṃ “vuttampi heta”ntiādi vuttaṃ. Tīsupi vikappesu",
  "anya-e0103n:172_16": "āhārassa ūnaparibhogavaseneva hi phāsuvihāro vuttoti.",
  "anya-e0103n:173_0": "Ettāvatāti “yātrā”tiādinā vuttena padattayena. “Yātrā ca me bhavissatī”ti payojanapariggahadīpanā.",
  "anya-e0103n:173_1": "Yātrā hi naṃ āhārūpayogaṃ payojetīti. Dhammikasukhāpariccāgahetuko phāsuvihāro majjhimā",
  "anya-e0103n:173_2": "paṭipadā antadvayaparivajjanato. Imasmiṃ pana ṭhāne aṭṭha aṅgāni samodhānetabbāni",
  "anya-e0103n:173_3": "– “neva davāyā”ti ekaṃ aṅgaṃ, “na madāyā”ti ekaṃ, “na maṇḍanāyā”ti ekaṃ, “na vibhūsanāyā”ti",
  "anya-e0103n:173_4": "ekaṃ, “yāvadeva imassa kāyassa ṭhitiyā yāpanāyā”ti ekaṃ, “vihiṃsūparatiyā brahmacariyānuggahāyā”ti",
  "anya-e0103n:173_5": "ekaṃ, “iti purāṇañca vedanaṃ paṭihaṅkhāmi, navañca vedanaṃ na uppādessāmī”ti ekaṃ,",
  "anya-e0103n:173_6": "“yātrā ca me bhavissatī”ti ekaṃ. “Anavajjatā ca phāsuvihāro cā”ti ayamettha bhojanānisaṃso.",
  "anya-e0103n:173_7": "Mahāsivatthero panāha “heṭṭhā cattāri aṅgāni paṭikkhepo nāma, upari pana aṭṭhaṅgāni",
  "anya-e0103n:173_8": "samodhānetabbānī”ti. Tattha “yāvadeva imassa kāyassa ṭhitiyā”ti ekaṃ aṅgaṃ, “yāpanāyā”ti",
  "anya-e0103n:173_9": "ekaṃ, “vihiṃsūparatiyā”ti ekaṃ, “brahmacariyānuggahāyā”ti ekaṃ, “iti purāṇañca vedanaṃ",
  "anya-e0103n:173_10": "paṭihaṅkhāmī”ti ekaṃ, “navañca vedanaṃ na uppādessāmī”ti ekaṃ, “yātrā ca me bhavissatī”ti",
  "anya-e0103n:173_11": "ekaṃ, “anavajjatā cā”ti ekaṃ. Phāsuvihāro pana bhojanānisaṃsoti. Evaṃ aṭṭhaṅgasamannāgataṃ",
  "anya-e0103n:173_12": "āhāraṃ āhārento paṭisaṅkhā yoniso piṇḍapātaṃ paṭisevati nāma.",
  "anya-e0103n:174_0": "Yattha yatthāti bhummaniddesena sena-saddassa adhikaraṇatthavuttimāha. Tathā āsana-saddassāti.",
  "anya-e0103n:174_1": "Aḍḍhayogādimhīti ādi-saddena pāsādādiṃ, mañcādiñca saṅgaṇhāti. Yattha yattha vihāre",
  "anya-e0103n:174_2": "vā aḍḍhayogādimhi vā āsatīti vihāraaḍḍhayogādike ānetvā sambandhitabbaṃ. Idha ādi-saddena",
  "anya-e0103n:174_3": "pīṭhasanthatādīnampi saṅgaho veditabbo. Parisahanaṭṭhenāti abhibhavanaṭṭhena, vibādhanaṭṭhenāti",
  "anya-e0103n:174_4": "attho. Utuyeva utuparissayoti sītuṇhādiutuyeva asappāyo vuttanayena utuparissayo.",
  "anya-e0103n:174_5": "Tassa utuparissayassa vinodanatthaṃ, anuppannassa anuppādanatthaṃ, uppannassa vūpasamanatthañcāti",
  "anya-e0103n:174_6": "attho. Nānārammaṇato paṭisaṃharitvā kammaṭṭhānabhūte ekasmiṃyeva ārammaṇe cittassa",
  "anya-e0103n:174_7": "sammadeva layanaṃ paṭisallānaṃ, tattha ārāmo abhirati paṭisallānārāmo, tadatthaṃ.",
  "anya-e0103n:174_8": "Senāsanaṃ hi vivittaṃ yogino bhāvanānukūlaṃ suññāgārabhāvato. Taṃ panetaṃ atthadvayaṃ",
  "anya-e0103n:174_9": "vibhāvetuṃ “yo sarīrābādhacittavikkhepakaro”tiādi vuttaṃ. Tattha ekībhāvasukhatthanti",
  "anya-e0103n:174_10": "ekībhāvahetukaṃ sukhaṃ ekībhāvasukhaṃ, tadatthaṃ. Gaṇasaṅgaṇikakilesasaṅgaṇikābhāvena uppajjanakasukhaṃ.",
  "anya-e0103n:175_0": "Yadi utuyeva utuparissayo, “utu ca sītuṇha”nti sītuṇhapaṭighātaṃ vatvā utuparissayavinodanaṃ",
  "anya-e0103n:175_1": "kasmā vuttanti codanaṃ sandhāyāha “kāmañcā”tiādi. Tattha “niyataṃ utuparissayavinodana”nti",
  "anya-e0103n:175_2": "etena “sītassa paṭighātāya uṇhassa paṭighātāyā”ti ettha vuttaṃ sītuṇhaṃ aniyataṃ",
  "anya-e0103n:175_3": "kadāci kadāci uppajjanakaṃ, utuparissayo pana sabbadābhāvī adhippetoti dasseti. Vuttappakāroti",
  "anya-e0103n:175_4": "“sītādiko, asappāyo”ti ca evaṃ vuttappakāro vivaṭaṅgaṇarukkhamūlādīsu nisinnassa",
  "anya-e0103n:175_5": "apariguttiyā asaṃvutadvārāditāya pākaṭaparissayā, asappāyarūpadassanādinā apākaṭaparissayā",
  "anya-e0103n:175_6": "ca bhikkhussa kāyacittānaṃ ābādhaṃ kareyyuṃ. Yattha gutte senāsane ābādhaṃ na karonti.",
  "anya-e0103n:175_7": "Evaṃ jānitvāti ubhayaparissayarahitanti evaṃ ñatvā paṭisevanto bhikkhu veditabboti sambandho.",
  "anya-e0103n:176_0": "Dhātukkhobhalakkhaṇassa, taṃhetukadukkhavedanālakkhaṇassa vā rogassa paṭipakkhabhāvo",
  "anya-e0103n:176_1": "paṭiayanaṭṭho. Tenāha “paccanīkagamanaṭṭhenāti attho”ti, vūpasamanaṭṭhenāti vuttaṃ",
  "anya-e0103n:176_2": "hoti. Yassa kassacīti sappiādīsu yassa kassaci. Sappāyassāti hi tassa vikāravūpasamenāti",
  "anya-e0103n:176_3": "adhippāyo. Bhisakkassa kammaṃ tena vidhātabbato. Tenāha “tena anuññātattā”ti. Nagaraparikkhārehīti",
  "anya-e0103n:176_4": "nagaraṃ parivāretvā rakkhaṇakehi. Vivaṭaparikkhepo parikkhā uḍḍāpo pākāro esikā paligho",
  "anya-e0103n:176_5": "pākārapatthaṇḍilanti satta “nagaraparikkhārā”ti vadanti. Sīlaparikkhāroti suvisuddhasīlālaṅkāro.",
  "anya-e0103n:176_6": "Ariyamaggo hi idha “ratho”ti adhippeto. Tassa ca sammāvācādayo alaṅkāraṭṭhena “parikkhāro”ti",
  "anya-e0103n:176_7": "vuttā. Jīvitaparikkhārāti jīvitassa pavattikāraṇāni. Samudānetabbāti sammā uddhaṃ",
  "anya-e0103n:176_8": "uddhaṃ ānetabbā pariyesitabbā. Parivāropi hoti antarāyānaṃ parito vāraṇato. Tenāha",
  "anya-e0103n:176_9": "“jīvita…pe… rakkhaṇato”ti.",
  "anya-e0103n:177_0": "Tattha antaranti vivaraṃ, okāsoti attho. Verikānaṃ antaraṃ adatvā attano sāmikānaṃ",
  "anya-e0103n:177_1": "parivāretvā ṭhitasevakā viya rakkhaṇato. Assāti jīvitassa. Kāraṇabhāvatoti cirappavattiyā",
  "anya-e0103n:177_2": "kāraṇabhāvato. Rasāyanabhūtaṃ hi bhesajjaṃ sucirampi kālaṃ jīvitaṃ pavattetiyeva.",
  "anya-e0103n:177_3": "Yadipi anuppannā eva dukkhavedanā bhesajjaparibhogena paṭihaññanti, na uppannā tāsaṃ",
  "anya-e0103n:177_4": "saraseneva bhijjanato, uppannasadisā pana “uppannā”ti vuccanti. Bhavati hi taṃsadisesu",
  "anya-e0103n:177_5": "tabbohāro, yathā sā eva tittiri, tāniyeva osadhānīti. Tasmā vuttaṃ “uppannānanti",
  "anya-e0103n:177_6": "jātānaṃ bhūtānaṃ nibbattāna”nti. Sañcayato paṭṭhāya so dhātukkhobho samuṭṭhānaṃ etesanti",
  "anya-e0103n:177_7": "taṃsamuṭṭhānā. “Dukkhavedanā”ti vatvā sā akusalasabhāvāpi atthīti tato visesetuṃ",
  "anya-e0103n:177_8": "“akusalavipākavedanā”ti vuttaṃ. Byābādhanaṭṭhena byābādho, byābādhova byābajjhaṃ,",
  "anya-e0103n:177_9": "dukkhanti attho. Natthi ettha byābajjhanti abyābajjhaṃ, niddukkhatā. Tenāha “abyābajjhaparamatāyā”ti",
  "anya-e0103n:177_10": "niddukkhaparamatāyāti. Taṃ dukkhanti roganimittakaṃ dukkhaṃ.",
  "anya-e0103n:178_0": "Cīvarādīnaṃ paccayānaṃ nissayanaṃ paribhogo evāti dassetuṃ “te paṭicca nissāyā”ti",
  "anya-e0103n:178_1": "vatvā “paribhuñjamānā”ti vuttaṃ. Pavattantīti jīvanti. Jīvanampi hi pavattanaṃ, yato",
  "anya-e0103n:178_2": "jīvitindriyaṃ “pavattanarasa”nti vuccati.",
  "anya-e0103n:179": "Catupārisuddhisampādanavidhivaṇṇanā",
  "anya-e0103n:180_0": "19. Evaṃ pātimokkhasaṃvarādibhedena niddiṭṭhaṃ sīlaṃ puna sādhanavibhāgena dassetuṃ",
  "anya-e0103n:180_1": "“evametasmi”ntiādimāraddhaṃ. Tattha sādhīyati sampādiyati etenāti sādhanaṃ, saddhā",
  "anya-e0103n:180_2": "sādhanaṃ etassāti saddhāsādhano. Nanu ca vīriyasatipaññāhipi vinā pātimokkhasaṃvaro",
  "anya-e0103n:180_3": "na sijjhatīti? Saccaṃ na sijjhati, saddhāya pana visesahetubhāvaṃ sandhāya evaṃ vuttanti dassento āha",
  "anya-e0103n:181_0": "“Sāvakavisayātītattā sikkhāpadapaññattiyā”ti. Garukalahukādibhede otiṇṇe vatthusmiṃ",
  "anya-e0103n:181_1": "tassa tassa aparādhassa anurūpaṃ sikkhāpadapaññāpanaṃ nāma sāvakānaṃ avisayo, buddhānaṃ",
  "anya-e0103n:181_2": "eva visayo. Sikkhāpadapaññāpanaṃ tāva tiṭṭhatu, tassa kālopi nāma sāvakānaṃ avisayo,",
  "anya-e0103n:181_3": "buddhānaṃ eva visayoti dassento “sikkhāpadapaññattiyācanapaṭikkhepo cettha nidassana”nti",
  "anya-e0103n:181_4": "āha. Tathā hi vuttaṃ “āgamehi tvaṃ sāriputta, āgamehi tvaṃ sāriputta, tathāgatova",
  "anya-e0103n:181_5": "tattha kālaṃ jānissatī”ti. Tattha ca-saddo samuccayattho. Tena “apaññattaṃ na paññapema,",
  "anya-e0103n:181_6": "paññattaṃ na samucchindāma, yathāpaññattesu sikkhāpadesu samādāya vattāmā”ti evamādīnaṃ",
  "anya-e0103n:181_7": "saṅgaho daṭṭhabbo. Saddhāyāti saddahanena satthari, dhamme ca saddhāya paccupaṭṭhāpanena.",
  "anya-e0103n:181_8": "Jīvitepi pageva jīvitaparikkhāreti adhippāyo.",
  "anya-e0103n:182_0": "Kikīva aṇḍanti kikīsakuṇikā viya attano aṇḍaṃ. Sā kira jīvitampi pariccajitvā aṇḍameva",
  "anya-e0103n:182_1": "rakkhati. Camarīva vāladhinti camarīmigo viya attano vāladhiṃ. Camarīmigā kira byādhena",
  "anya-e0103n:182_2": "paripātiyamānā jīvitampi pariccajitvā kaṇḍakagumbādīsu laggaṃ attano vālameva rakkhanti.",
  "anya-e0103n:182_3": "Piyaṃva puttaṃ ekakanti ānetvā sambandhitabbaṃ. Yathā hi ekaputtako kuṭumbiko taṃ",
  "anya-e0103n:182_4": "ekaputtaṃ, ekanayano ca taṃ ekanayanaṃ suṭṭhutaraṃ rakkhati. Tatheva sīlaṃ anurakkhamānakāti",
  "anya-e0103n:182_5": "anukampanavasena vuttaṃ. Supesalāti suṭṭhu piyasīlā. Sadā sabbakālaṃ daharamajjhimatherakālesu.",
  "anya-e0103n:182_6": "Channampi gāravānaṃ vasena sagāravā, garukāravantoti attho.",
  "anya-e0103n:183": "Evameva khoti yathā mahāsamuddo ṭhitadhammo velaṃ nātikkamati, evameva. Mama sāvakāti ariyasāvake sandhāyāha. Te hi dhuvasīlā. Imasmiṃ attheti jīvitahetupi sīlassa avītikkamane.",
  "anya-e0103n:184": "Mahāvattaniaṭavī nāma viñjhāṭavī. Himavantapasse aṭavīti keci. Theranti nāmagottavasena apaññātaṃ ekaṃ theraṃ. Nipajjāpesuṃ gantvā kassaci mā āroceyyāti.",
  "anya-e0103n:185_0": "Pūtilatāyāti gaḷocilatāya. Samasīsīti jīvitasamasīsī. Yassa hi kilesasīsaṃ avijjaṃ",
  "anya-e0103n:185_1": "maggapaṭipāṭiyā arahattamaggo pariyādiyati, tato ekūnavīsatime paccavekkhaṇañāṇe",
  "anya-e0103n:185_2": "patiṭṭhāya bhavaṅgottaraṇe vaṭṭasīsaṃ jīvitindriyaṃ cuticittaṃ pariyādiyati, so imāya",
  "anya-e0103n:185_3": "vārasamatāya “jīvitasamasīsī”ti vuccati. So ca thero tathā parinibbāyi. Tena vuttaṃ",
  "anya-e0103n:185_4": "“samasīsī hutvā parinibbāyī”ti. Abhayatthero kira mahābhiñño. Tasmā cetiyaṃ kārāpesīti",
  "anya-e0103n:185_5": "vadanti. Appevāti appeva nāma attano jīvitampi jaheyya, na bhindeti na bhindeyya, na vītikkameyya.",
  "anya-e0103n:186_0": "Satiyā adhiṭṭhitānanti pageva upaṭṭhitāya satiyā ārakkhavasena adhiṭṭhitānaṃ indriyānaṃ.",
  "anya-e0103n:186_1": "Ananvāssavanīyatoti dvārabhāvena abhijjhādīhi ananubandhitabbato. Varanti seṭṭhaṃ.",
  "anya-e0103n:186_2": "Tattāyāti uṇhāya. Ādittāyāti ādito paṭṭhāya dittāya. Sampajjalitāyāti samantato jalantiyā.",
  "anya-e0103n:186_3": "Sajotibhūtāyāti ekajālībhūtāya. Sampalimaṭṭhanti sabbaso āmaṭṭhaṃ, añcitanti attho.",
  "anya-e0103n:186_4": "Na tveva varanti ānetvā sambandhitabbaṃ. Rūpesūti rūpārammaṇesu. Anubyañjanaso nimittaggāhoti",
  "anya-e0103n:186_5": "kilesānaṃ anu anu byañjanavasena uppādanena pākaṭīkaraṇavasena subhādinimittaggāho,",
  "anya-e0103n:186_6": "atha vā anubyañjanasoti hatthapādādianubyañjanato, nimittaggāhoti itthipurisādisubhādinimittaggahaṇaṃ.",
  "anya-e0103n:186_7": "Cakkhudvārādipavattassāti cakkhudvārādīhi pavattassa. Viññāṇassāti javanaviññāṇassa.",
  "anya-e0103n:186_8": "Nimittādiggāhaṃ nisedhentena sampādetabboti sambandho. Asaṃvihitasākhāparivāranti",
  "anya-e0103n:186_9": "sammā avihitavatiparikkhepaṃ. Parassahārīhīti parasantakāvahārakehi corehi. Samativijjhatīti",
  "anya-e0103n:186_10": "sabbaso ativijjhati anupavisati.",
  "anya-e0103n:187_0": "Rūpesūti rūpahetu rūpanimittaṃ. Uppajjanakaanatthato rakkha indriyanti sambandho.",
  "anya-e0103n:187_1": "Evaṃ sesesu. Ete hi dvārāti ete cakkhādidvārā. Satikavāṭena asaṃvutattā vivaṭā. Tato",
  "anya-e0103n:187_2": "eva arakkhitā. Kilesuppattiyā hetubhāvena taṃsamaṅginaṃ hanantīti kāraṇūpacāreneva",
  "anya-e0103n:187_3": "vuttaṃ. Ete vā rūpādayo. Kilesānaṃ ārammaṇabhūtā dvārā cakkhādidvārā. Te kīdisā vivaṭā",
  "anya-e0103n:187_4": "arakkhitā asaṃvutacakkhādihetuṃ taṃsamaṅginaṃ hanantīti kāraṇūpacāreneva vuttaṃ.",
  "anya-e0103n:187_5": "Agāranti gehaṃ. Ducchannanti na sammā chāditaṃ. Abhāvitanti lokuttarabhāvanārahitaṃ.",
  "anya-e0103n:188_0": "Sampāditetiādissa vodānapakkhassa attho vuttavipariyāyena veditabbo. Ayaṃ pana sabbaso",
  "anya-e0103n:188_1": "kilesānaṃ anuppādo atiukkaṭṭhadesanā maggenāgatasadisattā. Sampādetabboti “na punevaṃ",
  "anya-e0103n:188_2": "karissa”nti adhiṭṭhānasuddhiyā sampādetabbo.",
  "anya-e0103n:189_0": "Adhunāpabbajitenāti na cirapabbajitena, navapabbajitenāti attho. Kāmarāgena ḍayhāmīti",
  "anya-e0103n:189_1": "kāmarāgagginā pariḍayhāmi. So ca pana dāho idāni cittagatoti dassento āha “cittaṃ",
  "anya-e0103n:189_2": "me pariḍayhatī”ti. Sādhūti āyācanā. Nibbāpananti tassa nibbāpanupāyaṃ. Gotamāti theraṃ gottena ālapati.",
  "anya-e0103n:190_0": "Saññāya vipariyesāti “asubhe subha”nti pavattasaññāvipariyesahetu viparītasaññānimittaṃ.",
  "anya-e0103n:190_1": "Nimittaṃ parivajjehi kīdisaṃ? Rāgūpasañhitaṃ rāguppattihetubhūtaṃ subhanimittaṃ parivajjehi",
  "anya-e0103n:190_2": "na manasi karohi. Na kevalaṃ subhanimittassāmanasikāro eva, atha kho asubhabhāvanāya",
  "anya-e0103n:190_3": "attano cittaṃ bhāvehi. Kathaṃ? Ekaggaṃ susamāhitaṃ yathā taṃ asubhārammaṇe vikkhepābhāvena",
  "anya-e0103n:190_4": "ekaggaṃ, suṭṭhu appitabhāvena susamāhitañca hoti, evaṃ bhāvehīti. Evaṃ samathabhāvanāya",
  "anya-e0103n:190_5": "kāmarāgassa vikkhambhanaṃ dassetvā idāni samucchedanavidhiṃ dassetuṃ “saṅkhāre”tiādi",
  "anya-e0103n:190_6": "vuttaṃ. Tattha saṅkhāre parato passāti sabbepi saṅkhāre avidheyyakatāya “pare”ti",
  "anya-e0103n:190_7": "passa. Aniccatāya pana udayabbayapaṭipīḷitattā dukkhato, anattasabhāvattā, attavirahato",
  "anya-e0103n:190_8": "ca no attato passa. Evaṃ lakkhaṇattayaṃ āropetvā vipassanaṃ vaḍḍhento maggapaṭipāṭiyā",
  "anya-e0103n:190_9": "catutthamaggena sabbaso nibbāpehi mahārāgaṃ tebhūmakassa abhibhavanato mahāvisayatāya",
  "anya-e0103n:190_10": "mahārāgaṃ vūpasamehi. Yathā etarahi, evaṃ mā ḍayhittho punappunanti daḷhataraṃ rāgavinodane niyojesi.",
  "anya-e0103n:191_0": "Evaṃ indriyasaṃvarasīlassa sampādane vidhiṃ dassetvā evaṃ taṃ susampāditaṃ hotīti",
  "anya-e0103n:191_1": "nayaṃ dassetuṃ “apicā”tiādinā tattha paripūrakārino there nidasseti. Tattha “leṇaṃ",
  "anya-e0103n:191_2": "na ullokitapubba”nti idaṃ sabbattheva therassa yugamattadassitāya vuttaṃ. Kiṃ pana",
  "anya-e0103n:191_3": "thero senāsanaṃ na sodheti? “Ullokā paṭhamaṃ ohāretabba”nti hi vuttaṃ, antevāsikādayo",
  "anya-e0103n:191_4": "eva kirassa senāsanaṃ sodhenti. Assa nāgarukkhassa.",
  "anya-e0103n:192_0": "Tasmiṃ gāmeti mahāgāme. Taruṇā thaññapivanakā puttadhītaro yāsaṃ tā taruṇaputtā,",
  "anya-e0103n:192_1": "tāsaṃ. Lañjāpesīti thanapaṭṭikāya thane bandhāpetvā rājamuddikāya lañjāpesi. Rājā",
  "anya-e0103n:192_2": "theraṃ cirataraṃ daṭṭhuṃ kālavikkhepaṃ karonto “sve sīlāni gaṇhissāmī”ti āha. Thero",
  "anya-e0103n:192_3": "rañño ca deviyā ca vandanakāle sattākāramattaṃ gaṇhāti. Itthī purisoti pana vivekaṃ",
  "anya-e0103n:192_4": "na karoti. Tenāha “vavatthānaṃ na karomī”ti. “Aho suparisuddhasīlo vatāyaṃ ayyo”ti",
  "anya-e0103n:192_5": "daṇḍadīpikaṃ gahetvā aṭṭhāsi. Atiparisuddhaṃ pākaṭanti sappāyalābhena kammaṭṭhānaṃ",
  "anya-e0103n:192_6": "ativiya parisuddhaṃ vibhūtaṃ ahosi. Sakalaṃ pabbataṃ unnādayantoti pathavikampanena",
  "anya-e0103n:192_7": "sakalaṃ pabbataṃ ekaṃ ninnādaṃ karonto. Tannivāsidevatānaṃ sādhukāradānenāti keci.",
  "anya-e0103n:192_8": "Bhantoti anavaṭṭhito. Bāloti taruṇadārako. Utrastoti ñātakehi vinābhāvena santrasto.",
  "anya-e0103n:193_0": "Visagaṇḍakarogoti thanakandaḷarogamāha. Māsarogādikopi visagaṇḍakarogoti vadanti.",
  "anya-e0103n:193_1": "Yato pabbajito, tato paṭṭhāya pabbajitakālato pabhutīti attho. Indriyānīti indriyasaṃvarasīlāni.",
  "anya-e0103n:193_2": "Tesu hi bhinnesu indriyānipi bhinnānīti vuccanti ārakkhābhāvato, indriyāneva vā nimittānubyañjanaggāhassa",
  "anya-e0103n:193_3": "dvārabhūtāni bhinnāni nāma taṃsamaṅgino anatthuppattito, vipariyāyato abhinnānīti",
  "anya-e0103n:193_4": "veditabbāni. Indriyānaṃ vā ayoniso upasaṃhāro bhedanaṃ, yoniso upasaṃhāro abhedananti",
  "anya-e0103n:193_5": "apare. Mittattherovāti mahāmittatthero viya. Vareti seṭṭhe.",
  "anya-e0103n:194_0": "Tathā vīriyenāti tathā-saddena vīriyaṃ viseseti. Yathā sati anavajjalakkhaṇāva indriyasaṃvarasādhanaṃ,",
  "anya-e0103n:194_1": "tathā vīriyaṃ anavajjalakkhaṇaṃ ājīvapārisuddhisādhananti. Vīriyāpekkhameva visesanaṃ",
  "anya-e0103n:194_2": "daṭṭhabbaṃ. Tenevāha “sammāāraddhavīriyassā”ti. Ayuttā esanā anesanā, yathāvuttamicchājīvasaṅgahā.",
  "anya-e0103n:194_3": "Sā eva satthusāsanassa na patirūpāti appatirūpaṃ, taṃ anesanaṃ appatirūpaṃ. Atha",
  "anya-e0103n:194_4": "vā patirūpavirodhinī appatirūpā, pariggahitadhutaṅgassa dhutaṅganiyamavirodhinī yassa",
  "anya-e0103n:194_5": "kassaci sallekhavikopinī paṭipatti. Imasmiṃ pakkhe ca-saddo luttaniddiṭṭho, anesanaṃ,",
  "anya-e0103n:194_6": "appatirūpañca pahāyāti. Paṭisevamānena parivajjayatā sampādetabbāti sambandho. “Parisuddhuppāde”ti",
  "anya-e0103n:194_7": "imināva dhammadesanādīnaṃ parisuddhāya samuṭṭhānatā dīpitā hotīti “dhammadesanādīhi",
  "anya-e0103n:194_8": "cassa guṇehi pasannāna”nti vuttaṃ. Ādi-saddena bāhusaccavattaparipūraṇairiyāpathasampattiādīnaṃ",
  "anya-e0103n:194_9": "gahaṇaṃ veditabbaṃ. Dhutaguṇe cassa pasannānanti etthāpi eseva nayo. Piṇḍapātacariyādīhīti",
  "anya-e0103n:194_10": "ādi-saddena mittasuhajjapaṃsukūlacariyādīnaṃ saṅgaho daṭṭhabbo. Dhutaṅganiyamānulomenāti",
  "anya-e0103n:194_11": "taṃtaṃdhutaṅganiyatāya paṭipattiyā anulomavasena, avikopanavasenāti attho. Mahicchasseva",
  "anya-e0103n:194_12": "micchājīvena jīvikā, na appicchassa. Appicchatāya ukkaṃsagatāya micchājīvassa asambhavo",
  "anya-e0103n:194_13": "evāti dassetuṃ “ekabyādhivūpasamattha”ntiādi vuttaṃ. Tattha pūtiharitakīti pūtimuttaparibhāvitaṃ,",
  "anya-e0103n:194_14": "pūtibhāvena vā chaḍḍitaṃ haritakaṃ. Ariyavaṃso etassa atthīti, ariyavaṃse vā niyuttoti",
  "anya-e0103n:194_15": "ariyavaṃsiko, paccayagedhassa dūrasamussāritattā uttamo ca so ariyavaṃsiko cāti uttamaariyavaṃsiko.",
  "anya-e0103n:194_16": "Yassa kassacīti pariggahitāpariggahitadhutaṅgesu yassa kassaci.",
  "anya-e0103n:195_0": "Nimittaṃ nāma paccaye uddissa yathā adhippāyo ñāyati evaṃ nimittakammaṃ. Obhāso nāma",
  "anya-e0103n:195_1": "ujukameva akathetvā yathā adhippāyo vibhūto hoti, evaṃ obhāsanaṃ. Parikathā nāma",
  "anya-e0103n:195_2": "pariyāyena kathanaṃ. Tathā uppannanti nimittādivasena uppannaṃ.",
  "anya-e0103n:196_0": "Dvāraṃ dinnanti rogasīsena paribhogassa dvāraṃ dinnaṃ. Tasmā arogakālepi paribhuñjituṃ",
  "anya-e0103n:196_1": "vaṭṭati, āpatti na hotīti attho. Tenāha “kiñcāpi āpatti na hotī”tiādi. Na vaṭṭatīti",
  "anya-e0103n:196_2": "sallekhapaṭipattiyaṃ ṭhitassa na vaṭṭati, sallekhaṃ kopetīti adhippāyo. “Ājīvaṃ pana",
  "anya-e0103n:196_3": "kopetī”ti imināva senāsanapaṭisaṃyuttadhutaṅgadharassa nimittādayo na vaṭṭantīti",
  "anya-e0103n:196_4": "vadanti. Tadaññadhutaṅgadharassāpi na vaṭṭantiyevāti apare. Akarontoti yathāsakaṃ",
  "anya-e0103n:196_5": "anuññātavisayepi akaronto. Aññatrevāti ṭhapetvā eva.",
  "anya-e0103n:197_0": "Gaṇavāsaṃ pahāya araññāyatane paṭippassaddhivivekassa muddhabhūtāya aggaphalasamāpattiyā",
  "anya-e0103n:197_1": "viharanto mahāthero “pavivekaṃ brūhayamāno”ti vutto. Udarasannissito vātābādho udaravātābādho.",
  "anya-e0103n:197_2": "Asambhinnaṃ khīraṃ etassāti asambhinnakhīraṃ, tadeva pāyāsanti asambhinnakhīrapāyāsaṃ,",
  "anya-e0103n:197_3": "udakena asammissakhīrena pakkapāyāsanti attho. Tassāti pāyāsassa. Uppattimūlanti",
  "anya-e0103n:197_4": "“gihikāle me, āvuso, mātā sappimadhusakkarādīhi yojetvā asambhinnakhīrapāyāsaṃ adāsi,",
  "anya-e0103n:197_5": "tena me phāsu ahosī”ti attano vacīnicchāraṇasaṅkhātaṃ uppattihetuṃ. “Aparibhogāraho",
  "anya-e0103n:197_6": "piṇḍapāto”ti kasmā vuttaṃ, nanu therassa obhāsanādicittuppattiyeva natthīti? Saccaṃ",
  "anya-e0103n:197_7": "natthi, ajjhāsayaṃ pana ajānantā ekacce puthujjanā tathā maññeyyuṃ, anāgate ca sabrahmacārino",
  "anya-e0103n:197_8": "evaṃ mama diṭṭhānugatiṃ āpajjeyyunti paṭikkhipi. Apica mahātherassa paramukkaṃsagatā",
  "anya-e0103n:197_9": "sallekhapaṭipatti. Tathā hi daharabhikkhuno “kassa sampannaṃ na manāpa”nti vacanaṃ",
  "anya-e0103n:197_10": "nissāya yāva parinibbānā piṭṭhakhādanīyaṃ na khādati.",
  "anya-e0103n:198_0": "Vacīviññattivipphārāti vacīnicchāraṇahetu. Atthaviññāpanavasena pavattamāno hi saddo",
  "anya-e0103n:198_1": "asatipi viññattiyā tassa kenaci paccayena paccayabhāve vacīviññattivaseneva pavattatīti",
  "anya-e0103n:198_2": "“vacīviññattivipphāro”ti vuccati. Bhuttoti bhuttavā sace bhaveyyaṃ ahaṃ. Sāti assa.",
  "anya-e0103n:198_3": "Akāralopena hi niddeso “evaṃsa te”tiādīsu viya. Antaguṇanti antabhogo. Bahi careti",
  "anya-e0103n:198_4": "āsayato nikkhamitvā gocaraggahaṇavasena bahi yadi vicareyya. Paramappicchaṃ dassetuṃ",
  "anya-e0103n:198_5": "lokavohārenevamāha. Loke hi ayuttabhojanaṃ odariyaṃ garahantā evaṃ vadanti “kiṃsu",
  "anya-e0103n:198_6": "nāma tassa antāni bahi carantī”ti. Ārādhemīti ādito paṭṭhāya rādhemi, vase vattemīti attho.",
  "anya-e0103n:199_0": "Mahātissatthero kira dubbhikkhakāle maggaṃ gacchanto bhattacchedena, maggakilamathena",
  "anya-e0103n:199_1": "ca kilantakāyo dubbalo aññatarassa phalitassa ambassa mūle nipajji, bahūni ambaphalāni",
  "anya-e0103n:199_2": "tahaṃ tahaṃ patitāni honti. Tattheko vuḍḍhataro upāsako therassa santikaṃ upagantvā",
  "anya-e0103n:199_3": "parissamaṃ ñatvā ambapānaṃ pāyetvā attano piṭṭhiṃ āropetvā vasanaṭṭhānaṃ neti. Thero –",
  "anya-e0103n:200": "“Na pitā napi te mātā, na ñāti napi bandhavo;",
  "anya-e0103n:201": "Karotetādisaṃ kiccaṃ, sīlavantassa kāraṇā”ti. –",
  "anya-e0103n:202_0": "Attānaṃ ovaditvā sammasanaṃ ārabhitvā vipassanaṃ vaḍḍhetvā tassa piṭṭhigato eva maggapaṭipāṭiyā",
  "anya-e0103n:202_1": "arahattaṃ sacchākāsi. Imaṃ sandhāya vuttaṃ “ambakhādakamahātissattheravatthupi cettha",
  "anya-e0103n:202_2": "kathetabba”nti. Sabbathāpīti sabbappakārenapi anesanavasena, cittuppattivasenapi,",
  "anya-e0103n:202_3": "pageva kāyavacīvipphanditavasenāti adhippāyo. Tenāha “anesanāyā”tiādi.",
  "anya-e0103n:203_0": "Apaccavekkhitaparibhoge iṇaparibhogaāpattiādīnavassa, tabbipariyāyato paccavekkhitaparibhoge",
  "anya-e0103n:203_1": "ānisaṃsassa ca dassanaṃ ādīnavānisaṃsadassanaṃ. Tassa pana paccayādhikārattā vuttaṃ",
  "anya-e0103n:203_2": "“paccayesū”ti. Kāraṇakāraṇampi hi kāraṇabhāvena vuccati yathā tiṇehi bhattaṃ siddhanti.",
  "anya-e0103n:203_3": "Yena kāraṇena bhikkhuno apaccavekkhitaparibhogo nāma siyā, tasmiṃ vajjite paccayasannissitasīlaṃ",
  "anya-e0103n:203_4": "sijjhati, visujjhati cāti dassetuṃ “tasmā”tiādi vuttaṃ. Tattha paccayagedhanti gedhaggahaṇeneva",
  "anya-e0103n:203_5": "sammohopi gahitoti daṭṭhabbo tena saha pavattanato, tadupanissayato ca. Dhammena",
  "anya-e0103n:203_6": "samena uppanneti idaṃ paccayānaṃ āgamanasuddhidassanaṃ, na paccayasannissitasīlavisuddhidassanaṃ.",
  "anya-e0103n:203_7": "Paccayānaṃ hi idamatthitaṃ upadhāretvā paribhuñjanaṃ paccayasannissitasīlaṃ. Yasmā",
  "anya-e0103n:203_8": "pana te paccayā ñāyādhigatā eva bhikkhunā paribhuñjitabbā, tasmā vuttaṃ “dhammena",
  "anya-e0103n:203_9": "samena uppanne paccaye”ti. Yathāvuttena vidhināti “sītassa paṭighātāyā”tiādinā vuttavidhinā.",
  "anya-e0103n:204_0": "Dhātuvasena vāti “yathāpaccayaṃ vattamānaṃ dhātumattamevetaṃ, yadidaṃ cīvarādi, tadupabhuñjako",
  "anya-e0103n:204_1": "ca puggalo”ti evaṃ dhātumanasikāravasena vā. Paṭikūlavasena vāti piṇḍapāte tāva āhāre",
  "anya-e0103n:204_2": "paṭikūlasaññāvasena, “sabbāni pana imāni cīvarādīni ajigucchanīyāni, imaṃ pūtikāyaṃ",
  "anya-e0103n:204_3": "patvā ativiya jigucchanīyāni jāyantī”ti evaṃ paṭikūlamanasikāravasena vā. Tato uttarīti",
  "anya-e0103n:204_4": "paṭilābhakālato upari. Anavajjova paribhogo āditova paññāya parisodhitattā adhiṭṭhahitvā",
  "anya-e0103n:204_5": "ṭhapitapattacīvarānaṃ viyāti. Paccavekkhaṇāya ādisuddhidassanaparametaṃ, na paribhogakāle",
  "anya-e0103n:204_6": "paccavekkhaṇapaṭikkhepaparaṃ. Tenāha “paribhogakālepī”tiādi. Tatrāti tasmiṃ paribhogakāle",
  "anya-e0103n:204_7": "paccavekkhaṇe. Sanniṭṭhānakaroti asandehakaro ekantiko.",
  "anya-e0103n:205_0": "Theyyaparibhogo nāma anarahassa paribhogo. Bhagavatāpi attano sāsane sīlavato paccayā",
  "anya-e0103n:205_1": "anuññātā, na dussīlassa. Dāyakānampi sīlavato eva pariccāgo, na dussīlassa. Attano",
  "anya-e0103n:205_2": "kārānaṃ mahapphalabhāvassa paccāsīsanato. Iti satthārā ananuññātattā, dāyakehi ca",
  "anya-e0103n:205_3": "apariccattattā dussīlassa paribhogo theyyāya paribhogo theyyaparibhogo. Iṇavasena",
  "anya-e0103n:205_4": "paribhogo iṇaparibhogo, paṭiggāhakato dakkhiṇāvisuddhiyā abhāvato iṇaṃ gahetvā paribhogo",
  "anya-e0103n:205_5": "viyāti attho. Tasmāti “sīlavato”tiādinā vuttamevatthaṃ kāraṇabhāvena paccāmasati.",
  "anya-e0103n:205_6": "Cīvaraṃ kāyato mocetvā paribhoge paribhoge purebhatta…pe… pacchimayāmesu paccavekkhitabbanti",
  "anya-e0103n:205_7": "sambandho. Tathā asakkontena yathāvuttakālavisesavasena ekadivase catukkhattuṃ tikkhattuṃ",
  "anya-e0103n:205_8": "dvikkhattuṃ sakiṃyeva vā paccavekkhitabbaṃ. Sace aruṇaṃ uggacchati, iṇaparibhogaṭṭhāne",
  "anya-e0103n:205_9": "tiṭṭhati. Hiyyo yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe…",
  "anya-e0103n:205_10": "hirikopīnapaṭicchādanatthaṃ. Hiyyo yo mayā piṇḍapāto paribhutto, so “neva davāyā”tiādinā",
  "anya-e0103n:205_11": "sace atītaparibhogapaccavekkhaṇaṃ na kareyyāti vadanti, taṃ vīmaṃsitabbaṃ. Senāsanampi",
  "anya-e0103n:205_12": "paribhoge paribhogeti pavese pavese. Satipaccayatāti satiyā paccayabhāvo paṭiggahaṇassa,",
  "anya-e0103n:205_13": "paribhogassa ca paccavekkhaṇasatiyā paccayabhāvo yujjati, paccavekkhitvāva paṭiggahetabbaṃ,",
  "anya-e0103n:205_14": "paribhuñjitabbañcāti attho. Tenevāha “satiṃ katvā”tiādi. Evaṃ santepīti yadipi dvīsupi",
  "anya-e0103n:205_15": "ṭhānesu paccavekkhaṇā yuttā, evaṃ santepi. Apare panāhu – sati paccayatāti sati bhesajjaparibhogassa",
  "anya-e0103n:205_16": "paccayabhāve, sati paccayeti attho. Evaṃ santepīti paccaye satipīti. Taṃ tesaṃ matimattaṃ.",
  "anya-e0103n:205_17": "Tathā hi paccayasannissitasīlaṃ paccavekkhaṇāya visujjhati, na paccayassa bhāvamattena.",
  "anya-e0103n:206_0": "Evaṃ paccayasannissitasīlassa visuddhiṃ dassetvā teneva pasaṅgena sabbāpi visuddhiyo",
  "anya-e0103n:206_1": "dassetuṃ “catubbidhā hi suddhī”tiādimāha. Tattha sujjhati etāyāti suddhi, yathādhammaṃ",
  "anya-e0103n:206_2": "desanāva suddhi desanāsuddhi. Vuṭṭhānassāpi cettha desanāya eva saṅgaho daṭṭhabbo.",
  "anya-e0103n:206_3": "Chinnamūlāpattīnaṃ pana abhikkhutāpaṭiññāva desanā. Adhiṭṭhānavisiṭṭho saṃvarova",
  "anya-e0103n:206_4": "suddhi saṃvarasuddhi. Dhammena samena paccayānaṃ pariyeṭṭhi eva suddhi pariyeṭṭhisuddhi.",
  "anya-e0103n:206_5": "Catūsupi paccayesu vuttavidhinā paccavekkhaṇāva suddhi paccavekkhaṇasuddhi. Esa tāva",
  "anya-e0103n:206_6": "suddhīsu samāsanayo. Suddhimantesu pana desanā suddhi etassāti desanāsuddhi. Sesesupi",
  "anya-e0103n:206_7": "eseva nayo. Suddhi-saddo pana vuttanayova. Evanti saṃvarabhedaṃ sandhāyāha. Pahāyāti",
  "anya-e0103n:206_8": "vajjetvā, akatvāti attho.",
  "anya-e0103n:207_0": "Dātabbaṭṭhena dāyaṃ, taṃ ādiyantīti dāyādā. Ananuññātesu sabbena sabbaṃ paribhogābhāvato,",
  "anya-e0103n:207_1": "anuññātesu eva ca paribhogasambhavato bhikkhūhi paribhuñjitabbapaccayā bhagavato",
  "anya-e0103n:207_2": "santakā. “Dhammadāyādā me, bhikkhave, bhavatha mā āmisadāyādā. Atthi me tumhesu anukampā",
  "anya-e0103n:207_3": "‘kinti me sāvakā dhammadāyādā bhaveyyuṃ no āmisadāyādā”’ti evaṃ pavattaṃ dhammadāyādasuttañca",
  "anya-e0103n:207_4": "ettha etasmiṃ atthe sādhakaṃ.",
  "anya-e0103n:208_0": "Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ",
  "anya-e0103n:208_1": "tattha sāmibhāvo yathāruciparibhogasambhavato. Tathā hi te paṭikūlampi appaṭikūlākārena,",
  "anya-e0103n:208_2": "appaṭikūlampi paṭikūlākārena, tadubhayampi vajjetvā ajjhupekkhanākārena paccaye paribhuñjanti,",
  "anya-e0103n:208_3": "dāyakānañca manorathaṃ paripūrenti. Tenāha “te hi taṇhāya dāsabyaṃ atītattā sāmino",
  "anya-e0103n:208_4": "hutvā paribhuñjantī”ti.",
  "anya-e0103n:209_0": "Sabbesanti ariyānaṃ, puthujjanānañca. Kathaṃ puthujjanānaṃ ime paribhogā sambhavanti?",
  "anya-e0103n:209_1": "Upacāravasena. Yo hi puthujjanassāpi sallekhapaṭipattiyaṃ ṭhitassa paccayagedhaṃ",
  "anya-e0103n:209_2": "pahāya tattha tattha anupalittena cittena paribhogo, so sāmiparibhogo viya hoti.",
  "anya-e0103n:209_3": "Sīlavato pana paccavekkhitaparibhogo dāyajjaparibhogo viya hoti, dāyakānaṃ manorathassa",
  "anya-e0103n:209_4": "avirādhanato. Tathā hi vuttaṃ “dāyajjaparibhogeyeva vā saṅgahaṃ gacchatī”ti. Kalyāṇaputhujjanassa",
  "anya-e0103n:209_5": "paribhoge vattabbameva natthi, tassa sekkhasaṅgahato. Sekkhasuttaṃ hetassatthassa",
  "anya-e0103n:209_6": "sādhakaṃ. Tenāha “sīlavāpi hī”tiādi. Paccanīkattāti yathā iṇāyiko attano ruciyā icchitadesaṃ",
  "anya-e0103n:209_7": "gantuṃ na labhati, evaṃ iṇaparibhogayutto lokato nissarituṃ na labhatīti tappaṭipakkhattā",
  "anya-e0103n:209_8": "sīlavato paccavekkhitaparibhogo āṇaṇyaparibhogoti āha “āṇaṇyaparibhogo vā”ti. Etena",
  "anya-e0103n:209_9": "nippariyāyato catuparibhogavinimutto visuṃyevāyaṃ paribhogoti dasseti. Imāya sikkhāyāti",
  "anya-e0103n:209_10": "sīlasaṅkhātāya sikkhāya. Kiccakārīti paṭiññānurūpaṃ paṭipajjanato yuttapattakārī.",
  "anya-e0103n:210_0": "Idāni tameva kiccakāritaṃ suttapadena vibhāvetuṃ “vuttampi ceta”ntiādi vuttaṃ. Tattha",
  "anya-e0103n:210_1": "vihāranti patissayaṃ. Sayanāsananti mañcādiṃ. Ubhayenapi senāsanameva vuttaṃ. Āpanti",
  "anya-e0103n:210_2": "udakaṃ. Saṅghāṭirajūpavāhananti paṃsumalādino saṅghāṭigatarajassa dhovanaṃ. Sutvāna",
  "anya-e0103n:210_3": "dhammaṃ sugatena desitanti cīvarādīsu “paṭisaṅkhā yoniso cīvaraṃ paṭisevati sītassa",
  "anya-e0103n:210_4": "paṭighātāyā”tiādinā nayena bhagavatā desitaṃ dhammaṃ sutvā. Saṅkhāya seve varapaññasāvakoti",
  "anya-e0103n:210_5": "“piṇḍa”nti vuttaṃ piṇḍapātaṃ, vihārādipadehi vuttaṃ senāsanaṃ, “pipāsāgelaññassa",
  "anya-e0103n:210_6": "vūpasamanato pānīyampi gilānapaccayo”ti āpamukhena dassitaṃ gilānapaccayaṃ, saṅghāṭiyādicīvaranti",
  "anya-e0103n:210_7": "catubbidhaṃ paccayaṃ saṅkhāya “yāvadeva imassa kāyassa ṭhitiyā”tiādinā nayena paccavekkhitvā.",
  "anya-e0103n:210_8": "Seve sevituṃ sakkuṇeyya uttamapaññassa bhagavato sāvako sekho vā puthujjano vā.",
  "anya-e0103n:211_0": "Yasmā ca saṅkhāya sevī varapaññasāvako, tasmā hi piṇḍe…pe… pokkhare vāribindu, tathā",
  "anya-e0103n:211_1": "hoti. Kālenāti ariyānaṃ bhojanakāle. Laddhāti labhitvā. Paratoti aññato dāyakato.",
  "anya-e0103n:211_2": "Anuggahāti anukampāya bahumhi upanīte mattaṃ so jaññā jāneyya satataṃ sabbakālaṃ",
  "anya-e0103n:211_3": "upaṭṭhito upaṭṭhitassati. Ālepanarūhane yathāti bhesajjalepanena vaṇassa ruhane viya,",
  "anya-e0103n:211_4": "mattaṃ jāneyyāti yojanā. Āhareti āhareyya. “Āhareyyāhāra”nti vā pāṭho. Yāpanatthanti",
  "anya-e0103n:211_5": "sarīrassa yāpanāya. Amucchitoti taṇhāmucchāya amucchito gedhaṃ taṇhaṃ anāpanno.",
  "anya-e0103n:212_0": "Attano mātulassa saṅgharakkhitattherasseva nāmassa gahitattā bhāgineyyasaṅgharakkhitasāmaṇero.",
  "anya-e0103n:212_1": "Sālikūranti sālibhattaṃ. Sunibbutanti susītalaṃ. Asaññatoti apaccavekkhaṇaṃ sandhāyāha.",
  "anya-e0103n:212_2": "Sabbāsavaparikkhīṇoti parikkhīṇasabbāsavo.",
  "anya-e0103n:213": "Paṭhamasīlapañcakavaṇṇanā",
  "anya-e0103n:214_0": "20. Pariyanto etesaṃ atthīti pariyantāni, pariyantāni sikkhāpadāni yesaṃ te pariyantasikkhāpadā,",
  "anya-e0103n:214_1": "tesaṃ pariyantasikkhāpadānaṃ. Upasampannānanti ṭhapetvā kalyāṇaputhujjanasekkhāsekkhe",
  "anya-e0103n:214_2": "tadaññesaṃ upasampannānaṃ. Sāmaññajotanāpi hi visese tiṭṭhati. Kusaladhamme yuttānanti",
  "anya-e0103n:214_3": "vipassanācāre yuttapayuttānaṃ. Sekkhadhammā pariyantā paramā mariyādā etassāti sekkhapariyanto.",
  "anya-e0103n:214_4": "Nāmarūpaparicchedato, kusaladhammasamādānato vā pana paṭṭhāya yāva gotrabhū, tāva",
  "anya-e0103n:214_5": "pavattakusaladhammappabandho sekkhadhamme āhacca ṭhito sekkhapariyanto. Sekkhadhammānaṃ",
  "anya-e0103n:214_6": "vā heṭṭhimantabhūtā sikkhitabbā lokiyā tisso sikkhā sekkhapariyanto, tasmiṃ sekkhapariyante.",
  "anya-e0103n:214_7": "Paripūrakārīnanti kiñcipi sikkhaṃ ahāpetvā pūrentānaṃ. Uparivisesādhigamatthaṃ kāye",
  "anya-e0103n:214_8": "ca jīvite ca anapekkhānaṃ. Tato eva sīlapāripūriatthaṃ pariccattajīvitānaṃ. Diṭṭhisaṃkilesena",
  "anya-e0103n:214_9": "aparāmasanīyato pārisuddhivantaṃ sīlaṃ aparāmaṭṭhapārisuddhisīlaṃ. Kilesānaṃ sabbaso",
  "anya-e0103n:214_10": "paṭippassaddhiyā pārisuddhivantaṃ sīlaṃ paṭippassaddhipārisuddhisīlaṃ.",
  "anya-e0103n:215_0": "Anupasampannānaṃ asekkhānaṃ, sekkhānaṃ, kalyāṇaputhujjanānañca sīlaṃ mahānubhāvatāya",
  "anya-e0103n:215_1": "ānubhāvato apariyantamevāti āha “gaṇanavasena sapariyantattā”ti. Kāyavācānaṃ saṃvaraṇato,",
  "anya-e0103n:215_2": "vinayanato ca saṃvaravinayā. Peyyālamukhena niddiṭṭhāti tattha tattha satthārā desitavitthāranayena",
  "anya-e0103n:215_3": "yathāvuttagaṇanato niddiṭṭhā. Sikkhāti sīlasaṅkhātā sikkhā. Vinayasaṃvareti vinayapiṭake.",
  "anya-e0103n:215_4": "Gaṇanavasena sapariyantampi upasampannānaṃ sīlanti heṭṭhā vuttaṃ ānetvā sambandhitabbaṃ.",
  "anya-e0103n:215_5": "Yaṃ kiñci hi upasampannena sikkhitabbaṃ sīlaṃ nāma, tattha kassacipi anavasesato",
  "anya-e0103n:215_6": "anavasesavasena. Samādānabhāvanti samādānasabbhāvaṃ. Lābha…pe… vasena adiṭṭhapariyantabhāvo",
  "anya-e0103n:215_7": "lābhādihetu sīlassa avītikkamo.",
  "anya-e0103n:216_0": "Dhanaṃ caje aṅgavarassa hetu pāripanthikacorādīhi upadduto. Aṅgaṃ caje jīvitaṃ rakkhamāno",
  "anya-e0103n:216_1": "sappadaṭṭhādikāle. Aṅgaṃ dhanaṃ jīvitañcāpi sabbaṃ, caje naro dhammamanussaranto",
  "anya-e0103n:216_2": "sutasomamahābodhisattādayo viya. Tenāha “imaṃ sappurisānussatiṃ avijahanto”ti. Jighacchāparissamena",
  "anya-e0103n:216_3": "jīvitasaṃsaye satipi. Sikkhāpadaṃ avītikkammāti assāmikesu ambaphalesu bhūmiyaṃ patitesu",
  "anya-e0103n:216_4": "samīpeyeva santesupi paṭiggāhakābhāvena aparibhuñjanto paṭiggahaṇasikkhāpadaṃ avītikkamitvā.",
  "anya-e0103n:217_0": "Sīlavantassāti sīlavantabhāvassa kāraṇā, sīlavantassa vā tuyhaṃ etādisaṃ aṃsena vāhaṇādikaṃ",
  "anya-e0103n:217_1": "kiccaṃ karoti, kāraṇā sīlassāti adhippāyo. Sudhotajātimaṇi viyāti catūsu pāsāṇesu",
  "anya-e0103n:217_2": "sammadeva dhotajātimaṇi viya. Mahāsaṅgharakkhitabhāgineyyasaṅgharakkhitattherānaṃ",
  "anya-e0103n:217_3": "viyāti mahāsaṅgharakkhitattherassa, tasseva bhāgineyyasaṅgharakkhitattherassa viya",
  "anya-e0103n:217_4": "ca. “Kimatthaṃ mayaṃ idhāgatā”ti mahājanassa vippaṭisāro bhavissatīti adhippāyo.",
  "anya-e0103n:217_5": "Accharikāyāti aṅguliphoṭanena. Asatiyāti satisammosena. Aññāṇapakatanti aññāṇena",
  "anya-e0103n:217_6": "aparajjhitvā kataṃ, ajānitvā katanti attho.",
  "anya-e0103n:218_0": "Appassutopi ce hotīti suttageyyādisutarahito hoti ce. Sīlesu asamāhitoti pātimokkhasaṃvarādisīlesupi",
  "anya-e0103n:218_1": "na sammā patiṭṭhito hoti ce. Nāssa sampajjate sutanti assa sīlarahitassa puggalassa",
  "anya-e0103n:218_2": "sutaṃ attano, paresañca katthaci bhavasampattiāvahaṃ na hoti. “Dussīloyaṃ purisapuggalo”ti",
  "anya-e0103n:218_3": "hi sikkhākāmā na tassa santikaṃ upasaṅkamanti. Bahussutopi ceti ettha ce-ti nipātamattaṃ.",
  "anya-e0103n:218_4": "Pasaṃsitoti pasaṃsito eva nāma.",
  "anya-e0103n:219_0": "Rāgavasena aparāmaṭṭhagahaṇena taṇhāparāmāsābhāvamāha. Tathārūpanti rāgavasena aparāmaṭṭhaṃ.",
  "anya-e0103n:219_1": "Bhinditvāti hanitvā. Saññapessāmīti saññattiṃ karissāmi, appakaṃ velaṃ maṃ vissejjetunti",
  "anya-e0103n:219_2": "adhippāyo. Aṭṭiyāmīti jigucchāmi. Harāyāmīti lajjāmi.",
  "anya-e0103n:220_0": "Palipannoti sīdanto, sammakkhito vā. Sīleneva saddhiṃ marissāmīti sīlaṃ avināsento",
  "anya-e0103n:220_1": "tena saheva marissāmi, na idāni kadācipi taṃ pariccajissāmi. Sati hi bhavādāne sīlena",
  "anya-e0103n:220_2": "viyogo siyā, bhavameva nādiyissāmīti adhippāyo. Rogaṃ sammasantoti rogabhūtaṃ vedanaṃ",
  "anya-e0103n:220_3": "vedanāmukhena sesārūpadhamme, rūpadhamme ca pariggahetvā vipassanto.",
  "anya-e0103n:221_0": "Ruppatoti vikāraṃ āpādiyamānasarīrassa. Parisussatīti samantato sussati. Yathā kiṃ?",
  "anya-e0103n:221_1": "Pupphaṃ yathā paṃsuni ātape kataṃ sūriyātapasantatte paṃsuni ṭhapitaṃ sirīsādipupphaṃ",
  "anya-e0103n:221_2": "viyāti attho. Ajaññanti amanuññaṃ jigucchanīyaṃ. Jaññasaṅkhātanti bālehi “jañña”nti",
  "anya-e0103n:221_3": "evaṃ kittitaṃ. Jaññarūpaṃ apassatoti yathābhūtaṃ appassato aviddasuno “jañña”nti",
  "anya-e0103n:221_4": "pasaṃsitaṃ. Dhiratthumanti dhi atthu imaṃ, dhi-saddayogena sabbattha upayogavacanaṃ,",
  "anya-e0103n:221_5": "imassa pūtikāyassa dhikāro hotūti attho. Duggandhiyanti duggandhikaṃ duggandhavantaṃ.",
  "anya-e0103n:221_6": "Yattha yathāvutte pūtikāye rāgahetu pamattā pamādaṃ āpannā. Pajāti sattā. Hāpenti",
  "anya-e0103n:221_7": "maggaṃ sugatūpapattiyāti sugatūpapattiyā maggaṃ, sīlampi hāpenti, pageva jhānādinti",
  "anya-e0103n:221_8": "adhippāyo. Kevalaṃ “arahanto”ti vattabbā sāvakakhīṇāsavā, itare pana paccekabuddhā",
  "anya-e0103n:221_9": "sammāsambuddhāti saha visesanenāti āha “arahantādīna”nti. Sabbadarathappaṭippassaddhiyāti",
  "anya-e0103n:221_10": "sabbakilesadarathappaṭippassaddhiyā.",
  "anya-e0103n:222": "Dutiyasīlapañcakavaṇṇanā",
  "anya-e0103n:223_0": "Pāṇātipātādīnanti ādi-saddena adinnādānādīnaṃ aggamaggavajjhakilesapariyosānānaṃ",
  "anya-e0103n:223_1": "saṅgaho daṭṭhabbo. Pahānādīti ādi-saddena veramaṇiādīnaṃ catunnaṃ. Kesuci potthakesu",
  "anya-e0103n:223_2": "“pahānavasenā”ti likhanti, sā pamādalekhā. Pāṇātipātassa pahānaṃ sīlanti hirottappakaruṇālobhādipamukhena",
  "anya-e0103n:223_3": "yena kusalacittuppādena pāṇātipāto pahīyati, taṃ pāṇātipātassa pahānaṃ sīlanaṭṭhena",
  "anya-e0103n:223_4": "sīlaṃ. Tathā pāṇātipātā virati veramaṇī sīlaṃ. Pāṇātipātassa paṭipakkhacetanā cetanā",
  "anya-e0103n:223_5": "sīlaṃ. Pāṇātipātassa saṃvaraṇaṃ pavesadvārapidhānaṃ saṃvaro sīlaṃ. Pāṇātipātassa",
  "anya-e0103n:223_6": "avītikkamanaṃ avītikkamo sīlaṃ. Adinnādānassātiādīsupi eseva nayo. Abhijjhādīnaṃ",
  "anya-e0103n:223_7": "pana anabhijjhādivasena pahānaṃ veditabbaṃ. Veramaṇī cetanā taṃsampayuttā saṃvarāvītikkamā tappamukhā dhammā.",
  "anya-e0103n:224_0": "Evaṃ dasakusalakammapathavasena pahānasīlādīni dassetvā idāni saupāyānaṃ aṭṭhannaṃ",
  "anya-e0103n:224_1": "samāpattīnaṃ, aṭṭhārasannaṃ mahāvipassanānaṃ, ariyamaggānañca vasena tāni dassetuṃ",
  "anya-e0103n:224_2": "“nekkhammenā”tiādi āraddhaṃ. Tattha nekkhammenāti alobhappadhānena kusalacittuppādena.",
  "anya-e0103n:224_3": "Kusalā hi dhammā kāmapaṭipakkhā idha “nekkhamma”nti adhippetā. Tenāha “kāmacchandassa",
  "anya-e0103n:224_4": "pahānaṃ sīla”ntiādi. Tattha pahānasīlādīni heṭṭhā vuttanayeneva veditabbāni. Visesameva",
  "anya-e0103n:224_5": "vakkhāma. Abyāpādenāti mettāya. Ālokasaññāyāti vibhūtaṃ katvā manasikaraṇena upaṭṭhitaālokasañjānanena.",
  "anya-e0103n:224_6": "Avikkhepenāti samādhinā. Dhammavavatthānenāti kusalādidhammānaṃ yāthāvanicchayena.",
  "anya-e0103n:224_7": "Sapaccayanāmarūpavavatthānenātipi vadanti.",
  "anya-e0103n:225_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānādhigamassa",
  "anya-e0103n:225_1": "upāyabhūtāya pubbabhāgapaṭipadāya vasena pahānasīlādīni dassetvā idāni saupāyānaṃ",
  "anya-e0103n:225_2": "aṭṭhasamāpattiādīnaṃ vasena dassetuṃ “ñāṇenā”tiādi vuttaṃ. Nāmarūpapariggahakaṅkhāvitaraṇānaṃ",
  "anya-e0103n:225_3": "hi vibandhabhūtassa mohassa dūrīkaraṇena ñātapariññāya ṭhitassa aniccasaññādayo sijjhanti.",
  "anya-e0103n:225_4": "Tathā jhānasamāpattīsu abhiratinimittena pāmojjena. Tattha anabhiratiyā vinoditāya",
  "anya-e0103n:225_5": "jhānādīnaṃ samadhigamoti samāpattivipassanānaṃ arativinodanaavijjāpadālanādinā upāyoti",
  "anya-e0103n:225_6": "vuttaṃ “ñāṇena avijjāya, pāmojjena aratiyā”ti. Uppaṭipāṭiniddeso pana nīvaraṇasabhāvāya",
  "anya-e0103n:225_7": "avijjāya heṭṭhānīvaraṇesupi saṅgahadassanatthanti daṭṭhabbaṃ.",
  "anya-e0103n:226_0": "“Paṭhamena jhānena nīvaraṇāna”ntiādīsu kathaṃ jhānānaṃ sīlabhāvo, kathaṃ vā tattha",
  "anya-e0103n:226_1": "viratiyā sambhavo. Suvisuddhakāyakammādikassa hi cittasamādānavasena imāni jhānāni",
  "anya-e0103n:226_2": "pavattanti, na parittakusalāni viya kāyakammādivisodhanavasena, nāpi maggaphaladhammā",
  "anya-e0103n:226_3": "viya duccaritadurājīvasamucchedapaṭippassambhanavasenāti? Saccametaṃ. Mahaggatadhammesu",
  "anya-e0103n:226_4": "nippariyāyena natthi sīlanaṭṭho, kuto viramaṇaṭṭho. Pariyāyena panetaṃ vuttanti daṭṭhabbaṃ.",
  "anya-e0103n:226_5": "Ko pana so pariyāyo? Yadaggena mahaggatā kusaladhammā paṭipakkhe pajahanti, tadaggena",
  "anya-e0103n:226_6": "tato oratā. Te ca yathā cittaṃ nārohanti, evaṃ saṃvutā nāma honti. Pariyuṭṭhānasaṅkhāto",
  "anya-e0103n:226_7": "manodvāre vītikkamo natthi etesūti avītikkamāti ca vuccanti, cetanā pana taṃsampayuttāti.",
  "anya-e0103n:226_8": "Soyamattho parato āgamissati. Evañca katvā vitakkādipahānavacanampi samatthitaṃ hoti.",
  "anya-e0103n:226_9": "Na hi nippariyāyato sīlaṃ kusaladhammānaṃ pahāyakaṃ yujjati, na cettha akusalavitakkādayo",
  "anya-e0103n:226_10": "adhippetā. Kiñcāpi paṭhamajjhānūpacāreyeva dukkhassa, catutthajjhānūpacāre ca sukhassa",
  "anya-e0103n:226_11": "pahānaṃ hoti, atisayapahānaṃ pana sandhāya vuttaṃ “catutthena jhānena sukhadukkhānaṃ",
  "anya-e0103n:226_12": "pahāna”nti. “Ākāsānañcāyatanasamāpattiyā”tiādīsu yaṃ vattabbaṃ, taṃ āruppakathāyaṃ āgamissati.",
  "anya-e0103n:227_0": "Aniccassa, aniccanti vā anupassanā aniccānupassanā. Tebhūmikadhammānaṃ aniccataṃ",
  "anya-e0103n:227_1": "gahetvā pavattāya vipassanāyetaṃ nāmaṃ. Niccasaññāyāti “saṅkhatadhammā niccā sassatā”ti",
  "anya-e0103n:227_2": "evaṃ pavattāya micchāsaññāya, saññāggahaṇeneva diṭṭhicittānampi gahaṇaṃ daṭṭhabbaṃ.",
  "anya-e0103n:227_3": "Esa nayo ito parāsupi. Nibbidānupassanāyāti saṅkhāresu nibbindanākārena pavattāya",
  "anya-e0103n:227_4": "anupassanāya. Nandiyāti sappītikataṇhāya. Virāgānupassanāyāti virajjanākārena pavattāya",
  "anya-e0103n:227_5": "anupassanāya. Rāgassāti saṅkhāresu rāgassa. Nirodhānupassanāyāti saṅkhārānaṃ nirodhassa",
  "anya-e0103n:227_6": "anupassanāya. Yathā vā saṅkhārā nirujjhantiyeva, āyatiṃ punabbhavavasena na uppajjanti,",
  "anya-e0103n:227_7": "evaṃ anupassanā nirodhānupassanā. Tenevāha “nirodhānupassanāya nirodheti no samudetī”ti.",
  "anya-e0103n:227_8": "Muñcitukāmatāya hi ayaṃ balappattā. Saṅkhārānaṃ paṭinissajjanākārena pavattā anupassanā",
  "anya-e0103n:227_9": "paṭinissaggānupassanā. Paṭisaṅkhā santiṭṭhanā hi ayaṃ. Ādānassāti niccādivasena gahaṇassa.",
  "anya-e0103n:227_10": "Santatisamūhakiccārammaṇavasena ekattagahaṇaṃ ghanasaññā, tassā ghanasaññāya. Āyūhanassāti",
  "anya-e0103n:227_11": "abhisaṅkharaṇassa. Saṅkhārānaṃ avatthādivisesāpatti vipariṇāmo. Dhuvasaññāyāti thirabhāvagahaṇassa.",
  "anya-e0103n:227_12": "Nimittassāti samūhādighanavasena sakiccaparicchedatāya ca saṅkhārānaṃ saviggahatāya.",
  "anya-e0103n:227_13": "Paṇidhiyāti rāgādipaṇidhiyā, taṇhāvasena saṅkhāresu ninnatāyāti attho. Abhinivesassāti",
  "anya-e0103n:227_14": "attānudiṭṭhiyā. Aniccadukkhādivasena sabbatebhūmakadhammatiraṇā adhipaññādhammavipassanā.",
  "anya-e0103n:227_15": "Sārādānābhinivesassāti asāresu sāragahaṇavipallāsassa. Yathābhūtañāṇadassanaṃ thirabhāvapattā",
  "anya-e0103n:227_16": "aniccādianupassanāva. Udayabbayañāṇanti keci. Sappaccayanāmarūpadassananti apare.",
  "anya-e0103n:227_17": "“Issarakuttādivasena loko samuppanno”ti abhiniveso sammohābhiniveso. Ucchedasassatābhinivesoti",
  "anya-e0103n:227_18": "keci. “Ahosiṃ nu kho ahamatītamaddhāna”ntiādinayappavattā saṃsayāpatti sammohābhinivesoti",
  "anya-e0103n:227_19": "apare. Saṅkhāresu tāṇaleṇabhāvagahaṇaṃ ālayābhiniveso. “Ālayaratā ālayasammuditā”ti",
  "anya-e0103n:227_20": "vacanato ālayo taṇhā. Sā eva cakkhādīsu, rūpādīsu ca abhinivisanavasena pavattiyā",
  "anya-e0103n:227_21": "ālayābhinivesoti apare. “Evaṃ ṭhitā te saṅkhārā paṭinissajjīyantī”ti pavattaṃ ñāṇaṃ",
  "anya-e0103n:227_22": "paṭisaṅkhānupassanā. Appaṭisaṅkhā paṭisaṅkhāya paṭipakkhabhūtā mohappadhānā akusaladhammā.",
  "anya-e0103n:227_23": "Vaṭṭato vigatattā vivaṭṭaṃ nibbānaṃ, tattha ninnabhāvasaṅkhātena anupassanena pavatti",
  "anya-e0103n:227_24": "vivaṭṭānupassanā, saṅkhārupekkhā ceva anulomañāṇañca. Saññogābhiniveso saṃyujjanavasena",
  "anya-e0103n:227_25": "saṅkhāresu abhinivisanaṃ.",
  "anya-e0103n:228_0": "Diṭṭhekaṭṭhānanti diṭṭhiyā sahajekaṭṭhānañca pahānekaṭṭhānañca. Oḷārikānanti uparimaggavajjhe",
  "anya-e0103n:228_1": "kilese upādāya vuttaṃ. Aññathā dassanena pahātabbāpi dutiyamaggavajjhehi oḷārikā.",
  "anya-e0103n:228_2": "Aṇusahagatānanti aṇubhūtānaṃ, idaṃ heṭṭhimamaggavajjhe upādāya vuttaṃ. Sabbakilesānanti",
  "anya-e0103n:228_3": "avasiṭṭhasabbakilesānaṃ. Na hi paṭhamamaggādīhi pahīnā kilesā puna pahīyanti.",
  "anya-e0103n:229_0": "“Cittassa avippaṭisārāya saṃvattantī”tiādīsu saṃvaro avippaṭisāratthāya. “Avippaṭisāratthāni",
  "anya-e0103n:229_1": "kho, ānanda, kusalāni sīlānī”ti vacanato cetaso avippaṭisāratthāya bhavanti. Avippaṭisāro",
  "anya-e0103n:229_2": "pāmojjatthāya. “Yoniso manasi karoto pāmojjaṃ jāyatī”ti vacanato pāmojjāya saṃvattanti.",
  "anya-e0103n:229_3": "Pāmojjaṃ pītiyā. “Pamuditassa pīti jāyatī”ti vacanato pītiyā saṃvattanti. Pīti passaddhatthāya.",
  "anya-e0103n:229_4": "“Pītimanassa kāyo passambhatī”ti vacanato passaddhiyā saṃvattanti. Passaddhi sukhatthāya.",
  "anya-e0103n:229_5": "“Passaddhakāyo sukhaṃ vedetī”ti vacanato somanassāya saṃvattantīti. “Sukhatthāya",
  "anya-e0103n:229_6": "sukhaṃ vedetī”ti cettha somanassaṃ “sukha”nti vuttaṃ. Āsevanāyāti samādhissa āsevanāya.",
  "anya-e0103n:229_7": "Nirāmise hi sukhe siddhe “sukhino cittaṃ samādhiyatī”ti vacanato samādhi siddhoyeva",
  "anya-e0103n:229_8": "hoti, tasmā samādhissa āsevanāya paguṇabalavabhāvāya saṃvattantīti attho. Bhāvanāyāti",
  "anya-e0103n:229_9": "tasseva samādhissa vaḍḍhiyā. Bahulīkammāyāti punappunaṃ kiriyāya. Alaṅkārāyāti tasseva",
  "anya-e0103n:229_10": "samādhissa pasādhanabhūtasaddhindriyādinipphattiyā alaṅkārāya saṃvattanti. Parikkhārāyāti",
  "anya-e0103n:229_11": "avippaṭisārādikassa samādhisambhārassa siddhiyā tasseva samādhissa parikkhārāya saṃvattanti.",
  "anya-e0103n:229_12": "Sambhārattho hi idha parikkhāra-saddo. “Ye ca kho ime pabbajitena jīvitaparikkhārā",
  "anya-e0103n:229_13": "samudānetabbā”tiādīsu viya sambhāroti ca paccayo veditabbo. Kāmañcāyaṃ parikkhāra-saddo",
  "anya-e0103n:229_14": "“ratho sīlaparikkhāro”tiādīsu alaṅkārattho. “Sattahi nagaraparikkhārehi suparikkhattaṃ",
  "anya-e0103n:229_15": "hotī”tiādīsu parivārattho vutto. Idha pana alaṅkāraparivārānaṃ visuṃ gahitattā “sambhārattho”ti",
  "anya-e0103n:229_16": "vuttaṃ. Parivārāyāti mūlakāraṇabhāveneva samādhissa parivārabhūtasativīriyādidhammavisesasādhanena",
  "anya-e0103n:229_17": "parivārasampattiyā saṃvattanti. Pāripūriyāti vasībhāvasampāpanena, vipassanāya padaṭṭhānabhāvāpādanena",
  "anya-e0103n:229_18": "ca paripuṇṇabhāvasādhanato samādhissa pāripūriyā saṃvattanti.",
  "anya-e0103n:230_0": "Evaṃ suparisuddhasīlamūlakaṃ sabbākāraparipūraṃ samādhiṃ dassetvā idāni “samāhito",
  "anya-e0103n:230_1": "pajānāti passati, yathābhūtaṃ jānaṃ passaṃ nibbindati, nibbindaṃ virajjati, virāgā",
  "anya-e0103n:230_2": "vimuccatī”ti vacanato sīlamūlakāni samādhipadaṭṭhānāni payojanāni dassetuṃ “ekantanibbidāyā”tiādi",
  "anya-e0103n:230_3": "vuttaṃ. Nibbidāya hi dassitāya tassā padaṭṭhānabhūtaṃ yathābhūtañāṇadassanaṃ dassitameva",
  "anya-e0103n:230_4": "hoti, tasmiṃ asati nibbidāya asijjhanato. Nibbidādayo atthato vibhattā eva. Yathābhūtañāṇadassananti",
  "anya-e0103n:230_5": "panettha sappaccayanāmarūpadassanaṃ adhippetaṃ. Evamettha amatamahānibbānapariyosānaṃ",
  "anya-e0103n:230_6": "sīlassa payojanaṃ dassitanti veditabbaṃ.",
  "anya-e0103n:231_0": "Idāni pahānādīsu sīlatthaṃ dassetuṃ “ettha cā”tiādi āraddhaṃ. Tattha pajahanaṃ anuppādanirodho",
  "anya-e0103n:231_1": "pahānanti tassa bhāvasādhanataṃ sandhāya “pahānanti koci dhammo nāma natthī”ti vuttaṃ.",
  "anya-e0103n:231_2": "Yathā panassa dhammabhāvo sambhavati, tathā heṭṭhā saṃvaṇṇitameva. Evaṃ hissa sīlabhāvo",
  "anya-e0103n:231_3": "suṭṭhu yujjati. Taṃ taṃ pahānanti “pāṇātipātassa pahānaṃ, adinnādānassa pahāna”nti",
  "anya-e0103n:231_4": "evaṃ vuttaṃ taṃ taṃ pahānaṃ. Tassa tassa kusaladhammassāti pāṇātipātassa pahānaṃ",
  "anya-e0103n:231_5": "mettādikusaladhammassa, adinnādānassa pahānaṃ cāgādikusaladhammassāti evaṃ tassa",
  "anya-e0103n:231_6": "tassa kusaladhammassa. Patiṭṭhānaṭṭhenāti patiṭṭhānabhāvena. Pahānaṃ hi tasmiṃ sati",
  "anya-e0103n:231_7": "hoti, asati na hoti, tassa “patiṭṭhāna”nti vattabbataṃ labhatīti katvā yasmiṃ santāne",
  "anya-e0103n:231_8": "pāṇātipātādayo tassa pakampahetavoti tappahānaṃ vikampābhāvakaraṇena ca samādhānaṃ",
  "anya-e0103n:231_9": "vuttaṃ. Evaṃ sesapahānesupi vattabbaṃ. Samādhānaṃ saṇṭhapanaṃ, saṃyamanaṃ vā. Itare",
  "anya-e0103n:231_10": "cattāroti veramaṇiādayo cattāro dhammā na pahānaṃ viya vohāramattanti adhippāyo.",
  "anya-e0103n:231_11": "Tato tatoti tamhā tamhā pāṇātipātādito. Tassa tassāti pāṇātipātādikassa saṃvaraṇavasena,",
  "anya-e0103n:231_12": "tassa tassa vā saṃvarassa vasena. Tadubhayasampayuttacetanāvasenāti veramaṇīhi, saṃvaradhammehi",
  "anya-e0103n:231_13": "ca sampayuttāya cetanāya vasena. Taṃ taṃ avītikkamantassāti taṃ taṃ pāṇātipātādiṃ",
  "anya-e0103n:231_14": "avītikkamantassa puggalassa, dhammasamūhassa vā vasena cetaso pavattisabbhāvaṃ sandhāya",
  "anya-e0103n:231_15": "vuttā. Tasmā ekakkhaṇepi labbhantīti adhippāyo.",
  "anya-e0103n:232": "Sīlasaṃkilesavodānavaṇṇanā",
  "anya-e0103n:233_0": "21. Saṃkilissati tenāti saṃkileso. Ko pana soti āha “khaṇḍādibhāvo sīlassa saṃkileso”ti.",
  "anya-e0103n:233_1": "Vodāyati visujjhati etenāti vodānaṃ, akhaṇḍādibhāvo. Lābhayasādīti ādi-saddena ñātiaṅgajīvitādīnaṃ",
  "anya-e0103n:233_2": "saṅgaho. Sattasu āpattikkhandhesu ādimhi vā ante vā vemajjheti ca idaṃ tesaṃ uddesādipāḷivasena",
  "anya-e0103n:233_3": "vuttaṃ. Na hi añño koci āpattikkhandhānaṃ anukkamo atthi. Khaṇḍanti khaṇḍavantaṃ,",
  "anya-e0103n:233_4": "khaṇḍitaṃ vā. Chiddanti etthāpi eseva nayo. Pariyante chinnasāṭako viyāti vatthante,",
  "anya-e0103n:233_5": "dasante vā chinnavatthaṃ viya.",
  "anya-e0103n:234_0": "Evanti idāni vuccamānākārena. Methunasaṃyogavasenāti rāgapariyuṭṭhānena sadisabhāvāpattiyā",
  "anya-e0103n:234_1": "mithunānaṃ idanti methunaṃ, nibandhanaṃ. Methunavasena samāyogo methunasaṃyogo. Idha",
  "anya-e0103n:234_2": "pana methunasaṃyogo viyāti methunasaṃyogo, tassa vasena. Idhāti imasmiṃ loke. Ekaccoti",
  "anya-e0103n:234_3": "eko. Samaṇo vā brāhmaṇo vāti pabbajjāmattena samaṇo vā jātimattena brāhmaṇo vā. Dvayaṃdvayasamāpattinti",
  "anya-e0103n:234_4": "dvīhi dvīhi samāpajjitabbaṃ, methunanti attho. Na heva kho samāpajjatīti sambandho.",
  "anya-e0103n:234_5": "Ucchādanaṃ ubbattanaṃ. Sambāhanaṃ parimaddanaṃ. Sādiyatīti adhivāseti. Tadassādetīti",
  "anya-e0103n:234_6": "taṃ ucchādanādiṃ abhiramati. Nikāmetīti icchati. Vittinti tuṭṭhiṃ. Idampi khoti ettha",
  "anya-e0103n:234_7": "idanti yathāvuttaṃ sādiyanādiṃ khaṇḍabhāvādivasena ekaṃ katvā vuttaṃ. Pi-saddo vakkhamānaṃ",
  "anya-e0103n:234_8": "upādāya samuccayattho. Kho-saddo avadhāraṇattho. Idaṃ vuttaṃ hoti – yadetaṃ brahmacārīpaṭiññassa",
  "anya-e0103n:234_9": "asatipi dvayaṃdvayasamāpattiyaṃ mātugāmassa ucchādananhāpanasambāhanasādiyanādi,",
  "anya-e0103n:234_10": "idampi ekaṃsena tassa brahmacariyassa khaṇḍādibhāvāpādanato khaṇḍampi chiddampi sabalampi",
  "anya-e0103n:234_11": "kammāsampīti. Evaṃ pana khaṇḍādibhāvāpattiyā so aparisuddhaṃ brahmacariyaṃ carati,",
  "anya-e0103n:234_12": "na parisuddhaṃ, saṃyutto methunasaṃyogena, na visaṃyutto. Tato cassa na jātiādīhi",
  "anya-e0103n:234_13": "parimuttīti dassento “ayaṃ vuccatī”tiādimāha.",
  "anya-e0103n:235_0": "Sañjagghatīti kilesavasena mahāhasitaṃ hasati. Saṃkīḷatīti kāyasaṃsaggavasena kīḷati.",
  "anya-e0103n:235_1": "Saṃkelāyatīti sabbaso mātugāmaṃ kelāyanto viharati. Cakkhunāti attano cakkhunā. Cakkhunti",
  "anya-e0103n:235_2": "mātugāmassa cakkhuṃ. Upanijjhāyatīti upecca nijjhāyati oloketi. Tirokuṭṭāti kuṭṭassa",
  "anya-e0103n:235_3": "parato. Tathā tiropākārā. Mattikāmayā bhitti kuṭṭaṃ, iṭṭhakāmayā pākāroti vadanti.",
  "anya-e0103n:235_4": "Yā kāci vā bhitti porisato diyaḍḍharatanuccappamāṇā kuṭṭaṃ, kuṭṭato adhiko pākāro.",
  "anya-e0103n:236_0": "Assāti brahmacārīpaṭiññassa. Pubbeti vatasamādānato pubbe. Kāmaguṇehīti kāmakoṭṭhāsehi.",
  "anya-e0103n:236_1": "Samappitanti suṭṭhu appitaṃ sahitaṃ. Samaṅgībhūtanti samannāgataṃ. Paricārayamānanti",
  "anya-e0103n:236_2": "kīḷantaṃ, upaṭṭhahiyamānaṃ vā. Paṇidhāyāti patthetvā. Sīlenātiādīsu yamaniyamādisamādānavasena",
  "anya-e0103n:236_3": "sīlaṃ. Avītikkamavasena vataṃ. Ubhayampi sīlaṃ. Dukkaracariyavasena pavattitaṃ vataṃ.",
  "anya-e0103n:236_4": "Taṃtaṃakiccasammatato vā nivattilakkhaṇaṃ sīlaṃ. Taṃtaṃsamādānavato vesabhojanakiccakaraṇādivisesapaṭipatti",
  "anya-e0103n:236_5": "vataṃ. Sabbathāpi dukkaracariyā tapo. Methunavirati brahmacariyaṃ.",
  "anya-e0103n:237_0": "Sabbasoti anavasesato, sabbesaṃ vā. Abhedenāti avītikkamena. Aparāya ca pāpadhammānaṃ",
  "anya-e0103n:237_1": "anuppattiyā, guṇānaṃ uppattiyā saṅgahitoti yojanā. Tattha kujjhanalakkhaṇo kodho.",
  "anya-e0103n:237_2": "Upanandhanalakkhaṇo upanāho. Paresaṃ guṇamakkhanalakkhaṇo makkho. Yugaggāhalakkhaṇo",
  "anya-e0103n:237_3": "paḷāso. Parasampattiusūyanalakkhaṇā issā. Attasampattinigūhanalakkhaṇaṃ macchariyaṃ.",
  "anya-e0103n:237_4": "Santadosapaṭicchādanalakkhaṇā māyā. Asantaguṇasambhāvanalakkhaṇaṃ sāṭheyyaṃ. Cittassa",
  "anya-e0103n:237_5": "thaddhabhāvalakkhaṇo thambho. Karaṇuttariyalakkhaṇo sārambho. Unnatilakkhaṇo māno.",
  "anya-e0103n:237_6": "Abbhunnatilakkhaṇo atimāno. Majjanalakkhaṇo mado. Cittavosaggalakkhaṇo pamādo. Ādi-saddena",
  "anya-e0103n:237_7": "lobhamohaviparītamanasikārādīnaṃ saṅgaho.",
  "anya-e0103n:238_0": "Idāni “akhaṇḍādibhāvo panā”tiādinā vuttamevatthaṃ pākaṭataraṃ kātuṃ “yāni hī”tiādimāha.",
  "anya-e0103n:238_1": "Tattha anupahatānīti anupaddutāni. Vivaṭṭūpanissayatāya taṇhādāsabyato mocanena bhujissabhāvakaraṇaṃ.",
  "anya-e0103n:238_2": "Aviññūnaṃ appamāṇattā vuttaṃ “viññūhi pasatthattā”ti. Samādhisaṃvattanaṃ vā etesaṃ",
  "anya-e0103n:238_3": "payojanaṃ, samādhisaṃvattane vā niyuttānīti samādhisaṃvattanikāni. Niddānena sassasampatti",
  "anya-e0103n:238_4": "viya paṭipakkhavigamena sīlasampadā, sā ca tattha sati dosadassaneti āha “sīlavipattiyā",
  "anya-e0103n:238_5": "ca ādīnavadassanenā”ti. Nisammakārīnaṃ payojanagarukatāya diṭṭhaguṇeyeva sammāpaṭipattīti",
  "anya-e0103n:238_6": "vuttaṃ “sīlasampattiyā ca ānisaṃsadassanenā”ti.",
  "anya-e0103n:239_0": "Tattha sīlavipattiyā ādīnavo sīlasampadāya heṭṭhā dassitaānisaṃsapaṭipakkhato veditabbo,",
  "anya-e0103n:239_1": "taṃ suviññeyyanti avitthāretvā pakārantarehi dassetuṃ “apicā”ti āraddhaṃ. Tattha",
  "anya-e0103n:239_2": "yathā sīlasampadā sattānaṃ manuññabhāvakāraṇaṃ, evaṃ sīlavipatti amanuññabhāvakāraṇanti",
  "anya-e0103n:239_3": "āha “dussīlo…pe… devamanussāna”nti. Ananusāsanīyo jigucchitabbato. Dukkhitoti sañjātadukkho.",
  "anya-e0103n:239_4": "Vippaṭisārīti “akataṃ vata me kalyāṇa”ntiādinā paccānutāpī. Dubbaṇṇoti guṇavaṇṇena,",
  "anya-e0103n:239_5": "kāyavaṇṇena ca virahito. Assāti dussīlassa. Samphassitānaṃ dukkho dukkhāvaho samphasso",
  "anya-e0103n:239_6": "etassāti dukkhasamphasso. Guṇānubhāvābhāvato appaṃ agghatīti appaggho. Anekavassagaṇikagūthakūpo",
  "anya-e0103n:239_7": "viyāti anekavassasamūhe sañcitukkārāvāṭo viya. Dubbisodhano sodhetuṃ asakkuṇeyyo.",
  "anya-e0103n:239_8": "Chavālātaṃ chavaḍāhe santajjanummukkaṃ. Ubhato paribāhiroti sāmaññato, gihibhogato",
  "anya-e0103n:239_9": "ca parihīno. Sabbesaṃ verī, sabbe vā verī etassāti sabbaverī, so eva sabbaveriko,",
  "anya-e0103n:239_10": "puriso. Saṃvāsaṃ nārahatīti asaṃvāsāraho. Saddhammeti paṭipattisaddhamme, paṭivedhasaddhamme ca.",
  "anya-e0103n:240_0": "“Aggikkhandhapariyāye vuttadukkhabhāgitāyā”ti saṅkhepena vuttamatthaṃ vitthārato",
  "anya-e0103n:240_1": "dassetuṃ “dussīlānañhī”tiādi āraddhaṃ. Pañcakāmaguṇaparibhogasukhe, parehi kayiramānavandanamānanādisukhe",
  "anya-e0103n:240_2": "ca assādena gadhitacittā pañcakāma…pe… gadhitacittā, tesaṃ. Te yathāvuttasukhassādā",
  "anya-e0103n:240_3": "paccayā etassāti tappaccayaṃ. Dukkhanti sambandho.",
  "anya-e0103n:241_0": "Passatha noti passatha nu, api passatha. Mahantanti vipulaṃ. Aggikkhandhanti aggisamūhaṃ.",
  "anya-e0103n:241_1": "Ādittanti padittaṃ. Sampajjalitanti samantato pajjalitaṃ acchivipphuliṅgāni muccantaṃ.",
  "anya-e0103n:241_2": "Sajotibhūtanti sapabhaṃ samantato uṭṭhitāhi jālāhi ekappabhāsamudayabhūtaṃ. Taṃ kiṃ",
  "anya-e0103n:241_3": "maññathāti taṃ idāni mayā vuccamānamatthaṃ kiṃ maññathāti anumatigahaṇatthaṃ pucchati.",
  "anya-e0103n:241_4": "Āliṅgetvāti upagūhitvā. Upanisīdeyyāti teneva āliṅganena upecca nisīdeyya. Yadatthamettha",
  "anya-e0103n:241_5": "satthā aggikkhandhāliṅganaṃ, kaññāliṅganañca ānesi, tamatthaṃ vibhāvetuṃ “ārocayāmī”tiādimāha.",
  "anya-e0103n:241_6": "Tattha ārocayāmīti āmantemi. Voti tumhe. Paṭivedayāmīti pabodhemi. Dussīlassāti nissīlassa",
  "anya-e0103n:241_7": "sīlavirahitassa. Pāpadhammassāti dussīlattā eva hīnajjhāsayatāya lāmakasabhāvassa.",
  "anya-e0103n:241_8": "Asucisaṅkassarasamācārassāti aparisuddhakāyasamācārāditāya asucissa hutvā saṅkāya",
  "anya-e0103n:241_9": "saritabbasamācārassa. Dussīlo hi kiñcideva asāruppaṃ disvā “idaṃ asukena kataṃ bhavissatī”ti",
  "anya-e0103n:241_10": "paresaṃ āsaṅkanīyova hoti, kenacideva vā karaṇīyena mantayante bhikkhū disvā “kacci",
  "anya-e0103n:241_11": "nu kho ime mayā kataṃ kammaṃ jānitvā mantentī”ti attanoyeva saṅkāya saritabbasamācāroti.",
  "anya-e0103n:241_12": "Paṭicchannakammantassāti lajjitabbatāya paṭicchādetabbakammantassa. Assamaṇassāti",
  "anya-e0103n:241_13": "na samaṇassa. Salākaggahaṇādīsu “ahampi samaṇo”ti micchāpaṭiññāya samaṇapaṭiññassa.",
  "anya-e0103n:241_14": "Aseṭṭhacāritāya abrahmacārissa. Uposathādīsu “ahampi brahmacārī”ti micchāpaṭiññāya",
  "anya-e0103n:241_15": "brahmacāripaṭiññassa. Pūtinā kammena sīlavipattiyā anto anupaviṭṭhattā antopūtikassa.",
  "anya-e0103n:241_16": "Chahi dvārehi rāgādikilesānuvassanena tintattā avassutassa. Sañjātarāgādikacavarattā,",
  "anya-e0103n:241_17": "sīlavantehi chaḍḍetabbattā ca kasambujātassa. Aggikkhandhūpamāya hīnūpamabhūtāyāti",
  "anya-e0103n:241_18": "attho. Tenāha bhagavā – “etadeva tassa vara”nti. Bhagavā dukkhaṃ dassetvā dukkhaṃ",
  "anya-e0103n:241_19": "dassetīti sambandho.",
  "anya-e0103n:242_0": "Vāḷarajjuyāti vāḷehi katarajjuyā. Sā hi kharatarā hoti. Ghaṃseyyāti padhaṃsanavasena",
  "anya-e0103n:242_1": "ghaṃseyya. Teladhotāyāti telena nisitāya. Paccorasminti patiurasmiṃ urābhimukhaṃ,",
  "anya-e0103n:242_2": "uramajjheti adhippāyo. Ayosaṅkunāti saṇḍāsena. Pheṇuddehakanti pheṇaṃ uddehetvā,",
  "anya-e0103n:242_3": "anekavāraṃ pheṇaṃ uṭṭhapetvāti attho.",
  "anya-e0103n:243_0": "Aggikkhandhāliṅganadukkhatopi adhimattadukkhatāya kaṭukabhūtaṃ dukkhaṃ phalaṃ etassāti",
  "anya-e0103n:243_1": "aggikkhandhāliṅganadukkhādhikadukkhakaṭukaphalaṃ. Kāmasukhaṃ avijahato bhinnasīlassa",
  "anya-e0103n:243_2": "dussīlassa kuto tassa sukhaṃ natthevāti adhippāyo. Sādaneti sādiyane. Yanti añjalikammasādanaṃ.",
  "anya-e0103n:243_3": "Asīlinoti dussīlassa. Upahatanti sīlabyasanena upaddutaṃ. Khatanti kusalamūlānaṃ",
  "anya-e0103n:243_4": "khaṇanena khataṃ, khaṇitaṃ vā guṇaṃ sarīreti adhippāyo. Sabbabhayehīti attānuvādādisabbabhayehi.",
  "anya-e0103n:243_5": "Upacārajjhānaṃ upādāya sabbehi adhigamasukhehi.",
  "anya-e0103n:244_0": "Vuttappakāraviparītatoti sīlavipattiyaṃ vuttākārapaṭipakkhato “manāpo hoti devamanussāna”ntiādinā.",
  "anya-e0103n:244_1": "Kāyagandhopi pāmojjaṃ, sīlavantassa bhikkhuno. Karoti api devānanti ettha “gandho",
  "anya-e0103n:244_2": "isīnaṃ ciradikkhitāna”ntiādikā gāthā vitthāretabbā. Avighātīti appaṭighātī. Vadhabandhādiparikilesā",
  "anya-e0103n:244_3": "diṭṭhadhammikā āsavā upaddavā. Samparāyikadukkhānaṃ mūlaṃ nāma dussīlyaṃ. Antamatikkantaṃ",
  "anya-e0103n:244_4": "accantaṃ, accantaṃ santā accantasantā kilesapariḷāhasaṅkhātadarathānaṃ abhāvena sabbadā",
  "anya-e0103n:244_5": "santā. Ubbijjitvāti ñāṇutrāsena uttasitvā. Vodāpetabbanti visodhetabbaṃ.",
  "anya-e0103n:245": "Sīlaniddesavaṇṇanā niṭṭhitā.",
  "anya-e0103n:246": "Iti paṭhamaparicchedavaṇṇanā.",
  "anya-e0103n:247": "2. Dhutaṅganiddesavaṇṇanā",
  "anya-e0103n:248_0": "22. Appā icchā etassāti appiccho, paccayagedharahito. Tassa bhāvo appicchatā, alobhajjhāsayatāti",
  "anya-e0103n:248_1": "attho. Samaṃ tuṭṭhi, santena, sakena vā tuṭṭhi santuṭṭhi, santuṭṭhi eva santuṭṭhitā,",
  "anya-e0103n:248_2": "aññaṃ apatthetvā yathāladdhehi itarītarehi paccayehi paritussanā. Santuṭṭhitādīhīti",
  "anya-e0103n:248_3": "ta-kāro vā padasandhikaro. “Santuṭṭhiādīhī”ti vā pāṭho. Te guṇeti te sīlavodānassa",
  "anya-e0103n:248_4": "hetubhūte appicchatādiguṇe. Sampādetunti sampanne kātuṃ. Te hi sīlavisuddhiyā paṭiladdhamattā",
  "anya-e0103n:248_5": "hutvā dhutadhammehi sampannatarā honti. Dhutaṅgasamādānanti kilesānaṃ dhunanakaaṅgānaṃ",
  "anya-e0103n:248_6": "viddhaṃsanakāraṇānaṃ sammadeva ādānaṃ. Evanti evaṃ sante, dhutaṅgasamādāne kateti",
  "anya-e0103n:248_7": "attho. Assa yogino. Sallekho kilesānaṃ sammadeva likhanā chedanā tanukaraṇaṃ. Paviveko",
  "anya-e0103n:248_8": "cittavivekassa upāyabhūtā vivekaṭṭhakāyatā. Apacayo yathā paṭipajjanato kilesā naṃ",
  "anya-e0103n:248_9": "apacinanti na ācinanti, tathā paṭipajjanā. Vīriyārambho anuppannānaṃ pāpadhammānaṃ",
  "anya-e0103n:248_10": "anuppādanādivasena āraddhavīriyatā. Subharatā yathāvuttaappicchabhāvādisiddhā upaṭṭhakānaṃ",
  "anya-e0103n:248_11": "sukhabharaṇīyatā suposatā. Ādi-saddena appakiccatāsallahukavuttiādike saṅgaṇhāti.",
  "anya-e0103n:248_12": "Sīlañceva yathāsamādinnaṃ paṭipakkhadhammānaṃ dūrībhāvena suparisuddhaṃ bhavissati.",
  "anya-e0103n:248_13": "Vatāni ca dhutadhammā ca sampajjissanti sampannā bhavissanti, nipphajjissanti vā.",
  "anya-e0103n:248_14": "Yā thirabhūtā itarītaracīvarapiṇḍapātasenāsanasantuṭṭhi porāṇānaṃ buddhādīnaṃ ariyānaṃ",
  "anya-e0103n:248_15": "paveṇibhāvena ṭhitā, tattha patiṭṭhitabhāvaṃ sandhāyāha “porāṇe ariyavaṃsattaye patiṭṭhāyā”ti.",
  "anya-e0103n:248_16": "Bhāvanā āramitabbaṭṭhena ārāmo etassāti bhāvanārāmo, tabbhāvo bhāvanārāmatā, samathavipassanābhāvanāsu",
  "anya-e0103n:248_17": "yuttappayuttatā. Yasmā adhigamāraho bhavissati, tasmāti sambandho.",
  "anya-e0103n:249_0": "Lābhasakkārādi taṇhāya āmasitabbato, lokapariyāpannatāya ca lokāmisaṃ. Nibbānādhigamassa",
  "anya-e0103n:249_1": "anulomato anulomapaṭipadā vipassanābhāvanā. Atthatoti vacanatthato. Pabhedatoti vibhāgato.",
  "anya-e0103n:249_2": "Bhedatoti vināsato. Dhutādīnanti dhutadhutavādadhutadhammadhutaṅgānaṃ. Samāsabyāsatoti saṅkhepavitthārato.",
  "anya-e0103n:250_0": "23. Rathikāti racchā. Saṅkārakūṭādīnanti niddhāraṇe sāmivacanaṃ. Abbhuggataṭṭhenāti",
  "anya-e0103n:250_1": "ussitaṭṭhena. “Nadiyā kūla”ntiādīsu viya samussayattho kūla-saddoti āha “paṃsukūlamiva",
  "anya-e0103n:250_2": "paṃsukūla”nti. Ku-saddo kucchāyaṃ ula-saddo gatiatthoti āha “kucchitabhāvaṃ gacchatīti",
  "anya-e0103n:250_3": "vuttaṃ hotī”ti, paṃsu viya kucchitaṃ ulati pavattatīti vā paṃsukūlaṃ. Paṃsukūlassa",
  "anya-e0103n:250_4": "dhāraṇaṃ paṃsukūlaṃ uttarapadalopena, taṃ sīlamassāti paṃsukūliko, yathā “āpūpiko”ti.",
  "anya-e0103n:250_5": "Aṅgati attano phalaṃ paṭicca hetubhāvaṃ gacchatīti aṅgaṃ, kāraṇaṃ. Yena puggalo “paṃsukūliko”ti",
  "anya-e0103n:250_6": "vuccati, so samādānacetanāsaṅkhāto dhammo paṃsukūlikassa aṅganti paṃsukūlikaṅgaṃ.",
  "anya-e0103n:250_7": "Tenāha “paṃsukūlikassā”tiādi. Tassāti samādānassa. Samādiyati etenāti samādānaṃ, cetanā.",
  "anya-e0103n:251_0": "Eteneva nayenāti yathā paṃsukūladhāraṇaṃ paṃsukūlaṃ, taṃsīlo paṃsukūliko, tassa aṅgaṃ",
  "anya-e0103n:251_1": "samādānacetanā “paṃsukūlikaṅga”nti vuttaṃ, evaṃ eteneva vacanatthanayena ticīvaradhāraṇaṃ",
  "anya-e0103n:251_2": "ticīvaraṃ, taṃsīlo tecīvariko, tassa aṅgaṃ samādānacetanā “tecīvarikaṅga”nti veditabbaṃ.",
  "anya-e0103n:251_3": "Saṅghāṭiādīsu eva tīsu cīvaresu ticīvarasamaññā, na kaṇḍupaṭicchādivassikasāṭikādīsūti",
  "anya-e0103n:251_4": "tāni sarūpato dassento “saṅghāṭiuttarāsaṅgaantaravāsakasaṅkhāta”nti āha.",
  "anya-e0103n:252_0": "Taṃ piṇḍapātanti parehi diyyamānānaṃ piṇḍānaṃ patte patanasaṅkhātaṃ piṇḍapātaṃ, taṃ",
  "anya-e0103n:252_1": "uñchatīti piṇḍapātiko, yathā bādariko sāmākiko. Piṇḍapāti eva piṇḍapātiko, yathā",
  "anya-e0103n:252_2": "bhaddo eva bhaddako. Avakhaṇḍanaṃ vicchindanaṃ nirantaramappavatti. Tappaṭikkhepato",
  "anya-e0103n:252_3": "anavakhaṇḍanaṃ avicchindanaṃ nirantarappavatti. Saha apadānenāti saha anavakhaṇḍanena.",
  "anya-e0103n:252_4": "Sapadānanti padassa kiriyāvisesanabhāvaṃ, yattha ca taṃ anavakhaṇḍanaṃ, tañca dassetuṃ",
  "anya-e0103n:252_5": "“avakhaṇḍanarahitaṃ anugharanti vuttaṃ hotī”ti vuttaṃ. Ekāsaneti iriyāpathantarena",
  "anya-e0103n:252_6": "anantaritāya ekāyayeva nisajjāya. Patte piṇḍoti ettha vatthubhedo idhādhippeto, na",
  "anya-e0103n:252_7": "sāmaññaṃ. Eva-kāro ca luttaniddiṭṭhoti dassento “kevalaṃ ekasmiṃyeva patte”ti āha.",
  "anya-e0103n:252_8": "Uttarapadalopaṃ katvā ayaṃ niddesoti dassento “pattapiṇḍagahaṇe pattapiṇḍasaññaṃ",
  "anya-e0103n:252_9": "katvā”ti āha. Esa nayo ito paresupi.",
  "anya-e0103n:253_0": "Pacchābhattaṃ nāma pavāraṇato pacchā laddhabhattaṃ eva. Khalu-saddassa paṭisedhatthavācakattā",
  "anya-e0103n:253_1": "tena samānatthaṃ na-kāraṃ gahetvā āha “na pacchābhattiko”ti. Sikkhāpadassa visayo",
  "anya-e0103n:253_2": "sikkhāpadeneva paṭikkhitto. Yo tassa avisayo, so eva samādānassa visayoti āha “samādānavasena",
  "anya-e0103n:253_3": "paṭikkhittātirittabhojanassā”ti. Abbhokāse nivāso abbhokāso. Susāne nivāso susānaṃ,",
  "anya-e0103n:253_4": "taṃ sīlaṃ assātiādinā sabbaṃ vattabbanti āha “eseva nayo”ti. Yathāsanthataṃ viya",
  "anya-e0103n:253_5": "yathāsanthataṃ, ādito yathāuddiṭṭhaṃ. Taṃ hesa “idaṃ bahumaṅkuṇaṃ duggandhapavāta”ntiādivasena",
  "anya-e0103n:253_6": "appaṭikkhipitvāva sampaṭicchati. Tenevāha “idaṃ tuyha”ntiādi. Sayananti nipajjanamāha.",
  "anya-e0103n:253_7": "Tena tena samādānenāti tena tena paṃsukūlikaṅgādikassa samādānena dhutakilesattāti",
  "anya-e0103n:253_8": "viddhaṃsitakilesattā, tadaṅgavasena pahīnataṇhupādānādipāpadhammattāti attho. Yehi",
  "anya-e0103n:253_9": "taṃ kilesadhunanaṃ, tāniyeva idha dhutassa bhikkhuno aṅgānīti adhippetāni, na aññāni",
  "anya-e0103n:253_10": "yāni kānici, aññena vā dhutassāti ayamattho atthato āpanno. “Ñāṇaṃ aṅgaṃ etesa”nti",
  "anya-e0103n:253_11": "iminā ñāṇapubbakataṃ tesaṃ samādānassa vibhāveti. Paṭipattiyāti sīlādisammāpaṭipattiyā.",
  "anya-e0103n:253_12": "Samādiyati etenāti samādānaṃ, samādānavasena pavattā cetanā, taṃ lakkhaṇaṃ etesanti",
  "anya-e0103n:253_13": "samādānacetanālakkhaṇāni. Vuttampi cetaṃ aṭṭhakathāyaṃ –",
  "anya-e0103n:254": "“Samādānakiriyāya, sādhakatamabhāvato;",
  "anya-e0103n:255": "Sampayuttadhammā yenāti, karaṇabhāvena dassitā”ti.",
  "anya-e0103n:256_0": "Samādānacetanāya gahaṇaṃ taṃmūlakattā pariharaṇacetanāpi dhutaṅgameva. Attanā, parammukhena",
  "anya-e0103n:256_1": "ca kusalabhaṇḍassa bhusaṃ viluppanaṭṭhena loluppaṃ taṇhācāro, tassa viddhaṃsanakiccattā",
  "anya-e0103n:256_2": "loluppaviddhaṃsanarasāni. Tato eva nilloluppabhāvena paccupatiṭṭhanti, taṃ vā paccupaṭṭhāpentīti",
  "anya-e0103n:256_3": "nilloluppabhāvapaccupaṭṭhānāni. Ariyadhammapadaṭṭhānānīti parisuddhasīlādisaddhammapadaṭṭhānāni.",
  "anya-e0103n:257_0": "Bhagavatova santike samādātabbānīti idaṃ antarā avicchedanatthaṃ vuttaṃ, rañño santike",
  "anya-e0103n:257_1": "paṭiññātārahassa atthassa tadupajīvino ekaṃsato avisaṃvādanaṃ viya. Sesānaṃ santike",
  "anya-e0103n:257_2": "samādānepi eseva nayo. Ekasaṅgītikassāti pañcasu dīghanikāyādīsu nikāyesu ekanikāyikassa.",
  "anya-e0103n:257_3": "Aṭṭhakathācariyassāti yassa aṭṭhakathātantiyeva visesato paguṇā, tassa. Etthāti attanāpi",
  "anya-e0103n:257_4": "samādānassa ruhane. Jeṭṭhakabhātu dhutaṅgappicchatāya vatthūti so kira thero nesajjiko,",
  "anya-e0103n:257_5": "tassa taṃ na koci jānāti. Athekadivasaṃ rattiyā sayanapiṭṭhe nisinnaṃ vijjulatobhāsena",
  "anya-e0103n:257_6": "disvā itaro pucchi “kiṃ, bhante, tumhe nesajjikā”ti. Thero dhutaṅgappicchatāya tāvadeva",
  "anya-e0103n:257_7": "nipajjitvā pacchā samādiyīti evamāgataṃ vatthu.",
  "anya-e0103n:258": "1. Paṃsukūlikaṅgakathāvaṇṇanā",
  "anya-e0103n:259_0": "24. Gahapatidānacīvaranti ettha dāyakabhāvena samaṇāpi ukkaṭṭhassa gahapatipakkhaṃyeva",
  "anya-e0103n:259_1": "paviṭṭhāti daṭṭhabbaṃ. “Pabbajito gaṇhissatī”ti ṭhapitakaṃ siyā gahapaticīvaraṃ,",
  "anya-e0103n:259_2": "na pana gahapatidānacīvaranti tādisaṃ nivattetuṃ dānaggahaṇaṃ. Aññatarenāti ettha",
  "anya-e0103n:259_3": "samādānavacanena tāva samādinnaṃ hotu, paṭikkhepavacanena pana kathanti? Atthato",
  "anya-e0103n:259_4": "āpannattā. Yathā “devadatto divā na bhuñjatī”ti vutte “rattiyaṃ bhuñjatī”ti atthato",
  "anya-e0103n:259_5": "āpannameva hoti, tassa āhārena vinā sarīraṭṭhiti natthīti, evamidhāpi bhikkhuno gahapatidānacīvare",
  "anya-e0103n:259_6": "paṭikkhitte tadaññacīvarappaṭiggaho atthato āpanno eva hoti, cīvarena vinā sāsane ṭhiti natthīti.",
  "anya-e0103n:260_0": "Evaṃ samādinnadhutaṅgenātiādividhānaṃ paṃsukūlikaṅge paṭipajjanavidhi. Susāne laddhaṃ",
  "anya-e0103n:260_1": "sosānikaṃ. Taṃ pana yasmā tattha kenaci chaḍḍitattā patitaṃ hoti, tasmā vuttaṃ “susāne",
  "anya-e0103n:260_2": "patitaka”nti. Evaṃ pāpaṇikampi daṭṭhabbaṃ. Tālaveḷimaggo nāma mahāgāme ekā vīthi.",
  "anya-e0103n:260_3": "Anurādhapureti ca vadanti. Ḍaḍḍho padeso etassāti ḍaḍḍhappadesaṃ, vatthaṃ. Magge",
  "anya-e0103n:260_4": "patitakaṃ bahudivasātikkantaṃ gahetabbanti vadanti. “Dvattidivasātikkanta”nti apare.",
  "anya-e0103n:260_5": "Thokaṃ rakkhitvāti katipayaṃ kālaṃ āgametvā. Vātāhatampi sāmikānaṃ satisammosena",
  "anya-e0103n:260_6": "patitasadisanti “sāmike apassantena gahetuṃ vaṭṭatī”ti vuttaṃ. Tasmā thokaṃ āgametvā gahetabbaṃ.",
  "anya-e0103n:261_0": "“Saṅghassa demā”ti dinnaṃ, coḷakabhikkhāvasena laddhañca laddhakālato paṭṭhāya “samaṇacīvaraṃ",
  "anya-e0103n:261_1": "siyā nu kho, no”ti āsaṅkaṃ nivattetuṃ “na taṃ paṃsukūla”nti vuttaṃ. Na hi taṃ tevīsatiyā",
  "anya-e0103n:261_2": "uppattiṭṭhānesu katthaci pariyāpannaṃ. Idāni imināva pasaṅgena yaṃ bhikkhudattiye",
  "anya-e0103n:261_3": "lakkhaṇapattaṃ paṃsukūlaṃ, tassa ca ukkaṭṭhānukkaṭṭhavibhāgaṃ dassetuṃ “bhikkhudattiyepī”tiādi",
  "anya-e0103n:261_4": "vuttaṃ. Tattha gāhetvā vā dīyatīti saṅghassa vā gaṇassa vā dentehi yaṃ cīvaraṃ vassaggena",
  "anya-e0103n:261_5": "pāpetvā bhikkhūnaṃ dīyati. Senāsanacīvaranti senāsanaṃ kāretvā “etasmiṃ senāsane",
  "anya-e0103n:261_6": "vasantā paribhuñjantū”ti dinnacīvaraṃ. Na taṃ paṃsukūlanti apaṃsukūlabhāvo pubbe",
  "anya-e0103n:261_7": "vuttakāraṇato, gāhetvā dinnattā ca. Tenāha “no gāhāpetvā dinnameva paṃsukūla”nti.",
  "anya-e0103n:261_8": "Tatrapīti yaṃ gāhetvā na dinnaṃ bhikkhudattiyaṃ, tatrapi yena bhikkhunā cīvaraṃ dīyati,",
  "anya-e0103n:261_9": "tassa lābhe, dāne ca visuṃ visuṃ ubhayattha ādaragāravānaṃ sabbhāvato, tadabhāvato",
  "anya-e0103n:261_10": "ca bhikkhudattiyassa ekatosuddhi ubhatosuddhi anukkaṭṭhatā hontīti imamatthaṃ dassetuṃ",
  "anya-e0103n:261_11": "“yaṃ dāyakehī”tiādi vuttaṃ, pādamūle ṭhapetvā dinnakaṃ samaṇenāti adhippāyo. Yassa",
  "anya-e0103n:261_12": "kassacīti ukkaṭṭhādīsu yassa kassaci. Ruciyāti chandena. Khantiyāti nijjhānakkhantiyā.",
  "anya-e0103n:262_0": "Nissayānurūpapaṭipattisabbhāvoti upasampannasamanantaraṃ ācariyena vuttesu catūsu",
  "anya-e0103n:262_1": "nissayesu attanā yathāpaṭiññātadutiyanissayānurūpāya paṭipattiyā vijjamānatā. Ārakkhadukkhābhāvoti",
  "anya-e0103n:262_2": "cīvarārakkhanadukkhassa abhāvo paṃsukūlacīvarassa alobhanīyattā. Paribhogataṇhāya",
  "anya-e0103n:262_3": "abhāvo savisesalūkhasabhāvattā. Pāsādikatāti paresaṃ pasādāvahatā. Appicchatādīnaṃ",
  "anya-e0103n:262_4": "phalanipphatti dhutaṅgapariharaṇassa appicchatādīhiyeva nipphādetabbato. Dhutadhamme",
  "anya-e0103n:262_5": "samādāya vattanaṃ yāvadeva upari sammāpaṭipattisampādanāyāti vuttaṃ “sammāpaṭipattiyā",
  "anya-e0103n:262_6": "anubrūhana”nti. Mārasenavighātāyāti mārassa, mārasenāya ca vihananāya viddhaṃsanāya.",
  "anya-e0103n:262_7": "Kāyavācācittehi yato saṃyatoti yati, bhikkhu. Dhāritaṃ yaṃ lokagarunā paṃsukūlaṃ,",
  "anya-e0103n:262_8": "taṃ ko na dhāraye, yasmā vā lokagarunā paṃsukūlaṃ dhāritaṃ, tasmā ko taṃ na dhārayeti",
  "anya-e0103n:262_9": "yojanā yaṃtaṃsaddānaṃ ekantasambandhibhāvato. Paṭiññaṃ samanussaranti upasampadamāḷe",
  "anya-e0103n:262_10": "“āma bhante”ti ācariyapamukhassa saṅghassa sammukhā dinnaṃ paṭiññaṃ samanussaranto.",
  "anya-e0103n:263": "Iti paṃsukūlikaṅgakathāvaṇṇanā.",
  "anya-e0103n:264": "2. Tecīvarikaṅgakathāvaṇṇanā",
  "anya-e0103n:265_0": "25. Catutthakacīvaranti nivāsanapārupanayogyaṃ catutthakacīvaranti adhippāyo, aṃsakāsāvassa",
  "anya-e0103n:265_1": "appaṭikkhipitabbato. Aññataravacanenāti ettha yaṃ vattabbaṃ, taṃ heṭṭhā vuttanayameva.",
  "anya-e0103n:265_2": "Yāva na sakkoti, yāva na labhati, yāva na sampajjatīti paccekaṃ yāva-saddo sambandhitabbo.",
  "anya-e0103n:265_3": "Na sampajjatīti na sijjhati. Nikkhittapaccayā doso natthīti nicayasannidhidhutaṅgasaṃkilesadoso",
  "anya-e0103n:265_4": "natthi. Āsanneti cīvarassa āsanne ṭhāne. Rajanakkhaṇe paribhuñjanakāsāvaṃ rajanakāsāvaṃ.",
  "anya-e0103n:265_5": "Tatraṭṭhakapaccattharaṇaṃ nāma attano, parassa vā santakaṃ senāsane paccattharaṇavasena",
  "anya-e0103n:265_6": "adhiṭṭhitaṃ. “Aṃsakāsāvaṃ parikkhāracoḷaṃ hoti, iti paccattharaṇaṃ, aṃsakāsāvanti",
  "anya-e0103n:265_7": "imāni dvepi atirekacīvaraṭṭhāne ṭhitānipi dhutaṅgabhedaṃ na karontī”ti aṭṭhakathāyaṃ",
  "anya-e0103n:265_8": "vuttanti vadanti. Pariharituṃ pana na vaṭṭatīti rajanakāle eva anuññātattā niccaparibhogavasena",
  "anya-e0103n:265_9": "na vaṭṭati tecīvarikassa. Aṃsakāsāvanti khandhe ṭhapetabbakāsāvaṃ. Kāyaparihārikenāti",
  "anya-e0103n:265_10": "vātātapādiparissayato kāyassa pariharaṇamattena. Samādāyevāti gahetvā eva. Appasamārambhatāti",
  "anya-e0103n:265_11": "appakiccatā. Kappiye mattakāritāyāti nisīdanādivasena, parikkhāracoḷavasena ca bahūsu",
  "anya-e0103n:265_12": "cīvaresu anuññātesupi ticīvaramatte ṭhitattā. Saha pattacaraṇāyāti sapattacaraṇo. Pakkhī sapakkhako.",
  "anya-e0103n:266": "Iti tecīvarikaṅgakathāvaṇṇanā.",
  "anya-e0103n:267": "3. Piṇḍapātikaṅgakathāvaṇṇanā",
  "anya-e0103n:268_0": "26. Atirekalābhanti “piṇḍiyālopabhojanaṃ nissāyā”ti evaṃ vuttabhikkhāhāralābhato",
  "anya-e0103n:268_1": "atirekalābhaṃ, saṅghabhattādinti attho. Sakalassa saṅghassa dātabbabhattaṃ saṅghabhattaṃ.",
  "anya-e0103n:268_2": "Katipaye bhikkhū uddisitvā dātabbabhattaṃ uddesabhattaṃ. Ekasmiṃ pakkhe ekadivasaṃ",
  "anya-e0103n:268_3": "dātabbabhattaṃ pakkhikaṃ. Uposathe uposathe dātabbabhattaṃ uposathikaṃ. Paṭipadadivase",
  "anya-e0103n:268_4": "dātabbabhattaṃ pāṭipadikaṃ. Vihāraṃ uddissa dātabbabhattaṃ vihārabhattaṃ. Dhuragehe",
  "anya-e0103n:268_5": "eva ṭhapetvā dātabbabhattaṃ dhurabhattaṃ. Gāmavāsīādīhi vārena dātabbabhattaṃ vārakabhattaṃ.",
  "anya-e0103n:268_6": "“Saṅghabhattaṃ gaṇhathātiādinā”ti ādi-saddena uddesabhattādiṃ saṅgaṇhāti. Sādituṃ",
  "anya-e0103n:268_7": "vaṭṭantīti bhikkhāpariyāyena vuttattā. Bhesajjādipaṭisaṃyuttā nirāmisasalākā. Yāvakālikavajjāti",
  "anya-e0103n:268_8": "ca vadanti. Vihāre pakkabhattampīti upāsakā idheva bhattaṃ pacitvā “sabbesaṃ ayyānaṃ",
  "anya-e0103n:268_9": "dassāmā”ti vihāreyeva bhattaṃ sampādenti, taṃ piṇḍapātikānampi vaṭṭati. Āharitvāti",
  "anya-e0103n:268_10": "pattaṃ gahetvā gehato ānetvā. Taṃ divasaṃ nisīditvāti “mā, bhante, piṇḍāya carittha,",
  "anya-e0103n:268_11": "vihāreyeva bhikkhā ānīyatī”ti vadantānaṃ sampaṭicchanena taṃ divasaṃ nisīditvā. Serivihārasukhanti",
  "anya-e0103n:268_12": "aparāyattavihāritāsukhaṃ. Ariyavaṃsoti ariyavaṃsasuttapaṭisaṃyuttā dhammakathā. Dhammarasanti",
  "anya-e0103n:268_13": "dhammūpasañhitaṃ pāmojjādirasaṃ.",
  "anya-e0103n:269_0": "Jaṅghabalaṃ nissāya piṇḍapariyesanato kosajjanimmaddanatā. “Yathāpi bhamaro puppha”ntiādinā",
  "anya-e0103n:269_1": "vuttavidhinā āhārapariyesanato parisuddhājīvatā. Niccaṃ antaragharaṃ pavisantasseva",
  "anya-e0103n:269_2": "suppaṭicchannagamanādayo sekhiyadhammā sampajjantīti sekhiyapaṭipattipūraṇaṃ. Paṭiggahaṇe",
  "anya-e0103n:269_3": "mattaññutāya, saṃsaṭṭhavihārābhāvato ca aparapositā. Kule kule appakaappakapiṇḍagahaṇena",
  "anya-e0103n:269_4": "parānuggahakiriyā. Antimāya jīvikāya avaṭṭhānena mānappahānaṃ. Vuttañhetaṃ “antamidaṃ,",
  "anya-e0103n:269_5": "bhikkhave, jīvikānaṃ, yadidaṃ piṇḍolya”ntiādi. Missakabhattena yāpanato rasataṇhānivāraṇaṃ.",
  "anya-e0103n:269_6": "Nimantanāsampaṭicchanato gaṇabhojanādisikkhāpadehi anāpattitā.",
  "anya-e0103n:270_0": "Appaṭihatavuttitāya catūsupi disāsu vattanaṭṭhena cātuddiso. Ājīvassa visujjhatīti",
  "anya-e0103n:270_1": "ājīvo assa visujjhati. Attabharassāti appānavajjasulabharūpehi paccayehi attano bharaṇato",
  "anya-e0103n:270_2": "attabharassa. Tato eva ekavihāritāya saddhivihārikādīnampi aññesaṃ aposanato anaññaposino.",
  "anya-e0103n:270_3": "Padadvayenāpi kāyaparihārikena cīvarena kucchiparihārikena piṇḍapātena vicaraṇato",
  "anya-e0103n:270_4": "sallahukavuttitaṃ, subharataṃ, paramaappicchataṃ, santuṭṭhiñca dasseti. Devāpi pihayanti",
  "anya-e0103n:270_5": "tādinoti tādisassa bhusaṃ ativiya santakāyavacīmanokammatāya upasantassa paramena",
  "anya-e0103n:270_6": "satinepakkena samannāgamato sabbakālaṃ satimato piṇḍapātikassa bhikkhussa sakkādayo",
  "anya-e0103n:270_7": "devāpi pihayanti patthenti. Tassa sīlādiguṇesu bahumānaṃ uppādentā ādaraṃ janenti,",
  "anya-e0103n:270_8": "pageva manussā. Sace so lābhasakkārasilokasannissito na hoti, tadabhikaṅkhī na hotīti attho.",
  "anya-e0103n:271": "Iti piṇḍapātikaṅgakathāvaṇṇanā.",
  "anya-e0103n:272": "4. Sapadānacārikaṅgakathāvaṇṇanā",
  "anya-e0103n:273_0": "27. Imināti sapadānacārikena. Kālataranti kālasseva. Aphāsukaṭṭhānanti saparissayādivasena",
  "anya-e0103n:273_1": "duppavesanaṭṭhānaṃ. Puratoti vīthiyaṃ gacchantassa purato gharaṃ apaviṭṭhasseva.",
  "anya-e0103n:273_2": "Pattavissaṭṭhaṭṭhānanti pesakāravīthiyaṃ pesakārabhāvaṃ nimminitvā ṭhitassa sakkassa",
  "anya-e0103n:273_3": "gharadvāre pattavissaṭṭhaṭṭhānaṃ. Ukkaṭṭhapiṇḍapātiko taṃ divasaṃ na bhikkhaṃ āgamayamāno",
  "anya-e0103n:273_4": "nisīdati, tasmā taṃ anulometi. Katthacipi kule nibaddhaṃ upasaṅkamanābhāvato paricayābhāvena",
  "anya-e0103n:273_5": "kulesu niccanavakatā. Sabbattha alaggamānasatāya ca sommabhāvena ca candūpamatā.",
  "anya-e0103n:273_6": "Kulesu pariggahacittābhāvena tattha maccherappahānaṃ. Hitesitāya vibhāgābhāvato samānukampitā.",
  "anya-e0103n:273_7": "Kulānaṃ saṅgaṇhanasaṃsaṭṭhatādayo kulūpakādīnavā. Avhānānabhinandanāti nimantanavasena",
  "anya-e0103n:273_8": "avhānassa asampaṭicchanā. Abhihārenāti bhikkhābhihārena. Sericāranti yathāruci vicaraṇaṃ.",
  "anya-e0103n:274": "Iti sapadānacārikaṅgakathāvaṇṇanā.",
  "anya-e0103n:275": "5. Ekāsanikaṅgakathāvaṇṇanā",
  "anya-e0103n:276_0": "28. Nānāsanabhojananti anekasmiṃ āsane bhojanaṃ, ekanisajjāya eva abhuñjitvā visuṃ",
  "anya-e0103n:276_1": "visuṃ nisajjāsu āhāraparibhoganti attho. Patirūpanti yuttarūpaṃ anuṭṭhāpanīyaṃ. Vattaṃ",
  "anya-e0103n:276_2": "kātuṃ vaṭṭatīti vattaṃ kātuṃ yujjati. Vattaṃ nāma garuṭṭhānīye kattabbameva. Tattha",
  "anya-e0103n:276_3": "pana paṭipajjanavidhiṃ dassetuṃ yaṃ theravādaṃ āha “āsanaṃ vā rakkheyya bhojanaṃ",
  "anya-e0103n:276_4": "vā”tiādi. Tassattho – ekāsanikaṃ bhikkhuṃ bhuñjantaṃ āsanaṃ vā rakkheyya, dhutaṅgabhedato",
  "anya-e0103n:276_5": "yāva bhojanapariyosānā na vuṭṭhātabbanti vuttaṃ hoti. Bhojanaṃ vā rakkheyya dhutaṅgabhedato,",
  "anya-e0103n:276_6": "abhuñjiyamānaṃ yāva bhuñjituṃ nārabhati, tāva vuṭṭhātabbanti attho. Yasmā tayidaṃ",
  "anya-e0103n:276_7": "dvayaṃ idha natthi, tasmā vattakaraṇaṃ dhutaṅgaṃ na rakkhatīti adhippāyo. Tenāha",
  "anya-e0103n:276_8": "“ayañcā”tiādi. “Bhesajjatthamevā”ti iminā bhesajjaparibhogavaseneva sappiādīnipi",
  "anya-e0103n:276_9": "vaṭṭantīti dasseti. Appābādhatāti arogatā. Appātaṅkatāti akicchajīvitā sarīradukkhābhāvo.",
  "anya-e0103n:276_10": "Lahuṭṭhānanti kāyassa lahuparivattitā. Balanti sarīrabalaṃ. Phāsuvihāroti sukhavihāro.",
  "anya-e0103n:276_11": "Sabbametaṃ bahukkhattuṃ bhuñjanapaccayā uppajjanavikārapaṭikkhepapadaṃ. Rujāti rogā.",
  "anya-e0103n:276_12": "Na kammamattanoti attano yogakammaṃ purebhattaṃ, pacchābhattañca na parihāpeti, bahuso",
  "anya-e0103n:276_13": "bhojane abyāvaṭabhāvato, arogabhāvato cāti adhippāyo.",
  "anya-e0103n:277": "Iti ekāsanikaṅgakathāvaṇṇanā.",
  "anya-e0103n:278": "6. Pattapiṇḍikaṅgakathāvaṇṇanā",
  "anya-e0103n:279_0": "29. Appaṭikūlaṃ katvā bhuñjituṃ vaṭṭati paṭikūlassa bhuttassa agaṇhanampi siyāti",
  "anya-e0103n:279_1": "adhippāyo. Pamāṇayuttameva gaṇhitabbanti “ekabhājanameva gaṇhāmī”ti bahuṃ gahetvā",
  "anya-e0103n:279_2": "na chaḍḍetabbaṃ. Nānārasataṇhāvinodananti nānārasabhojane taṇhāya vinodanaṃ. Atra",
  "anya-e0103n:279_3": "atra nānābhājane ṭhite nānārase icchā etassāti atriccho, tassa bhāvo atricchatā,",
  "anya-e0103n:279_4": "tassā atricchatāya pahānaṃ. Āhāre payojanamattadassitāti asambhinnanānārase gedhaṃ",
  "anya-e0103n:279_5": "akatvā āhāre satthārā anuññātapayojanamattadassitā. Visuṃ visuṃ bhājanesu ṭhitāni",
  "anya-e0103n:279_6": "byañjanāni gaṇhato tattha tattha sābhogatāya siyā vikkhittabhojitā, na tathā imassa",
  "anya-e0103n:279_7": "ekapattagatasaññinoti vuttaṃ “avikkhittabhojitā”ti. Okkhittalocanoti pattasaññitāya",
  "anya-e0103n:279_8": "heṭṭhākhittacakkhu. Paribhuñjeyyāti paribhuñjituṃ sakkuṇeyya.",
  "anya-e0103n:280": "Iti pattapiṇḍikaṅgakathāvaṇṇanā.",
  "anya-e0103n:281": "7. Khalupacchābhattikaṅgakathāvaṇṇanā",
  "anya-e0103n:282_0": "30. Bhuñjantassa yaṃ upanītaṃ, tassa paṭikkhepena taṃ atirittaṃ bhojananti atirittabhojanaṃ.",
  "anya-e0103n:282_1": "Puna bhojanaṃ kappiyaṃ kāretvā na bhuñjitabbaṃ, tabbisayattā imassa dhutaṅgassa.",
  "anya-e0103n:282_2": "Tenāha “idamassa vidhāna”nti. Yasmiṃ bhojaneti yasmiṃ bhuñjiyamāne bhojane. Tadeva",
  "anya-e0103n:282_3": "bhuñjati, na aññaṃ. Anatirittabhojanapaccayā āpatti anatirittabhojanāpatti, tato",
  "anya-e0103n:282_4": "dūrībhāvo anāpajjanaṃ. Odarikattaṃ ghasmarabhāvo kucchipūrakatā, tassa abhāvo ekapiṇḍenāpi",
  "anya-e0103n:282_5": "yāpanato. Nirāmisasannidhitā nihitassa abhuñjanato. Puna pariyesanavasena pariyesanāya",
  "anya-e0103n:282_6": "khedaṃ na yāti. Abhisallekhakānaṃ santosaguṇādīnaṃ vuddhiyā sañjananaṃ santosaguṇādivuḍḍhisañjananaṃ.",
  "anya-e0103n:282_7": "Idanti khalupacchābhattikaṅgaṃ.",
  "anya-e0103n:283": "Iti khalupacchābhattikaṅgakathāvaṇṇanā.",
  "anya-e0103n:284": "8. Āraññikaṅgakathāvaṇṇanā",
  "anya-e0103n:285_0": "31. Gāmantasenāsanaṃ pahāya araññe aruṇaṃ uṭṭhāpetabbanti ettha gāmantaṃ, araññañca",
  "anya-e0103n:285_1": "sarūpato dassetuṃ “tattha saddhiṃ upacārenā”tiādi āraddhaṃ. Tattha gāmapariyāpannattā",
  "anya-e0103n:285_2": "gāmantasenāsanassa “gāmoyeva gāmantasenāsana”nti vuttaṃ. Yo koci satthopi gāmo nāmāti",
  "anya-e0103n:285_3": "sambandho. Indakhīlāti ummārā. Tassāti leḍḍupātassa. Vinayapariyāyena araññalakkhaṇaṃ",
  "anya-e0103n:285_4": "adinnādānapārājike āgataṃ. Tattha hi “gāmā vā araññā vā”ti anavasesato avahāraṭṭhānapariggahe",
  "anya-e0103n:285_5": "tadubhayaṃ asaṅkarato dassetuṃ “ṭhapetvā gāmañcā”tiādi vuttaṃ. Gāmūpacāro hi loke",
  "anya-e0103n:285_6": "gāmasaṅkhameva gacchatīti. Nippariyāyato pana gāmavinimuttaṃ ṭhānaṃ araññameva hotīti",
  "anya-e0103n:285_7": "abhidhamme gāmā “nikkhamitvā bahi indakhīlā, sabbametaṃ arañña”nti vuttaṃ. Suttantikapariyāyena",
  "anya-e0103n:285_8": "āraññakasikkhāpade “pañcadhanusatikaṃ pacchima”nti āgataṃ āraññikaṃ bhikkhuṃ sandhāya.",
  "anya-e0103n:285_9": "Na hi so vinayapariyāyike “araññe vasanato āraññiko pantasenāsano”ti sutte vutto.",
  "anya-e0103n:285_10": "Ayañca suttasaṃvaṇṇanāti idha sabbattha suttantakathāva pamāṇaṃ. Tasmā tattha āgatameva",
  "anya-e0103n:285_11": "lakkhaṇaṃ gahetabbanti dassento “taṃ āropitena ācariyadhanunā”tiādinā minanavidhiṃ",
  "anya-e0103n:285_12": "āha. Teneva hi majjhimaṭṭhakathānayova idamettha pamāṇanti ca vutto.",
  "anya-e0103n:286_0": "Tato tato magganti tattha tattha khuddakamaggaṃ pidahati. Dhutaṅgasuddhikena dhutaṅgasodhanapasutena.",
  "anya-e0103n:286_1": "Yathāparicchinne kāleti ukkaṭṭhassa tayopi utū, majjhimassa dve, mudukassa eko utu.",
  "anya-e0103n:286_2": "Tatthapi dhutaṅgaṃ na bhijjati saussāhattā. Nipajjitvā gamissāmāti cittassa sithilabhāvena",
  "anya-e0103n:286_3": "dhutaṅgaṃ bhijjatīti vuttaṃ. Araññasaññaṃ manasi karontoti “ahaṃ vivekavāsaṃ vasissāmi,",
  "anya-e0103n:286_4": "yathāladdhova kāyaviveko sātthako kātabbo”ti manasikārasabbhāvato “bhabbo…pe… rakkhitu”nti",
  "anya-e0103n:286_5": "vuttaṃ. Assa āraññikassa cittaṃ na vikkhipanti āpāthamanupagamanato. Vigatasantāso",
  "anya-e0103n:286_6": "hoti vivekaparicayato. Jīvitanikantiṃ jahati bahuparissaye araññe nivāseneva maraṇabhayassa",
  "anya-e0103n:286_7": "dūrīkaraṇato. Pavivekasukharasaṃ assādeti anubhavati janasaṃsaggābhāvato. Ārādhayantoti",
  "anya-e0103n:286_8": "anunayanto. Yathānusiṭṭhaṃ paṭipattiyā vivekassa adhiṭṭhānabhāvato āraññikaṅgayogino",
  "anya-e0103n:286_9": "vāhanasadisanti katvā vuttaṃ “avasesadhutāyudho”ti, avasiṭṭhadhutadhammāyudhoti attho.",
  "anya-e0103n:287": "Iti āraññikaṅgakathāvaṇṇanā.",
  "anya-e0103n:288": "9. Rukkhamūlikaṅgakathāvaṇṇanā",
  "anya-e0103n:289_0": "32. Channanti iṭṭhakāchadanādīhi chāditaṃ, āvasathanti attho. Sīmantarikarukkhoti",
  "anya-e0103n:289_1": "dvinnaṃ rājūnaṃ rajjasīmāya ṭhitarukkho. Tattha hi tesaṃ rājūnaṃ balakāyo upagantvā",
  "anya-e0103n:289_2": "antarantarā yuddhaṃ kareyya, corāpi pāripanthikā samosarantā bhikkhussa sukhena nisīdituṃ",
  "anya-e0103n:289_3": "na denti. Cetiyarukkho “devatādhiṭṭhito”ti manussehi sammatarukkho pūjetuṃ upagatehi",
  "anya-e0103n:289_4": "manussehi avivitto hoti. Niyyāsarukkho sajjarukkhādi. Vaggulirukkho vaggulinisevito.",
  "anya-e0103n:289_5": "Sīmantarikarukkhādayo saparissayā, dullabhavivekā cāti āha “ime rukkhe vivajjetvā”ti.",
  "anya-e0103n:289_6": "Paṇṇasaṭanti rukkhato patitapaṇṇaṃ. Paṭicchanne ṭhāne nisīditabbaṃ rukkhamūlikabhāvassa",
  "anya-e0103n:289_7": "paṭicchādanatthaṃ. Channe vāsakappanā dhammassavanādīnamatthāyapi hoti. Tasmā “jānitvā",
  "anya-e0103n:289_8": "aruṇaṃ uṭṭhāpitamatte”ti vuttaṃ.",
  "anya-e0103n:290_0": "Abhiṇhaṃ tarupaṇṇavikāradassanenāti abhikkhaṇaṃ tarūsu, tarūnaṃ vā paṇṇesu vikārassa",
  "anya-e0103n:290_1": "khaṇabhaṅgassa dassanena. Senāsanamaccherakammārāmatānanti āvāsamacchariyanavakammaratabhāvānaṃ.",
  "anya-e0103n:290_2": "Devatāhīti rukkhadevatāhi. Tāpi hi rukkhaṭṭhavimānesu vasantiyo rukkhesu vasanti.",
  "anya-e0103n:290_3": "Ayampi rukkheti sahavāsitā. Vaṇṇitoti “appāni cevā”tiādinā pasaṃsito. “Rukkhamūlasenāsanaṃ",
  "anya-e0103n:290_4": "nissāya pabbajjā”ti evaṃ nissayoti ca bhāsito. Abhirattāni taruṇakāle, nīlāni majjhimakāle,",
  "anya-e0103n:290_5": "paṇḍūni jiṇṇakāle. Patitāni milāyanavasena. Evaṃ passanto tarupaṇṇāni paccakkhato",
  "anya-e0103n:290_6": "eva niccasaññaṃ panūdati pajahati, aniccasaññā evassa saṇṭhāti. Yasmā bhagavato jātibodhidhammacakkapavattanaparinibbānāni",
  "anya-e0103n:290_7": "rukkhamūleyeva jātāni, tasmā vuttaṃ “buddhadāyajjaṃ rukkhamūla”nti.",
  "anya-e0103n:291": "Iti rukkhamūlikaṅgakathāvaṇṇanā.",
  "anya-e0103n:292": "10. Abbhokāsikaṅgakathāvaṇṇanā",
  "anya-e0103n:293_0": "33. “Rukkhamūlaṃ paṭikkhipāmī”ti ettake vutte channaṃ appaṭikkhittameva hotīti “channañca",
  "anya-e0103n:293_1": "rukkhamūlañca paṭikkhipāmī”ti vuttaṃ. Dhutaṅgassa sabbaso paṭiyogipaṭikkhepena hi",
  "anya-e0103n:293_2": "samādānaṃ ijjhati, no aññathāti. “Dhammassavanāyā”ti imināva dhammaṃ kathentenāpi",
  "anya-e0103n:293_3": "uposathadivasādīsu suṇantānaṃ cittānurakkhaṇatthaṃ tehi yācitena channaṃ pavisituṃ",
  "anya-e0103n:293_4": "vaṭṭati, dhammaṃ pana kathetvā abbhokāsova gantabbo. Rukkhamūlikassāpi eseva nayo.",
  "anya-e0103n:293_5": "Uposathatthāyāti uposathakammāya. Uddisantenāti paresaṃ uddesaṃ dentena. Uddisāpentenāti",
  "anya-e0103n:293_6": "sayaṃ uddesaṃ gaṇhantena. Maggamajjhe ṭhitaṃ sālanti sīhaḷadīpe viya maggā anokkamma",
  "anya-e0103n:293_7": "ujukameva pavisitabbasālaṃ. Vegena gantuṃ na vaṭṭati asāruppattā. Yāva vassūparamā",
  "anya-e0103n:293_8": "ṭhatvā gantabbaṃ, na tāva dhutaṅgabhedo hotīti adhippāyo.",
  "anya-e0103n:294_0": "Rukkhassa anto nāma rukkhamūlaṃ. Pabbatassa pana pabbhārasadiso pabbatapadeso. Acchannamariyādanti",
  "anya-e0103n:294_1": "yathā vassodakaṃ anto na pavisati, evaṃ chadanasaṅkhepena upari akatamariyādaṃ. Anto",
  "anya-e0103n:294_2": "pana pabbhārassa vassodakaṃ pavisati ce, abbhokāsasaṅkhepamevāti tattha pavisituṃ",
  "anya-e0103n:294_3": "vaṭṭati. Sākhāmaṇḍapoti rukkhasākhāhi viraḷacchannamaṇḍapo. Pīṭhapaṭo khalitthaddhasāṭako.",
  "anya-e0103n:295_0": "Paviṭṭhakkhaṇe dhutaṅgaṃ bhijjati yathāvuttapabbhārādike ṭhapetvāti adhippāyo. Jānitvāti",
  "anya-e0103n:295_1": "dhammassavanādiatthaṃ channaṃ rukkhamūlaṃ pavisitvā nisinno “idāni aruṇo uṭṭhahatī”ti",
  "anya-e0103n:295_2": "jānitvā. Rukkhamūlepi katthaci attheva nivāsaphāsukatāti siyā tattha āsaṅgapubbako",
  "anya-e0103n:295_3": "āvāsapalibodho, na pana abbhokāseti idheva āvāsapalibodhupacchedo ānisaṃso vutto.",
  "anya-e0103n:295_4": "Pasaṃsāyānurūpatāti aniketāti vuttapasaṃsāya anālayabhāvena anucchavikatā. Nissaṅgatāti",
  "anya-e0103n:295_5": "āvāsapariggahābhāveneva tattha nissaṅgatā. Asukadisāya vasanaṭṭhānaṃ natthi, tasmā",
  "anya-e0103n:295_6": "tattha gantuṃ neva sakkāti edisassa parivitakkassa abhāvato cātuddiso. Migabhūtenāti",
  "anya-e0103n:295_7": "pariggahābhāvena migassa viya bhūtena. Sitoti nissito. Vindatīti labhati.",
  "anya-e0103n:296": "Iti abbhokāsikaṅgakathāvaṇṇanā.",
  "anya-e0103n:297": "11. Sosānikaṅgakathāvaṇṇanā",
  "anya-e0103n:298_0": "34. Na susānanti asusānaṃ. Aññattho na-kāro, susānalakkhaṇarahitaṃ vasanaṭṭhānanti",
  "anya-e0103n:298_1": "adhippāyo. Na tatthāti “susāna”nti vavatthapitamatte ṭhāne na vasitabbaṃ. Na hi nāmamattena",
  "anya-e0103n:298_2": "susānalakkhaṇaṃ sijjhati. Tenāha “na hī”tiādi. Jhāpitakālato pana paṭṭhāya…pe… susānameva",
  "anya-e0103n:298_3": "chavena sayitamattāya susānalakkhaṇappattito. Chavasayanaṃ hi “susāna”nti vuccati.",
  "anya-e0103n:299_0": "Sosānikena nāma appakiccena sallahukavuttinā bhavitabbanti dassetuṃ “tasmiṃ pana",
  "anya-e0103n:299_1": "vasantenā”tiādi vuttaṃ. Garukanti dupparihāraṃ. Tameva hi dupparihārabhāvaṃ dassetuṃ",
  "anya-e0103n:299_2": "“tasmā”tiādi vuttaṃ. Tattha uppannaparissayavighātatthāyāti “susānaṃ nāma manussarāhasseyyaka”nti",
  "anya-e0103n:299_3": "corā katakammāpi akatakammāpi osaranti, tattha coresu bhaṇḍasāmike disvā bhikkhusamīpe",
  "anya-e0103n:299_4": "bhaṇḍaṃ chaḍḍetvā palātesu manussā bhikkhuṃ “coro”ti gahetvā potheyyuṃ, tasmā vihāre",
  "anya-e0103n:299_5": "saṅghattheraṃ vā gocaragāme raññā niyuttaṃ rājayuttakaṃ vā attano sosānikabhāvaṃ",
  "anya-e0103n:299_6": "jānāpetvā yathā tādiso, añño vā parissayo na hoti, tathā appamattena vasitabbaṃ.",
  "anya-e0103n:299_7": "Caṅkamantassa yadā āḷahanaṃ abhimukhaṃ na hoti, tadāpi saṃvegajananatthaṃ tattha",
  "anya-e0103n:299_8": "diṭṭhi vissajjetabbāti dassetuṃ “addhakkhikena āḷahanaṃ olokentenā”ti vuttaṃ.",
  "anya-e0103n:300_0": "Uppathamaggena gantabbaṃ attano sosānikabhāvassa apākaṭabhāvatthaṃ. Ārammaṇanti tasmiṃ",
  "anya-e0103n:300_1": "susāne “ayaṃ vammiko, ayaṃ rukkho, ayaṃ khāṇuko”tiādinā divāyeva ārammaṇaṃ vavatthapetabbaṃ.",
  "anya-e0103n:300_2": "Bhayānakanti bhayajanakaṃ vammikādiṃ. Kenaci leḍḍupāsāṇādinā āsanne vicarantīti na",
  "anya-e0103n:300_3": "paharitabbā. Tilapiṭṭhaṃ vuccati palalaṃ. Māsamissaṃ bhattaṃ māsabhattaṃ. Guḷādīti",
  "anya-e0103n:300_4": "ādi-saddena tilasaṃguḷikādighanapūvañca saṅgaṇhāti. Kulagehaṃ na pavisitabbanti petadhūmena",
  "anya-e0103n:300_5": "vāsitattā, pisācānubandhattā ca kulagehassa abbhantaraṃ na pavisitabbaṃ. Devasikaṃ",
  "anya-e0103n:300_6": "chavaḍāho dhuvaḍāho. Matañātakānaṃ tattha gantvā devasikaṃ rodanaṃ dhuvarodanaṃ.",
  "anya-e0103n:300_7": "Vuttanayenāti “jhāpitakālato pana paṭṭhāyā”ti vuttanayena. “Pacchimayāme paṭikkamituṃ",
  "anya-e0103n:300_8": "vaṭṭatī”ti icchitattā “susānaṃ agatadivase”ti aṅguttarabhāṇakā.",
  "anya-e0103n:301_0": "Susāne niccakālaṃ sivathikadassanena maraṇassatipaṭilābho. Tato eva appamādavihāritā.",
  "anya-e0103n:301_1": "Tattha chaḍḍitassa matakaḷevarassa dassanena asubhanimittādhigamo. Tato eva kāmarāgavinodanaṃ.",
  "anya-e0103n:301_2": "Bahulaṃ sarīrassa asuciduggandhajegucchabhāvasallakkhaṇato abhiṇhaṃ kāyasabhāvadassanaṃ.",
  "anya-e0103n:301_3": "Tato maraṇassatipaṭilābhato ca saṃvegabahulatā. Byādhikānaṃ, jarājiṇṇānañca matānaṃ",
  "anya-e0103n:301_4": "tattha dassanena ārogyayobbanajīvitamadappahānaṃ. Khuddakassa, mahato ca bhayassa",
  "anya-e0103n:301_5": "abhibhavanato bhayabheravasahanatā. Saṃviggassa yoniso padahanaṃ sambhavatīti amanussānaṃ",
  "anya-e0103n:301_6": "garubhāvanīyatā. Niddāgatampīti suttampi, supinantepīti adhippāyo.",
  "anya-e0103n:302": "Iti sosānikaṅgakathāvaṇṇanā.",
  "anya-e0103n:303": "12. Yathāsanthatikaṅgakathāvaṇṇanā",
  "anya-e0103n:304_0": "35. Senāsanagāhaṇe pare uṭṭhāpetvā gahaṇaṃ, “idaṃ sundaraṃ, idaṃ na sundara”nti paritulayitvā",
  "anya-e0103n:304_1": "pucchanā, olokanā ca senāsanaloluppaṃ. Tuṭṭhabbanti tussitabbaṃ. Vihārassa pariyantabhāvena",
  "anya-e0103n:304_2": "dūreti vā bahūnaṃ sannipātaṭṭhānādīnaṃ accāsanneti vā pucchituṃ na labhati, pucchanenapissa",
  "anya-e0103n:304_3": "dhutaṅgassa saṃkilissanato. Oloketunti loluppavasena passituṃ. Sacassa taṃ na ruccatīti",
  "anya-e0103n:304_4": "assa yathāsanthatikassa taṃ yathāgāhitaṃ senāsanaṃ aphāsukabhāvena sace na ruccati,",
  "anya-e0103n:304_5": "mudukassa asati roge yathāgāhitaṃ pahāya aññassa senāsanassa gahaṇaṃ loluppaṃ, majjhimassa",
  "anya-e0103n:304_6": "gantvā olokanā, ukkaṭṭhassa pucchanā. Sabbesampi uṭṭhāpetvā gahaṇe vattabbameva natthi.",
  "anya-e0103n:305_0": "Upaṭṭhāpanīyānampi anuṭṭhāpanena sabrahmacārīnaṃ hitesitā. Tāya karuṇāvihārānuguṇatā.",
  "anya-e0103n:305_1": "Sundarāsundaravibhāgākaraṇato hīnapaṇītavikappapariccāgo. Tena tādilakkhaṇānuguṇatā.",
  "anya-e0103n:305_2": "Tato eva anurodhavirodhappahānaṃ. Dvārapidahanaṃ okāsādānato. Yathāsanthatarāmatanti",
  "anya-e0103n:305_3": "yathāgāhite yathāniddiṭṭhe senāsane abhiratabhāvaṃ.",
  "anya-e0103n:306": "Iti yathāsanthatikaṅgakathāvaṇṇanā.",
  "anya-e0103n:307": "13. Nesajjikaṅgakathāvaṇṇanā",
  "anya-e0103n:308_0": "36. Seyyanti iriyāpathalakkhaṇaṃ seyyaṃ. Tappaṭikkhepeneva hi tadatthā “mañco bhisī”ti",
  "anya-e0103n:308_1": "evamādikā seyyā paṭikkhittā eva honti. “Nesajjiko”ti ca sayanaṃ paṭikkhipitvā nisajjāya",
  "anya-e0103n:308_2": "eva viharituṃ sīlamassāti imassa atthassa idha adhippetattā seyyā evettha paṭiyoginī,",
  "anya-e0103n:308_3": "na itare tathā aniṭṭhattā, asambhavato ca. Kosajjapakkhiyo hi iriyāpatho idha paṭiyogibhāvena",
  "anya-e0103n:308_4": "icchito, na itare. Na ca sakkā ṭhānagamanehi vinā nisajjāya eva yāpetuṃ tathā pavattetunti",
  "anya-e0103n:308_5": "seyyāvettha paṭiyoginī. Tenāha “tena panā”tiādi. Caṅkamitabbaṃ na “nesajjiko aha”nti",
  "anya-e0103n:308_6": "sabbarattiṃ nisīditabbaṃ. Iriyāpathantarānuggahito hi kāyo manasikārakkhamo hoti.",
  "anya-e0103n:309_0": "Cattāro pādā, piṭṭhiapassayo cāti imehi pañcahi aṅgehi pañcaṅgo. Catūhi aṭṭanīhi,",
  "anya-e0103n:309_1": "piṭṭhiapassayena ca pañcaṅgoti apare. Ubhosu passesu piṭṭhipasse ca yathāsukhaṃ apassāya",
  "anya-e0103n:309_2": "viharato nesajjikassa “anesajjikato ko viseso”ti gāhaṃ nivāretuṃ abhayatthero nidassito",
  "anya-e0103n:309_3": "“thero anāgāmī hutvā parinibbāyī”ti.",
  "anya-e0103n:310_0": "Upacchedīyati etenāti upacchedananti vinibandhupacchedassa sādhakatamabhāvo daṭṭhabbo.",
  "anya-e0103n:310_1": "Sabbakammaṭṭhānānuyogasappāyatā alīnānuddhaccapakkhikattā nisajjāya. Tato eva pāsādikairiyāpathatā.",
  "anya-e0103n:310_2": "Vīriyārambhānukūlatā vīriyasamatāyojanassa anucchavikatā. Tato eva sammāpaṭipattiyā",
  "anya-e0103n:310_3": "anubrūhanatā. Paṇidhāyāti ṭhapetvā. Tanunti uparimakāyaṃ. Vikampetīti cāleti, icchāvighātaṃ",
  "anya-e0103n:310_4": "karotīti adhippāyo. Vatanti dhutaṅgaṃ.",
  "anya-e0103n:311": "Iti nesajjikaṅgakathāvaṇṇanā.",
  "anya-e0103n:312": "Dhutaṅgapakiṇṇakakathāvaṇṇanā",
  "anya-e0103n:313_0": "37. Sekkhaputhujjanānaṃ vasena siyā kusalāni, khīṇāsavānaṃ vasena siyā abyākatāni.",
  "anya-e0103n:313_1": "Tattha sekkhaputhujjanā paṭipattipūraṇatthaṃ, khīṇāsavā phāsuvihāratthaṃ dhutaṅgāni",
  "anya-e0103n:313_2": "pariharanti. Akusalampi dhutaṅganti akusalacittenāpi dhutaṅgasevanā atthīti adhippāyo.",
  "anya-e0103n:313_3": "Taṃ na yuttaṃ, yena akusalacittena pabbajitassa āraññikattaṃ, taṃ dhutaṅgaṃ nāma",
  "anya-e0103n:313_4": "na hoti. Kasmā? Lakkhaṇābhāvato. Yaṃ hidaṃ kilesānaṃ dhunanato dhutassa puggalassa,",
  "anya-e0103n:313_5": "ñāṇassa, cetanāya vā aṅgattaṃ, na taṃ akusaladhammesu sambhavati. Tasmā araññavāsādimattena",
  "anya-e0103n:313_6": "āraññikādayo tāva hontu, āraññikaṅgādīni pana na hontīti imamatthaṃ dassetuṃ “na",
  "anya-e0103n:313_7": "maya”ntiādi vuttaṃ. Tattha imānīti dhutaṅgāni. Vuttaṃ heṭṭhā vacanatthaniddese. Na",
  "anya-e0103n:313_8": "ca akusalena koci dhuto nāma hoti, kilesānaṃ dhunanaṭṭhenāti adhippāyo. Yassa bhikkhuno",
  "anya-e0103n:313_9": "etāni samādānāni aṅgāni, etena paṭhamenāpi atthavikappena “natthi akusalaṃ dhutaṅga”nti",
  "anya-e0103n:313_10": "dasseti. Na ca akusalaṃ kiñci dhunātīti akusalaṃ kiñci pāpaṃ na ca dhunāti eva appaṭipakkhato.",
  "anya-e0103n:313_11": "Yesaṃ samādānānaṃ taṃ akusalaṃ ñāṇaṃ viya aṅganti katvā tāni dhutaṅgānīti vucceyyuṃ.",
  "anya-e0103n:313_12": "Iminā dutiyenāpi atthavikappena “natthi akusalaṃ dhutaṅga”nti dasseti. Nāpi akusalantiādi",
  "anya-e0103n:313_13": "tatiyaatthavikappavasena yojanā. Tasmātiādi vuttassevatthassa nigamanaṃ.",
  "anya-e0103n:314_0": "Yesanti abhayagirivāsike sandhāyāha. Te hi dhutaṅgaṃ nāma paññattīti vadanti. Tathā",
  "anya-e0103n:314_1": "sati tassa paramatthato avijjamānattā kilesānaṃ dhunanaṭṭhopi na siyā, samādātabbatā",
  "anya-e0103n:314_2": "cāti tesaṃ vacanaṃ pāḷiyā virujjhatīti dassetuṃ “kusalattikavinimutta”ntiādi vuttaṃ.",
  "anya-e0103n:314_3": "Tasmāti yasmā paññattipakkhe ete dosā dunnivārā, tasmā taṃ tesaṃ vacanaṃ na gahetabbaṃ,",
  "anya-e0103n:314_4": "vuttanayo cetanāpakkhoyeva gahetabboti attho. Yasmā ete dhutaguṇā kusalattike paṭhamatatiyapadasaṅgahitā,",
  "anya-e0103n:314_5": "tasmā siyā sukhāya vedanāya sampayuttā, siyā adukkhamasukhāya vedanāya sampayuttā,",
  "anya-e0103n:314_6": "siyā vipākadhammadhammā, siyā nevavipākanavipākadhammadhammā, siyā anupādinnupādāniyā,",
  "anya-e0103n:314_7": "siyā asaṃkiliṭṭhasaṃkilesikāti evaṃ sesatikadukapadehipi nesaṃ yathārahaṃ saṅgaho vibhāvetabbo.",
  "anya-e0103n:315_0": "Kāmaṃ sabbopi arahā dhutakileso, idha pana dhutaṅgasevanāmukhena kilese vidhunitvā",
  "anya-e0103n:315_1": "ṭhito khīṇāsavo “dhutakileso puggalo”ti adhippeto. Tathā sabbopi ariyamaggo nippariyāyena",
  "anya-e0103n:315_2": "kilesadhunano dhammo, visesato aggamaggo. Pariyāyena pana vipassanāñāṇādi. Heṭṭhimaparicchedena",
  "anya-e0103n:315_3": "dhutaṅgacetanāsampayuttañāṇaṃ daṭṭhabbaṃ. Evaṃ dhutaṃ dassetvā dhutavāde dassetabbe",
  "anya-e0103n:315_4": "yasmā dhutavādabhedena dhuto viya dhutabhedena dhutavādopi duvidho, tasmā tesaṃ,",
  "anya-e0103n:315_5": "tadubhayapaṭikkhepassa ca vasena catukkamettha sambhavatīti taṃ dassetuṃ “atthi dhuto”tiādi vuttaṃ.",
  "anya-e0103n:316_0": "Tayidanti nipāto, tassa “so aya”nti attho. Dhutadhammā nāmāti dhutaṅgasevanāya paṭipakkhabhūtānaṃ",
  "anya-e0103n:316_1": "pāpadhammānaṃ dhunanavasena pavattiyā “dhuto”ti laddhanāmāya dhutaṅgacetanāya upakārakā",
  "anya-e0103n:316_2": "dhammāti katvā dhutadhammā nāma. Asampattasampattesu paccayesu alubbhanākārena pavattanato",
  "anya-e0103n:316_3": "appicchatā santuṭṭhitā ca atthato alobho. Paccayagedhādihetukānaṃ lolatādīnaṃ saṃkilesānaṃ",
  "anya-e0103n:316_4": "sammadeva likhanato chedanato gaṇasaṅgaṇikādibhedato saṃsaggato cittassa vivecanato",
  "anya-e0103n:316_5": "sallekhatā pavivekatā ca alobho amohoti imesu dvīsu dhammesu anupatanti tadantogadhā",
  "anya-e0103n:316_6": "tappariyāpannā honti, tadubhayasseva pavattivisesabhāvato. Imehi kusaladhammehi atthī",
  "anya-e0103n:316_7": "idamatthī, yena ñāṇena pabbajitena nāma paṃsukūlikaṅgādīsu patiṭṭhitena bhavitabbanti",
  "anya-e0103n:316_8": "yathānusiṭṭhaṃ dhutaguṇe samādiyati ceva pariharati ca, taṃ ñāṇaṃ idamatthitā. Tenāha",
  "anya-e0103n:316_9": "“idamatthitā ñāṇamevā”ti. Paṭikkhepavatthūsūti gahapaticīvarādīsu tehi tehi dhutaṅgehi",
  "anya-e0103n:316_10": "paṭikkhipitabbavatthūsu. Lobhanti taṇhaṃ. Tesveva vāti paṭikkhepavatthūsu eva. Ādīnavapaṭicchādakanti",
  "anya-e0103n:316_11": "ārakkhadukkhaparādhīnavutticorabhayādiādīnavapaṭicchādakaṃ. Anuññātānanti satthārā",
  "anya-e0103n:316_12": "nicchandarāgaparibhogavasena anuññātānaṃ sukhasamphassaattharaṇapāvuraṇādīnaṃ. Paṭisevanamukhenāti",
  "anya-e0103n:316_13": "paṭisevanadvārena, tena lesenāti attho. Atisallekhamukhenāti ativiya sallekhapaṭipattimukhena,",
  "anya-e0103n:316_14": "ukkaṭṭhassa vattanakānampi paṭikkhipanavasenāti attho.",
  "anya-e0103n:317_0": "Sukhumakaraṇasannissayo rāgo dukkhāya paṭipattiyā patiṭṭhaṃ na labhatīti āha “dukkhāpaṭipadañca",
  "anya-e0103n:317_1": "nissāya rāgo vūpasammatī”ti. Sallekho nāma sampajānassa hoti, satisampajaññe moho",
  "anya-e0103n:317_2": "apatiṭṭhova appamādasambhavatoti vuttaṃ “sallekhaṃ nissāya appamattassa moho pahīyatī”ti.",
  "anya-e0103n:317_3": "Etthāti etesu dhutaṅgesu. Tatthāti araññarukkhamūlesu.",
  "anya-e0103n:318_0": "Sīsaṅgānīti sīsabhūtāni aṅgāni, paresampi kesañci nānantarikatāya, sukaratāya ca",
  "anya-e0103n:318_1": "saṅgaṇhanato uttamaṅgānīti attho. Asambhinnaṅgānīti kehici sambhedarahitāni, visuṃyeva",
  "anya-e0103n:318_2": "aṅgānīti vuttaṃ hoti. Kammaṭṭhānaṃ vaḍḍhati rāgacaritassa mohacaritassa dosacaritassāpi,",
  "anya-e0103n:318_3": "taṃ ekaccaṃ dhutaṅgaṃ sevantassāti adhippāyo. Hāyati kammaṭṭhānaṃ sukumārabhāvenalūkhapaṭipattiṃ",
  "anya-e0103n:318_4": "asahantassa. Vaḍḍhateva mahāpurisajātikassāti adhippāyo. Na vaḍḍhati kammaṭṭhānaṃ",
  "anya-e0103n:318_5": "upanissayarahitassa. Ekameva hi dhutaṅgaṃ yathā kilesadhunanaṭṭhena, evaṃ cetanāsabhāvattā.",
  "anya-e0103n:318_6": "Tenāha “samādānacetanā”ti.",
  "anya-e0103n:319_0": "Terasāpi dhutaṅgāni samādāya pariharantānaṃ puggalānaṃ vasena “dvācattālīsa hontī”ti",
  "anya-e0103n:319_1": "vatvā bhikkhūnaṃ terasannampi pariharaṇassa ekajjhaṃyeva sambhavaṃ dassetuṃ “sace",
  "anya-e0103n:319_2": "hī”tiādi vuttaṃ. Tattha “ekappahārena sabbadhutaṅgāni paribhuñjituṃ sakkotī”ti vuttaṃ.",
  "anya-e0103n:319_3": "Kathaṃ abbhokāse viharantassa rukkhamūlikaṅgaṃ? “Channaṃ paṭikkhipāmi, rukkhamūlikaṅgaṃ",
  "anya-e0103n:319_4": "samādiyāmī”ti vacanato channe aruṇaṃ uṭṭhāpitamatte dhutaṅgaṃ bhijjati, na abbhokāse,",
  "anya-e0103n:319_5": "tasmā bhedahetuno abhāvena tampi arogameva. Tathā senāsanaloluppassa abhāvena yathāsanthatikaṅganti",
  "anya-e0103n:319_6": "daṭṭhabbaṃ. Āraññikaṅgaṃ gaṇamhā ohīyanasikkhāpadena paṭikkhittaṃ, khalupacchābhattikaṅgaṃ",
  "anya-e0103n:319_7": "anatirittabhojanasikkhāpadena. Pavāritāya hi bhikkhuniyā atirittaṃ katvā bhuñjituṃ",
  "anya-e0103n:319_8": "na labbhati. Kappiye ca vatthusmiṃ lolatāpahānāya dhutaṅgasamādānaṃ, na akappiye,",
  "anya-e0103n:319_9": "sikkhāpadeneva paṭikkhittattā. Aṭṭheva honti bhikkhuniyā saṃkaccikacīvarādīhi saddhiṃ",
  "anya-e0103n:319_10": "pañcapi ticīvarasaṅkhameva gacchantīti katvā. Yathāvuttesūti bhikkhūnaṃ vuttesu terasasu",
  "anya-e0103n:319_11": "ticīvarādhiṭṭhānavinayakammābhāvato ṭhapetvā tecīvarikaṅgaṃ dvādasa sāmaṇerānaṃ.",
  "anya-e0103n:319_12": "Sattāti bhikkhunīnaṃ vuttesu aṭṭhasu ekaṃ pahāya satta ticīvarādhiṭṭhānavinayakammābhāvato.",
  "anya-e0103n:319_13": "“Ṭhapetvā tecīvarikaṅga”nti hi imaṃ anuvattamānameva katvā “satta sikkhamānasāmaṇerīna”nti",
  "anya-e0103n:319_14": "vuttaṃ. Patirūpānīti upāsakabhāvassa anucchavikāni.",
  "anya-e0103n:320": "Dhutaṅganiddesavaṇṇanā niṭṭhitā.",
  "anya-e0103n:321": "Iti dutiyaparicchedavaṇṇanā.",
  "anya-e0103n:322": "3. Kammaṭṭhānaggahaṇaniddesavaṇṇanā",
  "anya-e0103n:323_0": "38. Appicchatādīhīti appicchatāsantuṭṭhisallekhapavivekāpacayavīriyārambhādīhi. Pariyodāteti",
  "anya-e0103n:323_1": "suvisuddhe nirupakkilese. Imasmiṃ sīleti yathāvutte catupārisuddhisīle. “Cittaṃ bhāvaya”nti",
  "anya-e0103n:323_2": "imameva desanaṃ sandhāyāha “atisaṅkhepadesitattā”ti. Ko samādhīti sarūpapucchā. Kenaṭṭhena",
  "anya-e0103n:323_3": "samādhīti kena atthena samādhīti vuccati, “samādhī”ti padaṃ kaṃ abhidheyyatthaṃ nissāya",
  "anya-e0103n:323_4": "pavattanti attho. Katividhoti pabhedapucchā.",
  "anya-e0103n:324_0": "“Ko samādhī”ti kāmañcāyaṃ sarūpapucchā, vibhāgavantānaṃ pana sarūpavibhāvanaṃ vibhāgadassanamukheneva",
  "anya-e0103n:324_1": "hotīti vibhāgo tāva anavasesato dassetabbo. Taṃdassane ca ayamādīnavoti dassetuṃ",
  "anya-e0103n:324_2": "“samādhi bahuvidho”tiādi vuttaṃ. Tattha bahuvidhoti kusalādivasena anekavidho. Nānappakārakoti",
  "anya-e0103n:324_3": "ālambanamanasikārachandapaṇidhiadhimokkhaabhinīhārasaññānānattādinānappakāro. Na",
  "anya-e0103n:324_4": "sādheyyāti lokiyasamādhissa bhāvanā idha adhippetattho, tañca na sādheyya. Jhānavimokkhādīsu",
  "anya-e0103n:324_5": "hi samādhiṃ uddharitvā tassa labbhamānehi vibhāgehi vissajjane kariyamāne jhānavibhaṅgādīsu",
  "anya-e0103n:324_6": "āgato sabbo samādhipabhedo vissajjetabbo siyā. Tathā ca sati yvāyaṃ lokiyasamādhissa",
  "anya-e0103n:324_7": "bhāvanāvidhi adhippeto, tassa vissajjanāya okāsova na bhaveyya. Kiñca yenassa tikacatukkajhānikena",
  "anya-e0103n:324_8": "hīnādibhedabhinnena pavattivibhāgena brahmapārisajjādivasena navavidho, pañcamajjhānikena",
  "anya-e0103n:324_9": "vehapphalādivasena dasavidho vā ekādasavidho vā bhavappabhedo nippajjati. Svāssa",
  "anya-e0103n:324_10": "pavattivibhāgo ayaṃ soti niddhāretvā vuccamāno vikkhepāya siyā, yathā taṃ avisaye.",
  "anya-e0103n:324_11": "Tenāha “uttari ca vikkhepāya saṃvatteyyā”ti. Kusalacittekaggatāti kusalā anavajjasukhavipākalakkhaṇā cittekaggatā.",
  "anya-e0103n:325_0": "Cittacetasikānaṃ samaṃ avisāravasena sampiṇḍentassa viya ādhānaṃ samādhānaṃ. Avisāralakkhaṇo",
  "anya-e0103n:325_1": "hi samādhi, sampiṇḍanaraso ca. Sammā avikkhipanavasena ādhānaṃ samādhānaṃ. Avikkhepalakkhaṇo",
  "anya-e0103n:325_2": "vā hi samādhi, vikkhepaviddhaṃsanaraso cāti. Svāyaṃ yasmā ekārammaṇe cittassa ṭhitihetu,",
  "anya-e0103n:325_3": "tasmā “ṭhapananti vuttaṃ hotī”ti āha. Tathā hesa “cittassa ṭhiti saṇṭhiti avaṭṭhitī”ti",
  "anya-e0103n:325_4": "niddiṭṭho. Ekārammaṇaggahaṇañcettha samādhissa santānaṭṭhitibhāvadassanatthaṃ. Tathā",
  "anya-e0103n:325_5": "hissa aṭṭhakathāyaṃ dīpacciṭṭhiti nidassitā. Ānubhāvenāti balena, paccayabhāvenāti",
  "anya-e0103n:325_6": "attho. Avikkhipamānāti na vikkhipamānā vūpasamamānā. Upasamapaccupaṭṭhāno hi samādhi.",
  "anya-e0103n:325_7": "Etenassa vikkhepapaṭipakkhataṃ dasseti. Avippakiṇṇāti avisaṭā. Etena avisāralakkhaṇataṃ.",
  "anya-e0103n:326_0": "Sayaṃ na vikkhipati, sampayuttā vā na vikkhipanti etenāti avikkhepo, so lakkhaṇaṃ",
  "anya-e0103n:326_1": "etassāti avikkhepalakkhaṇo. Vikkhepaṃ viddhaṃseti, tathā vā sampajjatīti vikkhepaviddhaṃsanaraso.",
  "anya-e0103n:326_2": "Uddhacce avikampanavasena paccupatiṭṭhati, sampayuttānaṃ vā taṃ paccupaṭṭhapetīti",
  "anya-e0103n:326_3": "avikampanapaccupaṭṭhāno. Sukhanti nirāmisaṃ sukhaṃ daṭṭhabbaṃ.",
  "anya-e0103n:327_0": "39. Avikkhepalakkhaṇaṃ nāma samādhissa āveṇiko sabhāvo, na tenassa koci vibhāgo labbhatīti",
  "anya-e0103n:327_1": "āha “avikkhepalakkhaṇena tāva ekavidho”ti. Sampayuttadhamme ārammaṇe appento viya",
  "anya-e0103n:327_2": "pavattatīti vitakko appanā. Tathā hi so “appanā byappanā”ti niddiṭṭho. Tappamukhatāvasena",
  "anya-e0103n:327_3": "pana sabbasmiṃ mahaggatānuttare jhānadhamme “appanā”ti aṭṭhakathāvohāro. Tathā tassa",
  "anya-e0103n:327_4": "anuppattiṭṭhānabhūte parittajhāne upacāravohāro. Gāmādīnaṃ samīpaṭṭhāne gāmūpacārādisamaññā",
  "anya-e0103n:327_5": "viyāti āha “upacārappanāvasena duvidho”ti. Idha pana samādhivasena veditabbaṃ. Lujjanapalujjanaṭṭhena",
  "anya-e0103n:327_6": "lokoti vuccati vaṭṭaṃ, tappariyāpannatāya loke niyutto, tattha vā viditoti lokiyo.",
  "anya-e0103n:327_7": "Tattha apariyāpannatāya lokato uttaro uttiṇṇoti lokuttaro. Kāmañcettha lokiyasamādhi",
  "anya-e0103n:327_8": "bhāvetabbabhāvena gayhati, ubhayaṃ pana ekajjhaṃ gahetvā tato itaraṃ niddhāretuṃ",
  "anya-e0103n:327_9": "“lokiyalokuttaravasena duvidho”ti vuttaṃ. Sappītikanippītikavasenāti saha pītiyā",
  "anya-e0103n:327_10": "vattatīti sappītiko, pītisampayutto. Natthi etassa pītīti nippītiko, pītivippayutto.",
  "anya-e0103n:327_11": "Tesaṃ vasena. Sukhena saha ekuppādādibhāvaṃ gatoti sukhasahagato, sukhasampayuttoti",
  "anya-e0103n:327_12": "attho. Upekkhāsahagatepi eseva nayo. Upekkhāti cettha adukkhamasukhavedanā adhippetā.",
  "anya-e0103n:327_13": "Sā hi sukhadukkhākārapavattiṃ upekkhati majjhattākārasaṇṭhitattā. Sukhasahagata-padena",
  "anya-e0103n:327_14": "cettha sappītiko, nippītikekadeso ca saṅgahito, upekkhāsahagata-padena pana nippītikekadesovāti",
  "anya-e0103n:327_15": "ayametesaṃ padānaṃ viseso.",
  "anya-e0103n:328_0": "Sabhāvato, paccayato, phalato ca majjhimapaṇītehi nihīno, tesaṃ vā guṇehi parihīnoti",
  "anya-e0103n:328_1": "hīno, attano paccayehi padhānabhāvaṃ nīto paṇīto, ubhinnaṃ majjhe bhavo majjhimo.",
  "anya-e0103n:328_2": "Sampayogavasena pavattamānena saha vitakkena savitakko, saha vicārena savicāro, savitakko",
  "anya-e0103n:328_3": "ca so savicāro cāti savitakkasavicāro. Ādi-saddena avitakkavicāramatto, avitakkāvicāro",
  "anya-e0103n:328_4": "ca gahito. Tattha vicārato uttari vitakkena sampayogābhāvato avitakko ca so vicāramatto",
  "anya-e0103n:328_5": "cāti avitakkavicāramatto. Visesanivattiattho vā matta-saddo. Savitakkasavicāro hi",
  "anya-e0103n:328_6": "samādhi vitakkavisiṭṭhena vicārena savicāro, ayaṃ pana vicāramattena vitakkasaṅkhātavisesarahitena,",
  "anya-e0103n:328_7": "tasmā avitakkavicāramatto. Atha vā bhāvanāya pahīnattā vitakkābhāvenāyaṃ vicāramatto,",
  "anya-e0103n:328_8": "na vicārato aññassa attano sampayuttadhammassa kassaci abhāvāti dassetuṃ avitakka-vacanena",
  "anya-e0103n:328_9": "vicāramatta-padaṃ visesetvā vuttaṃ. Ubhayarahito avitakkāvicāro. Pītisahagatādivasenāti",
  "anya-e0103n:328_10": "pītisahagatasukhasahagataupekkhāsahagatavasena. Yadettha vattabbaṃ, taṃ sukhasahagataduke",
  "anya-e0103n:328_11": "vuttanayameva. Paṭipakkhehi samantato khaṇḍitattā paritto. Parittanti vā appamattakaṃ",
  "anya-e0103n:328_12": "vuccati, ayampi appānubhāvatāya paritto viyāti paritto. Kilesavikkhambhanato, vipulaphalato,",
  "anya-e0103n:328_13": "dīghasantānato ca mahantabhāvaṃ gato, mahantehi vā uḷāracchandādīhi gato paṭipannoti",
  "anya-e0103n:328_14": "mahaggato. Ārammaṇakaraṇavasenāpi natthi etassa pamāṇakaradhammā, tesaṃ vā paṭipakkhoti appamāṇo.",
  "anya-e0103n:329_0": "Paṭipajjati jhānaṃ etāyāti paṭipadā, pubbabhāgabhāvanā. Dukkhā kicchā paṭipadā etassāti",
  "anya-e0103n:329_1": "dukkhāpaṭipado. Pakatipaññāya abhivisiṭṭhattā abhiññā nāma appanāvahā bhāvanāpaññā,",
  "anya-e0103n:329_2": "dandhā mandā abhiññā etassāti dandhābhiñño. Dukkhāpaṭipado ca so dandhābhiñño cāti",
  "anya-e0103n:329_3": "dukkhāpaṭipadādandhābhiñño, samādhi. Tadādivasena. Catujhānaṅgavasenāti catunnaṃ",
  "anya-e0103n:329_4": "jhānānaṃ aṅgabhāvavasena, catukkanayavasena cetaṃ vuttaṃ. Hānabhāgiyādivasenāti hānakoṭṭhāsikādivasena.",
  "anya-e0103n:330": "Samādhiekakadukavaṇṇanā",
  "anya-e0103n:331_0": "Channaṃ anussatiṭṭhānānanti buddhānussatiādīnaṃ channaṃ anussatikammaṭṭhānānaṃ. Imesaṃ",
  "anya-e0103n:331_1": "vasenāti imesaṃ dasannaṃ kammaṭṭhānānaṃ vasena. “Pubbabhāge ekaggatā”ti iminā appanāya",
  "anya-e0103n:331_2": "upakārakanānāvajjanupacārassapi saṅgaho daṭṭhabbo, na ekāvajjanasseva. Appanāsamādhīnanti",
  "anya-e0103n:331_3": "upakattabbaupakārakasambandhe sāmivacanaṃ “purisassa attho”tiādīsu viya. Parikammanti",
  "anya-e0103n:331_4": "gotrabhu. Aparitto samādhīti dassetuṃ “paṭhamassa jhānassā”tiādi vuttaṃ.",
  "anya-e0103n:332_0": "Tīsu bhūmīsūti kāmarūpārūpabhūmīsu. Kusalacittekaggatāya adhippetattā “ariyamaggasampayuttā”ti",
  "anya-e0103n:332_1": "vuttaṃ. Siyā sappītiko, siyā nippītikoti aniyamavacanaṃ upacārasamādhisāmaññena sabbesampi",
  "anya-e0103n:332_2": "vā jhānānaṃ nānāvajjanavīthiyaṃ upacārasamādhi siyā sappītiko, siyā nippītiko. Ekāvajjanavīthiyaṃ",
  "anya-e0103n:332_3": "pana ādito dukatikajjhānānaṃ upacārasamādhi sappītikova, itaresaṃ nippītikova, visabhāgavedanassa",
  "anya-e0103n:332_4": "cittassa āsevanapaccayatābhāvato, ekavīthiyaṃ vedanāparivattanābhāvato ca. Siyā sukhasahagato,",
  "anya-e0103n:332_5": "siyā upekkhāsahagatoti etthāpi vuttanayeneva attho veditabbo. Tattha pana “dukatikajjhānāna”nti",
  "anya-e0103n:332_6": "vuttaṃ, idha “tikacatukkajjhānāna”nti vattabbaṃ.",
  "anya-e0103n:333": "Samādhitikavaṇṇanā",
  "anya-e0103n:334_0": "Paṭiladdhamattoti adhigatamatto anāsevito abahulīkato. So hi paridubbalabhāvena hīno",
  "anya-e0103n:334_1": "hoti. Nātisubhāvitoti ativiya paguṇabhāvaṃ apāpito. Subhāvitoti suṭṭhu bhāvito sammadeva",
  "anya-e0103n:334_2": "paguṇataṃ upanīto. Tenāha “vasippatto”ti. Chandādīnaṃ hīnatādivasenāpi imesaṃ hīnāditā",
  "anya-e0103n:334_3": "veditabbā. Tathā hi uḷārapuññaphalakāmatāvasena pavattito hīno, lokiyābhiññāsampādanāya",
  "anya-e0103n:334_4": "pavattito majjhimo, vivekakāmatāya ariyabhāve ṭhitena pavattito paṇīto. Attahitāya",
  "anya-e0103n:334_5": "bhavasampattiatthaṃ pavattito vā hīno, kevalaṃ alobhajjhāsayena pavattito majjhimo,",
  "anya-e0103n:334_6": "parahitāya pavattito paṇīto. Vaṭṭajjhāsayena vā pavattito hīno, vivekajjhāsayena",
  "anya-e0103n:334_7": "pavattito majjhimo, vivaṭṭajjhāsayena lokuttarapādakatthaṃ pavattito paṇīto.",
  "anya-e0103n:335_0": "Saddhiṃ upacārasamādhināti sabbesampi jhānānaṃ upacārasamādhinā saha. Vitakkamatteyeva",
  "anya-e0103n:335_1": "ādīnavaṃ disvāti vitakkeyeva oḷārikato upaṭṭhahante “cittassa khobhakaradhammo aya”nti",
  "anya-e0103n:335_2": "ādīnavaṃ disvā vicārañca santato manasi karitvā. Tenāha “vicāre adisvā”ti. Taṃ sandhāyāti",
  "anya-e0103n:335_3": "taṃ evaṃ paṭiladdhaṃ samādhiṃ sandhāya. Etaṃ “avitakkavicāramatto samādhī”ti dutiyapadaṃ",
  "anya-e0103n:335_4": "vuttaṃ. Tīsūti ādito tīsu.",
  "anya-e0103n:336_0": "Tesvevāti tesu eva catukkapañcakanayesu. Tatiye catuttheti catukkanaye tatiye, pañcakanaye",
  "anya-e0103n:336_1": "catuttheti yojetabbaṃ. Avasāneti dvīsupi nayesu pariyosānajjhāne. Yathākkamaṃ catutthe,",
  "anya-e0103n:336_2": "pañcame vā. Pītisukhasahagato vāti etthāpi heṭṭhā vuttanayeneva attho veditabbo.",
  "anya-e0103n:336_3": "Ettha ca satipi pītisahagatassāpi samādhissa sukhasahagatatte tīṇipi padāni asaṅkarato",
  "anya-e0103n:336_4": "dassetuṃ nippītikasukhato sappītikasukhassa visesadassanatthaṃ satthu pītitikadesanāti",
  "anya-e0103n:336_5": "nippītikasseva sukhassa vasena sukhasahagato samādhi gahitoti daṭṭhabbo.",
  "anya-e0103n:337_0": "Upacārabhūmiyanti upacārajjhānasampayuttacittuppāde. Cittuppādo hi sahajātadhammānaṃ",
  "anya-e0103n:337_1": "uppattiṭṭhānatāya “bhūmī”ti vuccati “sukhabhūmiyaṃ kāmāvacare”tiādīsu viya. Paritto",
  "anya-e0103n:337_2": "samādhi kāmāvacarabhāvato.",
  "anya-e0103n:338": "Samādhicatukkavaṇṇanā",
  "anya-e0103n:339_0": "Paṭhamasamannāhāro bhāvanaṃ ārabhantassa “pathavī pathavī”tiādinā kammaṭṭhāne paṭhamābhiniveso.",
  "anya-e0103n:339_1": "Tassa tassa jhānassa upacāranti nīvaraṇavitakkavicāranikantiādīnaṃ vūpasame thirabhūtaṃ",
  "anya-e0103n:339_2": "kāmāvacarajjhānaṃ. “Yāva appanā”ti iminā pubbabhāgapaññāya eva abhiññābhāvo vutto",
  "anya-e0103n:339_3": "viya dissatīti vadanti. Appanāpaññā pana abhiññāva. Yadaggena hi pubbabhāgapaññāya",
  "anya-e0103n:339_4": "dandhasīghatā, tadaggena appanāpaññāyapīti. Samudācāragahaṇatāyāti samudācārassa",
  "anya-e0103n:339_5": "gahaṇabhāvena, pavattibāhullatoti attho. Asukhāsevanāti kasirabhāvanā.",
  "anya-e0103n:340_0": "Palibodhupacchedādīnīti ādi-saddena bhāvanāvidhānāparihāpanādiṃ saṅgaṇhāti. Asappāyasevīti",
  "anya-e0103n:340_1": "upacārādhigamato pubbe asappāyasevitāya dukkhā paṭipadā. Pacchā asappāyasevitāya",
  "anya-e0103n:340_2": "dandhā abhiññā hoti. Sappāyasevinoti etthāpi eseva nayo. Pubbabhāgeti upacārajjhānādhigamato",
  "anya-e0103n:340_3": "orabhāge. Aparabhāgeti tato uddhaṃ. Tassa vomissakatāti yo pubbabhāge asappāyaṃ sevitvā",
  "anya-e0103n:340_4": "aparabhāge sappāyasevī, tassa dukkhā paṭipadā khippābhiññā. Itarassa sukhā paṭipadā",
  "anya-e0103n:340_5": "dandhābhiññā hoti. Evaṃ paṭhamacatutthānaṃ vomissakatāya dutiyatatiyāti attho. Akatapalibodhupacchedassa",
  "anya-e0103n:340_6": "saparipanthatāya paṭipadā dukkhā hoti, itarassa sukhā. Asampāditaappanākosallassa",
  "anya-e0103n:340_7": "ñāṇassa avisadatāya dandhā abhiññā hoti, visadatāya khippā abhiññā.",
  "anya-e0103n:341_0": "Taṇhāavijjāvasenāti taṇhāavijjānaṃ abhibhavānabhibhavavasena. Samathavipassanādhikāravasenāti",
  "anya-e0103n:341_1": "samathavipassanāsu asato, sato ca adhikārassa vasena. Taṇhāya samādhissa ujupaṭipakkhattā",
  "anya-e0103n:341_2": "sā samathapaṭipadāya paripanthinīti āha “taṇhābhibhūtassa hi dukkhā paṭipadā hotī”ti.",
  "anya-e0103n:341_3": "Abhibhavo cassā itarakilesehi adhikatāya anabhibhūtassa taṇhāyāti adhikārato veditabbaṃ.",
  "anya-e0103n:341_4": "Tathā avijjā paññāya ujupaṭipakkhāti tadabhibhūtassa dandhābhiññatā vuttā. Akatādhikāroti",
  "anya-e0103n:341_5": "bhavantare akataparicayo yathā paguṇaṃ katvā vissaṭṭhagantho appamattakena payogena",
  "anya-e0103n:341_6": "suppavatti vācuggatova hoti, evaṃ pubbe kataparicayassa bhāvanā appakasireneva ijjhatīti",
  "anya-e0103n:341_7": "āha “katādhikārassa sukhā”ti. Svāyaṃ akato, kato ca adhikāro samathanissito paṭipadāyaṃ",
  "anya-e0103n:341_8": "vutto samādhippadhānattā paṭipadāya. Vipassanānissito abhiññāyaṃ ñāṇappadhānattā",
  "anya-e0103n:341_9": "appanāya. Kilesindriyavasenāti tikkhātikkhānaṃ kilesindriyānaṃ vasena. Tenāha “tibbakilesassā”tiādi.",
  "anya-e0103n:341_10": "Tattha kilesā kāmacchandādayo, indriyāni saddhādīni.",
  "anya-e0103n:342_0": "Yathāvuttā paṭipadābhiññā puggalādhiṭṭhānāti dhammaniddesampi puggalādhiṭṭhānamukhena",
  "anya-e0103n:342_1": "dassetuṃ “yo puggalo”tiādi vuttaṃ. Appaguṇoti na subhāvito vasībhāvaṃ apāpito. Tenāha",
  "anya-e0103n:342_2": "“uparijhānassa paccayo bhavituṃ na sakkotī”ti. Ayaṃ parittoti ayaṃ samādhi appānubhāvatāya",
  "anya-e0103n:342_3": "paritto. Avaḍḍhiteti ekaṅguladvaṅgulamattampi na vaḍḍhite yathāupaṭṭhite ārammaṇe.",
  "anya-e0103n:342_4": "Ekaṅgulamattampi hi vaḍḍhitaṃ appamāṇamevāti vadanti. “Paguṇo subhāvito”ti vatvā",
  "anya-e0103n:342_5": "“uparijhānassa paccayo bhavituṃ sakkotī”ti iminā yathā paguṇopi uparijhānassa paccayo",
  "anya-e0103n:342_6": "bhavituṃ asakkonto samādhi parittoyeva hoti, na appamāṇo, evaṃ ñāṇuttarassa ekāsaneneva",
  "anya-e0103n:342_7": "uparijhānanibbattanenāti subhāvitopi uparijhānassa paccayabhāvasaṅkhātāya subhāvitakiccasiddhiyā",
  "anya-e0103n:342_8": "“appamāṇo”tveva vuccati. Apare pana sace subhāvito paguṇo vasībhāvaṃ patto uparijhānassa",
  "anya-e0103n:342_9": "paccayo ahontopi appamāṇo eva, pamāṇakarānaṃ rāgādipaṭipakkhānaṃ suvidūrabhāvatoti",
  "anya-e0103n:342_10": "vadanti. Vuttalakkhaṇavomissatāyāti yo appaguṇo uparijhānassa paccayo bhavituṃ na",
  "anya-e0103n:342_11": "sakkoti, vaḍḍhite ārammaṇe pavatto, ayaṃ paritto appamāṇārammaṇo. Yo pana paguṇo",
  "anya-e0103n:342_12": "uparijhānassa paccayo bhavituṃ sakkoti, avaḍḍhite ārammaṇe pavatto, ayaṃ appamāṇo",
  "anya-e0103n:342_13": "parittārammaṇoti evaṃ paṭhamacatutthasamādhīnaṃ vuttalakkhaṇassa vomissakabhāvena",
  "anya-e0103n:342_14": "dutiyatatiyasamādhisaṅgāhako vomissakanayo veditabbo.",
  "anya-e0103n:343_0": "Tatoti tato paṭhamajjhānato uddhaṃ. Virattapītikanti atikkantapītikaṃ vā jigucchitapītikaṃ",
  "anya-e0103n:343_1": "vā. Avayavo samudāyassa aṅganti vuccati, “senaṅgaṃ rathaṅga”ntiādīsu viyāti āha “catunnaṃ",
  "anya-e0103n:343_2": "jhānānaṃ aṅgabhūtā cattāro samādhī”ti.",
  "anya-e0103n:344_0": "Hānaṃ bhajatīti hānabhāgiyo, hānabhāgo vā etassa atthīti hānabhāgiyo, parihānakoṭṭhāsikoti",
  "anya-e0103n:344_1": "attho. Ālayassa apekkhāya apariccajanato ṭhitiṃ bhajatīti ṭhitibhāgiyo. Visesaṃ bhajatīti",
  "anya-e0103n:344_2": "visesabhāgiyo. Paccanīkasamudācāravasenāti tassa tassa jhānassa paccanīkānaṃ nīvaraṇavitakkavicārādīnaṃ",
  "anya-e0103n:344_3": "pavattivasena. Tadanudhammatāyāti tadanurūpabhūtāya satiyā. Saṇṭhānavasenāti saṇṭhahanavasena",
  "anya-e0103n:344_4": "patiṭṭhānavasena. “Sā pana tadassādasaṅkhātā, tadassādasampayuttakkhandhasaṅkhātā",
  "anya-e0103n:344_5": "vā micchāsatī”ti sammohavinodaniyaṃ vuttaṃ. Tattha sāpekkhassa upari visesaṃ nibbattetuṃ",
  "anya-e0103n:344_6": "asakkuṇeyyattā avigatanikantikā taṃtaṃpariharaṇasatītipi vattuṃ vaṭṭati. Evañca katvā",
  "anya-e0103n:344_7": "“satiyā vā nikantiyā vā”ti vikappavacanañca yuttaṃ hoti. Visesādhigamavasenāti visesādhigamassa",
  "anya-e0103n:344_8": "paccayabhāvavasena, visesaṃ vā adhigacchati etenāti visesādhigamo, tassa vasena.",
  "anya-e0103n:344_9": "Nibbidāsahagatasaññāmanasikārasamudācāravasenāti ādīnavadassanapubbaṅgamanibbindanañāṇasampayuttasaññāya",
  "anya-e0103n:344_10": "ca ābhogassa ca pavattivasena. Nibbedhabhāgiyatāti saccānaṃ nibbijjhanapakkhikatā",
  "anya-e0103n:344_11": "vipassanāya saṃvattatīti attho.",
  "anya-e0103n:345_0": "Kāmasahagatāti kāmārammaṇā, kāmasaññāhi vā vokiṇṇā. Avitakkasahagatāti “kathaṃ nu",
  "anya-e0103n:345_1": "kho me avitakkaṃ jhānaṃ bhaveyyā”ti evaṃ avitakkārammaṇā avitakkavisayā. Kāmañcāyaṃ",
  "anya-e0103n:345_2": "“paṭhamassa jhānassā”tiādiko pāṭho paññāvasena āgato, samādhissāpi panettha saṅgaho",
  "anya-e0103n:345_3": "atthevāti udāharaṇassa sātthakataṃ dassetuṃ “tāya pana paññāya sampayuttā samādhīpi",
  "anya-e0103n:345_4": "cattāro hontī”ti tesaṃ vasena evaṃ vuttanti attho.",
  "anya-e0103n:346_0": "Bhāvanāmayassa samādhissa idhādhippetattā upacārekaggatā “kāmāvacaro samādhī”ti vuttaṃ.",
  "anya-e0103n:346_1": "Adhipatiṃ karitvāti “chandavato ce samādhi hoti, mayhampi evaṃ hotī”ti chandaṃ adhipatiṃ,",
  "anya-e0103n:346_2": "chandaṃ dhuraṃ jeṭṭhakaṃ pubbaṅgamaṃ katvā. Labhati samādhinti evaṃ yaṃ samādhiṃ",
  "anya-e0103n:346_3": "labhati, ayaṃ vuccati chandasamādhi, chandādhipatisamādhīti attho. Evaṃ vīriyasamādhiādayopi veditabbā.",
  "anya-e0103n:347_0": "Catukkabhedeti catukkavasena samādhippabhedaniddese. Aññattha sampayogavasena vicārena",
  "anya-e0103n:347_1": "saha vattamāno vitakko pañcakanaye dutiyajjhāne viyojitopi na suṭṭhu viyojitoti,",
  "anya-e0103n:347_2": "tena saddhiṃyeva vicārasamatikkamaṃ dassetuṃ vuttaṃ “vitakkavicārātikkamena tatiya”nti.",
  "anya-e0103n:347_3": "Dvidhā bhinditvā catukkabhede vuttaṃ dutiyaṃ jhānanti yojanā. Pañcajhānaṅgavasenāti",
  "anya-e0103n:347_4": "pañcannaṃ jhānānaṃ aṅgabhāvavasena samādhissa pañcavidhatā veditabbā.",
  "anya-e0103n:348_0": "40. Vibhaṅgeti ñāṇavibhaṅge. Tattha hi “jhānavimokkhasamādhisamāpattīnaṃ saṃkilesavodāna”nti,",
  "anya-e0103n:348_1": "ettha “saṃkilesa”ntiādi vuttaṃ. Tattha hānabhāgiyo dhammoti apaguṇehi paṭhamajjhānādīhi",
  "anya-e0103n:348_2": "vuṭṭhitassa saññāmanasikārānaṃ kāmādianupakkhandanaṃ. Visesabhāgiyo dhammoti paguṇehi",
  "anya-e0103n:348_3": "paṭhamajjhānādīhi vuṭṭhitassa saññāmanasikārānaṃ dutiyajjhānādianupakkhandanaṃ. Tenāha",
  "anya-e0103n:348_4": "“paṭhamassa jhānassa lābhi”ntiādi. Tassattho – apaguṇassa paṭhamassa jhānassa lābhīnaṃ",
  "anya-e0103n:348_5": "tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti codenti",
  "anya-e0103n:348_6": "tudanti, tassa kāmānupakkhandānaṃ saññāmanasikārānaṃ vasena sā paṭhamajjhānapaññā",
  "anya-e0103n:348_7": "hāyati, tasmā hānabhāginī paññā. Avitakkasahagatāti avitakkaṃ dutiyaṃ jhānaṃ santato",
  "anya-e0103n:348_8": "paṇītato manasi karoto ārammaṇavasena avitakkasahagatā samudācaranti paguṇapaṭhamajjhānato",
  "anya-e0103n:348_9": "vuṭṭhitaṃ dutiyajjhānādhigamatthāya codenti tudanti, tassa dutiyajjhānānupakkhandānaṃ",
  "anya-e0103n:348_10": "saññāmanasikārānaṃ vasena paṭhamajjhānapaññā visesabhūtassa dutiyajjhānassa uppattiyā",
  "anya-e0103n:348_11": "padaṭṭhānatāya visesabhāginī paññā. Taṃsampayutto samādhi idhādhippeto. Iminā nayenāti",
  "anya-e0103n:348_12": "iminā paṭhamajjhāne vuttena vidhinā dutiyajjhānādīsupi hānabhāgiyadhammo, visesabhāgiyadhammo ca veditabbo.",
  "anya-e0103n:349": "Dasapalibodhavaṇṇanā",
  "anya-e0103n:350_0": "41. Ariyamaggasampayuttoti lokuttaraappamāṇaapariyāpannaggahaṇena lokiyehi asādhāraṇato,",
  "anya-e0103n:350_1": "sappītikādiggahaṇena sādhāraṇato ca ariyamaggasampayutto samādhi vutto. Bhāvito hoti",
  "anya-e0103n:350_2": "saññāya sampayuttattā. Tanti ariyamaggasamādhiṃ. Visunti paññābhāvanāya visuṃ katvā na vadāma.",
  "anya-e0103n:351_0": "Kammaṭṭhānabhāvanaṃ paribundheti uparodheti pavattituṃ na detīti palibodho ra-kārassa",
  "anya-e0103n:351_1": "la-kāraṃ katvā, paripanthoti attho. Upacchinditvāti samāpanena, saṅgahaṇena vā uparundhitvā,",
  "anya-e0103n:351_2": "apalibodhaṃ katvāti attho.",
  "anya-e0103n:352_0": "Āvasanti etthāti āvāso. Paricchedavasena veṇiyati dissatīti pariveṇaṃ. Vihāre bhikkhūnaṃ",
  "anya-e0103n:352_1": "taṃ taṃ vasanaṭṭhānaṃ. Svāyaṃ āvāso. Navakammādīsūti ādi-saddena āvāsassa tadaññaṃ",
  "anya-e0103n:352_2": "abhivuddhikāraṇaṃ saṅgaṇhāti. Kāraṇenāti “chāyūdakasampannaṃ sulabhabhikkha”ntiādinā",
  "anya-e0103n:352_3": "kāraṇena. Apekkhavāti sālayo.",
  "anya-e0103n:353_0": "Tatrāti tasmiṃ palibodhābhāve. Pācīnakhaṇḍarājinti puratthimadisāyaṃ pabbatakhaṇḍānaṃ",
  "anya-e0103n:353_1": "antare vanarājiṭṭhānaṃ. “Nāmā”ti iminā tassa padesassa ayaṃ samaññāti dasseti. Paṭisāmitamevāti",
  "anya-e0103n:353_2": "niccakālaṃ paṭisāmetvāva vihārato nikkhamāmīti dasseti. Dhātunidhānaṭṭhānanti kāyabandhanadhammakaraṇanhānasāṭikaakkhakadhātusaṅkhātānaṃ",
  "anya-e0103n:353_3": "paribhogasarīradhātūnaṃ nidahitaṭṭhānaṃ. Īdisassa ayaṃ thero viya alaggacittassa.",
  "anya-e0103n:353_4": "Etena “bhikkhunā nāma āvāse evarūpena bhavitabba”nti ovādo dinno hoti. Ito paresupi",
  "anya-e0103n:353_5": "vatthūsu eseva nayo.",
  "anya-e0103n:354_0": "Kulanti kulaggahaṇena kulamanussānaṃ gahaṇaṃ gāmaggahaṇena gāmavāsīnaṃ viya. Upaṭṭhākakulampīti",
  "anya-e0103n:354_1": "pi-saddena pageva ñātikulanti dasseti. Uddesatthanti uddisāpanatthaṃ, pāṭhaṃ uddisāpetvā",
  "anya-e0103n:354_2": "sajjhāyitunti attho. Idhevāti imasmiṃyeva padese, yattha katthaci vihāreti attho.",
  "anya-e0103n:354_3": "Taṃ vihāranti taṃ koraṇḍakavihāraṃ.",
  "anya-e0103n:355_0": "Upagatoti vassaṃ upagato. Sadāti gatakālato pabhuti visesato pavāritadivasato paṭṭhāya",
  "anya-e0103n:355_1": "sabbadā divase divase. Paridevamānāti taṃtaṃvilapanavasena vividhaṃ paridevantī.",
  "anya-e0103n:355_2": "Sabbaṃ pavattinti attanā tattha diṭṭhakālato paṭṭhāya pacchā samāgamapariyosānaṃ",
  "anya-e0103n:355_3": "daharassa sabbaṃ pavattiṃ.",
  "anya-e0103n:356_0": "Kāyasakkhinti “passa ima”nti mukhapaṭiggāhakaṃ katvā. Rathavinītapaṭipadanti dasakathāvatthukittanapubbikaṃ",
  "anya-e0103n:356_1": "rathavinītūpamāhi vibhāvitaṃ rathavinītasutte āgataṃ sattavisuddhipaṭipadaṃ. Nālakapaṭipadanti",
  "anya-e0103n:356_2": "“moneyyaṃ te upaññissa”ntiādinā satthārā nālakattherassa desitapaṭipadaṃ. Tuvaṭakapaṭipadanti",
  "anya-e0103n:356_3": "“mūlaṃ papañcasaṅkhāyā”tiādinā bhagavatā desitapaṭipadaṃ. Tattha hi yathākkamaṃ –",
  "anya-e0103n:357": "“Na munī gāmamāgamma, kulesu sahasā care;",
  "anya-e0103n:358": "Ghāsesanaṃ chinnakatho, na vācaṃ payutaṃ bhaṇe”. ;",
  "anya-e0103n:359": "“Gāme ca nābhisajjeyya, lābhakamyā janaṃ na lapayeyyā”ti. –",
  "anya-e0103n:360": "Evamādikā paramappicchakathā āgatā. Catupaccayasantosabhāvanārāmatādīpakanti cīvarādīsu catūsu paccayesu santosassa, bhāvanārāmatāya ca pakāsakaṃ.",
  "anya-e0103n:361_0": "Labbhatīti lābho. Tenāha “cattāro paccayā”ti. Mahāparivāreti vipulaparivāre. Piṇḍapātaṃ",
  "anya-e0103n:361_1": "tāva dentā buddhapūjāpattacīvarādīni tassa parivārāni katvā denti, tathā cīvarādidānepi.",
  "anya-e0103n:361_2": "Bāhullikapiṇḍapātikāti piṇḍapātikā hutvā paccayabāhullikā. Vadantīti purimadivase",
  "anya-e0103n:361_3": "bhikkhāya āhiṇḍanakāle yathāsutaṃ vadanti. Niccabyāvaṭo upāsakādīnaṃ saṅgaṇhane.",
  "anya-e0103n:362_0": "Tassāti gaṇassa. Soti gaṇapalibodho. Evanti idāni vuccamānākārena gaṇavācakassa pariyesanampi",
  "anya-e0103n:362_1": "lahukameva icchitabbanti āha “yojanato paraṃ agantvā”ti. Attano kammanti samaṇadhammamāha.",
  "anya-e0103n:363_0": "Katākateti kate ca akate ca kamme jānanavasena ussukkaṃ āpajjitabbaṃ, katākateti",
  "anya-e0103n:363_1": "vā appake ca mahante ca kate, yathā “phalāphale”ti. Sace bahuṃ avasiṭṭhanti sambandho.",
  "anya-e0103n:363_2": "Bhārahārā saṅghakiccapariṇāyakā.",
  "anya-e0103n:364_0": "Pabbajjāpekkhoti sīhaḷadīpe kira kuladārakānaṃ pabbajjā āvāhavivāhasadisā, tasmā",
  "anya-e0103n:364_1": "taṃ paricchinnadivasaṃ atikkametuṃ na sakkā. “Sace taṃ alabhanto na sakkoti adhivāsetu”ntiādinā",
  "anya-e0103n:364_2": "samāpanena palibodhupacchedo vutto, byatirekato pana “sace taṃ alabhanto sakkoti",
  "anya-e0103n:364_3": "adhivāsetuṃ, araññaṃ pavisitvā samaṇadhammova kātabbo”ti ayamattho dassitoti saṅgahaṇena",
  "anya-e0103n:364_4": "palibodhupacchedo veditabbo. Esa nayo sesesupi.",
  "anya-e0103n:365": "Tathāti yathā upajjhāyo gilāno yāvajīvaṃ upaṭṭhātabbo, tathā upasampāditaantevāsiko attano kammavācaṃ vatvā upasampādito.",
  "anya-e0103n:366": "Yo koci rogoti mūlabhūto, anubandho vā attano uppanno. Anamataggeti anu anu amatagge anādimati.",
  "anya-e0103n:367_0": "“Gantho”ti iminā ganthapalibodho idha vuttoti āha “pariyattiharaṇa”nti. Sajjhāyādīhīti",
  "anya-e0103n:367_1": "sajjhāyadhāraṇaparicayapucchādīhi. Itarassāti abyāvaṭassa. Yassa ganthadhuraṃ vissajjetvā",
  "anya-e0103n:367_2": "ṭhitassāpi gantho vattateva, na tassa gantho palibodho. Yathā tamhi tamhi vatthumhi",
  "anya-e0103n:367_3": "āgatattherānaṃ, nāpi sabbena sabbaṃ aganthapasutassa. Majjhimapaṇṇāsako āgacchati,",
  "anya-e0103n:367_4": "suttapadesānaṃ vārānañca sadisatāya byāmuyhanato. Puna na olokessāmīti kammaṭṭhānaṃ",
  "anya-e0103n:367_5": "gahetvā ganthadhuraṃ vissajjemīti attho.",
  "anya-e0103n:368_0": "Gāmavāsikattherehīti anurādhapuravāsīhi. Anuggahetvāti aggahetvā tattha paricayaṃ",
  "anya-e0103n:368_1": "akatvā. Pañcanikāyamaṇḍaleti dīghāgamādike pañcapi nikāye sikkhitaparisāya. Parivattessāmīti",
  "anya-e0103n:368_2": "vaṇṇayissāmi. Suvaṇṇabherinti seṭṭhabheriṃ. Katamācariyānaṃ uggahoti katamesaṃ ācariyānaṃ",
  "anya-e0103n:368_3": "uggaho, kena parivattīyatīti adhippāyo. Ācariyamaggoti ācariyānaṃ kathāmaggo. Attano",
  "anya-e0103n:368_4": "ācariyānanti attano kathetuṃ yuttānaṃ ācariyānaṃ. Suvinicchitā sabbā tipiṭakapariyatti",
  "anya-e0103n:368_5": "etasmiṃ atthīti sabbapariyattiko, tepiṭakoti attho. Pīṭhe nisinno tato otaritvā bhūmiyaṃ",
  "anya-e0103n:368_6": "taṭṭikāya nisīditvā. Gatakassāti paṭipattigamanena gatassa diṭṭhasaccassa. Cīvaraṃ",
  "anya-e0103n:368_7": "pārupitvāti ācariyassa apacitidassanatthaṃ parimaṇḍalaṃ cīvaraṃ pārupitvā. Sāṭheyyābhāvato",
  "anya-e0103n:368_8": "uju. Kāraṇākāraṇassa ājānanato ājānīyo.",
  "anya-e0103n:369_0": "Pothujjanikāti puthujjane bhavā. Dupparihārā bahuparissayatāya. Tathā hissā uttānaseyyakadārako,",
  "anya-e0103n:369_1": "taruṇasassañca nidassitaṃ. Vipassanāya palibodho samathayānikassa, na vipassanāyānikassa.",
  "anya-e0103n:369_2": "Yebhuyyena hi jhānalābhī samathayānikova hoti vipassanāsukhato. Itarenāti samathatthikena.",
  "anya-e0103n:369_3": "Avasesā nava palibodhā.",
  "anya-e0103n:370": "Kammaṭṭhānadāyakavaṇṇanā",
  "anya-e0103n:371_0": "42. Kammaṭṭhāne niyutto kammaṭṭhāniko, bhāvanamanuyuñjanto. Tena kammaṭṭhānikena.",
  "anya-e0103n:371_1": "Paricchinditvāti “imasmiṃ vihāre sabbe bhikkhū”ti evaṃ paricchinditvā. Sahavāsīnaṃ",
  "anya-e0103n:371_2": "bhikkhūnaṃ. Muducittatanti attani muducittataṃ janeti, ayañca sahavāsīnaṃ cittamaddavajananādiattho",
  "anya-e0103n:371_3": "“manussānaṃ piyo hotī”tiādinayappavattena mettānisaṃsasuttena dīpetabbo. Anolīnavuttiko",
  "anya-e0103n:371_4": "hoti sammāpaṭipattiyaṃ. Dibbānipi ārammaṇāni pageva itarāni. Sabbattha sabbasmiṃ",
  "anya-e0103n:371_5": "samaṇakaraṇīye, sabbasmiṃ vā kammaṭṭhānānuyoge. Pubbāsevanavasena atthayitabbaṃ.",
  "anya-e0103n:371_6": "Yogassa bhāvanāya anuyuñjanaṃ yogānuyogo, tadeva karaṇīyaṭṭhena kammaṃ, tassa yogānuyogakammassa",
  "anya-e0103n:371_7": "ṭhānaṃ nipphattihetu.",
  "anya-e0103n:372_0": "Niccaṃ pariharitabbattāti sabbatthakakammaṭṭhānaṃ viya ekadāva ananuyuñjitvā sabbakālaṃ",
  "anya-e0103n:372_1": "pariharaṇīyattā anuyuñjitabbattā. Evamādiguṇasamannāgatanti piyabhāvādīhi guṇehi",
  "anya-e0103n:372_2": "sampannaṃ. Kalyāṇamitto hi saddhāsampanno hoti sīlasampanno sutasampanno cāgasampanno",
  "anya-e0103n:372_3": "vīriyasampanno satisampanno samādhisampanno paññāsampanno. Tattha saddhāsampattiyā",
  "anya-e0103n:372_4": "saddahati tathāgatassa bodhiṃ, kammaphalañca, tena sammāsambodhiyā hetubhūtaṃ sattesu",
  "anya-e0103n:372_5": "hitesitaṃ na pariccajati. Sīlasampattiyā sattānaṃ piyo hoti garu bhāvanīyo codako",
  "anya-e0103n:372_6": "pāpagarahī vattā vacanakkhamo, sutasampattiyā saccapaṭiccasamuppādādipaṭisaṃyuttānaṃ",
  "anya-e0103n:372_7": "gambhīrānaṃ kathānaṃ kattā hoti, cāgasampattiyā appiccho hoti santuṭṭho pavivitto",
  "anya-e0103n:372_8": "asaṃsaṭṭho, vīriyasampattiyā āraddhavīriyo hoti attahitaparahitapaṭipattiyaṃ, satisampattiyā",
  "anya-e0103n:372_9": "upaṭṭhitassati hoti, samādhisampattiyā avikkhitto samāhitacitto, paññāsampattiyā",
  "anya-e0103n:372_10": "aviparītaṃ pajānāti. So satiyā kusalākusalānaṃ dhammānaṃ gatiyo samannesamāno paññāya",
  "anya-e0103n:372_11": "sattānaṃ hitāhitaṃ yathābhūtaṃ jānitvā samādhinā tattha ekaggacitto hutvā vīriyena",
  "anya-e0103n:372_12": "satte ahitaṃ nisedhetvā hite niyojeti. Tena vuttaṃ “piyo…pe… niyojakoti evamādiguṇasamannāgata”nti.",
  "anya-e0103n:373_0": "Taṃ pana kalyāṇamittaṃ paramukkaṃsagataṃ dassetuṃ “mamaṃ hī”tiādi vuttaṃ. Kārakabhāvaṃ",
  "anya-e0103n:373_1": "yogakammassa. Pakāseti attānaṃ paṭipattiyā amoghabhāvadassanena samuttejanāya, sampahaṃsanāya",
  "anya-e0103n:373_2": "ca, nanu kathesi paveṇipālanatthanti adhippāyo. Evarūpoti pesalo hutvā bahussuto.",
  "anya-e0103n:373_3": "Tantidharoti suttadharo tattha kehicipi asaṃhīro. Vaṃsānurakkhakoti buddhānubuddhavaṃsassa",
  "anya-e0103n:373_4": "anurakkhako. Paveṇipālakoti paveṇiyā ācariyuggahaṇassa anupālako. Ācariyamatikoti",
  "anya-e0103n:373_5": "ācariyamatiyaṃ niyutto tassā anativattanato. Na attanomatiṃ pakāseti kathetīti na",
  "anya-e0103n:373_6": "attanomatiko, attano matiṃ paggayha vattā na hotīti attho.",
  "anya-e0103n:374_0": "“Pubbe vuttakhīṇāsavādayo”tiādi ekaccakhīṇāsavato bahussutova kammaṭṭhānadāne seyyoti",
  "anya-e0103n:374_1": "dassanatthaṃ āraddhaṃ. Tattha pubbe vuttakhīṇāsavādayoti “yaṃ kammaṭṭhānaṃ gahetukāmo”tiādinā",
  "anya-e0103n:374_2": "vuttakhīṇāsavādikā. Uggahaparipucchānaṃ visodhitattāti uggahetabbato “uggaho”ti laddhanāmāya",
  "anya-e0103n:374_3": "kammaṭṭhānupakārāya pāḷiyā, tadatthaṃ paripucchanato “paripucchā”ti laddhasamaññāya",
  "anya-e0103n:374_4": "atthasaṃvaṇṇanāya ca visesato sodhitattā niggumbaṃ nijjaṭaṃ katvā gahitattā. Ito",
  "anya-e0103n:374_5": "cito ca suttañca kāraṇañca sallakkhetvāti pañcasupi nikāyesu ito cito ca tassa tassa",
  "anya-e0103n:374_6": "kammaṭṭhānassa anurūpaṃ suttapadañceva suttānugataṃ yuttiñca suṭṭhu upalakkhetvā.",
  "anya-e0103n:374_7": "Sappāyāsappāyaṃ yojetvāti yassa kammaṭṭhānaṃ ācikkhati, tassa upakārānupakāraṃ yuttiṃ",
  "anya-e0103n:374_8": "magganena yojetvā, samādāya vā sammadeva hadaye ṭhapetvāti attho. Mahāmaggaṃ dassentoti",
  "anya-e0103n:374_9": "kammaṭṭhānavidhiṃ mahāmaggaṃ katvā dassento.",
  "anya-e0103n:375_0": "Sabbatthāti tattha tattha vihāre. Vattapaṭipattiṃ kurumānenāti paviṭṭhakāle āgantukavattaṃ,",
  "anya-e0103n:375_1": "nikkhamanakāle gamikavattanti yathārahaṃ taṃ taṃ vattaṃ pūrentena. Sabbapārihāriyatelanti",
  "anya-e0103n:375_2": "sabbesaṃ aṅgānaṃ, sabbesaṃ vā bhikkhūnaṃ atthāya pariharitabbatelaṃ. Ṭhapemīti anujānāpanaṃ.",
  "anya-e0103n:375_3": "Yaṃ taṃ sammāvattaṃ paññattanti sambandho. Ekadivasaṃ sāyaṃ vissajjitenāpīti yojanā.",
  "anya-e0103n:375_4": "Ārocetabbaṃ āgamanakāraṇaṃ. Sappāyavelā sarīracittānaṃ kallasamayo.",
  "anya-e0103n:376": "Cariyāvaṇṇanā",
  "anya-e0103n:377_0": "43. Santāne rāgassa ussannabhāvena caraṇaṃ pavatti rāgacariyā, sā sassatāsayādayo",
  "anya-e0103n:377_1": "viya daṭṭhabbā. Tathā dosacariyādayo. Saṃsaggo sampayogārahavasena veditabbo, yathā",
  "anya-e0103n:377_2": "“rāgamohacariyā dosamohacariyā”tiādi. Sannipāto ekasantatipariyāpannatāvasena, yathā",
  "anya-e0103n:377_3": "“rāgadosacariyā rāgadosamohacariyā”tiādi. Imā eva hi sandhāya “aparāpi catasso”ti",
  "anya-e0103n:377_4": "vuttaṃ. Tathāti yathā rāgādīnaṃ, tathā saddhādīnaṃ saṃsaggasannipātavasena saddhābuddhicariyā",
  "anya-e0103n:377_5": "saddhāvitakkacariyā buddhivitakkacariyā saddhābuddhivitakkacariyāti. Imā aparāpi",
  "anya-e0103n:377_6": "catasso. Evanti saṃsaggasannipātavasena. Saṃsagganti saṃsajjanaṃ missīkaraṇaṃ “rāgasaddhācariyā",
  "anya-e0103n:377_7": "dosasaddhācariyā”tiādinā. Anekāti tesaṭṭhi, tato atirekāpi vā, tā pana asammohantena",
  "anya-e0103n:377_8": "saṃyuttasuttaṭīkāyaṃ vitthārato dassitāti tattha vuttanayena veditabbā. “Pakatī”ti",
  "anya-e0103n:377_9": "iminā asati paṭipakkhabhāvanāyaṃ tattha tattha santāne cariyāya sabhāvabhūtataṃ dasseti.",
  "anya-e0103n:377_10": "Ussannatā aññadhammehi rāgādīnaṃ adhikatā, yato rāgacariyādīnaṃ paccayasamavāye rāgādayo",
  "anya-e0103n:377_11": "balavanto honti, abhiṇhañca pavattanti. Tāsaṃ vasenāti channaṃ mūlacariyānaṃ vasena",
  "anya-e0103n:377_12": "chaḷeva puggalā honti. Aññathā anekapuggalā siyuṃ, tathā ca sati adhippetatthasiddhi",
  "anya-e0103n:377_13": "ca na siyāti adhippāyo.",
  "anya-e0103n:378_0": "Saddhā balavatī hoti rāgussanne santāne tadanuguṇassa dhammassa niyogato adhikabhāvasambhavato.",
  "anya-e0103n:378_1": "Tenāha “rāgassa āsannaguṇattā”ti, sinehapariyesanāpariccajanehi sabhāgadhammattāti",
  "anya-e0103n:378_2": "attho. Sabhāgo hi dūrepi āsanneyevāti sabhāgatālakkhaṇamidha āsannaggahaṇaṃ. Tattha",
  "anya-e0103n:378_3": "saddhāya siniyhanaṃ pasādavasena akālussiyaṃ alūkhatā, rāgassa pana rañjanavasena.",
  "anya-e0103n:378_4": "Saddhāya pariyesanaṃ adhimuccanavasena tanninnatā, rāgassa taṇhāyanavasena. Saddhāya",
  "anya-e0103n:378_5": "apariccajanaṃ okappanavasena anupakkhandanaṃ, rāgassa abhisaṅgavasenāti evaṃ bhinnasabhāvānampi",
  "anya-e0103n:378_6": "tesaṃ yathā alūkhatādisāmaññena sabhāgatā, evaṃ taṃsamaṅgīnampi puggalānanti āha",
  "anya-e0103n:378_7": "“rāgacaritassa saddhācarito sabhāgo”ti.",
  "anya-e0103n:379_0": "Paññā balavatī hoti dosussanne santāne tadanuguṇassa dhammassa niyogato adhikabhāvasambhavato.",
  "anya-e0103n:379_1": "Tenāha “dosassa āsannaguṇattā”ti, anallīyanapariyesanaparivajjanehi sabhāgadhammattāti",
  "anya-e0103n:379_2": "attho. Tattha paññāya ārammaṇassa anallīyanaṃ tassa yathāsabhāvāvabodhavasena visaṃsaṭṭhatā,",
  "anya-e0103n:379_3": "dosassa pana byāpajjanavasena. Paññāya pariyesanaṃ yathābhūtadosapavicayo, dosassa",
  "anya-e0103n:379_4": "abhūtadosanijigīsā. Paññāya parivajjanaṃ nibbindanādivasena ñāṇutrāso, dosassa ahitādhānavasena",
  "anya-e0103n:379_5": "chaḍḍananti evaṃ bhinnasabhāvānampi tesaṃ yathā anallīyanādisāmaññena sabhāgatā,",
  "anya-e0103n:379_6": "evaṃ taṃsamaṅgīnampi puggalānanti āha “dosacaritassa buddhicarito sabhāgo”ti.",
  "anya-e0103n:380_0": "Antarāyakarā vitakkāti micchāvitakkā micchāsaṅkappā uppajjanti mohussanne santāne",
  "anya-e0103n:380_1": "tadanuguṇassa dhammassa yebhuyyena pavattisabbhāvato. Tenāha “mohassa āsannalakkhaṇattā”ti,",
  "anya-e0103n:380_2": "anavaṭṭhānacañcalabhāvehi sabhāgadhammattāti attho. Tattha vitakkassa anavaṭṭhānaṃ",
  "anya-e0103n:380_3": "parikappavasena savipphāratāya, mohassa sammūḷhatāvasena byākulatāya. Tathā vitakkassa",
  "anya-e0103n:380_4": "lahuparivitakkanena tadaṅgacalatāya cañcalatā, mohassa anogāḷhatāyāti evaṃ bhinnasabhāvānampi",
  "anya-e0103n:380_5": "tesaṃ yathā anavaṭṭhānādisāmaññena sabhāgatā, evaṃ taṃsamaṅgīnampi puggalānanti āha",
  "anya-e0103n:380_6": "“mohacaritassa vitakkacarito sabhāgo”ti.",
  "anya-e0103n:381_0": "Taṇhā rāgoyeva sabhāvato, tasmā rāgacariyāvinimuttā taṇhācariyā natthīti attho. Taṃsampayuttoti",
  "anya-e0103n:381_1": "tena rāgena sampayutto, dosādayo viya tena vippayutto natthīti adhippāyo. Tadubhayanti",
  "anya-e0103n:381_2": "taṇhāmānadvayaṃ. Nātivattatīti sabhāvato, sampayogavasena ca na atikkamitvā vaṭṭati.",
  "anya-e0103n:381_3": "Kāmañcettha yathā rāgadosehi sampayogavasena saha vattamānassapi mohassa ussannatāvasena",
  "anya-e0103n:381_4": "visuṃ cariyābhāvo, na kevalaṃ mohasseva, tathā saddhābuddhivitakkānaṃ. Evaṃ rāgena",
  "anya-e0103n:381_5": "satipi sampayoge mānassāpi visuṃ cariyābhāvo yutto siyā, evaṃ santepi rāgapaṭighamānadiṭṭhivicikicchāvijjānaṃ",
  "anya-e0103n:381_6": "viya anusayaṭṭho imesaṃ rāgādīnaṃyeva āveṇiko cariyaṭṭhoti, nattheva mānacariyā.",
  "anya-e0103n:381_7": "Yato cariyā “pakatī”ti vuttā. Pakati ca sabhāvoti. Eteneva diṭṭhiyāpi visuṃ cariyābhāvābhāvo",
  "anya-e0103n:381_8": "saṃvaṇṇitoti daṭṭhabbo. Aṭṭhakathāyaṃ pana mohacariyantogadhāva diṭṭhicariyāti dassetuṃ",
  "anya-e0103n:381_9": "“mohanidānattā cā”tiādi vuttaṃ. Tattha ca-saddena sampayogaṃ samuccinoti mohanidānattā,",
  "anya-e0103n:381_10": "mohasampayuttattā cāti.",
  "anya-e0103n:382_0": "44. Kiṃ sappāyanti kīdisaṃ senāsanādisappāyaṃ. Pubbāciṇṇaṃ purimajātīsu ācaritaṃ.",
  "anya-e0103n:382_1": "Ekacceti upatissattheraṃ sandhāyāha. Tena hi vimuttimagge tathā vuttaṃ. Pubbe kirāti",
  "anya-e0103n:382_2": "kira-saddo arucisūcanattho. Iṭṭhappayogo manāpakiriyā. Subhakammabahulo yebhuyyena",
  "anya-e0103n:382_3": "sobhanakammakārī. Na sabbe rāgacaritā eva honti, aluddhānampi pubbe iṭṭhappayogasubhakammabahulatāsambhavato,",
  "anya-e0103n:382_4": "saggā cavitvā idhūpapattisambhavato ca. Etena asati pubbahetuniyāme yathāvuttakāraṇamattena",
  "anya-e0103n:382_5": "na tesaṃ luddhatā, luddhabhāvahetukā ca rāgacariyāti imamatthaṃ dasseti.",
  "anya-e0103n:383_0": "Itareti chedanādikammabahulā nirayādito idhūpapannā ca na sabbe dosamohacaritā eva",
  "anya-e0103n:383_1": "hontīti yojanā. Idhāpi yathāvuttakāraṇassa kodhanabhāve, mūḷhabhāve ca anekantikattā",
  "anya-e0103n:383_2": "dosamohacaritatāyapi anekaṃsikatā veditabbā. Dhātūnaṃ ussadaniyamo yadi pamāṇato,",
  "anya-e0103n:383_3": "so natthi, atha sāmatthiyato, sopi ekaṃsiko na upalabbhatīti dassento āha “yathāvutteneva",
  "anya-e0103n:383_4": "nayena ussadaniyamo nāma natthī”ti. Tattha yathāvuttenevāti “dvinnaṃ pana dhātūna”ntiādinā",
  "anya-e0103n:383_5": "vuttappakāreneva. Dosaniyameti semhādidosādhikatāya rāgādicarito hotīti dosavasena",
  "anya-e0103n:383_6": "cariyāniyame “semhādhiko rāgacarito”ti vatvā puna “semhādhiko mohacarito”ti, “vātādhiko",
  "anya-e0103n:383_7": "mohacarito”ti vatvā puna “vātādhiko rāgacarito”ti ca vuttattā tampi dosavasena niyamavacanaṃ",
  "anya-e0103n:383_8": "pubbāparaviruddhameva. Aparicchinnavacananti paricchedakārikāya paññāya na paricchinditvā",
  "anya-e0103n:383_9": "vuttavacanaṃ, anupaparikkhitavacananti attho.",
  "anya-e0103n:384_0": "Ussadakittaneti vipākakathāyaṃ gahitaussadakittane. Pubbahetuniyāmenāti purimabhave",
  "anya-e0103n:384_1": "pavattalobhādihetuniyāmena. Niyāmoti ca tesaṃyeva lobhādīnaṃ paṭiniyato lubbhanādisabhāvo",
  "anya-e0103n:384_2": "daṭṭhabbo. Lobho ussado etesanti lobhussadā, ussannalobhā, lobhādhikāti attho. Amohussadā",
  "anya-e0103n:384_3": "cāti ettha ca-saddo sampiṇḍanattho. Tena ye ime lobhussadatādīnaṃ paccekaṃ vomissato",
  "anya-e0103n:384_4": "ca cuddasa pabhedā icchitā, te anavasesato sampiṇḍeti yathāvuttesu chasveva tesaṃ",
  "anya-e0103n:384_5": "antogadhattā. Phalabhūtā cettha lobhussadatādayo daṭṭhabbā.",
  "anya-e0103n:385_0": "Idāni taṃ nesaṃ lobhussadatādīnaṃ paccekaṃ vomissakatādiṃ vibhāgena dassetuṃ “yassa",
  "anya-e0103n:385_1": "hī”tiādi āraddhaṃ. Kammāyūhanakkhaṇeti kammakaraṇavelāyaṃ. Lobho balavāti lobho tajjāya",
  "anya-e0103n:385_2": "paccayasāmaggiyā sāmatthiyato adhiko hoti. Alobho mandoti tappaṭipakkho alobho dubbalo.",
  "anya-e0103n:385_3": "Kathaṃ panete lobhālobhā aññamaññaṃ ujuvipaccanīkabhūtā ekakkhaṇe pavattantīti? Na",
  "anya-e0103n:385_4": "kho panetaṃ evaṃ daṭṭhabbaṃ “ekakkhaṇe pavattantī”ti. Nikantikkhaṇaṃ pana āyūhanapakkhiyameva",
  "anya-e0103n:385_5": "katvā evaṃ vuttaṃ. Eseva nayo sesesupi. Pariyādātunti abhibhavituṃ na sakkoti. Yo",
  "anya-e0103n:385_6": "hi “evaṃsundaraṃ evaṃvipulaṃ evaṃmahagghañca na sakkā dātu”ntiādinā amuttacāgatādivasena",
  "anya-e0103n:385_7": "pavattāya cetanāya sampayutto alobho, so sammadeva lobhaṃ pariyādātuṃ na sakkoti.",
  "anya-e0103n:385_8": "Dosamohānaṃ anuppattiyā, tādisapaccayalābhena ca adosāmohā balavanto. Tasmāti lobhādosāmohānaṃ",
  "anya-e0103n:385_9": "balavabhāvato, alobhadosamohānañca dubbalabhāvatoti vuttameva kāraṇaṃ paccāmasati.",
  "anya-e0103n:385_10": "Soti taṃsamaṅgīpuggalo. Tena kammenāti tena lobhādiupanissayavatā kusalakammunā.",
  "anya-e0103n:385_11": "Sukhasīloti sakhilo. Tamevatthaṃ “akkodhano”ti pariyāyena vadati.",
  "anya-e0103n:386_0": "Purimanayenevāti pubbe vuttanayānusārena mandā alobhādosā lobhadose pariyādātuṃ na",
  "anya-e0103n:386_1": "sakkonti, amoho pana balavā mohaṃ pariyādātuṃ sakkotīti evaṃ tattha tattha vāre yathārahaṃ",
  "anya-e0103n:386_2": "atidesattho veditabbo. Duṭṭhoti kodhano. Dandhoti mandapañño. Sīlakoti sukhasīlo.",
  "anya-e0103n:387_0": "Ettha ca lobhavasena, dosamohalobhadosalobhamohadosamohalobhadosamohavasenāti tayo",
  "anya-e0103n:387_1": "ekakā, tayo dukā, eko tikoti lobhādiussadavasena akusalapakkheyeva satta vārā, tathā",
  "anya-e0103n:387_2": "kusalapakkhe alobhādiussadavasenāti cuddasa vārā labbhanti. Tattha alobhadosāmohā,",
  "anya-e0103n:387_3": "alobhādosamohā, alobhadosamohā balavantoti āgatehi kusalapakkhe tatiyadutiyapaṭhamavārehi",
  "anya-e0103n:387_4": "dosussadamohussadadosamohussadavārā gahitā eva honti, tathā akusalapakkhe lobhādosamohā,",
  "anya-e0103n:387_5": "lobhadosāmohā, lobhādosāmohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā",
  "anya-e0103n:387_6": "gahitā evāti akusalakusalapakkhesu tayo tayo vāre antogadhe katvā aṭṭheva vārā dassitā.",
  "anya-e0103n:387_7": "Ye pana ubhayesaṃ missatāvasena lobhālobhussadavārādayo apare ekūnapaññāsa vārā dassetabbā,",
  "anya-e0103n:387_8": "te alabbhanato eva na dassitā. Na hi ekasmiṃ santāne antarena avatthantaraṃ “lobho",
  "anya-e0103n:387_9": "ca balavā, alobho cā”tiādi yujjatīti, paṭipakkhavasena vā hi etesaṃ balavadubbalabhāvo,",
  "anya-e0103n:387_10": "sahajātadhammavasena vā. Tattha lobhassa tāva paṭipakkhavasena alobhena anadhibhūtatāya",
  "anya-e0103n:387_11": "balavabhāvo, tathā dosamohānaṃ adosāmohehi. Alobhādīnaṃ pana lobhādiabhibhavanato,",
  "anya-e0103n:387_12": "sabbesañca samānajātiyamabhibhuyya pavattivasena sahajātadhammato balavabhāvo. Tena",
  "anya-e0103n:387_13": "vuttaṃ aṭṭhakathāyaṃ “lobho balavā alobho mando, adosāmohā balavanto dosamohā mandā”ti.",
  "anya-e0103n:387_14": "So ca nesaṃ mandabalavabhāvo purimūpanissayato tathā āsayassa paribhāvitatāya veditabbo.",
  "anya-e0103n:388_0": "Yo luddhoti vuttoti yo ussadakittane “luddho”ti vutto, ayaṃ idha cariyāvicāre “rāgacarito”ti",
  "anya-e0103n:388_1": "veditabbo. Duṭṭhadandhāti “duṭṭho, dandho”ti ca vuttā yathākkamaṃ dosamohacaritā.",
  "anya-e0103n:388_2": "Paññavāti sātisayaṃ sappañño. Yato saddhāvitakkesu vijjamānesupi buddhicaritoti vuccati.",
  "anya-e0103n:388_3": "Alobhādosānaṃ balavabhāvo saddhūpanissayatāya vinā na hotīti āha “aluddhaaduṭṭhā",
  "anya-e0103n:388_4": "pasannapakatitāya saddhācaritā”ti.",
  "anya-e0103n:389_0": "Ayañca nayo sādhāraṇato vuttoti nibbattitapubbahetuniyāmavaseneva buddhicaritādikepi",
  "anya-e0103n:389_1": "dassetuṃ “yathā vā”tiādi vuttaṃ. Tattha amohaparivārenāti amohaparikkhittena, upanissayato",
  "anya-e0103n:389_2": "sampayogato ca paññāya abhisaṅkhatenāti attho. Sesapadattayepi eseva nayo. Lobhādinā",
  "anya-e0103n:389_3": "vomissaparivārenāti ettha lobhamohādinā aññamaññaaviruddhavomissaparivārenāti attho.",
  "anya-e0103n:389_4": "Avirodho ca yugaggāhavasena appavattiyā veditabbo. Tathā hi saddhānusāridhammānusārigottāni",
  "anya-e0103n:389_5": "aññamaññampi bhinnasabhāvāneva. Ekaṃsena ca missakacariyāpi sampaṭicchitabbā pubbahetuniyāmena",
  "anya-e0103n:389_6": "cariyāsiddhito. Tathā ceva ussadakittanaṃ pavattaṃ yathārahaṃ lobhālobhādīnaṃ vipākassa",
  "anya-e0103n:389_7": "paccayabhāvato. Tenāha paṭisambhidāmagge –",
  "anya-e0103n:390_0": "“Gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti?",
  "anya-e0103n:390_1": "Kusalakammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā",
  "anya-e0103n:390_2": "honti, tena vuccati kusalamūlapaccayāpi saṅkhārā. Nikantikkhaṇe dve hetū akusalā",
  "anya-e0103n:390_3": "tasmiṃ khaṇe jātacetanāya sahajātapaccayā honti, tena vuccati akusalamūlapaccayāpi",
  "anya-e0103n:390_4": "saṅkhārā. Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā",
  "anya-e0103n:390_5": "honti, tena vuccati nāmarūpapaccayāpi viññāṇaṃ, viññāṇapaccayāpi nāmarūpa”nti –",
  "anya-e0103n:391_0": "Ādi. Pubbahetuniyāmena ca yathā tihetukassa paññāveyyattiyaṃ, na tathā duhetukassa.",
  "anya-e0103n:391_1": "Yathā ca duhetukassa itikattabbatā nepakkaṃ, na tathā ahetukassa. Evaṃ lobhussadādayo",
  "anya-e0103n:391_2": "puggalā rāgacaritādayo hontīti niṭṭhamettha gantabbanti. Yathāvuttamatthaṃ nigamavasena",
  "anya-e0103n:391_3": "dassetuṃ “evaṃ lobhādīsū”tiādi vuttaṃ.",
  "anya-e0103n:392_0": "45. Tatrāti tasmiṃ pucchāvacane. Nayoti jānananayo. Puggalādhiṭṭhānena vuttopi attho",
  "anya-e0103n:392_1": "dhammamukheneva paññāyatīti dhammādhiṭṭhānenāha “cariyāyo vibhāvaye”ti. Pakatigamanenāti",
  "anya-e0103n:392_2": "akittimena sabhāvagamanena. Cāturiyenāti cāturabhāvena siṅgārena. Ukkuṭikanti asamphuṭṭhamajjhaṃ.",
  "anya-e0103n:392_3": "Khaṇanto viyāti bhūmiṃ khaṇanto viya. Anukaḍḍhitanti pādanikkhepasamaye kaḍḍhanto",
  "anya-e0103n:392_4": "viya pādaṃ nikkhipati. Tenassa padaṃ anukaḍḍhitaṃ pacchato añchitaṃ hoti. Paribyākulāyāti",
  "anya-e0103n:392_5": "parito āluḷitāya. Chambhito viyāti vitthāyanto viya. Bhīto viyāti keci. Sahasānupīḷitanti",
  "anya-e0103n:392_6": "aggapādena, paṇhiyā ca sahasāva sannirujjhitaṃ. Vivaṭṭacchadassāti vinivaṭṭacchadanassa",
  "anya-e0103n:392_7": "pahīnakilesassa. Idamīdisaṃ padanti bhagavato padaṃ disvā vadati.",
  "anya-e0103n:393_0": "Pāsādikanti pasādāvahaṃ. Madhurākāranti iṭṭhākāraṃ. Thaddhākāranti thambhitākāraṃ.",
  "anya-e0103n:393_1": "Ataramānoti nataramāno, saṇikanti attho. Samodhāyāti sammadeva odhāya avikkhipitvā.",
  "anya-e0103n:393_2": "Nipajjitvāti kāyapasāraṇalakkhaṇāya nipajjāya seyyāya nipajjitvā sayati niddāyati.",
  "anya-e0103n:393_3": "Pakkhittakāyoti avakkhittakāyo avaso viya sahasā patitakāyo. Dussaṇṭhānanti virūpasannivesaṃ.",
  "anya-e0103n:393_4": "Vikkhittakāyoti ito cito ca khittaaṅgapaccaṅgo.",
  "anya-e0103n:394": "Samparivattakanti samparivattitvā. Āloḷayamāno vālikākacavarāni ākulayanto.",
  "anya-e0103n:395_0": "Nipuṇamadhurasamasakkaccakārīti sukosallaṃ sundaraṃ avisamaṃ sābhisaṅkhārañca karaṇasīlo.",
  "anya-e0103n:395_1": "Gāḷhathaddhavisamakārīti thiraṃ asithilaṃ visamañca karaṇasīlo. Aparicchinnaṃ apariniṭṭhitaṃ.",
  "anya-e0103n:396": "Mukhapūrakanti mukhassa pūraṇaṃ mahantaṃ. Arasapaṭisaṃvedīti narasapaṭisaṃvedī. Bhājane chaḍḍentoti bhojanabhājane sitthāni chaḍḍento. Mukhaṃ makkhentoti bahimukhaṃ makkhento.",
  "anya-e0103n:397": "Kilantarūpo viyāti tassa asahanena khedappatto viya. Aññāṇupekkhāyāti aññāṇabhūtāya upekkhāya. Aññāṇasaṅkhātāya upekkhāyāti keci.",
  "anya-e0103n:398_0": "Māyādīsu santadosapaṭicchadanalakkhaṇā māyā. Asantaguṇapakāsanalakkhaṇaṃ sāṭheyyaṃ.",
  "anya-e0103n:398_1": "Unnatilakkhaṇo māno. Asantaguṇasambhāvanāmukhena paṭiggahaṇe amattaññutālakkhaṇā",
  "anya-e0103n:398_2": "pāpicchatā. Santaguṇasambhāvanāmukhena paṭiggahaṇe amattaññutālakkhaṇā mahicchatā.",
  "anya-e0103n:398_3": "Sakalābhena asantussanalakkhaṇā asantuṭṭhitā. Vijjhanaṭṭhena siṅgaṃ, siṅgāratānāgarikabhāvasaṅkhātaṃ",
  "anya-e0103n:398_4": "kilesasiṅgaṃ. Attano sarīrassa, cīvarādiparikkhārassa ca maṇḍanavasena pavattaṃ loluppaṃ",
  "anya-e0103n:398_5": "cāpalyaṃ. Evamādayoti ettha ādi-saddena ahirikānottappamadappamādādayo saṅgayhanti.",
  "anya-e0103n:399_0": "Parāparādhassa upanayhanalakkhaṇo upanāho. Paresaṃ guṇamakkhaṇalakkhaṇo makkho. Parassa",
  "anya-e0103n:399_1": "guṇe ḍaṃsitvā apanento viya yugaggāhalakkhaṇo paḷāso. Parasampattiusūyanalakkhaṇā",
  "anya-e0103n:399_2": "issā. Attasampattinigūhanalakkhaṇaṃ macchariyaṃ. Idha ādi-saddena dovacassatāpāpamittatādīnaṃ saṅgaho daṭṭhabbo.",
  "anya-e0103n:400_0": "Anussāhanaṃ thinaṃ. Asattivighāto middhaṃ. Cetaso avūpasamo uddhaccaṃ. Vippaṭisāro",
  "anya-e0103n:400_1": "kukkuccaṃ. Saṃsayo vicikicchā. Ayoniso daḷhaggāho ādhānaggāhitā. Yathāgahitassa micchāgāhassa",
  "anya-e0103n:400_2": "dubbiveṭhiyatā duppaṭinissaggiyatā. Idha ādi-saddena muṭṭhasaccaasampajaññādīnaṃ saṅgaho daṭṭhabbo.",
  "anya-e0103n:401": "Muttacāgatāti vissaṭṭhacāgatā nissaṅgapariccāgo. Yathā māyādayo, tathā pavattā akusalakkhandhā, yathā ariyānaṃ dassanakāmatādayo, tathā pavattā kusalakkhandhā veditabbā.",
  "anya-e0103n:402_0": "Pasādanīyaṭṭhānaṃ nāma vatthuttayaṃ. Saṃvejanīyaṭṭhānāni jātiādīni. Kusalānuyogeti",
  "anya-e0103n:402_1": "kusaladhammabhāvanāyaṃ. “Evañca evañca karissāmī”ti kiccānaṃ rattibhāge parivitakkanaṃ",
  "anya-e0103n:402_2": "rattiṃ dhūmāyanā. Tathāvitakkitānaṃ tesaṃ divasabhāge anuṭṭhānaṃ divā pajjalanā.",
  "anya-e0103n:402_3": "Hurāhuraṃ dhāvanāti ito cito ca tattha tattha ārammaṇe cittavosaggo. Tenevāha “idaṃ",
  "anya-e0103n:402_4": "pure cittamacāri cārikaṃ, yenicchakaṃ yatthakāmaṃ yathāsukha”nti, “cittamassa vidhāvatī”ti ca.",
  "anya-e0103n:403_0": "Dhammappavattidassanādi ca pāḷiyaṃ, aṭṭhakathāyañca anāgatamevāti na sakkā vattunti",
  "anya-e0103n:403_1": "“sabbākārenā”ti vuttaṃ. Kiñci kiñci āgatampi atthevāti hi adhippāyo. “Na sārato paccetabba”nti",
  "anya-e0103n:403_2": "vatvā tattha kāraṇaṃ dassento “rāgacaritassa hī”tiādimāha. Appamādavihārinoti tattha",
  "anya-e0103n:403_3": "vinidhāya bhāvaṃ paṭipajjanena appamādakārino. Bhinnalakkhaṇā iriyāpathādayoti cāturiyena",
  "anya-e0103n:403_4": "acāturiyena saṇikaṃ, sahasā ca gamanādayo. Na upapajjantīti na yujjanti. Pucchitvā",
  "anya-e0103n:403_5": "jānitabbanti dhammappavattiādiṃ pucchitvā jānitabbaṃ.",
  "anya-e0103n:404_0": "46. Sappāyaṃ hitaṃ, kilesavighātīti attho. Adhotavedikanti aparisuddhaparikkhepavedikaṃ.",
  "anya-e0103n:404_1": "Bhūmaṭṭhakanti bhūmitaleyeva uṭṭhāpitaṃ uparimatalarahitaṃ. Ekato onatassa pabbatapādassa",
  "anya-e0103n:404_2": "heṭṭhābhāgo akatabhittibhūmiparikammo akatapabbhāro. Jatukābharitanti adhomukhāhi",
  "anya-e0103n:404_3": "olambamānamukhāhi khuddakavaggulīhi paripuṇṇaṃ. Oluggavilugganti chinnabhinnaṃ. Ujjaṅgalaṃ",
  "anya-e0103n:404_4": "lūkhadhūsaraṃ chāyūdakarahitaṃ. Sīhabyagghādibhayena sāsaṅkaṃ. Durūpanti virūpaṃ.",
  "anya-e0103n:404_5": "Dubbaṇṇanti asundaravaṇṇaṃ, dussaṇṭhānaṃ vā. Jālākārena katapūvaṃ jālapūvaṃ. Sāṇi",
  "anya-e0103n:404_6": "viya kharasamphassanti sāṇiphalako viya dukkhasamphassaṃ. Bhārikabhāvena, antarantarā",
  "anya-e0103n:404_7": "tunnakaraṇena ca kicchapariharaṇaṃ. Āṇigaṇṭhikāhatoti āṇinā, gaṇṭhiyā ca hatasobho.",
  "anya-e0103n:404_8": "Idaṃ rāgacaritassa sappāyaṃ, evamassa kilesasamudācāro na hotīti adhippāyo. Eseva nayo sesesupi.",
  "anya-e0103n:405_0": "Disāmukhanti disābhimukhaṃ, abbhokāsābhimukhanti adhippāyo. Mahākasiṇanti mahantaṃ",
  "anya-e0103n:405_1": "kasiṇamaṇḍalaṃ. Sesaṃ senāsanādīsu yaṃ vattabbaṃ mohacaritassa, taṃ dosacaritassa vuttasadisameva.",
  "anya-e0103n:406": "Vitakkavidhāvanasseva paccayo hoti yathā taṃ āyasmato meghiyattherassa. Darīmukheti pabbatavivare. Parittanti suppasarāvamattaṃ.",
  "anya-e0103n:407_0": "Pabhedaparicchedato nidānaparicchedato vibhāvanaparicchedato sappāyaparicchedatoti",
  "anya-e0103n:407_1": "paccekaṃ pariccheda-saddo yojetabbo. Vibhāvanāti “ayaṃ rāgacarito”tiādinā jānanavibhāvanā.",
  "anya-e0103n:407_2": "Ekaccakasiṇānussatiṭṭhānamattassa pasaṅgena kathitattā vuttaṃ “na ca tāva cariyānukūlaṃ",
  "anya-e0103n:407_3": "kammaṭṭhānaṃ sabbākārena āvikata”nti.",
  "anya-e0103n:408": "Cattālīsakammaṭṭhānavaṇṇanā",
  "anya-e0103n:409_0": "47. Saṅkhātaniddesatoti saṅkhātānaṃ “cattālīsāyā”ti saṅkhyāvasena gahitānaṃ uddiṭṭhānaṃ",
  "anya-e0103n:409_1": "niddesato. “Ettha ettakāni upacārajjhānāvahāni, ettakāni appanājjhānāvahānī”ti upacārappanāvahato.",
  "anya-e0103n:409_2": "“Ettakāni ekajjhānikāni, ettakāni dukatikajjhānikāni, ettakāni sakalajjhānikānī”ti",
  "anya-e0103n:409_3": "jhānappabhedato. “Etesu aṅgasamatikkamo, etesu ārammaṇasamatikkamo”ti evaṃ samatikkamato.",
  "anya-e0103n:409_4": "“Ettakānettha vaḍḍhetabbāni, ettakāni na vaḍḍhetabbānī”ti vaḍḍhanāvaḍḍhanato. Ārammaṇatoti",
  "anya-e0103n:409_5": "sabhāvadhammanimittanavattabbavasena, calitācalitavasena ca ārammaṇavibhāgato. Bhūmitoti",
  "anya-e0103n:409_6": "kāmāvacarādibhūmivibhāgato. Gahaṇatoti diṭṭhādivasena gahaṇavibhāgato. Paccayatoti",
  "anya-e0103n:409_7": "āruppādīnaṃ yathārahaṃ paccayabhāvato. Cariyānukūlatoti rāgacariyādīnaṃ anukūlabhāvato.",
  "anya-e0103n:410_0": "Kammaṭṭhānānīti ārammaṇabhāvena yogakammassa pavattiṭṭhānāni. Catukkajjhānikāti catubbidharūpāvacarajjhānavanto,",
  "anya-e0103n:410_1": "tesaṃ ārammaṇabhūtāti attho. Catukkanayavasena cetaṃ vuttaṃ. Tikacatukkajjhānikesūti",
  "anya-e0103n:410_2": "tikajjhānikesu purimesu brahmavihāresu, catukkajjhānikesu ānāpānakasiṇesu. Sesesūti",
  "anya-e0103n:410_3": "vuttāvasesesu ekavīsatiyā kammaṭṭhānesu.",
  "anya-e0103n:411_0": "Dibbacakkhunā diṭṭhahadayarūpassa sattassa cittaṃ ādikammiko cetopariyañāṇena paricchindituṃ",
  "anya-e0103n:411_1": "sakkoti, na itarassāti kasiṇapharaṇaṃ cetopariyañāṇassa paccayo hoti. Tena vuttaṃ",
  "anya-e0103n:411_2": "“parasattānañca cetasā cittamaññātuṃ samattho hotī”ti. Okāsena paricchinnattāti attano",
  "anya-e0103n:411_3": "ṭhitokāsena paricchinnattā. Tathā uggahakosallassa sampāditattā paricchinnākāreneva",
  "anya-e0103n:411_4": "tāni upatiṭṭhanti, tasmā na tattha vaḍḍhanāti adhippāyo. Sace pana koci vaḍḍheyya,",
  "anya-e0103n:411_5": "na tena koci guṇoti dassento āha “ānisaṃsābhāvā cā”ti. “Tesu panā”tiādinā tameva",
  "anya-e0103n:411_6": "ānisaṃsābhāvaṃ vivarati. Yasmā vaḍḍhitesu kuṇaparāsiyeva vaḍḍhati, avaḍḍhitepi kāmarāgavikkhambhanā",
  "anya-e0103n:411_7": "hotiyeva, tasmā ānisaṃsābhāvo. Vibhūtāti vipulārammaṇatāya supākaṭā, vaḍḍhitanimittatāya",
  "anya-e0103n:411_8": "appamāṇārammaṇabhāvena paribyattāti attho.",
  "anya-e0103n:412_0": "Kevalanti sakalaṃ anavasesaṃ. “Pathaviṃ ima”nti vacanaṃ upaṭṭhānākārena vuttaṃ, na",
  "anya-e0103n:412_1": "nimittassa vaḍḍhanenāti adhippāyo. Lābhittāti sātisayaṃ lābhitāya, ukkaṃsagatavasibhāvatoti",
  "anya-e0103n:412_2": "attho. Thero hi paramāya vasipattiyā assamaṇḍale assaṃ sārento viya yattha tattha",
  "anya-e0103n:412_3": "nisinnopi ṭhitopi taṃ jhānaṃ samāpajjateva. Tenassa samantato nimittaṃ vaḍḍhitaṃ",
  "anya-e0103n:412_4": "viya upaṭṭhāsi. Tena vuttaṃ “sabbadisāsū”tiādi.",
  "anya-e0103n:413_0": "Vuttāti dhammasaṅgahe vuttā. Mahanteti vipule. Ninnathalādivasena hi ekadese aṭṭhatvā",
  "anya-e0103n:413_1": "samantato gahaṇavasena sakalasarīre nimittaṃ gaṇhantassa taṃ mahantaṃ hoti. Mahante",
  "anya-e0103n:413_2": "vā sarīre. Appaketi sarīrassa ekadese nimittaṃ gaṇhātīti yojanā. Appake vā khuddake",
  "anya-e0103n:413_3": "dārakasarīre. Etanti asubhanimittaṃ. Ādīnavanti “asubharāsi eva vaḍḍhati, na ca koci",
  "anya-e0103n:413_4": "ānisaṃso”ti vuttaṃ ādīnavaṃ.",
  "anya-e0103n:414_0": "Sesānipi na vaḍḍhetabbānīti saṅkhepato vuttamatthaṃ upapattito vivarituṃ “kasmā”tiādi",
  "anya-e0103n:414_1": "vuttaṃ. Picupiṇḍādivasena upaṭṭhahantampi nimittaṃ vātasaṅghātasannissayanti katvā",
  "anya-e0103n:414_2": "vuttaṃ “vātarāsiyeva vaḍḍhatī”ti. Okāsena paricchinnanti nāsikaggamukhanimittādiokāsena",
  "anya-e0103n:414_3": "saparicchedaṃ. Vāyokasiṇavaḍḍhane viya na ettha koci guṇo, kevalaṃ vātavaḍḍhanamevāti",
  "anya-e0103n:414_4": "āha “sādīnavattā”ti. Tesanti brahmavihārānaṃ. Nimittanti ārammaṇaṃ. Na ca tena attho",
  "anya-e0103n:414_5": "atthīti tena sattarāsivaḍḍhanena pathavīkasiṇādivaḍḍhane viya kiñci payojanaṃ natthi.",
  "anya-e0103n:414_6": "Pariggahavasenāti apariggahitassa bhāvanāvisayassa pariggahavasena, na nimittavaḍḍhanavasena.",
  "anya-e0103n:414_7": "Tenāha “ekāvāsadviāvāsādinā”tiādi. Etthāti brahmavihārabhāvanāyaṃ. Yadayanti yaṃ",
  "anya-e0103n:414_8": "paṭibhāganimittaṃ ayaṃ yogī. Sīmāsambhedeneva hettha upacārajjhānuppatti, na nimittuppattiyā.",
  "anya-e0103n:414_9": "Yadi evaṃ kathaṃ parittādiārammaṇatā jhānassāti āha “parittaappamāṇārammaṇatāpettha",
  "anya-e0103n:414_10": "pariggahavasenā”ti, katipaye satte pariggahetvā pavattā mettādayo parittārammaṇā,",
  "anya-e0103n:414_11": "bahuke appamāṇārammaṇāti attho. Ākāsaṃ kasiṇugghāṭimattā na vaḍḍhetabbanti yojanā.",
  "anya-e0103n:414_12": "Vakkhati vā yaṃ tena sambandhitabbaṃ. Parikappajameva ārammaṇaṃ vaḍḍhetuṃ sakkā,",
  "anya-e0103n:414_13": "na itaranti āha “na hi sakkā sabhāvadhammaṃ vaḍḍhetu”nti. Āruppānaṃ parittaappamāṇārammaṇatā",
  "anya-e0103n:414_14": "parittakasiṇugghāṭimākāse, vipulakasiṇugghāṭimākāse ca pavattiyā veditabbā. Sesāni",
  "anya-e0103n:414_15": "buddhānussatiādīni dasa kammaṭṭhānāni. Animittattāti paṭibhāganimittābhāvā.",
  "anya-e0103n:415_0": "Paṭibhāganimittārammaṇānīti paṭibhāganimittabhūtāni ārammaṇāni. Sesāni aṭṭhārasa.",
  "anya-e0103n:415_1": "Sesāni chāti cattāro brahmavihārā, ākāsānañcāyatanaṃ, ākiñcaññāyatananti imāni sesāni",
  "anya-e0103n:415_2": "cha. Vissandamānapubbatāya vipubbakaṃ. Paggharamānalohitatāya lohitakaṃ. Kimīnaṃ",
  "anya-e0103n:415_3": "pacalanena puḷuvakaṃ, calitārammaṇaṃ vuttaṃ. Vātapānavivarādīhi antopaviṭṭhassa sūriyālokādikassa",
  "anya-e0103n:415_4": "calanākāro paññāyatīti obhāsamaṇḍalārammaṇampi calitārammaṇaṃ vuttaṃ. Pubbabhāgeti",
  "anya-e0103n:415_5": "paṭibhāganimittappavattiyā pubbabhāge. Sannisinnamevāti santaṃ niccalameva.",
  "anya-e0103n:416": "Devesūti kāmāvacaradevesu, tattha asubhānaṃ paṭikūlassa ca āhārassa abhāvato. Assāsapassāsānaṃ brahmaloke abhāvato “ānāpānassati cā”ti vuttaṃ.",
  "anya-e0103n:417_0": "Diṭṭhenāti diṭṭhena vatthunā kāraṇabhūtena. Gahetabbānīti uggahetabbāni, uppādetabbauggahanimittānīti",
  "anya-e0103n:417_1": "attho. Tenāha “pubbabhāge”tiādi. Tassāti kāyagatāsatiyā. Ucchusassādīnaṃ pattesu",
  "anya-e0103n:417_2": "pacalamānavaṇṇaggahaṇamukhena vā tassa gahetabbattā vuttaṃ “vāyokasiṇaṃ diṭṭhaphuṭṭhenā”ti.",
  "anya-e0103n:417_3": "Na ādikammikena gahetabbānīti ādikammikena na gahetabbāni, bhāvanārambhavasena na",
  "anya-e0103n:417_4": "paṭṭhapetabbāni, heṭṭhime tayo brahmavihāre, kasiṇesu rūpāvacaracatutthajjhānañca",
  "anya-e0103n:417_5": "anadhigantvā sampādetuṃ asakkuṇeyyattā.",
  "anya-e0103n:418": "Imesu pana kammaṭṭhānesūti ettha kammaṭṭhānaggahaṇena yathārahaṃ ārammaṇānaṃ, jhānānañca gahaṇaṃ veditabbaṃ. Sukhavihārassāti diṭṭhadhammasukhavihārassa.",
  "anya-e0103n:419_0": "“Ekādasa kammaṭṭhānāni anukūlānī”ti ujuvipaccanīkavasena cetaṃ vuttaṃ. Evaṃ sesesupi.",
  "anya-e0103n:419_1": "Vakkhati hi “sabbañceta”ntiādi. Anukūlāni rāgavikkhambhanassa upāyabhāvato. Aṭṭha",
  "anya-e0103n:419_2": "anukūlānīti yojanā. Evaṃ sesesu. Ekanti idaṃ anussatiapekkhaṃ anussatīsu ekanti,",
  "anya-e0103n:419_3": "na mohacaritavitakkacaritāpekkhaṃ tesaṃ aññassāpi anukūlassa alabbhanato. “Saddhācaritassa",
  "anya-e0103n:419_4": "purimā cha anussatiyo”ti idaṃ atisappāyavasena vuttaṃ. Imasseva ujuvipaccanīkaṃ imassa",
  "anya-e0103n:419_5": "atisappāyanti gahetabbassa visesassa abhāvato sabbacaritānaṃ anukūlāni. Parittanti",
  "anya-e0103n:419_6": "sarāvamattaṃ, appamāṇanti tato adhikapamāṇaṃ. Parittaṃ vā suppasarāvamattaṃ, appamāṇaṃ",
  "anya-e0103n:419_7": "adhikapamāṇaṃ khalamaṇḍalādikasiṇabhāvena pariggahitaṃ.",
  "anya-e0103n:420_0": "Cattāro dhammāti cattāro manasikaraṇīyā dhammā. Uttarīti sīlasampadā, kalyāṇamittatā,",
  "anya-e0103n:420_1": "sappāyadhammassavanaṃ, vīriyaṃ; paññāti imesu pañcasu dhammesu patiṭṭhānato upari.",
  "anya-e0103n:420_2": "Asubhāti asubhabhāvanā ekādasasu asubhakammaṭṭhānesu bhāvanānuyogā. Mettāti anodhiso,",
  "anya-e0103n:420_3": "odhiso vā pavattā mettābhāvanā. Ānāpānassatīti soḷasavatthukā ānāpānassatisamādhibhāvanā.",
  "anya-e0103n:420_4": "Vitakkupacchedāyāti micchāvitakkānaṃ upacchindanatthāya. Aniccasaññāti “sabbe saṅkhārā",
  "anya-e0103n:420_5": "aniccā”ti evaṃ pavattā aniccānupassanā. Asmimānasamugghātāyāti “asmī”ti uppajjanakassa",
  "anya-e0103n:420_6": "navavidhassāpi mānassa samucchindanāya. Ettha hi ekasseva cattāro dhammā bhāvetabbā",
  "anya-e0103n:420_7": "vuttā, na ekassa catucariyatāya. Tena viññāyati “sabbānipi kammaṭṭhānāni sabbākusalavikkhambhanāni",
  "anya-e0103n:420_8": "sabbakusalaparibrūhanānī”ti.",
  "anya-e0103n:421_0": "Ekasseva satta kammaṭṭhānāni vuttāni, na cāyasmā rāhulo sabbacaritoti adhippāyo.",
  "anya-e0103n:421_1": "Vacanamatteti “asukakammaṭṭhānaṃ asukacaritassa anukūla”nti evaṃ vuttavacanamatte.",
  "anya-e0103n:421_2": "Adhippāyoti tathāvacanassa adhippāyo. So pana “sabbañceta”ntiādinā vibhāvito eva.",
  "anya-e0103n:422_0": "48. “Piyo garū”tiādinā vuttappakāraṃ kalyāṇamittaṃ. “Attano pattacīvaraṃ sayameva",
  "anya-e0103n:422_1": "gahetvā”tiādinā vuttanayena upasaṅkamitvā. Somanassameva uppajjati “evaṃ bahuparissayoyaṃ",
  "anya-e0103n:422_2": "attabhāvo ṭhāneyeva mayā niyyātito”ti. Tenāha “yathā hī”tiādi.",
  "anya-e0103n:423_0": "Atajjanīyoti na tajjetabbo na niggahetabbo. Svāyaṃ atajjanīyabhāvo dovacassatāya",
  "anya-e0103n:423_1": "vā siyā, ācariye aniviṭṭhapematāya vāti tadubhayaṃ dassetuṃ “dubbaco vā”tiādi vuttaṃ.",
  "anya-e0103n:423_2": "Yo hi ācariyena tajjiyamāno kopañca dosañca apaccayañca pātukaroti, yo vā “kimassa",
  "anya-e0103n:423_3": "santike vāsenā”ti pakkamati, ayaṃ duvidhopi atajjanīyo. Dhammenāti ovādānusāsanidhammena.",
  "anya-e0103n:423_4": "Gūḷhaṃ ganthanti kammaṭṭhānaganthaṃ, saccapaṭiccasamuppādādisahitaṃ gambhīraṃ suññatāpaṭisaṃyuttañca.",
  "anya-e0103n:424_0": "Tumhākamatthāyāti vutteti “sataporise papāte patanena tumhākaṃ koci attho hotī”ti",
  "anya-e0103n:424_1": "kenaci vutte. Ghaṃsentoti “manussakakkena tumhākaṃ koci attho”ti vutte ghaṃsento",
  "anya-e0103n:424_2": "niravasesaṃ attabhāvaṃ khepetuṃ ussaheyyaṃ. “Mama assāsapassāsanirundhanena tumhākaṃ",
  "anya-e0103n:424_3": "koci rogavūpasamādiko attho atthī”ti kenaci vutte. Tīhipi bhikkhūhi ācariye bhattipavedanamukhena",
  "anya-e0103n:424_4": "vīriyārambho eva pavedito.",
  "anya-e0103n:425_0": "49. Aññattha pavattitvāpi cittaṃ āgamma yattha seti, so tassa āsayo “migāsayo” viya,",
  "anya-e0103n:425_1": "āsayo eva ajjhāsayo. So duvidho vipanno, sampannoti. Tattha vipanno sassatādimicchābhinivesanissito.",
  "anya-e0103n:425_2": "Sampanno duvidho vaṭṭanissito, vivaṭṭanissitoti. Tesu vivaṭṭanissito ajjhāsayo “sampannajjhāsayenā”ti",
  "anya-e0103n:425_3": "idhādhippeto. Idāni naṃ vibhāgena dassetuṃ “alobhādīnaṃ vasenā”tiādi vuttaṃ. Tattha",
  "anya-e0103n:425_4": "chahākārehīti alubbhanādīhi chahi ākārehi. Sampannajjhāsayenāti pubbabhāgiyānaṃ sīlasampadādīnaṃ",
  "anya-e0103n:425_5": "sādhanavasena, lokuttarānaṃ upanissayabhāvena ca sampanno ajjhāsayo etassāti sampannajjhāsayo,",
  "anya-e0103n:425_6": "tena. Alobhādayo hi anekadosavidhamanato, anekaguṇāvahato ca sattānaṃ bahukārā visesato",
  "anya-e0103n:425_7": "yogino. Tathā hi alobhādayo maccheramalādīnaṃ paṭipakkhabhāvena pavattanti. Vuttaṃ hetaṃ –",
  "anya-e0103n:426_0": "“Alobho maccheramalassa paṭipakkho, adoso dussīlyamalassa, amoho kusalesu dhammesu",
  "anya-e0103n:426_1": "abhāvanāya. Alobho cettha dānahetu, adoso sīlahetu, amoho bhāvanāhetu. Tesu ca alobhena",
  "anya-e0103n:426_2": "anadhikaṃ gaṇhāti luddhassa adhikaggahaṇato, adosena anūnaṃ duṭṭhassa ūnaggahaṇato,",
  "anya-e0103n:426_3": "amohena aviparītaṃ mūḷhassa viparītaggahaṇato.",
  "anya-e0103n:427_0": "“Alobhena cettha vijjamānaṃ dosaṃ dosato dhārento dose pavattati, luddho hi dosaṃ",
  "anya-e0103n:427_1": "paṭicchādeti. Adosena vijjamānaṃ guṇaṃ guṇato dhārento guṇe pavattati, duṭṭho hi",
  "anya-e0103n:427_2": "guṇaṃ makkheti. Amohena yāthāvasabhāvaṃ yāthāvasabhāvato dhārento yāthāvasabhāve",
  "anya-e0103n:427_3": "pavattati, mūḷho hi tacchaṃ ‘ataccha’nti, atacchañca ‘taccha’nti gaṇhāti. Alobhena",
  "anya-e0103n:427_4": "ca piyavippayogadukkhaṃ na hoti luddhassa piyasabbhāvato, piyavippayogāsahanato ca,",
  "anya-e0103n:427_5": "adosena appiyasampayogadukkhaṃ na hoti duṭṭhassa appiyasabbhāvato, appiyasampayogāsahanato",
  "anya-e0103n:427_6": "ca, amohena icchitālābhadukkhaṃ na hoti, amūḷhassa hi ‘taṃ kutettha labbhā’ti evamādipaccavekkhaṇasabbhāvato.",
  "anya-e0103n:428_0": "“Alobhena cettha jātidukkhaṃ na hoti alobhassa taṇhāpaṭipakkhato, taṇhāmūlakattā",
  "anya-e0103n:428_1": "ca jātidukkhassa, adosena jarādukkhaṃ na hoti tikkhadosassa khippaṃ jarāsambhavato,",
  "anya-e0103n:428_2": "amohena maraṇadukkhaṃ na hoti, sammohamaraṇañhi dukkhaṃ, na ca taṃ amūḷhassa hoti.",
  "anya-e0103n:428_3": "Alobhena ca gahaṭṭhānaṃ, amohena pabbajitānaṃ, adosena pana sabbesampi sukhasaṃvāsatā hoti.",
  "anya-e0103n:429_0": "“Visesato cettha alobhena pettivisaye upapatti na hoti, yebhuyyena hi sattā taṇhāya",
  "anya-e0103n:429_1": "pettivisayaṃ upapajjanti, taṇhāya ca paṭipakkho alobho. Adosena niraye upapatti na",
  "anya-e0103n:429_2": "hoti, dosena hi caṇḍajātitāya dosasadisaṃ nirayaṃ upapajjanti, dosassa ca paṭipakkho",
  "anya-e0103n:429_3": "adoso. Amohena tiracchānayoniyaṃ nibbatti na hoti, mohena hi niccasammūḷhaṃ tiracchānayoniṃ",
  "anya-e0103n:429_4": "upapajjanti, mohapaṭipakkho ca amoho. Etesu ca alobho rāgavasena upagamanassa abhāvakaro,",
  "anya-e0103n:429_5": "adoso dosavasena apagamanassa, amoho mohavasena amajjhattabhāvassa.",
  "anya-e0103n:430_0": "“Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññāti imā tisso,",
  "anya-e0103n:430_1": "asubhasaññā appamāṇasaññā dhātusaññāti imā ca tisso saññāyo honti. Alobhena pana",
  "anya-e0103n:430_2": "kāmasukhallikānuyogaantassa, adosena attakilamathānuyogaantassa parivajjanaṃ hoti,",
  "anya-e0103n:430_3": "amohena majjhimāya paṭipattiyā paṭipajjanaṃ. Tathā alobhena abhijjhākāyaganthassa",
  "anya-e0103n:430_4": "pabhedanaṃ hoti, adosena byāpādakāyaganthassa, amohena sesaganthadvayassa. Purimāni",
  "anya-e0103n:430_5": "ca dve satipaṭṭhānāni purimānaṃ dvinnaṃ ānubhāvena, pacchimāni pacchimasseva ānubhāvena ijjhanti.",
  "anya-e0103n:431_0": "“Alobho cettha ārogyassa paccayo hoti, aluddho hi lobhanīyampi asappāyaṃ na sevati,",
  "anya-e0103n:431_1": "tena arogo hoti. Adoso yobbanassa, aduṭṭho hi valitapalitāvahena dosagginā aḍayhamāno",
  "anya-e0103n:431_2": "dīgharattaṃ yuvā hoti. Amoho dīghāyukatāya, amūḷho hi hitāhitaṃ ñatvā ahitaṃ parivajjento,",
  "anya-e0103n:431_3": "hitañca paṭisevamāno dīghāyuko hoti.",
  "anya-e0103n:432_0": "“Alobho cettha bhogasampattiyā paccayo cāgena bhogapaṭilābhato, adoso mittasampattiyā",
  "anya-e0103n:432_1": "mettāya mittānaṃ paṭilābhato, aparihānato ca, amoho attasampattiyā, amūḷho hi attano",
  "anya-e0103n:432_2": "hitameva karonto attānaṃ sampādeti. Alobho ca dibbavihārassa paccayo hoti, adoso",
  "anya-e0103n:432_3": "brahmavihārassa, amoho ariyavihārassa.",
  "anya-e0103n:433_0": "“Alobhena cettha sakapakkhesu sattasaṅkhāresu nibbuto hoti tesaṃ vināsena abhisaṅgahetukassa",
  "anya-e0103n:433_1": "dukkhassa abhāvā, adosena parapakkhesu, aduṭṭhassa hi verīsupi verisaññāya abhāvato,",
  "anya-e0103n:433_2": "amohena udāsīnapakkhesu amūḷhassa sabbābhisaṅgatāya abhāvato.",
  "anya-e0103n:434_0": "“Alobhena ca aniccadassanaṃ hoti, luddho hi upabhogāsāya aniccepi saṅkhāre aniccato",
  "anya-e0103n:434_1": "na passati. Adosena dukkhadassanaṃ, adosajjhāsayo hi pariccattaāghātavatthupariggaho",
  "anya-e0103n:434_2": "saṅkhāreyeva dukkhato passati. Amohena anattadassanaṃ, amūḷho hi yāthāvagahaṇakusalo",
  "anya-e0103n:434_3": "apariṇāyakaṃ khandhapañcakaṃ apariṇāyakato bujjhati. Yathā ca etehi aniccadassanādīni,",
  "anya-e0103n:434_4": "evaṃ etepi aniccadassanādīhi honti. Aniccadassanena hi alobho hoti, dukkhadassanena",
  "anya-e0103n:434_5": "adoso, anattadassanena amoho. Ko hi nāma ‘aniccamida’nti sammā ñatvā tassatthāya",
  "anya-e0103n:434_6": "pihaṃ uppādeyya, saṅkhāre vā ‘dukkha’nti jānanto aparampi accantatikhiṇaṃ kodhadukkhaṃ",
  "anya-e0103n:434_7": "uppādeyya, attasuññatañca bujjhitvā puna sammohaṃ āpajjeyyā”ti.",
  "anya-e0103n:435_0": "Tena vuttaṃ “pubbabhāgiyānaṃ sīlasampadādīnaṃ sādhanavasena lokuttarānaṃ, upanissayabhāvena",
  "anya-e0103n:435_1": "ca sampanno ajjhāsayo etassāti sampannajjhāsayo”ti. Tenāha “evaṃ tissannaṃ bodhīnaṃ",
  "anya-e0103n:435_2": "aññataraṃ pāpuṇātī”ti.",
  "anya-e0103n:436_0": "Idāni te ajjhāsaye pāḷiyāva vibhāvetuṃ “yathāhā”tiādi vuttaṃ. Tattha chāti gaṇanaparicchedo.",
  "anya-e0103n:436_1": "Ajjhāsayāti paricchinnadhammanidassanaṃ. Ubhayaṃ pana ekajjhaṃ katvā chabbidhā ajjhāsayāti",
  "anya-e0103n:436_2": "attho. Bodhisattāti bujjhanakasattā, bodhiyā vā niyatabhāvena sattā laggā, adhimuttā",
  "anya-e0103n:436_3": "tanninnā tappoṇāti attho. Bodhiparipākāya saṃvattantīti yathābhinīhāraṃ attanā pattabbabodhiyā",
  "anya-e0103n:436_4": "paripācanāya bhavanti. Alobhajjhāsayāti alubbhanākārena pavattaajjhāsayā, ādito “kathaṃ",
  "anya-e0103n:436_5": "nu kho mayaṃ sabbattha, sabbadā ca aluddhā eva hessāmā”ti, majjhe ca alubbhanavaseneva,",
  "anya-e0103n:436_6": "pacchā ca tasseva rocanavasena pavattaajjhāsayā. Lobhe dosadassāvinoti lubbhanalakkhaṇe",
  "anya-e0103n:436_7": "lobhe sabbappakārena ādīnavadassāvino. Idaṃ tassa ajjhāsayassa ekadesato brūhanākāradassanaṃ.",
  "anya-e0103n:436_8": "Lobhe hi ādīnavaṃ, alobhe ca ānisaṃsaṃ passantassa alobhajjhāsayo parivaḍḍhati, svāyaṃ",
  "anya-e0103n:436_9": "tattha ādīnavānisaṃsadassanavidhi vibhāvitoyeva. Sesapadesupi iminā nayena attho",
  "anya-e0103n:436_10": "veditabbo. Ayaṃ pana viseso – nekkhammanti idha pabbajjā. Paviveko tadaṅgaviveko,",
  "anya-e0103n:436_11": "vikkhambhanaviveko, kāyaviveko, cittaviveko ca. Nissaraṇaṃ nibbānaṃ. Sabbabhavagatīsūti",
  "anya-e0103n:436_12": "sabbesu bhavesu, sabbāsu ca gatīsu. Tadadhimuttatāyāti yadatthaṃ bhāvanānuyogo, yadatthā",
  "anya-e0103n:436_13": "ca pabbajjā, tadadhimuttena. Tenevāha “samādhādhimuttenā”tiādi.",
  "anya-e0103n:437_0": "50. “Kiṃ caritosī”ti pucchito sace “na jānāmī”ti vadeyya, “ke vā te dhammā bahulaṃ",
  "anya-e0103n:437_1": "samudācarantī”ti pucchitabbo. Kiṃ vāti kiṃ asubhaṃ vā anussatiṭṭhānaṃ vā aññaṃ vā.",
  "anya-e0103n:437_2": "Kiṃ te manasi karoto phāsu hotīti cittassa ekaggabhāvena sukhaṃ hoti. Cittaṃ namatīti",
  "anya-e0103n:437_3": "pakatiyāva abhirativasena namati. Evamādīhīti ādi-saddena iriyāpathādīnaṃ saṅgaho",
  "anya-e0103n:437_4": "daṭṭhabbo. Tepi hi na sabbassa ekaṃsato byabhicārino eva. Tathā hi samudācāro pucchitabbo",
  "anya-e0103n:437_5": "vutto. “Asukañca asukañca manasikāravidhiṃ katipayadivasaṃ anuyuñjāhī”ti ca vattabbo.",
  "anya-e0103n:438_0": "“Pakatiyā uggahitakammaṭṭhānassā”ti idaṃ yaṃ kammaṭṭhānaṃ gahetukāmo, tattha sajjhāyavasena",
  "anya-e0103n:438_1": "vā manasikāravasena vā kataparicayaṃ sandhāya vuttaṃ. Ekaṃ dve nisajjānīti ekaṃ vā",
  "anya-e0103n:438_2": "dve vā uṇhāsanāni. Sajjhāyaṃ kāretvā attano sammukhāva adhīyāpetvā dātabbaṃ, so ce",
  "anya-e0103n:438_3": "aññattha gantukāmoti adhippāyo. Tenāha “santike vasantassā”ti. Āgatāgatakkhaṇe kathetabbaṃ,",
  "anya-e0103n:438_4": "pavattiṃ sutvāti adhippāyo.",
  "anya-e0103n:439_0": "Pathavīkasiṇanti pathavīkasiṇakammaṭṭhānaṃ. Katassāti katassa kasiṇassa. Taṃ taṃ",
  "anya-e0103n:439_1": "ākāranti ācariyena kammaṭṭhāne vuccamāne padapadatthādhippāyaopammādikaṃ attano ñāṇassa",
  "anya-e0103n:439_2": "paccupaṭṭhitaṃ taṃ taṃ ākāraṃ, yaṃ yaṃ nimittanti vuttaṃ. Upanibandhitvāti upanetvā",
  "anya-e0103n:439_3": "nibaddhaṃ viya katvā, hadaye ṭhapetvā apamussantaṃ katvāti attho. Evaṃ suṭṭhu upaṭṭhitassatitāya",
  "anya-e0103n:439_4": "nimittaṃ gahetvā tattha sampajānakāritāya sakkaccaṃ suṇantena. Tanti taṃ yathāvuttaṃ",
  "anya-e0103n:439_5": "suggahitaṃ nissāya. Itarassāti tathā agaṇhantassa. Sabbākārenāti kassacipi pakārassa",
  "anya-e0103n:439_6": "tattha asesitattā vuttaṃ.",
  "anya-e0103n:440": "Kammaṭṭhānaggahaṇaniddesavaṇṇanā niṭṭhitā.",
  "anya-e0103n:441": "Iti tatiyaparicchedavaṇṇanā.",
  "anya-e0103n:442": "4. Pathavīkasiṇaniddesavaṇṇanā",
  "anya-e0103n:443_0": "51. Phāsu hotīti āvāsasappāyādilābhena manasikāraphāsutā bhāvanānukūlatā hoti. Parisodhentenāti",
  "anya-e0103n:443_1": "tesaṃ tesaṃ gaṇṭhiṭṭhānānaṃ chindanavasena visodhentena. Akilamantoyevāti akilantakāyo",
  "anya-e0103n:443_2": "eva. Sati hi kāyakilamathe siyā kammaṭṭhānamanasikārassa antarāyoti adhippāyo. Gaṇṭhiṭṭhānanti",
  "anya-e0103n:443_3": "atthato, adhippāyato ca dubbinivedhatāya gaṇṭhibhūtaṃ ṭhānaṃ. Chinditvāti yāthāvato",
  "anya-e0103n:443_4": "atthassa, adhippāyassa ca vibhāvanena chinditvā, vibhūtaṃ supākaṭaṃ katvāti adhippāyo.",
  "anya-e0103n:443_5": "Suvisuddhanti suṭṭhu visuddhaṃ, nigumbaṃ nijjaṭanti attho.",
  "anya-e0103n:444": "Ananurūpavihāravaṇṇanā",
  "anya-e0103n:445_0": "52. Aññatarenāti aññatarenāpi, pageva anekehīti adhippāyo. Mahantabhāvo mahattaṃ.",
  "anya-e0103n:445_1": "Tathā sesesu. Soṇḍavā soṇḍī. Tathā paṇṇantiādīsu. Bodhiaṅgaṇādīsu kātabbaṃ idha “vatta”nti",
  "anya-e0103n:445_2": "adhippetanti āha “pānīyaghaṭaṃ vā ritta”nti. Niṭṭhitāyāti paviṭṭhapaviṭṭhānaṃ dānena",
  "anya-e0103n:445_3": "parikkhīṇāya. Jiṇṇavihārepi yatra bhikkhū evaṃ vadanti “āyasmā, yathāsukhaṃ samaṇadhammaṃ",
  "anya-e0103n:445_4": "karotu, mayaṃ paṭijaggissāmā”ti. Evarūpe vihātabbanti ayampi nayo labbhati, vuttanayattā pana na vutto.",
  "anya-e0103n:446_0": "Mahāpathavihāreti mahāpathasamīpe vihāre. Bhājanadārudoṇikādīnīti rajanabhājanāni,",
  "anya-e0103n:446_1": "rajanatthāya dāru, dārumayadoṇikā, rajanapacanaṭṭhānaṃ, dhovanaphalakanti evamādīni.",
  "anya-e0103n:446_2": "Sākahārikāti sākahāriniyo itthiyo. Visabhāgasaddo kāmaguṇūpasaṃhito gītasaddoti vadanti,",
  "anya-e0103n:446_3": "kevalopi itthisaddo visabhāgasaddo eva. Tatrāti pupphavante vihāre. Tādisoyevāti",
  "anya-e0103n:446_4": "“tatthassa kammaṭṭhānaṃ gahetvā”tiādinā yādiso paṇṇavante vihāre upaddavo vutto,",
  "anya-e0103n:446_5": "tādisoyeva. “Pupphahārikāyo pupphaṃ ocinantiyo”ti pana vattabbaṃ. Ayamidha viseso.",
  "anya-e0103n:447": "Patthanīyeti tattha vasantesu sambhāvanāvasena upasaṅkamanādinā patthetabbe. Tenāha “leṇasammate”ti. Dakkhiṇāgirīti magadhavisaye dakkhiṇāgirīti vadanti.",
  "anya-e0103n:448": "Visabhāgārammaṇāni iṭṭhāni, aniṭṭhāni ca. Aniṭṭhānaṃ hi dassanatthaṃ “ghaṭehi nighaṃsantiyo”tiādi vuttaṃ. Dabbūpakaraṇayoggā rukkhā dabbūpakaraṇarukkhā.",
  "anya-e0103n:449_0": "Yo pana vihāro. Khalanti dhaññakaraṇaṭṭhānaṃ. Gāvo rundhanti “sassaṃ khādiṃsū”ti.",
  "anya-e0103n:449_1": "Udakavāranti kedāresu sassānaṃ dātabbaudakavāraṃ. Ayampīti mahāsaṅghabhogopi vihāro.",
  "anya-e0103n:449_2": "Vāriyamānā kammaṭṭhānikena bhikkhunā.",
  "anya-e0103n:450_0": "Samuddasāmuddikanadīnissitaṃ udakapaṭṭanaṃ. Mahānagarānaṃ āyadvārabhūtaṃ aṭavimukhādinissitaṃ",
  "anya-e0103n:450_1": "thalapaṭṭanaṃ. Appasannā honti. Tenassa tattha phāsuvihāro na hotīti adhippāyo. Maññamānā rājamanussā.",
  "anya-e0103n:451_0": "Samosaraṇenāti ito cito sañcaraṇena. Papāteti papātasīse ṭhatvā gāyi “gītasaddena",
  "anya-e0103n:451_1": "idhāgataṃ papāte pātetvā khādissāmī”ti. Vegena gahetvāti vegenāgantvā “kuhiṃ yāsī”ti khandhe gahetvā.",
  "anya-e0103n:452": "Yatthāti yasmiṃ vihāre, vihārasāmantā vā na sakkā hoti kalyāṇamittaṃ laddhuṃ, tattha vihāre so alābho mahādosoti yojanā.",
  "anya-e0103n:453_0": "Panthaninti panthe nīto pavattitoti panthanī, magganissito vihāro. Taṃ panthaniṃ.",
  "anya-e0103n:453_1": "Soṇḍinti soṇḍisahito vihāro soṇḍī, taṃ soṇḍiṃ. Tathā paṇṇantiādīsu. Nagaranissitaṃ",
  "anya-e0103n:453_2": "nagaranti vuttaṃ uttarapadalopena yathā “bhīmaseno bhīmo”ti. Dārunāti dārunissitena",
  "anya-e0103n:453_3": "saha. Visabhāgenāti yo visabhāgehi vusīyati, visabhāgānaṃ vā nivāso, so vihāro visabhāgo.",
  "anya-e0103n:453_4": "Tena visabhāgena saddhiṃ. Paccantanissitañca sīmānissitañca asappāyañca paccantasīmāsappāyaṃ.",
  "anya-e0103n:453_5": "Yattha mitto na labbhati, tampīti sabbattha ṭhāna-saddāpekkhāya napuṃsakaniddeso.",
  "anya-e0103n:453_6": "Iti viññāyāti “bhāvanāya ananurūpānī”ti evaṃ vijānitvā.",
  "anya-e0103n:454": "Anurūpavihāravaṇṇanā",
  "anya-e0103n:455_0": "53. Ayaṃ anurūpo nāmāti ayaṃ vihāro bhāvanāya anurūpo nāma. Nātidūranti gocaraṭṭhānato",
  "anya-e0103n:455_1": "aḍḍhagāvutato orabhāgatāya na atidūraṃ. Nāccāsannanti pacchimena pamāṇena gocaraṭṭhānato",
  "anya-e0103n:455_2": "pañcadhanusatikatāya na atiāsannaṃ. Tāya ca pana nātidūranāccāsannatāya, gocaraṭṭhānaṃ",
  "anya-e0103n:455_3": "parissayādirahitamaggatāya ca gamanassa ca āgamanassa ca yuttarūpattā gamanāgamanasampannaṃ.",
  "anya-e0103n:455_4": "Divasabhāge mahājanasaṃkiṇṇatābhāvena divā appākiṇṇaṃ. Abhāvattho hi ayaṃ appa-saddo",
  "anya-e0103n:455_5": "“appiccho”tiādīsu viya. Rattiyaṃ janālāpasaddābhāvena rattiṃ appasaddaṃ. Sabbadāpi",
  "anya-e0103n:455_6": "janasannipātanigghosābhāvena appanigghosaṃ. Appakasirenāti akasirena sukheneva. Sīlādiguṇānaṃ",
  "anya-e0103n:455_7": "thirabhāvappattiyā therā. Suttageyyādi bahu sutaṃ etesanti bahussutā. Vācuggatakaraṇena,",
  "anya-e0103n:455_8": "sammadeva garūnaṃ santike āgamitabhāvena ca āgato pariyattidhammasaṅkhāto āgamo etesanti",
  "anya-e0103n:455_9": "āgatāgamā. Suttābhidhammasaṅkhātassa dhammassa dhāraṇena dhammadharā. Vinayassa dhāraṇena",
  "anya-e0103n:455_10": "vinayadharā. Tesaṃyeva dhammavinayānaṃ mātikāya dhāraṇena mātikādharā. Tattha tattha",
  "anya-e0103n:455_11": "dhammaparipucchāya paripucchati. Atthaparipucchāya paripañhati vīmaṃsati vicāreti.",
  "anya-e0103n:455_12": "Idaṃ, bhante, kathaṃ imassa ko atthoti paripucchanaparipañhākāradassanaṃ. Avivaṭañceva",
  "anya-e0103n:455_13": "pāḷiyā atthaṃ padesantarapāḷidassanena āgamato vivaranti. Anuttānīkatañca yuttivibhāvanena",
  "anya-e0103n:455_14": "uttānīkaronti. Kaṅkhaṭṭhāniyesu dhammesu saṃsayuppattiyā hetutāya gaṇṭhiṭṭhānabhūtesu",
  "anya-e0103n:455_15": "pāḷipadesesu yāthāvato vinicchayadānena kaṅkhaṃ paṭivinodenti. Ettha ca “nātidūraṃ,",
  "anya-e0103n:455_16": "nāccāsannaṃ, gamanāgamanasampanna”nti ekaṃ aṅgaṃ, “divā appākiṇṇaṃ, rattiṃ appasaddaṃ",
  "anya-e0103n:455_17": "appanigghosa”nti ekaṃ, “appaḍaṃsamakasavātātapasarīsapasamphassa”nti ekaṃ, “tasmiṃ",
  "anya-e0103n:455_18": "kho pana senāsane viharantassa…pe… parikkhārā”ti ekaṃ, “tasmiṃ kho pana senāsane",
  "anya-e0103n:455_19": "therā…pe… kaṅkhaṃ paṭivinodentī”ti ekaṃ. Evaṃ pañca aṅgāni veditabbāni.",
  "anya-e0103n:456": "Khuddakapalibodhavaṇṇanā",
  "anya-e0103n:457": "54. Khuddakapalibodhupacchede payojanaṃ parato āgamissati. Aggaḷaanuvātaparibhaṇḍadānādinā daḷhīkammaṃ vā. Tantacchedādīsu tunnakammaṃ vā kātabbaṃ.",
  "anya-e0103n:458": "Bhāvanāvidhānavaṇṇanā",
  "anya-e0103n:459_0": "55. Sabbakammaṭṭhānavasenāti anukkamena niddisiyamānassa cattālīsavidhassa sabbassa",
  "anya-e0103n:459_1": "kammaṭṭhānassa vasena. Piṇḍapātapaṭikkantenāti piṇḍapātaparibhogato paṭinivattena,",
  "anya-e0103n:459_2": "piṇḍapātabhuttāvinā onītapattapāṇināti attho. Bhattasammadaṃ paṭivinodetvāti bhojananimittaṃ",
  "anya-e0103n:459_3": "parissamaṃ vinodetvā. Āhāre hi āsayaṃ paviṭṭhamatte tassa āgantukatāya yebhuyyena",
  "anya-e0103n:459_4": "siyā sarīrassa koci parissamo, taṃ vūpasametvā. Tasmiṃ hi avūpasante sarīrakhedena",
  "anya-e0103n:459_5": "cittaṃ ekaggataṃ na labheyyāti. Pavivitteti janavivitte. Sukhanisinnenāti pallaṅkaṃ",
  "anya-e0103n:459_6": "ābhujitvā ujuṃ kāyaṃ paṇidhāya nisajjāya sukhanisinnena. Vuttañhetanti yaṃ “katāya",
  "anya-e0103n:459_7": "vā”tiādinā pathaviyā nimittaggahaṇaṃ idha vuccati, vuttaṃ hetaṃ porāṇaṭṭhakathāyaṃ.",
  "anya-e0103n:460_0": "Idāni taṃ aṭṭhakathāpāḷiṃ dassento “pathavīkasiṇaṃ uggaṇhanto”tiādimāha. Tatthāyaṃ",
  "anya-e0103n:460_1": "saṅkhepattho – pathavīkasiṇaṃ uggaṇhantoti uggahanimittabhāvena pathavīkasiṇaṃ gaṇhanto",
  "anya-e0103n:460_2": "ādiyanto, uggahanimittabhūtaṃ pathavīkasiṇaṃ uppādentoti attho. Uppādanañcettha tathānimittassa",
  "anya-e0103n:460_3": "upaṭṭhāpanaṃ daṭṭhabbaṃ. Pathaviyanti vakkhamānavisese pathavīmaṇḍale. Nimittaṃ gaṇhātīti",
  "anya-e0103n:460_4": "tattha cakkhunā ādāsatale mukhanimittaṃ viya bhāvanāñāṇena vakkhamānavisesaṃ pathavīnimittaṃ",
  "anya-e0103n:460_5": "gaṇhāti. “Pathaviya”nti vatvāpi maṇḍalāpekkhāya napuṃsakaniddeso. Kateti vakkhamānavidhinā",
  "anya-e0103n:460_6": "abhisaṅkhateti attho. Vā-saddo aniyamattho. Akateti pākatike khalamaṇḍalādike pathavīmaṇḍale.",
  "anya-e0103n:460_7": "Sāntaketi saantake eva, saparicchede evāti attho. Sāvadhāraṇañhetaṃ vacanaṃ. Tathā",
  "anya-e0103n:460_8": "hi tena nivattitaṃ dassetuṃ “no anantake”ti vuttaṃ. Sakoṭiyetiādīnipi tasseva vevacanāni.",
  "anya-e0103n:460_9": "Suppamatte vātiādīsu suppasarāvāni samappamāṇāni icchitāni. Keci pana vadanti “sarāvamattaṃ",
  "anya-e0103n:460_10": "vidatthicaturaṅgulaṃ hoti, suppamattaṃ tato adhikappamāṇanti. Kittimaṃ kasiṇamaṇḍalaṃ",
  "anya-e0103n:460_11": "heṭṭhimaparicchedena sarāvamattaṃ, uparimaparicchedena suppamattaṃ, na tato adho,",
  "anya-e0103n:460_12": "uddhaṃ vāti parittappamāṇabhedasaṅgaṇhanatthaṃ ‘suppamatte vā sarāvamatte vā’ti vutta”nti.",
  "anya-e0103n:460_13": "Yathāupaṭṭhite ārammaṇe ekaṅgulamattampi vaḍḍhitaṃ appamāṇamevāti vuttovāyamattho.",
  "anya-e0103n:460_14": "Keci pana “chattamattampi kasiṇamaṇḍalaṃ kātabba”nti vadanti.",
  "anya-e0103n:461_0": "So taṃ nimittaṃ suggahitaṃ karotīti so yogāvacaro taṃ pathavīmaṇḍalaṃ suggahitaṃ",
  "anya-e0103n:461_1": "nimittaṃ karoti. Yadā cakkhuṃ ummīletvā oloketvā tattha nimittaṃ gahetvā nimmīletvā",
  "anya-e0103n:461_2": "āvajjentassa ummīletvā olokitakkhaṇe viya upaṭṭhāti, tadā suggahitaṃ karoti nāma.",
  "anya-e0103n:461_3": "Athettha satiṃ sūpaṭṭhitaṃ katvā abahigatena mānasena punappunaṃ sallakkhento sūpadhāritaṃ",
  "anya-e0103n:461_4": "upadhāreti nāma. Evaṃ upadhāritaṃ pana naṃ punappunaṃ āvajjento manasi karonto tamevārabbha",
  "anya-e0103n:461_5": "āsevanaṃ bhāvanaṃ bahulaṃ pavattento suvavatthitaṃ vavatthapeti nāma. Tasmiṃ ārammaṇeti",
  "anya-e0103n:461_6": "evaṃ suggahitakaraṇādinā sammadeva upaṭṭhite tasmiṃ pathavīkasiṇasaññite ārammaṇe.",
  "anya-e0103n:461_7": "Cittaṃ upanibandhatīti attano cittaṃ upacārajjhānaṃ upanetvā nibandhati aññārammaṇato",
  "anya-e0103n:461_8": "vinivattaṃ karoti. Addhā imāyātiādi ānisaṃsadassāvitādassanaṃ.",
  "anya-e0103n:462_0": "Idāni yathādassitassa aṭṭhakathāpāṭhassa atthappakāsanena saddhiṃ bhāvanāvidhiṃ vibhāvetukāmo",
  "anya-e0103n:462_1": "akate tāva nimittaggahaṇaṃ dassento “tattha yena atītabhavepī”tiādimāha. Tattha tatthāti",
  "anya-e0103n:462_2": "tasmiṃ aṭṭhakathāpāṭhe. Catukkapañcakajjhānānīti catukkapañcakanayavasena vadati.",
  "anya-e0103n:462_3": "Puññavatoti bhāvanāmayapuññavato. Upanissayasampannassāti tādiseneva upanissayena",
  "anya-e0103n:462_4": "samannāgatassa. Khalamaṇḍaleti maṇḍalākāre dhaññakaraṇaṭṭhāne. Taṃṭhānappamāṇamevāti",
  "anya-e0103n:462_5": "olokitaṭṭhānappamāṇameva.",
  "anya-e0103n:463_0": "Avirādhetvāti avirajjhitvā vuttavidhinā eva. Nīlapītalohitaodātasambhedavasenāti",
  "anya-e0103n:463_1": "nīlādivaṇṇāhi mattikāhi paccekaṃ, ekajjhañca saṃsaggavasena. Gaṅgāvaheti gaṅgāsote.",
  "anya-e0103n:463_2": "Sīhaḷadīpe kira rāvaṇagaṅgā nāma nadī, tassā sotena chinnataṭaṭṭhāne mattikā aruṇavaṇṇā.",
  "anya-e0103n:463_3": "Taṃ sandhāya vuttaṃ “gaṅgāvahe mattikāsadisāya aruṇavaṇṇāyā”ti. Aruṇavaṇṇāya aruṇanibhāya,",
  "anya-e0103n:463_4": "aruṇappabhāvaṇṇāyāti attho.",
  "anya-e0103n:464_0": "Evaṃ kasiṇadose dassetvā idāni kasiṇakaraṇādike sesākāre dassetuṃ “tañca kho”tiādi",
  "anya-e0103n:464_1": "vuttaṃ. Saṃhārimanti saṃharitabbaṃ gahetvā caraṇayoggaṃ. Tatraṭṭhakanti yatra kataṃ,",
  "anya-e0103n:464_2": "tattheva tiṭṭhanakaṃ. Vuttappamāṇanti “suppamatte vā sarāvamatte vā”ti vuttappamāṇaṃ.",
  "anya-e0103n:464_3": "Vaṭṭanti maṇḍalasaṇṭhānaṃ. Parikammakāleti nimittuggahaṇāya bhāvanākāle. Etadevāti",
  "anya-e0103n:464_4": "yaṃ vidatthicaturaṅgulavitthāraṃ, etadeva pamāṇaṃ sandhāya “suppamattaṃ vā sarāvamattaṃ",
  "anya-e0103n:464_5": "vā”ti vuttaṃ. Suppaṃ hi nātimahantaṃ, sarāvañca mahantaṃ cāṭipidhānappahonakanti samappamāṇaṃ hoti.",
  "anya-e0103n:465_0": "56. Tasmāti paricchedatthāya vuttattā. Evaṃ vuttapamāṇaṃ paricchedanti yathāvuttappamāṇaṃ",
  "anya-e0103n:465_1": "vidatthicaturaṅgulavitthāraṃ paricchedaṃ katvā, evaṃ vuttappamāṇaṃ vā kasiṇamaṇḍalaṃ",
  "anya-e0103n:465_2": "visabhāgavaṇṇena paricchedaṃ katvā. Rukkhapāṇikāti kucandanādirukkhapāṇikā aruṇavaṇṇassa",
  "anya-e0103n:465_3": "visabhāgavaṇṇaṃ samuṭṭhapeti. Tasmā taṃ aggahetvāti vuttaṃ. Pakatirukkhapāṇikā pana",
  "anya-e0103n:465_4": "pāsāṇapāṇikāgatikāva. Ninnunnataṭṭhānābhāvena bherītalasadisaṃ katvā. Tato dūrataretiādi",
  "anya-e0103n:465_5": "yathāvuttato padesato, pīṭhato ca aññasmiṃ ādīnavadassanaṃ. Kasiṇadosāti hatthapāṇipadādayo idha kasiṇadosā.",
  "anya-e0103n:466_0": "Vuttanayenevāti “aḍḍhateyyahatthantare padese, vidatthicaturaṅgulapādake pīṭhe”ti",
  "anya-e0103n:466_1": "ca vuttavidhināva. Kāmesu ādīnavanti “kāmā nāmete aṭṭhikaṅkalūpamā nirassādaṭṭhena,",
  "anya-e0103n:466_2": "tiṇukkūpamā anudahanaṭṭhena, aṅgārakāsūpamā mahābhitāpaṭṭhena, supinakūpamā ittarapaccupaṭṭhānaṭṭhena,",
  "anya-e0103n:466_3": "yācitakūpamā tāvakālikaṭṭhena, rukkhaphalūpamā sabbaṅgapaccaṅgapalibhañjanaṭṭhena,",
  "anya-e0103n:466_4": "asisūnūpamā adhikuṭṭanaṭṭhena, sattisūlūpamā vinivijjhanaṭṭhena, sappasirūpamā sapaṭibhayaṭṭhenā”tiādinā",
  "anya-e0103n:466_5": "“appassādā kāmā bahudukkhā bahupāyāsā”tiādinā “kāmasukhañca nāmetaṃ bahuparissayaṃ,",
  "anya-e0103n:466_6": "sāsaṅkaṃ, sabhayaṃ, saṃkiliṭṭhaṃ, mīḷhaparibhogasadisaṃ, hīnaṃ, gammaṃ, pothujjanikaṃ,",
  "anya-e0103n:466_7": "anariyaṃ, anatthasaṃhita”ntiādinā ca anekākāravokāraṃ vatthukāmakilesakāmesu ādīnavaṃ",
  "anya-e0103n:466_8": "dosaṃ paccavekkhitvā. Kāmanissaraṇeti kāmānaṃ nissaraṇabhūte, tehi vā nissaṭe. Aggamaggassa",
  "anya-e0103n:466_9": "pādakabhāvena sabbadukkhasamatikkamassa upāyabhūte. Nekkhammeti jhāne. Jātābhilāsena",
  "anya-e0103n:466_10": "sañjātacchandena. “Sammāsambuddho vata bhagavā aviparītadhammadesanattā, svākkhāto",
  "anya-e0103n:466_11": "dhammo ekantaniyyānikattā, suppaṭipanno saṅgho yathānusiṭṭhaṃ paṭipajjanato”ti evaṃ",
  "anya-e0103n:466_12": "buddhadhammasaṅghaguṇānussaraṇena ratanattayavisayaṃ pītipāmojjaṃ janayitvā. Nekkhammaṃ",
  "anya-e0103n:466_13": "paṭipajjati etāyāti nekkhammapaṭipadā, saupacārassa jhānassa, vipassanāya, maggassa,",
  "anya-e0103n:466_14": "nibbānassa ca adhigamakāraṇanti attho. Pubbe pana paṭhamajjhānameva nekkhammanti",
  "anya-e0103n:466_15": "vuttattā vuttāvasesā sabbepi nekkhammadhammā. Yathāha –",
  "anya-e0103n:467": "“Pabbajjā paṭhamaṃ jhānaṃ, nibbānaṃ ca vipassanā;",
  "anya-e0103n:468": "Sabbepi kusalā dhammā, ‘nekkhamma’nti pavuccare”ti. ;",
  "anya-e0103n:469_0": "Pavivekasukharasassāti cittavivekādivivekajassa sukharasassa. Evametehi pañcahi padehi",
  "anya-e0103n:469_1": "“ānisaṃsadassāvī”tiādīnaṃ padānaṃ attho dassitoti daṭṭhabbaṃ. Samena ākārenāti atiummīlanaatimandālocanāni",
  "anya-e0103n:469_2": "vajjetvā nātiummīlananātimandālocanasaṅkhātena samena ālocanākārena. Nimittaṃ gaṇhantenāti",
  "anya-e0103n:469_3": "pathavīkasiṇe cakkhunā gahitanimittaṃ manasā gaṇhantena. Bhāvetabbanti tathāpavattaṃ",
  "anya-e0103n:469_4": "nimittaggahaṇaṃ vaḍḍhetabbaṃ āsevitabbaṃ bahulīkātabbaṃ.",
  "anya-e0103n:470_0": "Cakkhu kilamati atisukhumaṃ, atibhāsurañca rūpagataṃ upanijjhāyato viya. Ativibhūtaṃ",
  "anya-e0103n:470_1": "hoti attano sabhāvāvibhāvato. Tathā ca vaṇṇato vā lakkhaṇato vā upatiṭṭheyya. Tena",
  "anya-e0103n:470_2": "vuttaṃ “tenassa nimittaṃ nuppajjatī”ti. Avibhūtaṃ hoti gajanimmīlanena pekkhantassa",
  "anya-e0103n:470_3": "rūpagataṃ viya. Cittañca līnaṃ hoti dassane mandabyāpāratāya kosajjapātato. Tenāha",
  "anya-e0103n:470_4": "“evampi nimittaṃ nuppajjatī”ti. Ādāsatale mukhanimittadassinā viyāti yathā ādāsatale",
  "anya-e0103n:470_5": "mukhanimittadassī puriso na tattha atigāḷhaṃ ummīlati, nāpi atimandaṃ, na ādāsatalassa",
  "anya-e0103n:470_6": "vaṇṇaṃ paccavekkhati, nāpi lakkhaṇaṃ manasi karoti. Atha kho samena ākārena olokento",
  "anya-e0103n:470_7": "attano mukhanimittameva passati, evameva ayampi pathavīkasiṇaṃ samena ākārena olokento",
  "anya-e0103n:470_8": "nimittaggahaṇappasutoyeva hoti, tena vuttaṃ “samena ākārenā”tiādi. Na vaṇṇo paccavekkhitabboti",
  "anya-e0103n:470_9": "yo tattha pathavīkasiṇe aruṇavaṇṇo, so na cintetabbo. Cakkhuviññāṇena pana gahaṇaṃ",
  "anya-e0103n:470_10": "na sakkā nivāretuṃ. Tenevettha “na oloketabbo”ti avatvā paccavekkhaṇaggahaṇaṃ kataṃ.",
  "anya-e0103n:470_11": "Na lakkhaṇaṃ manasi kātabbanti yaṃ tattha pathavīdhātuyā thaddhalakkhaṇaṃ, taṃ na manasi kātabbaṃ.",
  "anya-e0103n:471_0": "Disvā gahetabbattā “vaṇṇaṃ amuñcitvā”ti vatvāpi vaṇṇavasenettha ābhogo na kātabbo,",
  "anya-e0103n:471_1": "so pana vaṇṇo nissayagatiko kātabboti dassento āha “nissayasavaṇṇaṃ katvā”ti. Nissayena",
  "anya-e0103n:471_2": "samānākārasannissito so vaṇṇo tāya pathaviyā samānagatikaṃ katvā, vaṇṇena saheva",
  "anya-e0103n:471_3": "“pathavī”ti manasi kātabbanti attho. Ussadavasena paṇṇattidhammeti pathavīdhātuyā",
  "anya-e0103n:471_4": "ussannabhāvena sattito adhikabhāvena sasambhārapathaviyaṃ “pathavī”ti yo lokavohāro,",
  "anya-e0103n:471_5": "tasmiṃ paṇṇattidhamme cittaṃ paṭṭhapetvā “pathavī, pathavī”ti manasi kātabbaṃ. Yadi",
  "anya-e0103n:471_6": "lokavohārena paṇṇattimatte cittaṃ ṭhapetabbaṃ, nāmantaravasenapi pathavī manasi kātabbā",
  "anya-e0103n:471_7": "bhaveyyāti, hotu, ko dosoti dassento “mahī medinī”tiādimāha. Tattha yamicchatīti",
  "anya-e0103n:471_8": "yaṃ nāmaṃ vattuṃ icchati, taṃ vattabbaṃ. Tañca kho yadassa saññānukūlaṃ hoti yaṃ",
  "anya-e0103n:471_9": "nāmaṃ assa yogino pubbe tattha gahitasaññāvasena anukūlaṃ pacuratāya, paguṇatāya",
  "anya-e0103n:471_10": "vā āgacchati, taṃ vattabbaṃ. Vattabbanti ca paṭhamasamannāhāre kassaci vacībhedopi",
  "anya-e0103n:471_11": "hotīti katvā vuttaṃ, ācariyena vā vattabbataṃ sandhāya. Kiṃ vā bahunā, pākaṭabhāvoyevettha",
  "anya-e0103n:471_12": "pamāṇanti dassetuṃ “apicā”tiādi vuttaṃ. Kālena ummīletvā kālena nimmīletvāti kiñci",
  "anya-e0103n:471_13": "kālaṃ cakkhuṃ ummīletvā nimittaggahaṇavasena pathavīmaṇḍalaṃ oloketvā puna kiñci",
  "anya-e0103n:471_14": "kālaṃ cakkhuṃ nimmīletvā āvajjitabbaṃ. Yenākārena oloketvā gahitaṃ, tenākārena puna",
  "anya-e0103n:471_15": "taṃ samannāharitabbaṃ.",
  "anya-e0103n:472_0": "57. Āpāthamāgacchatīti manodvārikajavanānaṃ gocarabhāvaṃ upagacchati. Tassa uggahanimittassa.",
  "anya-e0103n:472_1": "Na tasmiṃ ṭhāne nisīditabbaṃ. Kasmā? Yadi uggahanimitte jātepi pathavīmaṇḍalaṃ oloketvā",
  "anya-e0103n:472_2": "bhāveti, paṭibhāganimittuppatti na siyā. Samīpaṭṭhena ca na oloketuṃ na sakkā. Tena",
  "anya-e0103n:472_3": "vuttaṃ “attano vasanaṭṭhānaṃ pavisitvā”tiādi. Nissaddabhāvāya ekapaṭalikūpāhanāgahaṇaṃ,",
  "anya-e0103n:472_4": "parissayavinodanatthaṃ kattaradaṇḍaggahaṇaṃ. Sace nassati, athānena bhāvetabbanti",
  "anya-e0103n:472_5": "sambandho. Vakkhamānesu asappāyesu kenacideva asappāyena kāraṇabhūtena. Nimittaṃ",
  "anya-e0103n:472_6": "ādāyāti yathājātaṃ uggahanimittaṃ gahetvā. Samannāharitabbanti āvajjitabbaṃ nimittanti",
  "anya-e0103n:472_7": "adhippāyo, sammā vā anu anu āharitabbaṃ kammaṭṭhānanti attho. Takkāhataṃ vitakkāhatanti",
  "anya-e0103n:472_8": "takkanato, savisesaṃ takkanato ca “takko, vitakko”ti ca evaṃ laddhanāmena bhāvanācittasampayuttena",
  "anya-e0103n:472_9": "sammāsaṅkappena āhananapariyāhananakiccena aparāparaṃ vattamānena kammaṭṭhānaṃ āhataṃ,",
  "anya-e0103n:472_10": "pariyāhatañca kātabbaṃ, balappattavitakko manasikāro bahulaṃ pavattetabboti attho.",
  "anya-e0103n:472_11": "Evaṃ karontassāti evaṃ kammaṭṭhānaṃ takkāhataṃ vitakkāhataṃ karontassa. Yathā bhāvanā",
  "anya-e0103n:472_12": "pubbenāparaṃ visesaṃ āvahati, evaṃ anuyuñjantassa. Anukkamenāti bhāvanānukkamena.",
  "anya-e0103n:472_13": "Yadā saddhādīni indriyāni suvisadāni tikkhāni pavattanti, tadā assaddhiyādīnaṃ dūrībhāvena",
  "anya-e0103n:472_14": "sātisayathāmappattehi sattahi balehi laddhūpatthambhāni vitakkādīni kāmāvacarāneva",
  "anya-e0103n:472_15": "jhānaṅgāni bahūni hutvā pātubhavanti. Tato eva tesaṃ ujuvipaccanīkabhūtā kāmacchandādayo",
  "anya-e0103n:472_16": "saddhiṃ tadekaṭṭhehi pāpadhammehi vidūrī bhavanti, paṭibhāganimittuppattiyā saddhiṃ",
  "anya-e0103n:472_17": "taṃ ārabbha upacārajjhānaṃ uppajjati. Tena vuttaṃ “nīvaraṇāni vikkhambhantī”tiādi.",
  "anya-e0103n:472_18": "Tattha sannisīdantīti sammadeva sīdanti, upasamantīti attho.",
  "anya-e0103n:473_0": "Imassāti paṭibhāganimittassa. Aṅgulipadapāṇipadādiko kasiṇadoso. Ādāsamaṇḍalūpamādīhi",
  "anya-e0103n:473_1": "uggahanimittato paṭibhāganimittassa suparisuddhataṃ, saṇhasukhumatañca dasseti. Tañca",
  "anya-e0103n:473_2": "kho paṭibhāganimittaṃ neva vaṇṇavantaṃ na saṇṭhānavantaṃ aparamatthasabhāvattā. Īdisanti",
  "anya-e0103n:473_3": "vaṇṇasaṇṭhānavantaṃ. Tilakkhaṇabbhāhatanti uppādādilakkhaṇattayānupaviṭṭhaṃ, aniccatādilakkhaṇattayaṅkitaṃ",
  "anya-e0103n:473_4": "vā. Yadi na panetaṃ tādisaṃ vaṇṇādivantaṃ, kathaṃ jhānassa ārammaṇabhāvoti āha “kevalañhī”tiādi.",
  "anya-e0103n:473_5": "Saññajanti bhāvanāsaññājanitaṃ, bhāvanāsaññāya sañjātamattaṃ. Na hi asabhāvassa kutoci",
  "anya-e0103n:473_6": "samuṭṭhānaṃ atthi. Tenāha “upaṭṭhānākāramatta”nti.",
  "anya-e0103n:474_0": "58. Vikkhambhitāneva sannisinnāva, na pana tadatthaṃ ussāho kātabboti adhippāyo.",
  "anya-e0103n:474_1": "“Upacārasamādhinā”ti vutte itaropi samādhi atthīti atthato āpannanti tampi dassetuṃ",
  "anya-e0103n:474_2": "“duvidho hi samādhī”tiādi āraddhaṃ. Dvīhākārehīti jhānadhammānaṃ paṭipakkhadūrībhāvo,",
  "anya-e0103n:474_3": "thirabhāvappatti cāti imehi dvīhi kāraṇehi. Idāni tāni kāraṇāni avatthāmukhena dassetuṃ",
  "anya-e0103n:474_4": "“upacārabhūmiyaṃ vā”tiādi vuttaṃ. Upacārabhūmiyanti upacārāvatthāyaṃ. Yadipi tadā",
  "anya-e0103n:474_5": "jhānaṅgāni paṭutarāni mahaggatabhāvappattāni na uppajjanti, tesaṃ pana paṭipakkhadhammānaṃ",
  "anya-e0103n:474_6": "vikkhambhanena cittaṃ samādhiyati. Tenāha “nīvaraṇappahānena cittaṃ samāhitaṃ hotī”ti.",
  "anya-e0103n:474_7": "Paṭilābhabhūmiyanti jhānassa adhigamāvatthāyaṃ. Tadā hi appanāpattānaṃ jhānadhammānaṃ",
  "anya-e0103n:474_8": "uppattiyā cittaṃ samādhiyati. Tenāha “aṅgapātubhāvenā”ti. Cittaṃ samāhitaṃ hotīti sambandho.",
  "anya-e0103n:475_0": "Na thāmajātānīti na jātathāmāni, na bhāvanābalaṃ pattānīti attho. Cittanti jhānacittaṃ.",
  "anya-e0103n:475_1": "Kevalampi rattiṃ kevalampi divasaṃ tiṭṭhatīti samāpattivelaṃ sandhāyāha. Upacārabhūmiyaṃ",
  "anya-e0103n:475_2": "nimittavaḍḍhanaṃ yuttanti katvā vuttaṃ “nimittaṃ vaḍḍhetvā”ti. Laddhaparihānīti laddhaupacārajjhānaparihāni.",
  "anya-e0103n:475_3": "Nimitte avinassante tadārammaṇajhānampi aparihīnameva hoti, nimitte pana ārakkhābhāvena",
  "anya-e0103n:475_4": "vinaṭṭhe laddhaṃ laddhaṃ jhānampi vinassati tadāyattavuttito. Tenāha “ārakkhamhī”tiādi.",
  "anya-e0103n:476": "Sattasappāyavaṇṇanā",
  "anya-e0103n:477_0": "59. “Thāvarañca hotī”ti vatvā yathā thāvaraṃ hoti, taṃ dassetuṃ “sati upaṭṭhāti,",
  "anya-e0103n:477_1": "cittaṃ samādhiyatī”ti vuttaṃ. Yathāladdhañhi nimittaṃ tattha satiṃ sūpaṭṭhitaṃ katvā",
  "anya-e0103n:477_2": "ekaggataṃ vindantassa thiraṃ nāma hoti, surakkhitañca. Sati-ggahaṇena cettha sampajaññaṃ,",
  "anya-e0103n:477_3": "samādhiggahaṇena vīriyañca saṅgahitaṃ hoti nānantariyabhāvato. Tatthāti tesu āvāsesu.",
  "anya-e0103n:477_4": "Tīṇi tīṇīti ekekasmiṃ āvāse avutthaavutthaṭṭhāne vasananiyāmena tayo tayo divase vasitvā.",
  "anya-e0103n:478": "Uttarena vā dakkhiṇena vāti vuttaṃ gamanāgamane sūriyābhimukhabhāvanivāraṇatthanti. Sahassadhanuppamāṇaṃ diyaḍḍhakosaṃ.",
  "anya-e0103n:479_0": "Dvattiṃsa tiracchānakathāti rājakathādike sandhāyāha. Tā hi pāḷiyaṃ sarūpato anāgatāpi",
  "anya-e0103n:479_1": "araññapabbatanadīdīpakathā iti-saddena saṅgahetvā saggamokkhānaṃ tiracchānabhāvato",
  "anya-e0103n:479_2": "“dvattiṃsa tiracchānakathā”ti vuttā. Dasakathāvatthunissitanti “appicchatā, santuṭṭhi,",
  "anya-e0103n:479_3": "paviveko, asaṃsaggo, vīriyārambho, sīla, samādhi, paññā, vimutti, vimuttiñāṇadassana”nti",
  "anya-e0103n:479_4": "imāni appicchakathādīnaṃ vatthūni, tannissitaṃ bhassaṃ sappāyaṃ.",
  "anya-e0103n:480_0": "Atiracchānakathikoti natiracchānakathiko, tiracchānakathā vidhuraṃ dhammikaṃ kammaṭṭhānapaṭisaṃyuttameva",
  "anya-e0103n:480_1": "kathaṃ kathetīti adhippāyo. Sīlādiguṇasampannoti sīlasamādhiādiguṇasampanno. Yo hi",
  "anya-e0103n:480_2": "samādhikammaṭṭhāniko, samādhikammaṭṭhānassa vā pāraṃ patto, so imassa yogino sappāyo.",
  "anya-e0103n:480_3": "Tenāha “yaṃ nissāyā”tiādi. Kāyadaḷhībahuloti kāyassa santappanaposanappasuto. Yaṃ",
  "anya-e0103n:480_4": "sandhāya vuttaṃ “yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ",
  "anya-e0103n:480_5": "anuyutto viharatī”ti.",
  "anya-e0103n:481_0": "Bhojanaṃ yebhuyyena madhurambilarasavasena sattānaṃ upayogaṃ gacchati dadhiādīsu",
  "anya-e0103n:481_1": "tathā dassanato. Kaṭukādirasā pana kevalaṃ abhisaṅkhārakā evāti āha “kassaci madhuraṃ,",
  "anya-e0103n:481_2": "kassaci ambilaṃ sappāyaṃ hotī”ti.",
  "anya-e0103n:482_0": "Yasmiṃ iriyāpathe ādhārabhūte, vattamāne vā, yasmiṃ vā iriyāpathe pavattamānassa.",
  "anya-e0103n:482_1": "Nimittāsevanabahulassāti nimitte āsevanābahulassa paṭibhāganimitte visayabhūte bhāvanāmanasikāraṃ",
  "anya-e0103n:482_2": "bahulaṃ āsevantassa, nimittassa vā gocarāsevanavasena āsevanābahulassa. Yena hi bhāventassa",
  "anya-e0103n:482_3": "bhāvanāsevanā, tena gocarāsevanāpi icchitabbāti.",
  "anya-e0103n:483": "Dasavidhaappanākosallavaṇṇanā",
  "anya-e0103n:484_0": "60. Na hoti appanā. Yena vidhinā appanāyaṃ kusalo hoti, so dasavidho vidhi appanākosallaṃ,",
  "anya-e0103n:484_1": "tannibbattaṃ vā ñāṇaṃ. Vatthuvisadakiriyatoti vatthūnaṃ visadabhāvakaraṇato appanākosallaṃ",
  "anya-e0103n:484_2": "icchitabbanti sambandho. Evaṃ sesesupi.",
  "anya-e0103n:485_0": "61. Cittacetasikānaṃ hi pavattiṭṭhānabhāvato sarīraṃ, tappaṭibaddhāni cīvarādīni",
  "anya-e0103n:485_1": "ca idha “vatthūnī”ti adhippetāni. Tāni yathā cittassa sukhāvahāni honti, tathā karaṇaṃ",
  "anya-e0103n:485_2": "tesaṃ visadabhāvakaraṇaṃ. Tena vuttaṃ “ajjhattikabāhirāna”ntiādi. Sarīraṃ vāti vā-saddo",
  "anya-e0103n:485_3": "aṭṭhānappayutto, sarīraṃ sedamalaggahitaṃ vā aññena vā avassutakiccena vibādhitanti",
  "anya-e0103n:485_4": "adhippāyo. Senāsanaṃ vāti vā-saddena pattādīnampi saṅgaho daṭṭhabbo. Nanu cāyaṃ nayo",
  "anya-e0103n:485_5": "khuddakapalibodhupacchedena saṅgahito, puna kasmā vuttoti? Saccaṃ saṅgahito, so ca",
  "anya-e0103n:485_6": "kho bhāvanāya ārambhakāle. Idha pana āraddhakammaṭṭhānassa upacārajjhāne ṭhatvā appanāparivāsaṃ",
  "anya-e0103n:485_7": "vasantassa kālantare jāte tathāpaṭipatti appanākosallāya vuttā. Avisade sati, visayabhūte",
  "anya-e0103n:485_8": "vā. Kathaṃ bhāvanamanuyuñjantassa tāni visayo? Antarantarā pavattanakacittuppādavasenevaṃ",
  "anya-e0103n:485_9": "vuttaṃ. Te hi cittuppādā cittekaggatāya aparisuddhabhāvāya saṃvattanti. Cittacetasikesu",
  "anya-e0103n:485_10": "nissayādipaccayabhūtesu. Ñāṇampīti pi-saddo sampiṇḍane. Tena “na kevalaṃ taṃ vatthuyeva,",
  "anya-e0103n:485_11": "atha kho tasmiṃ aparisuddhe ñāṇampi aparisuddhaṃ hotī”ti dassitaṃ. Taṃsampayuttānaṃ",
  "anya-e0103n:485_12": "pana aparisuddhatā avuttasiddhā, ñāṇassa ca visuṃ gahaṇaṃ appanāya bahukārattā. Tathā",
  "anya-e0103n:485_13": "hi jhānaṃ “dandhābhiññaṃ, khippābhiñña”nti ñāṇamukhena niddiṭṭhaṃ. Nissayanissayopi",
  "anya-e0103n:485_14": "nissayotveva vuccatīti āha “dīpakapallikavaṭṭitelāni nissāyā”ti. Ñāṇe avisade vipassanābhāvanā",
  "anya-e0103n:485_15": "viya samādhibhāvanāpi paridubbalā hotīti dassetuṃ “aparisuddhena ñāṇenā”tiādi vuttaṃ.",
  "anya-e0103n:485_16": "Tattha kammaṭṭhānanti samathakammaṭṭhānaṃ āha. Vuḍḍhiṃ aṅgapātubhāvena, virūḷhiṃ",
  "anya-e0103n:485_17": "guṇabhāvena, vepullaṃ sabbaso vasibhāvappattiyā veditabbaṃ. Visade panāti sukkapakkho,",
  "anya-e0103n:485_18": "tassa vuttavipariyāyena attho veditabbo.",
  "anya-e0103n:486_0": "62. Samabhāvakaraṇanti kiccato anūnādhikabhāvakaraṇaṃ. Yathāpaccayaṃ saddheyyavatthusmiṃ",
  "anya-e0103n:486_1": "adhimokkhakiccassa paṭutarabhāvena, paññāya avisadatāya, vīriyādīnaṃ ca sithilatādinā",
  "anya-e0103n:486_2": "saddhindriyaṃ balavaṃ hoti. Tenāha “itarāni mandānī”ti. Tatoti tasmā saddhindriyassa",
  "anya-e0103n:486_3": "balavabhāvato, itaresañca mandattā. Kosajjapakkhe patituṃ adatvā sampayuttadhammānaṃ",
  "anya-e0103n:486_4": "paggaṇhanaṃ anubalappadānaṃ paggaho, paggahova kiccaṃ, paggahakiccaṃ kātuṃ na sakkotīti",
  "anya-e0103n:486_5": "sambandhitabbaṃ. Ārammaṇaṃ upagantvā ṭhānaṃ, anissajjanaṃ vā upaṭṭhānaṃ, vikkhepapaṭipakkho.",
  "anya-e0103n:486_6": "Yena vā sampayuttā avikkhittā honti, so avikkhepo. Rūpagataṃ viya cakkhunā yena yāthāvato",
  "anya-e0103n:486_7": "visayasabhāvaṃ passati, taṃ dassanakiccaṃ kātuṃ na sakkoti balavatā saddhindriyena",
  "anya-e0103n:486_8": "abhibhūtattā. Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ",
  "anya-e0103n:486_9": "ekarasatāvaseneva atthasiddhi, na aññathā. Tasmāti vuttamevatthaṃ kāraṇabhāvena paccāmasati.",
  "anya-e0103n:486_10": "Tanti saddhindriyaṃ. Dhammasabhāvapaccavekkhaṇenāti yassa saddheyyavatthuno uḷāratādiguṇe",
  "anya-e0103n:486_11": "adhimuccanassa sātisayappavattiyā saddhindriyaṃ balavaṃ jātaṃ, tassa paccayapaccayuppannādivibhāgato",
  "anya-e0103n:486_12": "yāthāvato vīmaṃsanena. Evañhi evaṃdhammatānayena sabhāvarasato pariggayhamāne savipphāro",
  "anya-e0103n:486_13": "adhimokkho na hoti, “ayaṃ imesaṃ dhammānaṃ sabhāvo”ti parijānanavasena paññābyāpārassa",
  "anya-e0103n:486_14": "sātisayattā. Dhuriyadhammesu hi yathā saddhāya balavabhāve paññāya mandabhāvo hoti,",
  "anya-e0103n:486_15": "evaṃ paññāya balavabhāve saddhāya mandabhāvo hotīti. Tena vuttaṃ “taṃ dhammasabhāvapaccavekkhaṇena hāpetabba”nti.",
  "anya-e0103n:487_0": "Tathā amanasikārenāti yenākārena bhāvanamanuyuñjantassa saddhindriyaṃ balavaṃ hoti,",
  "anya-e0103n:487_1": "tenākārena bhāvanāya ananuyuñjanatoti vuttaṃ hoti. Idha duvidhena saddhindriyassa",
  "anya-e0103n:487_2": "balavabhāvo, attano vā paccayavisesato kiccuttariyena, vīriyādīnaṃ vā mandakiccatāya.",
  "anya-e0103n:487_3": "Tattha paṭhamavikappe hāpanavidhi dassito, dutiyavikappe pana yathā manasi karoto",
  "anya-e0103n:487_4": "vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena vīriyādīnaṃ",
  "anya-e0103n:487_5": "paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "anya-e0103n:487_6": "Iminā nayena sesindriyesupi hāpanavidhi veditabbo.",
  "anya-e0103n:488_0": "Vakkalittheravatthūti so hi āyasmā saddhādhimuttatāya katādhikāro satthu rūpakāyadassanappasuto",
  "anya-e0103n:488_1": "eva hutvā viharanto satthārā “kiṃ te, vakkali, iminā pūtikāyena diṭṭhena? Yo kho,",
  "anya-e0103n:488_2": "vakkali, dhammaṃ passati, so maṃ passatī”tiādinā ovaditvā kammaṭṭhāne niyojitopi",
  "anya-e0103n:488_3": "taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi. Atha naṃ satthā",
  "anya-e0103n:488_4": "yathānisinnova obhāsaṃ visajjento attānaṃ dassetvā –",
  "anya-e0103n:489": "“Pāmojjabahulo bhikkhu, pasanno buddhasāsane;",
  "anya-e0103n:490": "Adhigacche padaṃ santaṃ, saṅkhārūpasamaṃ sukha”nti. –",
  "anya-e0103n:491_0": "Gāthaṃ vatvā “ehi vakkalī”ti āha. So tena amateneva abhisitto haṭṭhatuṭṭho hutvā",
  "anya-e0103n:491_1": "vipassanaṃ paṭṭhapesi. Saddhāya pana balavabhāvato vipassanāvīthiṃ na otari. Taṃ",
  "anya-e0103n:491_2": "ñatvā bhagavā indriyasamataṃ paṭipādento kammaṭṭhānaṃ sodhetvā adāsi. So satthārā",
  "anya-e0103n:491_3": "dinnanayena vipassanaṃ ussukkāpetvā maggapaṭipāṭiyā arahattaṃ pāpuṇi. Tena vuttaṃ",
  "anya-e0103n:491_4": "“vakkalittheravatthu cettha nidassana”nti.",
  "anya-e0103n:492_0": "Itarakiccabhedanti upaṭṭhānādikiccavisesaṃ. Passaddhādīti ādi-saddena samādhiupekkhāsambojjhaṅgānaṃ",
  "anya-e0103n:492_1": "saṅgaho daṭṭhabbo. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "anya-e0103n:492_2": "hāyati, evaṃ vīriyindriyassa adhimattatā passaddhiādibhāvanāya hāyati, samādhipakkhiyattā",
  "anya-e0103n:492_3": "tassā. Tathā hi sā samādhindriyassa adhimattataṃ kosajjapātato rakkhantī vīriyādibhāvanā",
  "anya-e0103n:492_4": "viya vīriyindriyassa adhimattataṃ uddhaccapātato rakkhantī ekaṃsato hāpeti. Tena",
  "anya-e0103n:492_5": "vuttaṃ “passaddhādibhāvanāya hāpetabba”nti.",
  "anya-e0103n:493_0": "Soṇattherassa vatthūti sukumārassa soṇattherassa vatthu. So hi āyasmā satthu santike",
  "anya-e0103n:493_1": "kammaṭṭhānaṃ gahetvā sītavane viharanto “mama sarīraṃ sukhumālaṃ, na ca sakkā sukheneva",
  "anya-e0103n:493_2": "sukhaṃ adhigantuṃ, kāyaṃ kilametvāpi samaṇadhammo kātabbo”ti ṭhānacaṅkamameva adhiṭṭhāya",
  "anya-e0103n:493_3": "padhānamanuyuñjanto pādatalesu phoṭesu uṭṭhitesupi vedanaṃ ajjhupekkhitvā daḷhaṃ",
  "anya-e0103n:493_4": "vīriyaṃ karonto accāraddhavīriyatāya visesaṃ nibbattetuṃ nāsakkhi. Satthā tattha",
  "anya-e0103n:493_5": "gantvā vīṇovādena ovaditvā vīriyasamatāyojanavidhiṃ dassento kammaṭṭhānaṃ sodhetvā",
  "anya-e0103n:493_6": "gijjhakūṭaṃ gato. Theropi satthārā dinnanayena vīriyasamataṃ yojento vipassanaṃ ussukkāpetvā",
  "anya-e0103n:493_7": "arahatte patiṭṭhāsi. Tena vuttaṃ “soṇattherassa vatthu dassetabba”nti.",
  "anya-e0103n:494_0": "Sesesupīti satisamādhipaññindriyesupi. Ekassāti ekekassa. Sāmaññaniddesovāyaṃ daṭṭhabbo.",
  "anya-e0103n:494_1": "Evaṃ pañcannaṃ indriyānaṃ paccekaṃ adhimattatāya pana hāpanavasena samataṃ dassetvā",
  "anya-e0103n:494_2": "idāni tattha yesaṃ visesato asādhāraṇato, sādhāraṇato ca samatā icchitabbā, taṃ dassetuṃ",
  "anya-e0103n:494_3": "“visesato panā”tiādi vuttaṃ. Etthāti etesu pañcasu indriyesu. Samatanti saddhāpaññānaṃ",
  "anya-e0103n:494_4": "aññamaññaṃ anūnānadhikabhāvaṃ. Tathā samādhivīriyānaṃ. Yathā hi saddhāpaññānaṃ visuṃ",
  "anya-e0103n:494_5": "visuṃ dhuriyadhammabhūtānaṃ kiccato aññamaññānativattanaṃ visesato icchitabbameva,",
  "anya-e0103n:494_6": "yato nesaṃ samadhuratāya appanā sampajjatīti, evaṃ samādhivīriyānaṃ kosajjauddhaccapakkhikānaṃ",
  "anya-e0103n:494_7": "samarasatāya sati aññamaññūpatthambhanato sampayuttadhammānaṃ antadvayapātābhāvena",
  "anya-e0103n:494_8": "sammadeva appanā ijjhati.",
  "anya-e0103n:495_0": "“Balavasaddho hī”tiādi nidassanavasena vuttaṃ. Tassattho – yo balavatiyā saddhāya",
  "anya-e0103n:495_1": "samannāgato avisadañāṇo, so muddhappasanno hoti, na aveccappasanno. Tathā hi so avatthusmiṃ",
  "anya-e0103n:495_2": "pasīdati seyyathāpi titthiyasāvakā. Kerāṭikapakkhanti sāṭheyyapakkhaṃ bhajati. Saddhāhīnāya",
  "anya-e0103n:495_3": "paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ",
  "anya-e0103n:495_4": "hotī”tiādīni parikappeti hetupaṭirūpakehi vañcito. Evaṃbhūto pana sukkhatakkaviluttacitto",
  "anya-e0103n:495_5": "paṇḍitānaṃ vacanaṃ nādiyati, saññattiṃ na gacchati. Tenāha “bhesajjasamuṭṭhito viya",
  "anya-e0103n:495_6": "rogo atekiccho hotī”ti. Yathā cettha saddhāpaññānaṃ aññamaññaviraho na atthāvaho",
  "anya-e0103n:495_7": "anatthāvaho ca, evamidhāpi samādhivīriyānaṃ aññamaññaviraho na avikkhepāvaho vikkhepāvaho",
  "anya-e0103n:495_8": "cāti veditabbaṃ. Kosajjaṃ abhibhavati, tena appanaṃ na pāpuṇātīti adhippāyo. Uddhaccaṃ",
  "anya-e0103n:495_9": "abhibhavatīti etthāpi eseva nayo. Tadubhayanti taṃ saddhāpaññādvayaṃ, samādhivīriyadvayañca.",
  "anya-e0103n:495_10": "Samaṃ kātabbanti samarasaṃ kātabbaṃ.",
  "anya-e0103n:496_0": "Samādhikammikassāti samathakammaṭṭhānikassa. Evanti evaṃ sante, saddhāya tesaṃ balavabhāve",
  "anya-e0103n:496_1": "satīti attho. Saddahantoti “pathavī pathavī”ti manasikaraṇamattena kathaṃ jhānuppattīti",
  "anya-e0103n:496_2": "acintetvā “addhā sammāsambuddhena vuttavidhi ijjhissatī”ti saddahanto saddhaṃ janento.",
  "anya-e0103n:496_3": "Okappentoti ārammaṇaṃ anupavisitvā viya adhimuccanavasena okappento pakkhandanto.",
  "anya-e0103n:496_4": "Ekaggatā balavatī vaṭṭati samādhipadhānattā jhānassa. Ubhinnanti samādhipaññānaṃ,",
  "anya-e0103n:496_5": "samādhikammikassa samādhino adhimattatāpi icchitabbāti āha “samatāyapī”ti, samabhāvenāpīti",
  "anya-e0103n:496_6": "attho. Appanāti idhādhippetaappanā. Tathā hi “hotiyevā”ti sāsaṅkaṃ vadati, lokuttarappanā",
  "anya-e0103n:496_7": "pana tesaṃ samabhāveneva icchitā. Yathāha – “samathavipassanaṃ yuganaddhaṃ bhāvetī”ti.",
  "anya-e0103n:497_0": "Yadi visesato saddhāpaññānaṃ, samādhivīriyānañca samatā icchitā, kathaṃ satīti āha",
  "anya-e0103n:497_1": "“sati pana sabbattha balavatī vaṭṭatī”ti. Sabbatthāti līnuddhaccapakkhesu pañcasu",
  "anya-e0103n:497_2": "indriyesu. Uddhaccapakkhiye gaṇhanto “saddhāvīriyapaññāna”nti āha. Aññathāpīti ca",
  "anya-e0103n:497_3": "gahetabbā siyā. Tathā hi “kosajjapakkhena samādhinā” icceva vuttaṃ, na “passaddhisamādhiupekkhāhī”ti.",
  "anya-e0103n:497_4": "Sā sati. Sabbesu rājakammesu niyutto sabbakammiko. Tena kāraṇena sabbattha icchitabbatthena.",
  "anya-e0103n:497_5": "Āha aṭṭhakathāyaṃ. Sabbattha niyuttā sabbatthikā, sabbena vā līnuddhaccapakkhiyena",
  "anya-e0103n:497_6": "bojjhaṅgaggahaṇena atthetabbā sabbatthiyā, sabbatthiyāva sabbatthikā. Cittanti kusalacittaṃ.",
  "anya-e0103n:497_7": "Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.",
  "anya-e0103n:497_8": "Tenāha “ārakkhapaccupaṭṭhānā”tiādi.",
  "anya-e0103n:498_0": "63. Cittekaggatānimittassāti cittekaggatāya nimittassa, cittekaggatāsaṅkhātassa ca",
  "anya-e0103n:498_1": "nimittassa. Cittassa hi samāhitākāraṃ sallakkhetvā samathanimittaṃ rakkhantoyeva",
  "anya-e0103n:498_2": "kasiṇanimittaṃ rakkhati. Tasmā pathavīkasiṇādikassāti ādi-saddena na kevalaṃ paṭibhāganimittasseva,",
  "anya-e0103n:498_3": "atha kho samathanimittassāpi gahaṇaṃ daṭṭhabbaṃ. Tanti rakkhaṇakosallaṃ. Idha appanākosallakathāyaṃ",
  "anya-e0103n:498_4": "“nimittakosalla”nti adhippetaṃ, karaṇabhāvanākosallānaṃ pageva siddhattāti adhippāyo.",
  "anya-e0103n:499_0": "64. Atisithilavīriyatādīhīti ādi-saddena pamodanasaṃvejanavipariyāye saṅgaṇhāti.",
  "anya-e0103n:499_1": "Līnanti saṅkucitaṃ kosajjapakkhapatitaṃ. Cittanti bhāvanācittaṃ. Dhammavicayasambojjhaṅgādayo",
  "anya-e0103n:499_2": "bhāvetīti ettha “tayo”ti padaṃ ānetvā sambandhitabbaṃ. Yathā pana te bhāvetabbā,",
  "anya-e0103n:499_3": "taṃ sayameva vakkhati.",
  "anya-e0103n:500_0": "Parittanti appakaṃ. Ujjāletukāmoti padīpetukāmo. Udakavātaṃ dadeyyāti udakamissaṃ",
  "anya-e0103n:500_1": "vātaṃ upaneyya. Akāloti nakālo, ayuttakālo vā. Satiādidhammasāmaggisaṅkhātāya bodhiyā",
  "anya-e0103n:500_2": "bujjhati etāyāti katvā, taṃsamaṅgino vā bujjhatīti bodhino yogino aṅganti bojjhaṅgo,",
  "anya-e0103n:500_3": "pasattho, sundaro vā bojjhaṅgo sambojjhaṅgo. Kāyacittadarathavūpasamalakkhaṇā passaddhiyeva",
  "anya-e0103n:500_4": "sambojjhaṅgo passaddhisambojjhaṅgo, tassa passaddhisambojjhaṅgassa. Samādhisambojjhaṅgādīsupi",
  "anya-e0103n:500_5": "eseva nayo. Ayaṃ pana viseso – samādhissa tāva padatthalakkhaṇāni heṭṭhā āgatāneva.",
  "anya-e0103n:500_6": "Upapattito ikkhatīti upekkhā. Sā panāyaṃ atthato tatramajjhattupekkhāva idha bojjhaṅgupekkhā",
  "anya-e0103n:500_7": "veditabbā. Dusamuṭṭhāpayanti samuṭṭhāpetuṃ uppādetuṃ asakkuṇeyyaṃ. Dhammānaṃ, dhammesu",
  "anya-e0103n:500_8": "vā vicayo dhammavicayo, paññāti attho. Vīrassa bhāvo, kammaṃ vā, vidhinā vā īretabbaṃ",
  "anya-e0103n:500_9": "pavattetabbanti vīriyaṃ, ussāho. Pīṇeti kāyaṃ, cittaṃ ca santappetīti pīti.",
  "anya-e0103n:501_0": "Yaṃ yaṃ sakaṃ yathāsakaṃ, attano attanoti attho. Āhāravasenāti paccayavasena. Bhāvanāti",
  "anya-e0103n:501_1": "uppādanā, vaḍḍhanā ca. Kusalākusalāti kosallasambhūtaṭṭhena kusalā, tappaṭipakkhato",
  "anya-e0103n:501_2": "akusalā. Ye akusalā, te sāvajjā. Ye kusalā, te anavajjā. Akusalā hīnā, itare paṇītā.",
  "anya-e0103n:501_3": "Kusalāpi vā hīnehi chandādīhi āraddhā hīnā, itare paṇītā. Kaṇhāti kāḷakā cittassa",
  "anya-e0103n:501_4": "apabhassarabhāvakaraṇā, sukkāti odātā cittassa pabhassarabhāvakaraṇā. Kaṇhābhijātihetuto",
  "anya-e0103n:501_5": "vā kaṇhā, sukkābhijātihetuto sukkā. Te eva sappaṭibhāgā. Kaṇhā hi ujuvipaccanīkatāya",
  "anya-e0103n:501_6": "sukkehi sappaṭibhāgā. Tathā sukkāpi itarehi. Atha vā kaṇhā ca sukkā ca sappaṭibhāgā",
  "anya-e0103n:501_7": "ca kaṇhasukkasappaṭibhāgā. Sukhā hi vedanā dukkhāya vedanāya sappaṭibhāgā, dukkhā",
  "anya-e0103n:501_8": "ca vedanā sukhāya sappaṭibhāgāti. Anuppannassāti anibbattassa. Uppādāyāti uppādanatthāya.",
  "anya-e0103n:501_9": "Uppannassāti nibbattassa. Bhiyyobhāvāyāti punappunabhāvāya. Vepullāyāti vipulabhāvāya.",
  "anya-e0103n:501_10": "Bhāvanāyāti vaḍḍhiyā. Pāripūriyāti paripūraṇatthāya.",
  "anya-e0103n:502_0": "Tatthāti “atthi bhikkhave”tiādinā dassitapāṭhe. Sabhāvasāmaññalakkhaṇapaṭivedhavasenāti",
  "anya-e0103n:502_1": "ekajjhaṃ katvā gahaṇe anavajjasukhavipākādikassa visuṃ visuṃ pana phusanādikassa",
  "anya-e0103n:502_2": "sabhāvalakkhaṇassa, aniccādikassa sāmaññalakkhaṇassa ca paṭivijjhanavasena. Pavattamanasikāroti",
  "anya-e0103n:502_3": "kusalādīnaṃ taṃtaṃsabhāvalakkhaṇādikassa yāthāvato avabujjhanavasena uppannajavanacittuppādo.",
  "anya-e0103n:502_4": "So hi aviparītamanasikāratāya “yonisomanasikāro”ti vutto. Tadābhogatāya āvajjanāpi",
  "anya-e0103n:502_5": "taggatikāva. Ruppanalakkhaṇādikampi idha sāmaññalakkhaṇeneva saṅgahitanti daṭṭhabbaṃ.",
  "anya-e0103n:502_6": "Kusalakiriyāya ādiārambhavasena pavattavīriyaṃ dhitisabhāvatāya “dhātū”ti vuttanti",
  "anya-e0103n:502_7": "āha “ārambhadhātūti paṭhamavīriyaṃ vuccatī”ti. Laddhāsevanaṃ vīriyaṃ balappattaṃ",
  "anya-e0103n:502_8": "hutvā paṭipakkhaṃ vidhamatīti āha “kosajjato nikkhantattā tato balavatara”nti. Adhimattādhimattatarānaṃ",
  "anya-e0103n:502_9": "paṭipakkhadhammānaṃ vidhamanasamatthaṃ paṭupaṭutarādibhāvappattaṃ hotīti vuttaṃ “paraṃ",
  "anya-e0103n:502_10": "paraṃ ṭhānaṃ akkamanato tatopi balavatara”nti. Tiṭṭhati pavattati etthāti ṭhāniyā,",
  "anya-e0103n:502_11": "pītisambojjhaṅgassa ṭhāniyā pītisambojjhaṅgaṭṭhāniyā. Ṭhātabbo vā ṭhāniyo, pītisambojjhaṅgo",
  "anya-e0103n:502_12": "ṭhāniyo etesūti pītisambojjhaṅgaṭṭhāniyā, aparāparaṃ vattamānā pītisambojjhaṅgasampayuttā",
  "anya-e0103n:502_13": "dhammā. Yasmā pana tesu pītiyeva pītisambojjhaṅgassa visesakāraṇaṃ, tasmā vuttaṃ",
  "anya-e0103n:502_14": "“pītiyā eva etaṃ nāma”nti. Uppādakamanasikāroti yathā manasi karoto anuppanno pītisambojjhaṅgo",
  "anya-e0103n:502_15": "uppajjati, uppanno ca vaḍḍhati, tathā pavattamanasikāro.",
  "anya-e0103n:503_0": "Paripucchakatāti pariyogāhetvā pucchakabhāvo. Pañcapi hi nikāye uggahetvā ācariye",
  "anya-e0103n:503_1": "pariyupāsitvā tassa tassa atthaṃ paripucchantassa, te vā saha aṭṭhakathāya pariyogāhetvā",
  "anya-e0103n:503_2": "yaṃ yaṃ tattha gaṇṭhiṭṭhānaṃ, taṃ taṃ “idaṃ, bhante, kathaṃ, imassa ko attho”ti pucchantassa",
  "anya-e0103n:503_3": "dhammavicayasambojjhaṅgo uppajjatīti. Vatthuvisadakiriyā indriyasamattapaṭipādanā",
  "anya-e0103n:503_4": "saṅkhepato, vitthārato ca pakāsitā eva. Tattha pana samādhisaṃvattaniyabhāvena āgatā,",
  "anya-e0103n:503_5": "idha paññāsaṃvattaniyabhāvena. Yadaggena hi samādhisaṃvattanikā, tadaggena paññāsaṃvattanikā",
  "anya-e0103n:503_6": "samādhissa ñāṇapaccupaṭṭhānato. “Samāhito yathābhūtaṃ pajānātī”ti vuttaṃ. Duppaññapuggalaparivajjanā",
  "anya-e0103n:503_7": "nāma duppaññānaṃ mandabuddhīnaṃ bhattanikkhittakākamaṃsanikkhittasunakhasadisānaṃ",
  "anya-e0103n:503_8": "momūhapuggalānaṃ dūrato pariccajanā. Paññavantapuggalasevanā nāma paññāya katādhikārānaṃ",
  "anya-e0103n:503_9": "saccapaṭiccasamuppādādīsu kusalānaṃ ariyānaṃ, vipassanākammikānaṃ vā mahāpaññānaṃ",
  "anya-e0103n:503_10": "kālena kālaṃ upasaṅkamanaṃ. Gambhīrañāṇacariyapaccavekkhaṇāti gambhīrañāṇehi caritabbānaṃ",
  "anya-e0103n:503_11": "khandhāyatanadhātādīnaṃ, saccapaccayākārādidīpanānaṃ vā suññatāpaṭisaṃyuttānaṃ suttantānaṃ",
  "anya-e0103n:503_12": "paccavekkhaṇā. Tadadhimuttatāti paññādhimuttatā, paññāya ninnapoṇapabbhāratāti attho.",
  "anya-e0103n:504_0": "Apāyādīti ādi-saddena jātiādiṃ atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ,",
  "anya-e0103n:504_1": "paccuppanne āhārapariyeṭṭhimūlakañca dukkhaṃ saṅgaṇhāti. Vīriyāyattassa lokiyalokuttaravisesassa",
  "anya-e0103n:504_2": "adhigamo eva ānisaṃso, tassa dassanasīlatā vīriyāyatta…pe… dassitā. Sapubbabhāgo",
  "anya-e0103n:504_3": "nibbānagāmimaggo gamanavīthi gantabbā paṭipajjitabbā paṭipadāti katvā. Dāyakānaṃ",
  "anya-e0103n:504_4": "mahapphalabhāvakaraṇena piṇḍāpacāyanatāti paccayadāyakānaṃ attani kārassa attano",
  "anya-e0103n:504_5": "sammāpaṭipattiyā mahapphalakārabhāvassa karaṇena piṇḍassa bhikkhāya paṭipūjanā. Itarathāti",
  "anya-e0103n:504_6": "āmisapūjāya. Kusītapuggalaparivajjanatāti alasānaṃ bhāvanāya nāmamattampi ajānantānaṃ",
  "anya-e0103n:504_7": "kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ tiracchānakathikānaṃ",
  "anya-e0103n:504_8": "puggalānaṃ dūrato pariccajanā. Āraddhavīriyapuggalasevanatāti “divasaṃ caṅkamena",
  "anya-e0103n:504_9": "nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ puggalānaṃ",
  "anya-e0103n:504_10": "kālena kālaṃ upasaṅkamanā. Sammappadhānapaccavekkhaṇatāti catubbidhasammappadhānānubhāvassa",
  "anya-e0103n:504_11": "paccavekkhaṇatā. Tadadhimuttatāti tasmiṃ vīriyasambojjhaṅge adhimutti sabbiriyāpathesu",
  "anya-e0103n:504_12": "ninnapoṇapabbhāratā. Ettha ca thinamiddhavinodanakusītapuggalaparivajjanaāraddhavīriyapuggalasevanatadadhimuttatā",
  "anya-e0103n:504_13": "paṭipakkhavidhamanapaccayūpasaṃhāravasena, apāyādibhayapaccavekkhaṇādayo samuttejanavasena",
  "anya-e0103n:504_14": "vīriyasambojjhaṅgassa uppādakā daṭṭhabbā.",
  "anya-e0103n:505_0": "Buddhādīsu pasādasinehābhāvena thusakharahadayā lūkhapuggalā, tabbipariyāyena siniddhapuggalā",
  "anya-e0103n:505_1": "veditabbā. Buddhādīnaṃ guṇaparidīpanā sampasādanīyasuttādayo pasādanīyasuttantā.",
  "anya-e0103n:505_2": "Imehi ākārehīti yathāvuttehi kusalādīnaṃ sabhāvasāmaññalakkhaṇapaṭivijjhanādiākārehi",
  "anya-e0103n:505_3": "ceva paripucchakatādiākārehi ca. Ete dhammeti ete kusalādīsu yonisomanasikārādike",
  "anya-e0103n:505_4": "ceva dhammatthaññutādike ca.",
  "anya-e0103n:506_0": "65. Accāraddhavīriyatādīhīti ativiya paggahitavīriyatādīhi. Ādi-saddena saṃvejanapamodanādiṃ",
  "anya-e0103n:506_1": "saṅgaṇhāti. Uddhatanti samādhiādīnaṃ mandatāya avūpasantaṃ. Duvūpasamayanti vūpasametuṃ",
  "anya-e0103n:506_2": "samādhātuṃ asakkuṇeyyaṃ.",
  "anya-e0103n:507_0": "Taṃ ākāraṃ sallakkhetvāti yenākārena assa yogino passaddhi samādhi upekkhāti ime",
  "anya-e0103n:507_1": "passaddhiādayo dhammā pubbe yathārahaṃ tasmiṃ tasmiṃ kāle uppannapubbā, taṃ cittataṃsampayuttadhammānaṃ",
  "anya-e0103n:507_2": "passaddhākāraṃ, samāhitākāraṃ, ajjhupekkhitākārañca upalakkhetvā upadhāretvā. Tīsupi",
  "anya-e0103n:507_3": "padesūti “atthi, bhikkhave, kāyappassaddhī”tiādinā āgatesu tīsupi vākyesu, tehi vā",
  "anya-e0103n:507_4": "pakāsitesu tīsu dhammakoṭṭhāsesu. Yathāsamāhitākāraṃ sallakkhetvā gayhamāno samatho",
  "anya-e0103n:507_5": "eva samathanimittanti āha “samathanimittanti ca samathassevetamadhivacana”nti. Nānārammaṇe",
  "anya-e0103n:507_6": "paribbhamanena vividhaṃ aggaṃ etassāti byaggo, vikkhepo. Tathā hi so anavaṭṭhānaraso,",
  "anya-e0103n:507_7": "bhantatāpaccupaṭṭhāno ca vutto. Ekaggatābhāvato byaggapaṭipakkhoti abyaggo, samādhi.",
  "anya-e0103n:507_8": "So eva nimittanti pubbe viya vattabbaṃ. Tenāha “avikkhepaṭṭhena ca tasseva abyagganimittanti adhivacana”nti.",
  "anya-e0103n:508_0": "Sarīrāvatthaṃ ñatvā mattaso paribhutto paṇītāhāro kāyalahutādīnaṃ samuṭṭhāpanena",
  "anya-e0103n:508_1": "passaddhiyā paccayo hoti, tathā utusappāyaṃ, iriyāpathasappāyañca sevitaṃ, payogo",
  "anya-e0103n:508_2": "ca kāyiko pavattitoti āha “paṇītabhojanasevanatā”tiādi. Payogasamatādīnaṃ abhāvena",
  "anya-e0103n:508_3": "sadarathakāyacittā puggalā sāraddhapuggalā. Vuttavipariyāyena passaddhakāyā puggalā veditabbā.",
  "anya-e0103n:509_0": "Nirassādassāti bhāvanassādarahitassa. Bhāvanā hi vīthipaṭipannā pubbenāparaṃ visesavatī",
  "anya-e0103n:509_1": "pavattamānā cittassa assādaṃ upasamasukhaṃ āvahati, tadabhāvato nirassādaṃ cittaṃ",
  "anya-e0103n:509_2": "hoti. Saddhāsaṃvegavasenāti saddhāvasena, saṃvegavasena ca. Sampahaṃsanatāti sammadeva",
  "anya-e0103n:509_3": "pahaṃsanatā saṃvejanapubbakapasāduppādanena bhāvanā cittassa tosanā. Sammāpavattassāti",
  "anya-e0103n:509_4": "līnuddhaccavirahena, samathavīthipaṭipattiyā ca samaṃ, savisesañca pavattiyā sammadeva",
  "anya-e0103n:509_5": "pavattassa bhāvanācittassa. Ajjhupekkhanatāti paggahaniggahasampahaṃsanesu abyāvaṭatā.",
  "anya-e0103n:509_6": "Jhānavimokkhapaccavekkhaṇatāti paṭhamādīni jhānāni paccanīkadhammehi suṭṭhu vimuttatādinā",
  "anya-e0103n:509_7": "teyeva vimokkhā tesaṃ “evaṃ bhāvanā, evaṃ samāpajjanā, evaṃ adhiṭṭhānaṃ, evaṃ vuṭṭhānaṃ,",
  "anya-e0103n:509_8": "evaṃ saṃkileso, evaṃ vodāna”nti pati pati avekkhaṇā.",
  "anya-e0103n:510_0": "Sattamajjhattatāti sattesu piyaṭṭhāniyesupi gahaṭṭhapabbajitesu majjhattākāro ajjhupekkhanā.",
  "anya-e0103n:510_1": "Saṅkhāramajjhattatāti ajjhattikesu cakkhādīsu, bāhiresu pattacīvarādīsu majjhattākāro",
  "anya-e0103n:510_2": "ajjhupekkhanā. Sattasaṅkhārānaṃ mamāyanaṃ sattasaṅkhārakelāyanaṃ. Imehākārehīti imehi",
  "anya-e0103n:510_3": "yathāvuttehi kāyacittānaṃ passaddhākārasallakkhaṇādiākārehi ceva sappāyāhārasevanādiākārehi",
  "anya-e0103n:510_4": "ca. Ete dhammeti ete passaddhiādidhamme.",
  "anya-e0103n:511_0": "66. Paññāpayogamandatāyāti paññābyāpārassa appabhāvena. Yathā hi dānasīlāni alobhādosappadhānāni,",
  "anya-e0103n:511_1": "evaṃ bhāvanā amohappadhānā visesato appanāvahā. Tattha yadā paññā na balavatī hoti,",
  "anya-e0103n:511_2": "tadā bhāvanācittassa anabhisaṅkhato viya āhāro purisassa abhiruciṃ na janeti, tena",
  "anya-e0103n:511_3": "taṃ nirassādaṃ hoti. Yadā ca bhāvanā pubbenāparaṃ visesāvahā na hoti sammadeva avīthipaṭipattiyā,",
  "anya-e0103n:511_4": "tadā upasamasukhassa alābhena cittaṃ nirassādaṃ hoti. Tadubhayaṃ sandhāyāha “paññāpayogamandatāyā”tiādi.",
  "anya-e0103n:511_5": "Nanti cittaṃ. Jātijarābyādhimaraṇāni yathārahaṃ sugatiyaṃ, duggatiyañca hontīti tadaññameva",
  "anya-e0103n:511_6": "pañcavidhabandhanādikhuppipāsādiaññamaññavibādhanādihetukaṃ apāyadukkhaṃ daṭṭhabbaṃ.",
  "anya-e0103n:511_7": "Tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte, anāgate",
  "anya-e0103n:511_8": "ca kāle vaṭṭamūlakadukkhāni visuṃ gahitāni. Ye pana sattā āhārūpajīvino, tattha ca",
  "anya-e0103n:511_9": "uṭṭhānaphalūpajīvino, tesaṃ aññehi asādhāraṇaṃ jīvitadukkhaṃ aṭṭhamaṃ saṃvegavatthu",
  "anya-e0103n:511_10": "vuttanti daṭṭhabbaṃ.",
  "anya-e0103n:512_0": "Assāti cittassa. Alīnantiādīsu kosajjapakkhiyānaṃ dhammānaṃ anadhimattatāya alīnaṃ.",
  "anya-e0103n:512_1": "Uddhaccapakkhikānaṃ dhammānaṃ anadhimattatāya anuddhataṃ. Paññāpayogasampattiyā,",
  "anya-e0103n:512_2": "upasamasukhādhigamena ca anirassādaṃ. Pubbenāparaṃ savisesaṃ tato eva ārammaṇe samappavattaṃ,",
  "anya-e0103n:512_3": "samathavīthipaṭipannañca. Tattha alīnatāya paggahe, anuddhatatāya niggahe, anirassādatāya",
  "anya-e0103n:512_4": "sampahaṃsane na byāpāraṃ āpajjati. Alīnānuddhatatāya hi ārammaṇe samappavattaṃ anirassādatāya",
  "anya-e0103n:512_5": "samathavīthipaṭipannaṃ. Samappavattiyā vā alīnaṃ anuddhataṃ, samathavīthipaṭipattiyā",
  "anya-e0103n:512_6": "anirassādanti daṭṭhabbaṃ.",
  "anya-e0103n:513_0": "Nekkhammapaṭipadanti jhānapaṭipattiṃ. Samādhiadhimuttatāti samādhinibbattane jhānādhigame",
  "anya-e0103n:513_1": "yuttappayuttatā. Sā pana yasmā samādhiṃ garuṃ katvā tattha ninnapoṇapabbhārabhāvena",
  "anya-e0103n:513_2": "pavattiyā hoti, tasmā “samādhigarū”tiādi vuttaṃ.",
  "anya-e0103n:514_0": "67. Paṭiladdhe nimittasmiṃ evaṃ hi sampādayato appanākosallaṃ imaṃ appanā sampavattatīti",
  "anya-e0103n:514_1": "sambandho. Sāti appanā. Hitvā hīti hi-saddo hetuattho. Yasmā ṭhānametaṃ na vijjati,",
  "anya-e0103n:514_2": "tasmā cittappavattiākāraṃ bhāvanācittassa līnuddhatādivasena pavattiākāraṃ sallakkhayaṃ",
  "anya-e0103n:514_3": "upadhārento. Samataṃ vīriyasseva vīriyassa samādhinā samarasataṃyeva yojayetha. Kathaṃ",
  "anya-e0103n:514_4": "pana yojayethāti āha “īsakampī”tiādi. Tattha layanti līnabhāvaṃ, saṅkocanti attho.",
  "anya-e0103n:514_5": "Yantanti gacchantaṃ, paggaṇhetheva samabhāvāyāti adhippāyo. Tenāha “accāraddhaṃ nisedhetvā",
  "anya-e0103n:514_6": "samameva pavattaye”ti. Kathaṃ pana samameva pavattayeti āha “reṇumhī”tiādi. Yathāti",
  "anya-e0103n:514_7": "reṇuādīsu yathā madhukarādīnaṃ pavatti upamābhāvena aṭṭhakathāyaṃ sammavaṇṇitā, evaṃ",
  "anya-e0103n:514_8": "līnuddhatabhāvehi mocayitvā vīriyasamatāyojanena nimittābhimukhaṃ mānasaṃ paṭipādaye",
  "anya-e0103n:514_9": "paṭibhāganimittābhimukhaṃ bhāvanācittaṃ sampādeyyāti attho.",
  "anya-e0103n:515": "Nimittābhimukhapaṭipādanavaṇṇanā",
  "anya-e0103n:516_0": "68. Tatrāti tasmiṃ “reṇumhī”tiādinā vuttagāthādvaye. Atthadīpanā upamūpameyyatthavibhāvanā.",
  "anya-e0103n:516_1": "Achekoti akusalo. Pakkhandoti dhāvituṃ āraddho. Vikasanakkhaṇeyeva sarasaṃ kusumaparāgaṃ",
  "anya-e0103n:516_2": "hoti, pacchā vātādīhi paripatati, virasaṃ vā hoti. Tasmā nivattane reṇu khīyatīti",
  "anya-e0103n:516_3": "āha “khīṇe reṇumhi sampāpuṇātī”ti. Puppharāsinti rukkhasākhāsu nissitaṃ pupphasañcayaṃ.",
  "anya-e0103n:517_0": "Sallakattaantevāsikesūti sallakattaācariyassa antevāsikesu. Udakathālagateti udakathāliyaṃ",
  "anya-e0103n:517_1": "ṭhapite. Satthakammanti sirāvedhanādisatthakammaṃ. Phusitumpi uppalapattanti sambandho.",
  "anya-e0103n:517_2": "Samenāti purimakā viya garuṃ, mandañca payogaṃ akatvā samappamāṇena payogena. Tatthāti",
  "anya-e0103n:517_3": "uppalapatte. Pariyodātasippoti suvisuddhasippo nipphannasippo.",
  "anya-e0103n:518_0": "Makkaṭakasuttanti lūtasuttaṃ. Niyāmako nāvāsārathī. Laṅkāranti kilañjādimayaṃ nāvākaṭasārakaṃ.",
  "anya-e0103n:518_1": "Telena achaḍḍento nāḷiṃ pūretīti sarāvādigatena telena achaḍḍento sukhumacchiddakaṃ",
  "anya-e0103n:518_2": "telanāḷiṃ pūreti. Evamevāti yathā te ādito vuttamadhukarasallakattaantevāsisuttākaḍḍhakaniyāmakatelapūrakā",
  "anya-e0103n:518_3": "vegena payogaṃ karonti, evameva yo bhikkhu “sīghaṃ appanaṃ pāpuṇissāmī”ti gāḷhaṃ",
  "anya-e0103n:518_4": "vīriyaṃ karoti, yo majjhe vuttamadhukarādayo viya vīriyaṃ na karoti, ime dvepi vīriyasamatābhāvena",
  "anya-e0103n:518_5": "appanaṃ pāpuṇituṃ na sakkonti. Yo pana avasāne vuttamadhukarādayo viya samappayogo,",
  "anya-e0103n:518_6": "ayaṃ appanaṃ pāpuṇituṃ sakkoti vīriyasamatāyogatoti upamāsaṃsandanaṃ veditabbaṃ.",
  "anya-e0103n:518_7": "Tena vuttaṃ “eko bhikkhū”tiādi. Līnaṃ bhāvanācittanti adhippāyo.",
  "anya-e0103n:519": "Paṭhamajjhānakathāvaṇṇanā",
  "anya-e0103n:520_0": "69. Evanti vuttappakārena. Vīriyasamatāyojanavasena vīthipaṭipannaṃ bhāvanāmānasaṃ",
  "anya-e0103n:520_1": "paṭibhāganimitteyeva ṭhapanavasena nimittābhimukhaṃ paṭipādayato assa yogino. Ijjhissatīti",
  "anya-e0103n:520_2": "samijjhissati, uppajjissatīti attho. Anuyogavasenāti bhāvanāvasena. Sesānīti sesāni",
  "anya-e0103n:520_3": "tīṇi, cattāri vā. Pakaticittehīti pākatikehi kāmāvacaracittehi. Balava…pe… cittekaggatāni",
  "anya-e0103n:520_4": "bhāvanābalena paṭutarasabhāvappattiyā. Parikammattāti paṭisaṅkhārakattā. Yadi āsannattā",
  "anya-e0103n:520_5": "upacāratā, gotrabhuno eva upacārasamaññā siyāti āha “samīpacārittā vā”ti. Anaccāsannopi",
  "anya-e0103n:520_6": "hi nātidūrapavattī samīpacārī nāma hoti. Appanaṃ upecca carantīti upacārāni. Ito",
  "anya-e0103n:520_7": "pubbe parikammānanti nānāvajjanavīthiyaṃ parikammānaṃ. Etthāti etesu parikammupacārānulomasaññitesu.",
  "anya-e0103n:520_8": "Sabbantimanti tatiyaṃ, catutthaṃ vā. Parittagottābhibhavanatoti parittassa gottassa",
  "anya-e0103n:520_9": "abhibhavanato. Gaṃtāyatīti hi gottaṃ, “paritta”nti pavattamānaṃ abhidhānaṃ, buddhiñca",
  "anya-e0103n:520_10": "ekaṃsikavisayatāya rakkhatīti parittagottaṃ. Yathā hi buddhi ārammaṇabhūtena atthena",
  "anya-e0103n:520_11": "vinā na pavattati, evaṃ abhidhānaṃ abhidheyyabhūtena. Tasmā so tāni tāyati rakkhatīti",
  "anya-e0103n:520_12": "vuccati. Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ",
  "anya-e0103n:520_13": "āveṇikarūpaṃ daṭṭhabbaṃ. Mahaggatagottepi iminā nayena attho veditabbo. Bhāvanatoti uppādanato.",
  "anya-e0103n:521_0": "Avisesena sabbesaṃ sabbā samaññāti paṭhamanayo gahitaggahaṇaṃ hotīti āha “aggahitaggahaṇenā”tiādi.",
  "anya-e0103n:521_1": "Nānāvajjanaparikammameva parikammanti adhippāyena “paṭhamaṃ vā upacāra”ntiādi vuttaṃ.",
  "anya-e0103n:521_2": "Catutthaṃ appanācittaṃ, pañcamaṃ vā appanācittaṃ pubbe vuttanayena sace catutthaṃ",
  "anya-e0103n:521_3": "gotrabhu hotīti attho. Pañcamaṃ vāti vā-saddo aniyame. Svāyaṃ aniyamo iminā kāraṇenāti",
  "anya-e0103n:521_4": "dassetuṃ “tañca kho khippābhiññadandhābhiññavasenā”ti vuttaṃ. Tattha khippābhiññassa",
  "anya-e0103n:521_5": "catutthaṃ appeti, dandhābhiññassa pañcamaṃ. Kasmā pana catutthaṃ, pañcamaṃ vā appeti,",
  "anya-e0103n:521_6": "na tato paranti āha “tato paraṃ javanaṃ patatī”ti. Tato pañcamato paraṃ chaṭṭhaṃ,",
  "anya-e0103n:521_7": "sattamañca javanaṃ patantaṃ viya hoti parikkhīṇajavattāti adhippāyo.",
  "anya-e0103n:522_0": "Yathā aladdhāsevanaṃ paṭhamajavanaṃ dubbalattā gotrabhuṃ na uppādeti, laddhāsevanaṃ",
  "anya-e0103n:522_1": "pana balavabhāvato dutiyaṃ, tatiyaṃ vā gotrabhuṃ uppādeti, evaṃ laddhāsevanatāya",
  "anya-e0103n:522_2": "balavabhāvato chaṭṭhaṃ, sattamampi appetīti therassa adhippāyo. Tenāha “tasmā chaṭṭhepi",
  "anya-e0103n:522_3": "sattamepi appanā hotī”ti. Tanti therassa vacanaṃ. Suttasuttānulomaācariyavādehi anupatthambhitattā",
  "anya-e0103n:522_4": "vuttaṃ “attanomatimatta”nti. “Purimā purimā kusalā dhammā”ti pana suttapadamakāraṇaṃ",
  "anya-e0103n:522_5": "āsevanapaccayalābhassa balavabhāve anekantikattā. Tathā hi aladdhāsevanāpi paṭhamacetanā",
  "anya-e0103n:522_6": "diṭṭhadhammavedanīyā hoti, laddhāsevanā dutiyacetanā yāva chaṭṭhacetanā aparāpariyavedanīyā.",
  "anya-e0103n:522_7": "Catutthapañcamesuyevātiādi vuttassevatthassa yuttidassanamukhena nigamanatthaṃ vuttaṃ.",
  "anya-e0103n:522_8": "Tattha yadi chaṭṭhasattamaṃ javanaṃ patitaṃ nāma hoti parikkhīṇajavattā, kathaṃ sattamajavanacetanā",
  "anya-e0103n:522_9": "upapajjavedanīyā, ānantariyā ca hotīti? Nāyaṃ viseso āsevanapaccayalābhena balappattiyā.",
  "anya-e0103n:522_10": "Kiñcarahi kiriyāvatthāvisesato. Kiriyāvatthā hi ārambhamajjhapariyosānavasena tividhā.",
  "anya-e0103n:522_11": "Tattha ca pariyosānāvatthāya sanniṭṭhāpakacetanābhāvena upapajjavedanīyāditā hoti,",
  "anya-e0103n:522_12": "na balavabhāvenāti daṭṭhabbaṃ. Paṭisandhiyā anantarapaccayabhāvino vipākasantānassa",
  "anya-e0103n:522_13": "anantarapaccayabhāvena tathā abhisaṅkhatattāti ca vadanti. Tasmā chaṭṭhasattamānaṃ",
  "anya-e0103n:522_14": "papātābhimukhatāya parikkhīṇajavatā na sakkā nivāretuṃ. Tathā hi “yathā hi puriso”tiādi vuttaṃ.",
  "anya-e0103n:523_0": "Sā ca pana appanā. Addhānaparicchedoti kālaparicchedo. So panettha sattasu ṭhānesu",
  "anya-e0103n:523_1": "katthaci aparimāṇacittakkhaṇatāya, katthaci atiittarakhaṇatāya natthīti vutto. Na",
  "anya-e0103n:523_2": "hettha sampuṇṇajavanavīthi addhā labbhati. Tenevāha “ettha maggānantaraphala”ntiādi.",
  "anya-e0103n:523_3": "Sesaṭṭhānesūti paṭhamappanā, lokiyābhiññā, maggakkhaṇo, nirodhā vuṭṭhahantassa phalakkhaṇoti",
  "anya-e0103n:523_4": "etesu catūsu ṭhānesu.",
  "anya-e0103n:524": "Ettāvatāti ettakena bhāvanākkamena esa yogāvacaro paṭhamaṃ jhānaṃ upasampajja viharati. Evaṃ viharatā ca anena tadeva paṭhamaṃ jhānaṃ adhigataṃ hoti pathavīkasiṇanti sambandho.",
  "anya-e0103n:525_0": "70. Tatthāti tasmiṃ jhānapāṭhe. Viviccitvāti visuṃ hutvā. Tenāha “vinā hutvā apakkamitvā”ti,",
  "anya-e0103n:525_1": "pajahanavasena apasakkitvāti attho. Vivicceva kāmehīti ettha “viviccā”ti iminā vivecanaṃ",
  "anya-e0103n:525_2": "jhānakkhaṇe kāmānaṃ abhāvamattaṃ vuttaṃ. “Viviccevā”ti pana iminā ekaṃsato kāmānaṃ",
  "anya-e0103n:525_3": "vivecetabbatādīpanena tappaṭipakkhatā jhānassa, kāmavivekassa ca jhānādhigamūpāyatā",
  "anya-e0103n:525_4": "dassitā hotīti imamatthaṃ dassetuṃ “paṭhamaṃ jhāna”ntiādiṃ vatvā tamevatthaṃ pākaṭataraṃ",
  "anya-e0103n:525_5": "kātuṃ “katha”ntiādi vuttaṃ. “Andhakāre sati padīpobhāso viyā”ti etena yathā padīpobhāsābhāvena",
  "anya-e0103n:525_6": "rattiyaṃ andhakārābhibhavo, evaṃ jhānābhāvena sattasantatiyaṃ kāmābhibhavoti dasseti.",
  "anya-e0103n:526_0": "Etanti pubbapadeyeva avadhāraṇavacanaṃ. Na kho pana evaṃ daṭṭhabbaṃ “kāmehi evā”ti",
  "anya-e0103n:526_1": "avadhāraṇassa akatattā. Nissaranti niggacchanti etena, ettha vāti nissaraṇaṃ. Ke",
  "anya-e0103n:526_2": "niggacchanti? Kāmā, tesaṃ kāmānaṃ nissaraṇaṃ pahānaṃ tannissaraṇaṃ, tato. Kathaṃ",
  "anya-e0103n:526_3": "pana samāne vikkhambhane kāmānamevetaṃ nissaraṇaṃ, na byāpādādīnanti codanaṃ yuttito,",
  "anya-e0103n:526_4": "āgamato ca sodhetuṃ “kāmadhātū”tiādi vuttaṃ. Tattha kāmadhātusamatikkamanatoti sakalassapi",
  "anya-e0103n:526_5": "kāmabhavassa samatikkamapaṭipadābhāvato. Tena imassa jhānassa kāmapariññābhāvamāha.",
  "anya-e0103n:526_6": "Kāmarāgapaṭipakkhatoti vakkhamānavibhāgassa kilesakāmassa paccatthikabhāvato. Tena",
  "anya-e0103n:526_7": "yathā mettā byāpādassa, karuṇā vihiṃsāya, evamidaṃ jhānaṃ kāmarāgassa ujuvipaccanīkabhūtanti",
  "anya-e0103n:526_8": "dasseti. Evamattano pavattiyā, vipākappavattiyā ca kāmarāgato, kāmadhātuto ca vinivattasabhāvattā",
  "anya-e0103n:526_9": "idaṃ jhānaṃ visesato kāmānameva nissaraṇaṃ. Svāyamattho pāṭhagato evāti āha “yathāhā”tiādi.",
  "anya-e0103n:526_10": "Kāmañcetamatthaṃ dīpetuṃ purimapadeyeva avadhāraṇaṃ gahitaṃ, uttarapadepi pana taṃ",
  "anya-e0103n:526_11": "gahetabbameva tathā atthasambhavatoti dassetuṃ “uttarapadepī”tiādi vuttaṃ. Itoti",
  "anya-e0103n:526_12": "kāmacchandato. Esa niyamo. Sādhāraṇavacanenāti avisesavacanena. Tadaṅgavikkhambhanasamucchedappaṭipassaddhinissaraṇavivekā",
  "anya-e0103n:526_13": "tadaṅgavivekādayo. Cittakāyaupadhivivekā cittavivekādayo. Tayo eva idha jhānakathāyaṃ",
  "anya-e0103n:526_14": "daṭṭhabbā samucchedavivekādīnaṃ asambhavato.",
  "anya-e0103n:527_0": "Niddeseti mahāniddese. Tattha hi “uddānato dve kāmā – vatthukāmā kilesakāmā cā”ti",
  "anya-e0103n:527_1": "uddisitvā “tattha katame vatthukāmā? Manāpiyā rūpā…pe… manāpiyā phoṭṭhabbā”tiādinā",
  "anya-e0103n:527_2": "vatthukāmā niddiṭṭhā. Te pana kāmīyantīti kāmāti veditabbā. Tatthevāti niddese eva.",
  "anya-e0103n:527_3": "Vibhaṅgeti jhānavibhaṅge. Patthanākārena pavatto dubbalo lobho chandanaṭṭhena chando,",
  "anya-e0103n:527_4": "tato balavā rañjanaṭṭhena rāgo, tatopi balavataro bahalarāgo chandarāgo. Nimittānubyañjanāni",
  "anya-e0103n:527_5": "saṅkappeti etenāti saṅkappo, tathāpavatto lobho, tato balavā rañjanaṭṭhena rāgo,",
  "anya-e0103n:527_6": "saṅkappanavaseneva pavatto tatopi balavataro saṅkapparāgoti. Svāyaṃ pabhedo ekasseva",
  "anya-e0103n:527_7": "lobhassa pavattiākāravasena, avatthābhedavasena ca veditabbo yathā “vaccho dammo",
  "anya-e0103n:527_8": "balībaddo”ti. Ime kilesakāmā. Kāmentīti kāmā, kāmenti etehīti vā.",
  "anya-e0103n:528_0": "Evañhi satīti evaṃ ubhayesampi kāmānaṃ saṅgahe sati. Vatthukāmehipīti “vatthukāmehi",
  "anya-e0103n:528_1": "viviccevā”tipi attho yujjatīti evaṃ yujjamānatthantarasamuccayattho pi-saddo, na",
  "anya-e0103n:528_2": "kilesakāmasamuccayattho. Kasmā? Imasmiṃ atthe kilesakāmehi vivekassa dutiyapadena",
  "anya-e0103n:528_3": "vuttattā. Tenāti vatthukāmavivekena. Kāyaviveko vutto hoti puttadārādipariggahavivekadīpanato.",
  "anya-e0103n:528_4": "Purimenāti kāyavivekena. Etthāti “vivicceva kāmehi, vivicca akusalehi dhammehī”ti",
  "anya-e0103n:528_5": "etasmiṃ padadvaye, ito vā niddhārite vivekadvaye. Akusala-saddena yadipi kilesakāmā,",
  "anya-e0103n:528_6": "sabbākusalāpi vā gahitā, sabbathā pana kilesakāmehi viveko vuttoti āha “dutiyena",
  "anya-e0103n:528_7": "kilesakāmehi vivekavacanato”ti. Dutiyenāti ca cittavivekenāti attho. Etesanti yathāvuttānaṃ",
  "anya-e0103n:528_8": "dvinnaṃ padānaṃ, niddhāraṇe cetaṃ sāmivacanaṃ. Taṇhādisaṃkilesānaṃ vatthuno pahānaṃ",
  "anya-e0103n:528_9": "saṃkilesavatthuppahānaṃ. Lolabhāvo nāma tattha tattha rūpādīsu taṇhuppādo, tassa",
  "anya-e0103n:528_10": "hetu vatthukāmā eva veditabbā. Bālabhāvo avijjā, duccintitacintitādi vā, tassa ayonisomanasikāro,",
  "anya-e0103n:528_11": "sabbepi vā akusalā dhammā hetu. Kāmaguṇādhigamahetupi pāṇātipātādiasuddhapayogo hotīti",
  "anya-e0103n:528_12": "tabbivekena payogasuddhi vibhāvitā. Taṇhāsaṃkilesasodhanena, vivaṭṭūpanissayasaṃvaḍḍhanena",
  "anya-e0103n:528_13": "ca ajjhāsayavisodhanaṃ āsayaposanaṃ. Kāmesūti niddhāraṇe bhummaṃ.",
  "anya-e0103n:529_0": "Anekabhedoti kāmāsavakāmarāgasaṃyojanādivasena, rūpataṇhādivasena ca anekappabhedo.",
  "anya-e0103n:529_1": "Kāmacchandoyevāti kāmasabhāvoyeva chando, na kattukamyatāchando, nāpi kusalacchandoti",
  "anya-e0103n:529_2": "adhippāyo. Jhānapaṭipakkhatoti jhānassa paṭipakkhabhāvato taṃhetu tannimittaṃ visuṃ",
  "anya-e0103n:529_3": "vutto. Akusalabhāvasāmaññena aggahetvā visuṃ sarūpena gahito. Yadi kilesakāmova purimapade",
  "anya-e0103n:529_4": "vutto, kathaṃ bahuvacananti āha “anekabhedato”tiādi.",
  "anya-e0103n:530_0": "Aññesampi diṭṭhimānaahirikānottappādīnaṃ, taṃsahitaphassādīnañca. Upari vuccamānāni",
  "anya-e0103n:530_1": "jhānaṅgāni uparijhānaṅgāni, tesaṃ attano paccanīkānaṃ paṭipakkhabhāvadassanato tappaccanīkanīvaraṇavacanaṃ.",
  "anya-e0103n:530_2": "Nīvaraṇāni hi jhānaṅgapaccanīkāni tesaṃ pavattinivāraṇato. Samādhi kāmacchandassa",
  "anya-e0103n:530_3": "paṭipakkho rāgappaṇidhiyā ujuvipaccanīkabhāvato, nānārammaṇehi palobhitassa paribbhamantassa",
  "anya-e0103n:530_4": "cittassa samādhānato ca. Pīti byāpādassa paṭipakkhā pāmojjena samānayogakkhemattā.",
  "anya-e0103n:530_5": "Vitakko thinamiddhassa paṭipakkho yoniso saṅkappanavasena savipphārapavattito. Sukhaṃ",
  "anya-e0103n:530_6": "avūpasamānutāpasabhāvassa uddhaccakukkuccassa paṭipakkhaṃ vūpasantasītalasabhāvattā.",
  "anya-e0103n:530_7": "Vicāro vicikicchāya paṭipakkho ārammaṇe anumajjanavasena paññāpaṭirūpasabhāvattā.",
  "anya-e0103n:530_8": "Mahākaccānattherena desitaṃ piṭakānaṃ saṃvaṇṇanā peṭakaṃ, tasmiṃ peṭake.",
  "anya-e0103n:531_0": "Pañcakāmaguṇabhedavisayassāti rūpādipañcakāmaguṇavisesavisayassa. Āghātavatthubhedādivisayānanti",
  "anya-e0103n:531_1": "byāpādavivekavacanena “anatthaṃ me acarī”ti ādiāghātavatthubhedavisayassa dosassa,",
  "anya-e0103n:531_2": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa",
  "anya-e0103n:531_3": "mohassa vikkhambhanaviveko vutto. Kāmarāgabyāpādatadekaṭṭhathinamiddhādivikkhambhakañcetaṃ",
  "anya-e0103n:531_4": "sabbākusalapaṭipakkhasabhāvattā. Sabbakusalānaṃ tena sabhāvena sabbākusalappahāyakaṃ",
  "anya-e0103n:531_5": "hoti, hontampi kāmarāgādivikkhambhanasabhāvameva hoti taṃsabhāvattāti avisesetvā",
  "anya-e0103n:531_6": "nīvaraṇākusalamūlādīnaṃ “vikkhambhanaviveko vutto hotī”ti āha.",
  "anya-e0103n:532_0": "71. Yathāpaccayaṃ pavattamānānaṃ sabhāvadhammānaṃ natthi kāci vasavattitāti vasavattibhāvanivāraṇatthaṃ",
  "anya-e0103n:532_1": "“vitakkanaṃ vitakko”ti vuttaṃ. Tayidaṃ “vitakkanaṃ īdisamida”nti ārammaṇassa parikappananti",
  "anya-e0103n:532_2": "āha “ūhananti vuttaṃ hotī”ti. Yasmā cittaṃ vitakkabalena ārammaṇaṃ abhiniruḷhaṃ viya",
  "anya-e0103n:532_3": "hoti, tasmā so ārammaṇābhiniropanalakkhaṇo vutto. Yathā hi koci rājavallabhaṃ, taṃsambandhinaṃ",
  "anya-e0103n:532_4": "mittaṃ vā nissāya rājagehaṃ ārohati anupavisati, evaṃ vitakkaṃ nissāya cittaṃ ārammaṇaṃ",
  "anya-e0103n:532_5": "ārohati. Yadi evaṃ, kathaṃ avitakkaṃ cittaṃ ārammaṇaṃ ārohatīti? Vitakkabaleneva.",
  "anya-e0103n:532_6": "Yathā hi so puriso paricayena tena vināpi nirāsaṅko rājagehaṃ pavisati, evaṃ paricayena",
  "anya-e0103n:532_7": "vitakkena vināpi avitakkaṃ cittaṃ ārammaṇaṃ ārohati. Paricayenāti ca santāne pavattavitakkabhāvanāsaṅkhātena",
  "anya-e0103n:532_8": "paricayena. Vitakkassa hi santāne abhiṇhaṃ pavattassa vasena cittassa ārammaṇābhiruhaṇaṃ",
  "anya-e0103n:532_9": "ciraparicitaṃ. Tena taṃ kadāci vitakkena vināpi tattha pavattateva. Yathā taṃ ñāṇasahitaṃ",
  "anya-e0103n:532_10": "hutvā sammasanavasena ciraparicitaṃ kadāci ñāṇavirahitampi sammasanavasena pavattati,",
  "anya-e0103n:532_11": "yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena",
  "anya-e0103n:532_12": "pavattati, evaṃsampadamidaṃ daṭṭhabbaṃ. Ādito, abhimukhaṃ vā hananaṃ āhananaṃ. Parito,",
  "anya-e0103n:532_13": "parivattetvā vā āhananaṃ pariyāhananaṃ. “Rūpaṃ rūpaṃ, pathavī pathavī”ti ākoṭentassa",
  "anya-e0103n:532_14": "viya pavatti “āhananaṃ, pariyāhanana”nti ca veditabbaṃ. Ānayanaṃ cittassa ārammaṇe",
  "anya-e0103n:532_15": "upanayanaṃ, ākaḍḍhanaṃ vā.",
  "anya-e0103n:533_0": "Anusañcaraṇaṃ anuparibbhamanaṃ. Svāyaṃ viseso santānamhi labbhamāno eva santāne pākaṭo",
  "anya-e0103n:533_1": "hotīti daṭṭhabbo. Sesesupi eseva nayo. Anumajjanaṃ ārammaṇe cittassa anumasanaṃ,",
  "anya-e0103n:533_2": "parimajjananti attho. Tathā hi vicāro “parimajjanahattho viya, sañcaraṇahattho viyā”ti",
  "anya-e0103n:533_3": "ca vutto. Tatthāti ārammaṇe. Sahajātānaṃ anuyojanaṃ ārammaṇe anuvicāraṇasaṅkhātaanumajjanavaseneva",
  "anya-e0103n:533_4": "veditabbaṃ. Anuppabandhanaṃ ārammaṇe cittassa avicchinnassa viya pavatti. Tathā hi",
  "anya-e0103n:533_5": "so “anusandhānatā”ti niddiṭṭho. Teneva ca “ghaṇḍānuravo viya, paribbhamanaṃ viyā”ti ca vutto.",
  "anya-e0103n:534_0": "Katthacīti paṭhamajjhāne, parittacittuppādesu ca. Vicārato oḷārikaṭṭhena, vicārasseva",
  "anya-e0103n:534_1": "ca pubbaṅgamaṭṭhena anuravato oḷāriko, tassa ca pubbaṅgamo ghaṇḍābhighāto viya vitakko.",
  "anya-e0103n:534_2": "Yathā hi ghaṇḍābhighāto paṭhamābhinipāto hoti, evaṃ ārammaṇābhimukhaniropanaṭṭhena",
  "anya-e0103n:534_3": "vitakko cetaso paṭhamābhinipāto hoti. Abhighāta-ggahaṇena cettha abhighātajo saddo",
  "anya-e0103n:534_4": "gahitoti veditabbo. Vipphāravāti vicalanayutto saparipphando. Paribbhamanaṃ viya",
  "anya-e0103n:534_5": "parissayābhāvavīmaṃsanatthaṃ. Anuppabandhena pavattiyanti upacāre vā appanāyaṃ vā",
  "anya-e0103n:534_6": "santānena pavattiyaṃ. Tattha hi vitakko niccalo hutvā ārammaṇaṃ anupavisitvā viya",
  "anya-e0103n:534_7": "pavattati, na paṭhamābhinipāte. Pākaṭo hotīti vitakkassa viseso abhiniropanākāro",
  "anya-e0103n:534_8": "oḷārikattā paṭhamajjhāne pākaṭo hoti, tadabhāvato pañcakanaye dutiyajjhāne vicārassa",
  "anya-e0103n:534_9": "viseso anumajjanākāro pākaṭo hoti.",
  "anya-e0103n:535_0": "Vālaṇḍupakaṃ eḷakalomādīhi katacumbaṭakaṃ. Uppīḷanahatthoti piṇḍassa uppīḷanahattho.",
  "anya-e0103n:535_1": "Tasseva ito cito ca sañcaraṇahattho. Maṇḍalanti kaṃsabhājanādīsu kiñci maṇḍalaṃ vaṭṭalekhaṃ",
  "anya-e0103n:535_2": "karontassa. Yathā pupphaphalasākhādiavayavavinimutto avijjamānopi rukkho “sapuppho",
  "anya-e0103n:535_3": "saphalo”ti voharīyati, evaṃ vitakkādiaṅgavinimuttaṃ avijjamānampi jhānaṃ “savitakkaṃ",
  "anya-e0103n:535_4": "savicāra”nti voharīyatīti dassetuṃ “rukkho viyā”tiādi vuttaṃ. Jhānabhāvanāya puggalavasena",
  "anya-e0103n:535_5": "desetabbattā “idha bhikkhu vivicceva kāmehī”tiādinā puggalādhiṭṭhānena jhānāni uddiṭṭhānīti.",
  "anya-e0103n:535_6": "Yadipi vibhaṅge puggalādhiṭṭhānā desanā katā, attho pana tatrāpi vibhaṅgepi yathā",
  "anya-e0103n:535_7": "idha “iminā ca vitakkenā”tiādinā dhammavasena vutto, evameva daṭṭhabbo, paramatthato",
  "anya-e0103n:535_8": "puggalasseva abhāvatoti adhippāyo. Attho…pe… daṭṭhabbo jhānasamaṅgino vitakkavicārasamaṅgitādassanena,",
  "anya-e0103n:535_9": "jhānasseva ca savitakkasavicāratāya vuttattāti evaṃ vā ettha attho daṭṭhabbo.",
  "anya-e0103n:536_0": "Vivekāti vivekā hetubhūtāti viveka-saddassa bhāvasādhanataṃ sandhāyāha. Viveketi",
  "anya-e0103n:536_1": "kattusādhanataṃ, kammasādhanataṃ vā. “Vivitto”ti hi iminā nīvaraṇehi vinābhūto tehi",
  "anya-e0103n:536_2": "vivecitoti ca sādhanadvayampi saṅgahitamevāti.",
  "anya-e0103n:537_0": "72. Pīṇayatīti tappeti, vaḍḍheti vā. Sampiyāyanalakkhaṇāti paritussanalakkhaṇā. Pīṇanarasāti",
  "anya-e0103n:537_1": "paribrūhanarasā. Pharaṇarasāti paṇītarūpehi kāyassa byāpanarasā. Udaggabhāvo odagyaṃ.",
  "anya-e0103n:537_2": "Khuddikā lahuṃ lomahaṃsanamattaṃ katvā bhinnā na puna uppajjati. Khaṇikā bahulaṃ",
  "anya-e0103n:537_3": "uppajjati. Ubbegato pharaṇā niccalattā, ciraṭṭhitikattā ca paṇītatarā. Cetiyaṅgaṇaṃ",
  "anya-e0103n:537_4": "gantvāti puṇṇavallikavihāre cetiyaṅgaṇaṃ gantvā. Pakatiyā diṭṭhārammaṇavasenāti pubbe",
  "anya-e0103n:537_5": "mahācetiyaṃ gahitārammaṇavasena. Citrageṇḍuko vicitrākārena katageṇḍuko. Upanissayeti",
  "anya-e0103n:537_6": "samīpe, tassa vā vihārassa nissayabhūte, gocaraṭṭhānabhūteti attho.",
  "anya-e0103n:538_0": "Gharājireti gehaṅgaṇe. Pabbatasikhare katacetiyaṃ “ākāsacetiya”nti vuttaṃ. Gahitanimittenevāti",
  "anya-e0103n:538_1": "cetiyavandanaṃ, dhammassavanañca uddissa “dhaññā vatime”tiādinā gahitakusalanimitteneva",
  "anya-e0103n:538_2": "kāraṇabhūtena. Gahitaṃ vā nimittaṃ etenāti gahitanimittaṃ, vuttākārena pavattacittaṃ,",
  "anya-e0103n:538_3": "tena gahitanimitteneva cittena saha. Pakkhandanti anupaviṭṭhaṃ. Anuparipphuṭanti",
  "anya-e0103n:538_4": "anu anu samantato phuṭaṃ, sabbaso anuvisaṭanti attho.",
  "anya-e0103n:539_0": "Passaddhiyā nimittabhāvena gabbhaṃ gaṇhantī. Paripācanavasena paripākaṃ gacchantī.",
  "anya-e0103n:539_1": "Appanāsampayuttāva pīti appanāsamādhipūrikā. Khaṇikasamādhipūrikā ca upacārasamādhipūrikā",
  "anya-e0103n:539_2": "ca appanāsamādhissa vidūratarāti tadubhayaṃ anāmasanto “tāsu yā appanāsamādhissā”tiādimāha.",
  "anya-e0103n:539_3": "Samādhisampayogaṃ gatāti pubbe upacārasamādhinā sampayuttā hutvā anukkamena vaḍḍhitvā",
  "anya-e0103n:539_4": "appanāsamādhinā sampayogaṃ gatā.",
  "anya-e0103n:540_0": "73. Sukhayatīti sukhaṃ, attanā sampayuttadhamme laddhassāde karotīti attho. Svāyaṃ",
  "anya-e0103n:540_1": "kattuniddeso pariyāyaladdho dhammato aññassa kattu nivattanattho, nippariyāyena pana",
  "anya-e0103n:540_2": "bhāvasādhanameva labbhatīti “sukhanaṃ sukha”nti vuttaṃ. Iṭṭhasabhāvattā taṃsamaṅgīpuggalaṃ,",
  "anya-e0103n:540_3": "sampayuttadhamme vā attani sādayatīti sātaṃ da-kārassa ta-kāraṃ katvā. Sātaṃ “madhura”nti",
  "anya-e0103n:540_4": "vadanti. Sātaṃ lakkhaṇaṃ etassāti sātalakkhaṇaṃ. Upabrūhanaṃ sampayuttadhammānaṃ",
  "anya-e0103n:540_5": "saṃvaḍḍhanaṃ. Dukkhaṃ viya avissajjetvā adukkhamasukhā viya anajjhupekkhitvā anu",
  "anya-e0103n:540_6": "anu gaṇhanaṃ, upakāritā vā anuggaho. Katthaci paṭhamajjhānādike. Paṭilābhatuṭṭhīti",
  "anya-e0103n:540_7": "paṭilābhavasena uppajjanakatuṭṭhi. Paṭiladdharasānubhavananti paṭiladdhassa ārammaṇarasassa",
  "anya-e0103n:540_8": "anubhavananti sabhāvato pītisukhāni vibhajitvā dasseti. Yattha pīti, tattha sukhanti",
  "anya-e0103n:540_9": "vitakkassa viya itarena pītiyā sukhena accantasaṃyogamāha. “Yattha sukhaṃ, tattha",
  "anya-e0103n:540_10": "na niyamato pītī”ti vicārassa viya vitakkena sukhassa pītiyā anaccantasaṃyogaṃ. Tena",
  "anya-e0103n:540_11": "accantānaccantasaṃyogitāya pītisukhānaṃ visesaṃ dasseti. Kaṃ tārenti etthāti kantāraṃ,",
  "anya-e0103n:540_12": "nirudakamaruṭṭhānaṃ. Vanameva vanantaṃ. Tasmiṃ tasmiṃ samayeti iṭṭhārammaṇassa paṭilābhasamaye,",
  "anya-e0103n:540_13": "paṭiladdhassa rasānubhavanasamaye, vanacchāyādīnaṃ savanadassanasamaye, pavesaparibhogasamaye",
  "anya-e0103n:540_14": "ca. Pākaṭabhāvatoti yathākkamaṃ pītisukhānaṃ vibhūtabhāvato.",
  "anya-e0103n:541_0": "Vivekajaṃ pītisukhanti ettha purimasmiṃ atthe vivekajanti jhānaṃ vuttaṃ. Pītisukhasaddato",
  "anya-e0103n:541_1": "ca atthiatthavisesato “assa jhānassa, asmiṃ vā jhāne”ti ettha a-kāro daṭṭhabbo. Dutiye",
  "anya-e0103n:541_2": "pītisukhameva vivekajaṃ. “Vivekajaṃpītisukha”nti ca aññapadatthasamāso, paccattaniddesassa",
  "anya-e0103n:541_3": "ca alopo kato. Lope vā sati “vivekajapītisukha”nti pāṭhoti ayaṃ viseso.",
  "anya-e0103n:542_0": "Upasampajjāti ettha upa-saṃ-saddā “upalabbhati, saṃbhuñjatī”tiādīsu viya niratthakāti",
  "anya-e0103n:542_1": "dassetuṃ “upagantvā”tiādiṃ vatvā puna tesaṃ sātthakabhāvaṃ dassetuṃ “upasampādayitvā”tiādi",
  "anya-e0103n:542_2": "vuttaṃ, tasmā patvā, sādhetvāti vā attho. Iriyanti kiriyaṃ. Vuttiādīni tasseva vevacanāni.",
  "anya-e0103n:542_3": "Pālanāti hi ekaṃ iriyāpathabādhanaṃ iriyāpathantarehi rakkhaṇā.",
  "anya-e0103n:543": "Pañcaṅgavippahīnādivaṇṇanā",
  "anya-e0103n:544_0": "74. Pañca aṅgāni vikkhambhanavasena pahīnāni etassāti pañcaṅgavippahīnaṃ. “Agyāhito”ti",
  "anya-e0103n:544_1": "ettha āhita-saddassa viya vippahīna-saddassettha paravacanaṃ daṭṭhabbaṃ, pañcahi",
  "anya-e0103n:544_2": "aṅgehi vippahīnanti vā pañcaṅgavippahīnaṃ. Nanu aññepi akusalā dhammā iminā jhānena",
  "anya-e0103n:544_3": "pahīyanti, atha kasmā pañcaṅgavippahīnatāva vuccatīti āha “kiñcāpī”tiādi. Jhānalābhinopi",
  "anya-e0103n:544_4": "ajhānasamaṅgikāle jhānapaṭipakkhalobhacittādīnaṃ pavattisabbhāvato “jhānakkhaṇe”ti",
  "anya-e0103n:544_5": "vuttaṃ. Pahīyantīti vigacchanti, nappavattantīti attho. Ekattārammaṇeti pathavīkasiṇādivasena",
  "anya-e0103n:544_6": "ekasabhāve, ekaggatāsaṅkhāte ekattāvahe vā ārammaṇe. Tanti taṃ nānāvisayapalobhitaṃ",
  "anya-e0103n:544_7": "cittaṃ. Kāmadhātuppahānāyāti nānāvisayasamūpabyūḷhāya kāmadhātuyā pahānāya samatikkamāya",
  "anya-e0103n:544_8": "paṭipadaṃ jhānaṃ nappaṭipajjati. Nirantaranti vikkhepena anantaritaṃ, sahitanti attho.",
  "anya-e0103n:544_9": "Akammaññanti akammanīyaṃ, bhāvanākammassa ayogyanti attho. Uddhaccakukkuccaparetanti",
  "anya-e0103n:544_10": "uddhaccakukkuccena abhibhūtaṃ. Paribbhamati anavaṭṭhānato, avaṭṭhānassa samādhānassa",
  "anya-e0103n:544_11": "abhāvatoti attho. Vicikicchāya upahatanti sātisayassa vicārassa abhāvato “sammāsambuddho",
  "anya-e0103n:544_12": "nu kho bhagavā, na nu kho”ti, “pathavī pathavī”tiādinā manasikārena, “jhānaṃ siyā",
  "anya-e0103n:544_13": "nu kho, na nu kho”tiādinā ca pavattāya vicikicchāya upahataṃ. Nārohati appaṭipattinimittattā.",
  "anya-e0103n:544_14": "Visesena jhānantarāyakarattāti samādhiādīnaṃ ujuvipaccanīkabhāvena jhānādhigamassa antarāyakaraṇato.",
  "anya-e0103n:545_0": "Tehīti jhānādhigamassa paccayabhūtehi vitakkavicārehi. Avikkhepāya sampāditappayogassāti",
  "anya-e0103n:545_1": "tato evaṃ samādhānāya nipphāditabhāvanāpayogassa. Cetaso payogasampattisambhavāti",
  "anya-e0103n:545_2": "yathāvuttabhāvanāpayogasampattisamuṭṭhānā. Pīti pīṇanaṃ bhāvanāvasena tappanaṃ. Upabrūhanaṃ",
  "anya-e0103n:545_3": "bhāvanāvasena parivuddhiṃ cetaso karotīti sambandho. Nanti cittaṃ. Sasesasampayuttadhammanti",
  "anya-e0103n:545_4": "avasiṭṭhaphassādidhammasahitaṃ, samaṃ sammā ca ādhiyatīti sambandho. Indriyasamatāvasena",
  "anya-e0103n:545_5": "samaṃ, paṭipakkhadhammānaṃ. Dūrībhāve līnuddhaccābhāvena sammā ca ṭhapetīti attho.",
  "anya-e0103n:545_6": "Ekaggatā hi samādhānakiccena cittaṃ, sampayuttadhamme ca attānaṃ anuvattāpentī jhānakkhaṇe",
  "anya-e0103n:545_7": "sātisayaṃ samāhite karotīti. Uppattivasenāti yathāpaccayaṃ uppajjanavasena. Etesu",
  "anya-e0103n:545_8": "vitakkādīsu jhānaṃ uppannaṃ nāma hoti tattheva jhānavohārato. Tenāha “tasmā”tiādi.",
  "anya-e0103n:545_9": "“Yathā panā”tiādināpi upamāvasena tamevatthaṃ pākaṭataraṃ karoti.",
  "anya-e0103n:546_0": "Pakaticittatoti pākatikakāmāvacaracittato. Suvisadenāti suṭṭhu visadena, paṭutarenāti",
  "anya-e0103n:546_1": "attho. Sabbāvantanti sabbāvayavavantaṃ, anavasesanti attho. Apphuṭanti asamphuṭṭhaṃ.",
  "anya-e0103n:546_2": "Ārammaṇesu phusitāti appanāvasena pavattamānā cittekaggatā samantato ārammaṇaṃ pharantī",
  "anya-e0103n:546_3": "viya hotīti katvā vuttaṃ. Kasmā panettha jhānapāṭhe aggahitā cittekaggatā gahitāti",
  "anya-e0103n:546_4": "anuyogaṃ sandhāya “tattha cittekaggatā”tiādi vuttaṃ. Tatthāti tesu jhānaṅgesu. Na",
  "anya-e0103n:546_5": "niddiṭṭhāti sarūpato na niddiṭṭhā, sāmaññato pana jhānaggahaṇena gahitā. Evaṃ vuttattāti",
  "anya-e0103n:546_6": "sarūpeneva vuttattā, aṅgameva cittekaggatāti sambandho. Yena adhippāyenāti yena vitakkādīhi",
  "anya-e0103n:546_7": "saha vattantaṃ dhammaṃ dīpetuṃ tassa pakāsanādhippāyena “savitakkaṃ savicāra”ntiādinā",
  "anya-e0103n:546_8": "uddeso kato. So eva adhippāyo tena bhagavatā vibhaṅge “cittekaggatā”ti niddisantena",
  "anya-e0103n:546_9": "pakāsito. Tasmā sā jhānapāṭhe aggahitāti na cintetabbaṃ.",
  "anya-e0103n:547": "Tividhakalyāṇavaṇṇanā",
  "anya-e0103n:548": "75. Ādimajjhapariyosānavasenāti jhānassa ādimajjhapariyosānavasena. Lakkhaṇavasenāti tesaṃyeva appanāyaṃ lakkhitabbabhāvavasena.",
  "anya-e0103n:549_0": "Tatrāti tasmiṃ kalyāṇatālakkhaṇānaṃ vibhāvane. Paṭipadāvisuddhīti paṭipajjati jhānaṃ",
  "anya-e0103n:549_1": "etāyāti paṭipadā, gotrabhupariyosāno pubbabhāgiyo bhāvanānayo. Paripanthato visujjhanaṃ",
  "anya-e0103n:549_2": "visuddhi, paṭipadāya visuddhi paṭipadāvisuddhi. Sā panāyaṃ yasmā jhānassa uppādakkhaṇe",
  "anya-e0103n:549_3": "labbhati, tasmā vuttaṃ “paṭipadāvisuddhi ādī”ti. Upekkhānubrūhanāti visodhetabbatādīnaṃ",
  "anya-e0103n:549_4": "abhāvato jhānapariyāpannāya tatramajjhattupekkhāya kiccanipphattiyā anubrūhanā. Sā",
  "anya-e0103n:549_5": "panāyaṃ visesato jhānassa ṭhitikkhaṇe labbhati. Tena vuttaṃ “upekkhānubrūhanā majjhe”ti.",
  "anya-e0103n:549_6": "Sampahaṃsanāti tattha dhammānaṃ anativattanādisādhakassa ñāṇassa kiccanipphattivasena",
  "anya-e0103n:549_7": "pariyodapanā. Sā pana yasmā jhānassa osānakkhaṇe pākaṭā hoti, tasmā vuttaṃ “sampahaṃsanā",
  "anya-e0103n:549_8": "pariyosāna”nti. Imāni tīṇi lakkhaṇānīti paripanthato cittassa visujjhanākāro, majjhimassa",
  "anya-e0103n:549_9": "samathanimittassa paṭipajjanākāro, tattha pakkhandanākāroti imāni tīṇi jhānassa ādito",
  "anya-e0103n:549_10": "uppādakkhaṇe appanāpattilakkhaṇāni tehi ākārehi vinā appanāpattiyā abhāvato, asati",
  "anya-e0103n:549_11": "ca appanāya tadabhāvato. Ādikalyāṇañceva visuddhipaṭipadattā. Yathāvuttehi lakkhaṇehi",
  "anya-e0103n:549_12": "samannāgatattā, sampannalakkhaṇattā ca tilakkhaṇasampannañca. Iminā nayena majjhapariyosānalakkhaṇānañca yojanā veditabbā.",
  "anya-e0103n:550_0": "Sambharīyati jhānaṃ etenāti sambhāro, nānāvajjanaparikammaṃ. Saha sambhārenāti sasambhāro,",
  "anya-e0103n:550_1": "so eva sasambhāriko. Upacāroti ekāvajjanūpacāramāha. Paggahādikiccassa pubbabhāge",
  "anya-e0103n:550_2": "bhāvanāya eva sādhitattā yā tattha ekāvajjanūpacāre siddhā ajjhupekkhanā, sā jhānakkhaṇe",
  "anya-e0103n:550_3": "paribrūhitā nāma hotīti vuttaṃ “upekkhānubrūhanā nāma appanā”ti. Yathādhigataṃ jhānaṃ",
  "anya-e0103n:550_4": "nissāya yo pahaṭṭhākāro cittassa paritoso, taṃ paccavekkhaṇāvasena pavattaṃ sandhāyāha",
  "anya-e0103n:550_5": "“sampahaṃsanā nāma paccavekkhaṇā”ti. Eketi abhayagirivāsino. Te hi evaṃ paṭipadāvisuddhiādike",
  "anya-e0103n:550_6": "vaṇṇayanti, tadayuttaṃ. Tathā hi sati ajjhānadhammehi jhānassa guṇasaṃkittanaṃ nāma",
  "anya-e0103n:550_7": "kataṃ hoti. Na hi bhūmantaraṃ bhūmantarapariyāpannaṃ hoti. Pāḷiyā cetaṃ viruddhanti",
  "anya-e0103n:550_8": "dassetuṃ “yasmā panā”tiādi vuttaṃ. Tattha ekattagataṃ cittanti indriyānaṃ ekarasabhāvena,",
  "anya-e0103n:550_9": "ekaggatāya ca sikhāppattiyā tadanuguṇaṃ ekattaṃ gatanti ekattagataṃ, sasampayuttaṃ",
  "anya-e0103n:550_10": "appanāpattacittaṃ. Tasseva paṭipadāvisuddhipakkhandatādi anantarameva vuccati. Tasmāti",
  "anya-e0103n:550_11": "yasmā ekasmiṃyeva appanācittakkhaṇe paṭipadāvisuddhiādi pāḷiyaṃ vuttaṃ, tasmā āgamanavasenāti",
  "anya-e0103n:550_12": "parikammāgamanavasena. Anativattanādīti ādi-saddena indriyekarasatātadupagavīriyavāhanāsevanāni",
  "anya-e0103n:550_13": "saṅgaṇhāti. Pariyodāpakassāti parisodhakassa pabhassarabhāvakarassa. Anativattanādibhāvasādhanameva",
  "anya-e0103n:550_14": "cettha ñāṇassa kiccanipphatti veditabbā.",
  "anya-e0103n:551_0": "Tasminti tasmiṃ vāre, catupañcacittaparimāṇāya appanāvīthiyanti attho. Tato paripanthato.",
  "anya-e0103n:551_1": "Cittaṃ visujjhatīti yadipi āgamanaṃ gahetuṃ avisesena viya vuttaṃ, parikammavisuddhito",
  "anya-e0103n:551_2": "pana appanāvisuddhi sātisayāva. Tenāha “visuddhattā”tiādi. Āvaraṇavirahitaṃ hutvāti",
  "anya-e0103n:551_3": "yenāvaraṇena āvaṭattā cittaṃ tato pubbe majjhimaṃ samathanimittaṃ paṭipajjituṃ na",
  "anya-e0103n:551_4": "sakkoti, tena vivittaṃ hutvā, taṃ vikkhambhetvāti attho. Līnuddhaccasaṅkhātānaṃ ubhinnaṃ",
  "anya-e0103n:551_5": "antānaṃ anupagamanena majjhimo, savisesaṃ paccanīkadhammānaṃ vūpasamanato samatho,",
  "anya-e0103n:551_6": "yogino sukhavisesānaṃ kāraṇabhāvato nimittañcāti majjhimaṃ samathanimittaṃ. Tenāha",
  "anya-e0103n:551_7": "“samappavatto appanāsamādhiyevā”ti. Tadanantaraṃ pana purimacittanti tassa appanācittassa",
  "anya-e0103n:551_8": "anantarapaccayabhūtaṃ purimaṃ cittaṃ, gotrabhucittanti attho. Ekasantatipariṇāmanayenāti",
  "anya-e0103n:551_9": "yathā “tadeva khīraṃ dadhisampanna”nti, evaṃ satipi parittamahaggatabhāvabhede, paccayapaccayuppannabhāvabhede",
  "anya-e0103n:551_10": "ca ekissā eva santatiyā pariṇāmūpagamananayena ekattanayavasena. Tathattanti tathabhāvaṃ",
  "anya-e0103n:551_11": "appanāsamādhivasena samāhitabhāvaṃ. Evaṃ paṭipannattāti vuttākārena paṭipajjamānattā.",
  "anya-e0103n:551_12": "Yasmiñhi khaṇe tathattaṃ majjhimaṃ samathanimittaṃ paṭipajjati, tasmiṃyeva khaṇe",
  "anya-e0103n:551_13": "tathattupagamanena appanāsamādhinā samāhitabhāvūpagamanena tattha pakkhandati nāma.",
  "anya-e0103n:551_14": "Purimacitteti appanācittassa purimasmiṃ citte gotrabhucitte. Vijjamānākāranipphādikāti",
  "anya-e0103n:551_15": "tasmiṃ citte vijjamānānaṃ paripanthavisuddhimajjhimasamathapaṭipattipakkhandanākārānaṃ",
  "anya-e0103n:551_16": "nipphādikā, tenākārena nipphajjamānāti attho. Teyeva hi ākārā paccayavisesato jhānakkhaṇe",
  "anya-e0103n:551_17": "nipphajjamānā “paṭipadāvisuddhī”ti laddhasamaññā jhānassa taṃ visesaṃ nipphādentā",
  "anya-e0103n:551_18": "viya vuttā. Uppādakkhaṇeyevāti attalābhavelāyameva. Yadi evaṃ, kathaṃ te ākārā nipphajjantīti",
  "anya-e0103n:551_19": "āha “āgamanavasenā”ti.",
  "anya-e0103n:552_0": "Tassāti cittassa. “Visuddhaṃ cittaṃ ajjhupekkhatī”ti pāḷiyaṃ puggalādhiṭṭhānena āgatāti",
  "anya-e0103n:552_1": "“byāpāraṃ akaronto”ti āha. Samathapaṭipattitathattupagamanañca idha samathabhāvāpattiyevāti",
  "anya-e0103n:552_2": "āha “samathabhāvūpagamanenā”ti. Kilesasaṃsaggaṃ pahāya ekattena upaṭṭhitassāti pubbe",
  "anya-e0103n:552_3": "“kathaṃ nu kho kilesasaṃsaggaṃ pajaheyya”nti paṭipannassa idāni samathapaṭipattiyā",
  "anya-e0103n:552_4": "tassa pahīnattā kilesasaṅgaṇikābhāvena ekattena upaṭṭhitassa jhānacittassa. Paripanthavisuddhimajjhimasamathapaṭipattipakkhandanehi",
  "anya-e0103n:552_5": "vuddhippattiyā anubrūhite jhānacitte laddhokāsā tatramajjhattupekkhā sampayuttesu",
  "anya-e0103n:552_6": "samavāhitabhāvena pavattamānā te anubrūhentī viya hotīti āha “tatramajjhattupekkhāya",
  "anya-e0103n:552_7": "kiccavasena upekkhānubrūhanā veditabbā”ti.",
  "anya-e0103n:553_0": "Ye panete yuganaddhadhammāti sambandho. Tatthāti tasmiṃ jhānacitte. Aññamaññānativattanavasena",
  "anya-e0103n:553_1": "kiccakaraṇato yuge naddhā baddhā viya yuganaddhā. Vimuttirasenāti vimuccanakiccena,",
  "anya-e0103n:553_2": "vimuccanasampattiyā vā. Esa yogī. Vāhayatīti pavatteti. Assāti jhānacittassa. Tasmiṃ",
  "anya-e0103n:553_3": "khaṇeti bhaṅgakkhaṇe. Uppādakkhaṇe atīte hi ṭhitikkhaṇato paṭṭhāya āsevanā pavattati",
  "anya-e0103n:553_4": "nāma. Te ākārāti aññamaññānativattanādayo tattha dhammānaṃ pavattiākārā. Āsevanāpi",
  "anya-e0103n:553_5": "hi āsevanapaccayabhāvīnaṃ dhammānaṃ pavattiākāroyeva. Saṃkilesavodānesūti samādhipaññānaṃ",
  "anya-e0103n:553_6": "samarasatāya akaraṇaṃ bhāvanāya saṃkileso, karaṇaṃ vodānaṃ. Tathā sesesupi. Evametesu",
  "anya-e0103n:553_7": "saṃkilesavodānesu taṃ taṃ ādīnavaṃ dosaṃ ānisaṃsaṃ guṇaṃ puretaraṃ pāṭihāriyañāṇena",
  "anya-e0103n:553_8": "disvā yathā aññamaññānativattanādayo honti, tathā bhāvanāya sampahaṃsitattā teneva",
  "anya-e0103n:553_9": "ñāṇena visodhitattā. Visodhanaṃ hettha sampahaṃsanaṃ. Te ākārā yasmā nipphannā, tasmā",
  "anya-e0103n:553_10": "“dhammānaṃ…pe… veditabbāti vutta”nti lakkhaṇasaṃvaṇṇanāya ādimhi vuttaṃ nigamanavasena dasseti.",
  "anya-e0103n:554_0": "“Yasmā upekkhāvasena ñāṇaṃ pākaṭaṃ hotī”ti ko sambandho. Kasmā sampahaṃsanāva pariyosānanti",
  "anya-e0103n:554_1": "vuttā, na upekkhānubrūhanāti codanaṃ sandhāya “tattha yasmā upekkhāvasena ñāṇaṃ pākaṭaṃ",
  "anya-e0103n:554_2": "hotī”ti vuttaṃ. Tatthāti tasmiṃ bhāvanācitte. Upekkhāvasena ñāṇaṃ pākaṭaṃ hotīti",
  "anya-e0103n:554_3": "appanākāle bhāvanāya samappavattiyā, paṭipakkhassa ca pahānato paggahādīsu byāpārassa",
  "anya-e0103n:554_4": "akātabbato ajjhupekkhanāva hoti. Yaṃ sandhāya vuttaṃ “samaye cittassa ajjhupekkhanā,",
  "anya-e0103n:554_5": "visuddhaṃ cittaṃ ajjhupekkhatī”ti ca ādi. Sā panāyaṃ ajjhupekkhanā ñāṇassa kiccasiddhiyā",
  "anya-e0103n:554_6": "hoti, visesato ñāṇasādhanattā appanābyāpārassāti phalena kāraṇānumānañāyena. Yasmā",
  "anya-e0103n:554_7": "upekkhāvasena ñāṇaṃ pākaṭaṃ hoti, tasmā ñāṇakiccabhūtā sampahaṃsanā pariyosānanti vuttāti sambandho.",
  "anya-e0103n:555_0": "Idāni yathāvuttamatthaṃ pāḷiyā samatthetuṃ “yathāhā”tiādi vuttaṃ. Tathāpaggahitaṃ",
  "anya-e0103n:555_1": "cittanti yathā bhāvanācittaṃ kosajjapakkhe na patati, tathā vīriyasambojjhaṅgaṭṭhāniyānaṃ",
  "anya-e0103n:555_2": "dhammānaṃ bahulīkāravasena paggahitaṃ. Sādhukaṃ ajjhupekkhatīti paggaṇhantenāpi samādhissa",
  "anya-e0103n:555_3": "vīriyasamatāyojanavasena paggahitattā sakkaccaṃ ajjhupekkhati, tatramajjhattupekkhā",
  "anya-e0103n:555_4": "okāsaṃ labhati. Taṃ pana ajjhupekkhanaṃ upekkhāvasena pubbe pavattapārihāriyapaññāvasena",
  "anya-e0103n:555_5": "appanāpaññāya kiccādhikatāti āha “paññāvasena paññindriyaṃ adhimattaṃ hotī”ti. Tassa",
  "anya-e0103n:555_6": "adhimattattā eva ajjhupekkhantasseva nānāsabhāvehi nīvaraṇapamukhehi kilesehi appanācittaṃ",
  "anya-e0103n:555_7": "vimuccati. Vimokkhavasena vimuccanavasena. Paññāvasenāti pubbe pavattapārihāriyapaññāvasena.",
  "anya-e0103n:555_8": "Vimuttattāti nānākilesehi vimuttattā eva. Te dhammā saddhādayo, visesato saddhāpaññāvīriyasamādhayo",
  "anya-e0103n:555_9": "ca ekarasā samānakiccā honti. Evamayaṃ indriyānaṃ ekarasaṭṭhena bhāvanā nipphajjamānā",
  "anya-e0103n:555_10": "ñāṇabyāpāroti āha “ñāṇakiccabhūtā sampahaṃsanā pariyosāna”nti. Evaṃ tividhāya paṭipadāvisuddhiyā",
  "anya-e0103n:555_11": "laddhavisesāya tividhāya upekkhānubrūhanāya sātisayaṃ paññindriyassa adhimuttabhāvena",
  "anya-e0103n:555_12": "catubbidhāpi sampahaṃsanā sijjhatīti āgamanupekkhā ñāṇakiccavasena dasapi ākārā jhāne eva veditabbā.",
  "anya-e0103n:556_0": "Gaṇanānupubbatāti gaṇanānupubbatāya, gaṇanānupubbatāmattaṃ vā paṭhamanti idanti attho.",
  "anya-e0103n:556_1": "Tena desanākkamaṃ ulliṅgeti. “Paṭhamaṃ uppannanti paṭhama”nti iminā paṭipattikkamaṃ,",
  "anya-e0103n:556_2": "uppannanti hi adhigatanti attho. “Paṭhamaṃ samāpajjitabbanti paṭhama”nti idaṃ pana",
  "anya-e0103n:556_3": "na ekantalakkhaṇanti aṭṭhakathāyaṃ paṭisiddhattā idha na gahitaṃ. Ārammaṇūpanijjhānaṃ",
  "anya-e0103n:556_4": "lakkhaṇūpanijjhānanti duvidhe jhāne idhādhippetajjhānameva dassetuṃ “ārammaṇūpanijjhānato”ti",
  "anya-e0103n:556_5": "vuttaṃ. Pathavīkasiṇasaṅkhātassa attano attano ārammaṇassa rūpaṃ viya cakkhunā upanijjhāyanato.",
  "anya-e0103n:556_6": "Paccanīkajhāpanatoti nīvaraṇādīnaṃ paccanīkadhammānaṃ dahanato vikkhambhanavasena",
  "anya-e0103n:556_7": "pajahanato. Sakalaṭṭhenāti heṭṭhā vuttanayena kate vā akate vā paricchijja gahite",
  "anya-e0103n:556_8": "pathavībhāge pathavīmaṇḍale sakalārammaṇakaraṇaṭṭhena. Na hi tassa ekadesamārammaṇaṃ",
  "anya-e0103n:556_9": "karīyati. Pathavīkasiṇasannissayatāya nimittaṃ pathavīkasiṇaṃ yathā “mañcā ukkuṭṭhiṃ",
  "anya-e0103n:556_10": "karontī”ti. Taṃsahacaraṇato jhānaṃ pathavīkasiṇaṃ yathā “kuntā pacarantī”ti.",
  "anya-e0103n:557": "Ciraṭṭhitisampādanavaṇṇanā",
  "anya-e0103n:558_0": "76. Lakkhaṭṭhāne ṭhitaṃ sarena vālaṃ vijjhatīti vālavedhī. Idha pana anekadhā bhinnassa",
  "anya-e0103n:558_1": "vālassa aṃsuṃ vijjhanto “vālavedhī”ti adhippeto. Tena vālavedhinā. Sūdenāti bhattakārena.",
  "anya-e0103n:558_2": "“Ākārā pariggahetabbā”ti saṅkhepato vuttamatthaṃ vivarituṃ “yathā hī”tiādi vuttaṃ.",
  "anya-e0103n:558_3": "Tattha sukusaloti suṭṭhu cheko. Dhanuggahoti issāso. Kammanti yogyaṃ. Akkantapadānanti",
  "anya-e0103n:558_4": "vijjhanakāle akkamanavasena pavattapadānaṃ. Ākāranti dhanujiyāsarānaṃ gahitākāraṃ.",
  "anya-e0103n:558_5": "Pariggaṇheyyāti upadhāreyya. Bhojanasappāyādayoti ādi-saddo avuttākārānampi saṅgāhako",
  "anya-e0103n:558_6": "daṭṭhabbo. Tena utubhāvanānimittādīnampi pariggaṇhanaṃ vuttaṃ hoti. Tasminti tasmiṃ taruṇasamādhimhi.",
  "anya-e0103n:559_0": "Bhattāranti sāminaṃ, bhattavetanādīhi posakanti attho. Parivisantoti bhojento. Tassa",
  "anya-e0103n:559_1": "ruccitvā bhuñjanākāraṃ sallakkhetvā tassa upanāmentoti yojanā. Ayampi yogī. Adhigatakkhaṇe",
  "anya-e0103n:559_2": "bhojanādayo ākāreti pubbe jhānassa adhigatakkhaṇe kiccasādhake bhojanādigate ākāre.",
  "anya-e0103n:559_3": "Gahetvāti pariggahetvā sallakkhetvā. Naṭṭhe naṭṭhe samādhimhi punappunaṃ appanāya.",
  "anya-e0103n:560_0": "Mahānasavijjāparicayena paṇḍito. Tattha visadañāṇatāya byatto. Ṭhānuppattikakaosallayogena",
  "anya-e0103n:560_1": "kusalo. Nānaccayehīti nānaccayehi nānāsabhāvehi, nānārasehīti attho. Tenāha “ambilaggehī”tiādi.",
  "anya-e0103n:560_2": "Sūpehīti byañjanehi. Ambilaggehīti ambilakoṭṭhāsehi, ye vā ambilarasā hutvā aggabhūtā,",
  "anya-e0103n:560_3": "tehi caturambilādimissehi. Esa nayo tittakaggādīsupi. Khārikehīti vātiṅgaṇakaḷīrādimissehi.",
  "anya-e0103n:560_4": "Nimittanti ākāraṃ ruccanavasena bhuñjanākāraṃ. Uggaṇhātīti uparūpari gaṇhāti upadhāreti.",
  "anya-e0103n:560_5": "Imassa vā sūpeyyassa atthāya hatthaṃ abhiharati. Abhihārānanti abhimukhena haritabbānaṃ",
  "anya-e0103n:560_6": "paṇṇākārānaṃ, pūjābhihārānaṃ vā. Nimittaṃ uggaṇhātīti “evaṃ me cittaṃ samāhitaṃ ahosī”ti",
  "anya-e0103n:560_7": "nimittaṃ gaṇhāti sallakkheti.",
  "anya-e0103n:561_0": "Samādhiparipanthānanti samādhissa paripanthabhūtānaṃ. Dhammānanti kāmacchandādinīvaraṇadhammānaṃ.",
  "anya-e0103n:561_1": "Suvisodhitattāti suṭṭhu visodhitattā, vikkhambhanavaseneva sammadeva pahīnattāti",
  "anya-e0103n:561_2": "attho. Kāmādīnavapaccavekkhaṇādīhīti ādi-saddena asubhamanasikāranekkhammānisaṃsapaccavekkhaṇādīni",
  "anya-e0103n:561_3": "saṅgaṇhāti. Nekkhammaguṇadassanenāpi hi tassa vibandhabhūte kāmacchande ādīnavo visesato",
  "anya-e0103n:561_4": "pākaṭo hotīti. Kāyaduṭṭhullanti kāyadarathaṃ sāraddhakāyataṃ. Tena kāyacittānaṃ sārambhanimittassa",
  "anya-e0103n:561_5": "byāpādanīvaraṇassa na visodhanamāha. Ārambhadhātumanasikārādīti ādi-saddena vīriyasambojjhaṅganimittānaṃ,",
  "anya-e0103n:561_6": "ālokasaññādīnañca saṅgaho daṭṭhabbo. Samathanimittamanasikārādīti ādi-saddena samādhisambojjhaṅgaṭṭhāniyānaṃ",
  "anya-e0103n:561_7": "dhammānaṃ saṅgaho daṭṭhabbo. Aññepi samādhiparipantheti vicikicchāṭṭhāniye, madamānādike",
  "anya-e0103n:561_8": "ca sandhāyāha. Āsayanti vasanakasusiraṃ. Suparisuddhanti āsaṅkanīyattābhāvena suṭṭhu",
  "anya-e0103n:561_9": "parisuddhaṃ. Etthāha – nanu cāyaṃ pageva kāmādīnavaṃ paccavekkhitvā samathapaṭipadaṃ",
  "anya-e0103n:561_10": "paṭipanno upacārakkhaṇeyeva jhānena nīvaraṇāni vikkhambhitāni, atha kasmā puna kāmādīnavapaccavekkhaṇādi",
  "anya-e0103n:561_11": "gahitanti? Saccametaṃ. Taṃ pana pahānamattanti jhānassa ciraṭṭhitiyā atisayapahānatthaṃ puna gahitaṃ.",
  "anya-e0103n:562_0": "Uddhacca middhanti kukkuccaṃ, thinañca tadekaṭṭhatāya gahitamevāti katvā vuttaṃ.",
  "anya-e0103n:562_1": "Suddhantagatoti suparisuddhapariyantaṃ sabbaso visodhitakoṇapariyantaṃ uyyānaṃ gato.",
  "anya-e0103n:562_2": "Tahiṃ rameti tasmiṃ jhāne rameyya divasabhāgampi jhānasamaṅgī eva bhaveyya.",
  "anya-e0103n:563_0": "Cittabhāvanāvepullatthanti samādhibhāvanāya vipulabhāvāya. Yathā hi bhāvanāvasena",
  "anya-e0103n:563_1": "nimittassa uppatti, evamassa bhāvanāvaseneva vaḍḍhanampi. Tasmā ekaṅgulādivasena",
  "anya-e0103n:563_2": "nimittaṃ vaḍḍhentassa punappunaṃ bahulīkārena jhānaṃ bhāvanāpi vuddhiṃ viruḷhiṃ vepullaṃ",
  "anya-e0103n:563_3": "āpajjati. Tena vuttaṃ “cittabhāvanāvepullatthañca yathāladdhaṃ paṭibhāganimittaṃ",
  "anya-e0103n:563_4": "vaḍḍhetabba”nti. Tassāti paṭibhāganimittassa.",
  "anya-e0103n:564": "Nimittavaḍḍhananayavaṇṇanā",
  "anya-e0103n:565_0": "77. Tatrāti sāmiatthe bhummavacanaṃ, tassāti attho. Avaḍḍhetvāti yathā kumbhakāro",
  "anya-e0103n:565_1": "mattikāya pattaṃ karonto paṭhamaṃ aparicchinditvāva pattaṃ vaḍḍheti, evaṃ pattavaḍḍhanayogena",
  "anya-e0103n:565_2": "pattavaḍḍhanayuttiyā avaḍḍhetvā pūvikassa pūvavaḍḍhanaṃ. Bhattassa upari bhattapakkhipanaṃ",
  "anya-e0103n:565_3": "bhattavaḍḍhanaṃ. Vatthassa tintassa añchanādi dussavaḍḍhanaṃ. Paccekaṃ yoga-saddo",
  "anya-e0103n:565_4": "yojetabbo. Aparicchinditvā na vaḍḍhetabbaṃ saparicchede eva bhāvanāpavattito. Tathā",
  "anya-e0103n:565_5": "hi vuttaṃ “sāntake no anantake”ti.",
  "anya-e0103n:566": "Haṃsapotakāti javanahaṃsapotakā. Ukkūlaṃ unnataṭṭhānaṃ. Vikūlaṃ ninnaṭṭhānaṃ. Nadīsotena kataṃ viduggaṃ nadīviduggaṃ. Visamākārena ṭhito pabbatapadeso pabbatavisamo.",
  "anya-e0103n:567_0": "Thūlāni hutvā upaṭṭhahanti paccavekkhaṇābāhullena vibhūtabhāvato. Dubbalāni hutvā",
  "anya-e0103n:567_1": "upaṭṭhahanti paguṇabalavabhāvassa anāpādikattā. Upari ussukkanāyāti bhāvanāya upari",
  "anya-e0103n:567_2": "ārohanāya, dutiyajjhānādhigamāyāti attho.",
  "anya-e0103n:568_0": "Pabbateyyāti pabbate bahulacārinī. Akhettaññūti agocaraññū. Samādhiparipanthānaṃ",
  "anya-e0103n:568_1": "visodhanānabhiññātāya bālo. Jhānassa paguṇabhāvāpādanaveyyattiyassa abhāvena abyatto.",
  "anya-e0103n:568_2": "Uparijhānassa padaṭṭhānabhāvānavabodhena akhettaññū. Sabbathāpi samāpattikosallābhāvena",
  "anya-e0103n:568_3": "akusalo. Samādhinimittassa vā anāsevanāya bālo. Abhāvanāya abyatto. Abahulīkārena",
  "anya-e0103n:568_4": "akhettaññū. Sammadeva anadhiṭṭhānato akusaloti yojetabbaṃ. Ubhato bhaṭṭhoti ubhayato",
  "anya-e0103n:568_5": "jhānato bhaṭṭho. So hi appaguṇatāya na suppatiṭṭhitatāya saussāhopi vināsato, asāmatthiyato",
  "anya-e0103n:568_6": "ca jhānadvayato parihīno. Ciṇṇavasināti āsevitavasinā.",
  "anya-e0103n:569": "Pañcavasīkathāvaṇṇanā",
  "anya-e0103n:570_0": "78. Vasanaṃ vasīti dhātuniddesatāya kiriyāniddesoti adhippāyenāha “vasiyo”ti, yathāruci",
  "anya-e0103n:570_1": "pavattiyoti attho. Āvajjanāya vasī, āvajjanāvasena vā vasī āvajjanavasī. Jhānaṃ āvajjituṃ",
  "anya-e0103n:570_2": "yattha yattha padese icchā yatthicchakaṃ. Yadā yadā, yasmiṃ yasmiṃ vā jhānaṅge icchā",
  "anya-e0103n:570_3": "yadicchakaṃ. Yāva yāva icchā yāvadicchakaṃ, da-kāro padasandhikaro. “Yāvā”ti ca idaṃ",
  "anya-e0103n:570_4": "bahūnaṃ javanavārānaṃ nirantaraṃ viya tathāpavattanaṃ sandhāya vuttaṃ, na ekameva.",
  "anya-e0103n:570_5": "So hi paricchinnacittakkhaṇoti. Āvajjanāya dandhāyitattaṃ natthīti vuttanayena yattha",
  "anya-e0103n:570_6": "katthaci ṭhāne yadā yadā yaṃ kiñci jhānaṅgaṃ āvajjentassa yathicchitaṃ kālaṃ āvajjanāya",
  "anya-e0103n:570_7": "āvajjanappavattiyā dandhāyitattaṃ vitthāyitattaṃ, cirāyitattaṃ vā natthi. Evaṃ āvajjanavasī",
  "anya-e0103n:570_8": "siddhā nāma hotīti attho. Sesāti vuṭṭhānaadhiṭṭhānapaccavekkhaṇāvasiyo.",
  "anya-e0103n:571_0": "Aṅgasamudāyabhāvato jhānassa jhāne āvajjanavasiṃ nipphādetukāmena paṭipāṭiyā jhānaṅgāni",
  "anya-e0103n:571_1": "āvajjetabbānīti āha “paṭhamaṃ vitakkaṃ āvajjayato”ti. Yadipi āvajjanamevettha icchitaṃ",
  "anya-e0103n:571_2": "āvajjanavasiyā adhippetattā, āvajjanāya pana uppannāya javanehi bhavitabbaṃ. Tāni",
  "anya-e0103n:571_3": "ca kho āvajjanatapparatāya cittābhinīhārassa yathāvajjitajhānaṅgārammaṇāni katipayāneva",
  "anya-e0103n:571_4": "honti, na paripuṇṇānīti vuttaṃ “vitakkārammaṇāneva cattāri pañca vā javanāni javantī”ti.",
  "anya-e0103n:571_5": "Cattāri tikkhindriyassa. Pañca nātitikkhindriyassāti daṭṭhabbaṃ. Nirantaranti visabhāgehi",
  "anya-e0103n:571_6": "nirantaraṃ. Ayaṃ panāti bhavaṅgadvayantaritā catujavanacittā yathāvuttā āvajjanavasī.",
  "anya-e0103n:571_7": "Aññesaṃ vā dhammasenāpatiādīnaṃ. Evarūpe kāleti uṭṭhāya samuṭṭhāya lahutaraṃ āvajjanavasīnibbattanakāle.",
  "anya-e0103n:571_8": "Sā ca kho ittarā parittakālā, na satthu yamakamahāpāṭihāriye viya ciratarappabandhavatī.",
  "anya-e0103n:571_9": "Tathā hi taṃ sāvakehi asādhāraṇaṃ vuttaṃ. Adhigamena samaṃ sasampayuttassa jhānassa",
  "anya-e0103n:571_10": "sammā āpajjanaṃ paṭipajjanaṃ samāpajjanaṃ, jhānasamaṅgitā.",
  "anya-e0103n:572_0": "Sīghanti ettha samāpajjitukāmatānantaraṃ dvīsu bhavaṅgesu uppannesu bhavaṅgaṃ upacchinditvā",
  "anya-e0103n:572_1": "uppannāvajjanānantaraṃ samāpajjanaṃ sīghaṃ samāpajjanasamatthatā. Ayañca matthakappattā",
  "anya-e0103n:572_2": "samāpajjanavasī satthu dhammadesanāyaṃ labbhati. Yaṃ sandhāya vuttaṃ “so kho ahaṃ,",
  "anya-e0103n:572_3": "aggivessana, tassā eva kathāya pariyosāne tasmiṃyeva purimasmiṃ samādhinimitte ajjhattameva",
  "anya-e0103n:572_4": "cittaṃ saṇṭhapemi sannisādemi ekodiṃ karomi samādahāmi yenassudaṃ niccakappaṃ viharāmī”ti.",
  "anya-e0103n:572_5": "Ito sīghatarā hi samāpajjanavasī nāma natthi. Juṇhāya rattiyā navoropitehi kesehi",
  "anya-e0103n:572_6": "kapotakandarāyaṃ viharantassa āyasmato sāriputtassa yakkhena mahantampi pabbatakūṭaṃ",
  "anya-e0103n:572_7": "padāletuṃ samatthe pahāre sīse dinne samāpajjanampettha nidassetabbaṃ. Tathā hi vakkhati",
  "anya-e0103n:572_8": "“tadā thero tassa paharaṇasamaye samāpattiṃ appesī”ti. Pāḷiyaṃ pana “aññataraṃ samādhiṃ",
  "anya-e0103n:572_9": "samāpajjitvā nisinno”ti vuttaṃ. Ime pana therā “samāpattito vuṭṭhānasamakālaṃ tena",
  "anya-e0103n:572_10": "pahāro dinno”ti vadanti.",
  "anya-e0103n:573_0": "Accharāmattanti aṅguliphoṭamattaṃ khaṇaṃ. Ṭhapetunti setu viya sīghasotāya nadiyā",
  "anya-e0103n:573_1": "oghaṃ vegena pavattituṃ adatvā yathāvuttakkhaṇaṃ jhānaṃ ṭhapetuṃ samatthatā. Abhibhuyya",
  "anya-e0103n:573_2": "ṭhapanaṃ, adhiṭṭhānaṃ viyāti vā adhiṭṭhānaṃ. Tattha vasī adhiṭṭhānavasī. Tatheva",
  "anya-e0103n:573_3": "lahuṃ vuṭṭhātunti accharāmattaṃ vā dasaccharāmattaṃ vā lahuṃ khaṇaṃ jhānasamaṅgī",
  "anya-e0103n:573_4": "hutvā jhānato vuṭṭhātuṃ samatthatā. Bhavaṅgacittuppattiyeva hettha jhānato vuṭṭhānaṃ",
  "anya-e0103n:573_5": "nāma. Ettha ca yathā “ettakameva khaṇaṃ jhānaṃ ṭhapessāmī”ti pubbaparikammavasena",
  "anya-e0103n:573_6": "adhiṭṭhānasamatthatā adhiṭṭhānavasī, evaṃ “ettakameva khaṇaṃ jhānasamaṅgī hutvā jhānato",
  "anya-e0103n:573_7": "vuṭṭhahissāmī”ti pubbaparikammavasena vuṭṭhānasamatthatā vuṭṭhānavasī veditabbā,",
  "anya-e0103n:573_8": "yā samāpatti “vuṭṭhānakusalatā”ti vuccati. Tadubhayadassanatthanti adhiṭṭhānavuṭṭhānavasīdassanatthaṃ.",
  "anya-e0103n:574_0": "Tatthāti tasmiṃ nimmitapabbate tassa vivare. Kiñcāpi ekaṃyeva taṃ abhiññācittaṃ yena",
  "anya-e0103n:574_1": "pabbataṃ nimmineyya, abhiññāpādakassa pana jhānassa lahutaraṃ ṭhapanaṃ, vuṭṭhānañca",
  "anya-e0103n:574_2": "idha nidassitanti daṭṭhabbaṃ. “Ettakā iddhimantā ekaṃ upaṭṭhākaṃ garuḷato rakkhituṃ",
  "anya-e0103n:574_3": "na sakkhiṃsū”ti gārayhā assāma.",
  "anya-e0103n:575_0": "Āvajjanānantarānīti āvajjanavasībhāvāya yathākkamaṃ vitakkādīnaṃ jhānaṅgānaṃ āvajjanāya",
  "anya-e0103n:575_1": "parato yāni javanāni pavattāni, tāni tesaṃ paccavekkhaṇāni. Yadaggena āvajjanavasīsiddhi,",
  "anya-e0103n:575_2": "tadaggena paccavekkhaṇāvasīsiddhi veditabbā.",
  "anya-e0103n:576": "Dutiyajjhānakathāvaṇṇanā",
  "anya-e0103n:577_0": "79. Nīvaraṇappahānassa tappaṭhamatāya āsannanīvaraṇapaccatthikā. Thūlaṃ nāma vipulampi",
  "anya-e0103n:577_1": "pheggu viya sukhabhañjanīyanti āha “oḷārikattā aṅgadubbalā”ti. Santato manasi karitvāti",
  "anya-e0103n:577_2": "paṭhamajjhānaṃ viya anoḷārikaṅgattā, santadhammasamaṅgitāya ca “santa”nti manasi",
  "anya-e0103n:577_3": "katvā. Ye hi dhammā dutiyajjhāne pītisukhādayo, kāmaṃ te paṭhamajjhānepi santi, tehi",
  "anya-e0103n:577_4": "pana te santatarā ceva paṇītatarā ca bhavantīti. Nikantinti nikāmanaṃ, apekkhanti",
  "anya-e0103n:577_5": "attho. Pariyādāyāti khepetvā. Cattāri pañcāti vā-saddo luttaniddiṭṭho. Dutiyajjhānaṃ",
  "anya-e0103n:577_6": "etassa atthīti dutiyajjhānikaṃ. Vuttappakārānevāti paṭhamajjhāne vuttappakārāniyeva,",
  "anya-e0103n:577_7": "parikammādināmakānīti attho.",
  "anya-e0103n:578_0": "80. Vūpasamāti vūpasamahetu, vūpasamoti cettha pahānaṃ adhippetaṃ, tañca vitakkavicārānaṃ.",
  "anya-e0103n:578_1": "Atikkamo atthato dutiyajjhānakkhaṇe anuppādoti āha “samatikkamā”tiādi. Katamesaṃ",
  "anya-e0103n:578_2": "panettha vitakkavicārānaṃ vūpasamo adhippeto, kiṃ paṭhamajjhānikānaṃ, udāhu dutiyajjhānikānanti.",
  "anya-e0103n:578_3": "Kiñcettha yadi paṭhamajjhānikānaṃ, natthi tesaṃ vūpasamo. Na hi kadāci paṭhamajjhānaṃ",
  "anya-e0103n:578_4": "vitakkavicārarahitaṃ atthi. Atha dutiyajjhānikānaṃ, evampi nattheva vūpasamo, sabbena",
  "anya-e0103n:578_5": "sabbaṃ tesaṃ tattha abhāvatoti? Vuccate – yehi vitakkavicārehi paṭhamajjhānassa oḷārikatā,",
  "anya-e0103n:578_6": "tesaṃ samatikkamā dutiyassa jhānassa samadhigamo, na sabhāvato anoḷārikānaṃ phassādīnaṃ",
  "anya-e0103n:578_7": "samatikkamāti ayamattho “vitakkavicārānaṃ vūpasamā”ti etena dīpito. Tasmā “kiṃ paṭhamajjhānikānaṃ",
  "anya-e0103n:578_8": "vitakkavicārānaṃ vūpasamo idhādhippeto, udāhu dutiyajjhānikāna”nti edisī codanā anokāsāva.",
  "anya-e0103n:578_9": "Yasmā diṭṭhādīnavassa taṃtaṃjhānakkhaṇe anuppattidhammatāpādanaṃ vūpasamanaṃ adhippetaṃ.",
  "anya-e0103n:578_10": "Vitakkādayo eva jhānaṅgabhūtā tathā karīyanti, na taṃsampayuttā phassādayo, tasmā",
  "anya-e0103n:578_11": "vitakkādīnaṃyeva vūpasamādivacanaṃ ñāyāgataṃ. Yasmā pana vitakkādīnaṃ viya taṃsampayuttadhammānampi",
  "anya-e0103n:578_12": "etena “etaṃ oḷārika”nti ādīnavadassanaṃ sutte āgataṃ, tasmā avisesena vitakkādīnaṃ,",
  "anya-e0103n:578_13": "taṃsahagatānañca vūpasamādike vattabbe vitakkādīnaṃyeva vūpasamo vuccamāno adhikavacanaṃ",
  "anya-e0103n:578_14": "aññaṃ atthaṃ bodhetīti katvā kiñci visesaṃ dīpetīti dassetuṃ aṭṭhakathāyaṃ “oḷārikassa",
  "anya-e0103n:578_15": "panā”tiādi gahitanti idha “yehi vitakkavicārehī”tiādi vuttanti daṭṭhabbaṃ. “Pītiyā",
  "anya-e0103n:578_16": "ca virāgā”tiādīsupi eseva nayo. Tasmā vitakkavicārapītisukhasamatikkamavacanāni oḷārikoḷārikaṅgasamatikkamā",
  "anya-e0103n:578_17": "dutiyādiadhigamadīpakānīti tesaṃ ekadesabhūtaṃ vitakkavicārasamatikkamavacanaṃ taṃdīpakaṃ",
  "anya-e0103n:578_18": "vuttaṃ. Visuṃ visuṃ ṭhitepi hi vitakkavicārasamatikkamavacanādike paheyyaṅganiddesatāsāmaññena",
  "anya-e0103n:578_19": "cittena samūhato gahite vitakkavicāravūpasamavacanassa tadekadesatā daṭṭhabbā. Ayañca",
  "anya-e0103n:578_20": "attho avayavena samudāyopalakkhaṇanayena vutto. Atha vā vitakkavicāravūpasamavacaneneva",
  "anya-e0103n:578_21": "taṃsamatikkamā dutiyādhigamadīpakena pītivirāgādivacanānaṃ pītiādisamatikkamā tatiyādiadhigamadīpakatā",
  "anya-e0103n:578_22": "dīpitā hotīti tassa taṃdīpakatā vuttā.",
  "anya-e0103n:579_0": "Niyakajjhattamadhippetaṃ na ajjhattajjhattādi. Tattha kāraṇamāha “vibhaṅge panā”tiādi.",
  "anya-e0103n:579_1": "Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo. Yena",
  "anya-e0103n:579_2": "sampasādanena yogā jhānaṃ sampasādanaṃ. Tasmiṃ dassite “sampasādanaṃ jhāna”nti samānādhikaraṇaniddeseneva",
  "anya-e0103n:579_3": "taṃyogā jhāne taṃsaddappavatti dassitāti avirodho yutto. Ekodibhāve kathanti ekodimhi",
  "anya-e0103n:579_4": "dassite ekodibhāvaṃ jhānanti samānādhikaraṇaniddeseneva jhānassa ekodivaḍḍhanatā",
  "anya-e0103n:579_5": "vuttā hotīti ce? “Ekodibhāva”nti padaṃ uddharitvā ekodissa niddeso na kātabbo siyāti",
  "anya-e0103n:579_6": "ekodibhāvasaddo eva samādhimhi pavatto sampasādanasaddo viya jhāne pavattatīti yuttaṃ.",
  "anya-e0103n:579_7": "Imasmiñca atthavikappeti “cetaso sampasādayatī”ti etasmiṃ pakkhe “cetaso”ti ca upayogatthe",
  "anya-e0103n:579_8": "sāmivacanaṃ. Purimasminti “sampasādanayogato jhānaṃ sampasādana”nti vuttapakkhe.",
  "anya-e0103n:579_9": "Cetasoti sambandhe sāmivacanaṃ.",
  "anya-e0103n:580_0": "Seṭṭhopi loke “eko”ti vuccati “yāva pare ekāhaṃ te karomī”tiādīsu. Eko adutiyo “ekākībhi",
  "anya-e0103n:580_1": "khuddakehi jita”ntiādīsu asahāyatthopi eka-saddo diṭṭhoti āha “eko asahāyo hutvā”ti.",
  "anya-e0103n:580_2": "Saddhādayopi kāmaṃ sampayuttadhammānaṃ sādhāraṇato, asādhāraṇato ca paccayā hontiyeva,",
  "anya-e0103n:580_3": "samādhi pana jhānakkhaṇe sampayuttadhammānaṃ avikkhepalakkhaṇe indaṭṭhakaraṇena sātisayaṃ",
  "anya-e0103n:580_4": "paccayo hotīti dassento “sampayuttadhamme…pe… adhivacana”nti āha.",
  "anya-e0103n:581_0": "“Sampasādanaṃ, cetaso ekodibhāva”nti visesanadvayaṃ jhānassa atisayavacanicchāvasena",
  "anya-e0103n:581_1": "gahitaṃ. Svāyamatisayo yathā imasmiṃ jhāne labbhati, na tathā paṭhamajjhāneti imaṃ",
  "anya-e0103n:581_2": "visesaṃ dassetuṃ “nanu cā”tiādi vuttaṃ. Ārammaṇe āhananapariyāhananavasena, anumajjanaanuyojanavasena",
  "anya-e0103n:581_3": "ca pavattamānā dhammā satipi nīvaraṇappahānena kilesakālussiyāpagame sampayuttānaṃ",
  "anya-e0103n:581_4": "kañci khobhaṃ karontā viya tehi ca te na sannisinnā hontīti vuttaṃ “vitakkavicārakkhobhena",
  "anya-e0103n:581_5": "na suppasanna”nti. Khuddikā ūmiyo vīciyo. Mahatiyo taraṅgā. Satipi indriyasamatte,",
  "anya-e0103n:581_6": "vīriyasamatāya ca teneva khobhena, sampasādābhāvena ca samādhipi na suṭṭhu pākaṭo",
  "anya-e0103n:581_7": "bahale viya jale maccho. Yathāvuttakkhobho eva palibodho. Evaṃ vuttenāti yassā saddhāya",
  "anya-e0103n:581_8": "vasena sampasādanaṃ, yassā ca cittekaggatāya vasena ekodibhāvanti ca jhānaṃ vuttaṃ.",
  "anya-e0103n:581_9": "Tāsaṃ eva “saddahanā”tiādinā pavattiākārassa visesavibhāvanāvasena vuttena. Tena",
  "anya-e0103n:581_10": "vibhaṅgapāṭhena. “Sampasādanayogato, sampasādanato vā sampasādanaṃ, ekodiṃ bhāvetīti",
  "anya-e0103n:581_11": "ekodibhāvanti jhānaṃ vutta”nti evaṃ pavattā ayaṃ atthavaṇṇanā na virujjhati. Yathā",
  "anya-e0103n:581_12": "pana avirodho, so vutto eva.",
  "anya-e0103n:582_0": "81. Santāti samaṃ nirodhaṃ gatā. Samitāti bhāvanāya samaṃ gamitā nirodhitā. Vūpasantāti",
  "anya-e0103n:582_1": "tato eva suṭṭhu upasantā. Atthaṅgatāti atthaṃ vināsaṃ gatā. Abbhatthaṅgatāti upasaggena",
  "anya-e0103n:582_2": "padaṃ vaḍḍhetvā vuttaṃ. Appitāti vināsaṃ gamitā. Sositāti pavattisaṅkhātassa santānassa",
  "anya-e0103n:582_3": "abhāvena sosaṃ sukkhabhāvaṃ itā. Byantikatāti vigatantakatā.",
  "anya-e0103n:583_0": "Ayamatthoti bhāvanāya pahīnattā vitakkavicārānaṃ abhāvo. Codakena vuttamatthaṃ sampaṭicchitvā",
  "anya-e0103n:583_1": "pariharituṃ “evametaṃ siddhovāyamattho”ti vatvā “na paneta”ntiādi vuttaṃ. Tattha",
  "anya-e0103n:583_2": "etanti “vitakkavicārānaṃ vūpasamā”ti etaṃ vacanaṃ. Tadatthadīpakanti tassa vitakkavicārābhāvamattasaṅkhātassa",
  "anya-e0103n:583_3": "atthassa dīpakaṃ. Ayañhettha attho – dutiyajjhānādiadhigamūpāyadīpakena ajjhattasampasādanatāya,",
  "anya-e0103n:583_4": "cetaso ekodibhāvatāya ca hetudīpakena, avitakkaavicārabhāvahetudīpakena ca vitakkavicāravūpasamavacaneneva",
  "anya-e0103n:583_5": "vitakkavicārābhāvo dīpitoti kiṃ puna avitakkaavicāravacanena katenāti? Na, adīpitattā.",
  "anya-e0103n:583_6": "Na hi vitakkavicāravūpasamavacanena vitakkavicārānaṃ appavatti vuttā hoti. Vitakkavicāresu",
  "anya-e0103n:583_7": "hi taṇhāppahānaṃ etesaṃ vūpasamanaṃ, ye ca saṅkhāresu taṇhāppahānaṃ karonti, tesu",
  "anya-e0103n:583_8": "maggesu, pahīnataṇhesu ca phalesu saṅkhārapavatti hoti eva, evamevidhāpi vikkhambhitavitakkavicārataṇhassa",
  "anya-e0103n:583_9": "dutiyajjhānassa vitakkavicārasampayogo purimena na nivārito siyāti taṃnivāraṇatthaṃ,",
  "anya-e0103n:583_10": "āvajjitukāmatādiatikkamova tesaṃ vūpasamoti dassanatthañca “avitakkaṃ avicāra”nti",
  "anya-e0103n:583_11": "vuttaṃ. Paṭhamampīti paṭhamaṃ jhānampi.",
  "anya-e0103n:584_0": "“Dutiyaṃ uppannantipi dutiya”nti vattuṃ vaṭṭatiyeva. Na tathā imassa vitakkavicārāti",
  "anya-e0103n:584_1": "yathā paṭhamajjhānassa upacārakkhaṇe nīvaraṇāni pahīyanti, tathā imassa dutiyajjhānassa",
  "anya-e0103n:584_2": "upacārakkhaṇe vitakkavicārā na pahīyanti asaṃkiliṭṭhasabhāvattā, upacārabhāvanāya",
  "anya-e0103n:584_3": "ca te pahātuṃ asamatthabhāvato. Yadipi tāya tesu taṇhā pahīyati, na pana savisesaṃ.",
  "anya-e0103n:584_4": "Savisesañhi tattha taṇhāppahānaṃ appanāya eva hoti. Tena vuttaṃ “appanākkhaṇeyevā”tiādi.",
  "anya-e0103n:584_5": "Pahānaṅgatāpi atisayappahānavaseneva veditabbā yathā nīvaraṇānaṃ paṭhamajjhānassa.",
  "anya-e0103n:584_6": "Tasmāti yasmā tivaṅgamevetaṃ jhānaṃ, tasmā. Tanti vibhaṅge vacanaṃ. Rathassa paṇḍukambalaṃ",
  "anya-e0103n:584_7": "viya sampasādo jhānassa parikkhāro, na jhānaṅganti āha “saparikkhāraṃ jhānaṃ dassetu”nti.",
  "anya-e0103n:585": "Tatiyajjhānakathāvaṇṇanā",
  "anya-e0103n:586_0": "82. Uppilāvitanti kāmañcāyaṃ pariggahesu apariccattapemassa anādīnavadassino taṇhāsahagatāya",
  "anya-e0103n:586_1": "pītiyā pavattiākāro, idha pana dutiyajjhānapīti adhippetā. Tathāpi sabbaso pītiyaṃ",
  "anya-e0103n:586_2": "avirattaṃ, sāpi anubandheyyāti vuttaṃ. Uppilāvitaṃ viyāti vā uppilāvitaṃ. Ādīnavaṃ",
  "anya-e0103n:586_3": "hi tattha pākaṭataraṃ katvā dassetuṃ evaṃ vuttanti daṭṭhabbaṃ.",
  "anya-e0103n:587_0": "83. Virajjanaṃ virāgo. Taṃ pana virajjanaṃ nibbindanamukhena hīḷanaṃ vā tappaṭibaddharāgappahānaṃ",
  "anya-e0103n:587_1": "vāti tadubhayaṃ dassetuṃ “vuttappakārāya pītiyā jigucchanaṃ vā samatikkamo vā”ti",
  "anya-e0103n:587_2": "āha. Vuttappakārāyāti “yadeva tattha pītī”tiādinā vuttappakārāya. Sampiṇḍanaṃ samuccayo.",
  "anya-e0103n:588": "Maggoti upāyo. Tadadhigamāyāti tatiyamaggādhigamāya.",
  "anya-e0103n:589_0": "84. Upapattitoti samavāhitabhāvena patirūpato. Jhānupekkhāpi samavāhitameva antonītaṃ",
  "anya-e0103n:589_1": "katvā pavattatīti āha “samaṃ passatī”ti. Visadāyāti paribyattāya saṃkilesavigamena.",
  "anya-e0103n:589_2": "Vipulāyāti mahatiyā sātisayaṃ mahaggatabhāvappattiyā. Thāmagatāyāti pītivigamena thirabhāvappattāya.",
  "anya-e0103n:590": "Parisuddhapakati khīṇāsavapakati nikkilesatā. Sattesu kammassakatādassanahetuko samabhāvadassanākāro majjhattākāro brahmavihārupekkhā.",
  "anya-e0103n:591_0": "Sahajātadhammānanti niddhāraṇe sāmivacanaṃ. Samappavattiyā bhāvanāya vīthipaṭipannāya",
  "anya-e0103n:591_1": "alīnānuddhatā nirassādatāya paggahaniggahasampahaṃsanesu byāpārābhāvato sampayuttadhammesu",
  "anya-e0103n:591_2": "majjhattākārabhūtā bojjhaṅgupekkhā.",
  "anya-e0103n:592_0": "Upekkhānimittanti ettha līnuddhaccapakkhapātarahitaṃ majjhattaṃ vīriyaṃ upekkhā.",
  "anya-e0103n:592_1": "Tadeva taṃ ākāraṃ gahetvā pavattetabbassa tādisassa vīriyassa nimittabhāvato upekkhānimittaṃ",
  "anya-e0103n:592_2": "bhāvanāya samappavattikāle upekkhīyatīti upekkhā, vīriyameva upekkhā vīriyupekkhā.",
  "anya-e0103n:593_0": "“Paṭhamaṃ jhānaṃ paṭilābhatthāya nīvaraṇe…pe… nevasaññānāsaññāyatanasamāpattiṃ paṭilābhatthāya",
  "anya-e0103n:593_1": "ākiñcaññāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇa”nti evamāgatā",
  "anya-e0103n:593_2": "imā aṭṭha samādhivasena uppajjanti. “Sotāpattimaggaṃ paṭilābhatthāya uppādaṃ pavattaṃ",
  "anya-e0103n:593_3": "nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ jaraṃ byādhiṃ maraṇaṃ",
  "anya-e0103n:593_4": "sokaṃ paridevaṃ upāyāsaṃ. Sotāpattiphalasamāpattatthāya uppādaṃ pavattaṃ…pe… arahattamaggaṃ",
  "anya-e0103n:593_5": "paṭilābhatthāya uppādaṃ…pe… upāyāsaṃ…pe… arahattaphalasamāpattatthāya suññatāvihārasamāpattatthāya",
  "anya-e0103n:593_6": "animittavihārasamāpattatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ",
  "anya-e0103n:593_7": "nibbattiṃ upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā",
  "anya-e0103n:593_8": "santiṭṭhanā paññā saṅkhārupekkhāsu ñāṇa”nti evamāgatā imā dasa vipassanāvasena uppajjanti.",
  "anya-e0103n:593_9": "Ettha ca paṭhamajjhānādīhi vikkhambhitāni nīvaraṇavitakkavicārādīni paṭisaṅkhāya",
  "anya-e0103n:593_10": "sabhāvato upaparikkhitvā sanniṭṭhānavasena tiṭṭhamānā nīvaraṇādipaṭisaṅkhāsantiṭṭhanā",
  "anya-e0103n:593_11": "diṭṭhādīnavattā tesaṃ gahaṇe uppādane ajjhupekkhantī vipassanāpaññā gahaṇe majjhattabhūtā upekkhā.",
  "anya-e0103n:594_0": "Tattha uppādanti purimakammapaccayā khandhānaṃ idha uppattimāha. Pavattanti tathāuppannassa",
  "anya-e0103n:594_1": "pavattiṃ. Nimittanti sabbampi tebhūmakasaṅkhāragataṃ nimittabhāvena upaṭṭhānato.",
  "anya-e0103n:594_2": "Āyūhananti āyatiṃ paṭisandhihetubhūtaṃ kammaṃ. Paṭisandhinti āyatiṃ uppattiṃ. Gatinti",
  "anya-e0103n:594_3": "yāya gatiyā sā paṭisandhi hoti. Nibbattinti khandhānaṃ nibbattanaṃ. Upapattinti “samāpannassa",
  "anya-e0103n:594_4": "vā upapannassa vā”ti ettha “upapannassā”ti vuttavipākappavattiṃ. Jātinti jarādīnaṃ",
  "anya-e0103n:594_5": "paccayabhūtaṃ bhavapaccayā jātiṃ. Jarābyādhimaraṇādayo pākaṭā eva. Ettha ca uppādādayo",
  "anya-e0103n:594_6": "pañceva saṅkhārupekkhāñāṇassa visayavasena vuttā, sesā tesaṃ vevacanavasena. “Nibbatti,",
  "anya-e0103n:594_7": "jātī”ti idañhi dvayaṃ uppādassa ceva paṭisandhiyā ca vevacanaṃ, “gati, upapatti cā”ti",
  "anya-e0103n:594_8": "idaṃ dvayaṃ pavattassa, jarādayo nimittassāti veditabbaṃ. Appaṇihitavimokkhavasena",
  "anya-e0103n:594_9": "magguppattihetubhūtā catasso, tathā phalasamāpattiyā catasso, suññatavihāraanimittavihāravasena",
  "anya-e0103n:594_10": "dveti dasa saṅkhārupekkhā.",
  "anya-e0103n:595_0": "Yāti vipassanāpaññā. Yadatthīti yaṃ aniccādilakkhaṇattayaṃ upalabbhati. Yaṃ bhūtanti",
  "anya-e0103n:595_1": "yaṃ paccayanibbattattā bhūtaṃ khandhapañcakaṃ. Taṃ pajahatīti aniccānupassanādīhi",
  "anya-e0103n:595_2": "niccasaññādayo pajahanto sammadeva diṭṭhādīnavattā tappaṭibaddhacchandarāgappahānena",
  "anya-e0103n:595_3": "pajahati, yathā āyatiṃ ādānaṃ na hoti, tathā paṭipattiyā pajahati. Tathābhūto ca",
  "anya-e0103n:595_4": "tattha upekkhaṃ paṭilabhati. Vicinaneti aniccādivasena sammasanepi.",
  "anya-e0103n:596_0": "Sampayuttadhammānaṃ samappavattihetutāya samavāhitabhūtā. Nīvaraṇavitakkavicārādisabbapaccanīkehi",
  "anya-e0103n:596_1": "vimuttattā sabbapaccanīkaparisuddhā. Tesaṃ vūpasantattā paccanīkavūpasamanepi abyāpārabhūtā",
  "anya-e0103n:596_2": "abyāpārabhāvena pavattā, abyāpārataṃ vā pattā.",
  "anya-e0103n:597_0": "Yadi atthato ekā, kathamayaṃ bhedoti āha “tena tenā”tiādi. Tasmāti yasmā satipi sabhāvato",
  "anya-e0103n:597_1": "abhede yehi pana paccayavisesehi svāyamimāsaṃ avatthābhedo, tesaṃ ekajjhaṃ appavattito",
  "anya-e0103n:597_2": "na tāsaṃ abhedo, ekajjhaṃ vā pavatti, tasmā. Tenāha “yattha chaḷaṅgupekkhā”tiādi.",
  "anya-e0103n:598_0": "Ekībhāvoti ekatā. Satipi majjhattābhāvasāmaññe visayabhedena panassā bhedo. Yamatthaṃ",
  "anya-e0103n:598_1": "sandhāya “kiccavasena dvidhā bhinnā”ti vuttaṃ, taṃ vitthārato dassento “yathā hī”tiādimāha.",
  "anya-e0103n:598_2": "Ayaṃ vipassanupekkhā. Yaṃ sandhāya vuttaṃ pāḷiyaṃ “yadatthi yaṃ bhūtaṃ, taṃ pajahati,",
  "anya-e0103n:598_3": "upekkhaṃ paṭilabhatī”ti. Tattha yadatthi yaṃ bhūtanti khandhapañcakaṃ, taṃ muñcitukamyatāñāṇena",
  "anya-e0103n:598_4": "pajahati. Diṭṭhasovattikattayassa sabbalakkhaṇavicinane viya diṭṭhalakkhaṇattayassa",
  "anya-e0103n:598_5": "bhūtassa saṅkhāralakkhaṇavicinane upekkhaṃ paṭilabhati. Saṅkhārānaṃ aniccādilakkhaṇassa",
  "anya-e0103n:598_6": "sudiṭṭhattā tesaṃ vicinane majjhattabhūtāya vipassanupekkhāya siddhāya tathā diṭṭhādīnavānaṃ",
  "anya-e0103n:598_7": "tesaṃ gahaṇepi ajjhupekkhanā siddhāva hoti, sabbaso visaṅkhāraninnattā ajjhāsayassa.",
  "anya-e0103n:599_0": "Anābhogarasāti paṇītasukhepi tasmiṃ avanatipaṭipakkhakiccāti attho. Abyāpārapaccupaṭṭhānāti",
  "anya-e0103n:599_1": "satipi sukhapāramippattiyaṃ tasmiṃ sukhe abyāvaṭā hutvā paccupatiṭṭhati, sampayuttānaṃ",
  "anya-e0103n:599_2": "vā tattha abyāpāraṃ paccupaṭṭhapetīti attho. Sampayuttadhammānaṃ khobhaṃ, uppilavañca",
  "anya-e0103n:599_3": "āvahantehi vitakkādīhi abhibhūtattā aparibyattaṃ. Tattha tatramajjhattatāya kiccaṃ.",
  "anya-e0103n:599_4": "Tadabhāvato idha paribyattaṃ.",
  "anya-e0103n:600": "Niṭṭhitā “upekkhako ca viharatī”ti etassa",
  "anya-e0103n:601": "Sabbaso atthavaṇṇanā.",
  "anya-e0103n:602_0": "85. “Saratīti sato”ti padassa kattusādhanatamāha. Sampajānātīti sammadeva pajānāti.",
  "anya-e0103n:602_1": "Saraṇaṃ cintanaṃ upaṭṭhānaṃ lakkhaṇametissāti saraṇalakkhaṇā. Sammussanapaṭipakkho",
  "anya-e0103n:602_2": "asammussanaṃ, taṃ kiccaṃ etissāti asammussanarasā. Kilesehi ārakkhā hutvā paccupatiṭṭhati,",
  "anya-e0103n:602_3": "tato vā ārakkhaṃ paccupaṭṭhapetīti ārakkhapaccupaṭṭhānā. Asammuyhanaṃ sammadeva pajānanaṃ,",
  "anya-e0103n:602_4": "sammohapaṭipakkho vā asammoho. Tīraṇaṃ kiccassa pāragamanaṃ. Pavicayo vīmaṃsā.",
  "anya-e0103n:603_0": "Kāmaṃ upacārajjhānādīni upādāya paṭhamadutiyajjhānānipi sukhumāneva, imaṃ pana uparijhānaṃ",
  "anya-e0103n:603_1": "upādāya “oḷārikattā”ti vuttaṃ. Sā ca oḷārikatā vitakkādithūlaṅgatāya veditabbā. Keci",
  "anya-e0103n:603_2": "“bahucetasikatāyā”ti ca vadanti. Gati sukhā hoti tattha jhānesūti adhippāyo. Abyattaṃ",
  "anya-e0103n:603_3": "tattha satisampajaññakiccaṃ “idaṃ nāma dukkaraṃ karīyatī”ti vattabbassa abhāvato.",
  "anya-e0103n:603_4": "Oḷārikaṅgappahānena sukhumattāti ayamattho kāmaṃ dutiyajjhānepi sambhavati, tathāpi",
  "anya-e0103n:603_5": "yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa",
  "anya-e0103n:603_6": "pahānena sukhumatāya idha sātisayo satisampajaññabyāpāroti vuttaṃ “purisassā”tiādi.",
  "anya-e0103n:603_7": "Punadeva pītiṃ upagaccheyyāti hānabhāgiyaṃ jhānaṃ siyā dutiyajjhānameva sampajjeyyāti",
  "anya-e0103n:603_8": "attho. Tenāha “pītisampayuttameva siyā”ti. “Idañca atimadhuraṃ sukha”nti tatiyajjhānasukhaṃ",
  "anya-e0103n:603_9": "sandhāyāha. Atimadhuratā cassa pahāsodagyasabhāvāya pītiyā abhāveneva veditabbā.",
  "anya-e0103n:603_10": "Idanti “sato, sampajāno”ti padadvayaṃ.",
  "anya-e0103n:604_0": "Tasmā etamatthaṃ dassentoti yasmā tassa jhānasamaṅgino yaṃ nāmakāyena sampayuttaṃ",
  "anya-e0103n:604_1": "sukhaṃ, taṃ so paṭisaṃvedeyya. Yaṃ vā tanti atha vā yaṃ taṃ yathāvuttaṃ nāmakāyasampayuttaṃ",
  "anya-e0103n:604_2": "sukhaṃ. Taṃsamuṭṭhānena tato samuṭṭhitena atipaṇītena rūpena assa jhānasamaṅgino",
  "anya-e0103n:604_3": "rūpakāyo yasmā phuṭo. Yassa rūpakāyassa phuṭattā jhānā vuṭṭhitopi jhānasamaṅgī kāyikaṃ",
  "anya-e0103n:604_4": "sukhaṃ paṭisaṃvedeyya. Tasmā etaṃ cetasikakāyikasukhapaṭisaṃvedanasaṅkhātaṃ atthaṃ",
  "anya-e0103n:604_5": "dassento “sukhañca kāyena paṭisaṃvedetīti āhā”ti yojanā. Ayañhettha saṅkhepattho",
  "anya-e0103n:604_6": "– nāmakāyena cetasikasukhaṃ, kāyikasukhaheturūpasamuṭṭhāpanena kāyikasukhañca jhānasamaṅgī",
  "anya-e0103n:604_7": "paṭisaṃvedetīti vuccati. Phuṭattāti byāpitattāti attho. Yathā hi udakena phuṭasarīrassa",
  "anya-e0103n:604_8": "tādise nātipaccanīke vātādiphoṭṭhabbe phuṭe sukhaṃ uppajjati, evametehi phuṭasarīrassāti.",
  "anya-e0103n:604_9": "Aparo nayo – sukhañca kāyena paṭisaṃvedetīti ettha kathamābhogena vinā sukhapaṭisaṃvedanāti",
  "anya-e0103n:604_10": "codanāyaṃ “kiñcāpi…pe… evaṃ santepī”ti. Yasmā tassa nāmakāyena sampayuttaṃ sukhaṃ,",
  "anya-e0103n:604_11": "tasmā sukhañca kāyena paṭisaṃvedetīti yojanā. Idāni sahāpi ābhogena sukhapaṭisaṃvedanaṃ",
  "anya-e0103n:604_12": "dassetuṃ “yaṃ vā ta”ntiādi vuttaṃ.",
  "anya-e0103n:605_0": "86. Yanti hetuatthe nipāto, yasmāti attho. Tenāha “yaṃjhānahetū”ti. “Ācikkhantī”tiādīni",
  "anya-e0103n:605_1": "padāni kittanatthānīti adhippāyenāha “pasaṃsantīti adhippāyo”ti. Kintīti pasaṃsanākārapucchā.",
  "anya-e0103n:605_2": "Edisesu ṭhānesu satiggahaṇeneva sampajaññampi gahitaṃ hotīti idha pāḷiyaṃ satiyā",
  "anya-e0103n:605_3": "eva gahitattā evaṃ upaṭṭhitasatitāya “satimā” icceva vuttaṃ, “sampajāno”ti heṭṭhā vuttattā vā.",
  "anya-e0103n:606_0": "Jhānakkhaṇe cetasikasukhameva labbhatīti “sukhaṃ nāmakāyena paṭisaṃvedetī”ti ca vuttaṃ.",
  "anya-e0103n:606_1": "Tatiyanti gaṇanānupubbatāti ito paṭṭhāya dutiyatatiyajjhānakathāhi aviseso, viseso ca vuttoti.",
  "anya-e0103n:607": "Catutthajjhānakathāvaṇṇanā",
  "anya-e0103n:608_0": "87. Idāni nibbattitavisesaṃ dassento “ayaṃ pana viseso”ti vatvā “yasmā”tiādimāha.",
  "anya-e0103n:608_1": "Āsevanapaccayena paccayo na hoti, aniṭṭhe ṭhāne padantarasaṅgahitassa āsevanapaccayattābhāvato.",
  "anya-e0103n:608_2": "Adukkhamasukhāya vedanāya uppajjitabbaṃ sātisayaṃ sukhavirāgabhāvanābhāvato. Tānīti",
  "anya-e0103n:608_3": "appanāvīthiyaṃ javanāni sandhāyāha.",
  "anya-e0103n:609_0": "88. “Pubbevā”ti vuttattā kadā pana tesaṃ pahānaṃ hotīti codanāyaṃ āha “catunnaṃ jhānānaṃ",
  "anya-e0103n:609_1": "upacārakkhaṇe”ti. Evaṃ veditabbanti sambandho. Pahānakkamo nāma pahāyakadhammānaṃ",
  "anya-e0103n:609_2": "uppattipaṭipāṭi. Tena pana vuccamāne “dukkhaṃ domanassaṃ sukhaṃ somanassa”nti vattabbaṃ",
  "anya-e0103n:609_3": "siyā. Kasmā ito aññathā vacananti āha “indriyavibhaṅge”tiādi. Atha kasmā jhānesveva",
  "anya-e0103n:609_4": "nirodho vuttoti sambandho.",
  "anya-e0103n:610_0": "Kattha cuppannaṃ dukkhindriyanti attano paccayehi uppannaṃ dukkhindriyaṃ. Kattha",
  "anya-e0103n:610_1": "ca aparisesaṃ nirujjhatīti nirodhaṭṭhānaṃ pucchati. Tena “katthā”ti pucchāyaṃ, “etthā”ti",
  "anya-e0103n:610_2": "vissajjanepi hetumhi bhummavacanaṃ daṭṭhabbaṃ. Jhānānubhāvanimittaṃ hi anuppajjantaṃ",
  "anya-e0103n:610_3": "“dukkhindriyaṃ aparisesaṃ nirujjhatī”ti vuttaṃ. Atisayanirodho suṭṭhu pahānaṃ ujupaṭipakkhena vūpasamo.",
  "anya-e0103n:611_0": "Nānāvajjaneti yena āvajjanena appanāvīthi, tato bhinnāvajjane, anekāvajjane vā. Appanāvīthiyañhi",
  "anya-e0103n:611_1": "upacāro ekāvajjano, itaro anekāvajjano anekakkhattuṃ pavattanato. Visamanisajjāya",
  "anya-e0103n:611_2": "uppannakilamatho visamāsanupatāpo. Pītipharaṇenāti pītiyā pharaṇarasattā, pītisamuṭṭhānānaṃ",
  "anya-e0103n:611_3": "vā paṇītarūpānaṃ kāyassa byāpanato vuttaṃ. Tenāha “sabbo kāyo sukhokkanto hotī”ti.",
  "anya-e0103n:611_4": "Vitakkavicārapaccayepīti pi-saddo aṭṭhānappayutto, so “pahīnassā”ti ettha ānetvā",
  "anya-e0103n:611_5": "sambandhitabbo “pahīnassāpi domanassindriyassā”ti. Etaṃ domanassindriyaṃ uppajjatīti",
  "anya-e0103n:611_6": "sambandho. “Tassa mayhaṃ aticiraṃ vitakkayato vicārayato kāyopi kilamicittampi uhaññī”ti",
  "anya-e0103n:611_7": "vacanato kāyacittakhedānaṃ vitakkavicārappaccayatā veditabbā. “Vitakkavicārabhāve",
  "anya-e0103n:611_8": "uppajjati domanassindriya”nti ānetvā sambandhitabbaṃ. Tatthassa siyā uppattīti tattha",
  "anya-e0103n:611_9": "dutiyajjhānūpacāre assa domanassassa uppatti bhaveyya.",
  "anya-e0103n:612_0": "Ettha ca yadeke “tatthassa siyā uppattī”ti vadantena jhānalābhīnampi domanussuppatti",
  "anya-e0103n:612_1": "atthīti dassitaṃ hoti. Tena ca anīvaraṇasabhāvo lobho viya dosopi atthīti dīpeti.",
  "anya-e0103n:612_2": "Na hi dosena vinā domanassaṃ pavattati. Na cettha paṭṭhānapāḷiyā virodho cintetabbo.",
  "anya-e0103n:612_3": "Yasmā tattha parihīnaṃ jhānaṃ ārammaṇaṃ katvā pavattamānaṃ domanassaṃ dassitaṃ, aparihīnajjhānamārammaṇaṃ",
  "anya-e0103n:612_4": "katvā uppajjamānassa domanassassa asambhavato. Jhānalābhīnaṃ sabbaso domanassaṃ nuppajjatīti",
  "anya-e0103n:612_5": "ca na sakkā vattuṃ, aṭṭhasamāpattilābhino api tassa uppannattā. Na heva kho so pahīnajjhāno",
  "anya-e0103n:612_6": "ahosīti vadanti, taṃ ayuttaṃ anīvaraṇasabhāvassa dosassa abhāvato. Yadi siyā, rūpārūpāvacarasattānampi",
  "anya-e0103n:612_7": "uppajjeyya, na ca uppajjati. Tathā hi “arūpe kāmacchandanīvaraṇaṃ paṭicca thinamiddhanīvaraṇaṃ",
  "anya-e0103n:612_8": "uddhaccanīvaraṇaṃ avijjānīvaraṇa”ntiādīsu byāpādakukkuccanīvaraṇāni anuddhaṭāni.",
  "anya-e0103n:612_9": "Na cettha nīvaraṇattā parihāro, kāmacchandādīnampi anīvaraṇānaṃyeva nīvaraṇasadisatāya",
  "anya-e0103n:612_10": "nīvaraṇapariyāyassa vuttattā. Yaṃ pana vuttaṃ “aṭṭhasamāpattilābhino api tassa uppannattā”ti,",
  "anya-e0103n:612_11": "tampi akāraṇaṃ uppajjamānena ca domanassena jhānato parihāyanato. Lahukena pana paccayena",
  "anya-e0103n:612_12": "parihīnaṃ tādisā appakasireneva paṭipākatikaṃ karontīti daṭṭhabbaṃ. “Tatthassa siyā",
  "anya-e0103n:612_13": "uppattī”ti idaṃ pana parikappavacanaṃ upacārakkhaṇe domanassassa appahīnabhāvadassanatthaṃ.",
  "anya-e0103n:612_14": "Tathā hi vuttaṃ “na tveva antoappanāya”nti. Yadi pana tadā domanassaṃ uppajjeyya,",
  "anya-e0103n:612_15": "paṭhamajjhānampissa parihīnamevāti daṭṭhabbaṃ. Pahīnampi somanassindriyaṃ pīti viya",
  "anya-e0103n:612_16": "na dūreti katvā “āsannattā”ti vuttaṃ. Nānāvajjanūpacāre pahīnampi pahānaṅgaṃ paṭipakkhena",
  "anya-e0103n:612_17": "avihatattā antarantarā uppajjeyya vāti imamatthaṃ dassento “appanāppattāyā”tiādimāha.",
  "anya-e0103n:612_18": "Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva",
  "anya-e0103n:612_19": "pavattanti, evamidhāpi appanāvārato pubbe dve tayo javanavārā upekkhāsahagatāva pavattantīti vadanti.",
  "anya-e0103n:613_0": "Samāhaṭāti samānītā, saṅgahetvā vuttāti attho. Sukhadukkhāni viya anoḷārikattā avibhūtatāya",
  "anya-e0103n:613_1": "sukhumā. Tato eva anuminitabbasabhāvattā duviññeyyā. Duṭṭhassāti duṭṭhapayogassa,",
  "anya-e0103n:613_2": "duddammassāti attho. Sakkā hoti esā gāhayituṃ aññāpohananayenāti adhippāyo.",
  "anya-e0103n:614_0": "Adukkhamasukhāya cetovimuttiyāti idameva catutthajjhānaṃ daṭṭhabbaṃ. Paccayadassanatthanti",
  "anya-e0103n:614_1": "adhigamassa upāyabhūtapaccayadassanatthaṃ. Tenāha “dukkhappahānādayo hi tassā paccayā”ti.",
  "anya-e0103n:614_2": "Dukkhappahānādayoti ca sopacārā paṭhamajjhānādayovettha adhippetā.",
  "anya-e0103n:615": "Pahīnāti vuttā “pañcannaṃ orambhāgiyānaṃ saṃyojanānaṃ parikkhayā”ti. Etāti sukhādayo vedanā.",
  "anya-e0103n:616_0": "Somanassaṃ rāgassa paccayo. Vuttañhi “sukhāya kho, āvuso visākha, vedanāya rāgānusayo",
  "anya-e0103n:616_1": "anusetī”ti. Domanassaṃ dosassa paccayo. Vuttampi cetaṃ “dukkhāya kho, āvuso visākha,",
  "anya-e0103n:616_2": "vedanāya paṭighānusayo anusetī”ti. Sukhādighātenāti sukhādīnaṃ pahānena. Assa jhānassa.",
  "anya-e0103n:617_0": "Na dukkhanti adukkhaṃ, dukkhavidhuraṃ. Yasmā tattha dukkhaṃ natthi, tasmā vuttaṃ",
  "anya-e0103n:617_1": "“dukkhābhāvenā”ti. Asukhanti etthapi eseva nayo. Etenāti dukkhasukhapaṭikkhepavacanena.",
  "anya-e0103n:617_2": "“Paṭipakkhabhūta”nti idaṃ idha tatiyavedanāya dukkhādīnaṃ samatikkamavasena pattabbattā",
  "anya-e0103n:617_3": "vuttaṃ, na kusalākusalānaṃ viya ujuvipaccanīkatāya. Iṭṭhāniṭṭhaviparītassa majjhattārammaṇassa,",
  "anya-e0103n:617_4": "iṭṭhāniṭṭhaviparītaṃ vā majjhattākārena anubhavanalakkhaṇā iṭṭhāniṭṭhaviparītānubhavanalakkhaṇā.",
  "anya-e0103n:617_5": "Tato eva majjhattarasā. Avibhūtapaccupaṭṭhānāti sukhadukkhāni viya na vibhūtākārā,",
  "anya-e0103n:617_6": "piṭṭhipāsāṇe migagatamaggo viya tehi anumātabbā avibhūtākāropaṭṭhānā. Sukhanirodho",
  "anya-e0103n:617_7": "nāma idha catutthajjhānūpacāro, so padaṭṭhānaṃ etissāti sukhanirodhapadaṭṭhānā.",
  "anya-e0103n:618_0": "89. “Upekkhāsatipārisuddhi”nti purimapade uttarapadalopenetaṃ samāsapadanti āha “upekkhāya",
  "anya-e0103n:618_1": "janitasatipārisuddhi”nti. Sabbapaccanīkadhammaparisuddhāya paccanīkasamanepi abyāvaṭāya",
  "anya-e0103n:618_2": "pārisuddhiupekkhāya vattamānāya catutthajjhāne sati sampahaṃsanapaññā viya suparisuddhā,",
  "anya-e0103n:618_3": "suvisadā ca hotīti āha “yā ca tassā satiyā pārisuddhi, sā upekkhāya katā, na aññenā”ti.",
  "anya-e0103n:618_4": "Yadi tatramajjhattatā idha “upekkhā”ti adhippetā, kathaṃ satiyeva “parisuddhā”ti",
  "anya-e0103n:618_5": "vuttāti āha “na kevala”ntiādi.",
  "anya-e0103n:619_0": "Evampi kasmā ayameva sati “upekkhāsatipārisuddhī”ti vuttāti anuyogaṃ sandhāya “tattha",
  "anya-e0103n:619_1": "kiñcāpī”tiādi vuttaṃ. Tattha heṭṭhā tīsu jhānesu vijjamānāyapi tatramajjhattatāya",
  "anya-e0103n:619_2": "paccanīkābhibhavato, sahāyapaccayavekallato ca apārisuddhi, tathā taṃsampayuttānaṃ.",
  "anya-e0103n:619_3": "Tadabhāvato idha pārisuddhīti imamatthaṃ rūpakavasena dassetuṃ “yathā panā”tiādi",
  "anya-e0103n:619_4": "vuttaṃ. Sūriyappabhābhibhavāti sūriyappabhāya abhibhuyyamānattā. Atikkhatāya candalekhā",
  "anya-e0103n:619_5": "viya rattipi sommasabhāvā sabhāgāya rattiyameva ca candalekhā samujjalatīti sā tassā",
  "anya-e0103n:619_6": "sabhāgāti dassento “sommabhāvena ca attano upakārakattena vā sabhāgāya rattiyā”ti āha.",
  "anya-e0103n:620_0": "“Ekavīthiya”nti idaṃ tattha somanassassa ekaṃsena abhāvato vuttaṃ, na tato purimataresu",
  "anya-e0103n:620_1": "ekaṃsena bhāvato. Yathā pana vitakkādayo dutiyādijjhānakkhaṇeyeva pahīyanti, na tesaṃ",
  "anya-e0103n:620_2": "ekavīthiyaṃ purimajavanesu, na evametanti dassetuṃ vuttaṃ. Catukkajjhāneti catukkanayavasena",
  "anya-e0103n:620_3": "nibbattitajjhānacatukke.",
  "anya-e0103n:621": "Pañcakajjhānakathāvaṇṇanā",
  "anya-e0103n:622_0": "90. Tatthāti paṭhamajjhāne. Catukkanayassa dutiyajjhāne viyāti catukkanayasambandhini",
  "anya-e0103n:622_1": "dutiyajjhāne viya. Taṃ dvidhā bhinditvāti catukkanaye dutiyaṃ “avitakkaṃ vicāramattaṃ,",
  "anya-e0103n:622_2": "avitakkaṃ avicāra”nti ca evaṃ dvidhā bhinditvā pañcakanaye dutiyañceva tatiyañca",
  "anya-e0103n:622_3": "hoti abhidhammeti adhippāyo. Suttantesu pana sarūpato pañcakanayo na gahito.",
  "anya-e0103n:623_0": "Kasmā panettha nayadvayavibhāgo gahitoti? Abhidhamme nayadvayavasena jhānānaṃ desitattā.",
  "anya-e0103n:623_1": "Kasmā ca tattha tathā tāni desitāni? Puggalajjhāsayato, desanāvilāsato ca. Sannipatitadevaparisāya",
  "anya-e0103n:623_2": "kira yesaṃ yathādesite paṭhamajjhāne vitakko eva oḷārikato upaṭṭhāsi, itare santato.",
  "anya-e0103n:623_3": "Tesaṃ ajjhāsayavasena ca caturaṅgikaṃ avitakkaṃ vicāramattaṃ jhānaṃ desitaṃ. Yesaṃ",
  "anya-e0103n:623_4": "vicāro, yesaṃ pīti, yesaṃ sukhaṃ oḷārikato upaṭṭhāsi, itare santato. Tesaṃ tesaṃ",
  "anya-e0103n:623_5": "ajjhāsayavasena tatiyādīni jhānāni desitāni. Ayaṃ tāva puggalajjhāsayo.",
  "anya-e0103n:624_0": "Yassā pana dhammadhātuyā suppaṭividdhattā bhagavā yasmā desanāvilāsappatto, tasmā",
  "anya-e0103n:624_1": "ñāṇamahantatāya desanāya sukusalo yaṃ yaṃ aṅgaṃ labbhati, tassa tassa vasena yathāruciṃ",
  "anya-e0103n:624_2": "desanaṃ niyāmento catukkanayavasena, pañcakanayavasena ca. Tattha ca pañcaṅgikaṃ",
  "anya-e0103n:624_3": "paṭhamaṃ, caturaṅgikaṃ dutiyaṃ, tivaṅgikaṃ tatiyaṃ, duvaṅgikaṃ catutthaṃ, duvaṅgikameva",
  "anya-e0103n:624_4": "pañcamaṃ jhānaṃ desesīti ayaṃ desanāvilāso. Ettha ca pañcakanaye dutiyajjhānaṃ catukkanaye",
  "anya-e0103n:624_5": "dutiyajjhānapakkhikaṃ katvā vibhattaṃ “yasmiṃ samaye rūpūpapattiyā maggaṃ bhāveti",
  "anya-e0103n:624_6": "avitakkaṃ vicāramattaṃ samādhijaṃ pītisukhaṃ dutiyaṃ jhānaṃ upasampajja viharatī”ti.",
  "anya-e0103n:624_7": "Kasmā? Ekattakāyanānattasaññīsattāvāsaphalatāya dutiyajjhānena samānaphalattā, paṭhamajjhānasamādhito",
  "anya-e0103n:624_8": "jātattā ca. Paṭhamajjhānameva hi “kāmehi akusalehi ca vivitta”nti tadabhāvā na idha",
  "anya-e0103n:624_9": "“vivicceva kāmehi vivicca akusalehī”ti sakkā vattuṃ, nāpi “vivekaja”nti. Suttantadesanāsu",
  "anya-e0103n:624_10": "ca pañcakanaye dutiyatatiyajjhānāni dutiyajjhānameva bhajanti vitakkavūpasamā vicāravūpasamā",
  "anya-e0103n:624_11": "avitakkattā, avicārattā ca. Evañca katvā suttantadesanāyapi pañcakanayo labbhatevāti",
  "anya-e0103n:624_12": "siddhaṃ hoti. Nanu suttante cattāriyeva jhānāni vibhattānīti pañcakanayo na labbhatīti?",
  "anya-e0103n:624_13": "Na, “savitakkasavicāro samādhī”tiādinā samādhittayāpadesena pañcakanayassa labbhamānattā.",
  "anya-e0103n:624_14": "Catukkanayanissito pana katvā pañcakanayo vibhattoti suttantadesanāyapi pañcakanayo",
  "anya-e0103n:624_15": "niddhāretabbo. “Vitakkavicārānaṃ vūpasamā”ti hi vitakkassa, vicārassa, vitakkavicārānañca",
  "anya-e0103n:624_16": "“vitakkavicārāna”nti sakkā vattuṃ. Tathā “avitakkaṃ, avicāra”nti ca vinā, saha ca",
  "anya-e0103n:624_17": "vicārena vitakkappahānena avitakkaṃ, saha, vinā ca vitakkena vicārappahānena avicāranti",
  "anya-e0103n:624_18": "avitakkaṃ, avicāraṃ, avitakkañca avicārañcāti vā tividhampi sakkā saṅgahetuṃ.",
  "anya-e0103n:625_0": "Dutiyanti ca vitakkarahite, vitakkavicāradvayarahite ca ñāyāgatā desanā dutiyaṃ adhigantabbattā,",
  "anya-e0103n:625_1": "vicāramattarahitepi dvayappahānādhigatasamānadhammattā. Evañca katvā pañcakanayaniddese",
  "anya-e0103n:625_2": "dutiye vūpasantopi vitakko sahāyabhūtavicārāvūpasamena na sammā vūpasantoti vitakkavicāradvayarahite",
  "anya-e0103n:625_3": "viya vicāravūpasameneva tadupasamaṃ, sesadhammānaṃ samānatañca dassentena “vitakkavicārānaṃ",
  "anya-e0103n:625_4": "vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ",
  "anya-e0103n:625_5": "pītisukhaṃ tatiyaṃ jhānaṃ upasampajja viharatī”ti tatiyaṃ catukkanaye dutiyena nibbisesaṃ",
  "anya-e0103n:625_6": "vibhattaṃ. Duvidhassāpi sahāyavirahena, aññathā ca vitakkappahānena avitakkattaṃ,",
  "anya-e0103n:625_7": "samādhijaṃ pītisukhattañca samānanti samānadhammattāpi dutiyanti niddeso. Vicāramattampi",
  "anya-e0103n:625_8": "hi vitakkavicāradvayarahitaṃ viya “yasmiṃ samaye rūpūpapattiyā maggaṃ bhāveti avitakkaṃ",
  "anya-e0103n:625_9": "vicāramattaṃ samādhijaṃ pītisukhaṃ dutiyaṃ jhānaṃ upasampajja viharatī”ti avitakkaṃ",
  "anya-e0103n:625_10": "samādhijaṃ pītisukhanti vibhattaṃ. Paṭhamajjhāne vā sahacārīsu vitakkavicāresu ekaṃ",
  "anya-e0103n:625_11": "atikkamitvā dutiyampi tatraṭṭhameva dosato disvā ubhayampi sahātikkamantassa pañcakanaye",
  "anya-e0103n:625_12": "tatiyaṃ vuttaṃ, tatiyaṃ adhigantabbattā. Paṭhamato anantarabhāvena panassa dutiyabhāvo",
  "anya-e0103n:625_13": "ca uppajjatīti. Kasmā panevaṃ sarūpato pañcakanayo na vibhattoti? Vineyyajjhāsayato.",
  "anya-e0103n:625_14": "Yathānulomadesanā hi suttantadesanāti.",
  "anya-e0103n:626": "Pathavīkasiṇaniddesavaṇṇanā niṭṭhitā.",
  "anya-e0103n:627": "Iti catutthaparicchedavaṇṇanā.",
  "anya-e0103n:628": "5. Sesakasiṇaniddesavaṇṇanā",
  "anya-e0103n:629": "Āpokasiṇakathāvaṇṇanā",
  "anya-e0103n:630_0": "91. Yathāvitthāritassa atthassa atidesopi vitthāraṭṭhāneyeva tiṭṭhatīti āha “vitthārakathā",
  "anya-e0103n:630_1": "hotī”ti. Āpokasiṇanti āpokasiṇajjhānaṃ, āpokasiṇakammaṭṭhānaṃ vā. Sabbaṃ vitthāretabbanti",
  "anya-e0103n:630_2": "pathavīkasiṇakammaṭṭhāne vuttanayena vitthāretabbaṃ. Ettakampīti “kate vā akate vāti",
  "anya-e0103n:630_3": "sabbaṃ vitthāretabba”nti ettakampi avatvā. Sāmuddikena loṇudakena bharito jalāsayo",
  "anya-e0103n:630_4": "loṇī. Nīlādivaṇṇasaṅkarapariharaṇatthaṃ “suddhavatthena gahita”nti vuttaṃ. Aññanti",
  "anya-e0103n:630_5": "bhūmiṃ sampattaṃ. Tathārūpanti yādisaṃ ākāsajaṃ udakaṃ, tādisaṃ. Tenāha “vippasannaṃ",
  "anya-e0103n:630_6": "anāvila”nti, yaṃ pana udakanti sambandho. “Na vaṇṇo paccavekkhitabbo”tiādīsu yaṃ",
  "anya-e0103n:630_7": "vattabbaṃ, taṃ pathavīkasiṇakathāyaṃ vuttameva. Lakkhaṇaṃ pana idha paggharaṇalakkhaṇaṃ veditabbaṃ.",
  "anya-e0103n:631": "Vuttanayenevāti pathavīkasiṇabhāvanāyaṃ vuttanayeneva. Taraṅguṭṭhānādi, pheṇamissatādi ca idha kasiṇadoso. Soti yogāvacaro. Tassāti paṭibhāganimittassa.",
  "anya-e0103n:632": "Tejokasiṇakathāvaṇṇanā",
  "anya-e0103n:633_0": "92. Siniddhāni sinehavantāni. Sāradārūni na pheggudārūni. Jālāya ciraṭṭhitatthaṃ",
  "anya-e0103n:633_1": "siniddhasāradāruggahaṇaṃ. Ghaṭikaṃ ghaṭikaṃ katvāti khandhaso karitvā. Ālimpetvāti",
  "anya-e0103n:633_2": "jāletvā. Ghanajālāyāti aviraḷavasena pavattaaggijālāyaṃ.",
  "anya-e0103n:634": "Patanasadisanti patamānasadisaṃ. Akate gaṇhantassāti vuttanayena yathā kasiṇamaṇḍalaṃ paññāyati, evaṃ anabhisaṅkhate kevale tejasmiṃ nimittaṃ gaṇhantassa.",
  "anya-e0103n:635": "Vāyokasiṇakathāvaṇṇanā",
  "anya-e0103n:636_0": "93. Vuttañhetanti ettha hi-saddo hetuattho, yasmāti attho. Tassa “tasmā”ti iminā",
  "anya-e0103n:636_1": "sambandho. Ucchagganti ucchukhette yathāṭhitānaṃ aggaṃ. Eritanti vātena calitaṃ.",
  "anya-e0103n:636_2": "Sameritanti sabbaso calitaṃ. Tasmāti yasmā “vāyokasiṇaṃ…pe… upalakkhetī”ti evaṃ vuttaṃ",
  "anya-e0103n:636_3": "aṭṭhakathāyaṃ, tasmā. Samasīsaṭṭhitanti upari pattānaṃ vasena samasīsaṃ hutvā ṭhitaṃ.",
  "anya-e0103n:636_4": "Veḷuṃ vā rukkhaṃ vāti etthāpi “samasīsaṃ ṭhitaṃ ghanapattaveḷuṃ vā ghanapattarukkhaṃ",
  "anya-e0103n:636_5": "vā”ti ānetvā yojetabbaṃ. Ekaṅgulādippamāṇesu kesesu rassabhāvato, dīghataresu olambanato,",
  "anya-e0103n:636_6": "viraḷesu anuppavesato vātappahāro na paññāyatīti caturaṅgulappamāṇaggahaṇaṃ, ghanaggahaṇañca",
  "anya-e0103n:636_7": "kataṃ. Etasmiṃ ṭhāne paharatīti satiṃ ṭhapetvāti ucchaggādīnaṃ pacalanākāraggahaṇamukhena",
  "anya-e0103n:636_8": "tesaṃ pahārake vātasaṅghāte satiṃ upaṭṭhapetvā. Tattha satiṃ ṭhapetvāti tasmiṃ kāyapadesassa",
  "anya-e0103n:636_9": "saṅghaṭṭanavasena pavatte vāyupiṇḍe saṅghaṭṭanākāraggahaṇamukhena satiṃ upaṭṭhapetvā.",
  "anya-e0103n:636_10": "“Usumavaṭṭisadisa”nti etena purimakasiṇassa viya imassāpi nimittassa saṃviggahataṃ",
  "anya-e0103n:636_11": "dasseti. “Niccala”nti iminā niccalabhāvoyeva uggahanimittato imassa visesoti paṭibhāganimittassāpi",
  "anya-e0103n:636_12": "usumavaṭṭisadisatāva vibhāvitā hoti.",
  "anya-e0103n:637": "Nīlakasiṇakathāvaṇṇanā",
  "anya-e0103n:638_0": "94. Añjanarājivaṭṭādi vaṇṇadhātuyā vā. Tathārūpaṃ mālāgacchanti aviraḷavikasitanīlavaṇṇapupphasañchannaṃ",
  "anya-e0103n:638_1": "pupphagacchaṃ. Itarenāti akatādhikārena. Girikaṇṇikaggahanena nīlaṃ girikaṇṇikamāha.",
  "anya-e0103n:638_2": "Karaṇḍapaṭalaṃ samuggapidhānaṃ. Pattehiyevāti nīluppalādīnaṃ kesaravaṇṭāni apanetvā",
  "anya-e0103n:638_3": "kevalehi pattehiyeva. Pūretabbanti nīlavaṇṇaṃ vatthaṃ gahetvā bhaṇḍikaṃ viya bandhitvā",
  "anya-e0103n:638_4": "yathā nīlamaṇḍalaṃ hutvā paññāyati, tathā caṅkoṭakaṃ vā karaṇḍapaṭalaṃ vā pūretabbaṃ.",
  "anya-e0103n:638_5": "Mukhavaṭṭiyaṃ vā assāti assa caṅkoṭakassa, karaṇḍapaṭalassa vā mukhavaṭṭiyaṃ bandhitabbaṃ.",
  "anya-e0103n:638_6": "Maṇitālavaṇṭaṃ indanīlamaṇimayaṃ tālavaṇṭaṃ.",
  "anya-e0103n:639": "Pītakasiṇakathāvaṇṇanā",
  "anya-e0103n:640_0": "95. Pītakasiṇe mālāgacchanti ikkaṭādimālāgacchaṃ. Haritālaṃ, manosilā vā dhātu. Pattaṅgapupphehīti",
  "anya-e0103n:640_1": "pattaṅganāmikā pītavaṇṇapupphā ekā gacchajāti, tassa pupphehi. Āsanapūjanti cetiyaṅgaṇe",
  "anya-e0103n:640_2": "kataṃ āsanapūjaṃ. Kaṇikārapupphādināti ādi-saddena ākulikiṅkirātapupphādīnaṃ saṅgaho daṭṭhabbo.",
  "anya-e0103n:641": "Lohitakasiṇakathāvaṇṇanā",
  "anya-e0103n:642": "96. Lohitamaṇi lohitaṅgamaṇiādi. Lohitadhātu gerukajātihiṅgulikādi.",
  "anya-e0103n:643": "Odātakasiṇakathāvaṇṇanā",
  "anya-e0103n:644": "97. Odātakasiṇe mālāgacchanti nandiyāvattādimālāgacchaṃ. Dhātu kakkaṭimuttasetikādi.",
  "anya-e0103n:645": "Ālokakasiṇakathāvaṇṇanā",
  "anya-e0103n:646_0": "98. Tathā asakkontenāti yathā sūriyālokādivasena obhāsanimittuppādanaṃ vuttaṃ, tassa",
  "anya-e0103n:646_1": "obhāsamaṇḍalassa na ciraṭṭhititāya tathā nimittuppādanaṃ kātuṃ asakkontena. Ghaṭamukhena",
  "anya-e0103n:646_2": "niggacchanakaobhāsassa mahantabhāvato “ghaṭamukhaṃ pidahitvā”ti vuttaṃ. Bhittimukhanti",
  "anya-e0103n:646_3": "bhittiabhimukhaṃ. Uṭṭhitamaṇḍalasadisanti bhittiādīsu uṭṭhitapākatikaālokamaṇḍalasadisaṃ.",
  "anya-e0103n:646_4": "Ghanavippasannaṃ ālokapuñjasadisanti bhagavato byāmappabhā viya bahalo, vippasanno",
  "anya-e0103n:646_5": "ca hutvā puñjabhūto āloko atthi ce, taṃsadisoti attho.",
  "anya-e0103n:647": "Paricchinnākāsakasiṇakathāvaṇṇanā",
  "anya-e0103n:648_0": "99. Chiddasadisameva hotīti yehi bhittipariyantādīhi paricchinnaṃ, taṃ chiddaṃ, taṃsadisaṃ,",
  "anya-e0103n:648_1": "tenavākārena uggahanimittaṃ upaṭṭhātīti attho. “Vaḍḍhiyamānampi na vaḍḍhatī”ti uggahanimittassa",
  "anya-e0103n:648_2": "avaḍḍhanīyataṃ dassetuṃ vuttaṃ. Sabbampi hi uggahanimittaṃ vaḍḍhiyamānaṃ na vaḍḍhatiyeva.",
  "anya-e0103n:648_3": "Satipi ca vaḍḍhetukāmatāyaṃ vaḍḍhanā na sambhavati bhāvanāya paridubbalattā. Bhāvanāvasena",
  "anya-e0103n:648_4": "hi nimittavaḍḍhanā. Paṭibhāganimittaṃ pana tasmiṃ uppanne bhāvanā thirāti katvā “vaḍḍhiyamānaṃ vaḍḍhatī”ti vuttaṃ.",
  "anya-e0103n:649_0": "Kiñcāpi pāḷiyaṃ “pathavīkasiṇādīni rūpajhānārammaṇāni aṭṭheva kasiṇāni sarūpato āgatāni,",
  "anya-e0103n:649_1": "odātakasiṇe pana ālokakasiṇaṃ, ākāsakasiṇe ca paricchinnākāsakasiṇaṃ antogadhaṃ katvā",
  "anya-e0103n:649_2": "desanā katā”ti adhippāyenāha “iti kasiṇāni dasabalo, dasa yāni avocā”ti. Pakiṇṇakakathāpi",
  "anya-e0103n:649_3": "viññeyyāti pubbe viya asādhāraṇaṃ tasmiṃ tasmiṃ kasiṇe paṭiniyatameva atthaṃ aggahetvā",
  "anya-e0103n:649_4": "asādhāraṇato, sādhāraṇato ca tattha tattha pakiṇṇakaṃ visaṭaṃ atthaṃ gahetvā pavattā",
  "anya-e0103n:649_5": "pakiṇṇakakathāpi vijānitabbā.",
  "anya-e0103n:650": "Pakiṇṇakakathāvaṇṇanā",
  "anya-e0103n:651_0": "100. Ādibhāvoti ettha ādi-saddena yassa kassaci pathavīpakkhiyassa vatthuno nimmānādiṃ",
  "anya-e0103n:651_1": "saṅgaṇhāti. Ṭhānanisajjādikappanaṃ vāti etthāpi “ākāse vā udake vā”ti ānetvā sambandhitabbaṃ.",
  "anya-e0103n:651_2": "Parittaappamāṇanayenāti nīlādivaṇṇaṃ anāmasitvā parittaappamāṇanayeneva. Evamādīnīti",
  "anya-e0103n:651_3": "ādi-saddena sarīrato udakadhārānimmānādiṃ saṅgaṇhāti.",
  "anya-e0103n:652_0": "Yadeva so icchati tassa ḍahanasamatthatāti bahūsu kappāsapicusāradāruādīsu ekajjhaṃ",
  "anya-e0103n:652_1": "rāsibhūtesu ṭhitesu yaṃ yadeva icchati, tassa tasseva ḍahanasamatthatā. Idha ādi-saddena",
  "anya-e0103n:652_2": "andhakāravidhamanādiṃ saṅgaṇhāti.",
  "anya-e0103n:653": "Vāyugatiyā gamanaṃ vāyugatigamanaṃ, atisīghagamanaṃ. Idha ādi-saddena yadicchitadesantaraṃ pāpuṇanādiṃ saṅgaṇhāti.",
  "anya-e0103n:654": "Suvaṇṇanti adhimuccanā suvaṇṇabhāvādhiṭṭhānaṃ seyyathāpi āyasmā pilindavaccho tiṇaṇḍupagapāsādādīnaṃ. Vuttanayenāti suvaṇṇadubbaṇṇanayena.",
  "anya-e0103n:655": "Vaṇṇakasiṇesu tattha tattha ādi-saddena nīlobhāsanimmānādīnaṃ saṅgaho daṭṭhabbo. Pathavīpabbatādīti ādi-saddena samuddādīnaṃ saṅgaho daṭṭhabbo.",
  "anya-e0103n:656_0": "Sabbāneva dasapi kasiṇāni. Imaṃ pabhedaṃ labhantīti imaṃ vaḍḍhanādivisesaṃ pāpuṇanti.",
  "anya-e0103n:656_1": "Ekoti ekacco. Sañjānātīti bhāvanāpaññāya sañjānāti. Ādi-saddena “āpokasiṇa”ntiādipāḷiṃ saṅgaṇhāti.",
  "anya-e0103n:657_0": "Uparigaganatalābhimukhaṃ “pathavīkasiṇameko sañjānātī”ti pāḷipadāni ānetvā sambandhitabbaṃ.",
  "anya-e0103n:657_1": "Tañca kho vaḍḍhanavasena. Tenāha “ekacco hi uddhameva kasiṇaṃ vaḍḍhetī”ti. Heṭṭhābhūmitalābhimukhantiādīsupi",
  "anya-e0103n:657_2": "eseva nayo. Pubbe vaḍḍhanakāle payojanaṃ anapekkhitvā vaḍḍhentānaṃ vasena vuttattā",
  "anya-e0103n:657_3": "idāni “tena tena vā kāraṇena evaṃ pasāretī”ti āha, kasiṇaṃ vaḍḍhetīti attho. Yathā",
  "anya-e0103n:657_4": "kinti āha “ālokamiva dibbacakkhunā rūpadassanakāmo”ti. Uddhañce rūpaṃ daṭṭhukāmo",
  "anya-e0103n:657_5": "uddhaṃ ālokaṃ pasāreti, adho ce rūpaṃ daṭṭhukāmo adho ālokaṃ pasāreti, samantato",
  "anya-e0103n:657_6": "ce rūpaṃ daṭṭhukāmo samantato ālokaṃ pasāreti, evamayaṃ kasiṇanti attho.",
  "anya-e0103n:658_0": "Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṃ,",
  "anya-e0103n:658_1": "na aññaṃ pathavīādi. Na hi udakena ṭhitaṭṭhāne sasambhārapathavī atthi. Añño kasiṇasambhedoti",
  "anya-e0103n:658_2": "āpokasiṇādinā saṅkaro. Sabbatthāti sabbesu āpokasiṇādīsu sesakasiṇesu. Ekadese aṭṭhatvā",
  "anya-e0103n:658_3": "anavasesena pharaṇappamāṇassa aggahaṇato pharaṇaṃ appamāṇaṃ. Teneva hi nesaṃ kasiṇasamaññā.",
  "anya-e0103n:658_4": "Tathā cāha “tañhī”tiādi. Tattha cetasā pharantoti bhāvanācittena ālambanaṃ karonto.",
  "anya-e0103n:658_5": "Bhāvanācittañhi kasiṇaṃ parittaṃ vā vipulaṃ vā ekakkhaṇe sakalameva manasi karoti, na ekadesanti.",
  "anya-e0103n:659_0": "101. Ānantariyakammasamaṅginoti pañcasu ānantariyakammesu yena kenaci samannāgatā.",
  "anya-e0103n:659_1": "Niyatamicchādiṭṭhikāti ahetukadiṭṭhi akiriyadiṭṭhi natthikadiṭṭhīti tīsu micchādiṭṭhīsu",
  "anya-e0103n:659_2": "yāya kāyaci niyatāya micchādiṭṭhiyā samannāgatā. Ubhatobyañjanakapaṇḍakāti ubhatobyañjanakā,",
  "anya-e0103n:659_3": "paṇḍakā ca. Kāmañcete ahetukapaṭisandhikattā vipākāvaraṇena samannāgatā honti, tathāpi",
  "anya-e0103n:659_4": "tibbakilesattā kilesāvaraṇena samannāgatā vuttā. Ahetukadvihetukapaṭisandhikāti ahetukapaṭisandhikā,",
  "anya-e0103n:659_5": "dvihetukapaṭisandhikā ca. Duhetukapaṭisandhikānampi hi ariyamaggapaṭivedho, jhānapaṭilābho",
  "anya-e0103n:659_6": "ca natthi, tasmā tepi vipākāvaraṇena samannāgatā eva.",
  "anya-e0103n:660_0": "Apaccanīkapaṭipadāyanti maggassa anulomapaṭipadāyaṃ saccānulomikāyaṃ vipassanāyaṃ.",
  "anya-e0103n:660_1": "Acchandikāti “kattukamyatāchandarahitā”ti sammohavinodaniyaṃ vuttaṃ, tampi nibbānādhigamatthameva",
  "anya-e0103n:660_2": "kattukamyatāchandaṃ sandhāya vuttanti daṭṭhabbaṃ. Uttarakurukāpi manussā mārādayo",
  "anya-e0103n:660_3": "viya acchandikaṭṭhānaṃ paviṭṭhā nibbutichandarahitattā. Duppaññāti bhavaṅgapaññāya",
  "anya-e0103n:660_4": "parihīnā. “Bhavaṅgapaññāya paripuṇṇāyapi yassa bhavaṅgaṃ lokuttarassa pādakaṃ na",
  "anya-e0103n:660_5": "hoti, sopi duppaññoyevā”ti sammohavinodaniyaṃ vuttaṃ. Yasmiṃ hi bhavaṅge vattamāne",
  "anya-e0103n:660_6": "taṃsantatiyaṃ lokuttaraṃ nibbattati, taṃ tassa pādakaṃ nāma hoti.",
  "anya-e0103n:661_0": "Kusalesu dhammesūti anavajjadhammesu, sukhavipākadhammesu vā. Okkamitunti adhigantuṃ.",
  "anya-e0103n:661_1": "Kasiṇeyevāti kasiṇakammaṭṭhāneyeva. Etesanti kammāvaraṇasamannāgatādīnaṃ. Tasmāti",
  "anya-e0103n:661_2": "yasmā ete vipākantarāyādayo evaṃ atthajānikarā, anatthahetubhūtā ca, tasmā. Tiṇṇameva",
  "anya-e0103n:661_3": "cettha antarāyānaṃ gahaṇaṃ itarassa sappaṭikārattā, kammantarāyapakkhikattā vāti",
  "anya-e0103n:661_4": "daṭṭhabbaṃ. Sappurisūpanissayādīhīti ādi-saddena tajjaṃ yonisomanasikārādiṃ saṅgaṇhāti.",
  "anya-e0103n:661_5": "Saddhanti kammaphalasaddhaṃ, ratanattayasaddhañca. Chandanti bhāvanānuyoge tibbakattukamyatāsaṅkhātaṃ",
  "anya-e0103n:661_6": "kusalacchandaṃ. Paññanti pārihāriyapaññaṃ. Vaḍḍhetvāti yathā bhāvanā ijjhati, tathā",
  "anya-e0103n:661_7": "paribrūhetvā. Yaṃ panettha atthato na vibhattaṃ, taṃ suviññeyyattā, heṭṭhā vuttanayattā ca na vibhattaṃ.",
  "anya-e0103n:662": "Sesakasiṇaniddesavaṇṇanā niṭṭhitā.",
  "anya-e0103n:663": "Iti pañcamaparicchedavaṇṇanā.",
  "anya-e0103n:664": "6. Asubhakammaṭṭhānaniddesavaṇṇanā",
  "anya-e0103n:665": "Uddhumātakādipadatthavaṇṇanā",
  "anya-e0103n:666_0": "102. “Aviññāṇakāsubhesū”ti idaṃ uddhumātakādīnaṃ sabhāvadassanavasena vuttaṃ. Tasmā",
  "anya-e0103n:666_1": "bhūtakathanamattaṃ daṭṭhabbaṃ, na saviññāṇakaasubhassa akammaṭṭhānabhāvato. Tathā",
  "anya-e0103n:666_2": "hi vakkhati “na kevalaṃ matasarīra”ntiādi. Uddhaṃ jīvitapariyādānāti jīvitakkhayato",
  "anya-e0103n:666_3": "upari maraṇato paraṃ. Samuggatenāti uṭṭhitena. Uddhumātattāti uddhaṃ uddhaṃ dhumātattā",
  "anya-e0103n:666_4": "sūnattā. Uddhumātameva uddhumātakanti ka-kārena padavaḍḍhanamāha anatthantarato yathā",
  "anya-e0103n:666_5": "“pītakaṃ lohitaka”nti. Paṭikkūlattāti jigucchanīyattā. Kucchitaṃ uddhumātaṃ uddhumātakanti",
  "anya-e0103n:666_6": "kucchanatthe vā ayaṃ ka-kāroti dassetuṃ vuttaṃ yathā “pāpako kittisaddo abbhuggacchatī”ti.",
  "anya-e0103n:666_7": "Tathārūpassāti “bhastā viya vāyunā”tiādinā yathārūpaṃ vuttaṃ, tathārūpassa.",
  "anya-e0103n:667": "Setarattehi paribhinnaṃ vimissitaṃ nīlaṃ vinīlaṃ, purimavaṇṇavipariṇāmabhūtaṃ vā nīlaṃ vinīlaṃ.",
  "anya-e0103n:668": "Paribhinnaṭṭhānesu kākakaṅkādīhi. Vissandamānapubbanti vissavantapubbaṃ, tahaṃ tahaṃ paggharantapubbanti attho.",
  "anya-e0103n:669": "Apadhāritanti vivaṭaṃ ugghāṭitaṃ. Khittanti chaḍḍitaṃ, soṇasiṅgālādīhi visuṃ katvā khādanena sarīrasaṅghātato luñcitvā tahaṃ tahaṃ chaḍḍitaṃ. Vividhaṃ khittanti vikkhittaṃ.",
  "anya-e0103n:670_0": "Purimanayenāti “vividhaṃ khitta”ntiādinā pubbe vuttanayena. Satthena hanitvāti verīhi",
  "anya-e0103n:670_1": "khaggakaravālādinā satthena paharitvā. Vuttanayenāti “aññena hattha”ntiādinā pubbe vuttanayena.",
  "anya-e0103n:671": "Abbhantarato nikkhamantehi kimīhi paggharantakimikulaṃ puḷavakanti āha “kimiparipuṇṇassā”ti.",
  "anya-e0103n:672": "Uddhumātakādīni āmakasusānādīsu chaḍḍitāsubhāni. Nissāyāti paṭicca tānipi ārabbha. Nimittānanti uggahapaṭibhāganimittānaṃ. Etāneva uddhumātakādīneva nāmāni.",
  "anya-e0103n:673": "Uddhumātakakammaṭṭhānavaṇṇanā",
  "anya-e0103n:674_0": "103. Bhāvetukāmenāti uppādetukāmena. Tenāti ācariyena. Assāti yogino. Asubhanimittatthāyāti",
  "anya-e0103n:674_1": "asubhanimittassa uggaṇhanatthāya, asubhe vā uggahanimittassa atthāya. Gamanavidhānanti",
  "anya-e0103n:674_2": "gamanavidhi. Yena vidhinā gantabbaṃ, so vidhi. Uggahanimittassa uppannakālato paṭṭhāya",
  "anya-e0103n:674_3": "pathavīkasiṇe vuttaṃ paṭipajjanavidhiṃ sandhāyāha “appanāvidhānapariyosāna”nti.",
  "anya-e0103n:675_0": "104. Tāvadevāti sutakkhaṇeyeva. Atitthena puṇṇanadīādiṃ pakkhandantena viya anupavisantena",
  "anya-e0103n:675_1": "viya. Kedārakoṭiyāti kedāramariyādāya. Visabhāgarūpanti khettarakkhikādivisabhāgavatthurūpaṃ.",
  "anya-e0103n:675_2": "Sarīranti uddhumātakakaḷevaraṃ. Adhunāmatanti aciramataṃ uddhumātakabhāvaṃ appattaṃ.",
  "anya-e0103n:675_3": "Takkayatīti sambhāveti bhāriyaṃ katvā na maññati.",
  "anya-e0103n:676_0": "105. Rūpasaddādīti ettha amanussānaṃ rūpehi, sīhabyagghādīnaṃ saddādīhi, amanussānampi",
  "anya-e0103n:676_1": "vā rūpasaddādīhi. Tathā sīhabyagghādīnanti yathārahaṃ yojetabbaṃ. Aniṭṭhārammaṇābhibhūtassāti",
  "anya-e0103n:676_2": "bheravādibhāvena aniṭṭhehi ārammaṇehi abhibhūtassa ajjhotthaṭassa. Na paṭisaṇṭhātīti",
  "anya-e0103n:676_3": "vidāhavasena āsaye na tiṭṭhati, ucchaḍḍetabbaṃ hotīti attho. Aññoti amanussādīnaṃ",
  "anya-e0103n:676_4": "vasena vā aññathā vā vuttappakārato añño ābādho hoti. Soti saṅghatthero, abhiññātabhikkhu",
  "anya-e0103n:676_5": "vā. Yassānena ārocitaṃ, so. Katakammāti katatheyyakammā. Akatakammāti theyyakammaṃ",
  "anya-e0103n:676_6": "kātukāmā. Katakammā pana idhādhippetā. Tasmā teti katakammā corā. Saha oḍḍhenāti",
  "anya-e0103n:676_7": "sahoḍḍhaṃ, thenetvā gahiyamānabhaṇḍena saddhinti attho. Yajamānoti yaññaṃ yajanto",
  "anya-e0103n:676_8": "yaññasāmiko. “Addhā imāya paṭipattiyā jarāmaraṇato muccissāmī”ti pītisomanassaṃ uppādetvā.",
  "anya-e0103n:677_0": "Evaṃ gamanavidhānaṃ ekadesena vatvā idāni aṭṭhakathāsu āgatanayena taṃ dassetuṃ “aṭṭhakathāsu",
  "anya-e0103n:677_1": "vuttena vidhinā”tiādimāha. Tattha uggaṇhantoti uggaṇhanahetu. Ekoti ayaṃ eka-saddo",
  "anya-e0103n:677_2": "asahāyattho, na aññādiatthoti “adutiyo”ti vuttaṃ. Yathā vaṇṇādito vavatthānaṃ ekaṃsato",
  "anya-e0103n:677_3": "samuditameva icchitabbaṃ sabbatthakabhāvato, na tathā sandhiāditoti dassanatthaṃ",
  "anya-e0103n:677_4": "“vaṇṇatopī”tiādinā chasu ṭhānesu sampiṇḍanattho pi-saddo gahito. Puna eko adutiyotiādi",
  "anya-e0103n:677_5": "gahitanimittassa yogino nivattitvā vasanaṭṭhānagamanaṃ sandhāya vuttaṃ. Tabbhāgiyaññevāti",
  "anya-e0103n:677_6": "tappakkhiyaṃyeva asubhanimittamanasikārasahitameva. Āsanaṃ paññapetīti nisajjaṃ kappeti.",
  "anya-e0103n:677_7": "Yaṃ pana “asubhanimittadisābhimukhe bhūmippadese”ti vakkhati, tampi imamevatthaṃ",
  "anya-e0103n:677_8": "sandhāya vuttaṃ. Na hi kevalena disābhimukhabhāvena kiñci ijjhati.",
  "anya-e0103n:678_0": "Samantā nimittupalakkhaṇāti uddhumātakassa samantā pāsāṇādinimittasallakkhaṇā. Asammohatthāti",
  "anya-e0103n:678_1": "uggahanimitte upaṭṭhite uppajjanakasammohavigamatthā. Ekādasavidhenāti vaṇṇādivasena",
  "anya-e0103n:678_2": "ekādasavidhena. Upanibandhanatthoti asubhārammaṇe cittaṃ upanetvā nibandhanattho.",
  "anya-e0103n:678_3": "Vīthisampaṭipādanatthāti kammaṭṭhānavīthiyā sammadeva paṭipādanatthā. Puññakiriyavatthu",
  "anya-e0103n:678_4": "adhigataṃ hotīti sambandho.",
  "anya-e0103n:679_0": "106. Tasmāti yasmā asubhanimittassa uggaṇhanaṃ ariyamaggapadaṭṭhānassa paṭhamajjhānassa",
  "anya-e0103n:679_1": "adhigamupāyo, yasmā vā “asubhanimittaṃ uggaṇhanto eko adutiyo gacchatī”ti vuttaṃ,",
  "anya-e0103n:679_2": "tasmā. Cittasaññattatthāyāti sarīrasabhāvasallakkhaṇena, saṃvegajananena ca attano",
  "anya-e0103n:679_3": "cittassa saññattiatthaṃ saññāpanatthaṃ. “Cittasaññatatthāyā”ti vā pāṭho, kilesavasena",
  "anya-e0103n:679_4": "asaṃyatassa cittassa saṃyamanatthaṃ damanatthaṃ, na kammaṭṭhānatthanti attho. Kammaṭṭhānasīsenāti",
  "anya-e0103n:679_5": "kammaṭṭhānena sīsabhūtena, taṃ uttamaṅgaṃ padhānaṃ kāraṇaṃ katvā. Mūlakammaṭṭhānanti",
  "anya-e0103n:679_6": "pakatiyā attanā kālena kālaṃ parihariyamānaṃ buddhānussatiādisabbatthakakammaṭṭhānaṃ.",
  "anya-e0103n:679_7": "“Kammaṭṭhānasīsena gacchāmī”ti taṃ avissajjetvā. Tenāha “taṃ manasikarontenevā”ti.",
  "anya-e0103n:679_8": "Sūpaṭṭhitabhāvasampādanenāti mūlakammaṭṭhāne suṭṭhu upaṭṭhitabhāvassa sampādanena.",
  "anya-e0103n:679_9": "Evaṃ hi sati asammuṭṭhā nāma hoti. Bahiddhā puthuttārammaṇe appavattitvā kammaṭṭhāneyeva",
  "anya-e0103n:679_10": "pavattamānaṃ mānasaṃ abahigataṃ nāma. Tathābhūtena cānena rūpindriyāni appavattakiccāni",
  "anya-e0103n:679_11": "katāni hontīti āha “manacchaṭṭhānaṃ…pe… gantabba”nti.",
  "anya-e0103n:680_0": "Dvāraṃ sallakkhetabbanti vihāre puratthimādīsu disāsu asukadisāya idaṃ dvāraṃ, tato",
  "anya-e0103n:680_1": "eva tāya disāya sallakkhitena asukadvārena nikkhantomhīti dvāraṃ upadhāretabbaṃ.",
  "anya-e0103n:680_2": "Tatoti dvārasallakkhaṇato pacchā. Yena maggena gacchati sayaṃ. Nimittaṭṭhānanti asubhanimittassa",
  "anya-e0103n:680_3": "gaṇhanaṭṭhānaṃ. Āhāraṃ chaḍḍāpeyyāti vamanaṃ kārāpeyya. Kaṇṭakaṭṭhānanti kaṇṭakavantaṃ ṭhānaṃ.",
  "anya-e0103n:681_0": "107. Disā vavatthapetabbāti saṅkhepato vuttamatthaṃ vivarituṃ “ekasmiṃ hī”tiādi vuttaṃ.",
  "anya-e0103n:681_1": "Khāyatīti upaṭṭhāti. Kammaniyanti bhāvanāya kammakkhamaṃ. Ubbāḷhassāti bādhitassa.",
  "anya-e0103n:681_2": "Vidhāvatīti nānārammaṇe visarati. Ukkammāti ujukaṃ anuvātato apakkamma. Matakaḷevaraṃ",
  "anya-e0103n:681_3": "puthujjanassa yebhuyyena bhayato upaṭṭhātīti āha “accāsanne bhayamuppajjatī”ti. Anupādanti",
  "anya-e0103n:681_4": "pādasamīpaṃ. Yattha ṭhitassa sukhena oloketuṃ sakkā, taṃ olokentassa phāsukaṭṭhānaṃ.",
  "anya-e0103n:682_0": "108. Samantāti samantato. Puna samantāti sāmantā samīpe. Kacchakoti kāḷakacchako,",
  "anya-e0103n:682_1": "“pilakkho”tipi vadanti. Kapītanoti pippalirukkho. Sindīti khuddakakhajjurī. Karamandādayo",
  "anya-e0103n:682_2": "pākaṭā eva. Sāmāti sāmalatā. Kāḷavallīti kāḷavaṇṇā apattikā ekā latājāti. Pūtilatāti",
  "anya-e0103n:682_3": "jīvanavalli, yā “galocī”ti vuccati.",
  "anya-e0103n:683_0": "109. Taṃ nimittakaraṇādi idheva yathāvutte pāsāṇādinimittakaraṇe eva antogadhaṃ pariyāpannaṃ.",
  "anya-e0103n:683_1": "Sanimittaṃ karotīti saha nimittaṃ karoti, asubhaṃ pāsāṇādinimittena saha karoti vavatthapeti.",
  "anya-e0103n:683_2": "Atha vā asubhanimittaṃ, pāsāṇādinimittañca saha ekajjhaṃ karonto vavatthapento “sanimittaṃ",
  "anya-e0103n:683_3": "karotī”ti vutto. Samānakālatādīpakena hi saha-saddena ayaṃ samāso yathā “sacakkaṃ",
  "anya-e0103n:683_4": "dehī”ti. Tayidaṃ nimittakaraṇaṃ aparāparaṃ sallakkhaṇena hoti, na ekavāramevāti āha",
  "anya-e0103n:683_5": "“punappunaṃ vavatthapento hi sanimittaṃ karotī”ti. Dveti pāsāṇāsubhanimittāni. Samāsetvā",
  "anya-e0103n:683_6": "saṅgahetvā ekajjhaṃ katvā. Sārammaṇanti asubhārammaṇena saddhiṃ pāsāṇādiṃ samānārammaṇaṃ",
  "anya-e0103n:683_7": "karoti, saha vā ārammaṇaṃ karoti, ekārammaṇaṃ viya ubhayaṃ ārammaṇaṃ karoti, ekajjhaṃ",
  "anya-e0103n:683_8": "viya ca aparāparaṃ sallakkhento pāsāṇādiṃ, asubhanimittañcāti dvayaṃ ārammaṇaṃ karotīti attho.",
  "anya-e0103n:684_0": "Attaniyoti sako. Vaṇitanti sūnaṃ. Sabhāvena sarasenāti uddhumātakabhāvasaṅkhātena",
  "anya-e0103n:684_1": "attano lakkhaṇena, paresaṃ jigucchuppādanasaṅkhātena attano kiccena ca, sabhāvo eva",
  "anya-e0103n:684_2": "vā tathā nipphajjanato “raso”ti vutto.",
  "anya-e0103n:685_0": "110. Chabbidhena nimittaṃ gahetabbanti vaṇṇādinā chappakārena tāva uddhumātakaasubhanimittaṃ",
  "anya-e0103n:685_1": "gahetabbaṃ. Keci “kaḷevarassa dīgharassādippamāṇena saddhiṃ sattavidhenā”ti vadanti,",
  "anya-e0103n:685_2": "taṃ aṭṭhakathāyaṃ natthi. Liṅgatoti ettha liṅgaṃ nāma vayo liṅgaṃ, na thanamassuādi",
  "anya-e0103n:685_3": "itthipurisaliṅganti dassentena “itthiliṅgaṃ vā”tiādi vuttaṃ. Ṭhitassa sattassa idaṃ",
  "anya-e0103n:685_4": "sarīranti sambandho. Uddhumātakasaṇṭhānavaseneva, na pākatikasaṇṭhānavasena. Etena",
  "anya-e0103n:685_5": "yadi tattha koci anuddhumātakabhāvappatto padeso siyā, so na gahetabboti dasseti.",
  "anya-e0103n:685_6": "Oḷārikāvayavavasena idaṃ saṇṭhānavavatthānaṃ, na sukhumāvayavavasenāti sīsasaṇṭhānādikaṃ",
  "anya-e0103n:685_7": "navavidhameva saṇṭhānaṃ gahitaṃ.",
  "anya-e0103n:686_0": "Imissā disāyāti imissā puratthimāya, dakkhiṇapacchimauttarāya disāya, anudisāya vā",
  "anya-e0103n:686_1": "ṭhitoti yojanā. Imasmiṃ nāma okāse hatthāti imasmiṃ nāma bhūmippadese imassa kaḷevarassa",
  "anya-e0103n:686_2": "hatthā ṭhitāti vavatthapetabbanti yojanā.",
  "anya-e0103n:687_0": "Adho pādatalenātiādi nābhiyā heṭṭhā adho, tato uddhaṃ uparīti imassa vavatthānassa",
  "anya-e0103n:687_1": "vasena vuttaṃ. Hatthaparicchedo heṭṭhā aṅguliaggena upari aṃsakūṭasandhinā tiriyaṃ",
  "anya-e0103n:687_2": "tacapariyantena gahetabbo. Esa nayo pādaparicchedādīsupi. Yattakaṃ vā pana ṭhānaṃ",
  "anya-e0103n:687_3": "gaṇhatīti sace sabbaṃ sarīraṃ paricchinditvā gahetuṃ na sakkoti, padeso tassa uddhumāto,",
  "anya-e0103n:687_4": "so yattakaṃ sarīrappadesaṃ uddhumātakavasena ñāṇena pariggaṇhāti, tattakameva yathāpariggahitameva.",
  "anya-e0103n:687_5": "Idaṃ īdisanti idaṃ hatthādikaṃ īdisaṃ evamākāraṃ. Uddhumātakanti yathāsabhāvato paricchinditabbaṃ.",
  "anya-e0103n:687_6": "Visabhāge sarīre ārammaṇanti kammaṭṭhānaṃ paṭikkūlākāro na upaṭṭhāti na khāyati,",
  "anya-e0103n:687_7": "subhato upaṭṭhaheyya. Tenāha “vipphandanasseva paccayo hotī”ti, kilesaparipphandanasseva",
  "anya-e0103n:687_8": "nimittaṃ hotīti attho. Ugghāṭitāpīti uddhumātabhāvappattāpi, sabbaso kuthitasarīrāpīti",
  "anya-e0103n:687_9": "vā attho. Svāyamattho paṭhamapārājike vinītavatthūhi dīpetabbo.",
  "anya-e0103n:688_0": "111. Āsevitakammaṭṭhānoti asubhakammaṭṭhāne kataparicayo. Sosānikaṅgādīnaṃ vasena",
  "anya-e0103n:688_1": "parihatadhutaṅgo. Catudhātuvavatthānavasena parimadditamahābhūto. Salakkhaṇato ñāṇena",
  "anya-e0103n:688_2": "pariggahitasaṅkhāro. Paccayapariggahavasena vavatthāpitanāmarūpo. Salakkhaṇārammaṇikavipassanāya",
  "anya-e0103n:688_3": "ukkaṃsanena suññatānupassanābalena ugghāṭitasattasañño. Vipassanāya paṭipadāñāṇadassanavisuddhisampāpanena",
  "anya-e0103n:688_4": "katasamaṇadhammo. Tato eva sabbaso kusalavāsanāya, kusalabhāvanāya ca pūraṇena vāsitavāsano",
  "anya-e0103n:688_5": "bhāvitabhāvano. Vivaṭṭūpanissayakusalabījena sabījo. Ñāṇassa paripakkabhāvena ñāṇuttaro.",
  "anya-e0103n:688_6": "Yathāvuttāya paṭipattiyā kilesānaṃ tanukaraṇena appakileso. Olokitolokitaṭṭhāneyevāti",
  "anya-e0103n:688_7": "uddhumātakādiasubhassa yattha yattha olokitolokitaṭṭhāne eva, tādisassa kālaviseso,",
  "anya-e0103n:688_8": "asubhassa padesaviseso vā apekkhitabbo natthīti attho. No ce evaṃ upaṭṭhātīti evaṃ",
  "anya-e0103n:688_9": "yathāvuttapurisavisesassa viya paṭibhāganimittaṃ no ce upaṭṭhāti. Evaṃ chabbidhenāti",
  "anya-e0103n:688_10": "evaṃ vuttākārena vaṇṇādivasena chabbidhena. Punapīti pi-saddo sampiṇḍanattho. Tena",
  "anya-e0103n:688_11": "nimittaggahaṇavidhiṃ sampiṇḍeti, na pañcavidhataṃ. Chabbidhena hi pubbe nimittaggahaṇaṃ vihitaṃ.",
  "anya-e0103n:689_0": "112. Asītisatasandhitoti sabbepi sandhayo tadāpi atthevāti dassanatthaṃ vatvā uddhumātabhāvena",
  "anya-e0103n:689_1": "yebhuyyena na paññāyanti. Ye pana paññāyanti, te vavatthapetabbāti dassetuṃ “uddhumātake",
  "anya-e0103n:689_2": "panā”tiādi vuttaṃ. Tattha tayo dakkhiṇahatthasandhīti aṃsakapparamaṇibandhānaṃ vasena",
  "anya-e0103n:689_3": "tayo dakkhiṇahatthasandhayo. Tathā vāmahatthasandhayo. Kaṭijaṇṇugopphakānaṃ vasena",
  "anya-e0103n:689_4": "tayo dakkhiṇapādasandhayo. Tathā vāmapādasandhayo. Eko kaṭisandhīti kaṭiyā saddhiṃ",
  "anya-e0103n:689_5": "piṭṭhikaṇṭakasandhiṃ sandhāya vadati. Hatthantaranti dakkhiṇahatthadakkhiṇapassānaṃ,",
  "anya-e0103n:689_6": "vāmahatthavāmapassānañca antaraṃ vivaraṃ. Pādantaranti ubhinnaṃ pādānaṃ vemajjhaṃ.",
  "anya-e0103n:689_7": "Udarantaranti nābhiṭṭhānasaññitaṃ kucchivemajjhaṃ, udarassa vā abbhantaraṃ. Kaṇṇantaranti",
  "anya-e0103n:689_8": "kaṇṇachiddaṃ. Iti-saddo ādiattho, tena nāsacchiddādīnampi saṅgaho daṭṭhabbo. Akkhīnaṃ,",
  "anya-e0103n:689_9": "mukhassa ca vasenāpi vivaraṃ labbhatevāti dassetuṃ “akkhīnampī”tiādi vuttaṃ. Samantatoti",
  "anya-e0103n:689_10": "evaṃ sandhiādito uddhumātakaṃ vavatthapentassa ce nimittaṃ upatiṭṭhati, iccetaṃ kusalaṃ.",
  "anya-e0103n:689_11": "No ce, samantato vavatthapetabbanti vavatthāpanavidhiṃ dassetuṃ “sakalasarīre”tiādi",
  "anya-e0103n:689_12": "vuttaṃ. Tattha ñāṇaṃ cāretvāti sabbatthakameva sarīraṃ āvajjetvā tattha paṭikkūlākārasahitaṃ",
  "anya-e0103n:689_13": "uddhumātakabhāvaṃ ārabbha nirantaraṃ bhāvanāñāṇaṃ pavattetvā. Yaṃ ṭhānanti evaṃ pana",
  "anya-e0103n:689_14": "ñāṇaṃ cārentassa tasmiṃ sarīre yo padeso vibhūto hutvā uddhumātakākārena vibhūtabhāvena",
  "anya-e0103n:689_15": "upaṭṭhāti. Udarapariyosānaṃ uparimasarīraṃ.",
  "anya-e0103n:690": "Vinicchayakathāvaṇṇanā",
  "anya-e0103n:691_0": "113. Vinicchayakathāti vinicchayasahitā atthavaṇṇanā. Yathāvuttanimittaggāhavasenāti",
  "anya-e0103n:691_1": "vaṇṇādito, sandhiādito ca vuttappakārauddhumātakanimittaggahaṇavasena. Suṭṭhu nimittaṃ",
  "anya-e0103n:691_2": "gaṇhitabbanti yathā uggahanimittaṃ upaṭṭhahati, evaṃ sammadeva asubhanimittaṃ gahetabbaṃ.",
  "anya-e0103n:691_3": "Idāni tameva nimittassa suṭṭhu gahaṇākāraṃ upadisanto “satiṃ sūpaṭṭhitaṃ katvā”tiādimāha.",
  "anya-e0103n:691_4": "Tattha evaṃ punappunaṃ karontenāti yathā “imāya paṭipadāya jarāmaraṇato muccissāmī”ti",
  "anya-e0103n:691_5": "sañjātādarena satisampajaññañca suṭṭhu upaṭṭhapetvā uddhumātakaasubhaṃ paṭhamaṃ āvajjitaṃ,",
  "anya-e0103n:691_6": "evaṃ punappunaṃ tattha āvajjanaṃ karontena. Sādhukaṃ upadhāretabbañceva vavatthapetabbañcāti",
  "anya-e0103n:691_7": "sakkaccaṃ satiyā sallakkhetabbañceva paññāya nicchetabbañca. Sati hi “dhāraṇā”ti",
  "anya-e0103n:691_8": "niddiṭṭhā, dhāraṇañcettha sallakkhaṇaṃ. Paññā “pavicayo”ti niddiṭṭhā, pavicayo cettha",
  "anya-e0103n:691_9": "nicchayoti. Atha vā upadhāretabbanti satipubbaṅgamāya paññāya upalakkhetabbaṃ. Na",
  "anya-e0103n:691_10": "hi kadāci satirahitā paññā atthi. Vavatthapetabbanti paññāpubbaṅgamāya satiyā nicchinitabbaṃ.",
  "anya-e0103n:691_11": "Paññāsahitā eva hi sati idhādhippetā, na tabbirahitā. Addhakkhiapaṅgādivasenāpi olokanaṃ",
  "anya-e0103n:691_12": "atthīti “ummīletvā oloketvā”ti vuttaṃ. Tena paribyattameva olokanaṃ dasseti. Evaṃ",
  "anya-e0103n:691_13": "punappunaṃ karontassāti vuttappakārena cakkhuṃ ummīletvā olokanaṃ, nimmīletvā āvajjanañca",
  "anya-e0103n:691_14": "aparāparaṃ anekavāraṃ karontassa. Uggahanimittanti uddhumātake uggaṇhananimittaṃ.",
  "anya-e0103n:691_15": "Suggahitanti suṭṭhu gahitaṃ. Yathā na vinassati na pamuṭṭhaṃ hoti, evaṃ gahitaṃ.",
  "anya-e0103n:691_16": "Ekasadisanti samānasadisaṃ. Samānattho hi ayaṃ eka-saddo, yathā “ariyavinayeti vā,",
  "anya-e0103n:691_17": "sappurisavinayeti vā, esese eke ekaṭṭhe same samabhāge tajjāte taññe vā”ti.",
  "anya-e0103n:692_0": "Āgamanakāleti vihārato susānaṃ uddissa āgamanakāle. Vuttanayenevāti atidesavasena",
  "anya-e0103n:692_1": "dīpitampi atthaṃ “ekakenā”tiādinā sarūpato dasseti. Tattha tadeva kammaṭṭhānanti",
  "anya-e0103n:692_2": "uddhumātakakammaṭṭhānaṃ. Mūlakammaṭṭhānanti eke, tadayuttaṃ. Upaṭṭhitanimittaṃ hi",
  "anya-e0103n:692_3": "kammaṭṭhānaṃ vissajjetvā kammaṭṭhānantaramanasikāro rañño rajjaṃ chaḍḍetvā videsagamanaṃ",
  "anya-e0103n:692_4": "viyāti. Āgatenāti attano vasanaṭṭhānaṃ āgatena.",
  "anya-e0103n:693_0": "114. Avelāyanti sañjhāvelādiayuttavelāyaṃ. Bībhacchanti virūpaṃ. Bheravārammaṇanti",
  "anya-e0103n:693_1": "vetāḷasadisaṃ bhayānakaṃ visayaṃ. Vikkhittacittoti bhīrukapuriso viya pisācādiṃ disvā",
  "anya-e0103n:693_2": "cittavikkhepaṃ patto. Ummattako viyāti yakkhummattako viya ekacco hoti. Jhānavibbhantakoti",
  "anya-e0103n:693_3": "jhānato viccutako sīlavibbhantakamantavibbhantakā viya. Santhambhetvāti uppannaparittāsavūpasamanena",
  "anya-e0103n:693_4": "vigatakampatāya niccalo hutvā. Satiṃ sūpaṭṭhitantiādi santhambhanassa upāyadassanaṃ.",
  "anya-e0103n:693_5": "Matasarīraṃ uṭṭhahitvā anubandhanakaṃ nāma natthi asati tādise mantappayoge. Sopi",
  "anya-e0103n:693_6": "uddhumātakādibhāvamappatte avinaṭṭharūpe eva ijjhati, tathā devatādhiggaho, na evarūpeti",
  "anya-e0103n:693_7": "adhippāyo. Saññajoti bhāvanāparikappasaññāya jāto. Tato eva saññāsambhavo saññāmattasamuṭṭhāno.",
  "anya-e0103n:693_8": "Tāsaṃ vinodetvāti nimittupaṭṭhānanimittaṃ uppannacittasantāsaṃ vuttappakārena vinodetvā",
  "anya-e0103n:693_9": "vūpasametvā. “Idāni tava parissamo sapphalo jāto”ti hāsaṃ pītiṃ pamodanaṃ uppādetvā.",
  "anya-e0103n:693_10": "Cittaṃ sañcarāpetabbanti bhāvanācittaṃ pavattetabbaṃ manasikātabbaṃ.",
  "anya-e0103n:694_0": "Nimittaggāhanti nimittassa uggaṇhanaṃ, uggahanimittaṃ. Sampādentoti sādhento nipphādento.",
  "anya-e0103n:694_1": "Kammaṭṭhānaṃ upanibandhatīti bhāvanaṃ yathāvutte nimitte upanento nibandhati. Yogakammaṃ",
  "anya-e0103n:694_2": "hi yogino sukhavisesānaṃ kāraṇabhāvato “kammaṭṭhāna”nti adhippetaṃ, yogakammassa",
  "anya-e0103n:694_3": "vā pavattiṭṭhānatāya yathāupaṭṭhitanimittaṃ kammaṭṭhānaṃ, taṃ bhāvanācitte upanibandhati.",
  "anya-e0103n:694_4": "Taṃ panassa upanibandhanaṃ sandhāya cittaṃ sañcarāpetabbaṃ. Evaṃ “visesamadhigacchatī”ti",
  "anya-e0103n:694_5": "vuttanti dassento “tassa hī”tiādimāha. Tattha tassāti yogino, tassa vā uddhumātakāsubhassa.",
  "anya-e0103n:694_6": "Mānasaṃ cārentassāti bhāvanācittaṃ aparāparaṃ pavattentassa, uggahanimittaṃ punappunaṃ",
  "anya-e0103n:694_7": "manasi karontassāti attho.",
  "anya-e0103n:695_0": "115. “Vīthisampaṭipādanatthā”ti padassa “kammaṭṭhānavīthiyā sampaṭipādanatthā”ti",
  "anya-e0103n:695_1": "atthaṃ vatvā taṃ pana kammaṭṭhānavīthiṃ, tassā ca sampaṭipādanavidhiṃ vitthārato",
  "anya-e0103n:695_2": "dassetuṃ “sace hī”tiādi vuttaṃ. Tattha katimīti pakkhassa katamī, kiṃ dutiyā, tatiyādīsu",
  "anya-e0103n:695_3": "vā aññatarāti attho. Tuṇhībhūtena gantuṃ na vaṭṭati pucchantānaṃ cittassa aññathattapariharaṇatthaṃ.",
  "anya-e0103n:695_4": "Appasannānañhi pasādāya, pasannānañca bhiyyobhāvāya sāsanasampaṭipatti. Nassatīti",
  "anya-e0103n:695_5": "na dissati, na upaṭṭhātīti attho. “Āgantukapaṭisanthāro kātabbo”ti iminā āgantukavattaṃ",
  "anya-e0103n:695_6": "ekadesena dassitanti “avasesānipī”ti vatvā āgantukavattaṃ paripuṇṇaṃ gahetuṃ puna",
  "anya-e0103n:695_7": "āgantukaggahaṇaṃ kataṃ. Gamikavattādīnīti ādi-saddena āvāsikaanumodanapiṇḍacārikaanumodanapiṇḍacārikaāraññikasenāsanavaccakuṭivattādīnaṃ",
  "anya-e0103n:695_8": "saṅgaho daṭṭhabbo. Vattakkhandhake hi āgatāni mahāvattāni idha “khandhakavattānī”ti",
  "anya-e0103n:695_9": "vuttāni. Tajjanīyakammakatādikāle pana pārivāsikādikāle ca caritabbāni imassa bhikkhuno",
  "anya-e0103n:695_10": "asambhavato idha nādhippetāni. Nimittaṃ vā antaradhāyatīti susāne ṭhitaṃ asubhanimittaṃ",
  "anya-e0103n:695_11": "uddhumātakabhāvāpagamena antaradhāyati. Tenāha “uddhumātaka”ntiādi. Tasmāti tena",
  "anya-e0103n:695_12": "kāraṇena, imassa kammaṭṭhānassa dullabhattāti attho. Nisīditvā paccavekkhitabboti sambandho.",
  "anya-e0103n:696_0": "Nimittaṃ gahetuṃ gamane viya nimittaṃ gahetvā nivattanepi yathāsallakkhitadisādipaccavekkhaṇaṃ",
  "anya-e0103n:696_1": "yāva nimittavināsā pavattitakiriyāya avicchedena upadhāraṇatthaṃ. Sati hi tassa nirantarūpadhāraṇe",
  "anya-e0103n:696_2": "vihāraṃ pavisitvā nisinnakāle kammaṭṭhānassa upaṭṭhitākāro samathanimittassa gahaṇe",
  "anya-e0103n:696_3": "cittassa samāhitākāro viya pākaṭo hutvā upatiṭṭheyyāti. Tenāha “tassevaṃ…pe… vīthiṃ",
  "anya-e0103n:696_4": "paṭipajjatī”ti. Purimākārena nimittassa pākaṭabhāvena upaṭṭhitattā purimākāreneva",
  "anya-e0103n:696_5": "kammaṭṭhānamanasikāro bhāvanāvīthiṃ paṭipajjati.",
  "anya-e0103n:697_0": "116. Uddhumātakaṃ nāma ativiya asuciduggandhajegucchapaṭikkūlaṃ bībhacchaṃ bhayānakañca,",
  "anya-e0103n:697_1": "evarūpe ārammaṇe bhāvanamanuyuñjantassa evaṃ ābaddhaparikammassa thirībhūtasseva",
  "anya-e0103n:697_2": "yogino adhippāyo samijjhatīti dassetuṃ “ānisaṃsadassāvī”tiādi vuttaṃ. Evanti evameva",
  "anya-e0103n:697_3": "vuttappakāreneva ānisaṃsadassāvinā. Taṃ rakkheyyāti “addhā iminā sukhaṃ jīvissāmī”ti",
  "anya-e0103n:697_4": "attano jīvitaṃ viya taṃ maṇiratanaṃ rakkheyya. Catudhātukammaṭṭhānikotiādi nesaṃ",
  "anya-e0103n:697_5": "kammaṭṭhānānaṃ sulabhatādassanaṃ. Tattha catudhātukammaṭṭhānikoti catudhātukammaṭṭhānaṃ",
  "anya-e0103n:697_6": "vā tattha vā niyutto, catudhātukammaṭṭhānaṃ vā pariharanto. Itarānīti vuttāvasiṭṭhāni",
  "anya-e0103n:697_7": "anussatibrahmavihārādīni. Taṃ nimittanti taṃ yathāladdhaṃ uggahanimittaṃ. “Rakkhitabba”nti",
  "anya-e0103n:697_8": "vatvā rakkhaṇavidhiṃ puna dassetuṃ “rattiṭṭhāne”tiādi vuttaṃ.",
  "anya-e0103n:698_0": "117. Nānā karīyati etenāti nānākaraṇaṃ, bhedo. Bībhacchaṃ bheravadassanaṃ hutvā upaṭṭhāti",
  "anya-e0103n:698_1": "manasikārassa anuḷāratāya, anupasantatāya ca ārammaṇassa. Tabbipariyāyato “paṭibhāganimittaṃ",
  "anya-e0103n:698_2": "thūlaṅgapaccaṅgapuriso viya upaṭṭhātī”ti ānetvā sambandhitabbaṃ. Bahiddhāti gocarajjhattato",
  "anya-e0103n:698_3": "bahiddhā. Kāmānaṃ amanasikārāti asubhabhāvanānubhāvena kāmasaññāya dūrasamussāritattā",
  "anya-e0103n:698_4": "kāmaguṇe ārabbha manasikārasseva abhāvā. Amanasikārāti vā manasikārapaṭipakkhahetu.",
  "anya-e0103n:698_5": "Yāya hi kāmasaññāya vasena sattā kāme manasi karonti, tassā paṭipakkhabhūtā asubhasaññā",
  "anya-e0103n:698_6": "kāmānaṃ amanasikāro, tannimittanti attho. Tenāha “vikkhambhanavasena kāmacchando",
  "anya-e0103n:698_7": "pahīyatī”ti. Paṭibhāganimittārammaṇāya hi asubhasaññāya saddhiṃ balappatto samādhi",
  "anya-e0103n:698_8": "uppajjamānova kāmacchandaṃ vikkhambheti, anurodhamūlako āghāto mūlakāraṇe vikkhambhite",
  "anya-e0103n:698_9": "vikkhambhitoyeva hotīti āha “anunaya…pe… pahīyatī”ti. Na hi kadāci pahīnānunayassa",
  "anya-e0103n:698_10": "byāpādo sambhavati. Yathāvuttaasubhasaññāsahagatā hi pīti sātisayā pavattamānāva",
  "anya-e0103n:698_11": "byāpādaṃ vikkhambhentī pavattati. Tathā āraddhavīriyatāyāti yathā upacārajjhānaṃ",
  "anya-e0103n:698_12": "uppajjati, tathā kammaṭṭhānamanasikāravasena paggahitavīriyatāya. Vīriyañhi paggaṇhantassa",
  "anya-e0103n:698_13": "sammāsaṅkappo micchāsaṅkappaṃ viya savipphāratāya thinamiddhaṃ vikkhambhentameva uppajjati.",
  "anya-e0103n:699_0": "Vippaṭisāro pacchānutāpo, tappaṭipakkhato avippaṭisāro darathapariḷāhābhāvena cittassa",
  "anya-e0103n:699_1": "nibbutatā. Tassa avippaṭisārassa paccayabhūtaṃ sīlaṃ, taṃsahagatā tadupanissayā ca",
  "anya-e0103n:699_2": "pītipassaddhisukhādayo sabhāvato, hetuto ca santasabhāvā, tesaṃ anuyuñjanena avūpasantasabhāvaṃ",
  "anya-e0103n:699_3": "uddhaccakukkuccaṃ pahīyatīti āha “avippaṭisārakarasantadhammānuyogavasena uddhaccakukkuccaṃ",
  "anya-e0103n:699_4": "pahīyatī”ti. Bhāvanāya hi pubbenāparaṃ visesaṃ āvahantiyā yaṃ sātisayaṃ sukhaṃ labbhati,",
  "anya-e0103n:699_5": "taṃ anupasantasabhāvaṃ uddhaccakukkuccaṃ vikkhambhentameva uppajjati. Adhigatavisesassāti",
  "anya-e0103n:699_6": "yathādhigatassa bhāvanāvisesassa. Paccakkhatāyāti paṭipajjantassa yogino paccakkhabhāvato",
  "anya-e0103n:699_7": "“sammāsambuddho vata so bhagavā, yo evarūpiṃ sammāpaṭipattiṃ desetī”ti paṭipattidesake",
  "anya-e0103n:699_8": "satthari. Paṭipattiyanti paṭipajjamānajjhānapaṭipattiyaṃ. Paṭipattiphaleti tāya sādhetabbe",
  "anya-e0103n:699_9": "lokiyalokuttaraphale. Vicikicchā pahīyati dhammanvayavicārāhitabalena vicārabalena.",
  "anya-e0103n:699_10": "Iti pañca nīvaraṇāni pahīyantīti evaṃ paṭibhāganimittapaṭilābhasamakālameva heṭṭhā",
  "anya-e0103n:699_11": "pavattabhāvanānubhāvanipphannehi samādhiādīhi kāmacchandādīni pañca nīvaraṇāni vikkhambhanavasena",
  "anya-e0103n:699_12": "pahīyanti. Na hi paṭipakkhena vinā pahātabbassa pahānaṃ sambhavati, paṭipakkhā ca",
  "anya-e0103n:699_13": "samādhiādayo kāmacchandādīnaṃ. Yathāha peṭake “samādhi kāmacchandassa paṭipakkho”tiādi.",
  "anya-e0103n:700_0": "Teneva ca “imehi tesaṃ nīvaraṇānaṃ pahāna”nti pahānaparidīpanamukhena jhānaṅgāni",
  "anya-e0103n:700_1": "sarūpato dassetuṃ “tasmiññeva cā”tiādi vuttaṃ. Tattha tasmiññeva cāti yaṃ taṃ yathāupaṭṭhitaṃ",
  "anya-e0103n:700_2": "uggahanimittaṃ bhinditvā viya upaṭṭhitaṃ, tassa paṭicchannabhūtaṃ paṭibhāganimittaṃ,",
  "anya-e0103n:700_3": "tasmiññeva nimitte. Cetasoti attanā sampayuttacittassa. Abhiniropanalakkhaṇoti āropanalakkhaṇo,",
  "anya-e0103n:700_4": "appanāsabhāvoti attho. Nimittānumajjanaṃ paṭibhāganimitte anuvicaraṇaṃ. Ārammaṇe",
  "anya-e0103n:700_5": "hi bhamarassa padumassūpari anuparibbhamanaṃ viya vicārassa anuvicāraṇākārena pavatti",
  "anya-e0103n:700_6": "anumajjanakiccaṃ. Viseso eva adhigantabbato visesādhigamo, paṭiladdho ca so visesādhigamo",
  "anya-e0103n:700_7": "cāti paṭi…pe… gamo, tappaccayā taṃhetukā paṭiladdhavisesādhigamapaccayā pīti. Pītimanassa",
  "anya-e0103n:700_8": "pītisahitacittassa. Passaddhisambhavatoti kāyacittapassaddhīnaṃ saṃsijjhanato. “Pītimanassa",
  "anya-e0103n:700_9": "kāyo passambhatī”ti hi vuttaṃ. Passaddhinimittaṃ passaddhihetukaṃ sukhaṃ “passaddhakāyo",
  "anya-e0103n:700_10": "sukhaṃ vediyatī”ti vacanato. Sukhanimittā sukhapaccayā ekaggatā. “Sukhino cittaṃ",
  "anya-e0103n:700_11": "samādhiyatī”ti hi vuttaṃ. Iti jhānaṅgāni pātubhavantīti evaṃ etāni vitakkādīni jhānaṅgāni",
  "anya-e0103n:700_12": "tasmiṃyeva nimitte uppajjanti. Paṭhamajjhānapaṭibimbabhūtanti paṭhamajjhānassa paṭicchannabhūtaṃ.",
  "anya-e0103n:700_13": "Taṅkhaṇaññeva paṭibhāganimittapaṭilābhasamakālameva upacārajjhānampi nibbattati,",
  "anya-e0103n:700_14": "na nīvaraṇappahānamevāti adhippāyo.",
  "anya-e0103n:701": "Vinīlakādikammaṭṭhānavaṇṇanā",
  "anya-e0103n:702_0": "118. Vinīlakādīsupi kammaṭṭhānesu. Lakkhaṇaṃ vuttanti yaṃ taṃ nimittaggahaṇalakkhaṇaṃ",
  "anya-e0103n:702_1": "vuttaṃ. Vuttanayenevāti uddhumātake vuttanayeneva. Saha vinicchayena, adhippāyena",
  "anya-e0103n:702_2": "cāti savinicchayādhippāyaṃ. Taṃ sabbaṃ lakkhaṇaṃ veditabbanti sambandho.",
  "anya-e0103n:703": "Kabarakabaravaṇṇanti yebhuyyena sabalavaṇṇaṃ. Ussadavasenāti rattasetanīlavaṇṇesu ussadassa vaṇṇassa vasena.",
  "anya-e0103n:704": "Sannisinnanti niccalabhāveneva sabbaso thirataṃ.",
  "anya-e0103n:705_0": "Corāṭaviyanti corehi pariyuṭṭhitaaraññe. Yatthāti yasmiṃ āghātane. Chinnapurisaṭṭhāneti",
  "anya-e0103n:705_1": "chinnapurisavante ṭhāne. Nānādisāyaṃ patitampīti chinnaṃ hutvā sarīrassa khaṇḍadvayaṃ",
  "anya-e0103n:705_2": "visuṃ disāsu patitampi. Ekāvajjanenāti ekasamannāhārena. Āpāthamāgacchatīti ekajjhaṃ",
  "anya-e0103n:705_3": "āpāthaṃ āgacchati. Vissāsaṃ āpajjatīti ajegucchitaṃ upagaccheyya seyyathāpi chavaḍāhako.",
  "anya-e0103n:705_4": "Sahatthā aparāmasane jigucchā saṇṭhātiyevāti āha “kattarayaṭṭhiyā vā daṇḍakena vā…pe…",
  "anya-e0103n:705_5": "upanāmetabba”nti. Vicchiddakabhāvapaññāyanatthaṃ ekaṅgulantarakaraṇaṃ. Upanāmetabbanti upanetabbaṃ.",
  "anya-e0103n:706": "Khāyitasadisamevāti khāyitāsubhasadisameva. Aṅgulaṅgulantaranti vividhaṃ khittaṃ sarīrāvayavaṃ aṅgulantaraṃ aṅgulantaraṃ. Katvā vāti kattarayaṭṭhiyā vā daṇḍakena vā sayaṃ katvā vā.",
  "anya-e0103n:707": "Laddhappahārānanti laddhāvudhappahārānaṃ mukhatoti sambandho. Mukhatoti pahārādimukhato. Paggharamānakāleti lohitaṃ paggharamānakāle. Lohitakaṃ labbhatīti yojanā.",
  "anya-e0103n:708": "Tanti puḷavakaṃ. Tesūti soṇādisarīresu. Aṭṭhikanti aṭṭhikaasubhaṃ nānappakārato vuttanti sambandho. Purimanayenevāti pubbe uddhumātake vuttanayeneva.",
  "anya-e0103n:709_0": "119. Tanti aṭṭhikaṃ. Na upaṭṭhātīti sabhāvato na upaṭṭhāti, paṭikkūlavasena na upaṭṭhātīti",
  "anya-e0103n:709_1": "attho. Tenāha “odātakasiṇasambhedo hotī”ti. Aṭṭhike paṭhamavayādisaṃlakkhaṇaṃ na",
  "anya-e0103n:709_2": "sakkāti “liṅganti idha hatthādīnaṃ nāma”nti vuttaṃ. Aṭṭhikasaṅkhalikā pana “ayaṃ",
  "anya-e0103n:709_3": "daharassa, ayaṃ yobbane ṭhitassa, ayaṃ avayavehi vuddhipattissā”ti evaṃ vayavasena",
  "anya-e0103n:709_4": "vavatthapetuṃ sakkuṇeyyāva, abyāpitāya pana na gahitanti veditabbaṃ. Yadipi aṭṭhikasaṅkhalikāyaṃ",
  "anya-e0103n:709_5": "sandhito vavatthāpanaṃ labbhati, aṭṭhike pana na labbhatīti tassa aniyatabhāvadīpanatthaṃ",
  "anya-e0103n:709_6": "kamavilaṅghanaṃ katvā “tassa tassa aṭṭhino ninnaṭṭhānathalaṭṭhānavasenā”tiādi vuttaṃ.",
  "anya-e0103n:709_7": "Tattha ninnaṭṭhānaṃ nāma aṭṭhino vinatappadeso. Thalaṭṭhānaṃ unnatappadeso. Ghaṭitaghaṭitaṭṭhānavasenāti",
  "anya-e0103n:709_8": "anupagatanhārubandhānaṃ, itaresañca aññamaññaṃ saṃkiliṭṭhasaṃkiliṭṭhaṭṭhānavasena.",
  "anya-e0103n:709_9": "Antaravasenāti aññamaññassa antaravasena, susiravasena ca. Sabbatthevāti sakalāya",
  "anya-e0103n:709_10": "aṭṭhisaṅkhalikāya, sabbasmiṃ vā aṭṭhike.",
  "anya-e0103n:710_0": "120. Etthāti etasmiṃ aṭṭhikāsubhe. Yujjamānavasena sallakkhetabbanti yaṃ nimittaggahaṇaṃ",
  "anya-e0103n:710_1": "yattha yujjati, taṃ tattha uggaṇhanatthaṃ nimittaggahaṇavasena upalakkhetabbaṃ. Sakalāyāti",
  "anya-e0103n:710_2": "anavasesabhāgāya paripuṇṇāvayavāya. Sampajjati nimittupaṭṭhānavasena. Tesūti aṭṭhikasaṅkhalikaṭṭhikesu.",
  "anya-e0103n:710_3": "Vuttaṃ aṭṭhakathāyaṃ. Tanti “ekasadisamevā”ti vacanaṃ. Ekasmiṃ aṭṭhike yuttanti idaṃ",
  "anya-e0103n:710_4": "yathā vinīlakādīsu ubhinnaṃ nimittānaṃ yathārahaṃ vaṇṇavisesato, paripuṇṇāparipuṇṇato,",
  "anya-e0103n:710_5": "savivarāvivarato, calācalato ca viseso labbhati, na evametassāti katvā vuttaṃ, na",
  "anya-e0103n:710_6": "pana sabbena sabbaṃ visesābhāvato. Tenevāha “ekaṭṭhikepi cā”tiādi. Tattha bībhacchenāti",
  "anya-e0103n:710_7": "suvibhūtaaṭṭhirūpattā aṭṭhibhāveneva virūpena. Bhayānakenāti teneva pākatikasattānaṃ",
  "anya-e0103n:710_8": "bhayāvahena. Pītisomanassajanakenāti saṇhamaṭṭhabhāvena upaṭṭhānato, bhāvanāya ca",
  "anya-e0103n:710_9": "savisesattā pītiyā, somanassassa ca uppādakena. Tenevāha “upacārāvahattā”ti.",
  "anya-e0103n:711_0": "Imasmiṃ okāseti uggahapaṭibhāganimittānaṃ vuttaṭṭhāne. Dvāraṃ datvā vāti “paṭikkūlabhāveyeva",
  "anya-e0103n:711_1": "diṭṭhe nimittaṃ nāma hotī”ti ettake eva aṭṭhatvā anantarameva “duvidhaṃ idha nimitta”ntiādinā",
  "anya-e0103n:711_2": "uggahapaṭibhāganimittāni vibhajitvā vacanena yathāvuttassa nimittavibhāgassa dvāraṃ",
  "anya-e0103n:711_3": "datvāva vuttaṃ. Nibbikappanti “subha”nti vikappena nibbikappaṃ, asubhantvevāti attho.",
  "anya-e0103n:711_4": "Vicāretvāti “ekasmiṃ aṭṭhike yutta”ntiādinā vicāretvā.",
  "anya-e0103n:712_0": "Mahātissattherassāti cetiyapabbatavāsīmahātissattherassa. Nidassanānīti dantaṭṭhikamattadassanena",
  "anya-e0103n:712_1": "sakalassāpi tassā itthiyā sarīrassa aṭṭhisaṅghātabhāvena upaṭṭhānādīni ettha aṭṭhikakammaṭṭhāne",
  "anya-e0103n:712_2": "uggahapaṭibhāganimittānaṃ visesavibhāvanāni udāharaṇāni.",
  "anya-e0103n:713_0": "Subhaguṇoti savāsanānaṃ kilesānaṃ pahīnattā suparisuddhaguṇo. Dasasatalocanenāti",
  "anya-e0103n:713_1": "sahassakkhena devānamindena. So hi ekāsaneneva sahassaatthānaṃ vicāraṇasamatthena",
  "anya-e0103n:713_2": "paññācakkhunā samannāgatattā “sahassakkho”ti vuccati. Thutakittīti “yo dhīro sabbadhi",
  "anya-e0103n:713_3": "danto”tiādinā abhitthutakittisaddo.",
  "anya-e0103n:714": "Pakiṇṇakakathāvaṇṇanā",
  "anya-e0103n:715_0": "121. Ujupaṭipakkhena pahīnabhāvaṃ sandhāyāha “suvikkhambhitarāgattā”ti. Asubhappabhedoti",
  "anya-e0103n:715_1": "uddhumātakādiasubhavibhāgo. Sarīrasabhāvappattivasenāti sarīrassa attano sabhāvūpagamanavasena.",
  "anya-e0103n:715_2": "Sarīrañhi vinassamānaṃ aññarūpena ṭhitassa rakkhasassa viya sabhāvappattivaseneva",
  "anya-e0103n:715_3": "vinassati. Rāgacaritabhedavasenāti rāgacaritavibhāgavasena. Yadi sarīrasabhāvappattivasena",
  "anya-e0103n:715_4": "ayamasubhappabhedo vutto, mahāsatipaṭṭhānādīsu kathaṃ navappabhedoti? So sarasato",
  "anya-e0103n:715_5": "eva sabhāvappattivasena vutto, ayaṃ pana parūpakkamenāpi. Tattha ca idhāgatesu dasasu",
  "anya-e0103n:715_6": "asubhesu ekaccāneva gahitāni, aṭṭhikañca pañcavidhā vibhattaṃ. Tāni ca vipassanāvasena,",
  "anya-e0103n:715_7": "imāni samathavasenāti pākaṭoyaṃ bhedoti.",
  "anya-e0103n:716_0": "Imesaṃ pana dassanampi asubhabhāvasāmaññena satipi avisesato rāgacaritānaṃ sappāyabhāve",
  "anya-e0103n:716_1": "yaṃ vuttaṃ “rāgacaritabhedavasena cā”ti, taṃ vibhajitvā dassetuṃ “visesato”tiādi",
  "anya-e0103n:716_2": "vuttaṃ. Sūnabhāvena susaṇṭhitampi sarīraṃ dussaṇṭhitameva hotīti uddhumātakasarīre",
  "anya-e0103n:716_3": "saṇṭhānavipattiṃ dīpetīti āha “sarīrasaṇṭhānavipattippakāsanato”ti. Saṇṭhānasampattiyaṃ",
  "anya-e0103n:716_4": "ratto saṇṭhānarāgī, tassa sappāyaṃ saṇṭhānarāgassa vikkhambhanupāyabhāvato. Kāyo",
  "anya-e0103n:716_5": "eva kāyavaṇo, tattha paṭibaddhassa nissitassa. Susirabhāvappakāsanatoti susirassa",
  "anya-e0103n:716_6": "vivarassa atthibhāvappakāsanato. Sarīre ghanabhāvarāginoti sarīre aṅgapaccaṅgānaṃ",
  "anya-e0103n:716_7": "thirabhāvaṃ paṭicca uppajjanakarāgavato. Vikkhepappakāsanatoti soṇasiṅgālādīhi ito",
  "anya-e0103n:716_8": "cito ca vikkhepassa pakāsanato aṅgapaccaṅgalīlārāgino sappāyaṃ. Īdisānaṃ kira anavaṭṭhitarūpānaṃ",
  "anya-e0103n:716_9": "avayavānaṃ ko līḷāvilāsoti virāgasambhavato. Saṅghātabhedavikārappakāsanatoti saṅghātassa",
  "anya-e0103n:716_10": "aṅgapaccaṅgānaṃ saṃhatabhāvassa susambandhatāya bhedo eva vikāro saṅghātabhedavikāro,",
  "anya-e0103n:716_11": "tassa pakāsanato. Lohitaṃ makkhitaṃ hutvā paṭikkūlabhāvo lohitamakkhitapaṭikkūlabhāvo,",
  "anya-e0103n:716_12": "tassa pakāsanato. Mamattarāginoti “mama aya”nti uppajjanakarāgavato. Dantasampattirāginoti",
  "anya-e0103n:716_13": "dantasampattiyaṃ rajjanasīlassa.",
  "anya-e0103n:717_0": "Kasmā panettha uddhumātakādike paṭhamajjhānameva uppajjati, na dutiyādīnīti anuyogaṃ",
  "anya-e0103n:717_1": "manasi katvā āha “yasmā panā”tiādi. Aparisaṇṭhitajalāyāti sotavasena pavattiyā samantato",
  "anya-e0103n:717_2": "aṭṭhitajalāya asannisinnasalilāya. Arittabalenāti pājanadaṇḍabalena. Dubbalattā ārammaṇassāti",
  "anya-e0103n:717_3": "paṭikkūlabhāvena attani cittaṃ ṭhapetuṃ asamatthabhāvo ārammaṇassa dubbalatā. Paṭikkūle",
  "anya-e0103n:717_4": "hi ārammaṇe sarasato cittaṃ pavattituṃ na sakkoti, abhiniropanalakkhaṇena pana vitakkena",
  "anya-e0103n:717_5": "abhiniropiyamānameva cittaṃ ekaggataṃ labhati. Na vinā vitakkenāti vitakkarahitāni",
  "anya-e0103n:717_6": "dutiyādijjhānāni tattha patiṭṭhaṃ na labhanti. Tenāha “vitakkabalenevā”tiādi.",
  "anya-e0103n:718_0": "Yadi paṭikkūlabhāvato uddhumātādiārammaṇe dutiyādijjhānāni na pavattanti, evaṃ sante",
  "anya-e0103n:718_1": "paṭhamajjhānenāpi tattha na uppajjitabbaṃ. Na hi tattha pītisomanassānaṃ sambhavo",
  "anya-e0103n:718_2": "yuttoti codanaṃ sandhāyāha “paṭikkūlepi ca etasmi”ntiādi. Tattha ānisaṃsadassāvitānīvaraṇasantāparogavūpasamānaṃ",
  "anya-e0103n:718_3": "yathākkamaṃ pupphacchaḍḍaka, vamanavirecanaupamā yojetabbā.",
  "anya-e0103n:719_0": "122. Yathāvuttakāraṇena dasadhā vavatthitampi sabhāvato ekavidhamevāti dassetuṃ “dasavidhampi",
  "anya-e0103n:719_1": "ceta”ntiādiṃ vatvā svāyaṃ sabhāvo yathā aviññāṇakesu, evaṃ saviññāṇakesupi labbhateva.",
  "anya-e0103n:719_2": "Tasmā tatthāpi yonisomanasikāravato bhāvanā ijjhatevāti dassento “tadetaṃ iminā lakkhaṇenā”tiādimāha.",
  "anya-e0103n:719_3": "Etthāti etasmiṃ jīvamānakasarīre. Alaṅkārenāti paṭijagganapubbakena alaṅkaraṇena.",
  "anya-e0103n:719_4": "Na paññāyati pacurajanassāti adhippāyo. Atirekatisataaṭṭhikasamussayaṃ dantaṭṭhikehi",
  "anya-e0103n:719_5": "saddhiṃ, tehi pana vinā “timattāni aṭṭhisatānī”ti kāyagatāsatiyaṃ vakkhati. Chiddāvachiddanti",
  "anya-e0103n:719_6": "khuddānukhuddachiddavantaṃ. Medakathālikā medabharitabhājanaṃ. Niccuggharitapaggharitanti",
  "anya-e0103n:719_7": "niccakālaṃ upari, heṭṭhā ca vissavantaṃ. Vemattanti nānattaṃ. Nānāvatthehīti nānāvaṇṇehi",
  "anya-e0103n:719_8": "vatthehi. Hiriyā lajjāya kopanato vināsanato hirikopinaṃ, uccārapassāvamaggaṃ. Yāthāvasarasanti",
  "anya-e0103n:719_9": "yathābhūtaṃ sabhāvaṃ. Yāthāvato rasīyati ñāyatīti hi raso, sabhāvo. Ratinti abhiratiṃ",
  "anya-e0103n:719_10": "abhiruciṃ. Attasinehasaṅkhātena rāgena rattā attasineharāgarattā. Vihaññamānenāti",
  "anya-e0103n:719_11": "icchitālābhena vighātaṃ āpajjantena.",
  "anya-e0103n:720_0": "Kiṃsukanti pālibhaddakaṃ, palāsoti keci, simbalīti apare. Atilolupoti ativiya lolasabhāvo.",
  "anya-e0103n:720_1": "Adunti etaṃ. Nanti kesādisarīrakoṭṭhāsaṃ. Mucchitāti mohitā, mucchāpāpikāya vā taṇhāya",
  "anya-e0103n:720_2": "vasena mucchaṃ pattā. Sabhāvanti paṭikkūlabhāvaṃ.",
  "anya-e0103n:721_0": "Ukkarūpamoti uccārapassāvaṭṭhānasamo, vaccakūpasamo vā. Cakkhubhūtehīti cakkhuṃ pattehi",
  "anya-e0103n:721_1": "paṭiladdhapaññācakkhukehi, lokassa vā cakkhubhūtehi. Allacammapaṭicchannoti allacammapariyonaddho.",
  "anya-e0103n:722_0": "Dabbajātikenāti uttarimanussadhamme paṭiladdhuṃ bhabbarūpena. Yattha yattha sarīre,",
  "anya-e0103n:722_1": "sarīrassa vā yattha yattha koṭṭhāse. Nimittaṃ gahetvāti asubhākārassa suṭṭhu sallakkhaṇavasena",
  "anya-e0103n:722_2": "yathā uggahanimittaṃ uppajjati, evaṃ uggaṇhanavasena nimittaṃ gahetvā, uggahanimittaṃ",
  "anya-e0103n:722_3": "uppādetvāti attho. Kammaṭṭhānaṃ appanaṃ pāpetabbanti yathāladdhe uggahanimitte kammaṃ",
  "anya-e0103n:722_4": "karontena paṭibhāganimittaṃ uppādetvā upacārajjhāne ṭhitena tameva bhāvanaṃ ussukkāpentena",
  "anya-e0103n:722_5": "asubhakammaṭṭhānaṃ appanaṃ pāpetabbaṃ. Adhigatappano hi paṭhamajjhāne ṭhito tameva",
  "anya-e0103n:722_6": "jhānaṃ pādakaṃ katvā vipassanaṃ ārabhitvā saṅkhāre sammasanto nacirasseva sabbāsave khepetīti.",
  "anya-e0103n:723": "Asubhakammaṭṭhānaniddesavaṇṇanā niṭṭhitā.",
  "anya-e0103n:724": "Iti chaṭṭhaparicchedavaṇṇanā.",
  "anya-e0103n:725": "7. Chaanussatiniddesavaṇṇanā",
  "anya-e0103n:726": "1. Buddhānussatikathāvaṇṇanā",
  "anya-e0103n:727_0": "123. Asubhānantaranti asubhakammaṭṭhānānantaraṃ. Anussatīsūti anussatikammaṭṭhānesu.",
  "anya-e0103n:727_1": "“Anu anu sati anussatī”ti imamatthaṃ dassetuṃ “punappunaṃ uppajjanato”ti vatvā na",
  "anya-e0103n:727_2": "ettha anu-saddayogena sati-saddo atthantaravācakoti dassetuṃ “satiyeva anussatī”ti",
  "anya-e0103n:727_3": "vuttaṃ. Tena nāyamanu-saddo “upalabbhatī”tiādīsu upa-saddo viya anatthako, nāpi “sañjānanaṃ",
  "anya-e0103n:727_4": "pajānana”ntiādīsu saṃ-saddādayo viya atthantaradīpakoti dasseti. “Pavattitabbaṭṭhānamhiyeva",
  "anya-e0103n:727_5": "vā pavattattā”ti iminā ca anussatiyā anussaritabbānurūpatā vuttā hotīti pavattakasseva",
  "anya-e0103n:727_6": "anurūpataṃ dassetuṃ “kulaputtassa anurūpā”ti vuttaṃ, saddhāpabbajitassa vā kulaputtassa.",
  "anya-e0103n:727_7": "Anurūpatā nāma pavattitabbaṭṭhānassa anurūpatāya eva hotīti pavattakasseva anurūpatā",
  "anya-e0103n:727_8": "vuttā, na ubhayassa. Anurūpāti ca yuttāti attho. Buddhanti ye guṇe upādāya bhagavati",
  "anya-e0103n:727_9": "“buddho”ti paññatti, te guṇe ekajjhaṃ gahetvā vuttaṃ. Tenāha “buddhaguṇārammaṇāya",
  "anya-e0103n:727_10": "satiyā etamadhivacana”nti. Ārabbhāti ālambitvā. Dhammanti pariyattidhammena saddhiṃ",
  "anya-e0103n:727_11": "navavidhampi lokuttaradhammaṃ. Nanu ca nibbānaṃ visuṃ kammaṭṭhānabhāvena vakkhati?",
  "anya-e0103n:727_12": "Kiñcāpi vakkhati, dhammabhāvasāmaññena pana maggaphalehi saddhiṃ idha pāḷiyā saṅgahitattā",
  "anya-e0103n:727_13": "tassāpi dhammānussatikammaṭṭhāne gahaṇaṃ daṭṭhabbaṃ, asaṅkhatāmatādibhāvena pana",
  "anya-e0103n:727_14": "maggaphalehi visiṭṭhatāya tassa visuṃ kammaṭṭhānabhāvena gahaṇaṃ kataṃ. Sīlānussatiādīnaṃ",
  "anya-e0103n:727_15": "pana tissannaṃ anussatīnaṃ visuṃ kammaṭṭhānabhāvena gahaṇaṃ yogāvacarassa attano",
  "anya-e0103n:727_16": "eva sīlassa cāgassa saddhādīnañca anussatiṭṭhānabhāvena gahetabbattā. Rūpakāyaṃ gatāti",
  "anya-e0103n:727_17": "attano karajakāyaṃ ārabbha ārammaṇakaraṇavasena pavattā. Kāyeti kāye visayabhūte.",
  "anya-e0103n:727_18": "Koṭṭhāsanimittārammaṇāyāti kesādikoṭṭhāsesu paṭikkūlanimittārammaṇāya. Ito purimāsu",
  "anya-e0103n:727_19": "sattasu anussatīsu natthi nimittuppatti, idha atthīti dassanatthaṃ nimitta-ggahaṇaṃ.",
  "anya-e0103n:727_20": "Tathā assāsapassāsanimittārammaṇāyāti etthāpi. Upasamanti sabbasaṅkhārūpasamaṃ, nibbānanti attho.",
  "anya-e0103n:728_0": "124. Avecca buddhaguṇe yāthāvato ñatvā uppanno pasādo aveccappasādo, ariyamaggena",
  "anya-e0103n:728_1": "āgatappasādo, taṃsadisopi vā yo diṭṭhigatavātehi acalo asampakampiyo, tena samannāgatena.",
  "anya-e0103n:728_2": "Tādisassa buddhānussatibhāvanā ijjhati, na itarassa. Patirūpasenāsaneti yathāvuttaaṭṭhārasadosavajjite",
  "anya-e0103n:728_3": "pañcaṅgasamannāgate senāsane. Rahogatenāti rahasi gatena. Tena kāyavivekaṃ dasseti.",
  "anya-e0103n:728_4": "Paṭisallīnenāti nānārammaṇato paṭisallīnena, bahiddhā puthuttārammaṇato paṭikkamāpetvā",
  "anya-e0103n:728_5": "kammaṭṭhāne sallīnena, susiliṭṭhacittenāti attho. Evanti imāya pāḷiyā āgatanayena.",
  "anya-e0103n:729_0": "So bhagavāti ettha soti yo so samatiṃsa pāramiyo pūretvā sabbakilese bhañjitvā anuttaraṃ",
  "anya-e0103n:729_1": "sammāsambodhiṃ abhisambuddho devānaṃ atidevo brahmānaṃ atibrahmā lokanātho bhāgyavantatādīhi",
  "anya-e0103n:729_2": "kāraṇehi sadevake loke “bhagavā”ti patthaṭakittisaddo, so. Bhagavāti idaṃ satthu",
  "anya-e0103n:729_3": "nāmakittanaṃ. Tathā hi vuttaṃ “bhagavāti netaṃ nāmaṃ mātarā kata”ntiādi. Parato pana",
  "anya-e0103n:729_4": "bhagavāti guṇakittanaṃ. Arahantiādīsu navasu ṭhānesu paccekaṃ itipi-saddaṃ yojetvā",
  "anya-e0103n:729_5": "buddhaguṇā anussaritabbāti dassento “itipi arahaṃ…pe… itipi bhagavāti anussaratī”ti",
  "anya-e0103n:729_6": "āha. “Itipetaṃ bhūtaṃ itipetaṃ taccha”ntiādīsu viya iti-saddo āsannapaccakkhakaraṇattho,",
  "anya-e0103n:729_7": "pi-saddo sampiṇḍanattho. Tena nesaṃ bahubhāvo dīpito, tāni ca guṇasallakkhaṇakāraṇāni",
  "anya-e0103n:729_8": "bhāventena cittassa sammukhībhūtāni kātabbānīti dassento “iminā ca iminā ca kāraṇenāti vuttaṃ hotī”ti āha.",
  "anya-e0103n:730_0": "125. Dūratā nāma āsannatā viya upādāyupādāya vuccatīti paramukkaṃsagataṃ dūrabhāvaṃ",
  "anya-e0103n:730_1": "dassento “suvidūravidūre”ti āha, suṭṭhu vidūrabhāveneva vidūreti attho. Sā panassa",
  "anya-e0103n:730_2": "kilesato dūratā tesaṃ sabbaso pahīnattāti dassento āha “maggena kilesānaṃ viddhaṃsitattā”ti.",
  "anya-e0103n:730_3": "Nanu aññesampi khīṇāsavānaṃ te pahīnā evāti anuyogaṃ manasi katvā vuttaṃ “savāsanāna”nti.",
  "anya-e0103n:730_4": "Na hi bhagavantaṃ ṭhapetvā aññe saha vāsanāya kilese pahātuṃ sakkonti, etena aññehi",
  "anya-e0103n:730_5": "asādhāraṇaṃ bhagavato arahattanti dassitaṃ hoti. Kā panāyaṃ vāsanā nāma? Pahīnakilesassāpi",
  "anya-e0103n:730_6": "appahīnakilesassa payogasadisapayogahetubhūto kilesanihito sāmatthiyaviseso āyasmato",
  "anya-e0103n:730_7": "pilindavacchassa vasalasamudācāranimittaṃ viya. Kathaṃ pana “ārakā”ti vutte “kilesehī”ti",
  "anya-e0103n:730_8": "ayamattho labbhatīti? Sāmaññajotanāya visese avaṭṭhānato, visesatthinā ca visesassa",
  "anya-e0103n:730_9": "anupayojetabbato, “ārakāssa honti pāpakā akusalā dhammā”tiādīni suttapadānettha udāharitabbāni.",
  "anya-e0103n:730_10": "Ārakāti cettha ā-kārassa rassattaṃ, ka-kārassa ca ha-kāraṃ, sānusāraṃ katvā niruttinayena",
  "anya-e0103n:730_11": "“araha”nti padasiddhi veditabbā. Vuttamevatthaṃ sukhaggahaṇatthaṃ “so tato ārakā",
  "anya-e0103n:730_12": "nāmā”ti gāthābandhamāha. Tattha samañjanasīlo samaṅgī, na samaṅgitā asamaṅgitā asamannāgamo asahavuttitā.",
  "anya-e0103n:731": "126. Anatthacaraṇena kilesā eva arayoti kilesārayo. “Arīnaṃ hatattā arihā”ti vattabbe niruttinayena “araha”nti vuttaṃ.",
  "anya-e0103n:732_0": "127. Yañcetaṃ saṃsāracakkanti sambandho. Rathacakkassa nābhi viya mūlāvayavabhūtaṃ",
  "anya-e0103n:732_1": "anto, bahi ca samavaṭṭhitaṃ avijjābhavataṇhāmayaṃ dvayanti vuttaṃ “avijjābhavataṇhāmayanābhī”ti.",
  "anya-e0103n:732_2": "Nābhiyā, nemiyā ca sambandhā arasadisā paccayaphalabhūtehi avijjātaṇhājarāmaraṇehi",
  "anya-e0103n:732_3": "sambandhā puññādisaṅkhārāti vuttaṃ “puññādiabhisaṅkhārāra”nti. Tattha tattha bhave",
  "anya-e0103n:732_4": "pariyantabhāvena pākaṭaṃ jarāmaraṇanti taṃ nemiṭṭhāniyaṃ katvā āha “jarāmaraṇanemī”ti.",
  "anya-e0103n:732_5": "Yathā ca rathacakkapavattiyā padhānakāraṇaṃ akkho, evaṃ saṃsāracakkapavattiyā āsavasamudayoti",
  "anya-e0103n:732_6": "āha “āsavasamudayamayena akkhena vijjhitvā”ti. Āsavā eva avijjādīnaṃ kāraṇattā āsavasamudayo.",
  "anya-e0103n:732_7": "Yathāha “āsavasamudayā avijjāsamudayo”ti. Vipākakaṭattārūpappabhedo kāmabhavādiko",
  "anya-e0103n:732_8": "tibhavo eva ratho, tasmiṃ tibhavarathe. Attano paccayehi samaṃ, sabbaso vā ādito",
  "anya-e0103n:732_9": "paṭṭhāya yojitanti samāyojitaṃ. Ādirahitaṃ kālaṃ pavattatīti katvā anādikālappavattaṃ.",
  "anya-e0103n:733": "“Khandhānañca paṭipāṭi, dhātuāyatanāna ca;",
  "anya-e0103n:734": "Abbocchinnaṃ vattamānā, ‘saṃsāro’ti pavuccatī”ti. –",
  "anya-e0103n:735_0": "Evaṃ vuttasaṃsārova saṃsāracakkaṃ. Anenāti bhagavatā. Bodhimaṇḍeti bodhisaṅkhātassa",
  "anya-e0103n:735_1": "ñāṇassa maṇḍabhāvappatte ṭhāne, kāle vā. Vīriyapādehīti saṃkilesavodānapakkhiyesu",
  "anya-e0103n:735_2": "sannirumbhanasannikkhipanakiccatāya dvidhā pavattehi attano vīriyasaṅkhātehi pādehi.",
  "anya-e0103n:735_3": "Sīlapathaviyanti patiṭṭhaṭṭhena sīlameva pathavī, tassaṃ. Patiṭṭhāyāti sampādanavasena",
  "anya-e0103n:735_4": "patiṭṭhahitvā. Saddhāhatthenāti anavajjadhammādānasādhanato saddhāva hattho, tena.",
  "anya-e0103n:735_5": "Kammakkhayakaranti kāyakammādibhedassa sabbassapi kammassa khayakaraṇato kammakkhayakaraṃ.",
  "anya-e0103n:735_6": "Ñāṇapharasunti samādhisilāyaṃ sunisitamaggañāṇapharasuṃ gahetvā.",
  "anya-e0103n:736_0": "128. Evaṃ “arānaṃ hatattā”ti ettha vuttaaraghāte saṃsāraṃ cakkaṃ viya cakkanti gahetvā",
  "anya-e0103n:736_1": "atthayojanaṃ katvā idāni paṭiccasamuppādadesanākkamenapi taṃ dassetuṃ “atha vā”tiādi",
  "anya-e0103n:736_2": "vuttaṃ. Tattha anamataggaṃ saṃsāravaṭṭanti anu anu amataggaṃ aviññātakoṭikaṃ saṃsāramaṇḍalaṃ.",
  "anya-e0103n:736_3": "Sesā dasa dhammā saṅkhārādayo jātipariyosānā arā. Kathaṃ? Nābhiyā avijjāya mūlato,",
  "anya-e0103n:736_4": "nemiyā jarāmaraṇena antato sambandhattāti dassento āha “avijjāmūlakattā jarāmaraṇapariyantattā",
  "anya-e0103n:736_5": "cā”ti. Dukkhādīsūti dukkhasamudayanirodhamaggesu. Tattha dukkhe aññāṇaṃ tadantogadhattā,",
  "anya-e0103n:736_6": "tappaṭicchādanato ca, sesesu paṭicchādanatova. Dukkhanti cettha dukkhaṃ ariyasaccaṃ",
  "anya-e0103n:736_7": "adhippetanti taṃ kāmabhavādivasena tidhā bhinditvā tathā tappaṭicchādikaṃ avijjaṃ,",
  "anya-e0103n:736_8": "avijjādipaccaye tīsu bhavesu saṅkhārādike ca paṭipāṭiyā dassento “kāmabhave ca avijjā”tiādimāha.",
  "anya-e0103n:736_9": "Tattha kāmabhave avijjāti kāmabhave ādīnavappaṭicchādikā avijjā. Rūpabhave arūpabhave",
  "anya-e0103n:736_10": "avijjāti etthāpi eseva nayo. Kāmabhave saṅkhārānanti kāmabhūmipariyāpannānaṃ saṅkhārānaṃ,",
  "anya-e0103n:736_11": "kāmabhave vā nipphādetabbā ye saṅkhārā, tesaṃ kāmabhavūpapattinibbattakasaṅkhārānanti",
  "anya-e0103n:736_12": "attho. Paccayo hotīti puññābhisaṅkhārānaṃ tāva ārammaṇapaccayena ceva upanissayapaccayena",
  "anya-e0103n:736_13": "cāti dvidhā paccayo hoti. Apuññābhisaṅkhāresu sahajātassa sahajātādivasena, asahajātassa",
  "anya-e0103n:736_14": "anantarasamanantarādivasena, nānantarassa pana ārammaṇavasena ceva upanissayavasena",
  "anya-e0103n:736_15": "ca paccayo hoti. Arūpabhave saṅkhārānanti āneñjābhisaṅkhārānaṃ. Paccayo hoti upanissayavaseneva.",
  "anya-e0103n:736_16": "Imasmiṃ panatthe ettha vitthāriyamāne atippapañco hoti, sayameva ca parato āgamissatīti",
  "anya-e0103n:736_17": "na naṃ vitthārayāma.",
  "anya-e0103n:737_0": "Tiṇṇaṃ āyatanānanti cakkhusotamanāyatanānaṃ. Ekassāyatanassāti manāyatanassa. Iminā",
  "anya-e0103n:737_1": "nayena phassādīnampi vibhāgo veditabbo. Tattha tattha sā sā taṇhāti rūpataṇhādibhedā",
  "anya-e0103n:737_2": "tattha tattha kāmabhavādīsu uppajjanakā taṇhā.",
  "anya-e0103n:738_0": "Taṇhādimūlikā kathā atisaṃkhittāti taṃ, upādānabhave ca vibhajitvā vitthāretvā dassetuṃ",
  "anya-e0103n:738_1": "“katha”ntiādi vuttaṃ. Tattha “kāme paribhuñjissāmī”ti iminā kāmataṇhāpavattimāha.",
  "anya-e0103n:738_2": "Tathā “saggasampattiṃ anubhavissāmī”tiādīhi. Sā pana taṇhā yasmā bhusamādānavasena",
  "anya-e0103n:738_3": "pavattamānā kāmupādānaṃ nāma hoti, tasmā vuttaṃ “kāmupādānapaccayā”ti. Tathevāti",
  "anya-e0103n:738_4": "kāmupādānapaccayā eva.",
  "anya-e0103n:739_0": "Brahmalokasampattinti rūpībrahmaloke sampattiṃ. “Sabbepi tebhūmakā dhammā kāmanīyaṭṭhena",
  "anya-e0103n:739_1": "kāmā”ti vacanato bhavarāgopi kāmupādānamevāti katvā “kāmupādānapaccayā eva mettaṃ",
  "anya-e0103n:739_2": "bhāvetī”tiādi vuttaṃ. Sesupādānamūlikāsupīti etthāyaṃ yojanā – idhekacco “natthi",
  "anya-e0103n:739_3": "paro loko”ti natthikadiṭṭhiṃ gaṇhāti, so diṭṭhupādānapaccayā kāyena duccaritaṃ caratītiādi",
  "anya-e0103n:739_4": "vuttanayena yojetabbaṃ. Aparo “asukasmiṃ sampattibhave attā ucchijjatī”ti ucchedadiṭṭhiṃ",
  "anya-e0103n:739_5": "gaṇhāti, so tatrūpapattiyā kāyena sucaritaṃ caratītiādi vuttanayeneva yojetabbaṃ.",
  "anya-e0103n:739_6": "Aparo “rūpī manomayo hutvā attā ucchijjatī”ti rūpūpapattiyā maggaṃ bhāveti. Bhāvanāpāripūriyāti",
  "anya-e0103n:739_7": "sabbaṃ vuttanayeneva veditabbaṃ. Aparo “arūpabhave uppajjitvā attā ucchijjatī”ti",
  "anya-e0103n:739_8": "arūpūpapattiyā maggaṃ bhāveti. Bhāvanāpāripūriyāti sabbaṃ vuttanayeneva veditabbaṃ.",
  "anya-e0103n:739_9": "Etāhiyeva attavādupādānamūlikāpi yojanā saṃvaṇṇitāti daṭṭhabbaṃ. Evaṃ diṭṭhadhammanibbānavādavasenāpi",
  "anya-e0103n:739_10": "yojanā veditabbā. Aparo “sīlena suddhī”ti “asuddhimaggaṃ suddhimaggo”ti parāmasanto",
  "anya-e0103n:739_11": "sīlabbatupādānapaccayā kāyena duccaritaṃ caratītiādinā sabbaṃ vuttanayeneva yojetabbaṃ.",
  "anya-e0103n:740_0": "Idāni yvāyaṃ saṃsāracakkaṃ dassentena “kāmabhave avijjā kāmabhave saṅkhārānaṃ paccayo",
  "anya-e0103n:740_1": "hotī”tiādinā avijjādīnaṃ paccayabhāvo, saṅkhārādīnaṃ paccayuppannabhāvo ca dassito,",
  "anya-e0103n:740_2": "tameva paṭisambhidāmaggapāḷiṃ ānetvā nigamanavasena dassento “evaṃ aya”ntiādimāha.",
  "anya-e0103n:740_3": "Tattha yathā saṅkhārā hetunibbattā, evaṃ avijjāpi kāmāsavādinā sahetukā evāti āha",
  "anya-e0103n:740_4": "“ubhopete hetusamuppannā”ti. Paccayapariggaheti nāmarūpassa paccayānaṃ avijjādīnaṃ",
  "anya-e0103n:740_5": "paricchijja gahaṇe, nipphādetabbe bhummaṃ. Paññāti kaṅkhāvitaraṇavisuddhisaṅkhātā",
  "anya-e0103n:740_6": "pakārato jānanā. Dhammaṭṭhitiñāṇanti paṭiccasamuppādāvabodho. Idañca dhammaṭṭhitiñāṇaṃ",
  "anya-e0103n:740_7": "yasmā addhāttaye kaṅkhāmalavitaraṇavasena pavattati, tasmā “atītampi addhāna”ntiādi",
  "anya-e0103n:740_8": "vuttaṃ. Eteneva nayenāti etena “avijjā hetū”tiādinā avijjāyaṃ vuttena nayena. “Saṅkhārā",
  "anya-e0103n:740_9": "hetu, viññāṇaṃ hetusamuppanna”ntiādinā sabbapadāni vitthāretabbāni.",
  "anya-e0103n:741_0": "Saṃkhippanti ettha avijjādayo, viññāṇādayo cāti saṅkhepo, hetu, vipāko ca. Hetu vipākoti",
  "anya-e0103n:741_1": "vā saṃkhippatīti saṅkhepo, avijjādayo viññāṇādayo ca. Saṅkhepabhāvasāmaññena pana",
  "anya-e0103n:741_2": "ekavacanaṃ katanti daṭṭhabbaṃ. Te pana saṅkhepā atīte hetu, etarahi vipāko, etarahi",
  "anya-e0103n:741_3": "hetu, āyatiṃ vipākoti evaṃ kālavibhāgena cattāro jātā. Tenāha “purimasaṅkhepo cettha",
  "anya-e0103n:741_4": "atīto addhā”tiādi. Saṅkhepa-saddo vā bhāgādhivacananti atīto hetubhāgo paṭhamo saṅkhepo.",
  "anya-e0103n:741_5": "Esa nayo sesesupi. Taṇhupādānabhavā gahitāva honti kilesakammabhāvasāmaññato, tehi",
  "anya-e0103n:741_6": "vinā avijjāsaṅkhārānaṃ sakiccākaraṇato ca. Kammaṃ taṇhā ca tassa sahakārīkāraṇaṃ",
  "anya-e0103n:741_7": "hutvā vaṭṭanatthena kammavaṭṭaṃ.",
  "anya-e0103n:742_0": "Viññāṇanāmarūpasaḷāyatanaphassavedanānaṃ jātijarābhaṅgāvatthā “jātijarāmaraṇa”nti",
  "anya-e0103n:742_1": "vuttāti āha “jātijarāmaraṇāpadesena viññāṇādīnaṃ niddiṭṭhattā”ti. Imeti viññāṇādayo.",
  "anya-e0103n:742_2": "Āyatiṃ vipākavaṭṭaṃ paccuppannahetuto bhāvīnaṃ anāgatānaṃ gahitattā. Teti avijjādayo.",
  "anya-e0103n:742_3": "Ākāratoti sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi",
  "anya-e0103n:742_4": "pakāsīyantīti ākārā, atītahetuādīnaṃ vā pakārā ākārā, tato ākārato. Vīsatividhā honti",
  "anya-e0103n:742_5": "atītehetupañcakādibhedato.",
  "anya-e0103n:743_0": "Saṅkhāraviññāṇānaṃ antarā eko sandhīti hetuto phalassa avicchedappavattibhāvato hetuphalasambandhabhūto",
  "anya-e0103n:743_1": "eko sandhi. Tathā bhavajātīnamantarā. Vedanātaṇhānamantarā pana phalato hetuno avicchedappavattibhāvato",
  "anya-e0103n:743_2": "phalahetusambandhabhūto eko sandhi. Phalabhūtopi hi dhammo aññassa hetusabhāvassa",
  "anya-e0103n:743_3": "dhammassa paccayo hotīti.",
  "anya-e0103n:744_0": "Itīti vuttappakāraparāmasanaṃ. Tenāha “catusaṅkhepa”ntiādi. Sabbākāratoti idha vuttehi,",
  "anya-e0103n:744_1": "avuttehi ca paṭiccasamuppādavibhaṅge, anantanayasamantapaṭṭhānādīsu ca āgatehi sabbehi",
  "anya-e0103n:744_2": "ākārehi. Jānātīti avabujjhati. Passatīti dassanabhūtena ñāṇacakkhunā paccakkhato",
  "anya-e0103n:744_3": "passati. Aññāti paṭivijjhatīti tesaṃyeva vevacanaṃ. Tanti taṃ jānanaṃ. Ñātaṭṭhenāti",
  "anya-e0103n:744_4": "yathāsabhāvato jānanaṭṭhena. Pajānanaṭṭhenāti aniccādīhi pakārehi paṭivijjhanaṭṭhena.",
  "anya-e0103n:745_0": "Idāni yadatthamidaṃ bhavacakkaṃ idhānītaṃ, taṃ dassetuṃ “iminā”tiādi vuttaṃ. Tattha",
  "anya-e0103n:745_1": "te dhammeti te avijjādike dhamme. Yathābhūtaṃ ñatvāti mahāvajirañāṇena yāthāvato",
  "anya-e0103n:745_2": "jānitvā. Nibbindanto balavavipassanāya virajjanto vimuccanto ariyamaggehi are hanīti",
  "anya-e0103n:745_3": "yojanā. Tattha yadā bhagavā virajjati vimuccati, tadā are hanati nāma. Tato paraṃ",
  "anya-e0103n:745_4": "pana abhisambuddhakkhaṇaṃ gahetvā vuttaṃ “hani vihani viddhaṃsesī”ti.",
  "anya-e0103n:746_0": "129. Cakkavattino acetane cakkaratane uppanne tattheva loko pūjaṃ karoti, aññattha",
  "anya-e0103n:746_1": "pūjāvisesā pacchijjanti, kimaṅgaṃ pana sammāsambuddhe uppanneti dassento “uppanne",
  "anya-e0103n:746_2": "tathāgate”tiādimāha. Ko pana vādo aññesaṃ pūjāvisesānanti yathāvuttato aññesaṃ amahesakkhehi",
  "anya-e0103n:746_3": "devamanussehi kariyamānānaṃ nātiuḷārānaṃ pūjāvisesānaṃ arahabhāve kā nāma kathā.",
  "anya-e0103n:746_4": "Atthānurūpanti arahattatthassa anurūpaṃ anvatthaṃ.",
  "anya-e0103n:747_0": "130. Asilokabhayenāti akittibhayena. Raho pāpaṃ karonti “mā naṃ koci jaññā”ti esa",
  "anya-e0103n:747_1": "bhagavā na kadāci karoti pāpahetūnaṃ bodhimaṇḍe eva suppahīnattā. Aparo nayo – ārakāti",
  "anya-e0103n:747_2": "arahaṃ, suvidūrabhāvatoicceva attho. Kuto pana suvidūrabhāvatoti? Ye abhāvitakāyā",
  "anya-e0103n:747_3": "abhāvitasīlā abhāvitacittā abhāvitapaññā, tato eva appahīnarāgadosamohā ariyadhammassa",
  "anya-e0103n:747_4": "akovidā ariyadhamme avinītā ariyadhammassa adassāvino appaṭipannā micchāpaṭipannā",
  "anya-e0103n:747_5": "ca, tato suvidūrabhāvato. Vuttañhetaṃ bhagavatā –",
  "anya-e0103n:748_0": "“Saṅghāṭikaṇṇecepi me, bhikkhave, bhikkhu gahetvā piṭṭhito piṭṭhito anubandho assa",
  "anya-e0103n:748_1": "pāde pādaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "anya-e0103n:748_2": "muṭṭhassati asampajāno asamāhito vibbhantacitto pākatindriyo. Atha kho so ārakāva",
  "anya-e0103n:748_3": "mayhaṃ, ahañca tassa. Taṃ kissa hetu? Dhammaṃ hi so, bhikkhave, bhikkhu na passati,",
  "anya-e0103n:748_4": "dhammaṃ apassanto maṃ na passatī”ti.",
  "anya-e0103n:749": "Yathāvuttapuggalā hi sacepi sāyaṃ pātaṃ satthu santikāvacarāva siyuṃ, na te tāvatā “satthu santikā”ti vattabbā, tathā satthāpi nesaṃ. Iti asappurisānaṃ ārakā dūreti arahaṃ.",
  "anya-e0103n:750": "“Sammā na paṭipajjanti, ye nihīnāsayā narā;",
  "anya-e0103n:751": "Ārakā tehi bhagavā, dūre tenārahaṃ mato”ti.",
  "anya-e0103n:752_0": "Tathā ārakāti arahaṃ, āsannabhāvatoti attho. Kuto pana āsannabhāvatoti? Ye bhāvitakāyā",
  "anya-e0103n:752_1": "bhāvitasīlā bhāvitacittā bhāvitapaññā, tato eva pahīnarāgadosamohā ariyadhammassa",
  "anya-e0103n:752_2": "kovidā ariyadhamme suvinītā ariyadhammassa dassāvino sammāpaṭipannā, tato āsannabhāvato.",
  "anya-e0103n:752_3": "Vuttampi cetaṃ bhagavatā –",
  "anya-e0103n:753_0": "“Yojanasate cepi me, bhikkhave, bhikkhu vihareyya, so ca hoti anabhijjhālu kāmesu",
  "anya-e0103n:753_1": "na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito",
  "anya-e0103n:753_2": "ekaggacitto saṃvutindriyo. Atha kho so santikeva mayhaṃ, ahañca tassa. Taṃ kissa",
  "anya-e0103n:753_3": "hetu? Dhammaṃ hi so, bhikkhave, bhikkhu passati, dhammaṃ passanto maṃ passatī”ti.",
  "anya-e0103n:754": "Tathārūpā hi puggalā satthu yojanasahassantarikāpi honti, na tāvatā te “satthu dūracārino”ti vattabbā, tathā satthāpi nesaṃ. Iti sappurisānaṃ ārakā āsanneti arahaṃ.",
  "anya-e0103n:755": "Ye sammā paṭipajjanti, suppaṇītādhimuttikā;",
  "anya-e0103n:756": "Ārakā tehi āsanne, tenāpi arahaṃ jino.",
  "anya-e0103n:757_0": "Ye ime rāgādayo pāpadhammā yasmiṃ santāne uppajjanti, tassa diṭṭhadhammikampi samparāyikampi",
  "anya-e0103n:757_1": "anatthaṃ āvahanti. Nibbānagāminiyā paṭipadāya ekaṃseneva ujuvipaccanīkabhūtā ca,",
  "anya-e0103n:757_2": "te attahitaṃ, parahitañca paripūretuṃ sammā paṭipajjantehi sādhūhi dūrato rahitabbā",
  "anya-e0103n:757_3": "pariccajitabbā pahātabbāti rahā nāma, te ca yasmā bhagavato bodhimūleyeva ariyamaggena",
  "anya-e0103n:757_4": "sabbaso pahīnā samucchinnā. Yathāha –",
  "anya-e0103n:758": "“Tathāgatassa kho, brāhmaṇa, rāgo pahīno doso moho, sabbepi pāpakā akusalā dhammā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā”ti.",
  "anya-e0103n:759": "Tasmā sabbaso na santi etassa rahāti arahoti vattabbe okārassa sānusāraṃ a-kārādesaṃ katvā “araha”nti vuttaṃ.",
  "anya-e0103n:760": "Pāpadhammā rahā nāma, sādhūhi rahitabbato;",
  "anya-e0103n:761": "Tesaṃ suṭṭhu pahīnattā, bhagavā arahaṃ mato.",
  "anya-e0103n:762_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto",
  "anya-e0103n:762_1": "khīṇāsavā, ye ca sekkhā appattamānasā anuttaraṃ yogakkhemaṃ patthayamānā viharanti,",
  "anya-e0103n:762_2": "ye ca parisuddhapayogā kalyāṇajjhāsayā saddhāsīlasutādiguṇasampannā puggalā, tehi",
  "anya-e0103n:762_3": "na rahitabbo na pariccajitabbo, te ca bhagavatāti arahaṃ. Tathā hi ariyapuggalā satthārā",
  "anya-e0103n:762_4": "diṭṭhadhammassa paccakkhakaraṇato satthu dhammasarīrena avirahitā eva honti. Yathāha āyasmā piṅgiyo –",
  "anya-e0103n:763": "“Passāmi naṃ manasā cakkhunāva,",
  "anya-e0103n:764": "Rattindivaṃ brāhmaṇa appamatto;",
  "anya-e0103n:765": "Namassamāno vivasemi rattiṃ,",
  "anya-e0103n:766": "Teneva maññāmi avippavāsaṃ.",
  "anya-e0103n:767": "“Saddhā ca pīti ca mano sati ca,",
  "anya-e0103n:768": "Nāpentime gotamasāsanamhā;",
  "anya-e0103n:769": "Yaṃ yaṃ disaṃ vajati bhūripañño,",
  "anya-e0103n:770": "Sa tena teneva natohamasmī”ti. ;",
  "anya-e0103n:771": "Teneva ca te aññaṃ satthāraṃ na uddisanti. Yathāha –",
  "anya-e0103n:772": "“Aṭṭhānametaṃ, bhikkhave, anavakāso, yaṃ diṭṭhisampanno puggalo aññaṃ satthāraṃ uddiseyyāti netaṃ ṭhānaṃ vijjatī”ti.",
  "anya-e0103n:773_0": "Kalyāṇaputhujjanāpi yebhuyyena satthari niccalasaddhā eva honti. Iti suppaṭipannehi",
  "anya-e0103n:773_1": "purisavisesehi avirahitabbato, tesañca avirahanato na santi etassa rahā pariccajanakā,",
  "anya-e0103n:773_2": "natthi vā etassa raho sādhūhi pariccajitabbatāti arahaṃ.",
  "anya-e0103n:774": "“Ye sacchikatasaddhammā, ariyā suddhagocarā;",
  "anya-e0103n:775": "Na tehi rahito hoti, nātho tenārahaṃ mato”ti.",
  "anya-e0103n:776_0": "Rahoti ca gamanaṃ vuccati, bhagavato ca nānāgatīsu paribbhamanasaṅkhātaṃ saṃsāre",
  "anya-e0103n:776_1": "gamanaṃ natthi kammakkhayakarena ariyamaggena bodhimūleyeva sabbaso sasambhārassa",
  "anya-e0103n:776_2": "kammavaṭṭassa viddhaṃsitattā. Yathāha –",
  "anya-e0103n:777": "“Yena devūpapatyassa, gandhabbo vā vihaṅgamo;",
  "anya-e0103n:778": "Yakkhattaṃ yena gaccheyyaṃ, manussattañca abbaje;",
  "anya-e0103n:779": "Te mayhaṃ āsavā khīṇā, viddhastā vinaḷīkatā”ti. ;",
  "anya-e0103n:780": "Evaṃ natthi etassa rahogamanaṃ gatīsu paccājātītipi arahaṃ.",
  "anya-e0103n:781": "Raho vā gamanaṃ yassa, saṃsāre natthi sabbaso;",
  "anya-e0103n:782": "Pahīnajātimaraṇo, arahaṃ sugato mato.",
  "anya-e0103n:783_0": "Pāsaṃsattā vā bhagavā arahaṃ. Akkharacintakā hi pasaṃsāyaṃ araha-saddaṃ vaṇṇenti.",
  "anya-e0103n:783_1": "Pāsaṃsabhāvo ca bhagavato anaññasādhāraṇo yathābhuccaguṇādhigato sadevake loke suppatiṭṭhito.",
  "anya-e0103n:783_2": "Tathā hesa anuttarena sīlena anuttarena samādhinā anuttarāya paññāya anuttarāya vimuttiyā",
  "anya-e0103n:783_3": "asamo asamasamo appaṭimo appaṭibhāgo appaṭipuggaloti evaṃ tasmiṃ tasmiṃ guṇe vibhajitvā",
  "anya-e0103n:783_4": "vuccamāne paṇḍitapurisehi devehi brahmehi bhagavatā vā pana pariyosāpetuṃ asakkuṇeyyarūpo.",
  "anya-e0103n:783_5": "Iti pāsaṃsattāpi bhagavā arahaṃ.",
  "anya-e0103n:784": "Guṇehi sadiso natthi, yasmā loke sadevake;",
  "anya-e0103n:785": "Tasmā pāsaṃsiyattāpi, arahaṃ dvipaduttamo.",
  "anya-e0103n:786": "Evaṃ sabbathāpi –",
  "anya-e0103n:787": "“Ārakā mandabuddhīnaṃ, ārakā ca vijānataṃ;",
  "anya-e0103n:788": "Rahānaṃ suppahīnattā, vidūnamaraheyyato;",
  "anya-e0103n:789": "Bhavesu ca rahābhāvā, pāsaṃsā arahaṃ jino”ti.",
  "anya-e0103n:790_0": "131. Sammāti aviparītaṃ. Sāmanti sayameva. Sambuddhoti hi ettha saṃ-saddo “saya”nti",
  "anya-e0103n:790_1": "etassa atthassa bodhako daṭṭhabbo. Sabbadhammānanti anavasesānaṃ ñeyyadhammānaṃ.",
  "anya-e0103n:790_2": "Kathaṃ panettha sabbadhammāvabodho labbhatīti? Ekadesassa aggahaṇato. Padesaggahaṇe",
  "anya-e0103n:790_3": "hi asati gahetabbassa nippadesatāva viññāyati yathā “dikkhito na dadātī”ti. Evañca",
  "anya-e0103n:790_4": "katvā atthavisesānapekkhā kattari eva buddhasaddasiddhi veditabbā kammavacanicchāya",
  "anya-e0103n:790_5": "abhāvato. “Sammā sāmaṃ buddhattā sammāsambuddho”ti ettakameva hi idha saddato labbhati,",
  "anya-e0103n:790_6": "“sabbadhammāna”nti pana atthato labbhamānaṃ gahetvā vuttaṃ. Na hi bujjhanakiriyā avisayā yujjati.",
  "anya-e0103n:791_0": "Idāni tassā visayaṃ “sabbadhamme”ti sāmaññato vuttaṃ vibhajitvā dassetuṃ “abhiññeyye",
  "anya-e0103n:791_1": "dhamme”tiādi vuttaṃ. Tattha abhiññeyyeti abhivisiṭṭhena ñāṇena jānitabbe. Ke pana",
  "anya-e0103n:791_2": "teti? Catusaccadhamme. Abhiññeyyato buddhoti abhiññeyyabhāvato bujjhi. Pubbabhāge",
  "anya-e0103n:791_3": "vipassanāpaññāya, adhigamakkhaṇe maggapaññāya, aparabhāge sabbaññutaññāṇādīhi aññāsīti",
  "anya-e0103n:791_4": "attho. Ito paresupi eseva nayo. Pariññeyye dhammeti dukkhaṃ ariyasaccamāha. Pahātabbeti",
  "anya-e0103n:791_5": "samudayapakkhiye. Sacchikātabbeti nibbānaṃ sandhāyāha. Bahuvacananiddeso pana sopādisesādikaṃ",
  "anya-e0103n:791_6": "pariyāyasiddhaṃ bhedaṃ gahetvā kato, uddeso vā ayaṃ catusaccadhammānanti. Tathā hi",
  "anya-e0103n:791_7": "vakkhati “cakkhuṃ dukkhasacca”ntiādi. Uddeso ca avinicchitatthaparicchedassa dhammassa",
  "anya-e0103n:791_8": "vasena karīyati. Uddesena hi uddisiyamānānaṃ dhammānaṃ atthitāmattaṃ vuccati, na",
  "anya-e0103n:791_9": "paricchedoti aparicchedena bahuvacanena vuttaṃ yathā “appaccayā dhammā, asaṅkhatā",
  "anya-e0103n:791_10": "dhammā”ti. Sacchikātabbeti vā phalavimuttīnampi gahaṇaṃ, na nibbānassevāti bahuvacananiddeso",
  "anya-e0103n:791_11": "kato. Evañca bhāvetabbeti ettha jhānānampi gahaṇaṃ daṭṭhabbaṃ.",
  "anya-e0103n:792_0": "Gāthāyaṃ bhāvetabbañcāti ettha ca-saddo avuttasamuccayattho, tena sacchikātabbassa",
  "anya-e0103n:792_1": "gahaṇaṃ veditabbaṃ. Tasmā buddhosmīti yasmā cattāri saccāni mayā buddhāni, saccavinimuttañca",
  "anya-e0103n:792_2": "kiñci ñeyyaṃ natthi, tasmā sabbampi ñeyyaṃ buddhosmi, abbhaññāsinti attho.",
  "anya-e0103n:793_0": "132. Evaṃ saccavasena sāmaññato vuttamatthaṃ dvārārammaṇehi saddhiṃ dvārappavattadhammehi,",
  "anya-e0103n:793_1": "khandhādīhi ca saccavaseneva vibhajitvā dassetuṃ “api cā”tiādi āraddhaṃ. Tattha mūlakāraṇabhāvenāti",
  "anya-e0103n:793_2": "santesupi avijjādīsu aññesu kāraṇesu tesampi mūlabhūtakāraṇabhāvena. Taṇhā hi kammassa",
  "anya-e0103n:793_3": "vicittabhāvahetuto, sahāyabhāvūpagamanato ca dukkhavicittatāya padhānakāraṇaṃ. Samuṭṭhāpikāti",
  "anya-e0103n:793_4": "uppādikā. Purimataṇhāti purimabhavasiddhā taṇhā. Ubhinnanti cakkhussa, taṃsamudayassa",
  "anya-e0103n:793_5": "ca. Appavattīti appavattinimittaṃ. Nirodhapajānanāti sacchikiriyābhisamayavasena",
  "anya-e0103n:793_6": "nirodhassa paṭivijjhanā. Ekekapaduddhārenāti “cakkhuṃ cakkhusamudayo”tiādinā ekekakoṭṭhāsaniddhāraṇena.",
  "anya-e0103n:793_7": "Taṇhāyapi pariññeyyabhāvasabbhāvato, upādānakkhandhantogadhattā ca dukkhasaccasaṅgahaṃ",
  "anya-e0103n:793_8": "dassetuṃ “rūpataṇhādayo cha taṇhākāyā”ti vuttaṃ.",
  "anya-e0103n:794_0": "Kasiṇānīti kasiṇajjhānāni. Dvattiṃsākārāti dvattiṃsa koṭṭhāsā, tadārammaṇajjhānāni",
  "anya-e0103n:794_1": "ca. Nava bhavāti kāmabhavādayo tayo, saññībhavādayo tayo, ekavokārabhavādayo tayoti",
  "anya-e0103n:794_2": "nava bhavā. Cattāri jhānānīti aggahitārammaṇavisesāni cattāri rūpāvacarajjhānāni,",
  "anya-e0103n:794_3": "vipākajjhānānaṃ vā etaṃ gahaṇaṃ. Ettha ca kusaladhammānaṃ upanissayabhūtā taṇhā samuṭṭhāpikā",
  "anya-e0103n:794_4": "purimataṇhāti veditabbā. Kiriyadhammānaṃ pana yattha te tassa attabhāvassa kāraṇabhūtā.",
  "anya-e0103n:795_0": "Anubuddhoti bujjhitabbadhammassa anurūpato buddho. Tenāti tasmā. Yasmā sāmaññato,",
  "anya-e0103n:795_1": "visesato ca ekekapaduddhārena sabbadhamme buddho, tasmā vuttaṃ. Kinti āha “sammā",
  "anya-e0103n:795_2": "sāmañca sabbadhammānaṃ buddhattā”ti, sabbassapi ñeyyassa sabbākārato aviparītaṃ sayameva",
  "anya-e0103n:795_3": "abhisambuddhattāti attho. Imināssa paropadesarahitassa sabbākārena sabbadhammāvabodhanasamatthassa",
  "anya-e0103n:795_4": "ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.",
  "anya-e0103n:796_0": "Nanu ca sabbaññutaññāṇato aññaṃ anāvaraṇañāṇaṃ, aññathā “cha asādhāraṇañāṇāni buddhañāṇānī”ti",
  "anya-e0103n:796_1": "vacanaṃ virujjheyyāti? Na virujjhati, visayapavattibhedavasena aññehi asādhāraṇabhāvadassanatthaṃ",
  "anya-e0103n:796_2": "ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya",
  "anya-e0103n:796_3": "sabbaññutaññāṇaṃ, tattha ca āvaraṇābhāvato nissaṅgacāramupādāya “anāvaraṇañāṇa”nti",
  "anya-e0103n:796_4": "vuttaṃ. Yathāha paṭisambhidāyaṃ “sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,",
  "anya-e0103n:796_5": "tattha āvaraṇaṃ natthīti anāvaraṇañāṇa”ntiādi. Tasmā natthi nesaṃ atthato bhedo,",
  "anya-e0103n:796_6": "ekantena cetaṃ evamicchitabbaṃ. Aññathā sabbaññutānāvaraṇañāṇānaṃ sādhāraṇatā, asabbadhammārammaṇatā",
  "anya-e0103n:796_7": "ca āpajjeyya. Na hi bhagavato ñāṇassa aṇumattampi āvaraṇaṃ atthi, anāvaraṇañāṇassa",
  "anya-e0103n:796_8": "ca asabbadhammārammaṇabhāve yattha taṃ na pavattati, tatthāvaraṇasabbhāvato anāvaraṇabhāvoyeva",
  "anya-e0103n:796_9": "na siyā. Atha vā pana hotu aññameva anāvaraṇañāṇaṃ sabbaññutaññāṇato, idha pana sabbattha",
  "anya-e0103n:796_10": "appaṭihatavuttitāya anāvaraṇañāṇanti sabbaññutaññāṇameva adhippetaṃ. Tassa cādhigamena",
  "anya-e0103n:796_11": "bhagavā “sabbaññū, sabbavidū, sammāsambuddho”ti ca vuccati na sakiṃyeva sabbadhammāvabodhato.",
  "anya-e0103n:796_12": "Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā",
  "anya-e0103n:796_13": "mūle saha sabbaññutaññāṇassa paṭilābhā sacchikā paññatti yadidaṃ “buddho”ti. Sabbadhammāvabodhanasamatthañāṇasamadhigamena",
  "anya-e0103n:796_14": "hi bhagavato santāne anavasesadhamme paṭivijjhituṃ samatthatā ahosīti.",
  "anya-e0103n:797_0": "Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu",
  "anya-e0103n:797_1": "kamenāti? Kiñcettha – yadi tāva sakiṃyeva sabbasmiṃ visaye pavattati, atītānāgatapaccuppannaajjhattabahiddhādibhedabhinnānaṃ",
  "anya-e0103n:797_2": "saṅkhatadhammānaṃ, asaṅkhatasammutidhammānañca ekajjhaṃ upaṭṭhāne dūrato cittapaṭaṃ",
  "anya-e0103n:797_3": "pekkhantassa viya paṭivibhāgenāvabodho na siyā, tathā ca sati “sabbe dhammā anattā”ti",
  "anya-e0103n:797_4": "vipassantānaṃ anattākārena viya sabbadhammā anirūpitarūpena bhagavato ñāṇassa visayā",
  "anya-e0103n:797_5": "hontīti āpajjati. Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ",
  "anya-e0103n:797_6": "buddhānaṃ ñāṇaṃ pavattati, tena te ‘sabbavidū’ti vuccanti, evañca katvā ‘caraṃ samāhito",
  "anya-e0103n:797_7": "nāgo, tiṭṭhantopi samāhito’ti idampi vacanaṃ suvuttaṃ hotī”ti vadanti, tesampi vuttadosānātivatti,",
  "anya-e0103n:797_8": "ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva",
  "anya-e0103n:797_9": "bhagavato ñāṇaṃ siyā. Tasmā sakiṃyeva ñāṇaṃ pavattatīti na yujjati.",
  "anya-e0103n:798_0": "Atha kamena sabbasmiṃ visaye ñāṇaṃ pavattati? Evampi na yujjati. Na hi jātibhūmisabhāvādivasena,",
  "anya-e0103n:798_1": "disādesakālādivasena ca anekabhedabhinne ñeyye kamena gayhamāne tassa anavasesapaṭivedho",
  "anya-e0103n:798_2": "sambhavati, apariyantabhāvato ñeyyassa. Ye pana “atthassa avisaṃvādanato ñeyyassa",
  "anya-e0103n:798_3": "ekadesaṃ paccakkhaṃ katvā ‘sesepi eva’nti adhimuccitvā vavatthāpanena sabbaññū bhagavā,",
  "anya-e0103n:798_4": "tañca ñāṇaṃ na anumānikaṃ saṃsayābhāvato. Saṃsayānubaddhaṃ hi loke anumānañāṇa”nti",
  "anya-e0103n:798_5": "vadanti, tesampi taṃ na yuttaṃ. Sabbassa hi appaccakkhabhāve atthāvisaṃvādanena ñeyyassa",
  "anya-e0103n:798_6": "ekadesaṃ paccakkhaṃ katvā “sesepi eva”nti adhimuccitvā vavatthāpanassa asambhavato.",
  "anya-e0103n:798_7": "Yañhi taṃ sesaṃ, taṃ appaccakkhanti.",
  "anya-e0103n:799_0": "Atha tampi paccakkhaṃ, tassa sesabhāvo eva na siyāti? Sabbametaṃ akāraṇaṃ. Kasmā?",
  "anya-e0103n:799_1": "Avisayavicāraṇabhāvato. Vuttaṃ hetaṃ bhagavatā “buddhavisayo, bhikkhave, acinteyyo",
  "anya-e0103n:799_2": "na cintetabbo. Yo cinteyya, ummādassa vighātassa bhāgī assā”ti. Idaṃ panettha sanniṭṭhānaṃ",
  "anya-e0103n:799_3": "– yaṃkiñci bhagavatā ñātuṃ icchitaṃ sakalaṃ, ekadeso vā, tattha appaṭihatavuttitāya",
  "anya-e0103n:799_4": "paccakkhato ñāṇaṃ pavattati, niccasamādhānañca vikkhepābhāvato. Ñātuṃ icchitassa",
  "anya-e0103n:799_5": "ca sakalassa avisayabhāve tassa ākaṅkhappaṭibaddhavuttitā na siyā, ekanteneva sā",
  "anya-e0103n:799_6": "icchitabbā “sabbe dhammā buddhassa bhagavato āvajjanappaṭibaddhā ākaṅkhappaṭibaddhā",
  "anya-e0103n:799_7": "manasikārappaṭibaddhā cittuppādappaṭibaddhā”ti vacanato. Atītānāgatavisayampi bhagavato",
  "anya-e0103n:799_8": "ñāṇaṃ anumānāgamatakkaggahaṇavirahitattā paccakkhameva.",
  "anya-e0103n:800_0": "Nanu ca etasmiṃ pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya",
  "anya-e0103n:800_1": "anirūpitarūpena bhagavato ñāṇaṃ pavatteyyāti vuttadosānātivattiyevāti? Na, tassa",
  "anya-e0103n:800_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "anya-e0103n:800_3": "buddhānaṃ bhagavantānaṃ ñāṇassa acinteyyatā na siyā. Tasmā sakaladhammārammaṇampi",
  "anya-e0103n:800_4": "taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha",
  "anya-e0103n:800_5": "acinteyyaṃ. Vuttañhetaṃ “yāvatakaṃ ñeyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakaṃ",
  "anya-e0103n:800_6": "ñeyyaṃ. Ñeyyapariyantikaṃ ñāṇaṃ, ñāṇapariyantikaṃ ñeyya”nti. Evamekajjhaṃ, visuṃ,",
  "anya-e0103n:800_7": "sakiṃ, kamena vā icchānurūpaṃ sammā sāmañca sabbadhammānaṃ buddhattā sammāsambuddho.",
  "anya-e0103n:801_0": "133. Vijjāhīti ettha vindiyaṃ vindatīti vijjā, yāthāvato upalabbhatīti attho. Attano",
  "anya-e0103n:801_1": "vā paṭipakkhassa vijjhanaṭṭhena vijjā, tamokkhandhādikassa padālanaṭṭhenāti attho.",
  "anya-e0103n:801_2": "Tato eva attano visayassa viditakaraṇaṭṭhenapi vijjā. Sampannattāti samannāgatattā,",
  "anya-e0103n:801_3": "paripuṇṇattā vā, avikalattāti attho. Tissannaṃ, aṭṭhannaṃ ca vijjānaṃ tattha tattha",
  "anya-e0103n:801_4": "sutte gahaṇaṃ vineyyajjhāsayavasenāti daṭṭhabbaṃ. Satta saddhammā nāma saddhā hirī",
  "anya-e0103n:801_5": "ottappaṃ bāhusaccaṃ vīriyaṃ sati paññā ca. Ye sandhāya vuttaṃ “idha bhikkhu saddho",
  "anya-e0103n:801_6": "hotī”tiādi. Cattāri jhānānīti yāni kānici cattāri rūpāvacarajjhānāni.",
  "anya-e0103n:802_0": "Kasmā panettha sīlādayo pannaraseva “caraṇa”nti vuttāti codanaṃ sandhāyāha “imeyeva",
  "anya-e0103n:802_1": "hī”tiādi. Tena tesaṃ sikkhattayasaṅgahato nibbānupagamane ekaṃsato sādhanabhāvamāha.",
  "anya-e0103n:802_2": "Idāni tadatthasādhanāya āgamaṃ dassento “yathāhā”tiādimāha. Bhagavātiādi vuttassevatthassa",
  "anya-e0103n:802_3": "nigamanavasena vuttaṃ.",
  "anya-e0103n:803_0": "Nanu cāyaṃ vijjācaraṇasampadā sāvakesupi labbhatīti? Kiñcāpi labbhati, na pana tathā,",
  "anya-e0103n:803_1": "yathā bhagavatoti dassetuṃ “tattha vijjāsampadā”tiādi vuttaṃ. Caraṇadhammapariyāpannattā",
  "anya-e0103n:803_2": "karuṇābrahmavihārassa, so cettha mahaggatabhāvappattā sādhāraṇabhāvoti āha “caraṇasampadā",
  "anya-e0103n:803_3": "mahākāruṇikataṃ pūretvā ṭhitā”ti. Yathā sattānaṃ anatthaṃ parivajjetvā atthe niyojanaṃ",
  "anya-e0103n:803_4": "paññāya vinā na hoti, evaṃ nesaṃ atthānatthajānanaṃ satthu karuṇāya vinā na hotīti",
  "anya-e0103n:803_5": "ubhayampi ubhayattha sakiccakameva siyā. Yattha pana yassā padhānabhāvo, taṃ dassetuṃ",
  "anya-e0103n:803_6": "“so sabbaññutāyā”tiādi vuttaṃ. Tattha yathā taṃ vijjācaraṇasampannoti yathā aññopi",
  "anya-e0103n:803_7": "vijjācaraṇasampanno, tena vijjācaraṇasampannassevāyaṃ āveṇikā paṭipattīti dasseti.",
  "anya-e0103n:803_8": "Sā panāyaṃ satthu vijjācaraṇasampadā sāsanassa niyyānikatāya sāvakānaṃ sammāpaṭipattiyā",
  "anya-e0103n:803_9": "ekantakāraṇanti dassetuṃ “tenassā”tiādi vuttaṃ. Taṃ suviññeyyameva.",
  "anya-e0103n:804_0": "Ettha ca vijjāsampadāya satthu paññāmahattaṃ pakāsitaṃ hoti, caraṇasampadāya karuṇāmahattaṃ.",
  "anya-e0103n:804_1": "Tesu paññāya bhagavato dhammarajjappatti, karuṇāya dhammasaṃvibhāgo. Paññāya saṃsāradukkhanibbidā,",
  "anya-e0103n:804_2": "karuṇāya saṃsāradukkhasahanaṃ. Paññāya paradukkhaparijānanaṃ, karuṇāya paradukkhapatikārārambho.",
  "anya-e0103n:804_3": "Paññāya parinibbānābhimukhabhāvo, karuṇāya tadadhigamo. Paññāya sayaṃ taraṇaṃ, karuṇāya",
  "anya-e0103n:804_4": "paresaṃ tāraṇaṃ. Paññāya buddhabhāvasiddhi, karuṇāya buddhakiccasiddhi. Karuṇāya",
  "anya-e0103n:804_5": "vā bodhisattabhūmiyaṃ saṃsārābhimukhabhāvo, paññāya tattha anabhirati. Tathā karuṇāya",
  "anya-e0103n:804_6": "paresaṃ abhiṃsāpanaṃ, paññāya sayaṃ parehi abhāyanaṃ. Karuṇāya paraṃ rakkhanto attānaṃ",
  "anya-e0103n:804_7": "rakkhati, paññāya attānaṃ rakkhanto paraṃ rakkhati. Tathā karuṇāya aparantapo, paññāya",
  "anya-e0103n:804_8": "anattantapo. Tena attahitāya paṭipannādīsu catūsu puggalesu catutthapuggalabhāvo",
  "anya-e0103n:804_9": "siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo,",
  "anya-e0103n:804_10": "paññāya unnamābhāvo. Tathā karuṇāya sabbasattesu janitānuggaho paññānugatattā na",
  "anya-e0103n:804_11": "ca na sabbattha virattacitto, paññāya sabbadhammesu virattacitto karuṇānugatattā",
  "anya-e0103n:804_12": "na ca na sabbasattānuggahāya pavatto. Yathā hi karuṇā bhagavato sinehasokavirahitā,",
  "anya-e0103n:804_13": "evaṃ paññā ahaṃkāramamaṃkāravinimuttāti aññamaññavisodhitā paramavisuddhā guṇavisesā",
  "anya-e0103n:804_14": "vijjācaraṇasampadāhi pakāsitāti daṭṭhabbaṃ.",
  "anya-e0103n:805_0": "134. Gamanampi hi gatanti vuccati “gate ṭhite”tiādīsu. Sobhananti subhaṃ. Subhabhāvo",
  "anya-e0103n:805_1": "visuddhatāya, visuddhatā dosavigamenāti āha “parisuddhamanavajja”nti. Gamanañca nāma",
  "anya-e0103n:805_2": "bahuvidhanti idhādhippetaṃ gamanaṃ dassento “ariyamaggo”ti āha. So hi nibbānassa",
  "anya-e0103n:805_3": "gati adhigamoti katvā “gataṃ, gamana”nti ca vuccati. Idāni tasseva gahaṇe kāraṇaṃ",
  "anya-e0103n:805_4": "dassetuṃ “tena hesā”tiādi vuttaṃ. Khemaṃ disanti nibbānaṃ. Asajjamānoti paripanthābhāvena",
  "anya-e0103n:805_5": "sugatigamanepi asajjanto saṅgaṃ akaronto, pageva itarattha. Atha vā ekāsane nisīditvā",
  "anya-e0103n:805_6": "khippabhiññāvaseneva catunnampi maggānaṃ paṭiladdhabhāvato asajjamāno asajjanto gato.",
  "anya-e0103n:805_7": "Yaṃ gamanaṃ gacchanto sabbamanatthaṃ apaharati, sabbañca anuttaraṃ sampattiṃ āvahati,",
  "anya-e0103n:805_8": "tadeva sobhanaṃ nāma. Tena ca bhagavā gatoti āha “iti sobhanagamanattā sugato”ti",
  "anya-e0103n:805_9": "sobhanattho su-saddoti katvā.",
  "anya-e0103n:806_0": "Asundarānaṃ dukkhānaṃ saṅkhārappavattīnaṃ abhāvato accantasukhattā ekantato sundaraṃ",
  "anya-e0103n:806_1": "nāma asaṅkhatā dhātūti āha “sundarañcesa ṭhānaṃ gato amataṃ nibbāna”nti. Tenāha bhagavā",
  "anya-e0103n:806_2": "“nibbānaṃ paramaṃ sukha”nti. Sammāti suṭṭhu. Suṭṭhu gamanañca nāma paṭipakkhena anabhibhūtassa",
  "anya-e0103n:806_3": "gamananti āha “pahīne kilese puna apaccāgacchanto”ti. Idañca sikhāppattaṃ sammāgamanaṃ,",
  "anya-e0103n:806_4": "yāya āgamanīyapaṭipadāya siddhaṃ, sāpi sammāgamanamevāti evampi bhagavā sugatoti",
  "anya-e0103n:806_5": "dassetuṃ “sammā vā gato”tiādi vuttaṃ. Sammāpaṭipattiyāti sammāsambodhiyā sampāpane",
  "anya-e0103n:806_6": "aviparītapaṭipattiyā. “Sabbalokassa hitasukhameva karonto”ti etena mahābodhiyā paṭipadā",
  "anya-e0103n:806_7": "avibhāgena sabbasattānaṃ sabbadā hitasukhāvahabhāveneva pavattatīti dasseti. “Sassataṃ",
  "anya-e0103n:806_8": "ucchedanti ime ante anupagacchanto gato”ti etena paṭiccasamuppādagatiṃ dasseti. “Kāmasukhaṃ",
  "anya-e0103n:806_9": "attakilamathanti ime anupagacchanto gato”ti etena ariyamaggagatiṃ dasseti.",
  "anya-e0103n:807_0": "Tatrāti yuttaṭṭhāne yuttasseva bhāsane nipphādetabbe, sādhetabbe cetaṃ bhummaṃ. Abhūtanti",
  "anya-e0103n:807_1": "abhūtatthaṃ. Atthamukhena hi vācāya abhūtatā, bhūtatā vā. Atacchanti tasseva vevacanaṃ.",
  "anya-e0103n:807_2": "Abhūtanti vā asantaṃ avijjamānaṃ. Atacchanti atathākāraṃ aññathāsantaṃ. Anatthasañhitanti",
  "anya-e0103n:807_3": "diṭṭhadhammikena, samparāyikena vā anatthena sañhitaṃ, anatthāvahaṃ. Na atthoti anattho,",
  "anya-e0103n:807_4": "atthassa paṭipakkho, abhāvo ca, tena sañhitaṃ, pisuṇavācaṃ, samphappalāpañcāti attho.",
  "anya-e0103n:807_5": "Evamettha catubbidhassāpi vacīduccaritassa saṅgaho daṭṭhabbo. Ettha ca paṭhamā vācā",
  "anya-e0103n:807_6": "sīlavantaṃ “dussīlo”ti, acaṇḍālādimeva “caṇḍālo”tiādinā bhāsamānassa daṭṭhabbā. Dutiyā",
  "anya-e0103n:807_7": "dussīlaṃ “dussīlo”ti, caṇḍālādimeva “caṇḍālo”tiādinā avinayena bhāsamānassa. Tatiyā",
  "anya-e0103n:807_8": "nerayikādikassa nerayikādibhāvavibhāvanīkathā yathā “āpāyiko devadatto nerayiko”tiādikā.",
  "anya-e0103n:807_9": "Catutthī “vedavihitena yaññavidhinā pāṇātipātādikataṃ sugatiṃ āvahatī”ti lokassa",
  "anya-e0103n:807_10": "byāmohanakathā. Pañcamī bhūtena pesuññūpasaṃhārādikathā. Chaṭṭhā yuttappattaṭṭhāne",
  "anya-e0103n:807_11": "pavattitā dānasīlādikathā veditabbā. Evaṃ sammā gadattāti yathāvuttaṃ abhūtādiṃ vajjetvā",
  "anya-e0103n:807_12": "bhūtaṃ tacchaṃ atthasañhitaṃ piyaṃ manāpaṃ tato eva sammā suṭṭhu gadanato sugato",
  "anya-e0103n:807_13": "da-kārassa ta-kāraṃ katvā. Āpāthagamanamattena kassaci appiyampi hi bhagavato vacanaṃ",
  "anya-e0103n:807_14": "piyaṃ manāpameva atthasiddhiyā lokassa hitasukhāvahattā.",
  "anya-e0103n:808_0": "Apica sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ",
  "anya-e0103n:808_1": "ekantena tesaṃ hitasukhanipphādanato sobhanaṃ bhaddakaṃ. Tathā lakkhaṇānubyañjanapaṭimaṇḍitarūpakāyatāya",
  "anya-e0103n:808_2": "dutavilambitakhalitānukaḍḍhananippīḷanukkuṭikakuṭilākulatādidosarahitavilāsitarājahaṃsavasabhavāraṇamigarājagamanaṃ",
  "anya-e0103n:808_3": "kāyagamanaṃ, ñāṇagamanañca vipulanimmalakaruṇāsativīriyādiguṇavisesasahitaṃ abhinīhārato",
  "anya-e0103n:808_4": "yāva mahābodhi anavajjatāya, sattānaṃ hitasukhāvahatāya ca sobhanameva. Atha vā sayambhūñāṇena",
  "anya-e0103n:808_5": "sakalampi lokaṃ pariññābhisamayavasena parijānanto sammā gato avagatoti sugato. Tathā",
  "anya-e0103n:808_6": "lokasamudayaṃ pahānābhisamayavasena pajahanto anuppattidhammataṃ āpādento sammā gato",
  "anya-e0103n:808_7": "atītoti sugato. Lokanirodhaṃ nibbānaṃ sacchikiriyābhisamayavasena sammā gato adhigatoti",
  "anya-e0103n:808_8": "sugato. Lokanirodhagāminiṃ paṭipadaṃ bhāvanābhisamayavasena sammā gato paṭipannoti",
  "anya-e0103n:808_9": "sugato. Tathā yaṃ imassa sadevakassa lokassa diṭṭhaṃ sutaṃ mutaṃ viññātaṃ pattaṃ",
  "anya-e0103n:808_10": "pariyesitaṃ anuvicaritaṃ manasā, sabbaṃ taṃ hatthatale āmalakaṃ viya sammā paccakkhato",
  "anya-e0103n:808_11": "gato abbhaññāsīti sugato.",
  "anya-e0103n:809_0": "135. Sabbathāti sabbappakārena. Yo yo loko yathā yathā veditabbo, tathā tathā. Te",
  "anya-e0103n:809_1": "pana pakāre dassetuṃ “sabhāvato”tiādi vuttaṃ. Tattha sabhāvatoti dukkhasabhāvato.",
  "anya-e0103n:809_2": "Sabbo hi loko dukkhasabhāvo. Yathāha “saṃkhittena pañcupādānakkhandhā dukkhā”ti.",
  "anya-e0103n:809_3": "Samudayatoti yato so samudeti, tato taṇhādito. Nirodhatoti yattha so nirujjhati,",
  "anya-e0103n:809_4": "tato visaṅkhārato. Nirodhūpāyatoti yena vidhinā so nirodho pattabbo, tato ariyamaggato,",
  "anya-e0103n:809_5": "ito aññassa pakārassa abhāvā.",
  "anya-e0103n:810_0": "Iti “sabbathā lokaṃ avedī”ti vatvā tadatthasādhakaṃ suttaṃ dassento “yattha kho āvuso”tiādimāha.",
  "anya-e0103n:810_1": "Tattha “na jāyatī”tiādinā ujukaṃ jātiādīni paṭikkhipitvā “na cavati na upapajjatī”ti",
  "anya-e0103n:810_2": "padadvayena aparāparaṃ cavanupapajjanāni paṭikkhipati. Keci pana “na jāyatītiādi",
  "anya-e0103n:810_3": "gabbhaseyyakavasena vuttaṃ, itaraṃ opapātikavasenā”ti vadanti. Tanti jātiādirahitaṃ.",
  "anya-e0103n:810_4": "Gamanenāti padasā gamanena. Ñāteyyanti jānitabbaṃ. “Ñātāya”nti vā pāṭho, ñātā ayaṃ",
  "anya-e0103n:810_5": "nibbānatthikoti adhippāyo.",
  "anya-e0103n:811_0": "Kāmaṃ pādagamanena gantvā lokassantaṃ ñātuṃ, daṭṭhuṃ, pattuṃ vā na sakkā, apica parimitaparicchinnaṭṭhāne",
  "anya-e0103n:811_1": "taṃ paññāpetvā dassemīti dassento “apicā”tiādimāha. Tattha sasaññimhīti saññāsahite.",
  "anya-e0103n:811_2": "Tato eva samanake saviññāṇake. Aviññāṇake pana utusamuṭṭhānarūpasamudāyamatte paññāpetuṃ",
  "anya-e0103n:811_3": "na sakkāti adhippāyo. Lokanti khandhādilokaṃ. Lokanirodhanti tassa lokassa nirujjhanaṃ,",
  "anya-e0103n:811_4": "nibbānameva vā. Adesampi hi taṃ yesaṃ nirodho, tesaṃ vasena upacārato, desatopi niddisīyati",
  "anya-e0103n:811_5": "yathā “cakkhuṃ loke piyarūpaṃ sātarūpaṃ, etthesā taṇhā pahīyamānā pahīyati, ettha",
  "anya-e0103n:811_6": "nirujjhamānā nirujjhatī”ti.",
  "anya-e0103n:812_0": "Gamanenāti pākatikagamanena. Lokassantoti saṅkhāralokassa anto antakiriyāhetubhūtaṃ",
  "anya-e0103n:812_1": "nibbānaṃ. Kudācananti kadācipi. Apatvāti aggamaggena anadhigantvā. Pamocananti pamutti",
  "anya-e0103n:812_2": "nissaraṇaṃ. Tasmāti yasmā lokassantaṃ apatvā vaṭṭadukkhato mutti natthi, tasmā. Haveti",
  "anya-e0103n:812_3": "nipātamattaṃ. Lokavidūti sabhāvādito sabbaṃ lokaṃ jānanto. Sumedhoti sundarapañño.",
  "anya-e0103n:812_4": "Lokantagūti pariññābhisamayena lokaṃ viditvā pahānābhisamayena lokantagū. Maggabrahmacariyavāsassa",
  "anya-e0103n:812_5": "pariniṭṭhitattā vusitabrahmacariyo. Sabbesaṃ kilesānaṃ samitattā, catusaccadhammānaṃ",
  "anya-e0103n:812_6": "vā abhisamitattā samitāvī. Nāsīsati na pattheti. Yathā imaṃ lokaṃ, evaṃ parañca lokaṃ appaṭisandhikattā.",
  "anya-e0103n:813_0": "136. Evaṃ yadipi lokavidutā anavasesato dassitā sabhāvato dassitattā, loko pana ekadeseneva",
  "anya-e0103n:813_1": "vuttoti taṃ anavasesato dassetuṃ “apica tayo lokā”tiādi vuttaṃ. Tattha indriyabaddhānaṃ",
  "anya-e0103n:813_2": "khandhānaṃ samūho, santāno ca sattaloko. Rūpādīsu sattavisattatāya satto, lokīyanti",
  "anya-e0103n:813_3": "ettha kusalākusalaṃ, tabbipāko cāti lokoti. Anindriyabaddhānaṃ rūpādīnaṃ samūho,",
  "anya-e0103n:813_4": "santāno ca okāsaloko lokiyanti ettha tasā, thāvarā ca, tesañca okāsabhūtoti. Tadādhāratāya",
  "anya-e0103n:813_5": "hesa “bhājanaloko”tipi vuccati. Ubhayepi khandhā saṅkhāraloko paccayehi saṅkharīyanti,",
  "anya-e0103n:813_6": "lujjanti palujjanti cāti. Āhāraṭṭhitikāti paccayaṭṭhitikā, paccayāyattavuttikāti",
  "anya-e0103n:813_7": "attho. Paccayattho hettha āhāra-saddo “ayamāhāro anuppannassa vā kāmacchandassa uppādāyā”tiādīsu",
  "anya-e0103n:813_8": "viya. Evaṃ hi “sabbe sattā”ti iminā asaññasattāpi pariggahitā honti. Sā panāyaṃ āhāraṭṭhitikatā",
  "anya-e0103n:813_9": "nippariyāyato saṅkhāradhammo, na sattadhammoti āha “āhāraṭṭhitikāti āgataṭṭhāne saṅkhāraloko veditabbo”ti.",
  "anya-e0103n:814_0": "Yadi evaṃ “sabbe sattā”ti idaṃ kathanti? Puggalādhiṭṭhānā desanāti nāyaṃ doso. Yathā",
  "anya-e0103n:814_1": "aññatthāpi “ekadhamme, bhikkhave, bhikkhu sammā nibbindamāno sammā virajjamāno sammā",
  "anya-e0103n:814_2": "vimuccamāno sammā pariyantadassāvī sammadatthaṃ abhisamecca diṭṭheva dhamme dukkhassantakaro",
  "anya-e0103n:814_3": "hoti. Katamasmiṃ ekadhamme? Sabbe sattā āhāraṭṭhitikā”ti. Diṭṭhigatikānaṃ sassatādivasena",
  "anya-e0103n:814_4": "“attā, loko”ti ca parikappanā yebhuyyena sattavisayā, na saṅkhāravisayāti āha “sassato",
  "anya-e0103n:814_5": "lokoti vā asassato lokoti vā āgataṭṭhāne sattaloko veditabbo”ti.",
  "anya-e0103n:815_0": "Yāvatā candimasūriyā pariharantīti yattake ṭhāne candimasūriyā parivattanti paribbhamanti.",
  "anya-e0103n:815_1": "Disā bhanti virocamānāti tesaṃ paribbhamaneneva tā disā pabhassarā hutvā virocanti.",
  "anya-e0103n:815_2": "Tāva sahassadhā lokoti tattakaṃ sahassappakāro okāsaloko, sahassalokadhātuyoti attho.",
  "anya-e0103n:815_3": "“Tāva sahassavā”ti vā pāṭho.",
  "anya-e0103n:816_0": "Tampīti taṃ tividhampi lokaṃ. Tathā hissa sabbathāpi viditoti sambandho. Eko lokoti",
  "anya-e0103n:816_1": "“sabbe sattā āhāraṭṭhitikā”ti yāya puggalādhiṭṭhānāya kathāya sabbesaṃ saṅkhārānaṃ",
  "anya-e0103n:816_2": "paccayāyattavuttitā vuttā, tāya sabbo saṅkhāraloko eko ekavidho pakārantarassa abhāvato.",
  "anya-e0103n:816_3": "Dve lokātiādīsupi iminā nayena attho veditabbo. Nāma-ggahaṇena cettha nibbānassa",
  "anya-e0103n:816_4": "aggahaṇaṃ, tassa alokasabhāvattā. Nanu ca “āhāraṭṭhitikā”ti ettha paccayāyattavuttitāya",
  "anya-e0103n:816_5": "maggaphaladhammānampi lokatā āpajjatīti? Nāpajjati, pariññeyyānaṃ dukkhasaccadhammānaṃ",
  "anya-e0103n:816_6": "idha “loko”ti adhippetattā. Atha vā “na lujjati na palujjatī”ti yo gahito tathā na",
  "anya-e0103n:816_7": "hoti, so lokoti taṃgahaṇarahitānaṃ lokuttarānaṃ natthi lokatā. Upādānānaṃ ārammaṇabhūtā",
  "anya-e0103n:816_8": "khandhā upādānakkhandhā. Dasāyatanānīti dasa rūpāyatanāni.",
  "anya-e0103n:817_0": "Ettha ca “āhāraṭṭhitikā”ti paccayāyattavuttitāvacanena saṅkhārānaṃ aniccatā. Tāya",
  "anya-e0103n:817_1": "ca “yadaniccaṃ, taṃ dukkhaṃ. Yaṃ dukkhaṃ, tadanattā”ti vacanato dukkhānattatā ca",
  "anya-e0103n:817_2": "pakāsitā hontīti tīṇipi sāmaññalakkhaṇāni gahitāni. Nāmanti cattāro arūpino khandhā,",
  "anya-e0103n:817_3": "te ca atthato phassādayo. Rūpanti bhūtupādāyarūpāni, tāni ca atthato pathavīādayoti",
  "anya-e0103n:817_4": "aviseseneva salakkhaṇato saṅkhārā gahitā. Taggahaṇeneva ye tesaṃ visesā kusalādayo,",
  "anya-e0103n:817_5": "hetuādayo ca, tepi gahitā eva hontīti āha “iti ayaṃ saṅkhāralokopi sabbathā vidito”ti.",
  "anya-e0103n:818_0": "Āgamma cittaṃ seti etthāti āsayo migāsayo viya. Yathā migo gocarāya gantvā paccāgantvā",
  "anya-e0103n:818_1": "tattheva vanagahane sayatīti so tassa āsayo, evaṃ aññathā pavattitvāpi cittaṃ āgamma",
  "anya-e0103n:818_2": "yattha seti, so tassa āsayoti vuccati. So pana sassatadiṭṭhiādivasena catubbidho. Vuttañca –",
  "anya-e0103n:819": "“Sassatucchedadiṭṭhi ca, khanti cevānulomikā;",
  "anya-e0103n:820": "Yathābhūtañca yaṃ ñāṇaṃ, etaṃ āsayasaddita”nti.",
  "anya-e0103n:821_0": "Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā",
  "anya-e0103n:821_1": "imā eva dve diṭṭhiyo sannissitā. Yathāha “dvayanissito khvāyaṃ, kaccāna, loko yebhuyyena",
  "anya-e0103n:821_2": "atthitañca natthitañcā”ti. Atthitāti hi sassataggāho adhippeto, natthitāti ucchedaggāho.",
  "anya-e0103n:821_3": "Ayaṃ tāva vaṭṭanissitānaṃ puthujjanānaṃ āsayo. Vivaṭṭanissitānaṃ pana suddhasattānaṃ",
  "anya-e0103n:821_4": "anulomikā khanti, yathābhūtañāṇanti duvidho āsayo.",
  "anya-e0103n:822": "Āsayaṃ jānātīti catubbidhampi sattānaṃ āsayaṃ jānāti. Jānanto ca tesaṃ diṭṭhigatānaṃ, tesañca ñāṇānaṃ appavattikkhaṇepi jānāti. Vuttañhetaṃ –",
  "anya-e0103n:823": "“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti, kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti”ādi.",
  "anya-e0103n:824_0": "Appahīnabhāvena santāne anu anu sayantīti anusayā, anurūpaṃ kāraṇaṃ labhitvā uppajjantīti",
  "anya-e0103n:824_1": "attho. Etena nesaṃ kāraṇalābhe uppajjanārahataṃ dasseti. Appahīnā hi kilesā kāraṇalābhe",
  "anya-e0103n:824_2": "sati uppajjanti. Ke pana te? Rāgādayo satta anāgatā kilesā, atītā, paccuppannā ca",
  "anya-e0103n:824_3": "taṃsabhāvattā tathā vuccanti. Na hi dhammānaṃ kālabhedena sabhāvabhedo atthi. Taṃ",
  "anya-e0103n:824_4": "sattavidhaṃ anusayaṃ tassa tassa sattassa santāne paroparabhāvena pavattamānaṃ jānāti.",
  "anya-e0103n:825_0": "Caritanti sucaritaduccaritaṃ. Taṃ hi vibhaṅge caritaniddese niddiṭṭhaṃ. Atha vā caritanti",
  "anya-e0103n:825_1": "cariyā veditabbā. Tā pana rāgadosamohasaddhābuddhivitakkavasena cha mūlacariyā, tāsaṃ",
  "anya-e0103n:825_2": "apariyanto antarabhedo, saṃsaggabhedo pana tesaṭṭhividho. Taṃ caritaṃ sabhāvato saṃkilesavodānato",
  "anya-e0103n:825_3": "samuṭṭhānato phalato nissandatoti evamādinā pakārena jānāti.",
  "anya-e0103n:826_0": "Adhimutti ajjhāsayadhātu. Sā duvidhā hīnādhimutti paṇītādhimuttīti. Yāya hīnādhimuttikā",
  "anya-e0103n:826_1": "sattā hīnādhimuttikeyeva sevanti, paṇītādhimuttikā ca paṇītādhimuttikeyeva. Sā ajjhāsayadhātu",
  "anya-e0103n:826_2": "ajjhāsayasabhāvo adhimutti. Taṃ adhimuttiṃ jānāti “imassa adhimutti hīnā, imassa",
  "anya-e0103n:826_3": "paṇītā”ti, tatthāpi “imassa mudu, imassa mudutarā, imassa mudutamā”tiādinā. Indriyānaṃ",
  "anya-e0103n:826_4": "hi tikkhamudubhāvādinā yathārahaṃ adhimuttiyā tikkhamudubhāvādiko veditabbo. Tathā",
  "anya-e0103n:826_5": "hi vuttaṃ sammohavinodanīyaṃ “heṭṭhā gahitāpi adhimutti idha sattānaṃ tikkhindriyamudindriyabhāvadassanatthaṃ puna gahitā”ti.",
  "anya-e0103n:827_0": "Apparajaṃ akkhaṃ etesanti apparajakkhā, appaṃ vā rajaṃ paññāmaye akkhimhi etesanti",
  "anya-e0103n:827_1": "apparajakkhā, anussadarāgādirajā sattā, te apparajakkhe. Mahārajakkheti etthāpi eseva",
  "anya-e0103n:827_2": "nayo. Ussadarāgādirajā mahārajakkhā.",
  "anya-e0103n:828_0": "Tikkhindriyeti tikhiṇehi saddhādīhi indriyehi samannāgate. Mudindriyeti mudukehi",
  "anya-e0103n:828_1": "saddhādīhi indriyehi samannāgate. Upanissayaindriyāni nāma idhādhippetāni. Svākāreti",
  "anya-e0103n:828_2": "sundarākāre kalyāṇapakatike, vivaṭṭajjhāsayeti attho. Suviññāpayeti sammattaniyāmaṃ",
  "anya-e0103n:828_3": "viññāpetuṃ sukare saddhe, paññavante ca. Bhabbe abhabbeti ettha bhabbeti kammāvaraṇakilesāvaraṇavipākāvaraṇarahite.",
  "anya-e0103n:828_4": "Vuttavipariyāyena dvākāraduviññāpayābhabbā veditabbā. Ettha ca “imassa rāgarajo appo,",
  "anya-e0103n:828_5": "imassa dosarajo appo”tiādinā apparajakkhesu jānanaṃ veditabbaṃ. Sesesupi eseva nayo.",
  "anya-e0103n:828_6": "Tasmāti yasmā bhagavā aparimāṇe satte āsayādito anavasesetvā jānāti, tasmā assa bhagavato",
  "anya-e0103n:828_7": "sattalokopi sabbathā vidito.",
  "anya-e0103n:829_0": "Nanu ca sattesu pamāṇādipi jānitabbo atthīti? Atthi. Tassa pana jānanaṃ na nibbidāya",
  "anya-e0103n:829_1": "virāgāya nirodhāyāti idha na gahitaṃ, bhagavato pana tampi suviditaṃ suvavatthāpitameva,",
  "anya-e0103n:829_2": "payojanābhāvā desanaṃ nāruḷhaṃ. Tena vuttaṃ –",
  "anya-e0103n:830_0": "“Atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi ‘taṃ kiṃ",
  "anya-e0103n:830_1": "maññatha, bhikkhave, katamaṃ nu kho bahutaraṃ – yo vāyaṃ mayā paritto nakhasikhāyaṃ",
  "anya-e0103n:830_2": "paṃsu āropito, ayaṃ vā mahāpathavī”’tiādi.",
  "anya-e0103n:831_0": "137. Okāsalokopi sabbathā viditoti sambandho. Cakkavāḷanti lokadhātu. Sā hi nemimaṇḍalasadisena",
  "anya-e0103n:831_1": "cakkavāḷapabbatena samantato parikkhittattā “cakkavāḷa”nti vuccati. Catutiṃsasatāni",
  "anya-e0103n:831_2": "cāti catuadhikāni tiṃsasatāni, tīṇisahassāni, cattārisatāni cāti attho. Aḍḍhuḍḍhānīti",
  "anya-e0103n:831_3": "upaḍḍhacatutthāni, tīṇisatāni, paññāsañcāti attho. Nahutānīti dasasahassāni. Saṅkhātāti",
  "anya-e0103n:831_4": "kathitā. Saṇṭhitīti heṭṭhā, uparito cāti sabbaso ṭhiti.",
  "anya-e0103n:832_0": "Evaṃ saṇṭhiteti evamavaṭṭhite. Etthāti cakkavāḷe. Accuggato tāvadevāti tattakameva",
  "anya-e0103n:832_1": "caturāsīti yojanasahassāniyeva ubbedho. Na kevalaṃ cettha ubbedhova, atha kho āyāmavitthārāpissa",
  "anya-e0103n:832_2": "tattakāyeva. Vuttañhetaṃ –",
  "anya-e0103n:833": "“Sineru, bhikkhave, pabbatarājā caturāsīti yojanasahassāni āyāmena, caturāsīti yojanasahassāni vitthārenā”ti.",
  "anya-e0103n:834_0": "Tatoti sinerussa heṭṭhā, upari ca vuttappamāṇato. Upaḍḍhupaḍḍhenāti upaḍḍhena upaḍḍhena.",
  "anya-e0103n:834_1": "Idaṃ vuttaṃ hoti – dvācattālīsa yojanasahassāni samudde ajjhogāḷho tattakameva ca",
  "anya-e0103n:834_2": "upari uggato yugandharapabbato, ekavīsa yojanasahassāni samudde ajjhogāḷho tattakameva",
  "anya-e0103n:834_3": "ca upari uggato īsadharo pabbatoti iminā nayena sesesupi upaḍḍhupaḍḍhapamāṇatā veditabbā.",
  "anya-e0103n:834_4": "Yathā mahāsamuddo yāva cakkavāḷapādamūlā anupubbaninno, evaṃ yāva sinerupādamūlāti",
  "anya-e0103n:834_5": "heṭṭhā sinerupamāṇato upaḍḍhapamāṇopi yugandharapabbato pathaviyaṃ suppatiṭṭhito,",
  "anya-e0103n:834_6": "evaṃ īsadharādayopīti daṭṭhabbaṃ. Vuttaṃ hetaṃ “mahāsamuddo, bhikkhave, anupubbaninno",
  "anya-e0103n:834_7": "anupubbapoṇo anupubbapabbhāro”ti. Sineruyugandharādīnaṃ antare sīdantarasamuddā nāma.",
  "anya-e0103n:834_8": "Te vitthārato yathākkamaṃ sineruādīnaṃ accuggatasamānaparimāṇāti vadanti. Brahāti mahanto.",
  "anya-e0103n:835_0": "Sinerussa samantatoti parikkhipanavasena sinerussa samantato ṭhitā. Sineruṃ tāva",
  "anya-e0103n:835_1": "parikkhipitvā ṭhito yugandharo, taṃ parikkhipitvā īsadharo. Evaṃ taṃ taṃ parikkhipitvā",
  "anya-e0103n:835_2": "ṭhitā “sinerussa samantato”ti vuttā.",
  "anya-e0103n:836_0": "Yojanānaṃ satānucco, himavā pañca pabbatoti himavā pabbato pañca yojanānaṃ satāni",
  "anya-e0103n:836_1": "ucco ubbedho. Nagavhayāti naga-saddena avhātabbā rukkhābhidhānā. Paññāsayojanakkhandhasākhāyāmāti’",
  "anya-e0103n:836_2": "ubbedhato paññāsayojanakkhandhāyāmā, ubbedhato, samantato ca paññāsayojanasākhāyāmā",
  "anya-e0103n:836_3": "ca. Tato eva satayojanavitthiṇṇā, tāvadeva ca uggatā. Yassānubhāvenāti yassā mahantatā",
  "anya-e0103n:836_4": "kappaṭṭhāyitādippakārena pabhāvena.",
  "anya-e0103n:837": "Garuḷānaṃ simbalirukkho sinerussa dutiyaparibhaṇḍe patiṭṭhito.",
  "anya-e0103n:838": "Sirīsenāti paccatte karaṇavacanaṃ. Sattamanti liṅgavipallāsena vuttaṃ, sirīso bhavati sattamoti attho.",
  "anya-e0103n:839_0": "Tattha caṇḍamaṇḍalaṃ heṭṭhā, sūriyamaṇḍalaṃ upari. Tassa āsannabhāvena candamaṇḍalaṃ",
  "anya-e0103n:839_1": "attano chāyāya vikalabhāvena upaṭṭhāti. Tāni yojanantarikāni yugandharaggapamāṇe",
  "anya-e0103n:839_2": "ākāse vicaranti. Asurabhavanaṃ sinerussa heṭṭhā. Avīci jambudīpassa. Jambudīpo sakaṭasaṇṭhāno.",
  "anya-e0103n:839_3": "Aparagoyānaṃ ādāsasaṇṭhāno. Pubbavideho addhacandasaṇṭhāno. Uttarakuru pīṭhasaṇṭhāno.",
  "anya-e0103n:839_4": "Taṃtaṃnivāsīnaṃ, taṃtaṃparivāradīpavāsīnañca manussānaṃ mukhampi taṃtaṃsaṇṭhānanti",
  "anya-e0103n:839_5": "vadanti. Tadantaresūti tesaṃ cakkavāḷānaṃ antaresu. Tiṇṇaṃ hi pattānaṃ aññamaññaāsannabhāvena",
  "anya-e0103n:839_6": "ṭhapitānaṃ antarasadise tiṇṇaṃ tiṇṇaṃ cakkavāḷānaṃ antare ekeko lokantaranirayo.",
  "anya-e0103n:840_0": "Anantānīti aparimāṇāni, “ettakānī”ti aññehi minituṃ asakkuṇeyyāni. Bhagavā anantena",
  "anya-e0103n:840_1": "buddhañāṇena avedi “ananto ākāso, ananto sattanikāyo, anantāni cakkavāḷānī”ti tividhampi",
  "anya-e0103n:840_2": "anantaṃ buddhañāṇaṃ paricchindati sayampi anantattā. Yāvatakaṃ hi ñeyyaṃ, tāvatakaṃ",
  "anya-e0103n:840_3": "ñāṇaṃ. Yāvatakaṃ ñāṇaṃ, tāvatakaṃ ñeyyaṃ. Ñeyyapariyantikaṃ ñāṇaṃ, ñāṇapariyantikaṃ",
  "anya-e0103n:840_4": "ñeyyanti. Tena vuttaṃ “anantena buddhañāṇena avedī”ti. Anantatā cassa anantañeyyapaṭivijjhaneneva",
  "anya-e0103n:840_5": "veditabbā tattha appaṭihatacārattā. Nanu cettha vivaṭṭādīnampi viditatā vattabbāti?",
  "anya-e0103n:840_6": "Saccaṃ vattabbaṃ, sā pana parato abhiññākathāyaṃ āgamissatīti idha na gahitā.",
  "anya-e0103n:841_0": "138. Attanāti nissakkavacanametaṃ. Guṇehi attanā visiṭṭhatarassāti sambandho. Tara-ggahaṇaṃ",
  "anya-e0103n:841_1": "cettha “anuttaro”ti padassa atthaniddesatāya kataṃ, na visiṭṭhassa kassaci atthitāya.",
  "anya-e0103n:841_2": "Sadevake hi loke sadisakappopi nāma koci tathāgatassa natthi, kuto sadiso. Visiṭṭhe",
  "anya-e0103n:841_3": "pana kā kathā. Kassacīti kassacipi. Abhibhavatīti sīlasampadāya upanissayabhūtānaṃ",
  "anya-e0103n:841_4": "hirottappamettākaruṇānaṃ, visesapaccayānaṃ saddhāsativīriyapaññānañca ukkaṃsappattiyā",
  "anya-e0103n:841_5": "samudāgamato paṭṭhāya anaññasādhāraṇo savāsanapaṭipakkhassa pahīnattā ukkaṃsapāramippatto",
  "anya-e0103n:841_6": "satthu sīlaguṇo. Tena bhagavā sadevakaṃ lokaṃ aññadatthu abhibhuyya pavattati, na",
  "anya-e0103n:841_7": "sayaṃ kenaci abhibhuyyatīti adhippāyo. Evaṃ samādhiguṇādīsupi yathārahaṃ vattabbaṃ.",
  "anya-e0103n:841_8": "Sīlādayo cete lokiyalokuttaramissakā veditabbā. Vimuttiñāṇadassanaṃ pana lokiyaṃ kāmāvacarameva.",
  "anya-e0103n:842_0": "Yadi evaṃ, kathaṃ tena sadevakaṃ lokaṃ abhibhavatīti? Tassāpi ānubhāvato asadisattā.",
  "anya-e0103n:842_1": "Tampi hi visayato, pavattito, pavatti ākārato ca uttaritarameva. Taṃ hi anaññasādhāraṇaṃ",
  "anya-e0103n:842_2": "satthu vimuttiguṇaṃ ārabbha pavattati, pavattamānañca atakkāvacaraṃ paramagambhīraṃ",
  "anya-e0103n:842_3": "saṇhasukhumaṃ savisayaṃ paṭipakkhadhammānaṃ suppahīnattā suṭṭhu pākaṭaṃ vibhūtataraṃ",
  "anya-e0103n:842_4": "katvā pavattati, sammadeva ca vasībhāvassa pāpitattā, bhavaṅgaparivāsassa ca atiparittakattā",
  "anya-e0103n:842_5": "lahuṃ lahuṃ pavattatīti.",
  "anya-e0103n:843_0": "Evaṃ sīlādiguṇehi bhagavato uttaritarassa abhāvaṃ dassetvā idāni sadisassāpi abhāvaṃ",
  "anya-e0103n:843_1": "dassetuṃ “asamo”tiādi vuttaṃ. Tattha asamoti ekasmiṃ kāle natthi etassa sīlādiguṇena",
  "anya-e0103n:843_2": "samā sadisāti asamo. Tathā asamehi atītānāgatabuddhehi samo, asamā vā samā etassāti",
  "anya-e0103n:843_3": "asamasamo. Sīlādiguṇena natthi etassa paṭimāti appaṭimo. Sesapadadvayepi eseva nayo.",
  "anya-e0103n:843_4": "Tattha upamāmattaṃ paṭimā, sadisūpamā paṭibhāgo, yugaggāhavasena ṭhito paṭipuggalo veditabbo.",
  "anya-e0103n:844_0": "Na kho panāhaṃ samanupassāmīti mama samantacakkhunā hatthatale āmalakaṃ viya sabbalokaṃ",
  "anya-e0103n:844_1": "passantopi tattha sadevake…pe… pajāya attanā attato sīlasampannataraṃ sampannatarasīlaṃ",
  "anya-e0103n:844_2": "kañci puggalaṃ na kho pana passāmi, tādisassa abhāvatoti adhippāyo. Aggappasādasuttādīnīti ettha –",
  "anya-e0103n:845_0": "“Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā",
  "anya-e0103n:845_1": "arūpino vā saññino vā asaññino vā nevasaññināsaññino vā, tathāgato tesaṃ aggamakkhāyati",
  "anya-e0103n:845_2": "arahaṃ sammāsambuddho. Ye, bhikkhave, buddhe pasannā, agge te pasannā. Agge kho pana",
  "anya-e0103n:845_3": "pasannānaṃ aggo vipāko hotī”ti –",
  "anya-e0103n:846": "Idaṃ aggappasādasuttaṃ. Ādi-saddena –",
  "anya-e0103n:847": "“Sadevake…pe… sadevamanussāya tathāgato abhibhū anabhibhūto aññadatthudaso vasavattī, tasmā ‘tathāgato’ti vuccatī”ti –",
  "anya-e0103n:848": "Evamādīni suttapadāni veditabbāni. Ādikā gāthāyoti ettha –",
  "anya-e0103n:849": "“Ahaṃ hi arahā loke, ahaṃ satthā anuttaro;",
  "anya-e0103n:850": "Ekomhi sammāsambuddho, sītibhūtosmi nibbuto. ;",
  "anya-e0103n:851": "“Danto damayataṃ seṭṭho, santo samayataṃ isi;",
  "anya-e0103n:852": "Mutto mocayataṃ aggo, tiṇṇo tārayataṃ varo. ;",
  "anya-e0103n:853": "“Nayimasmiṃ loke parasmiṃ vā pana,",
  "anya-e0103n:854": "Buddhena seṭṭho sadiso ca vijjati;",
  "anya-e0103n:855": "Yamāhu dakkhiṇeyyānaṃ aggataṃ gato,",
  "anya-e0103n:856": "Puññatthikānaṃ vipulaphalesina”nti. –",
  "anya-e0103n:857": "Evamādikā gāthā vitthāretabbā.",
  "anya-e0103n:858_0": "139. Dametīti sameti, kāyasamādīhi yojetīti attho. Taṃ pana kāyasamādīhi yojanaṃ",
  "anya-e0103n:858_1": "yathārahaṃ tadaṅgavinayādīsu patiṭṭhāpanaṃ hotīti āha “vinetīti vuttaṃ hotī”ti. Dametuṃ",
  "anya-e0103n:858_2": "yuttāti damanārahā. Amanussapurisāti ettha na manussāti amanussā. Taṃsadisatā ettha",
  "anya-e0103n:858_3": "jotīyati, tena manussattamattaṃ natthi, aññaṃ samānanti yakkhādayo “amanussā”ti adhippetā,",
  "anya-e0103n:858_4": "na ye keci manussehi aññe. Tathā hi tiracchānapurisānaṃ visuṃ gahaṇaṃ kataṃ, yakkhādayo",
  "anya-e0103n:858_5": "eva ca niddiṭṭhā. Apalālo himavantavāsī. Cūḷodaramahodarā nāgadīpavāsino. Aggisikhadhūmasikhā",
  "anya-e0103n:858_6": "sīhaḷadīpavāsino. Nibbisā katā dosavisassa vinodanena. Tenāha “saraṇesu ca sīlesu",
  "anya-e0103n:858_7": "ca patiṭṭhāpitā”ti. Kūṭadantādayoti ādi-saddena ghoṭamukhaupāligahapatiādīnaṃ saṅgaho",
  "anya-e0103n:858_8": "daṭṭhabbo. Sakkadevarājādayoti ādi-saddena ajakalāpayakkhabakabrahmādīnaṃ saṅgaho",
  "anya-e0103n:858_9": "daṭṭhabbo. Idaṃ cettha suttanti idaṃ kesisuttaṃ. Vinītā vicitrehi vinayanūpāyehīti",
  "anya-e0103n:858_10": "etasmiṃ atthe vitthāretabbaṃ yathārahaṃ saṇhādīhi upāyehi vinayassa dīpanato.",
  "anya-e0103n:859_0": "Visuddhasīlādīnaṃ paṭhamajjhānādīnīti “visuddhasīlassa paṭhamajjhānaṃ, paṭhamajjhānalābhino",
  "anya-e0103n:859_1": "dutiyajjhāna”ntiādinā tassa tassa uparūpari visesaṃ ācikkhantoti sambandho. Sotāpannādīnanti",
  "anya-e0103n:859_2": "etthāpi eseva nayo. “Dantepi dametiyevā”ti idaṃ pubbe “sabbena sabbaṃ damathaṃ anupagatā",
  "anya-e0103n:859_3": "purisadammā”ti vuttāti katvā vuttaṃ. Ye pana vippakatadammabhāvā sabbathā dametabbataṃ",
  "anya-e0103n:859_4": "nātivattā, te satte sandhāya “dantepi dametiyevā”ti vuttaṃ. Tepi hi purisadammā evāti,",
  "anya-e0103n:859_5": "yato ne satthā dameti.",
  "anya-e0103n:860_0": "Atthapadanti atthābhibyañjakapadaṃ, vākyanti attho. Vākyena hi atthābhibyatti, na",
  "anya-e0103n:860_1": "nāmādipadamattena. Ekapadabhāvena ca anaññasādhāraṇo satthu purisadammasārathibhāvo",
  "anya-e0103n:860_2": "dassito hoti. Tenāha “bhagavā hī”tiādi. Aṭṭha disāti aṭṭha samāpattiyo. Tā hi aññamaññasambandhāpi",
  "anya-e0103n:860_3": "asaṃkiṇṇabhāvena dissanti apadissantīti disā, disā viyāti vā disā. Asajjamānāti na",
  "anya-e0103n:860_4": "sajjamānā vasībhāvappattiyā nissaṅgacārā. Dhāvanti javanavuttiyogato. Ekaṃyeva disaṃ",
  "anya-e0103n:860_5": "dhāvati, attano kāyaṃ aparivattentoti adhippāyo. Satthārā pana damitā purisadammā",
  "anya-e0103n:860_6": "ekiriyāpatheneva aṭṭha disā dhāvanti. Tenāha “ekapallaṅkeneva nisinnā”ti. Aṭṭha disāti",
  "anya-e0103n:860_7": "ca nidassanamattametaṃ, lokiyehi agatapubbaṃ nirodhasamāpattidisaṃ, amatadisañca pakkhandanato.",
  "anya-e0103n:861_0": "140. Diṭṭhadhammo vuccati paccakkho attabhāvo, tattha niyuttoti diṭṭhadhammiko, idhalokattho.",
  "anya-e0103n:861_1": "Kammakilesavasena samparetabbato sammā gantabbato samparāyo, paraloko, tattha niyuttoti",
  "anya-e0103n:861_2": "samparāyiko, paralokattho. Paramo uttamo attho paramattho, nibbānaṃ. Tehi diṭṭhadhammikasamparāyikaparamatthehi.",
  "anya-e0103n:861_3": "Yathārahanti yathānurūpaṃ. Tesu atthesu yo yo puggalo yaṃ yaṃ arahati, tadanurūpaṃ.",
  "anya-e0103n:861_4": "Anusāsatīti vineti tasmiṃ atthe patiṭṭhapeti, saha atthena vattatīti sattho, bhaṇḍamūlena",
  "anya-e0103n:861_5": "vāṇijjāya desantaraṃ gacchanto janasamūho. Hitupadesādivasena paripāletabbo sāsitabbo",
  "anya-e0103n:861_6": "so etassa atthīti satthā, satthavāho. So viya bhagavāti āha “satthā viyāti satthā,",
  "anya-e0103n:861_7": "bhagavā satthavāho”ti.",
  "anya-e0103n:862_0": "Idāni tamatthaṃ niddesapāḷinayena dassetuṃ “yathā satthavāho”tiādi vuttaṃ. Tattha",
  "anya-e0103n:862_1": "sattheti satthike jane. Kaṃ tārenti etthāti kantāro, nirudako araññappadeso. Ruḷhīvasena",
  "anya-e0103n:862_2": "pana itaropi araññappadeso tathā vuccati. Corakantāranti corehi adhiṭṭhitakantāraṃ.",
  "anya-e0103n:862_3": "Tathā vāḷakantāraṃ. Dubbhikkhakantāranti dullabhabhikkhaṃ kantāraṃ. Tāretīti akhemantaṭṭhānaṃ",
  "anya-e0103n:862_4": "atikkāmeti. Uttāretītiādi upasaggena padaṃ vaḍḍhetvā vuttaṃ. Atha vā uttāretīti khemantabhūmiṃ",
  "anya-e0103n:862_5": "upanento tāreti. Nittāretīti akhemantaṭṭhānato nikkhāmento tāreti. Patāretīti pariggahetvā",
  "anya-e0103n:862_6": "tāreti, hatthena pariggahetvā viya tāretīti attho. Sabbampetaṃ tāraṇuttāraṇādikhemaṭṭhāne",
  "anya-e0103n:862_7": "ṭhapanamevāti āha “khemantabhūmiṃ sampāpetī”ti. Satteti veneyyasatte. Mahāgahanatāya,",
  "anya-e0103n:862_8": "mahānatthatāya, dunnittharaṇatāya ca jātiyeva kantāro jātikantāro, taṃ jātikantāraṃ.",
  "anya-e0103n:863_0": "Ukkaṭṭhaparicchedavasenāti ukkaṭṭhasattaparicchedavasena. Devamanussā eva hi ukkaṭṭhasattā,",
  "anya-e0103n:863_1": "na tiracchānādayo. Bhabbapuggalaparicchedavasenāti sammattaniyāmokkamanassa yogyapuggalassa",
  "anya-e0103n:863_2": "paricchindanavasena. Etanti “devamanussāna”nti etaṃ vacanaṃ. Bhagavatoti nissakkavacanaṃ",
  "anya-e0103n:863_3": "yathā “upajjhāyato ajjhetī”ti, bhagavato santiketi vā attho. Upanissayasampattinti",
  "anya-e0103n:863_4": "tihetukapaṭisandhiādikaṃ maggaphalādhigamassa balavakāraṇaṃ.",
  "anya-e0103n:864_0": "Gaggarāyāti gaggarāya nāma rañño deviyā, tāya vā kāritattā “gaggarā”ti laddhanāmāya.",
  "anya-e0103n:864_1": "Sare nimittaṃ aggahesīti “dhammo eso vuccatī”ti dhammasaññāya sare nimittaṃ gaṇhi,",
  "anya-e0103n:864_2": "gaṇhanto ca pasannacitto parisapariyante nipajji. Sannirumbhitvā aṭṭhāsīti tassa",
  "anya-e0103n:864_3": "sīse daṇḍassa ṭhapitabhāvaṃ apassanto tattha daṇḍaṃ uppīḷetvā aṭṭhāsi. Maṇḍūkopi",
  "anya-e0103n:864_4": "daṇḍe ṭhapitepi uppīḷitepi dhammagatena pasādena vissaramakarontova kālamakāsi. Devaloke",
  "anya-e0103n:864_5": "nibbattasattānaṃ ayaṃ dhammatā, yā “kutohaṃ idha nibbatto, tattha kiṃ nu kho kammamakāsi”nti",
  "anya-e0103n:864_6": "āvajjanā. Tasmā attano purimabhavassa diṭṭhattā āha “are ahampi nāma idha nibbatto”ti.",
  "anya-e0103n:864_7": "Bhagavato pāde vandi kataññutāsaṃvaḍḍhitena pemagāravabahumānena.",
  "anya-e0103n:865_0": "Bhagavā jānantova mahājanassa kammaphalaṃ, buddhānubhāvañca paccakkhaṃ kātukāmo “ko",
  "anya-e0103n:865_1": "me vandatī”ti gāthāya pucchi. Tattha koti devanāgayakkhagandhabbādīsu ko, katamoti",
  "anya-e0103n:865_2": "attho. Meti mama. Pādānīti pāde. Iddhiyāti imāya evarūpāya deviddhiyā. “Yasasā”ti",
  "anya-e0103n:865_3": "iminā edisena parivārena, paricchedena ca. Jalanti vijjotamāno. Abhikkantenāti ativiya",
  "anya-e0103n:865_4": "kantena kamanīyena sundarena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ",
  "anya-e0103n:865_5": "disāti sabbā dasapi disā pabhāsento, cando viya, sūriyo viya ca ekobhāsaṃ ekālokaṃ karontoti attho.",
  "anya-e0103n:866_0": "Evaṃ pana bhagavatā pucchito devaputto attānaṃ pavedento “maṇḍūkohaṃ pure āsi”nti",
  "anya-e0103n:866_1": "gāthamāha. Tattha pureti purimajātiyaṃ. “Udake”ti idaṃ tadā attano uppattiṭṭhānadassanaṃ.",
  "anya-e0103n:866_2": "“Udake maṇḍūko”ti etena uddhamāyikādikassa thale maṇḍūkassa nivattanaṃ kataṃ hoti.",
  "anya-e0103n:866_3": "Gāvo caranti etthāti gocaro, gunnaṃ ghāsesanaṭṭhānaṃ. Idha pana gocaro viyāti gocaro,",
  "anya-e0103n:866_4": "vāri udakaṃ gocaro etassāti vārigocaro. Udakacārīpi hi koci kacchapādi avārigocaropi",
  "anya-e0103n:866_5": "hotīti “vārigocaro”ti visesetvā vuttaṃ. Tava dhammaṃ suṇantassāti brahmassarena karavīkarutamañjunā",
  "anya-e0103n:866_6": "desentassa tava dhammaṃ “dhammo eso vuccatī”ti sare nimittaggāhavasena suṇantassa.",
  "anya-e0103n:866_7": "Anādare cetaṃ sāmivacanaṃ. Avadhi vacchapālakoti vacche rakkhanto gopāladārako mama",
  "anya-e0103n:866_8": "samīpaṃ āgantvā daṇḍamolubbha tiṭṭhanto mama sīse daṇḍaṃ sannirumbhitvā maṃ māresīti attho.",
  "anya-e0103n:867_0": "Sitaṃ katvāti “tathā parittatarenāpi puññānubhāvena evaṃ ativiya uḷārā lokiyalokuttarā",
  "anya-e0103n:867_1": "sampattiyo labbhantī”ti pītisomanassajāto bhāsurataradhavalavipphurantadassanakiraṇāvalīhi",
  "anya-e0103n:867_2": "bhiyyoso mattāya taṃ padesaṃ obhāsento sitaṃ katvā. Pītisomanassavasena hi so –",
  "anya-e0103n:868": "“Muhuttaṃ cittapasādassa, iddhiṃ passa yasañca me;",
  "anya-e0103n:869": "Ānubhāvañca me passa, vaṇṇaṃ passa jutiñca me.",
  "anya-e0103n:870": "“Ye ca te dīghamaddhānaṃ, dhammaṃ assosuṃ gotama;",
  "anya-e0103n:871": "Pattā te acalaṭṭhānaṃ, yattha gantvā na socare”ti. ;",
  "anya-e0103n:872": "Imā dve gāthā vatvā pakkāmi.",
  "anya-e0103n:873_0": "141. Yaṃ pana kiñcīti ettha yanti aniyamitavacanaṃ. Tathā kiñcīti. Panāti vacanālaṅkāramattaṃ.",
  "anya-e0103n:873_1": "Tasmā yaṃ kiñcīti ñeyyassa anavasesapariyādānaṃ kataṃ hoti. Panāti vā visesatthadīpako",
  "anya-e0103n:873_2": "nipāto. Tena “sammāsambuddho”ti iminā saṅkhepato, vitthārato ca satthu catusaccābhisambodho",
  "anya-e0103n:873_3": "vutto. “Buddho”ti pana iminā tadaññassapi ñeyyassāvabodho. Purimena vā satthu paṭivedhañāṇānubhāvo,",
  "anya-e0103n:873_4": "pacchimena desanāñāṇānubhāvo. Pīti upari vuccamāno viseso jotīyati. Sabbaso paṭipakkhehi",
  "anya-e0103n:873_5": "vimuccatīti vimokkho, aggamaggo. Tassa anto aggaphalaṃ, tattha bhavaṃ tasmiṃ laddhe",
  "anya-e0103n:873_6": "laddhabbato vimokkhantikañāṇaṃ, sabbaññutaññāṇena saddhiṃ sabbampi buddhañāṇaṃ. Evaṃ pavattoti ettha –",
  "anya-e0103n:874_0": "“Sabbaññutāya buddho, sabbadassāvitāya buddho, anaññaneyyatāya buddho, visavitāya",
  "anya-e0103n:874_1": "buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti",
  "anya-e0103n:874_2": "buddho, ekantavītadosoti buddho, ekantavītamohoti buddho, ekantanikkilesoti buddho,",
  "anya-e0103n:874_3": "ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti buddho,",
  "anya-e0103n:874_4": "abuddhivihatattā buddhipaṭilābhā buddho. Buddhoti netaṃ nāmaṃ mātarā kataṃ, na pitarā",
  "anya-e0103n:874_5": "kataṃ, na bhātarā kataṃ, na bhaginiyā kataṃ, na mittāmaccehikataṃ, na ñātisālohitehi",
  "anya-e0103n:874_6": "kataṃ, na samaṇabrāhmaṇehi kataṃ, na devatāhi kataṃ. Vimokkhantikametaṃ buddhānaṃ",
  "anya-e0103n:874_7": "bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti –",
  "anya-e0103n:875": "Ayaṃ niddesapāḷinayo. Yasmā cettha tassā paṭisambhidāpāḷiyā bhedo natthi, tasmā dvīsu ekenāpi atthasiddhīti dassanatthaṃ “paṭisambhidānayo vā”ti aniyamattho vā-saddo vutto.",
  "anya-e0103n:876_0": "Tattha yathā loke avagantā “avagato”ti vuccati, evaṃ bujjhitā saccānīti buddho suddhakattuvasena.",
  "anya-e0103n:876_1": "Yathā paṇṇasosā vātā “paṇṇasusā”ti vuccanti, evaṃ bodhetā pajāyāti buddho hetukattuvasena,",
  "anya-e0103n:876_2": "hetuattho cettha antonīto.",
  "anya-e0103n:877_0": "Sabbaññutāya buddhoti sabbadhammabujjhanasamatthāya buddhiyā buddhoti attho. Sabbadassāvitāya",
  "anya-e0103n:877_1": "buddhoti sabbadhammānaṃ ñāṇacakkhunā diṭṭhattā buddhoti attho. Anaññaneyyatāya buddhoti",
  "anya-e0103n:877_2": "aññena abodhanīto sayameva buddhattā buddhoti attho. Visavitāya buddhoti nānāguṇavisavanato",
  "anya-e0103n:877_3": "padumamiva vikasanaṭṭhena buddhoti attho. Khīṇāsavasaṅkhātena buddhoti evamādīhi",
  "anya-e0103n:877_4": "chahi pariyāyehi niddakkhayavibuddho puriso viya sabbakilesaniddakkhayavibuddhattā",
  "anya-e0103n:877_5": "buddhoti vuttaṃ hoti. Ekāyanamaggaṃ gatoti buddhoti gamanatthānaṃ buddhiatthatāya",
  "anya-e0103n:877_6": "buddhiatthānampi gamanatthatā labbhatīti ekāyanamaggaṃ gatattā buddhoti vuccatīti",
  "anya-e0103n:877_7": "attho. Eko anuttaraṃ sammāsambodhiṃ abhisambuddhoti buddhoti na parehi buddhattā",
  "anya-e0103n:877_8": "buddho, atha kho sayameva anuttaraṃ sammāsambodhiṃ abhisambuddhattā buddhoti attho.",
  "anya-e0103n:877_9": "Abuddhivihatattā buddhipaṭilābhā buddhoti buddhi buddhaṃ bodhoti anatthantaraṃ. Tattha",
  "anya-e0103n:877_10": "yathā rattaguṇayogato ratto paṭo, evaṃ buddhaguṇayogato buddhoti ñāpanatthaṃ vuttaṃ.",
  "anya-e0103n:877_11": "Tato paraṃ buddhoti netaṃ nāmantiādi atthānugatāyaṃ paññattīti bodhanatthaṃ vuttanti",
  "anya-e0103n:877_12": "evamettha imināpi kāraṇena bhagavā buddhoti veditabbaṃ.",
  "anya-e0103n:878_0": "142. Assāti bhagavato. Guṇavisiṭṭhasabbasattuttamagarugāravādhivacananti sabbehi",
  "anya-e0103n:878_1": "sīlādiguṇehi visiṭṭhassa tato eva sabbasattehi uttamassa garuno gāravavasena vuttavacanamidaṃ",
  "anya-e0103n:878_2": "bhagavāti. Tathā hi lokanātho aparimitanirupamappabhāvasīlādiguṇavisesasamaṅgitāya",
  "anya-e0103n:878_3": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "anya-e0103n:878_4": "payogasampattiyā sadevamanussāya pajāya, accantupakāritāya ca aparimāṇāsu lokadhātūsu",
  "anya-e0103n:878_5": "aparimāṇānaṃ sattānaṃ uttamagāravaṭṭhānanti.",
  "anya-e0103n:879_0": "Bhagavāti vacanaṃ seṭṭhanti seṭṭhavācakaṃ vacanaṃ seṭṭhaguṇasahacaraṇato “seṭṭha”nti",
  "anya-e0103n:879_1": "vuttaṃ. Atha vā vuccatīti vacanaṃ, attho. Tasmā yo “bhagavā”ti vacanena vacanīyo",
  "anya-e0103n:879_2": "attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti",
  "anya-e0103n:879_3": "garubhāvayutto garuguṇayogato, garukaraṇaṃ vā sātisayaṃ arahatīti gāravayutto, gāravārahoti attho.",
  "anya-e0103n:880_0": "Guṇavisesahetukaṃ “bhagavā”ti idaṃ bhagavato nāmanti saṅkhepato vuttamatthaṃ vitthārato",
  "anya-e0103n:880_1": "vibhajitukāmo nāmaṃyeva tāva atthuddhāravasena dassento “catubbidhaṃ vā nāma”ntiādimāha.",
  "anya-e0103n:880_2": "Tattha āvatthikanti avatthāya viditaṃ taṃ taṃ avatthaṃ upādāya paññattaṃ voharitaṃ.",
  "anya-e0103n:880_3": "Tathā liṅgikaṃ tena tena liṅgena voharitaṃ. Nemittikanti nimittato āgataṃ. Adhiccasamuppannanti",
  "anya-e0103n:880_4": "yadicchāya pavattaṃ, yadicchāya āgataṃ yadicchakaṃ. Paṭhamena ādi-saddena bālo, yuvā,",
  "anya-e0103n:880_5": "vuḍḍhoti evamādiṃ saṅgaṇhāti, dutiyena muṇḍī, jaṭīti evamādiṃ, tatiyena bahussuto,",
  "anya-e0103n:880_6": "dhammakathiko, jhāyīti evamādiṃ, catutthena aghamarisanaṃ pāvacananti evamādiṃ saṅgaṇhāti.",
  "anya-e0103n:880_7": "“Nemittika”nti vuttamatthaṃ byatirekavasena patiṭṭhāpetuṃ “na mahāmāyāyā”tiādi vuttaṃ.",
  "anya-e0103n:880_8": "“Vimokkhantika”nti iminā idaṃ nāmaṃ ariyāya jātiyā jātakkhaṇeyeva jātanti dasseti.",
  "anya-e0103n:880_9": "Yadi vimokkhantikaṃ, atha kasmā aññehi khīṇāsavehi asādhāraṇanti āha “saha sabbaññutaññāṇassa",
  "anya-e0103n:880_10": "paṭilābhā”ti. Buddhānañhi arahattaphalaṃ nipphajjamānaṃ sabbaññutaññāṇādīhi sabbehi",
  "anya-e0103n:880_11": "buddhaguṇehi saddhiṃyeva nipphajjati. Tena vuttaṃ “vimokkhantika”nti. Sacchikā paññattīti",
  "anya-e0103n:880_12": "sabbadhammānaṃ sacchikiriyānimittā paññatti. Atha vā sacchikā paññattīti paccakkhasiddhā",
  "anya-e0103n:880_13": "paññatti. Yaṃguṇanimittā hi sā, te satthu paccakkhabhūtāti guṇā viya sāpi sacchikatā",
  "anya-e0103n:880_14": "eva nāma hoti, na paresaṃ vohāramattenāti adhippāyo.",
  "anya-e0103n:881_0": "143. Vadantīti mahātherassa garubhāvato bahuvacanenāha, saṅgītikārehi vā katamanuvādaṃ",
  "anya-e0103n:881_1": "sandhāya. Issariyādibhedo bhago assa atthīti bhagī. Akāsi bhagganti rāgādipāpadhammaṃ",
  "anya-e0103n:881_2": "bhaggaṃ akāsi, bhaggavāti attho. Bahūhi ñāyehīti kāyabhāvanādikehi anekehi bhāvanākkamehi.",
  "anya-e0103n:881_3": "Subhāvitattanoti sammadeva bhāvitasabhāvassa. Paccatte cetaṃ sāmivacanaṃ.",
  "anya-e0103n:882": "Niddese vuttanayenāti etthāyaṃ niddesanayo –",
  "anya-e0103n:883_0": "“Bhagavāti gāravādhivacanametaṃ. Apica bhaggarāgoti bhagavā, bhaggadosoti bhagavā,",
  "anya-e0103n:883_1": "bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti",
  "anya-e0103n:883_2": "bhagavā, bhaggakilesoti bhagavā, bhaji vibhaji pavibhaji dhammaratananti bhagavā,",
  "anya-e0103n:883_3": "bhavānaṃ antakaroti bhagavā, bhāvitakāyo bhāvitasīlo bhāvitacitto bhāvitapaññoti",
  "anya-e0103n:883_4": "bhagavā, bhaji vā bhagavā araññavanapatthāni pantāni senāsanāni appasaddāni appanigghosāni",
  "anya-e0103n:883_5": "vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā",
  "anya-e0103n:883_6": "cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā",
  "anya-e0103n:883_7": "attharasassa dhammarasassa vimuttirasassa adhisīlassa adhicittassa adhipaññāyāti",
  "anya-e0103n:883_8": "bhagavā, bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti",
  "anya-e0103n:883_9": "bhagavā, bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ",
  "anya-e0103n:883_10": "anupubbavihārasamāpattīnanti bhagavā, bhāgī vā bhagavā dasannaṃ saññābhāvanānaṃ dasannaṃ",
  "anya-e0103n:883_11": "kasiṇasamāpattīnaṃ ānāpānassatisamādhissa asubhasamāpattiyāti bhagavā, bhāgī vā bhagavā",
  "anya-e0103n:883_12": "catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ",
  "anya-e0103n:883_13": "indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti",
  "anya-e0103n:883_14": "bhagavā, bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ",
  "anya-e0103n:883_15": "paṭisambhidānaṃ channaṃ abhiññānaṃ channaṃ buddhadhammānanti bhagavā, bhagavāti netaṃ",
  "anya-e0103n:883_16": "nāmaṃ…pe… sacchikā paññatti yadidaṃ bhagavā”ti.",
  "anya-e0103n:884_0": "Ettha ca “gāravādhivacana”ntiādīni yadipi gāthāyaṃ āgatapadānukkamena na niddiṭṭhāni,",
  "anya-e0103n:884_1": "yathārahaṃ pana tesaṃ sabbesampi niddesabhāvena veditabbāni. Tattha gāravādhivacananti",
  "anya-e0103n:884_2": "garūnaṃ garubhāvavācakaṃ vacanaṃ. Bhajīti bhāgaso kathesi. Tenāha “vibhajī”ti. Dhammaratananti",
  "anya-e0103n:884_3": "maggaphalādiariyadhammaratanaṃ. Puna bhajīti sevi. Bhāgīti bhāgadheyyavā. Puna bhāgīti",
  "anya-e0103n:884_4": "bhajanasīlo. Attharasassāti atthasannissayassa rasassa. Vimuttāyatanasīse hi ṭhatvā",
  "anya-e0103n:884_5": "dhammaṃ kathentassa, suṇantassa ca tadatthaṃ ārabbha uppajjanakapītisomanassaṃ attharaso.",
  "anya-e0103n:884_6": "Dhammaṃ ārabbha dhammaraso. Yaṃ sandhāya vuttaṃ “labhati atthavedaṃ, labhati dhammaveda”nti.",
  "anya-e0103n:884_7": "Vimuttirasassāti vimuttibhūtassa, vimuttisannissayassa vā rasassa. Saññābhāvanānanti",
  "anya-e0103n:884_8": "aniccasaññādīnaṃ dasannaṃ saññābhāvanānaṃ. Channaṃ buddhadhammānanti cha asādhāraṇañāṇāni",
  "anya-e0103n:884_9": "sandhāya vuttaṃ. Tattha tattha “bhagavā”ti saddasiddhi niruttinayena veditabbā.",
  "anya-e0103n:885_0": "144. Yadipi “bhāgyavā”tiādīhi padehi vuccamāno attho “bhagī bhajī”ti niddesagāthāya",
  "anya-e0103n:885_1": "saṅgahito eva, tathāpi padasiddhi atthavibhāgaatthayojanādisahito saṃvaṇṇanānayo",
  "anya-e0103n:885_2": "tato aññākāroti vuttaṃ “ayaṃ pana aparo nayo”ti. Ādikanti ādi-saddena vaṇṇavikāro,",
  "anya-e0103n:885_3": "vaṇṇalopo, dhātuatthena niyojanañcāti imaṃ tividhaṃ lakkhaṇaṃ saṅgaṇhāti. Saddanayenāti",
  "anya-e0103n:885_4": "byākaraṇanayena. Pisodarādīnaṃ saddānaṃ ākatigaṇabhāvato vuttaṃ “pisodarādipakkhepalakkhaṇaṃ",
  "anya-e0103n:885_5": "gahetvā”ti. Pakkhipanameva lakkhaṇaṃ. Tappariyāpannatākaraṇaṃ hi pakkhipanaṃ. Pārappattanti",
  "anya-e0103n:885_6": "paramukkaṃsagataṃ pāramibhāvappattaṃ. Bhāgyanti kusalaṃ. Tattha maggakusalaṃ lokuttarasukhanibbattakaṃ,",
  "anya-e0103n:885_7": "itaraṃ lokiyasukhanibbattakaṃ, itarampi vā vivaṭṭūpanissayaṃ pariyāyato lokuttarasukhanibbattakaṃ siyā.",
  "anya-e0103n:886_0": "Lobhādayo ekakavasena gahitā. Tathā viparītamanasikāro vipallāsabhāvasāmaññena, ahirikādayo",
  "anya-e0103n:886_1": "dukavasena. Lobhādayo ca puna “tividhākusalamūla”nti tikavasena gahitā. Kāyaduccaritādi-taṇhāsaṃkilesādirāgamalādirāgavisamādikāmasaññādikāmavitakkāditaṇhāpapañcādayo",
  "anya-e0103n:886_2": "tividhaduccaritādayo. Subhasaññādikā catubbidhavipariyesā. “Cīvarahetu vā bhikkhuno",
  "anya-e0103n:886_3": "taṇhā uppajjamānā uppajjati, piṇḍapāta, senāsana, itibhavābhavahetu vā”ti evamāgatā",
  "anya-e0103n:886_4": "cattāro taṇhuppādā. “Buddhe kaṅkhati, dhamme, saṅghe, sikkhāya, sabrahmacārīsu kupito",
  "anya-e0103n:886_5": "hoti anattamano āhatacitto khīlajāto”ti evamāgatāni pañca cetokhīlāni. “Kāme avītarāgo",
  "anya-e0103n:886_6": "hoti, kāye avītarāgo, rūpe avītarāgo, yāvadatthaṃ udarāvadehakaṃ bhuñjitvā seyyasukhaṃ",
  "anya-e0103n:886_7": "passasukhaṃ middhasukhaṃ anuyutto viharati, aññataraṃ devanikāyaṃ paṇidhāya brahmacariyaṃ",
  "anya-e0103n:886_8": "caratī”ti āgatā pañca vinibandhā. Rūpābhinandanādayo pañcābhinandanā. Kodho, makkho,",
  "anya-e0103n:886_9": "issā, sāṭheyyaṃ, pāpicchatā, sandiṭṭhiparāmāsoti imāni cha vivādamūlāni. Rūpataṇhādayo cha taṇhākāyā.",
  "anya-e0103n:887_0": "Kāmarāgapaṭighadiṭṭhivicikicchābhavarāgamānāvijjā sattānusayā. Micchādiṭṭhiādayo",
  "anya-e0103n:887_1": "aṭṭha micchattā. “Taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca",
  "anya-e0103n:887_2": "vinicchayo, vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ",
  "anya-e0103n:887_3": "paṭicca pariggaho, pariggahaṃ paṭicca macchariyaṃ, macchariyaṃ paṭicca ārakkhā, ārakkhādhikaraṇaṃ",
  "anya-e0103n:887_4": "daṇḍādānādayo”ti ete nava taṇhāmūlakā. Cattāro sassatavādā, cattāro ekaccasassatavādā,",
  "anya-e0103n:887_5": "cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā,",
  "anya-e0103n:887_6": "aṭṭha asaññīvādā, aṭṭha nevasaññīnāsaññīvādā, satta ucchedavādā, pañca paramadiṭṭhadhammanibbānavādāti",
  "anya-e0103n:887_7": "etāni dvāsaṭṭhi diṭṭhigatāni. Ajjhattikassa upādāya “asmī”ti hoti, “itthasmī”ti,",
  "anya-e0103n:887_8": "“evasmī”ti, “aññathāsmī”ti, “bhavissa”nti, “itthaṃ bhavissa”nti, “evaṃ bhavissa”nti,",
  "anya-e0103n:887_9": "“aññathā bhavissa”nti, “asasmī”ti, “sātasmī”ti, “siya”nti, “itthaṃ siya”nti, “evaṃ",
  "anya-e0103n:887_10": "siya”nti, “aññathā siya”nti, “apāhaṃ siya”nti, “apāhaṃ itthaṃ siya”nti, “apāhaṃ evaṃ",
  "anya-e0103n:887_11": "siya”nti, “apāhaṃ aññathā siya”nti hotīti aṭṭhārasa, bāhirassupādāya “iminā asmī”ti",
  "anya-e0103n:887_12": "hoti, “iminā itthasmī”ti, “iminā evasmī”ti, “iminā aññathāsmī”tiādikā vuttanayā aṭṭhārasāti",
  "anya-e0103n:887_13": "chattiṃsa, atītā chattiṃsa, anāgatā chattiṃsa, paccuppannā chattiṃsāti aṭṭhasatataṇhāvicaritāni.",
  "anya-e0103n:888_0": "Pabheda-saddo paccekaṃ sambandhitabbo. Tatthāyaṃ yojanā – lobhappabhedā dosappabhedā",
  "anya-e0103n:888_1": "yāva aṭṭhasatataṇhāvicaritappabhedāti. Sabbāni sattānaṃ darathapariḷāhakarāni kilesānaṃ",
  "anya-e0103n:888_2": "anekāni satasahassāni abhañjīti yojanā. Ārammaṇādivibhāgato hi pavattiākāravibhāgato",
  "anya-e0103n:888_3": "ca anantappabhedā kilesāti. Saṅkhepatoti ettha samucchedappahānavasena sabbaso appavattikaraṇena",
  "anya-e0103n:888_4": "kilesamāraṃ, samudayappahānapariññāvasena khandhamāraṃ, sahāyavekallakaraṇavasena",
  "anya-e0103n:888_5": "sabbathā appavattikaraṇena abhisaṅkhāramāraṃ, balavidhamanavisayātikkamanavasena",
  "anya-e0103n:888_6": "devaputtamaccumārañca abhañji bhagge akāsi. Parissayānanti upaddavānaṃ. Sampati,",
  "anya-e0103n:888_7": "āyatiñca sattānaṃ anatthāvahattā māraṇaṭṭhena vibādhanaṭṭhena kilesāva māroti kilesamāro.",
  "anya-e0103n:888_8": "Vadhakaṭṭhena khandhāva māroti khandhamāro. Tathā hi vuttaṃ “vadhakaṃ rūpaṃ ‘vadhakaṃ",
  "anya-e0103n:888_9": "rūpa’nti yathābhūtaṃ nappajānātī”tiādi. Jātijarādimahābyasananibbattanena abhisaṅkhārova",
  "anya-e0103n:888_10": "māroti abhisaṅkhāramāro. Saṃkilesanimittaṃ hutvā guṇamāraṇaṭṭhena devaputtova māroti",
  "anya-e0103n:888_11": "devaputtamāro. Sattānaṃ jīvitassa, jīvitaparikkhārānañca jānikaraṇena mahābādharūpattā",
  "anya-e0103n:888_12": "maccu eva māroti maccumāro.",
  "anya-e0103n:889_0": "Satapuññalakkhaṇadharassāti anekasatapuññanibbattamahāpurisalakkhaṇavahato rūpakāyasampatti",
  "anya-e0103n:889_1": "dīpitā hoti, itarāsaṃ phalasampadānaṃ mūlabhāvato, adhiṭṭhānabhāvato ca. Dhammakāyasampatti",
  "anya-e0103n:889_2": "dīpitā hoti, pahānasampadāpubbakattā ñāṇasampadādīnaṃ. Bhāgyavatāya lokiyānaṃ bahumatabhāvo.",
  "anya-e0103n:889_3": "Bhaggadosatāya parikkhakānaṃ bahumatabhāvoti yojanā. Evaṃ ito paresupi yathāsaṅkhyaṃ",
  "anya-e0103n:889_4": "yojetabbaṃ. Puññavantaṃ hi gahaṭṭhā khattiyādayo abhigacchanti, pahīnadosaṃ pabbajitatāpasaparibbājakādayo",
  "anya-e0103n:889_5": "“dosavinayāya dhammaṃ desetī”ti. Abhigatānañca nesaṃ kāyacittadukkhāpanayane paṭibalabhāvo,",
  "anya-e0103n:889_6": "āmisadānadhammadānehi upakārasabbhāvato. Rūpakāyaṃ tassa pasādacakkhunā, dhammakāyaṃ",
  "anya-e0103n:889_7": "paññācakkhunā disvā dukkhadvayassa paṭippassambhanato upagatānañca tesaṃ āmisadānadhammadānehi",
  "anya-e0103n:889_8": "upakāritā, “pubbe āmisadānadhammadānehi mayā ayaṃ lokaggabhāvo adhigato, tasmā tumhehipi",
  "anya-e0103n:889_9": "evameva paṭipajjitabba”nti evaṃ sammāpaṭipattiyaṃ niyojanena abhigatānaṃ lokiyalokuttarasukhehi",
  "anya-e0103n:889_10": "saṃyojanasamatthatā ca dīpitā hoti.",
  "anya-e0103n:890_0": "Sakacitte issariyaṃ attano cittassa vasībhāvāpādanaṃ, yena paṭikkūlādīsu appaṭikkūlasaññitādivihārasiddhi,",
  "anya-e0103n:890_1": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā",
  "anya-e0103n:890_2": "ijjhanato. Aṇimālaghimādikanti ādi-saddena mahimā patti pākammaṃ īsitā vasitā yatthakāmāvasāyitāti",
  "anya-e0103n:890_3": "ime chapi saṅgahitā. Tattha kāyassa aṇubhāvakaraṇaṃ aṇimā. Lahubhāvo laghimā ākāse",
  "anya-e0103n:890_4": "padasā gamanādinā. Mahattaṃ mahimā kāyassa mahantatāpādanaṃ. Iṭṭhadesappatti patti.",
  "anya-e0103n:890_5": "Adhiṭṭhānādivasena icchitanipphādanaṃ pākammaṃ. Sayaṃvasitā issarabhāvo īsitā. Iddhividhe",
  "anya-e0103n:890_6": "vasībhāvo vasitā. Ākāsena vā gacchato, aññaṃ vā kiñci karoto yattha katthaci vosānappatti",
  "anya-e0103n:890_7": "yatthakāmāvasāyitā. “Kumārakarūpādidassana”ntipi vadanti. Evamidaṃ aṭṭhavidhaṃ lokiyasammataṃ",
  "anya-e0103n:890_8": "issariyaṃ. Taṃ pana bhagavato iddhividhantogadhaṃ, anaññasādhāraṇañcāti āha “sabbākāraparipūraṃ atthī”ti.",
  "anya-e0103n:891_0": "Kesañci padesavutti, ayathābhūtaguṇasannissayattā aparisuddho ca yaso hoti, na evaṃ",
  "anya-e0103n:891_1": "tathāgatassāti dassetuṃ “lokattayabyāpako”tiādi vuttaṃ. Tattha idha adhigatasatthuguṇānaṃ",
  "anya-e0103n:891_2": "āruppe uppannānaṃ “itipi so bhagavā”tiādinā bhagavato guṇe anussarantānaṃ yaso pākaṭo",
  "anya-e0103n:891_3": "hotīti āha “lokattayabyāpako”ti. Yathābhuccaguṇādhigatattā eva ativiya parisuddho.",
  "anya-e0103n:891_4": "Anavasesalakkhaṇānubyañjanādisampattiyā sabbākāraparipūrā. Sabbaṅgapaccaṅgasirī sabbesaṃ",
  "anya-e0103n:891_5": "aṅgapaccaṅgānaṃ sobhā. “Tiṇṇo tāreyya”ntiādinā yaṃ yaṃ etena lokanāthena icchitaṃ",
  "anya-e0103n:891_6": "manovacīpaṇidhānavasena, patthitaṃ kāyapaṇidhānavasena. Tathevāti paṇidhānānurūpameva.",
  "anya-e0103n:891_7": "Vīriyapāramibhāvappatto, ariyamaggapariyāpanno ca sammāvāyāmasaṅkhāto payatto.",
  "anya-e0103n:892_0": "Bhedehīti sabbattikadukapadasaṃhitehi pabhedehi. Paṭiccasamuppādādīhīti ādi-saddena",
  "anya-e0103n:892_1": "na kevalaṃ vibhaṅgapāḷiyaṃ āgatā satipaṭṭhānādayova saṅgahitā, atha kho saṅgahādayo,",
  "anya-e0103n:892_2": "samayavimuttādayo, ṭhapanādayo, tikapaṭṭhānādayo ca saṅgahitāti veditabbaṃ. Dukkhasaccassa",
  "anya-e0103n:892_3": "pīḷanaṭṭho taṃsamaṅgino sattassa hiṃsanaṃ avipphārikatākaraṇaṃ. Saṅkhataṭṭho sameccasambhūyapaccayehi",
  "anya-e0103n:892_4": "katabhāvo. Santāpaṭṭho dukkhadukkhatādīhi santappanaṃ paridahanaṃ. Vipariṇāmaṭṭho",
  "anya-e0103n:892_5": "jarāya, maraṇena cāti dvidhā vipariṇāmetabbatā. Samudayassa āyūhanaṭṭho dukkhassa",
  "anya-e0103n:892_6": "nibbattanavasena sampiṇḍanaṃ. Nidānaṭṭho “idaṃ taṃ dukkha”nti nidadantassa viya samuṭṭhāpanaṃ.",
  "anya-e0103n:892_7": "Saṃyogaṭṭho saṃsāradukkhena saṃyojanaṃ. Palibodhaṭṭho maggādhigamassa nivāraṇaṃ.",
  "anya-e0103n:892_8": "Nirodhassa nissaraṇaṭṭho sabbūpadhīnaṃ paṭinissaggasabhāvattā tato vinissaṭatā, tannissaraṇanimittatā",
  "anya-e0103n:892_9": "vā. Vivekaṭṭho sabbasaṅkhāravisaṃyuttatā. Asaṅkhataṭṭho kenacipi paccayena anabhisaṅkhatatā.",
  "anya-e0103n:892_10": "Amataṭṭho niccasabhāvattā maraṇābhāvo, sattānaṃ maraṇābhāvahetutā vā. Maggassa niyyānaṭṭho",
  "anya-e0103n:892_11": "vaṭṭadukkhato niggamanaṭṭho. Hetuattho nibbānassa sampāpakabhāvo. Dassanaṭṭho accantasukhumassa",
  "anya-e0103n:892_12": "nibbānassa sacchikaraṇaṃ. Ādhipateyyaṭṭho catusaccadassane sampayuttānaṃ ādhipaccakaraṇaṃ,",
  "anya-e0103n:892_13": "ārammaṇādhipatibhāvo vā visesato maggādhipativacanato. Satipi hi jhānādīnaṃ ārammaṇādhipatibhāve",
  "anya-e0103n:892_14": "“jhānādhipatino dhammā”ti evamādiṃ avatvā “maggādhipatino dhammā” icceva vuttaṃ,",
  "anya-e0103n:892_15": "tasmā viññāyati “atthi maggassa ārammaṇādhipatibhāve viseso”ti. Ete ca pīḷanādayo",
  "anya-e0103n:892_16": "soḷasākārā nāma. Kasmā panettha aññesu rogagaṇṭhādiākāresu vijjamānesu eteva pariggayhantīti?",
  "anya-e0103n:892_17": "Salakkhaṇato ca saccantaradassanato ca āvibhāvato. Svāyamattho parato saccakathāyameva āvi bhavissati.",
  "anya-e0103n:893_0": "Dibbavihāro kasiṇādiārammaṇāni rūpāvacarajjhānāni. Mettādijjhānāni brahmavihāro.",
  "anya-e0103n:893_1": "Phalasamāpatti ariyavihāro. Kāmehi vivekaṭṭhakāyatāvasena ekībhāvo kāyaviveko. Paṭhamajjhānādinā",
  "anya-e0103n:893_2": "nīvaraṇādīhi vivittacittatā cittaviveko. Upadhiviveko nibbānaṃ. Aññeti lokiyābhiññādike.",
  "anya-e0103n:894_0": "Kilesābhisaṅkhāravasena bhavesu paribbhamanaṃ, so ca taṇhāppadhānoti vuttaṃ “taṇhāsaṅkhātaṃ",
  "anya-e0103n:894_1": "gamana”nti. Vantanti ariyamaggamukhena uggiritaṃ puna apaccāvamanavasena chaḍḍitaṃ.",
  "anya-e0103n:894_2": "Bhagavāti vuccati niruttinayenāti dassento āha “yathā…pe… mekhalā”ti.",
  "anya-e0103n:895": "Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā. Bhāge vamīti bhagavā.",
  "anya-e0103n:896": "Bhāgavā bhatavā bhāge, bhage ca vani bhattavā;",
  "anya-e0103n:897": "Bhage vami tathā bhāge, vamīti bhagavā jino.",
  "anya-e0103n:898_0": "Tattha kathaṃ bhāgavāti bhagavā? Ye te sīlādayo dhammakkhandhā guṇakoṭṭhāsā, te anaññasādhāraṇā",
  "anya-e0103n:898_1": "niratisayā tathāgatassa atthi upalabbhanti. Tathā hissa sīlaṃ samādhi paññā vimutti",
  "anya-e0103n:898_2": "vimuttiñāṇadassanaṃ, hirī ottappaṃ, saddhā vīriyaṃ, sati sampajaññaṃ, sīlavisuddhi",
  "anya-e0103n:898_3": "diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā,",
  "anya-e0103n:898_4": "tisso anavajjasaññā, tisso dhātuyo, cattāro satipaṭṭhānā, cattāro sammappadhānā,",
  "anya-e0103n:898_5": "cattāro iddhipādā, cattāro ariyamaggā, cattāri ariyaphalāni, catasso paṭisambhidā,",
  "anya-e0103n:898_6": "catuyoniparicchedakañāṇāni, cattāro ariyavaṃsā, cattāri vesārajjañāṇāni, pañca padhāniyaṅgāni,",
  "anya-e0103n:898_7": "pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca",
  "anya-e0103n:898_8": "nissāraṇīyā dhātuyo, pañca vimuttāyatanañāṇāni, pañca vimuttiparipācanīyā saññā,",
  "anya-e0103n:898_9": "cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha",
  "anya-e0103n:898_10": "anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta",
  "anya-e0103n:898_11": "aparihāniyā dhammā, satta ariyadhammā, satta ariyadhanāni, satta bojjhaṅgā, satta",
  "anya-e0103n:898_12": "sappurisadhammā, satta nijjaravatthūni, satta saññā, sattadakkhiṇeyyapuggaladesanā,",
  "anya-e0103n:898_13": "sattaviññāṇaṭṭhitidesanā, sattakhīṇāsavabaladesanā, aṭṭhapaññāpaṭilābhahetudesanā,",
  "anya-e0103n:898_14": "aṭṭha sammattāni, aṭṭhalokadhammātikkamā, aṭṭha ārambhavatthūni, aṭṭhaakkhaṇadesanā,",
  "anya-e0103n:898_15": "aṭṭha mahāpurisavitakkā, aṭṭhaabhibhāyatanadesanā, aṭṭha vimokkhā, nava yonisomanasikāramūlakā",
  "anya-e0103n:898_16": "dhammā, nava pārisuddhipadhāniyaṅgāni, navasattāvāsadesanā, nava āghātapaṭivinayā,",
  "anya-e0103n:898_17": "nava saññā, nava nānattā, nava anupubbavihārā, dasa nāthakāraṇā dhammā, dasa kasiṇāyatanāni,",
  "anya-e0103n:898_18": "dasa kusalakammapathā, dasa sammattāni, dasa ariyavāsā, dasa asekkhadhammā, dasa",
  "anya-e0103n:898_19": "tathāgatabalāni, ekādasa mettānisaṃsā, dvādasa dhammacakkākārā, terasa dhutaguṇā,",
  "anya-e0103n:898_20": "cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati,",
  "anya-e0103n:898_21": "soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "anya-e0103n:898_22": "catucattālīsa ñāṇavatthūni, paññāsa udayabbayañāṇāni, paropaññāsa kusaladhammā, sattasattatiñāṇavatthūni,",
  "anya-e0103n:898_23": "catuvīsatikoṭisatasahassasamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni,",
  "anya-e0103n:898_24": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo",
  "anya-e0103n:898_25": "anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṃvijjanti",
  "anya-e0103n:898_26": "upalabbhanti. Tasmā yathāvuttavibhāgā guṇabhāgā assa atthīti bhāgavāti vattabbe ā-kārassa",
  "anya-e0103n:898_27": "rassattaṃ katvā “bhagavā”ti vutto. Evaṃ tāva bhāgavāti bhagavā.",
  "anya-e0103n:899": "Yasmā sīlādayo sabbe, guṇabhāgā asesato;",
  "anya-e0103n:900": "Vijjanti sugate tasmā, “bhagavā”ti pavuccati.",
  "anya-e0103n:901_0": "Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "anya-e0103n:901_1": "dhamme samodhānetvā sammāsambodhiyā katamahābhinīhārehi mahābodhisattehi paripūretabbā",
  "anya-e0103n:901_2": "dānapāramī, sīlanekkhammapaññāvīriyakhantisaccaadhiṭṭhānamettāupekkhāpāramīti dasa",
  "anya-e0103n:901_3": "pāramiyo, dasa upapāramiyo, dasa paramatthapāramiyoti samatiṃsa pāramiyo, dānādīni",
  "anya-e0103n:901_4": "cattāri saṅgahavatthūni, saccādīni cattāri adhiṭṭhānāni, attapariccāgo, nayana, dhana,",
  "anya-e0103n:901_5": "rajja, puttadārapariccāgoti pañca mahāpariccāgā, pubbayogo, pubbacariyā, dhammakkhānaṃ,",
  "anya-e0103n:901_6": "ñātatthacariyā, lokatthacariyā, buddhatthacariyāti evamādayo, saṅkhepato vā sabbe",
  "anya-e0103n:901_7": "puññasambhārañāṇasambhārabuddhakārakadhammā, te mahābhinīhārato paṭṭhāya kappānaṃ",
  "anya-e0103n:901_8": "satasahassādhikāni cattāri asaṅkhyeyāni yathā hānabhāgiyā, saṃkilesabhāgiyā, ṭhitibhāgiyā",
  "anya-e0103n:901_9": "vā na honti, atha kho uttaruttari visesabhāgiyāva honti, evaṃ sakkaccaṃ nirantaraṃ",
  "anya-e0103n:901_10": "anavasesato bhatā sambhatā assa atthīti bhatavāti vattabbe “bhagavā”ti vutto niruttinayena",
  "anya-e0103n:901_11": "ta-kārassa ga-kāraṃ katvā. Atha vā bhatavāti teyeva yathāvutte buddhakārakadhamme",
  "anya-e0103n:901_12": "vuttanayena bhari sambhari, paripūresīti attho. Evampi bhatavāti bhagavā.",
  "anya-e0103n:902": "Sammāsambodhiyā sabbe, dānapāramiādike;",
  "anya-e0103n:903": "Sambhāre bhatavā nātho, tasmāpi bhagavā mato.",
  "anya-e0103n:904_0": "Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "anya-e0103n:904_1": "te anavasesato lokahitatthaṃ, attano ca diṭṭhadhammasukhavihāratthaṃ niccakappaṃ",
  "anya-e0103n:904_2": "niccakappaṃ vani bhaji sevi bahulamakāsīti bhāge vanīti bhagavā. Atha vā abhiññeyyadhammesu,",
  "anya-e0103n:904_3": "kusalādīsu, khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "anya-e0103n:904_4": "vitthārato pana “cakkhuṃ pariññeyyaṃ…pe… jarāmaraṇaṃ pariññeyya”ntiādinā anekapariññeyyabhāgā,",
  "anya-e0103n:904_5": "“cakkhussa samudayo pahātabbo…pe… jarāmaraṇassa samudayo pahātabbo”tiādinā pahātabbabhāgā,",
  "anya-e0103n:904_6": "“cakkhussa nirodho…pe… jarāmaraṇassa nirodho sacchikātabbo”tiādinā sacchikātabbabhāgā,",
  "anya-e0103n:904_7": "“cakkhussa nirodhagāminī paṭipadā”tiādinā, “cattāro satipaṭṭhānā”tiādinā ca anekabhedā",
  "anya-e0103n:904_8": "bhāvetabbabhāgā ca dhammā, te sabbe vani bhaji yathārahaṃ gocarabhāvanāsevanānaṃ",
  "anya-e0103n:904_9": "vasena sevi. Evampi bhāge vanīti bhagavā. Atha vā ye ime sīlādayo dhammakkhandhā",
  "anya-e0103n:904_10": "sāvakehi sādhāraṇā guṇakoṭṭhāsā guṇabhāgā, “kinti nu kho te veneyyasantānesu patiṭṭhapeyya”nti",
  "anya-e0103n:904_11": "mahākaruṇāya vani abhipatthayi, sā cassa abhipatthanā yathādhippetaphalāvahā ahosi.",
  "anya-e0103n:904_12": "Evampi bhāge vanīti bhagavā.",
  "anya-e0103n:905": "Yasmā ñeyyasamāpatti-guṇabhāge tathāgato;",
  "anya-e0103n:906": "Bhaji patthayi sattānaṃ, hitāya bhagavā tato.",
  "anya-e0103n:907_0": "Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ",
  "anya-e0103n:907_1": "bhajīyantīti bhagā, lokiyalokuttarasampattiyo. Tattha lokiye tāva tathāgato sambodhito",
  "anya-e0103n:907_2": "pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato",
  "anya-e0103n:907_3": "buddhakārakadhamme samannānento buddhadhamme paripācesi. Buddhabhūto pana te niravajjasukhūpasaṃhite",
  "anya-e0103n:907_4": "anaññasādhāraṇe lokuttarepi vani bhaji sevi. Vitthārato pana padesarajjaissariyacakkavattisampattidevarajjasampattiādivasena,",
  "anya-e0103n:907_5": "jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena",
  "anya-e0103n:907_6": "ca anekavihite anaññasādhāraṇe bhage vani bhaji sevi. Evampi bhage vanīti bhagavā.",
  "anya-e0103n:908": "Yā tā sampattiyo loke, yā ca lokuttarā puthū;",
  "anya-e0103n:909": "Sabbā tā bhaji sambuddho, tasmāpi bhagavā mato.",
  "anya-e0103n:910_0": "Kathaṃ bhattavāti bhagavā? Bhattā daḷhabhattikā assa bahū atthīti bhattavā. Tathāgato",
  "anya-e0103n:910_1": "hi mahākaruṇāsabbaññutaññāṇādiaparimitanirupamappabhāvaguṇavisesasamaṅgi bhāvato",
  "anya-e0103n:910_2": "sabbasattuttamo sabbānatthaparihārapubbaṅgamāya niravasesahitasukhavidhānatapparāya",
  "anya-e0103n:910_3": "niratisayāya payogasampattiyā sadevamanussāya pajāya accantupakāritāya dvattiṃsamahāpurisalakkhaṇaasītianubyañjanabyāmappabhādianaññasādhāraṇaguṇavisesapaṭimaṇḍitarūpakāyatāya",
  "anya-e0103n:910_4": "yathābhuccaguṇādhigatena “itipi so bhagavā”tiādinayappavattena lokattayabyāpināsuvipulena,",
  "anya-e0103n:910_5": "suvisuddhena ca thutighosena samannāgatattā, ukkaṃsapāramippattāsu appicchatāsantuṭṭhiādīsu",
  "anya-e0103n:910_6": "supatiṭṭhitabhāvato, dasabalacatuvesārajjādiniratisayaguṇavisesasamaṅgibhāvato ca",
  "anya-e0103n:910_7": "“rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,",
  "anya-e0103n:910_8": "dhammappamāṇo dhammappasanno”ti evaṃ catuppamāṇike lokasannivāse sabbathāpi pasādāvahabhāvena",
  "anya-e0103n:910_9": "samantapāsādikattā aparimāṇānaṃ sattānaṃ sadevamanussānaṃ ādarabahumānagāravāyatanatāya",
  "anya-e0103n:910_10": "paramapemasambhattiṭṭhānaṃ. Ye tassa ovāde patiṭṭhitā aveccappasādena samannāgatā",
  "anya-e0103n:910_11": "honti, kenaci asaṃhāriyā tesaṃ sambhatti samaṇena vā brāhmaṇena vā devena vā mārena",
  "anya-e0103n:910_12": "vā brahmunā vāti. Tathā hi te attano jīvitapariccāgepi tattha pasādaṃ na pariccajanti,",
  "anya-e0103n:910_13": "tassa vā āṇaṃ daḷhabhattibhāvato. Tenevāha –",
  "anya-e0103n:911": "“Yo ve kataññū katavedi dhīro,",
  "anya-e0103n:912": "Kalyāṇamitto daḷhabhatti ca hotī”ti. ;",
  "anya-e0103n:913_0": "“Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave,",
  "anya-e0103n:913_1": "yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca.",
  "anya-e0103n:914": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.",
  "anya-e0103n:915": "Guṇātisayayuttassa, yasmā lokahitesino;",
  "anya-e0103n:916": "Sambhattā bahavo satthu, bhagavā tena vuccati.",
  "anya-e0103n:917_0": "Kathaṃ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "anya-e0103n:917_1": "pūrento bhagasaṅkhātaṃ siriṃ, issariyaṃ, yasañca vami uggiri kheḷapiṇḍaṃ viya anapekkho",
  "anya-e0103n:917_2": "chaḍḍayi. Tathā hissa somanassakumārakāle hatthipālakumārakāle ayogharapaṇḍitakāle",
  "anya-e0103n:917_3": "mūgapakkhapaṇḍitakāle cūḷasutasomakāleti evamādīsu nekkhammapāramipūraṇavasena devarajjasadisāya",
  "anya-e0103n:917_4": "rajjasiriyā pariccattaattabhāvānaṃ parimāṇaṃ natthi. Carimattabhāvepi hatthagataṃ",
  "anya-e0103n:917_5": "cakkavattisiriṃ devalokādhipaccasadisaṃ catudīpissariyaṃ, cakkavattisampattisannissayaṃ",
  "anya-e0103n:917_6": "sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā",
  "anya-e0103n:917_7": "sammāsambodhiṃ abhisambuddho, tasmā ime siriādike bhage vamīti bhagavā. Atha vā bhāni",
  "anya-e0103n:917_8": "nāma nakkhattāni, tehi samaṃ gacchanti pavattantīti bhagā, sineruyugandharauttarakuruhimavantādibhājanalokavisesasannissayā",
  "anya-e0103n:917_9": "sobhā kappaṭṭhiyabhāvato. Tepi bhagavā vami tannivāsasattāvāsasamatikkamanato tappaṭibaddhachandarāgappahānena",
  "anya-e0103n:917_10": "pajahīti. Evampi bhage vamīti bhagavā.",
  "anya-e0103n:918": "Cakkavattisiriṃ yasmā, yasaṃ issariyaṃ sukhaṃ;",
  "anya-e0103n:919": "Pahāsi lokacittañca, sugato bhagavā tato.",
  "anya-e0103n:920_0": "Kathaṃ bhāge vamīti bhagavā? Bhāgā nāma sabhāvadhammakoṭṭhāsā, te khandhāyatanadhātādivasena,",
  "anya-e0103n:920_1": "tatthāpi rūpavedanādivasena, atītādivasena ca anekavidhā, te ca bhagavā “sabbaṃ papañcaṃ,",
  "anya-e0103n:920_2": "sabbaṃ yogaṃ, sabbaṃ ganthaṃ, sabbaṃ saṃyojanaṃ samucchinditvā amataṃ dhātuṃ samadhigacchanto",
  "anya-e0103n:920_3": "vami uggiri anapekkho chaḍḍayi na paccāvami. Tathā hesa sabbatthakameva pathaviṃ",
  "anya-e0103n:920_4": "āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ manaṃ, rūpe sadde gandhe rase",
  "anya-e0103n:920_5": "phoṭṭhabbe dhamme, cakkhuviññāṇaṃ…pe… manoviññāṇaṃ, cakkhusamphassaṃ…pe… manosamphassaṃ,",
  "anya-e0103n:920_6": "cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ saññaṃ…pe…",
  "anya-e0103n:920_7": "manosamphassajaṃ saññaṃ, cakkhusamphassajaṃ cetanaṃ…pe… manosamphassajaṃ cetanaṃ,",
  "anya-e0103n:920_8": "rūpataṇhaṃ …pe… dhammataṇhaṃ, rūpavitakkaṃ…pe… dhammavitakkaṃ, rūpavicāraṃ…pe… dhammavicāra”ntiādinā",
  "anya-e0103n:920_9": "anupadadhammavibhāgavasenapi sabbeva dhammakoṭṭhāse anavasesato vami uggiri anapekkhapariccāgena",
  "anya-e0103n:920_10": "chaḍḍayi. Vuttaṃ hetaṃ –",
  "anya-e0103n:921": "“Yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ, taṃ tathāgato puna paccāvamissatīti netaṃ ṭhānaṃ vijjatī”ti.",
  "anya-e0103n:922_0": "Evampi bhāge vamīti bhagavā. Atha vā bhāge vamīti sabbepi kusalākusale sāvajjānavajje",
  "anya-e0103n:922_1": "hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho",
  "anya-e0103n:922_2": "pariccaji pajahi, paresañca tathattāya dhammaṃ desesi. Vuttampi cetaṃ –",
  "anya-e0103n:923": "“Dhammāpi vo, bhikkhave, pahātabbā, pageva adhammā. Kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā”tiādi.",
  "anya-e0103n:924": "Evampi bhāge vamīti bhagavā.",
  "anya-e0103n:925": "Khandhāyatanadhātādi-dhammabhedā mahesinā;",
  "anya-e0103n:926": "Kaṇhā sukkā yato vantā, tatopi bhagavā mato.",
  "anya-e0103n:927": "Tena vuttaṃ –",
  "anya-e0103n:928": "“Bhāgavā bhatavā bhāge, bhage ca vani bhattavā;",
  "anya-e0103n:929": "Bhage vami tathā bhāge, vamīti bhagavā jino”ti.",
  "anya-e0103n:930_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "anya-e0103n:930_1": "tāsu attahitasampatti pahānasampadāñāṇasampadābhedato duvidhā, ānubhāvasampadādīnaṃ",
  "anya-e0103n:930_2": "tadavinābhāvena tadantogadhattā. Parahitapaṭipatti payogāsayabhedato duvidhā. Tattha",
  "anya-e0103n:930_3": "payogato lābhasakkārādinirapekkhacittassa sabbadukkhaniyyānikadhammūpadeso, āsayato",
  "anya-e0103n:930_4": "paṭiviruddhesupi niccaṃ hitesitā, ñāṇaparipākakālāgamanādiparahitapaṭipatti ca, āmisapaṭiggahaṇādināpi",
  "anya-e0103n:930_5": "atthacariyā parahitapaṭipatti hotiyeva. Tasmā tesaṃ vibhāvanavasena pāḷiyaṃ “araha”ntiādīnaṃ",
  "anya-e0103n:930_6": "padānaṃ gahaṇaṃ veditabbaṃ.",
  "anya-e0103n:931_0": "Tattha “araha”nti iminā padena pahānasampadāvasena bhagavato attahitasampatti vibhāvitā.",
  "anya-e0103n:931_1": "“Sammāsambuddho, lokavidū”ti ca imehi padehi ñāṇasampadāvasena. Nanu ca “lokavidū”ti",
  "anya-e0103n:931_2": "imināpi sammāsambuddhatā vibhāvīyatīti? Saccaṃ vibhāvīyati, atthi pana viseso, “sammāsambuddho”ti",
  "anya-e0103n:931_3": "iminā sabbaññutaññāṇānubhāvo vibhāvito, “lokavidū”ti pana iminā āsayānusayañāṇādīnampi",
  "anya-e0103n:931_4": "ānubhāvo vibhāvitoti. “Vijjācaraṇasampanno”ti iminā sabbāpi bhagavato attahitasampatti",
  "anya-e0103n:931_5": "vibhāvitā. “Sugato”ti pana iminā samudāgamato paṭṭhāya bhagavato attahitasampatti,",
  "anya-e0103n:931_6": "parahitapaṭipatti ca vibhāvitā. “Anuttaro purisadammasārathi satthā devamanussāna”nti",
  "anya-e0103n:931_7": "imehi padehi bhagavato parahitapaṭipatti vibhāvitā. “Buddho”ti iminā bhagavato attahitasampatti,",
  "anya-e0103n:931_8": "parahitapaṭipatti ca vibhāvitā. Evañca katvā “sammāsambuddho”ti vatvā “buddho”ti",
  "anya-e0103n:931_9": "vacanaṃ samatthitaṃ hoti. Tenevāha “attanāpi bujjhi aññepi satte bodhesī”tiādi. “Bhagavā”ti",
  "anya-e0103n:931_10": "ca imināpi samudāgamato paṭṭhāya bhagavato sabbā attahitasampatti, parahitapaṭipatti ca vibhāvitā.",
  "anya-e0103n:932_0": "Aparo nayo – hetuphalasattūpakāravasena saṅkhepato tividhā buddhaguṇā. Tattha “arahaṃ",
  "anya-e0103n:932_1": "sammāsambuddho vijjācaraṇasampanno lokavidū”ti imehi padehi phalasampattivasena buddhaguṇā",
  "anya-e0103n:932_2": "vibhāvitā. “Anuttaro purisadammasārathi satthā devamanussāna”nti imehi sattūpakāravasena",
  "anya-e0103n:932_3": "buddhaguṇā pakāsitā. “Buddho”ti iminā phalavasena, sattūpakāravasena ca buddhaguṇā",
  "anya-e0103n:932_4": "vibhāvitā. “Sugato bhagavā”ti pana imehi padehi hetuphalasattūpakāravasena buddhaguṇā",
  "anya-e0103n:932_5": "vibhāvitāti veditabbaṃ.",
  "anya-e0103n:933_0": "145. Tassāti buddhānussatikammaṭṭhānikassa yogino. Evanti “tatrāyaṃ nayo”tiādinā",
  "anya-e0103n:933_1": "vuttappakārena. Tasmiṃ samayeti buddhaguṇānussaraṇasamaye. Rāgapariyuṭṭhitanti rāgena",
  "anya-e0103n:933_2": "pariyuṭṭhitaṃ, pariyuṭṭhānappattehi rāgehi sahitaṃ cittaṃ araññamiva corehi tena",
  "anya-e0103n:933_3": "pariyuṭṭhitanti vuttaṃ, tassa pariyuṭṭhānaṭṭhānabhāvato, pariyuṭṭhitarāganti attho.",
  "anya-e0103n:933_4": "Yaṃ vā rāgassa pariyuṭṭhānaṃ, taṃ taṃsahite citte upacaritanti daṭṭhabbaṃ. Etasmiṃ",
  "anya-e0103n:933_5": "pakkhe rāgenāti rāgena hetunāti attho. Ujugatamevāti pageva kāyavaṅkādīnaṃ apanītattā,",
  "anya-e0103n:933_6": "cittassa ca anujubhāvakarānaṃ māyādīnaṃ abhāvato, rāgādipariyuṭṭhānābhāvena vā onatiunnativirahato",
  "anya-e0103n:933_7": "ujubhāvameva kataṃ. Atha vā ujugatamevāti kammaṭṭhānassa vīthiṃ otiṇṇatāya līnuddhaccavigamanato",
  "anya-e0103n:933_8": "majjhimasamathanimittapaṭipattiyā ujubhāvameva gataṃ. Tathāgataṃ ārabbhāti tathāgataguṇe ārammaṇaṃ katvā.",
  "anya-e0103n:934_0": "Iccassāti iti assa. “So bhagavā itipi araha”ntiādinā pubbe vuttappakārena buddhaguṇe",
  "anya-e0103n:934_1": "anuvitakkayatoti sambandho. Evanti “neva tasmiṃ samaye”tiādinā vuttanayena. Buddhaguṇapoṇāti",
  "anya-e0103n:934_2": "buddhaguṇaninnā. “Vitakkavicārā pavattantī”ti etena buddhaguṇasaṅkhātaṃ kammaṭṭhānaṃ",
  "anya-e0103n:934_3": "vitakkāhataṃ, vitakkapariyāhataṃ, punappunaṃ anumajjanañca karotīti dasseti. Pīti",
  "anya-e0103n:934_4": "uppajjatīti bhāvanāvasena upacārajjhānanipphādikā balavatī pīti uppajjati. Pītimanassa",
  "anya-e0103n:934_5": "vuttappakārapītisahitacittassa. Kāyacittadarathāti kāyacittapassaddhīnaṃ paṭipakkhabhūtā",
  "anya-e0103n:934_6": "sukhumāvatthā uddhaccasahagatā kilesā. Paṭippassambhantīti sannisīdanti. Anukkamena",
  "anya-e0103n:934_7": "ekakkhaṇeti yadā buddhaguṇārammaṇā bhāvanā uparūpari visesaṃ āvahantī pavattati,",
  "anya-e0103n:934_8": "tadā nīvaraṇāni vikkhambhitāneva honti, kilesā sannisinnāva honti, suvisadāni saddhādīni",
  "anya-e0103n:934_9": "indriyāni honti, bhāvanāya paguṇatāya vitakkavicārā sātisayaṃ paṭukiccāva honti,",
  "anya-e0103n:934_10": "balavatī pīti uppajjati, pītipadaṭṭhānā passaddhi savisesā jāyati, passaddhakāyassa",
  "anya-e0103n:934_11": "samādhipadaṭṭhānaṃ sukhaṃ thirataraṃ hutvā pavattati, sukhena anubrūhitaṃ cittaṃ",
  "anya-e0103n:934_12": "kammaṭṭhāne sammadeva samādhiyati. Evaṃ anukkamena pubbabhāge vitakkādayo uparūpari",
  "anya-e0103n:934_13": "paṭupaṭutarabhāvena pavattitvā bhāvanāya majjhimasamathapaṭipattiyā indriyānañca",
  "anya-e0103n:934_14": "ekarasabhāvena paṭutamāni hutvā ekakkhaṇe jhānaṅgāni uppajjanti. Yaṃ sandhāya vuttaṃ bhagavatā –",
  "anya-e0103n:935": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti…pe… sukhino cittaṃ samādhiyatī”ti.",
  "anya-e0103n:936_0": "Kasmā panettha jhānaṃ appanāpattaṃ na hotīti āha “buddhaguṇānaṃ pana gambhīratāyā”tiādi.",
  "anya-e0103n:936_1": "Gambhīre hi ārammaṇe gambhīre udake patitanāvā viya samathabhāvanā patiṭṭhaṃ na labhati,",
  "anya-e0103n:936_2": "“gambhīratāyā”ti ca iminā sabhāvadhammatāpi saṅgahitā. Sabhāvadhammo hi gambhīro",
  "anya-e0103n:936_3": "na paññatti. Nanu ca tajjāpaññattivasena sabhāvadhammo gayhatīti? Saccaṃ gayhati",
  "anya-e0103n:936_4": "pubbabhāge, bhāvanāya pana vaḍḍhamānāya paññattiṃ samatikkamitvā sabhāveyeva cittaṃ",
  "anya-e0103n:936_5": "tiṭṭhati. Nanu ca sabhāvadhammepi katthaci appanā samijjhati dutiyāruppajjhānādīti?",
  "anya-e0103n:936_6": "Saccaṃ samijjhati, tañca kho ekappakāre ārammaṇe, idaṃ pana nānappakāranti dassento",
  "anya-e0103n:936_7": "“nānappakāraguṇānussaraṇādhimuttatāyā”ti āha. Evampi yathā nānappakāresu kesādikoṭṭhāsesu",
  "anya-e0103n:936_8": "manasikāraṃ pavattentassa ekasmiṃyeva koṭṭhāse appanāvasena bhāvanā avatiṭṭhati,",
  "anya-e0103n:936_9": "evamidha kasmā na hotīti? Visamoyaṃ upaññāso. Tattha hi satipi koṭṭhāsabahubhāve",
  "anya-e0103n:936_10": "ekappakāreneva bhāvanā vattati paṭikkūlākārasseva gahaṇato, idha pana nānappakārena",
  "anya-e0103n:936_11": "guṇānaṃ nānappakārattā, na ayamekasmiṃyeva guṇe ṭhātuṃ sakkoti bhāvanābalena paccakkhato",
  "anya-e0103n:936_12": "buddhaguṇesu upaṭṭhahantesu saddhāya balavabhāvato. Teneva hi “adhimuttatāyā”ti vuttaṃ.",
  "anya-e0103n:936_13": "Yadi upacārappattaṃ jhānaṃ hoti, kathaṃ buddhānussatīti vuttanti āha “tadeta”ntiādi.",
  "anya-e0103n:937_0": "Sagāravo hoti sappatisso, satthu guṇasarīrassa paccakkhato upaṭṭhahanato. Tatoyeva",
  "anya-e0103n:937_1": "saddhāvepullaṃ aveccappasādasadisaṃ saddhāmahattaṃ. Buddhaguṇānaṃ anussaraṇavasena",
  "anya-e0103n:937_2": "bhāvanāya pavattattā sativepullaṃ. Tesaṃ paramagambhīratāya, nānappakāratāya ca paññāvepullaṃ.",
  "anya-e0103n:937_3": "Tesaṃ uḷārapuññakkhettatāya puññavepullañca adhigacchati. Pītipāmojjabahulo hoti",
  "anya-e0103n:937_4": "pītisambojjhaṅgaṭṭhānīyattā buddhānussatiyā. Bhayabheravasaho buddhaguṇārammaṇāya",
  "anya-e0103n:937_5": "satiyā bhayabheravābhibhavanato. Tenāha bhagavā “anussaretha sambuddhaṃ, bhayaṃ tumhāka",
  "anya-e0103n:937_6": "no siyā”ti. Dukkhādhivāsanasamattho buddhānussatiyā sarīradukkhassa padumapalāse",
  "anya-e0103n:937_7": "udakassa viya vinivaṭṭanato. Saṃvāsasaññanti sahavāsasaññaṃ. Buddhabhūmiyaṃ cittaṃ",
  "anya-e0103n:937_8": "namati buddhaguṇānaṃ mahantabhāvassa paccakkhato upaṭṭhānato. Buddhānussatibhāvanāya",
  "anya-e0103n:937_9": "sabbadā buddhaguṇānaṃ citte viparivattanato vuttaṃ “sammukhā satthāraṃ passato viyā”ti.",
  "anya-e0103n:937_10": "Uttari appaṭivijjhantoti imāya bhāvanāya upari taṃ adhiṭṭhānaṃ katvā saccāni appaṭivijjhanto.",
  "anya-e0103n:937_11": "Sugatiparāyaṇoti sugatisamparāyo.",
  "anya-e0103n:938_0": "Appamādanti appamajjanaṃ sakkaccaṃ anuyogaṃ. Kayirāthāti kareyya. Sumedhasoti sundarapañño.",
  "anya-e0103n:938_1": "Evaṃ mahānubhāvāyāti vuttappakārena nīvaraṇavikkhambhanādisamatthena satthari sagāravabhāvādihetubhūtena",
  "anya-e0103n:938_2": "mahatā sāmatthiyena samannāgatāya.",
  "anya-e0103n:939": "2. Dhammānussatikathāvaṇṇanā",
  "anya-e0103n:940_0": "146. Dhammānussatinti ettha padattho, sabhāvattho ca ādito vuttoyevāti taṃ anāmasitvā",
  "anya-e0103n:940_1": "bhāvanāvidhānameva dassetuṃ “dhammānussatiṃ bhāvetukāmenāpī”tiādi āraddhaṃ. Kasmā",
  "anya-e0103n:940_2": "panettha buddhānussatiyaṃ viya “aveccappasādasamannāgatenā”ti na vuttaṃ. Nanu etā",
  "anya-e0103n:940_3": "paṭipāṭiyā cha anussatiyo ariyasāvakānaṃ vasena desanaṃ āruḷhāti? Saccametaṃ, evaṃ",
  "anya-e0103n:940_4": "santepi “parisuddhasīlādiguṇānaṃ puthujjanānampi ijjhantī”ti dassanatthaṃ “aveccappasādasamannāgatenā”ti",
  "anya-e0103n:940_5": "idha na vuttaṃ, ariyasāvakānaṃ pana sukhena ijjhantīti. Tathāpi pāḷiyaṃ āgatattā",
  "anya-e0103n:940_6": "ca buddhānussatiniddese vuttanti daṭṭhabbaṃ, ayañca vicāro parato āgamissateva.",
  "anya-e0103n:941_0": "147. Pariyattidhammopīti pi-saddena lokuttaradhammaṃ sampiṇḍeti. Itaresūti sandiṭṭhikādipadesu.",
  "anya-e0103n:941_1": "Lokuttaradhammovāti avadhāraṇaṃ nippariyāyena sandiṭṭhikādiatthaṃ sandhāya vuttaṃ,",
  "anya-e0103n:941_2": "pariyāyato panete pariyattidhammepi sambhavanteva. Tathā hi pariyattidhammo bahussutena",
  "anya-e0103n:941_3": "āgatāgamena paramena satinepakkena samannāgatena paññavatā ādikalyāṇatādivisesato",
  "anya-e0103n:941_4": "sayaṃ daṭṭhabboti sandiṭṭhiko. Ācariyapayirupāsanāya vinā na labbhāti ce? Lokuttaradhammepi",
  "anya-e0103n:941_5": "samāne kalyāṇamittasannissayeneva sijjhanato, tathā satthusandassanepi. “Sandiṭṭhiyā",
  "anya-e0103n:941_6": "jayatī”ti ayaṃ panattho titthiyanimmaddane nippariyāyatova labbhati, kilesajaye pariyāyato",
  "anya-e0103n:941_7": "paramparāhetubhāvato. “Sandiṭṭhaṃ arahatī”ti ayampi attho labbhateva, sabbaso saṃkilesadhammānaṃ",
  "anya-e0103n:941_8": "pahānaṃ, vodānadhammānaṃ paribrūhanañca uddissa pavattattā. Ayañca attho “ye kho",
  "anya-e0103n:941_9": "tvaṃ, gotami, dhamme jāneyyāsi, ime dhammā sarāgāya saṃvattanti no virāgāya, saññogāya",
  "anya-e0103n:941_10": "saṃvattanti no visaññogāya, saupādānāya saṃvattanti no anupādānāya. Ekaṃsena, gotami,",
  "anya-e0103n:941_11": "dhāreyyāsi ‘neso dhammo, neso vinayo, netaṃ satthusāsana”’nti, “dhammāpi vo, bhikkhave,",
  "anya-e0103n:941_12": "pahātabbā, pageva adhammā”ti ca evamādīhi suttapadehi vibhāvetabbo. Akālikādhigamupāyatāya",
  "anya-e0103n:941_13": "akāliko. Vijjamānatāparisuddhatāhi ehipassavidhiṃ arahatīti ehipassiko. Tato eva",
  "anya-e0103n:941_14": "vaṭṭadukkhanittharaṇatthikehi attano citte upanayanaṃ, cittassa vā tattha upanayanaṃ",
  "anya-e0103n:941_15": "arahatīti opaneyyiko. Vimuttāyatanasīse ṭhatvā paricayena sammadeva atthavedaṃ, dhammavedañca",
  "anya-e0103n:941_16": "labhantehi paccattaṃ veditabbo viññūhīti. Evaṃ sandiṭṭhikādipadesu pariyattidhammampi",
  "anya-e0103n:941_17": "pakkhipitvā manasikāro yujjateva.",
  "anya-e0103n:942_0": "Sāti gāthā. Samantabhadrakattāti sabbabhāgehi sundarattā. Dhammassāti sāsanadhammassa.",
  "anya-e0103n:942_1": "Kiñcāpi avayavavinimutto samudāyo nāma paramatthato koci natthi, yesu pana avayavesu",
  "anya-e0103n:942_2": "samudāyarūpena avekkhitesu “gāthā”ti samaññā, taṃ tato bhinnaṃ viya katvā saṃsāmivohāraṃ",
  "anya-e0103n:942_3": "āropetvā dassento “paṭhamena pādena ādikalyāṇā”tiādimāha. “Ekānusandhika”nti idaṃ",
  "anya-e0103n:942_4": "nātibahuvibhāgaṃ yathānusandhinā ekānusandhikaṃ sandhāya vuttaṃ, itarassa pana teneva",
  "anya-e0103n:942_5": "desetabbadhammavibhāgena ādimajjhapariyosānabhāgā labbhantīti. Nidānenāti kāladesadesakaparisādiapadisanalakkhaṇena",
  "anya-e0103n:942_6": "nidānaganthena. Nigamanenāti “idamavocā”tiādikena, “iti yaṃ taṃ vuttaṃ, idametaṃ",
  "anya-e0103n:942_7": "paṭicca vutta”nti vā yathāvuttatthanigamanena.",
  "anya-e0103n:943_0": "Ayaṃ kathā visesato suttapiṭakasaṃvaṇṇanāti katvā suttapiṭakavasena dhammassa ādikalyāṇādikaṃ",
  "anya-e0103n:943_1": "dassetvā idāni suttapiṭakavinayapiṭakānaṃ vasena taṃ dassetuṃ “sanidānasauppattikattā”tiādi",
  "anya-e0103n:943_2": "vuttaṃ. Tattha sanidānasauppattikattāti yathāvuttanidānena sanidānatāya, saaṭṭhuppattikatāya",
  "anya-e0103n:943_3": "ca. Veneyyānaṃ anurūpatoti sikkhāpadapaññattiyā, dhammadesanāya ca taṃtaṃsikkhāpadabhāvena",
  "anya-e0103n:943_4": "paññāpiyamānassa veneyyajjhāsayānurūpaṃ pavattiyamānassa anurūpato. Atthassāti desiyamānassa",
  "anya-e0103n:943_5": "ca sīlādiatthassa. “Taṃ kissa hetu ? Seyyathāpi, bhikkhave”tiādinā tattha tattha",
  "anya-e0103n:943_6": "hetūpamāgahaṇena hetudāharaṇayuttato.",
  "anya-e0103n:944": "Evaṃ suttavinayavasena pariyattidhammassa ādimajjhapariyosānakalyāṇataṃ dassetvā idāni tīṇi piṭakāni ekajjhaṃ gahetvā taṃ dassetuṃ “sakalopī”tiādi vuttaṃ. Tattha sāsanadhammoti –",
  "anya-e0103n:945": "“Sabbapāpassa akaraṇaṃ, kusalassa upasampadā;",
  "anya-e0103n:946": "Sacittapariyodapanaṃ, etaṃ buddhāna sāsana”nti. –",
  "anya-e0103n:947_0": "Evaṃ vuttassa satthusāsanassa pakāsako pariyattidhammo. Sīlena ādikalyāṇo sīlamūlakattā",
  "anya-e0103n:947_1": "sāsanassa. Samathādīhi majjhekalyāṇo tesaṃ sāsanasampattiyā vemajjhabhāvato. Nibbānena",
  "anya-e0103n:947_2": "pariyosānakalyāṇo tadadhigamato uttarikaraṇīyābhāvato. Sāsane sammāpaṭipatti nāma",
  "anya-e0103n:947_3": "paññāya hoti, tassā ca sīlaṃ, samādhi ca mūlanti āha “sīlasamādhīhi ādikalyāṇo”ti.",
  "anya-e0103n:947_4": "Paññā pana anubodhapaṭivedhavasena duvidhāti tadubhayampi gaṇhanto “vipassanāmaggehi",
  "anya-e0103n:947_5": "majjhekalyāṇo”ti āha. Tassa nipphatti phalaṃ, kiccaṃ nibbānasacchikiriyā, tato paraṃ",
  "anya-e0103n:947_6": "kattabbaṃ natthīti dassento āha “phalanibbānehi pariyosānakalyāṇo”ti. Phalaggahaṇena",
  "anya-e0103n:947_7": "vā saupādisesanibbānamāha, itarena itaraṃ, tadubhayañca sāsanasampattiyā osānanti",
  "anya-e0103n:947_8": "āha “phalanibbānehi pariyosānakalyāṇo”ti.",
  "anya-e0103n:948_0": "Buddhassa subodhitā sammāsambuddhatā, tāya ādikalyāṇo tappabhavattā. Sabbaso saṃkilesappahānaṃ",
  "anya-e0103n:948_1": "vodānaṃ, pāripūrī ca dhammasudhammatā, tāya majjhekalyāṇo taṃsarīrattā. Satthārā",
  "anya-e0103n:948_2": "yathānusiṭṭhaṃ tathā paṭipatti saṅghasuppaṭipatti, tāya pariyosānakalyāṇo, tāya sāsanassa",
  "anya-e0103n:948_3": "loke suppatiṭṭhitabhāvato. Tanti sāsanadhammaṃ. Tathattāyāti yathattāya bhagavatā",
  "anya-e0103n:948_4": "dhammo desito, tathattāya tathabhāvāya. So pana abhisambodhi paccekabodhi sāvakabodhīti",
  "anya-e0103n:948_5": "tividho, ito aññathā nibbānādhigamassa abhāvato. Tattha sabbaguṇehi aggabhāvato,",
  "anya-e0103n:948_6": "itarabodhidvayamūlatāya ca paṭhamāya bodhiyā ādikalyāṇatā, guṇehi vemajjhabhāvato",
  "anya-e0103n:948_7": "dutiyāya majjhekalyāṇatā, tadubhayāvaratāya, tadosānatāya ca sāsanadhammassa tatiyāya",
  "anya-e0103n:948_8": "pariyosānakalyāṇatā vuttā.",
  "anya-e0103n:949": "Esoti sāsanadhammo. Nīvaraṇavikkhambhanatoti vimuttāyatanasīse ṭhatvā saddhammaṃ suṇantassa nīvaraṇānaṃ vikkhambhanasambhavato. Vuttaṃ hetaṃ –",
  "anya-e0103n:950": "“Yathā yathāvuso, bhikkhuno satthā vā dhammaṃ deseti, aññataro vā garuṭṭhāniyo sabrahmacārī, tathā tathā so tattha labhati atthavedaṃ labhati dhammaveda”nti.",
  "anya-e0103n:951": "“Yasmiṃ, bhikkhave, samaye ariyasāvako ohitasoto dhammaṃ suṇāti, pañcassa nīvaraṇāni tasmiṃ samaye pahīnāni hontī”ti –",
  "anya-e0103n:952": "Ca ādi. Samathavipassanāsukhāvahanatoti samathasukhassa ca vipassanāsukhassa ca sampādanato. Vuttampi cetaṃ –",
  "anya-e0103n:953": "“So vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukha”ntiādi.",
  "anya-e0103n:954": "Tathā –",
  "anya-e0103n:955": "“Yato yato sammasati, khandhānaṃ udayabbayaṃ;",
  "anya-e0103n:956": "Labhatī pītipāmojjaṃ, amataṃ taṃ vijānataṃ;",
  "anya-e0103n:957": "Amānusī ratī hoti, sammā dhammaṃ vipassato”ti ca. ;",
  "anya-e0103n:958_0": "Tathāpaṭipannoti yathā samathavipassanāsukhaṃ āvahati, yathā vā satthārā anusiṭṭhaṃ,",
  "anya-e0103n:958_1": "tathā paṭipanno sāsanadhammo. Tādibhāvāvahanatoti chaḷaṅgupekkhāvasena iṭṭhādīsu",
  "anya-e0103n:958_2": "tādibhāvassa lokadhammehi anupalepassa āvahanato. Esa bhagavā vuttanayena tividhakalyāṇaṃ",
  "anya-e0103n:958_3": "dhammaṃ desento yaṃ sāsanabrahmacariyaṃ, maggabrahmacariyañca pakāseti, taṃ yathānurūpaṃ",
  "anya-e0103n:958_4": "atthasampattiyā sātthaṃ, byañjanasampattiyā sabyañjananti yojanā.",
  "anya-e0103n:959_0": "Tattha avisesena tisso sikkhā, sakalo ca tantidhammo sāsanabrahmacariyaṃ. Yaṃ sandhāya",
  "anya-e0103n:959_1": "vuttaṃ “katamesānaṃ kho, bhante, buddhānaṃ bhagavantānaṃ brahmacariyaṃ naciraṭṭhitikaṃ",
  "anya-e0103n:959_2": "ahosī”tiādi. Sabbasikkhānaṃ maṇḍabhūtasikkhattayasaṅgahito ariyamaggo maggabrahmacariyaṃ.",
  "anya-e0103n:959_3": "Yaṃ sandhāya vuttaṃ “khīṇā jāti, vusitaṃ brahmacariyaṃ, kataṃ karaṇīya”nti. Yathānurūpanti",
  "anya-e0103n:959_4": "yathārahaṃ. Sikkhattayasaṅgahaṃ hi sāsanabrahmacariyaṃ atthasampattiyā sātthaṃ. Maggabrahmacariye",
  "anya-e0103n:959_5": "vattabbameva natthi. Atthasampattiyāti sampannatthatāya. Sampattiattho hi idha saha-saddo.",
  "anya-e0103n:959_6": "Itaraṃ pana yathāvuttenatthena sātthaṃ, sabyañjanañca. Ye panettha “vacanasabhāvaṃ",
  "anya-e0103n:959_7": "sātthaṃ, atthasabhāvaṃ sabyañjana”nti vibhajitvā vadanti, taṃ na sundaraṃ, tathā",
  "anya-e0103n:959_8": "vibhattassa pariyattidhammassa abhāvato. Saddatthā hi abhinnarūpā viya hutvā viniyogaṃ",
  "anya-e0103n:959_9": "gacchanti. Tathā hi nesaṃ lokiyāmissībhāvaṃ paṭijānanti. Satipi vā bhede “sabyañjana”nti",
  "anya-e0103n:959_10": "ettha yadi tulyayogo adhippeto “saputto āgato”tiādīsu viya, evaṃ sati “atthapaṭisaraṇā,",
  "anya-e0103n:959_11": "bhikkhave, hotha, mā byañjanapaṭisaraṇā”ti atthappadhānavādo bādhito siyā, atha vijjamānatāmattaṃ",
  "anya-e0103n:959_12": "“salomako sapakkhako”tiādīsu viya byañjanasampatti aggahitā siyā. Tasmā aṭṭhakathāyaṃ",
  "anya-e0103n:959_13": "vuttanayeneva attho gahetabbo.",
  "anya-e0103n:960_0": "Sātthaṃ sabyañjananti ettha nettinayenāpi atthaṃ dassetuṃ “saṅkāsana…pe… sabyañjana”nti",
  "anya-e0103n:960_1": "vuttaṃ. Tattha yadipi nettiyaṃ byañjanamukhena byañjanatthaggahaṇaṃ hotīti “akkharaṃ",
  "anya-e0103n:960_2": "pada”ntiādinā byañjanapadāni paṭhamaṃ uddiṭṭhāni, idha pana pāḷiyaṃ “sātthaṃ sabyañjana”nti",
  "anya-e0103n:960_3": "āgatattā atthapadāniyeva paṭhamaṃ dassetuṃ “saṅkāsanapakāsanā”tiādi vuttaṃ. Tattha",
  "anya-e0103n:960_4": "saṅkhepato kāsanaṃ dīpanaṃ saṅkāsanaṃ “maññamāno bhikkhu baddho mārassa, amaññamāno",
  "anya-e0103n:960_5": "mutto”tiādīsu viya. Tattakena hi tena bhikkhunā paṭividdhaṃ. Tenāha “aññātaṃ bhagavā”tiādi.",
  "anya-e0103n:960_6": "Paṭhamaṃ kāsanaṃ pakāsanaṃ. Ādikammasmiṃ hi ayaṃ pasaddo “paññapeti paṭṭhapetī”tiādīsu",
  "anya-e0103n:960_7": "viya. Tikkhindriyāpekkhaṃ cetaṃ padadvayaṃ uddesabhāvato. Tikkhindriyo hi saṅkhepato",
  "anya-e0103n:960_8": "paṭhamañca vuttamatthaṃ paṭipajjati. Saṃkhittassa vitthāravacanaṃ, sakiṃ vuttassa",
  "anya-e0103n:960_9": "puna vacanañca vivaraṇavibhajanāni. Yathā “kusalā dhammā”ti saṅkhepato sakiṃyeva",
  "anya-e0103n:960_10": "ca vuttassa atthassa “katame dhammā kusalā? Yasmiṃ samaye kāmāvacaraṃ kusalaṃ citta”ntiādinā",
  "anya-e0103n:960_11": "vitthārato vivaraṇavasena, vibhajanavasena ca puna vacanaṃ. Majjhimindriyāpekkhametaṃ",
  "anya-e0103n:960_12": "padadvayaṃ niddesabhāvato. Vivaṭassa vitthāratarābhidhānaṃ, vibhattassa ca pakārehi",
  "anya-e0103n:960_13": "ñāpanaṃ veneyyānaṃ cittaparitosanaṃ uttānīkaraṇapaññāpanāni. Yathā “phasso hotī”tiādinā",
  "anya-e0103n:960_14": "vivaṭavibhattassa atthassa “katamo tasmiṃ samaye phasso? Yo tasmiṃ samaye phasso",
  "anya-e0103n:960_15": "phusanā samphusanā”tiādinā uttānīkiriyā, paññāpanā ca. Mudindriyāpekkhametaṃ padadvayaṃ",
  "anya-e0103n:960_16": "paṭiniddesabhāvato. “Paññāpanapaṭṭhapanavivaraṇavibhajanauttānīkaraṇapakāsanaatthapadasamāyogato”tipi pāṭho.",
  "anya-e0103n:961": "Kathaṃ panāyaṃ pāṭhavikappo jātoti? Vuccate – nettipāḷiyaṃ āgatanayena purimapāṭho. Tattha hi –",
  "anya-e0103n:962": "“Saṅkāsanā pakāsanā,",
  "anya-e0103n:963": "Vivaraṇā vibhajanuttānīkammapaññatti;",
  "anya-e0103n:964": "Etehi chahi padehi,",
  "anya-e0103n:965": "Attho kammañca niddiṭṭha”nti. –",
  "anya-e0103n:966_0": "Desanāhārayojanāya ca etassevatthassa “saṅkāsanā pakāsanā”tiādinā āgataṃ. Pacchimo",
  "anya-e0103n:966_1": "pana “paññapeti paṭṭhapeti vivarati vibhajati uttānīkaroti ‘passathā’ti cāhā”ti sutte",
  "anya-e0103n:966_2": "āgatanayena byañjanamattakato. Evañca nesaṃ dvinnaṃ pāṭhānaṃ viseso, na atthato.",
  "anya-e0103n:966_3": "Tathā hi saṅkhepato “paṭhamaṃ ñāpanaṃ paññāpanaṃ, paṭhamameva ṭhapanaṃ paṭṭhapana”nti",
  "anya-e0103n:966_4": "imāni padāni saṅkāsanapakāsanapadehi atthato avisiṭṭhāni. Yañca purimapāṭhe chaṭṭhaṃ",
  "anya-e0103n:966_5": "padaṃ “pakārato ñāpana”nti paññāpanaṃ vuttaṃ, taṃ dutiyapāṭhe pakāsanapadena “nibbisesaṃ",
  "anya-e0103n:966_6": "pakārato kāsana”nti katvā. Yasmā ñāpanakāsanāni atthāvabhāsanasabhāvatāya abhinnāni,",
  "anya-e0103n:966_7": "sabbesañca veneyyānaṃ cittassa tosanaṃ, buddhiyā ca nisānaṃ yāthāvato vatthusabhāvāvabhāsane",
  "anya-e0103n:966_8": "jāyatīti. Evaṃ atthapadarūpattā pariyattiatthassa yathāvuttachaatthapadasamāyogato sātthaṃ sāsanaṃ.",
  "anya-e0103n:967_0": "Akkharapadabyañjanākāraniruttiniddesasampattiyāti ettha uccāraṇavelāyaṃ apariyosite",
  "anya-e0103n:967_1": "pade vaṇṇo akkharaṃ. “Ekakkharaṃ padaṃ akkhara”nti eke “ā evaṃ kira ta”ntiādīsu ā-kārādayo",
  "anya-e0103n:967_2": "viya. “Visuddhakaraṇānaṃ manasā desanāvācāya akkharaṇato akkhara”nti aññe. Vibhattiyantaṃ",
  "anya-e0103n:967_3": "atthañāpanato padaṃ. Saṅkhepato vuttaṃ padābhihitaṃ atthaṃ byañjetīti byañjanaṃ,",
  "anya-e0103n:967_4": "vākyaṃ. “Kiriyāpadaṃ abyayakārakavisesanayuttaṃ vākya”nti hi vadanti. Pakārato vākyavibhāgo",
  "anya-e0103n:967_5": "ākāro. Ākārābhihitaṃ nibbacanaṃ nirutti. Nibbacanavitthāro nissesupadesato niddeso.",
  "anya-e0103n:967_6": "Etesaṃ akkharādīnaṃ byañjanapadānaṃ sampattiyā sampannatāya sabyañjanaṃ.",
  "anya-e0103n:968_0": "Tatrāyamassa atthapadasamāyogo, byañjanasampatti ca – akkharehi saṅkāseti, padehi",
  "anya-e0103n:968_1": "pakāseti, byañjanehi vivarati, ākārehi vibhajati, niruttīhi uttānīkaroti, niddesehi",
  "anya-e0103n:968_2": "paññapeti, tathā akkharehi ugghāṭetvā padehi vineti ugghaṭitaññuṃ, byañjanehi vipañcetvā",
  "anya-e0103n:968_3": "ākārehi vineti vipañcitaññuṃ, niruttīhi netvā niddesehi vineti neyyaṃ. Evañcāyaṃ",
  "anya-e0103n:968_4": "dhammo ugghaṭiyamāno ugghaṭitaññuṃ vineti, vipañciyamāno vipañcitaññuṃ, niyyamāno",
  "anya-e0103n:968_5": "neyyaṃ. Tattha ugghaṭanā ādi, vipañcanā majjhe, nayanamante. Evaṃ tīsu kālesu tidhā",
  "anya-e0103n:968_6": "desito dosattayavidhamano guṇattayāvaho tividhaveneyyavinayanoti. Evampi tividhakalyāṇoyaṃ",
  "anya-e0103n:968_7": "dhammo atthabyañjanapāripūriyā “sāttho sabyañjano”ti veditabbo “paripuṇṇo, parisuddho”ti ca.",
  "anya-e0103n:969_0": "Atthagambhīratātiādīsu attho nāma tantiattho. Dhammo tanti. Paṭivedho tantiyā, tantiatthassa",
  "anya-e0103n:969_1": "ca yathābhūtāvabodho. Desanā manasā vavatthāpitāya tantiyā desanā. Te panete atthādayo",
  "anya-e0103n:969_2": "yasmā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca,",
  "anya-e0103n:969_3": "tasmā gambhīrā. Atha vā attho nāma hetuphalaṃ. Dhammo hetu. Desanā paññatti, yathādhammaṃ",
  "anya-e0103n:969_4": "dhammābhilāpo, anulomapaṭilomasaṅkhepavitthārādivasena vā kathanaṃ. Paṭivedho abhisamayo,",
  "anya-e0103n:969_5": "atthānurūpaṃ dhammesu, dhammānurūpaṃ atthesu, paññattipathānurūpaṃ paññattīsu avabodho,",
  "anya-e0103n:969_6": "tesaṃ tesaṃ vā dhammānaṃ paṭivijjhitabbo salakkhaṇasaṅkhāto aviparītasabhāvo. Tepi",
  "anya-e0103n:969_7": "cete atthādayo yasmā anupacitakusalasambhārehi duppaññehi sasādīhi viya mahāsamuddo",
  "anya-e0103n:969_8": "dukkhogāhā, alabbhaneyyapatiṭṭhā ca, tasmā gambhīrā. Tesu paṭivedhassāpi atthasannissitattā",
  "anya-e0103n:969_9": "vuttaṃ “atthagambhīratāpaṭivedhagambhīratāhi sāttha”nti atthaguṇadīpanato. Tāsaṃ",
  "anya-e0103n:969_10": "dhammadesanānaṃ byañjanasannissitattā vuttaṃ “dhammagambhīratādesanāgambhīratāhi",
  "anya-e0103n:969_11": "sabyañjana”nti tāsaṃ byañjanasampattidīpanato.",
  "anya-e0103n:970_0": "Atthesu pabhedagataṃ ñāṇaṃ atthapaṭisambhidā. Atthadhammaniruttipaṭisambhidāsu pabhedagataṃ",
  "anya-e0103n:970_1": "ñāṇaṃ paṭibhānapaṭisambhidāti imissāpi paṭisambhidāya atthavisayattā āha “atthapaṭibhānapaṭisambhidāvisayato",
  "anya-e0103n:970_2": "sāttha”nti, atthasampattiyā asati tadabhāvato. Dhammoti tanti. Niruttīti tantipadānaṃ",
  "anya-e0103n:970_3": "niddhāretvā vacanaṃ. Tattha pabhedagatāni ñāṇāni dhammaniruttipaṭisambhidāti āha",
  "anya-e0103n:970_4": "“dhammaniruttipaṭisambhidāvisayato sabyañjananti, asati byañjanasampattiyā tadabhāvato.",
  "anya-e0103n:970_5": "Parikkhakajanappasādakanti ettha iti-saddo hetuattho. Yasmā parikkhakajanānaṃ kiṃkusalagavesīnaṃ",
  "anya-e0103n:970_6": "pasādāvahaṃ, tasmā sātthaṃ. Atthasampannanti phalena hetuno anumānaṃ nadīpūrena viya",
  "anya-e0103n:970_7": "upari vuṭṭhippavattiyā. Sātthakatā panassa paṇḍitavedanīyatāya, sā paramagambhīrasaṇhasukhumabhāvato",
  "anya-e0103n:970_8": "veditabbā. Vuttañhetaṃ “gambhīro duddaso”tiādi. Lokiyajanappasādakanti sabyañjananti",
  "anya-e0103n:970_9": "yasmā lokiyajanassa pasādāvahaṃ, tasmā sabyañjanaṃ. Lokiyajano hi byañjanasampattiyā",
  "anya-e0103n:970_10": "tussati, idhāpi phalena hetuno anumānaṃ. Sabyañjanatā panassa saddheyyatāya, sā ādikalyāṇādibhāvato veditabbā.",
  "anya-e0103n:971_0": "Atha vā paṇḍitavedanīyato sāttha”nti paññāpadaṭṭhānatāya atthasampannataṃ āha, tato",
  "anya-e0103n:971_1": "parikkhakajanappasādakaṃ. Saddheyyato sabyañjananti saddhāpadaṭṭhānatāya byañjanasampannataṃ,",
  "anya-e0103n:971_2": "tato lokiyajanappasādakanti evamettha attho daṭṭhabbo. Gambhīrādhippāyato sātthanti",
  "anya-e0103n:971_3": "adhippāyato agādhāpāratāya atthasampannaṃ aññathā tadabhāvato. Uttānapadato sabyañjananti",
  "anya-e0103n:971_4": "subodhasaddatāya byañjanasampannaṃ, paramagambhīrassapi atthassa veneyyānaṃ suviññeyyabhāvāpādanato.",
  "anya-e0103n:971_5": "Sabbopesa paṭhamassa atthadvayassa pabhedo daṭṭhabbo, tathā ceva tattha tattha saṃvaṇṇitaṃ.",
  "anya-e0103n:971_6": "Tathā hettha vikappassa, samuccayassa vā aggahaṇaṃ. Upanetabbassāti pakkhipitabbassa",
  "anya-e0103n:971_7": "vodānatthassa avuttassa abhāvato. Sakalaparipuṇṇabhāvenāti sabbabhāgehi paripuṇṇatāya.",
  "anya-e0103n:971_8": "Apanetabbassāti saṃkilesadhammassa.",
  "anya-e0103n:972_0": "Paṭipattiyāti sīlavisuddhiyādisammāpaṭipattiyā, tannimittaṃ. Adhigamabyattitoti saccapaṭivedhena",
  "anya-e0103n:972_1": "adhigamaveyyattiyasabbhāvato sātthaṃ kapilavatādi viya tucchaṃ niratthakaṃ ahutvā",
  "anya-e0103n:972_2": "atthasampannanti katvā. Pariyattiyāti pariyattidhammaparicayena. Āgamabyattitoti",
  "anya-e0103n:972_3": "durakkhātadhammesu paricayaṃ karontassa viya sammohaṃ ajanetvā bāhusaccaveyyattiyasabbhāvato",
  "anya-e0103n:972_4": "sabyañcanaṃ. Byañjanasampattiyā hi sati āgamabyattīti. Sīlādipañcadhammakkhandhayuttatoti",
  "anya-e0103n:972_5": "sīlādīhi pañcahi dhammakoṭṭhāsehi avirahitattā. Kevalaparipuṇṇaṃ anavasesena samantato",
  "anya-e0103n:972_6": "puṇṇaṃ pūritaṃ. Nirupakkilesatoti diṭṭhimānādiupakkilesābhāvato. Nittharaṇatthāyāti",
  "anya-e0103n:972_7": "vaṭṭadukkhato nissaraṇāya. Lokāmisanirapekkhatoti kathañcipi taṇhāsannissayassa anissayanato.",
  "anya-e0103n:973_0": "Evaṃ ādikalyāṇatādiapadesena satthu purimavesārajjadvayavasena dhammassa svākkhātataṃ",
  "anya-e0103n:973_1": "vibhāvetvā idāni pacchimavesārajjadvayavasenāpi taṃ dassetuṃ “atthavipallāsābhāvato",
  "anya-e0103n:973_2": "vā suṭṭhu akkhātoti svākkhāto”ti vatvā tamatthaṃ byatirekamukhena vibhāvento “yathā",
  "anya-e0103n:973_3": "hī”tiādimāha. Tattha vipallāsamāpajjatīti tesaṃ dhamme “antarāyikā”ti vuttadhammānaṃ",
  "anya-e0103n:973_4": "vipākādīnaṃ antarāyikattābhāvato ekaṃsena apāyūpapattihetutāya abhāvato. Niyyānikattābhāvatoti",
  "anya-e0103n:973_5": "atammayatābhāvato, saṃsārato ca niyyānikāti vuttadhammānaṃ ekaccayaññakiriyāpakatipurisantaraññāṇādīnaṃ",
  "anya-e0103n:973_6": "tato niyyānikattābhāvato viparīto eva hoti. Tenāti atthassa vipallāsāpajjanena. Te",
  "anya-e0103n:973_7": "aññatitthiyā. Tathābhāvānatikkamanatoti kammantarāyādīnaṃ pañcannaṃ antarāyikabhāvassa",
  "anya-e0103n:973_8": "ariyamaggadhammānaṃ niyyānikabhāvassa kadācipi anativattanato.",
  "anya-e0103n:974_0": "Nibbānānurūpāya paṭipattiyāti adhigantabbassa sabbasaṅkhatavinissaṭassa nibbānassa",
  "anya-e0103n:974_1": "anurūpāya sabbasaṅkhāranissaraṇūpāyabhūtāya sapubbabhāgāya sammāpaṭipattiyā akkhātattāti",
  "anya-e0103n:974_2": "yojanā. Paṭipadānurūpassāti sabbadukkhaniyyānikabhūtā ārammaṇakaraṇamattenāpi kilesehi",
  "anya-e0103n:974_3": "anāmasanīyā yādisī paṭipadā, tadanurūpassa. Supaññattāti sīlādikkhandhattayasaṅgahitā",
  "anya-e0103n:974_4": "sammādiṭṭhiādippabhedā micchādiṭṭhiādīnaṃ pahāyikabhāvena suṭṭhu sammadeva vihitā.",
  "anya-e0103n:974_5": "Saṃsandati kilesamalavisuddhitāya sameti. Evaṃ magganibbānānaṃ paṭipadāpaṭipajjanīyabhāvehi",
  "anya-e0103n:974_6": "aññamaññānurūpatāya svākkhātataṃ dassetvā idāni tividhassāpi lokuttaradhammassa paccekaṃ",
  "anya-e0103n:974_7": "svākkhātataṃ dassetuṃ “ariyamaggo cetthā”tiādi vuttaṃ. Tattha antadvayanti sassatucchedaṃ,",
  "anya-e0103n:974_8": "kāmasukhaattakilamathānuyogaṃ, līnuddhaccaṃ, patiṭṭhānāyūhananti evaṃ pabhedaṃ antadvayaṃ.",
  "anya-e0103n:974_9": "Anupagammāti anupagantvā, anupagamanahetu vā. Paṭipassaddhakilesānīti suṭṭhu vūpasantakilesāni,",
  "anya-e0103n:974_10": "paṭipassaddhippahānavasena sammadeva pahīnadosāni. Sassatādisabhāvavasenāti “sassatañca",
  "anya-e0103n:974_11": "vo, bhikkhave, dhammaṃ desessāmi amatañca tāṇañca leṇañcā”tiādinā tesu tesu suttesu",
  "anya-e0103n:974_12": "sassatādibhāvakittanavasena.",
  "anya-e0103n:975_0": "148. “Rāgādīnaṃ abhāvaṃ karontena ariyapuggalena sāmaṃ daṭṭhabbo”ti iminā “ariyamaggena",
  "anya-e0103n:975_1": "mama rāgādayo pahīnā”ti sayaṃ attanā anaññaneyyena daṭṭhabboti sandiṭṭhi, sandiṭṭhi eva sandiṭṭhiko.",
  "anya-e0103n:976_0": "Tena tena ariyasāvakena parasaddhāya parassa saddahanena paraneyyena gantabbataṃ",
  "anya-e0103n:976_1": "hitvā ñāpetabbataṃ pahāya paccavekkhaṇañāṇena karaṇabhūtena. Pasatthā diṭṭhi sandiṭṭhi",
  "anya-e0103n:976_2": "yathā sambojjhaṅgo. Ariyamaggo attanā sampayuttāya sandiṭṭhiyā kilese jayati, ariyaphalaṃ",
  "anya-e0103n:976_3": "tāya eva attano kāraṇabhūtāya, nibbānaṃ ārammaṇakaraṇena attano visayībhūtāya sandiṭṭhiyā",
  "anya-e0103n:976_4": "kilese jayatīti yojanā.",
  "anya-e0103n:977_0": "Bhāvanābhisamayavasena maggadhammo. Sacchikiriyābhisamayavasena nibbānadhammo. Phalampi",
  "anya-e0103n:977_1": "heṭṭhimaṃ sakadāgāmivipassanādīnaṃ paccayabhāvena upari maggādhigamassa upanissayabhāvato",
  "anya-e0103n:977_2": "pariyāyato “dissamāno vaṭṭabhayaṃ nivattetī”ti vattabbataṃ labhati.",
  "anya-e0103n:978_0": "149. Nāssa kāloti nāssa āgametabbo kālo atthi. Yathā hi lokiyakusalassa “upapajje,",
  "anya-e0103n:978_1": "aparapariyāye”tiādinā phaladānaṃ pati āgametabbo kālo atthi, na evametassāti attho.",
  "anya-e0103n:978_2": "Tenāha “na pañcāhā”tiādi. Pakaṭṭhoti dūro. Phaladānaṃ pati kālo pakaṭṭho assāti kāliko,",
  "anya-e0103n:978_3": "kālantaraphaladāyī. Tenāha “attano phaladāne”ti. Pattoti upanīto. Idanti “akāliko”ti padaṃ.",
  "anya-e0103n:979_0": "150. Vidhinti vidhānaṃ, “ehi passā”ti evaṃpavattavidhivacanaṃ. Vijjamānattāti paramatthato",
  "anya-e0103n:979_1": "upalabbhamānattā. Parisuddhattāti kilesamalavirahena sabbathā visuddhattā. Amanuññampi",
  "anya-e0103n:979_2": "kadāci payojanavasena yathāsabhāvappakāsanena dassetabbaṃ bhaveyyāti tadabhāvaṃ dassento",
  "anya-e0103n:979_3": "āha “manuññabhāvappakāsanenā”ti.",
  "anya-e0103n:980_0": "151. Upanetabboti upaneyyo, upaneyyova opaneyyikoti imassa atthassa adhippetattā",
  "anya-e0103n:980_1": "āha “upanetabboti opaneyyiko”ti. Citte upanayanaṃ uppādananti āha “idaṃ saṅkhate",
  "anya-e0103n:980_2": "lokuttaradhamme yujjatī”ti. Citte upanayananti pana ārammaṇabhūtassa dhammassa ārammaṇabhāvūpanayane",
  "anya-e0103n:980_3": "adhippete asaṅkhatepi yujjeyya “ārammaṇakaraṇasaṅkhātaṃ upanayanaṃ arahatīti opaneyyiko”ti.",
  "anya-e0103n:980_4": "Allīyananti phusanaṃ. Nibbānaṃ upaneti ariyapuggalanti adhippāyo.",
  "anya-e0103n:981_0": "152. Viññūhīti vidūhi, paṭividdhasaccehīti attho. Te pana ekaṃsato ugghaṭitaññūādayo",
  "anya-e0103n:981_1": "hontīti āha “ugghaṭitaññūādīhī”ti. “Paccatta”nti etassa “pati attanī”ti bhummavasena",
  "anya-e0103n:981_2": "attho gahetabboti āha “attani attanī”ti. Veditabboti vuttaṃ, kathaṃ veditabboti āha",
  "anya-e0103n:981_3": "“bhāvito me”tiādi. Tattha “me”ti iminā “paccatta”nti padena vuttamatthaṃ anvayato",
  "anya-e0103n:981_4": "dassetvā puna byatirekena dassetuṃ “na hī”tiādi vuttaṃ, taṃ suviññeyyameva. “Viññūhī”ti",
  "anya-e0103n:981_5": "idaṃ antogadhāvadhāraṇanti dassento “bālānaṃ pana avisayo cesā”ti āha.",
  "anya-e0103n:982_0": "Evaṃ ādikalyāṇatādinā aññamaññassa anurūpadesanāya dhammassa svākkhātataṃ dassetvā",
  "anya-e0103n:982_1": "idāni purimassa purimassa pacchimaṃ pacchimaṃ padaṃ kāraṇavacananti dassento “apicā”tiādimāha.",
  "anya-e0103n:982_2": "Tattha sandiṭṭhikattāti yasmā ayaṃ dhammo vuttanayena sāmaṃ daṭṭhabbo, sandiṭṭhiyā",
  "anya-e0103n:982_3": "kilese viddhaṃseti, sandassanañca arahati, tasmā svākkhāto durakkhāte titthiyadhamme",
  "anya-e0103n:982_4": "tadabhāvato. Iminā nayena sesapadesupi yathārahaṃ attho daṭṭhabbo.",
  "anya-e0103n:983": "153. Tassevantiādīsu yaṃ vattabbaṃ, taṃ buddhānussatiyaṃ vuttanayena veditabbaṃ.",
  "anya-e0103n:984": "3. Saṅghānussatikathāvaṇṇanā",
  "anya-e0103n:985_0": "154. Ariyasaṅghaguṇāti ārakattā kilesehi, anaye na iriyanato, aye ca iriyanato, sadevakena",
  "anya-e0103n:985_1": "ca lokena “saraṇa”nti araṇīyato ariyo ca so saṅgho ca, ariyānaṃ vā saṅgho ariyasaṅgho, tassa guṇā.",
  "anya-e0103n:986_0": "155. Yaṃ sammāpaṭipadaṃ paṭipanno “suṭṭhu paṭipanno”ti vuccati. Sā ariyamaggapaṭipadā",
  "anya-e0103n:986_1": "paṭipakkhadhamme anivattidhamme katvā pajahanato payojanābhāvā sayampi anivattidhammā,",
  "anya-e0103n:986_2": "adhigantabbassa ca nibbānassa ekaṃsato anulomīti. Tato eva apaccanīkā, anudhammabhūtā",
  "anya-e0103n:986_3": "ca, tassā ca paṭipannattā ariyasaṅgho “suppaṭipanno”ti vuttoti dassetuṃ “suṭṭhu paṭipanno”tiādi",
  "anya-e0103n:986_4": "vuttaṃ. Tattha “anivattipaṭipada”nti iminā ujuppaṭipattiṃ dasseti. Punappunaṃ nivattane",
  "anya-e0103n:986_5": "hi sati ujuppaṭipatti na hoti. “Anulomapaṭipadaṃ apaccanīkapaṭipada”nti iminā ñāyappaṭipattiṃ.",
  "anya-e0103n:986_6": "Paṭipajjitabbassa hi nibbānassa anulomanena, apaccanīkatāya cassā ñāyato. “Dhammānudhammapaṭipada”nti",
  "anya-e0103n:986_7": "iminā sāmīcippaṭipattiṃ anucchavikabhāvadīpanato. Etena paṭhamapadassa papañcaniddeso,",
  "anya-e0103n:986_8": "itarāni tīṇi padānīti dasseti. Tenāha “yasmā panā”tiādi.",
  "anya-e0103n:987_0": "Yathānusiṭṭhaṃ paṭipajjanena kiccasiddhito ariyabhāvāvahaṃ savanaṃ sakkaccasavanaṃ",
  "anya-e0103n:987_1": "nāmāti vuttaṃ “sakkaccaṃ suṇantīti sāvakā”ti, tena ariyā eva nippariyāyato satthu",
  "anya-e0103n:987_2": "sāvakā nāmāti dasseti. Sīladiṭṭhisāmaññatāyāti ariyena sīlena, ariyāya ca diṭṭhiyā",
  "anya-e0103n:987_3": "samānabhāvena. Ariyānañhi sīladiṭṭhiyo majjhe bhinnasuvaṇṇaṃ viya ninnānākaraṇaṃ",
  "anya-e0103n:987_4": "maggenāgatattā. Tena te yattha katthaci ṭhitāpi saṃhatāva. Tenāha “saṅghātabhāvamāpanno”ti.",
  "anya-e0103n:987_5": "Māyāsāṭheyyādipāpadhammasamucchedena uju. Tato eva gomuttavaṅkābhāvena avaṅkā. Candalekhāvaṅkābhāvena",
  "anya-e0103n:987_6": "akuṭilā. Naṅgalakoṭivaṅkābhāvena ajimhā. Avaṅkādibhāvena vā uju. Parisuddhaṭṭhena",
  "anya-e0103n:987_7": "ariyā. Apaṇṇakabhāvena ñāyati kamati nibbānaṃ, taṃ vā ñāyati paṭivijjhīyati etenāti",
  "anya-e0103n:987_8": "ñāyo. Vaṭṭadukkhaniyyānāya anucchavikattā. Anurūpattā sāmīci opāyikātipi saṅkhaṃ",
  "anya-e0103n:987_9": "samaññaṃ gatā sammāpaṭipatti, tāya samaṅgitāya suppaṭipannā “sammā paṭipajjantī”ti",
  "anya-e0103n:987_10": "katvā. Vattamānattho hi ayaṃ paṭipanna-saddo yathā “sotāpattiphalasacchikiriyāya",
  "anya-e0103n:987_11": "paṭipanno”ti. Atītaṃ paṭipadanti yathāvuttamaggasammāpaṭipattiṃ vadati. Ubhayena",
  "anya-e0103n:987_12": "ca sāmaññaniddesena, “suppaṭipannā ca suppaṭipannā ca suppaṭipannā”ti ekasesanayena",
  "anya-e0103n:987_13": "vā gahitānaṃ samūho “suppaṭipanno”ti vuttoti dasseti.",
  "anya-e0103n:988_0": "Evaṃ ādipadatthaniddesabhāvena itarapadānaṃ atthaṃ vatvā idāni catunnampi padānaṃ",
  "anya-e0103n:988_1": "avomissakaṃ atthaṃ dassetuṃ “apicā”tiādi vuttaṃ. Tattha yathānusiṭṭhanti satthārā",
  "anya-e0103n:988_2": "yathā anusiṭṭhaṃ, tathā anusāsanīanurūpanti attho. Apaṇṇakapaṭipadanti avirajjhanakapaṭipadaṃ,",
  "anya-e0103n:988_3": "anavajjapaṭipattinti attho. Ettha ca svākkhāte dhammavinaye apaṇṇakapaṭipadaṃ paṭipannattāti",
  "anya-e0103n:988_4": "evaṃ sambandhitabbaṃ. Purimapadena sambandhe dutiyapadaṃ na vattabbaṃ siyā, nanu",
  "anya-e0103n:988_5": "ca dutiyapadena sambandhepi paṭhamaṃ padaṃ na vattabbaṃ siyāti? Na tassa paṭhamaṃ",
  "anya-e0103n:988_6": "apekkhitattā. Sā pana sāvakānaṃ apaṇṇakapaṭipadā yathānusiṭṭhaṃ paṭipadāti dassanatthaṃ",
  "anya-e0103n:988_7": "“yathānusiṭṭhaṃ paṭipannattā”ti vattabbaṃ. Ubhayassāpi vā suppaṭipannabhāvasādhanattā",
  "anya-e0103n:988_8": "ubhayaṃ vuttaṃ. Tathā hi pi-saddena ubhayaṃ samuccinoti.",
  "anya-e0103n:989": "Kilesajimhavasena antadvayagāhoti sabbaso taṃ pahāya sammāpaṭipadā kāyādivaṅkappahāyinī ujuppaṭipatti hotīti āha “majjhimāya paṭipadāya…pe… ujuppaṭipanno”ti.",
  "anya-e0103n:990_0": "Ñāyo nāma yuttappattapaṭipatti, nibbānañca, sabbasaṅkhārasamathatāya ādittaṃ celaṃ,",
  "anya-e0103n:990_1": "sīsaṃ vā ajjhupekkhitvāpi paṭipajjitabbamevāti āha “ñāyo vuccati nibbāna”nti. Nibbāyanakiriyāmukhena",
  "anya-e0103n:990_2": "cettha nibbānaṃ vuttanti daṭṭhabbaṃ, maggañāṇādīhi vā ñāyati paṭivijjhīyati sacchikarīyati",
  "anya-e0103n:990_3": "cāti ñāyo nibbānanti evamettha attho daṭṭhabbo.",
  "anya-e0103n:991": "Guṇasambhāvanāya parehi kayiramānaṃ paccupaṭṭhānādisāmīcikammaṃ arahantīti sāmīcikammārahā.",
  "anya-e0103n:992_0": "156. Yadidanti antogadhaliṅgavacanabhedo nipātoti tassa vacanabhedena atthamāha “yā",
  "anya-e0103n:992_1": "imānī”ti. Evanti pakāratthe nipāto, iminā pakārenāti attho. Tena itarāni tīṇi yugaḷāni",
  "anya-e0103n:992_2": "dassitāni hontīti āha “evaṃ cattāri purisayugaḷāni hontī”ti. Etanti etaṃ “purisapuggalā”ti",
  "anya-e0103n:992_3": "bahuvacanavasena vuttaṃ padaṃ. Purisā ca te puggalā ca purisapuggalā. Tattha “purisā”ti",
  "anya-e0103n:992_4": "iminā paṭhamāya pakatiyā gahaṇaṃ, “puggalā”ti pana dutiyāyapi sattasāmaññenāti evaṃ",
  "anya-e0103n:992_5": "vā ettha attho daṭṭhabbo. Catunnaṃ paccayānaṃ kīdisānaṃ? Ānetvā hunitabbānanti adhikārato",
  "anya-e0103n:992_6": "pākaṭoyamattho. Dātabbanti vā paccattavacanaṃ “catunnaṃ paccayāna”nti padaṃ apekkhitvā",
  "anya-e0103n:992_7": "sāmivasena pariṇāmetabbaṃ, aññathā yesaṃ kesañci catunnaṃ paccayānaṃ “āhuna”nti samaññā",
  "anya-e0103n:992_8": "siyā. Āhunaṃ arahatīti vā āhuneyyo. Sakkādīnampi vā āhavananti sakkādīhipi diyyamānaṃ",
  "anya-e0103n:992_9": "dānaṃ. Yattha hutaṃ mahapphalanti yasmiṃ āvahanīyaggimhi hutaṃ dadhiādi āhuneyyaggigahapataggidakkhiṇeyyaggīsu",
  "anya-e0103n:992_10": "hutato uḷāraphalanti tesaṃ brāhmaṇānaṃ laddhi. Hutanti dinnaṃ. Nikāyantareti sabbatthikavādinikāye.",
  "anya-e0103n:993_0": "Ṭhapetvā 165 teti te piyamanāpe ñātimitte apanetvā, tesaṃ adatvāti adhippāyo. Esa",
  "anya-e0103n:993_1": "eso. Ekabuddhantare ca dissatīti ekasmiṃ buddhantare vītivatte dissati. Ca-saddena",
  "anya-e0103n:993_2": "kadāci asaṅkhyeyyepi kappe vītivatteti dasseti. Abbokiṇṇanti paṭipakkhehi avomissaṃ,",
  "anya-e0103n:993_3": "kiriyāvisesakañcetaṃ. Piyamanāpattakaradhammā nāma sīlādayo, te ariyasaṅghe suppatiṭṭhitā.",
  "anya-e0103n:993_4": "Ayaṃ hettha adhippāyo – ñātimittā vippayuttā na cirasseva samāgacchanti, anavaṭṭhitā",
  "anya-e0103n:993_5": "ca tesu piyamanāpatā, na evamariyasaṅgho. Tasmā saṅghova pāhuneyyoti. Pubbakāranti",
  "anya-e0103n:993_6": "aggakiriyaṃ. Sabbappakārenāti ādaragāravabahumānādinā, deyyadhammassa sakkaccakaraṇādinā",
  "anya-e0103n:993_7": "ca sabbena pakārena. Svāyaṃ pāhavanīya-saddo “pāhuneyyo”ti vuccati pariyāyabhāvena.",
  "anya-e0103n:994_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā. Tathābhāvakaraṇena",
  "anya-e0103n:994_1": "dakkhiṇaṃ arahati. Yathā uḷārātivipuludrayalābhena visodhitaṃ nāma hoti, evaṃ dakkhiṇā",
  "anya-e0103n:994_2": "vipulaphalatāyāti vuttaṃ “mahapphalakaraṇatāya visodhetī”ti.",
  "anya-e0103n:995": "Puññatthikehi añjali karaṇīyā etthāti añjalikaraṇīyo.",
  "anya-e0103n:996_0": "Yadipi pāḷiyaṃ “anuttara”nti vuttaṃ. Natthi ito uttaraṃ visiṭṭhanti hi anuttaraṃ.",
  "anya-e0103n:996_1": "Samampissa pana natthīti dassento “asadisa”nti āha. Khittaṃ vuttaṃ bījaṃ mahapphalabhāvakaraṇena",
  "anya-e0103n:996_2": "tāyati rakkhati, khipanti vapanti ettha bījānīti vā khettaṃ, kedārādi, khettaṃ viya",
  "anya-e0103n:996_3": "khettaṃ, puññānaṃ khettaṃ puññakkhettaṃ. Sesaṃ buddhānussatiyaṃ vuttanayānusārena veditabbaṃ.",
  "anya-e0103n:997": "4. Sīlānussatikathāvaṇṇanā",
  "anya-e0103n:998_0": "158. Aho vata sīlāni akhaṇḍāni, aho vata acchiddānīti evaṃ sabbattha yojetabbaṃ.",
  "anya-e0103n:998_1": "Aho vatāti ca sambhāvane nipāto. Tenāha “akhaṇḍatādiguṇavasenā”ti. Akhaṇḍabhāvādisampattivasenāti",
  "anya-e0103n:998_2": "attho. Parassa sīlāni anussariyamānāni piyamanāpabhāvāvahanena kevalaṃ mettāya padaṭṭhānaṃ",
  "anya-e0103n:998_3": "honti, na visuṃ kammaṭṭhānanti āha “attano sīlāni anussaritabbānī”ti. Cāgādīsupi eseva nayo.",
  "anya-e0103n:999_0": "Yesanti sīlādīnaṃ. Paṭipāṭiyā samādāne samādānakkamena, ekajjhaṃ samādāne uddesakkamena",
  "anya-e0103n:999_1": "sīlānaṃ ādiantaṃ veditabbaṃ. Pariyante chinnasāṭako viyāti vatthante, dasante vā",
  "anya-e0103n:999_2": "chinnavatthaṃ viya, visadisūdāharaṇaṃ cetaṃ. Evaṃ sesānipi udāharaṇāni. Vinivedhavasena",
  "anya-e0103n:999_3": "chinnasāṭako vinividdhasāṭako. Visabhāgavaṇṇena gāvī viyāti sambandho. Sabalarahitāni",
  "anya-e0103n:999_4": "vā asabalāni. Tathā akammāsāni. Sattavidhamethunasaṃyogo heṭṭhā sīlakathāyaṃ vutto",
  "anya-e0103n:999_5": "eva. Kodhūpanāhādīhīti ādi-saddena makkhapaḷāsaissāmacchariyamāyāsāṭheyyamānātimānādayo",
  "anya-e0103n:999_6": "gahitā. Tāniyeva akhaṇḍādiguṇāni sīlāni. Sīlassa taṇhādāsabyato mocanaṃ vivaṭṭūpanissayabhāvāpādanaṃ.",
  "anya-e0103n:999_7": "Tato eva taṃsamaṅgīpuggalo serī sayaṃvasī bhujisso nāma hoti. Tenāha “bhujissabhāvakaraṇena",
  "anya-e0103n:999_8": "bhujissānī”ti. “Imināhaṃ sīlena devo vā bhaveyyaṃ devaññataro vā, tattha nicco dhuvo",
  "anya-e0103n:999_9": "sassato”ti, “sīlena suddhī”ti ca evamādinā taṇhādiṭṭhīhi aparāmaṭṭhattā ayaṃ te sīlesu",
  "anya-e0103n:999_10": "dosoti catūsu vipattīsu yāya kāyaci vipattiyā dassanena parāmaṭṭhuṃ anuddhaṃsetuṃ.",
  "anya-e0103n:999_11": "Samādhisaṃvattanappayojanāni samādhisaṃvattanikāni.",
  "anya-e0103n:1000_0": "159. Sikkhāya sagāravoti sīladhanaṃ nissāya paṭiladdhasamādānattā sātisayaṃ sikkhāya",
  "anya-e0103n:1000_1": "sagāravo sappatisso hoti. Sabhāgavuttīti sampannasīlehi sabhāgavuttiko, tāya eva",
  "anya-e0103n:1000_2": "vā sikkhāya sabhāgavutti. Yo hi sikkhāgāravarahito, so tāya visabhāgavutti nāma hoti",
  "anya-e0103n:1000_3": "vilomanato. Yathā parehi saddhiṃ attano chiddaṃ na hoti, evaṃ dhammāmisehi paṭisantharaṇaṃ",
  "anya-e0103n:1000_4": "paṭisanthāro. Sikkhāya sagāravattā eva tattha appamatto hoti. Attānuvādabhayaṃ parānuvādabhayaṃ",
  "anya-e0103n:1000_5": "daṇḍabhayaṃ duggatibhayanti evamādīni bhayāni imassa dūrasamussāritānīti āha “attānuvādādibhayavirahito”ti.",
  "anya-e0103n:1000_6": "Sesaṃ suviññeyyameva.",
  "anya-e0103n:1001": "5. Cāgānussatikathāvaṇṇanā",
  "anya-e0103n:1002_0": "160. Pakatiyāti sabhāvena. Cāgādhimuttenāti deyyadhammapariccāge yuttappayuttena",
  "anya-e0103n:1002_1": "tanninnena tappoṇena. Niccaṃ sadā pavattā dānasaṃvibhāgā yassa so niccapavattadānasaṃvibhāgo,",
  "anya-e0103n:1002_2": "tena. Idhāpi “pakatiyā”ti ānetvā sambandhitabbaṃ. Yaṃ parassa paṭiyattaṃ diyyati,",
  "anya-e0103n:1002_3": "taṃ dānaṃ. Yaṃ attanā paribhuñjitabbato saṃvibhajati, so saṃvibhāgo. Ito dāni pabhutīti",
  "anya-e0103n:1002_4": "ito paṭṭhāya dāni ajjatagge ajjadivasaṃ ādiṃ katvā. Adatvā na bhuñjissāmīti dānasamādānaṃ",
  "anya-e0103n:1002_5": "katvā. Taṃdivasanti tasmiṃ bhāvanārambhadivase. Tattha nimittaṃ gaṇhitvāti tasmiṃ",
  "anya-e0103n:1002_6": "dāne pariccāgacetanāya pavattiākārassa sallakkhaṇavasena nimittaṃ gahetvā. Vigatamalamaccheratādiguṇavasenāti",
  "anya-e0103n:1002_7": "vigatāni malamaccherāni etasmāti vigatamalamacchero, cāgo, tassa bhāvo vigatamalamaccheratā.",
  "anya-e0103n:1002_8": "Tadādīnaṃ guṇānaṃ, sampattīnaṃ, ānisaṃsānaṃ vā vasena.",
  "anya-e0103n:1003_0": "Sataṃ dhammaṃ anukkamanti sādhūnaṃ bodhisattānaṃ dhammaṃ paveṇiṃ anu anu kamanto",
  "anya-e0103n:1003_1": "okkamanto, avokkamanto vā. Ye ime dāyakassa lābhā āyuvaṇṇasukhabalapaṭibhānādayo,",
  "anya-e0103n:1003_2": "piyabhāvādayo ca bhagavatā saṃvaṇṇitā pakittitā. Manussattaṃ vāti vā-saddo avuttavikappattho,",
  "anya-e0103n:1003_3": "tena indriyapāṭavabhāvakammassakatāñāṇādīnaṃ saṅgaho daṭṭhabbo.",
  "anya-e0103n:1004_0": "Maccheramalenāti maccherasaṅkhātena malena. Atha vā maccherañca malañca maccheramalaṃ,",
  "anya-e0103n:1004_1": "tena maccherena ceva lobhādimalena cāti attho. Pajāyanavasenāti yathāsakaṃ kammanibbattanavasena.",
  "anya-e0103n:1004_2": "Kaṇhadhammānanti lobhādiekantakāḷakānaṃ pāpadhammānaṃ. Vigatattāti pahīnattā. Vigatamalamaccherena",
  "anya-e0103n:1004_3": "cetasāti itthambhūtalakkhaṇe karaṇavacanaṃ. Sotāpannassa satoti gehaṃ āvasantassa",
  "anya-e0103n:1004_4": "sotāpannassa samānassa. Nissayavihāranti nissāya viharitabbavihāraṃ, devasikaṃ vaḷañjanakakammaṭṭhānanti",
  "anya-e0103n:1004_5": "attho. Abhibhavitvāti agāraṃ āvasantānaṃ aññesaṃ uppajjanakarāgādiupakkilese abhibhuyya.",
  "anya-e0103n:1005_0": "Yo kiñci dentopi sāpekkhova deti, so muttacāgo na hoti, ayaṃ pana na evanti “muttacāgo”ti",
  "anya-e0103n:1005_1": "vuttaṃ. Vissaṭṭhacāgoti nirapekkhapariccāgoti attho. Yathā pāṇātipātabahulo puggalo",
  "anya-e0103n:1005_2": "“lohitapāṇī”ti vuccati, evaṃ dānabahulo puggalo “payatapāṇī”ti vuttoti dassento “dātuṃ",
  "anya-e0103n:1005_3": "sadā dhotahatthoyevā”ti āha. Tattha sadāti niccaṃ, abhiṇhanti attho. Pariccāgoti",
  "anya-e0103n:1005_4": "deyyadhammapariccāgoti adhikārato viññāyati. Yaṃ yaṃ deyyadhammaṃ pare yācanakā.",
  "anya-e0103n:1005_5": "Yācane yogo yācanayogo, parehi yācituṃ yuttoti attho. Yājena yuttoti dānena yutto",
  "anya-e0103n:1005_6": "sadā pariccajanato. Ubhayeti yathāvutte dāne, saṃvibhāge ca rato abhirato.",
  "anya-e0103n:1006_0": "161. Yathā parisuddhasīlassa puggalassa akhaṇḍatādiguṇavasena attano sīlassa anussarantassa",
  "anya-e0103n:1006_1": "sīlānussatibhāvanā ijjhati, evaṃ parisuddhauḷārapariccāgassa puggalassa anupakkiliṭṭhameva",
  "anya-e0103n:1006_2": "attano pariccāgaṃ anussarantassa bhāvanā ijjhatīti dassetuṃ “vigatamalamaccheratādiguṇavasenā”tiādi",
  "anya-e0103n:1006_3": "vuttaṃ, taṃ vuttatthameva.",
  "anya-e0103n:1007_0": "Bhiyyosoti uparipi. Mattāya pamāṇassa mahatiyā mattāya, vipulena pamāṇenāti attho.",
  "anya-e0103n:1007_1": "Cāgādhimuttoti pariccāge adhimutto ninnapoṇapabbhāro. Tato eva alobhajjhāsayo katthacipi",
  "anya-e0103n:1007_2": "anabhisaṅgacitto. Paṭiggāhakesu mettāyanavasena pariccāgo hotīti mettāya mettābhāvanāya",
  "anya-e0103n:1007_3": "anulomakārī anurūpapaṭipatti. Visāradoti visado attanova guṇena katthacipi amaṅkubhūto",
  "anya-e0103n:1007_4": "abhibhuyya vihārī. Sesaṃ suviññeyyameva.",
  "anya-e0103n:1008": "6. Devatānussatikathāvaṇṇanā",
  "anya-e0103n:1009_0": "162. Ariyamaggavasenāti ariyamaggassa adhigamavasena. Samudāgatehīti sammadeva taduppattito",
  "anya-e0103n:1009_1": "uddhaṃ āgatehi. Yādisā hi ariyānaṃ santāne lokiyāpi saddhādayo, na tādisā kadācipi",
  "anya-e0103n:1009_2": "pothujjanikā saddhādayo. Dibbantīti devā. Cattāro mahārājāno etesanti catumahārājā,",
  "anya-e0103n:1009_3": "te eva cātumahārājikā. Tettiṃsa sahapuññakārino tatthūpapannāti taṃsahacaritaṃ ṭhānaṃ",
  "anya-e0103n:1009_4": "tāvatiṃsaṃ, tannivāsinopi devā taṃsahacaraṇato eva tāvatiṃsā. Dukkhato yātā apayātāti",
  "anya-e0103n:1009_5": "yāmā. Tusāya pītiyā itā upagatāti tusitā. Bhogānaṃ nimmāne rati etesanti nimmānaratino.",
  "anya-e0103n:1009_6": "Paranimmitesu bhogesu vasaṃ vattentīti paranimmitavasavattino. Brahmānaṃ kāyo samūho",
  "anya-e0103n:1009_7": "brahmakāyo, tappariyāpannatāya tattha bhavāti brahmakāyikā. Tatuttarīti tato brahmakāyikehi",
  "anya-e0103n:1009_8": "uttari, upari parittābhādike sandhāya vadati. Devatā sakkhiṭṭhāne ṭhapetvāti “yathārūpāya",
  "anya-e0103n:1009_9": "maggenāgatāya saddhāya samannāgatā, sīlena sutena cāgena paññāya samannāgatā ito",
  "anya-e0103n:1009_10": "cutā tattha upapannā tā devatā, mayhampi tathārūpā saddhā sīlaṃ sutaṃ cāgo paññā",
  "anya-e0103n:1009_11": "ca saṃvijjatī”ti devatā sakkhiṭṭhāne ṭhapetvā sakkhiṃ otārentena viya attano saddhādiguṇā anussaritabbā.",
  "anya-e0103n:1010_0": "Yadi evaṃ sutte ubhayaguṇānussaraṇaṃ vuttaṃ, taṃ kathanti anuyogaṃ manasi katvā āha",
  "anya-e0103n:1010_1": "“sutte panā”tiādi. Tattha kiñcāpi vuttanti “attano ca, tāsañca devatāna”nti ubhayaṃ",
  "anya-e0103n:1010_2": "samadhuraṃ viya sutte kiñcāpi vuttaṃ. Atha kho taṃ “devatānaṃ saddhañca sīlañcā”tiādivacanaṃ.",
  "anya-e0103n:1010_3": "Sakkhiṭṭhāne ṭhapetabbanti “vutta”nti parato padaṃ ānetvā sambandhitabbaṃ. Kimatthaṃ",
  "anya-e0103n:1010_4": "pana sakkhiṭṭhāne ṭhapananti āha “devatānaṃ attano saddhādīhi samānaguṇadīpanatthanti",
  "anya-e0103n:1010_5": "veditabba”nti. Kasmā pana sutte yathārutavasena atthaṃ aggahetvā evaṃ attho gayhatīti",
  "anya-e0103n:1010_6": "āha “aṭṭhakathāyañhī”tiādi.",
  "anya-e0103n:1011_0": "163. Tasmāti yasmā aṭṭhakathāyaṃ devatā sakkhiṭṭhāne ṭhapetvā attano guṇānussaraṇaṃ",
  "anya-e0103n:1011_1": "daḷhaṃ katvā vuttaṃ, sīlacāgānussatīsu viya idhāpi attano guṇānussaraṇaṃ jhānuppattinimittaṃ",
  "anya-e0103n:1011_2": "yuttaṃ, tasmā. Pubbabhāge bhāvanārambhe. Aparabhāgeti yathā bhāventassa upacārajjhānaṃ",
  "anya-e0103n:1011_3": "ijjhati, tathā bhāvanākāle. Yadi attano eva idha guṇā anussaritabbā, kathamayaṃ devatānussatīti",
  "anya-e0103n:1011_4": "āha “devatānaṃ guṇasadisasaddhādiguṇānussaraṇavasenā”ti. Tena sadisakappanāya ayaṃ",
  "anya-e0103n:1011_5": "bhāvanā “devatānussatī”ti vuttā, na devatānaṃ, tāsaṃ guṇānaṃ vā anussaraṇenāti dasseti.",
  "anya-e0103n:1011_6": "Pubbabhāge vā pavattaṃ devatāguṇānussaraṇaṃ upādāya “devatānussatī”ti imissā samaññā",
  "anya-e0103n:1011_7": "veditabbā. Tathā hi vakkhati “pubbabhāge devatā ārabbha pavattacittavasenā”ti. Sesaṃ suviññeyyameva.",
  "anya-e0103n:1012": "Pakiṇṇakakathāvaṇṇanā",
  "anya-e0103n:1013_0": "164. Etāsanti etāsaṃ buddhānussatiādīnaṃ channaṃ anussatīnaṃ. Vitthāradesanāyanti",
  "anya-e0103n:1013_1": "vitthāravasena pavattadesanāyaṃ, mahānāmasuttaṃ sandhāya vadati. Bhagavātiādīnaṃ",
  "anya-e0103n:1013_2": "atthanti bhagavātiādīnaṃ padānaṃ atthaṃ. Atthavedanti vā hetuphalaṃ paṭicca uppannaṃ",
  "anya-e0103n:1013_3": "tuṭṭhimāha. Dhammavedanti hetuṃ paṭicca uppannaṃ tuṭṭhiṃ. “Ārakattā araha”nti anussarantassa",
  "anya-e0103n:1013_4": "hi yaṃ taṃ bhagavato kilesehi ārakattaṃ, so hetu. Ñāpako cettha hetu adhippeto, na",
  "anya-e0103n:1013_5": "kārako, sampāpako vā. Yonena ñāyamāno arahattattho, taṃ phalaṃ. Iminā nayena sesapadesupi",
  "anya-e0103n:1013_6": "hetuphalavibhāgo veditabbo. Dhammānussatiādīsupi “ādimajjhapariyosānakalyāṇattā”tiādinā,",
  "anya-e0103n:1013_7": "“yasmā pana sā sammāpaṭipadā”tiādinā ca tattha tattha hetuapadeso katoyevāti. Dhammūpasaṃhitanti",
  "anya-e0103n:1013_8": "yathāvuttahetuhetuphalasaṅkhātaguṇūpasaṃhitaṃ. Guṇeti attano guṇe.",
  "anya-e0103n:1014_0": "165. Ariyasāvakānaññeva ijjhantīti ariyasāvakānaṃ ijjhantiyevāti uttarapadāvadhāraṇaṃ",
  "anya-e0103n:1014_1": "daṭṭhabbaṃ, avadhāraṇañca tesaṃ sukhasiddhidassanatthaṃ. Tenāha “tesaṃ hī”tiādi.",
  "anya-e0103n:1014_2": "Na puthujjanānaṃ sabbena sabbaṃ ijjhantīti. Tathā hi vakkhati “evaṃ santepī”tiādi.",
  "anya-e0103n:1014_3": "Yadi evaṃ, kasmā mahānāmasuttādīsu bahūsu suttesu ariyasāvakaggahaṇaṃ katanti? Tesaṃ",
  "anya-e0103n:1014_4": "bahulavihāratāyāti ācariyā.",
  "anya-e0103n:1015_0": "Nikkhantanti niggataṃ nissaṭaṃ. Muttanti vissaṭṭhaṃ. Vuṭṭhitanti apetaṃ. Sabbametaṃ",
  "anya-e0103n:1015_1": "vikkhambhanameva sandhāya vadati. Gedhamhāti palibodhato. Idampīti buddhānussativasena",
  "anya-e0103n:1015_2": "laddhaṃ upacārajjhānamāha. Ārammaṇaṃ karitvāti paccayaṃ katvā, pādakaṃ katvāti attho.",
  "anya-e0103n:1015_3": "Visujjhantīti paramatthavisuddhiṃ pāpuṇanti.",
  "anya-e0103n:1016_0": "Sambādheti taṇhāsaṃkilesādinā sampīḷe saṃkaṭe gharāvāse. Okāsādhigamo lokuttaradhammassa",
  "anya-e0103n:1016_1": "adhigamāya adhigantabbaokāso. Anussatiyo eva anussatiṭṭhānāni. Visuddhidhammāti visujjhanasabhāvā,",
  "anya-e0103n:1016_2": "visujjhituṃ vā bhabbā. Paramatthavisuddhidhammatāyāti paramatthavisuddhiyā nibbānassa",
  "anya-e0103n:1016_3": "bhabbabhāvena. Upakkamenāti payogena. Pariyodapanāti visodhanā.",
  "anya-e0103n:1017_0": "166. Evaṃ santepīti evaṃ mahānāmasuttādīsu anekesu suttesu ariyasāvakasseva vasena",
  "anya-e0103n:1017_1": "chasu anussatīsu desitāsupi. Yassānubhāvenāti yassa cittappasādassa balena. Pītiṃ",
  "anya-e0103n:1017_2": "paṭilabhitvāti anussavavasena buddhārammaṇaṃ pītiṃ uppādetvā.",
  "anya-e0103n:1018": "Chaanussatiniddesavaṇṇanā niṭṭhitā.",
  "anya-e0103n:1019": "Iti sattamaparicchedavaṇṇanā.",
  "anya-e0103n:1020": "8. Anussatikammaṭṭhānaniddesavaṇṇanā",
  "anya-e0103n:1021": "Maraṇassatikathāvaṇṇanā",
  "anya-e0103n:1022_0": "167. Itoti devatānussatiyā. Sā hi chasu anussatīsu sabbapacchā niddiṭṭhattā āsannā,",
  "anya-e0103n:1022_1": "paccakkhā ca. Anantarāyāti tadanantaraṃ uddiṭṭhattā vuttaṃ. Maraṇassa sati maraṇassatīti",
  "anya-e0103n:1022_2": "maraṇaṃ tāva dassetuṃ “tattha maraṇa”ntiādi vuttaṃ. Kāmañcettha khandhānaṃ bhedo",
  "anya-e0103n:1022_3": "“jarāmaraṇaṃ dvīhi khandhehi saṅgahita”nti vacanato cutikhandhānaṃ vināso maraṇanti",
  "anya-e0103n:1022_4": "vattabbaṃ, visesato pana taṃ jīvitindriyassa vināsabhāvena kammaṭṭhānikānaṃ paccupatiṭṭhatīti",
  "anya-e0103n:1022_5": "“jīvitindriyassa upacchedo”ti vuttaṃ. Tenevāha niddese “kaḷevarassa nikkhepo jīvitindriyassupacchedo”ti.",
  "anya-e0103n:1022_6": "Tattha ekabhavapariyāpannassāti ekena bhavena paricchinnassa. Jīvitindriyassa upacchedoti",
  "anya-e0103n:1022_7": "jīvitindriyappabandhassa vicchedo āyukkhayādivasena antaradhānaṃ. Samucchedamaraṇanti",
  "anya-e0103n:1022_8": "arahato santānassa sabbaso ucchedabhūtaṃ maraṇaṃ. Saṅkhārānaṃ khaṇabhaṅgasaṅkhātanti",
  "anya-e0103n:1022_9": "saṅkhatadhammānaṃ udayavayaparicchinnassa pavattikhaṇassa bhaṅgo nirodhoti saṅkhaṃ",
  "anya-e0103n:1022_10": "gataṃ. Khaṇikamaraṇanti yathāvuttakhaṇavantaṃ tasmiṃyeva khaṇe labbhamānaṃ maraṇaṃ.",
  "anya-e0103n:1022_11": "Yaṃ khandhappabandhaṃ upādāya rukkhādisamaññā, tasmiṃ anupacchinnepi allatādivigamanaṃ",
  "anya-e0103n:1022_12": "nissāya matavohāro sammutimaraṇaṃ. Na taṃ idha adhippetanti taṃ samucchedakhaṇikasammutimaraṇaṃ",
  "anya-e0103n:1022_13": "idha maraṇānussatiyaṃ nādhippetaṃ abāhullato, anupaṭṭhahanato, asaṃvegavatthuto cāti adhippāyo.",
  "anya-e0103n:1023_0": "Adhippetaṃ satiyā ārammaṇabhāvena. Āyuādīnaṃ khayakāle maraṇaṃ kālamaraṇaṃ. Tesaṃ",
  "anya-e0103n:1023_1": "aparikkhīṇakāle maraṇaṃ akālamaraṇaṃ. “Kālamaraṇaṃ puññakkhayenā”ti idaṃ yathādhikāraṃ",
  "anya-e0103n:1023_2": "sampattibhavavasena vuttaṃ, vipattibhavavasena pana “pāpakkhayenā”ti vattabbaṃ.",
  "anya-e0103n:1024_0": "Āyusantānajanakapaccayasampattiyāti āyuppabandhassa pavattāpanakānaṃ āhārādipaccayānaṃ",
  "anya-e0103n:1024_1": "sampattiyaṃ. Vipakkavipākattāti attano phalānurūpaṃ dātabbavipākassa dinnattā. Gatikālāhārādisampattiyā",
  "anya-e0103n:1024_2": "abhāvenāti devānaṃ viya gatisampattiyā, paṭhamakappiyānaṃ viya kālasampattiyā, uttarakurukādīnaṃ",
  "anya-e0103n:1024_3": "viya āhārasampattiyā ca abhāvena. Ādi-saddena utusukkasoṇitādiṃ pariggayhati. Ajjatanakālapurisānaṃ",
  "anya-e0103n:1024_4": "viyāti viya-saddo aṭṭhāne paṭṭhapito, ajjatanakālapurisānaṃ vassasatamattaparimāṇassa",
  "anya-e0103n:1024_5": "viya āyuno khayavasenāti yojanā. Evaṃ hi anāgatepi paramāyuno saṅgaho kato hoti,",
  "anya-e0103n:1024_6": "atīte pana gatisampattiyā viya kālāhārādisampattiyā bhāvena anekavassasahassa parimāṇopi",
  "anya-e0103n:1024_7": "āyu ahosi. Ayañca vibhāgo vattamānassa antarakappassa vasena vuttoti daṭṭhabbaṃ.",
  "anya-e0103n:1024_8": "Kalāburājādīnanti ādi-saddena nandayakkhanandamāṇavakādīnaṃ saṅgaho daṭṭhabbo. Taṃ",
  "anya-e0103n:1024_9": "sabbampīti yaṃ “kālamaraṇaṃ akālamaraṇaṃ, tatthāpi puññakkhayamaraṇaṃ āyukkhayamaraṇaṃ",
  "anya-e0103n:1024_10": "ubhayakkhayamaraṇaṃ upakkamamaraṇa”nti vuttappabhedaṃ maraṇaṃ, taṃ sabbampi.",
  "anya-e0103n:1025_0": "168. Yonisoti upāyena. Manasikāroti maraṇārammaṇo manasikāro. Yena pana upāyena manasikāro",
  "anya-e0103n:1025_1": "pavattetabbo, taṃ byatirekamukhena dassetuṃ “ayoniso pavattayato”tiādi vuttaṃ. Tattha",
  "anya-e0103n:1025_2": "ayoniso pavattayatoti anupāyena satiṃ, saṃvegaṃ, ñāṇañca anupaṭṭhapetvā maraṇaṃ anussarato.",
  "anya-e0103n:1025_3": "Tadetaṃ sabbampīti sokapāmojjānaṃ uppajjanaṃ, saṃvegassa anuppajjanaṃ, santāsassa",
  "anya-e0103n:1025_4": "uppajjanañca yathākkamaṃ satisaṃvegañāṇaviharato hoti. Yo hi “maraṇaṃ nāmetaṃ jātassa",
  "anya-e0103n:1025_5": "ekantika”nti paṇḍitānaṃ vacanaṃ sarati, tattha saṃvegajāto hoti sampajāno ca, tassa",
  "anya-e0103n:1025_6": "iṭṭhajanamaraṇādinimittaṃ sokādayo anokāsāva. Tasmāti yasmā ayoniso manasikāraṃ pavattayato",
  "anya-e0103n:1025_7": "ete dosā, tasmā. Tattha tatthāti araññasusānādīsu. Hatamatasatteti corādīhi hate,",
  "anya-e0103n:1025_8": "sarasena mate ca satte. Diṭṭhapubbā sampatti yesaṃ te diṭṭhapubbasampattī, tesaṃ",
  "anya-e0103n:1025_9": "diṭṭhapubbasampattīnaṃ. Yojetvāti upaṭṭhapetvā. Ekaccassāti tikkhindriyassa ñāṇuttarassa.",
  "anya-e0103n:1026_0": "169. Vadhakapaccupaṭṭhānatoti ghātakassa viya pati pati upaṭṭhānato āsannabhāvato.",
  "anya-e0103n:1026_1": "Sampattivipattitoti ārogyādisampattīnaṃ viya jīvitasampattiyā vipajjanato. Upasaṃharaṇatoti",
  "anya-e0103n:1026_2": "paresaṃ maraṇaṃ dassetvā attano maraṇassa upanayanato. Kāyabahusādhāraṇatoti sarīrassa",
  "anya-e0103n:1026_3": "bahūnaṃ sādhāraṇabhāvato. Āyudubbalatoti jīvitassa dubbalabhāvato. Animittatoti maraṇassa",
  "anya-e0103n:1026_4": "vavatthitanimittābhāvato. Addhānaparicchedatoti kālassa paricchannabhāvato. Khaṇaparittatoti",
  "anya-e0103n:1026_5": "jīvitakkhaṇassa ittarabhāvato.",
  "anya-e0103n:1027_0": "Vadhakapaccupaṭṭhānatoti ettha viya-saddo luttaniddiṭṭhoti dassento “vadhakassa viya",
  "anya-e0103n:1027_1": "paccupaṭṭhānato”ti vatvā tamevatthaṃ vivaranto “yathā hī”tiādimāha. Tattha cārayamānoti",
  "anya-e0103n:1027_2": "āgurento paharaṇākāraṃ karonto. Paccupaṭṭhitova upagantvā ṭhito samīpe eva. Jarāmaraṇaṃ",
  "anya-e0103n:1027_3": "gahetvāva nibbattanti “yathā hi ahicchattakamakuḷaṃ uggacchantaṃ paṃsuvirahitaṃ na",
  "anya-e0103n:1027_4": "hoti, evaṃ sattā nibbattantā jarāmaraṇavirahitā na hontī”ti ettakena upamā. Ahicchattakamakuḷaṃ",
  "anya-e0103n:1027_5": "kadāci katthaci paṃsuvirahitampi bhaveyya, sattā pana kathañcipi jarāmaraṇavirahitā",
  "anya-e0103n:1027_6": "na hontīti khaṇikamaraṇaṃ tāva upamābhāvena dassetvā idhādhippetaṃ maraṇaṃ dassetuṃ",
  "anya-e0103n:1027_7": "“tathā hī”tiādi vuttaṃ. Atha vā yadime sattā jarāmaraṇaṃ gahetvāva nibbattanti, nibbattisamanantarameva",
  "anya-e0103n:1027_8": "maritabbanti codanaṃ sandhāyāha “tathā hī”tiādi. Avassaṃ maraṇatoti avassaṃ maritabbato,",
  "anya-e0103n:1027_9": "ekantena maraṇasabbhāvato vā. Pabbateyyāti pabbatato āgatā. Hārahārinīti pavāhe patitassa",
  "anya-e0103n:1027_10": "tiṇapaṇṇādikassa ativiya haraṇasīlā. Sandatevāti savati eva. Vattatevāti pavāhavasena",
  "anya-e0103n:1027_11": "vattati eva na tiṭṭhati.",
  "anya-e0103n:1028_0": "Yamekarattinti yassaṃ ekarattiyaṃ, bhummatthe upayogavacanaṃ daṭṭhabbaṃ, accantasaṃyoge",
  "anya-e0103n:1028_1": "vā. Paṭhamanti sabbapaṭhamaṃ paṭisandhikkhaṇe. Gabbheti mātukucchiyaṃ. Māṇavoti satto.",
  "anya-e0103n:1028_2": "Yebhuyyena sattā rattiyaṃ paṭisandhiṃ gaṇhantīti rattiggahaṇaṃ. Abbhuṭṭhitovāti uṭṭhitaabbho",
  "anya-e0103n:1028_3": "viya, abhimukhabhāvena vā uṭṭhitova maraṇassāti adhippāyo. So yātīti so māṇavo yāti,",
  "anya-e0103n:1028_4": "paṭhamakkhaṇato paṭṭhāya gacchateva. Sa gacchaṃ na nivattatīti so evaṃ gacchanto",
  "anya-e0103n:1028_5": "khaṇamattampi na nivattati, aññadatthu maraṇaṃyeva upagacchati.",
  "anya-e0103n:1029_0": "Kunnadīnanti pabbatato patitānaṃ khuddakanadīnaṃ. Pāto āporasānugatabandhanānanti",
  "anya-e0103n:1029_1": "purimadivase divā sūriyasantāpena anto anupavisitvā puna rattiyaṃ bandhanamūlaṃ upagatena",
  "anya-e0103n:1029_2": "āporasena tintasithilabandhanatāya pāto āporasānugatabandhanānaṃ.",
  "anya-e0103n:1030_0": "Accayantīti atikkamanti. Uparujjhatīti nirujjhati. Udakameva odakaṃ, udakoghaṃ vā.",
  "anya-e0103n:1030_1": "Yasmā accayanti ahorattā, tasmā jīvitaṃ uparujjhati. Yasmā jīvitaṃ uparujjhati, tasmā",
  "anya-e0103n:1030_2": "āyu khīyati maccānaṃ. Papatatoti papatanato bhayaṃ sāmikānaṃ rukkhe ṭhatvā kamme",
  "anya-e0103n:1030_3": "viniyuñjitukāmānaṃ, heṭṭhā paviṭṭhānaṃ vā. Uggamanaṃ pati uggamananimittaṃ. Mā maṃ",
  "anya-e0103n:1030_4": "amma nivāraya pabbajjāyāti adhippāyo.",
  "anya-e0103n:1031": "Koci mittamukhasatturandhagavesī saha vattamānopi na haneyya, ayaṃ pana ekaṃsena hanatiyevāti dassetuṃ “sahajātiyā āgatato”ti vatvā “jīvitaharaṇato cā”ti vuttaṃ.",
  "anya-e0103n:1032": "170. Nanti sampattiṃ. Sukhīti dibbasadisehi bhogehi, ādhipateyyena ca sukhasamaṅgī. Dehabandhenāti sarīrena. Asokoti asokamahārājā. Sokamāgatoti socitabbataṃ gato.",
  "anya-e0103n:1033_0": "Ārogyaṃ yobbanānaṃ. Byādhijarāpariyosānatā jīvitassa maraṇapariyosānatāya udāharaṇavasena",
  "anya-e0103n:1033_1": "ānītā, paccayabhāgavasena vā. Lokoyeva lokasannivāso yathā sattāvāsāti, sannivasitabbatāya",
  "anya-e0103n:1033_2": "vā sattanikāyo lokasannivāso. Anugatoti anubandho paccatthikena viya. Anusaṭoti anupaviṭṭho",
  "anya-e0103n:1033_3": "upavisena viya. Abhibhūtoti ajjhotthaṭo maddahatthīhi viya. Abbhāhatoti pahaṭo bhūtehi viya.",
  "anya-e0103n:1034_0": "Selāti silāmayā, na paṃsuādimayā. Vipulāti mahantā anekayojanāyāmavitthārā. Nabhaṃ",
  "anya-e0103n:1034_1": "āhaccāti vipulattā eva ākāsaṃ abhivihacca sabbadisāsu pharitvā. Anupariyeyyunti anuvicareyyuṃ.",
  "anya-e0103n:1034_2": "Nippothentāti attanā āghātitaṃ cuṇṇavicuṇṇaṃ karontā. Adhivattantīti adhibhavanti.",
  "anya-e0103n:1034_3": "Kulena vā rūpena vā sīlena vā sutena vā saddhādīhi vā seṭṭhoti sambhāvanāya khattiyādīsu",
  "anya-e0103n:1034_4": "na kañci parivajjeti. Tehi eva nihīnoti avamaññamānāya suddādīsu na kañci parivajjeti.",
  "anya-e0103n:1034_5": "Aññadatthu sabbameva abhimaddati nimmathati. Daṇḍādiupāyā ca tattha avisayā evāti",
  "anya-e0103n:1034_6": "dassetuṃ “na tattha hatthīnaṃ bhūmī”tiādi vuttaṃ. Tattha mantayuddhenāti āthabbaṇavedavihitena",
  "anya-e0103n:1034_7": "mantasaṅgāmappayogena. Dhanenāti dhanadānena. Vā-saddo avuttavikappanattho. Tena",
  "anya-e0103n:1034_8": "sāmaṃ, bhedañca saṅgaṇhāti.",
  "anya-e0103n:1035_0": "171. Parehi saddhiṃ attano upasaṃharaṇatoti parehi matehi saddhiṃ “tepi nāma matā,",
  "anya-e0103n:1035_1": "kimaṅgaṃ pana mādisā”ti attano maraṇassa upanayanato. Yasamahattatoti parivāramahattato,",
  "anya-e0103n:1035_2": "vibhavamahattato ca. Puññamahattatoti mahāpuññabhāvato. Thāmamahattatoti vīriyabalamahattato.",
  "anya-e0103n:1035_3": "Yudhiṭṭhilo dhammaputto. Cānuro yo baladevena nibbuddhaṃ katvā mārito.",
  "anya-e0103n:1036": "Saha iddhīhīti vejayantakampananandopanandadamanādīsu diṭṭhānubhāvāhi attano iddhīhi saddhiṃ maccumukhaṃ paviṭṭho.",
  "anya-e0103n:1037_0": "Kalaṃ nagghanti soḷasinti soḷasannaṃ pūraṇabhāgaṃ na agghanti. Idaṃ vuttaṃ hoti –",
  "anya-e0103n:1037_1": "āyasmato therassa sāriputtassa paññaṃ soḷasabhāge katvā tato ekaṃ bhāgaṃ soḷasadhā",
  "anya-e0103n:1037_2": "gahetvā laddhaṃ ekabhāgasaṅkhātaṃ kalaṃ sammāsambuddhaṃ ṭhapetvā aññesaṃ sattānaṃ",
  "anya-e0103n:1037_3": "paññā na agghantīti.",
  "anya-e0103n:1038_0": "Sabbassāpi saṃkilesapakkhassa samugghāto ñāyena āraddhavīriyassa hotīti āha “ñāṇavīriyabalenā”ti.",
  "anya-e0103n:1038_1": "Sammādiṭṭhisammāvāyāmesu hi siddhesu aṭṭhaṅgiko ariyamaggo siddhova hotīti. Ekākībhāvena",
  "anya-e0103n:1038_2": "khaggavisāṇakappā. Paratoghosena vinā sayameva bhūtā paṭividdhākuppāti sayambhuno.",
  "anya-e0103n:1039_0": "Hatthagatasuvaṇṇavalayānaṃ aññamaññaṃ saṅghaṭṭanaṃ vaṃsakaḷīrassa katthaci asattatāti",
  "anya-e0103n:1039_1": "evamādikaṃ taṃ taṃ nimittaṃ kāraṇaṃ āgamma. Vīmaṃsantāti pavattinivattiyo upaparikkhantā.",
  "anya-e0103n:1039_2": "Mahantānaṃ sīlakkhandhādīnaṃ esanaṭṭhena mahesayo. Ekacariyanivāsenāti ekacariyanivāsamattena,",
  "anya-e0103n:1039_3": "na sīlādinā. Khaggamigasiṅgasamā upamā yesaṃ, khaggamigasiṅgaṃ vā samūpamā yesaṃ",
  "anya-e0103n:1039_4": "te khaggasiṅgasamūpamā.",
  "anya-e0103n:1040_0": "Tambanakhatuṅganakhatādiasītianubyañjanapaṭimaṇḍitehi suppatiṭṭhitapādatādīhi dvattiṃsāya",
  "anya-e0103n:1040_1": "mahāpurisalakkhaṇehi vicitro acchariyabbhuto rūpakāyo etassāti asīti…pe… rūpakāyo.",
  "anya-e0103n:1040_2": "Saha vāsanāya sabbesaṃ kilesānaṃ pahīnattā sabbākāraparisuddhasīlakkhandhādiguṇaratanehi",
  "anya-e0103n:1040_3": "samiddho dhammakāyo etassāti sabbākāra…pe… dhammakāyo. Ṭhānasoti taṅkhaṇeyeva.",
  "anya-e0103n:1041": "Evaṃ mahānubhāvassāti evaṃ yathāvuttarūpakāyasampattiyā, dhammakāyasampattiyā ca viññāyamānavipulāparimeyyabuddhānubhāvassa, vasaṃ nāgataṃ anupagamanavasenāti adhippāyo.",
  "anya-e0103n:1042": "Maraṇaṃ sāmaññaṃ etassāti maraṇasāmañño, tassa bhāvo maraṇasāmaññatā, tāya.",
  "anya-e0103n:1043": "172. Kimikulānanti kimisamūhānaṃ, kimijātīnaṃ vā. Jīyantīti jaraṃ pāpuṇanti.",
  "anya-e0103n:1044_0": "Nikkhanteti vītivatte. Paṭihitāyāti paccānugatāya. So mamassa antarāyoti sā yathāvuttā",
  "anya-e0103n:1044_1": "na kevalaṃ kālakiriyāva, atha kho mama atidullabhaṃ khaṇaṃ labhitvā ṭhitassa satthusāsanamanasikārassa",
  "anya-e0103n:1044_2": "antarāyo assa bhaveyya. Byāpajjeyyāti vipattiṃ gaccheyya. Satthakena viya aṅgapaccaṅgānaṃ",
  "anya-e0103n:1044_3": "kantanakā maraṇakāle sandhibandhanacchedanakavātā satthakavātā.",
  "anya-e0103n:1045_0": "173. Abalanti balahīnaṃ. Dubbalanti tasseva vevacanaṃ. Abhāvattho hi ayaṃ du-saddo",
  "anya-e0103n:1045_1": "“dussīlo duppañño”tiādīsu viya. Tadetaṃ āyu. Assāsapassāsānaṃ samavuttitā aparāparaṃ",
  "anya-e0103n:1045_2": "pavesanikkhamova. Bahi nikkhantanāsikavāte anto apavisante, paviṭṭhe vā anikkhamanteti",
  "anya-e0103n:1045_3": "ekasseva pavesanikkhamo viya vuttaṃ, taṃ nāsikavātabhāvasāmaññenāti daṭṭhabbaṃ. Adhimattatāya",
  "anya-e0103n:1045_4": "accāsannaadhiṭṭhānādinā. Tadabhāvo hi iriyāpathānaṃ samavuttitā. Atisītena abhibhūtassa",
  "anya-e0103n:1045_5": "kāyassa vipajjanaṃ mahiṃsaraṭṭhādīsu himapātakālena dīpetabbaṃ. Tattha hi sattā sītena",
  "anya-e0103n:1045_6": "bhinnasarīrā jīvitakkhayaṃ pāpuṇanti. Atiuṇhena abhibhūtassa vipajjanaṃ marukantāre",
  "anya-e0103n:1045_7": "uṇhābhitattāya pacchiṃ, tattha ṭhapitaṃ upari sāṭakaṃ, puttañca akkamitvā matāya",
  "anya-e0103n:1045_8": "itthiyā dīpetabbaṃ. Mahābhūtānaṃ samavuttitā pakopābhāvo. Pathavīdhātuādīnaṃ pakopena",
  "anya-e0103n:1045_9": "sarīrassa vikārāpatti parato dhātukammaṭṭhānakathāyaṃ āgamissati. Yuttakāleti bhuñjituṃ",
  "anya-e0103n:1045_10": "yuttakāle khuddābhibhūtakāle.",
  "anya-e0103n:1046_0": "174. Avavatthānatoti kālādivasena vavatthānābhāvato. Vavatthānanti cettha paricchedo",
  "anya-e0103n:1046_1": "adhippeto, na asaṅkarato vavatthānaṃ, nicchayo cāti āha “paricchedābhāvato”ti. Na",
  "anya-e0103n:1046_2": "nāyareti na ñāyanti.",
  "anya-e0103n:1047_0": "Ito paranti ettha paranti paraṃ aññaṃ kālanti attho. Tena orakālassāpi saṅgaho siddho",
  "anya-e0103n:1047_1": "hoti. Paramāyuto orakālaṃ eva cettha “para”nti adhippetaṃ. Tato paraṃ sattānaṃ jīvanassa",
  "anya-e0103n:1047_2": "abhāvato “vavatthānābhāvato”ti vattuṃ na sakkāti. Abbudapesītiādīsu “abbudakāle pesikāle”tiādinā",
  "anya-e0103n:1047_3": "kāla-saddo paccekaṃ yojetabbo. Kāloti idha pubbaṇhādivelā adhippetā. Tenāha “pubbaṇhepi",
  "anya-e0103n:1047_4": "hī”tiādi. Idheva dehena patitabbanti sambandho. Anekappakāratoti nagare jātānaṃ gāme,",
  "anya-e0103n:1047_5": "gāme jātānaṃ nagare, vane jātānaṃ janapade, janapade jātānaṃ vanetiādinā anekappakārato.",
  "anya-e0103n:1047_6": "Ito cutenāti ito gatito cutena. Idha imissaṃ gatiyaṃ. Yantayuttagoṇo viyāti yathā",
  "anya-e0103n:1047_7": "yante yuttagoṇo yantaṃ nātivattati, evaṃ loko gatipañcakanti ettakena upamā.",
  "anya-e0103n:1048_0": "175. Appaṃ vā bhiyyoti vassasatato upari “dasa vā vassāni, vīsati vā”tiādinā dutiyaṃ",
  "anya-e0103n:1048_1": "vassasataṃ apāpuṇanto appakaṃ vā jīvatīti attho. Gamanīyoti gandhabbo upapajjanavasena.",
  "anya-e0103n:1048_2": "Samparāyoti paraloko.",
  "anya-e0103n:1049": "Hīḷeyyāti paribhaveyya na sambhāveyya. Nanti āyuṃ. Suporisoti sādhupuriso paññavā. Careyyāti sucaritaṃ careyya. Tenāha “ādittasīsovā”ti.",
  "anya-e0103n:1050": "Sattahi upamāhīti –",
  "anya-e0103n:1051_0": "“Seyyathāpi, brāhmaṇa, tiṇagge ussāvabindu sūriye uggacchante khippaṃyeva paṭivigacchati,",
  "anya-e0103n:1051_1": "na ciraṭṭhitikaṃ hoti. Udake udakapubbuḷaṃ. Udake daṇḍarāji. Nadī pabbateyyā dūraṅgamā",
  "anya-e0103n:1051_2": "sīghasotā hārahārinī. Balavā puriso jivhagge kheḷapiṇḍaṃ saṃyūhitvā akasireneva vameyya.",
  "anya-e0103n:1051_3": "Divasaṃ santatte ayokaṭāhe maṃsapesi pakkhittā khippaṃyeva paṭivigacchati, na ciraṭṭhitikā",
  "anya-e0103n:1051_4": "hoti. Gāvī vajjhā āghātanaṃ nīyamānā yaṃ yadeva pādaṃ uddharati, santikeva hoti vadhassa,",
  "anya-e0103n:1051_5": "santikeva maraṇassa, evamevaṃ kho, brāhmaṇa, govajjhūpamaṃ jīvitaṃ manussānaṃ parittaṃ",
  "anya-e0103n:1051_6": "lahukaṃ bahudukkhaṃ bahupāyāsaṃ mantāyaṃ boddhabbaṃ, kattabbaṃ kusalaṃ, caritabbaṃ",
  "anya-e0103n:1051_7": "brahmacariyaṃ, natthi jātassa amaraṇa”nti –",
  "anya-e0103n:1052": "Evamāgatāhi imāhi sattahi upamāhi alaṅkataṃ.",
  "anya-e0103n:1053_0": "Rattindivanti ekaṃ rattindivaṃ. Bhagavato sāsananti ariyamaggapaṭivedhāvahaṃ satthu",
  "anya-e0103n:1053_1": "ovādaṃ. Bahuṃ vata me kataṃ assāti bahuṃ vata mayā attahitaṃ pabbajitakiccaṃ kataṃ",
  "anya-e0103n:1053_2": "bhaveyya. Tadantaranti taṃ khaṇaṃ tattakaṃ velaṃ. Ekaṃ piṇḍapātanti ekaṃ divasaṃ",
  "anya-e0103n:1053_3": "yāpanappahonakaṃ piṇḍapātaṃ. Dandhanti mandaṃ cirāya. Avissāsiyo avissāsanīyo.",
  "anya-e0103n:1054_0": "176. Citte dharanteyeva sattānaṃ jīvitavohāro, cittassa ca atiittaro khaṇo lahuparivattibhāvato.",
  "anya-e0103n:1054_1": "Yathāha bhagavā “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ,",
  "anya-e0103n:1054_2": "yathayidaṃ citta”nti. Tasmā sattānaṃ jīvitaṃ ekacittakkhaṇikattā lahusaṃ ittaranti",
  "anya-e0103n:1054_3": "dassento “paramatthato”tiādimāha. Tattha “paramatthato”ti iminā yāyaṃ “yo ciraṃ jīvati,",
  "anya-e0103n:1054_4": "so vassasata”ntiādinā sattānaṃ jīvitappavatti vuttā, sā pabandhavisayattā vohāravasenāti",
  "anya-e0103n:1054_5": "taṃ paṭikkhipati. “Atiparitto”ti iminā –",
  "anya-e0103n:1055_0": "“Seyyathāpi, bhikkhave, cattāro daḷhadhammā dhanuggahā susikkhitā katahatthā katūpāsanā",
  "anya-e0103n:1055_1": "catuddisā ṭhitā assu, atha puriso āgaccheyya ‘ahaṃ imesaṃ…pe… katūpāsanānaṃ catuddisā",
  "anya-e0103n:1055_2": "kaṇḍe khitte appatiṭṭhite pathaviyaṃ gahetvā āharissāmī’ti. Yathā ca, bhikkhave,",
  "anya-e0103n:1055_3": "tassa purisassa javo, yathā ca candimasūriyānaṃ javo, tato sīghataro. Yathā ca, bhikkhave,",
  "anya-e0103n:1055_4": "tassa purisassa javo, yathā ca candimasūriyānaṃ javo, yathā ca yā devatā candimasūriyānaṃ",
  "anya-e0103n:1055_5": "purato dhāvanti, tāsaṃ devatānaṃ javo, tato sīghataraṃ āyusaṅkhārā khīyantī”ti –",
  "anya-e0103n:1056_0": "Evaṃ vuttaṃ parittampi paṭikkhipati. Tatra hi gamanassādānaṃ devaputtānaṃ heṭṭhupariyena",
  "anya-e0103n:1056_1": "paṭimukhaṃ dhāvantānaṃ sirasi, pāde ca baddhakhuradhārāsannipātatopi parittako rūpajīvitindriyassa",
  "anya-e0103n:1056_2": "so khaṇo vutto, cittassa pana ativiya parittataro, yassa upamāpi natthi. Tenevāha",
  "anya-e0103n:1056_3": "“yāvañcidaṃ, bhikkhave, upamāpi na sukarā, yāva lahuparivattaṃ citta”nti. Jīvitakkhaṇoti",
  "anya-e0103n:1056_4": "jīvanakkhaṇo. Ekacittappavattimattoyeva ekassa cittassa pavattimatteneva sattānaṃ",
  "anya-e0103n:1056_5": "paramatthato jīvanakkhaṇassa paricchinnattā. Idāni tamatthaṃ upamāya pakāsento “yathā",
  "anya-e0103n:1056_6": "nāmā”tiādimāha. Tattha pavattamānanti pavattantaṃ. Ekacittakkhaṇikanti ekacittakkhaṇamattavantaṃ.",
  "anya-e0103n:1056_7": "Tasmiṃ citte niruddhamatteti yena vattamānacittakkhaṇena “jīvatī”ti vuccati, tasmiṃ",
  "anya-e0103n:1056_8": "citte nirodhaṃ bhaṅgaṃ pattamatte taṃsamaṅgī satto niruddho matoti vuccati. Vuttamevatthaṃ",
  "anya-e0103n:1056_9": "pāḷiyā vibhāvetuṃ “yathāhā”tiādi vuttaṃ. Tena tīsupi kālesu sattānaṃ paramatthato",
  "anya-e0103n:1056_10": "jīvanaṃ nāma cittakkhaṇavasenevāti dasseti.",
  "anya-e0103n:1057_0": "Jīvitanti jīvitindriyaṃ. Sukhadukkhāti sukhadukkhavedanā. Upekkhāpi hi sukhadukkhāsu",
  "anya-e0103n:1057_1": "eva antogadhā iṭṭhāniṭṭhabhāvato. Attabhāvoti jīvitavedanāviññāṇāni ṭhapetvā avasiṭṭhadhammā",
  "anya-e0103n:1057_2": "vuttā. Kevalāti attanā, niccabhāvena vā avomissā. Ekacittasamāyuttāti ekekena cittena",
  "anya-e0103n:1057_3": "sahitā. Lahuso vattati khaṇoti vuttanayena ekacittakkhaṇikatāya lahuko atiittaro",
  "anya-e0103n:1057_4": "jīvitādīnaṃ khaṇo vattati.",
  "anya-e0103n:1058_0": "Ye niruddhā marantassāti cavantassa sattassa cutito uddhaṃ “niruddhā”ti vattabbā",
  "anya-e0103n:1058_1": "ye khandhā. Tiṭṭhamānassa vā idhāti ye vā idha pavattiyaṃ tiṭṭhantassa dharantassa",
  "anya-e0103n:1058_2": "bhaṅgappattiyā niruddhā khandhā. Sabbepi sadisā te sabbepi ekasadisā. Kathaṃ? Gatā",
  "anya-e0103n:1058_3": "appaṭisandhikā puna āgantvā paṭisandhānābhāvena vigatā. Yathā hi cutikhandhā na nivattanti,",
  "anya-e0103n:1058_4": "evaṃ tato pubbepi khandhā, tasmā ekacittakkhaṇikaṃ sattānaṃ jīvitanti adhippāyo.",
  "anya-e0103n:1059_0": "Anibbattena na jātoti anuppannena cittena jāto na hoti ajāto nāma hoti. Paccuppannena",
  "anya-e0103n:1059_1": "vattamānena cittena jīvati jīvamāno nāma hoti. Cittabhaṅgā mato lokoti cuticittassa",
  "anya-e0103n:1059_2": "viya sabbassapi tassa tassa cittassa bhaṅgappattiyā ayaṃ loko paramatthato mato nāma",
  "anya-e0103n:1059_3": "hoti niruddhassa appaṭisandhikattā. Evaṃ santepi paññatti paramatthiyā yā taṃ taṃ",
  "anya-e0103n:1059_4": "dharantaṃ cittaṃ upādāya “tisso jīvati, phusso jīvatī”ti vacanappavattiyā visayabhūtā",
  "anya-e0103n:1059_5": "santānapaññatti, sā ettha paramatthiyā paramatthabhūtā. Tathā hi vadanti “nāmagottaṃ na jīratī”ti.",
  "anya-e0103n:1060_0": "177. Aññataraññatarena ākārena. Cittanti kammaṭṭhānārammaṇaṃ cittaṃ. Āsevanaṃ labhatīti",
  "anya-e0103n:1060_1": "bhāvanāsevanaṃ labhati, bahiddhā vikkhepaṃ pahāya ekattavasena maraṇārammaṇameva",
  "anya-e0103n:1060_2": "hotīti. Tenāha “maraṇārammaṇā sati santiṭṭhatī”ti. Sabhāvadhammānaṃ bhedo sabhāvadhammagatiko",
  "anya-e0103n:1060_3": "evāti āha “sabhāvadhammattā pana ārammaṇassā”ti. Tenāha bhagavā “jarāmaraṇaṃ, bhikkhave,",
  "anya-e0103n:1060_4": "aniccaṃ saṅkhataṃ paṭiccasamuppanna”ntiādi. Saṃvejanīyattāti saṃvegajananato mahābhūtesu",
  "anya-e0103n:1060_5": "mahāvikāratā viya gayhamānā maraṇaṃ anussariyamānaṃ uparūpari ubbegameva āvahatīti",
  "anya-e0103n:1060_6": "tattha na bhāvanācittaṃ appetuṃ sakkoti. Yadi sabhāvadhammattā appanaṃ na pāpuṇāti,",
  "anya-e0103n:1060_7": "lokuttarajjhānaṃ ekaccāni arūpajjhānāni ca kathanti āha “lokuttarajjhānaṃ panā”tiādi.",
  "anya-e0103n:1060_8": "Visuddhibhāvanānukkamavasenāti heṭṭhimavisuddhiyā ānubhāvena adhigatātisayāya paṭipadāñāṇadassanavisuddhibhāvanāya,",
  "anya-e0103n:1060_9": "sabbasaṅkhārehi nibbindanavirajjanādivisaṃyogādhimuttiappanāya ca paṭipakkhabhūtānaṃ",
  "anya-e0103n:1060_10": "pāpadhammānaṃ vigamoti evaṃbhūtassa visuddhibhāvanānukkamassa vasena lokuttarajjhānaṃ",
  "anya-e0103n:1060_11": "appanāppattameva hoti. Ārammaṇasamatikkamanamattaṃ tattha hotīti aññesaṃ sabhāvadhammārammaṇakammaṭṭhānānaṃ",
  "anya-e0103n:1060_12": "viya cittassa samādhāne byāpāro natthi. Yathāsamāhitena pana cittena ārammaṇasamatikkamanamattameva",
  "anya-e0103n:1060_13": "bhāvanāya kātabbaṃ, tasmā sabhāvadhammepi āruppajjhānaṃ appetīti.",
  "anya-e0103n:1061_0": "Satataṃ appamatto hoti saṃvegabahulattā, tato evassa sabbabhavesu anabhiratisaññāpaṭilābho.",
  "anya-e0103n:1061_1": "Jīvitanikantiṃ jahāti maraṇassa avassaṃbhāvitādassanato. Pāpagarahī hoti aniccasaññāpaṭilābhato,",
  "anya-e0103n:1061_2": "tato eva asannidhibahulatā, vigatamalamaccheratā ca. Tadanusārenāti aniccasaññāparicayānusārena.",
  "anya-e0103n:1061_3": "Abhāvitamaraṇāti abhāvitamaraṇānussaraṇā. Abhayo asammūḷho kālaṃ karoti pageva maraṇasaññāya sūpaṭṭhitattā.",
  "anya-e0103n:1062": "Kāyagatāsatikathāvaṇṇanā",
  "anya-e0103n:1063_0": "178. Buddhā uppajjanti etthāti buddhuppādo, buddhānaṃ uppajjanakālo, tasmā. Aññatra",
  "anya-e0103n:1063_1": "taṃ ṭhapetvā, aññasmiṃ kāleti attho. Na pavattapubbanti apavattapubbaṃ. Tato eva",
  "anya-e0103n:1063_2": "sabbatitthiyānaṃ avisayabhūtaṃ. Nanu ca sunettasatthārādayo, aññe ca tāpasaparibbājakā",
  "anya-e0103n:1063_3": "sarīraṃ “asubha”nti jāniṃsu. Tathā hi sumedhatāpasena sarīraṃ jigucchantena vuttaṃ –",
  "anya-e0103n:1064": "“Yannūnimaṃ pūtikāyaṃ, nānākuṇapapūritaṃ;",
  "anya-e0103n:1065": "Chaḍḍayitvāna gaccheyyaṃ, anapekkho anatthiko”ti. –",
  "anya-e0103n:1066_0": "Ādi. Kāmaṃ bodhisattā, aññe ca tāpasādayo sarīraṃ “asubha”nti jānanti, kammaṭṭhānabhāvena",
  "anya-e0103n:1066_1": "pana na jānanti. Tena vuttaṃ “aññatra buddhuppādā”tiādi. Saṃvegāya saṃvattati yāthāvato",
  "anya-e0103n:1066_2": "kāyasabhāvappavedanato. Atthāyāti diṭṭhadhammikādiatthāya. Yogakkhemāyāti catūhi",
  "anya-e0103n:1066_3": "yogehi khemabhāvāya. Satisampajaññāyāti sabbattha satiavippavāsāya ca sattaṭṭhāniyasampajaññāya",
  "anya-e0103n:1066_4": "ca. Ñāṇadassanapaṭilābhāyāti vipassanāñāṇādhigamāya. Vijjāvimuttiphalasacchikiriyāyāti",
  "anya-e0103n:1066_5": "tisso vijjā, cittassa adhimutti nibbānaṃ, cattāri sāmaññaphalānīti etesaṃ paccakkhakaraṇāya.",
  "anya-e0103n:1066_6": "Amatassa nibbānassa adhigamahetutāya, amatasadisātappakasukhasahitatāya ca kāyagatāsati",
  "anya-e0103n:1066_7": "“amata”nti vuttā. Paribhuñjantīti jhānasamāpajjanena vaḷañjanti. Parihīnanti jinaṃ.",
  "anya-e0103n:1066_8": "Viraddhanti anadhigamena virajjhitaṃ. Āraddhanti sādhitaṃ nipphāditaṃ. Anekehi ākārehi",
  "anya-e0103n:1066_9": "tesu tesu suttantesu pasaṃsitvā yaṃ taṃ kāyagatāsatikammaṭṭhānaṃ niddiṭṭhanti sambandho.",
  "anya-e0103n:1066_10": "Kattha pana niddiṭṭhanti? Kāyagatāsatisutte. Tattha hi “kathaṃ bhāvitā ca bhikkhave”tiādinā",
  "anya-e0103n:1066_11": "ayaṃ desanā āgatā. Tatrāyaṃ saṅkhepattho – bhikkhave, kena pakārena kāyagatāsatibhāvanā",
  "anya-e0103n:1066_12": "bhāvitā, kena ca pakārena punappunaṃ katā ānāpānajjhānādīnaṃ nipphattiyā mahapphalā,",
  "anya-e0103n:1066_13": "tesaṃ tesaṃ vijjābhāgiyānaṃ, abhiññāsacchikaraṇīyānañca dhammānaṃ, aratiratisahanatādīnañca",
  "anya-e0103n:1066_14": "saṃsiddhiyā mahānisaṃsā ca hotīti? Ānāpānapabbanti ānāpānakammaṭṭhānāvadhi. Esa nayo sesesupi.",
  "anya-e0103n:1067_0": "Dhātumanasikārakammaṭṭhānena yadipi upacārasamādhi ijjhati, sammasanavāro pana tattha",
  "anya-e0103n:1067_1": "sātisayoti dhātumanasikārapabbampi “vipassanāvasena vutta”nti vuttaṃ. “Ayampi kho",
  "anya-e0103n:1067_2": "kāyo evaṃdhammo evaṃbhāvī evaṃanatīto”ti tattha tattha asubhāniccatādīhi saddhiṃ",
  "anya-e0103n:1067_3": "kāye ādīnavassa vibhāvanavasena desanāya āgatattā “navasivathika…pe… vuttānī”ti vuttaṃ.",
  "anya-e0103n:1067_4": "Ettha uddhumātakādīsūti etesu sivathikapabbesu āgatauddhumātakādīsu. Ānāpānassativasenāti",
  "anya-e0103n:1067_5": "ānāpānassatibhāvanāvasena. Yo upari “karīsaṃ matthaluṅga”nti matthaluṅgakoṭṭhāso",
  "anya-e0103n:1067_6": "gayhati, taṃ idha pāḷiyaṃ aṭṭhimiñjeneva saṅgaṇhitvā desanā āgatāti dassento “matthaluṅgaṃ",
  "anya-e0103n:1067_7": "aṭṭhimiñjena saṅgahetvā”ti āha. Idhāti imasmiṃ anussatiniddese. Kāyaṃ gatā, kāye",
  "anya-e0103n:1067_8": "vā gatā sati kāyagatāsatīti satisīsena idaṃ dvattiṃsākārakammaṭṭhānaṃ adhippetanti yojanā.",
  "anya-e0103n:1068_0": "179. Catumahābhūtikanti catumahābhūtasannissayaṃ. Pūtikāyanti pūtibhūtaṃ paramaduggandhakāyaṃ.",
  "anya-e0103n:1068_1": "Ṭhānagamanāvatthaṃ sarīraṃ sandhāya, tassa vā avayavesu sabbaheṭṭhimaṃ pādatalanti",
  "anya-e0103n:1068_2": "vuttaṃ “uddhaṃ pādatalā”ti. Tiriyaṃ tacaparicchinnanti ettha nanu kesalomanakhānaṃ,",
  "anya-e0103n:1068_3": "tacassa ca atacaparicchinnatā atthīti? Kiñcāpi atthi, tacaparicchinnabahulatāya pana",
  "anya-e0103n:1068_4": "kāyassa tacaparicchinnatā hotīti evaṃ vuttaṃ. Taco pariyanto assāti tacapariyantoti",
  "anya-e0103n:1068_5": "etena pana vacanena kāyekadesabhūto taco gahito eva, tappaṭibaddhā ca kesādayo tadanupaviṭṭhamūlā",
  "anya-e0103n:1068_6": "tacapariyantāva hontīti dvattiṃsākārasamūho sabbopi kāyo tacapariyanto vuttoti veditabbo.",
  "anya-e0103n:1069_0": "Atthīti vacanavipallāsena vuttaṃ, nipātapadaṃ vā etaṃ. Tasmā tīsupi saṅkhāsu tadevassa",
  "anya-e0103n:1069_1": "rūpaṃ. Tenāha “saṃvijjantī”ti. Akkharacintakehi sarīre kāya-saddaṃ vaṇṇantehipi asucisamudāyabhāveneva",
  "anya-e0103n:1069_2": "icchitabboti dassento “asucisañcayato”ti vatvā puna naṃ niruttinayena dassetuṃ “kucchitāna”ntiādi",
  "anya-e0103n:1069_3": "vuttaṃ. Tattha āyabhūtatoti uppattiṭṭhānabhūtattā. “Pūraṃ nānappakārassā”ti vuttaṃ.",
  "anya-e0103n:1069_4": "“Ke pana te pakārā? Yehi nānappakāraṃ asuci vutta”nti te kesādike dassetuṃ pāḷiyaṃ",
  "anya-e0103n:1069_5": "“kesā lomā”tiādi vuttanti imamatthaṃ dīpento āha “ete kesādayo dvattiṃsākārā”ti.",
  "anya-e0103n:1069_6": "Ākārā pakārāti hi eko atthoti. Evaṃ sambandhoti “atthi imasmiṃ kāye nakhā”tiādinā",
  "anya-e0103n:1069_7": "sabbakoṭṭhāsesu “atthi imasmiṃ kāye”ti padattayena sambandho veditabbo.",
  "anya-e0103n:1070": "Paritoti tiriyaṃ, samantato vā pādatalakesamūlesu ca tacassa labbhanato. Sucibhāvanti sucino sabbhāvaṃ, sucimeva vā.",
  "anya-e0103n:1071": "180. Yena vidhinā uggahe kusalo hoti, so sattavidho vidhi “uggahakosalla”nti vuccati, tannibbattaṃ vā ñāṇaṃ. Manasikārakosallepi eseva nayo.",
  "anya-e0103n:1072_0": "Sajjhāyantā vāti sajjhāyaṃ karontā eva. Tesaṃ kira cattāro māse sajjhāyantānaṃ sajjhāyamaggeneva",
  "anya-e0103n:1072_1": "koṭṭhāse upadhārentānaṃ paṭipāṭiyā dvattiṃsākārā vibhūtatarā hutvā khāyiṃsu, paṭikkūlasaññā",
  "anya-e0103n:1072_2": "saṇṭhāsi, te tasmiṃ nimitte jhānaṃ appetvā jhānapādakaṃ vipassanaṃ vaḍḍhetvā dassanamaggaṃ",
  "anya-e0103n:1072_3": "paṭivijjhiṃsu. Tena vuttaṃ “sajjhāyantā va sotāpannā ahesu”nti.",
  "anya-e0103n:1073_0": "Paricchinditvāti tacapañcakādivaseneva paricchedaṃ katvā. Pathavīdhātubahulabhāvato",
  "anya-e0103n:1073_1": "matthaluṅgassa karīsāvasāne tantiāropanamāha. Ettha ca maṃsaṃ, nhāru, aṭṭhi, aṭṭhimiñjaṃ",
  "anya-e0103n:1073_2": "vakkaṃ, vakkaṃ aṭṭhimiñjaṃ, aṭṭhi, nhāru, maṃsaṃ, taco, dantā, nakhā, lomā, kesāti",
  "anya-e0103n:1073_3": "evaṃ vakkapañcakādīsu anulomasajjhāyaṃ vatvā paṭilomasajjhāyo purimehi sambandho",
  "anya-e0103n:1073_4": "vutto. Svāyaṃ sammohavinodaniyaṃ visuṃ tipañcāhaṃ, purimehi ekato tipañcāhanti chapañcāhaṃ",
  "anya-e0103n:1073_5": "sajjhāyo vutto, tattha ādiantadassanavasena vuttoti daṭṭhabbo. Anulomapaṭilomasajjhāyepi",
  "anya-e0103n:1073_6": "hi paṭilomasajjhāyo antimo hoti, sajjhāyappakārantaraṃ vā etampīti veditabbaṃ.",
  "anya-e0103n:1074": "Hatthasaṅkhalikāti aṅgulipantimāha.",
  "anya-e0103n:1075_0": "Manasā sajjhāyoti cittena cintanamāha, yaṃ mānasaṃ “jappana”nti vuccati, sammadeva",
  "anya-e0103n:1075_1": "ajjhāyoti vā sajjhāyo, cintananti attho. Cirataraṃ suṭṭhu pavattanena paguṇabhūtā",
  "anya-e0103n:1075_2": "kammaṭṭhānatanti samāvajjitvā manasi karontassa ādito paṭṭhāya yāva pariyosānā katthaci",
  "anya-e0103n:1075_3": "asajjamānā nirantarameva upaṭṭhāti, tadanusārena tadatthopi vibhūtataro hutvā khāyatīti",
  "anya-e0103n:1075_4": "āha “vacasā sajjhāyo hi…pe… paṭivedhassa paccayo hotī”ti. Lakkhaṇapaṭivedhassāti",
  "anya-e0103n:1075_5": "asubhalakkhaṇapaṭivedhassa.",
  "anya-e0103n:1076_0": "Paṭikkūlasabhāvasallakkhaṇassa kassaci vaṇṇaggahaṇamukhena koṭṭhāsā vavatthānaṃ gacchanti,",
  "anya-e0103n:1076_1": "kassaci saṇṭhānaggahaṇamukhena, kassaci disāvibhāgaggahaṇamukhena, kassaci patiṭṭhitokāsaggahaṇamukhena,",
  "anya-e0103n:1076_2": "kassaci sabbaso paricchijjaggahaṇamukhenāti vaṇṇādito sallakkhaṇaṃ uggahakosallāvahaṃ",
  "anya-e0103n:1076_3": "vuttanti taṃ dassento “kesādīnaṃ vaṇṇo vavatthapetabbo”tiādimāha.",
  "anya-e0103n:1077_0": "Attano bhāgo sabhāgo, sabhāgena paricchedo sabhāgaparicchedo, heṭṭhuparitiriyapariyantehi,",
  "anya-e0103n:1077_1": "sakoṭṭhāsikakesantarādīhi ca paricchedoti attho. Amissakatāvasenāti koṭṭhāsantarehi",
  "anya-e0103n:1077_2": "avomissakatāvasena. Asabhāgo hi idha “visabhāgo”ti adhippeto, na viruddhasabhāgo.",
  "anya-e0103n:1077_3": "Svāyamattho kesādisaddato eva labbhati. Saddantaratthāpohanavasena saddo atthaṃ vadatīti",
  "anya-e0103n:1077_4": "“kesā”ti vutte “akesā na hontī”ti ayamattho viññāyati. Ke pana te akesā? Lomādayo,",
  "anya-e0103n:1077_5": "na ca ghaṭādīsu pasaṅgopakaraṇeneva tesaṃ nivattitattā.",
  "anya-e0103n:1078_0": "Paṭikkūlavaseneva kathitaṃ dhātuvibhāgassa sāmaññatopi agahitattā. Tattheva visuṃ",
  "anya-e0103n:1078_1": "dhātukammaṭṭhānassa kathitattā ca dhātuvibhaṅgo pakkusātisuttaṃ vibhaṅgappakaraṇe",
  "anya-e0103n:1078_2": "dhātuvibhaṅgapāḷi ca. Yassa vaṇṇato upaṭṭhāti kesādi, taṃ puggalaṃ sandhāya jhānāni",
  "anya-e0103n:1078_3": "kesādīsu vaṇṇakasiṇārammaṇāni vibhattāni. Ñatvā ācikkhitabbanti yadatthaṃ vuttaṃ,",
  "anya-e0103n:1078_4": "taṃ dassetuṃ “tattha dhātuvasenā”tiādi vuttaṃ. Idhāti imasmiṃ paṭikkūlamanasikārapabbe.",
  "anya-e0103n:1078_5": "Kāyagatāsatisutte hi paṭikkūlamanasikārapabbaṃ gahetvā idha kāyagatāsatibhāvanā niddisīyati.",
  "anya-e0103n:1079_0": "181. Na ekantarikāyāti ekantarikāyapi na manasi kātabbaṃ, pageva dvantarikādināti",
  "anya-e0103n:1079_1": "adhippāyo. Na bhāvanaṃ sampādeti, lakkhaṇapaṭivedhaṃ na pāpuṇāti ekantarikāya manasi",
  "anya-e0103n:1079_2": "karontoti sambandho.",
  "anya-e0103n:1080_0": "Okkamanavissajjananti paṭipajjitabbavissajjetabbe magge. Pucchitvāva gantabbaṃ hoti",
  "anya-e0103n:1080_1": "gahetabbavissajjetabbaṭṭhānassa asallakkhaṇato. Kammaṭṭhānaṃ pariyosānaṃ pāpuṇātīti",
  "anya-e0103n:1080_2": "ādito paṭṭhāya yāva pariyosānā manasikāramattaṃ hotīti adhippāyo. Avibhūtaṃ pana",
  "anya-e0103n:1080_3": "hoti paṭikkūlākārassa suṭṭhu asallakkhaṇato. Tato eva na visesaṃ āvahati.",
  "anya-e0103n:1081_0": "Kammaṭṭhānaṃ pariyosānaṃ na gacchatīti paṭipāṭiyā sabbakoṭṭhāse manasi karotoyeva",
  "anya-e0103n:1081_1": "vibhūtā hutvā upaṭṭhahanti. Te sātisayaṃ pāṭikkūlato manasi karontassa kammaṭṭhānaṃ",
  "anya-e0103n:1081_2": "pariyosānaṃ gaccheyya, imassa pana ativiya dandhaṃ manasi karoto vibhūtato upaṭṭhānameva",
  "anya-e0103n:1081_3": "natthi, kuto paṭikkūlatāya saṇṭhānaṃ. Tenāha “visesādhigamassa paccayo na hotī”ti.",
  "anya-e0103n:1082_0": "Bahiddhā puthuttārammaṇeti “asuci paṭikkūla”nti kesādīsu pavattetabbaṃ asubhānupassanaṃ",
  "anya-e0103n:1082_1": "hitvā subhādivasena gayhamānā kesādayopi idha “bahiddhā puthuttārammaṇamevā”ti veditabbā.",
  "anya-e0103n:1082_2": "Rūpādayo hi nīlādivasena puthusabhāvatāya puthuttārammaṇaṃ nāma, nānārammaṇanti attho.",
  "anya-e0103n:1082_3": "Asamādhānaṃ cetaso virūpo khepoti vikkhepo. So satiṃ sūpaṭṭhitaṃ katvā sakkaccaṃ",
  "anya-e0103n:1082_4": "kammaṭṭhānaṃ manasi karontena paṭibāhitabbo. Parihāyatīti hāyati. Paridhaṃsatīti vinassati.",
  "anya-e0103n:1083_0": "Yā ayaṃ kesā lomātiādikā lokasaṅketānugatā. Paṇṇattīti aṭṭha dhamme upādāya paṇṇatti.",
  "anya-e0103n:1083_1": "Taṃ kesādipaṇṇattiṃ. Atikkamitvāti paṭikkūlabhāvanāya atikkamitvā ugghāṭetvā. Tassā",
  "anya-e0103n:1083_2": "ugghāṭitattā tasmiṃ tasmiṃ koṭṭhāse paṭikkūlato upaṭṭhahante “paṭikkūla”nti cittaṃ",
  "anya-e0103n:1083_3": "ṭhapetabbaṃ. Idāni tamatthaṃ upamāya vibhāvento “yathā hī”tiādimāha. Tatridaṃ upamāsaṃsandanaṃ",
  "anya-e0103n:1083_4": "– manussā viya yogāvacaro. Udapānaṃ viya koṭṭhāsā. Tālapaṇṇādisaññāṇaṃ viya kesādipaññatti.",
  "anya-e0103n:1083_5": "Tena manussānaṃ udapāne nhānapivanādi viya yogāvacarassa pubbabhāge kesā lomāti paṇṇattivasena",
  "anya-e0103n:1083_6": "manasikāro. Abhiṇhasañcārena manussānaṃ saññāṇena vinā udapāne kiccakaraṇaṃ viya",
  "anya-e0103n:1083_7": "yogāvacarassa manasikārabalena paṇṇattiṃ atikkamitvā paṭikkūlabhāveyeva cittaṃ ṭhapetvā",
  "anya-e0103n:1083_8": "bhāvanānuyogo. Pubbabhāge…pe… pākaṭo hotīti “kesā lomā”tiādinā bhāvanamanuyuñjantassa",
  "anya-e0103n:1083_9": "kesādipaññattiyā saddhiṃyeva koṭṭhāsānaṃ paṭikkūlabhāvo pubbabhāge pākaṭo hoti. Athāti",
  "anya-e0103n:1083_10": "pacchā bhāvanāya vīthipaṭipannakāle. Paṭikkūlabhāveyeva cittaṃ ṭhapetabbanti koṭṭhāsānaṃ",
  "anya-e0103n:1083_11": "paṭikkūlākāreyeva bhāvanācittaṃ pavattetabbaṃ.",
  "anya-e0103n:1084_0": "Anupubbena muñcanaṃ anupubbamuñcanaṃ, anupaṭṭhahantassa anupaṭṭhahantassa muñcananti",
  "anya-e0103n:1084_1": "attho. Kathaṃ pana anupaṭṭhānaṃ hotīti āha “ādikammikassā”tiādi. Pariyosānakoṭṭhāsameva",
  "anya-e0103n:1084_2": "āhacca tiṭṭhatīti idaṃ kammaṭṭhānaṃ tantianusārena ādito kammaṭṭhānamanasikāro pavattatīti",
  "anya-e0103n:1084_3": "katvā vuttaṃ. Tathā hissa manasā sajjhāyo viya manasikāro te te koṭṭhāse āmaṭṭhamatte",
  "anya-e0103n:1084_4": "katvā gacchati, na lakkhaṇasallakkhaṇavasena. Yadā pana ne lakkhaṇasallakkhaṇavasena",
  "anya-e0103n:1084_5": "suṭṭhu upadhārento manasi karoti, tadā keci upaṭṭhahanti, keci na upaṭṭhahanti. Tattha",
  "anya-e0103n:1084_6": "paṭipajjanavidhiṃ dassento “athassā”tiādimāha. Tattha kammanti manasikārakammaṃ tāva",
  "anya-e0103n:1084_7": "kātabbaṃ. Kīva ciranti? Yāva dvīsu upaṭṭhitesu, tesampi dvinnaṃ eko suṭṭhutaraṃ upaṭṭhahati tāva.",
  "anya-e0103n:1085_0": "Ukkuṭṭhukkuṭṭhiṭṭhāneyeva uṭṭhahitvāti pubbe viya ekatthakatāya ukkuṭṭhiyā kamena",
  "anya-e0103n:1085_1": "sabbatālesu patitvā uṭṭhahitvā uṭṭhahitvā pariyantatālaṃ, āditālañca āgantvā tato",
  "anya-e0103n:1085_2": "tato tattha tattheva katāya ukkuṭṭhiyā uṭṭhahitvāti attho.",
  "anya-e0103n:1086": "Dve bhikkhāti dvīsu gehesu laddhabhikkhā.",
  "anya-e0103n:1087_0": "Appanātoti appanākārato dvattiṃsākāre appanā honti. Kiṃ paccekaṃ koṭṭhāsesu hoti",
  "anya-e0103n:1087_1": "udāhu aññathāti vicāraṇāyaṃ āha “appanākoṭṭhāsato”ti, koṭṭhāsato koṭṭhāsatoti attho.",
  "anya-e0103n:1087_2": "Tenāha “kesādīsū”tiādi.",
  "anya-e0103n:1088": "Adhicittanti samathavipassanācittaṃ.",
  "anya-e0103n:1089_0": "Anuyuttenāti yuttappayuttena, bhāventenāti attho. Kālenakālanti kāle kāle. Samādhinimittaṃ",
  "anya-e0103n:1089_1": "upalakkhitasamādhānākāro samādhi eva. Manasi kātabbanti citte kātabbaṃ, uppādetabbanti",
  "anya-e0103n:1089_2": "attho. Samādhikāraṇaṃ vā ārammaṇaṃ samādhinimittaṃ, taṃ āvajjitabbanti attho. Paggahanimittaupekkhānimittesupi",
  "anya-e0103n:1089_3": "eseva nayo. Ṭhānaṃ atthīti vacanaseso. Taṃ bhāvanā cittaṃ kosajjāya saṃvatteyya,",
  "anya-e0103n:1089_4": "etassa saṃvattanassa ṭhānaṃ kāraṇaṃ atthīti attho. Taṃ vā manasikaraṇacittaṃ kosajjāya",
  "anya-e0103n:1089_5": "saṃvatteyya, etassa ṭhānaṃ kāraṇaṃ atthīti attho. Mudunti subhāvitabhāvena mudubhūtaṃ,",
  "anya-e0103n:1089_6": "vasībhāvappattanti attho. Muduttā eva kammaññaṃ kammakkhamaṃ kammayoggaṃ. Pabhassaranti",
  "anya-e0103n:1089_7": "upakkilesavigamena parisuddhaṃ, pariyodātanti attho. Na ca pabhaṅgūti kammaniyabhāvūpagamanena",
  "anya-e0103n:1089_8": "na ca pabhijjanasabhāvaṃ suddhantaṃ viya suvaṇṇaṃ viniyogakkhamaṃ. Tenāha “sammā",
  "anya-e0103n:1089_9": "samādhiyati āsavānaṃ khayāyā”ti.",
  "anya-e0103n:1090_0": "Ukkaṃ bandhatīti mūsaṃ sampādeti. Ālimpetīti ādīpeti jāleti. Tañcāti taṃ piḷandhanavikatisaṅkhātaṃ",
  "anya-e0103n:1090_1": "atthaṃ payojanaṃ assa suvaṇṇakārassa anubhoti pahoti sādheti. Assa vā suvaṇṇassa",
  "anya-e0103n:1090_2": "atthaṃ suvaṇṇakāro anubhoti pāpuṇāti.",
  "anya-e0103n:1091_0": "Abhiññāya iddhividhādiñāṇena sacchikaraṇīyassa iddhividhapaccanubhavanādikassa abhiññā",
  "anya-e0103n:1091_1": "sacchikaraṇīyassa. Yassa paccakkhaṃ atthi, so sakkhi. Sakkhino bhabbatā sakkhibhabbatā,",
  "anya-e0103n:1091_2": "sakkhibhavananti vuttaṃ hoti. Sakkhi ca so bhabbo cāti vā sakkhibhabbo. Ayañhi iddhividhādīnaṃ",
  "anya-e0103n:1091_3": "bhabbo, tattha ca sakkhīti sakkhibhabbo, tassa bhāvo sakkhibhabbatā, taṃ pāpuṇāti.",
  "anya-e0103n:1091_4": "Sati sati āyataneti tasmiṃ tasmiṃ pubbahetuādike kāraṇe sati.",
  "anya-e0103n:1092_0": "Sītibhāvanti nibbānaṃ, kilesadarathavūpasamaṃ vā. Niggaṇhātīti uddhaṭaṃ cittaṃ uddhaccapātato",
  "anya-e0103n:1092_1": "rakkhaṇavasena niggaṇhāti. Paggaṇhātīti līnaṃ cittaṃ kosajjapātato rakkhaṇavasena",
  "anya-e0103n:1092_2": "paggaṇhāti. Sampahaṃsetīti samappavattaṃ cittaṃ tathāpavattiyaṃ paññāya toseti, uttejeti",
  "anya-e0103n:1092_3": "vā. Yadā vā nirassādaṃ cittaṃ bhāvanāya na pakkhandati, tadā jātiādīni saṃvegavatthūni",
  "anya-e0103n:1092_4": "paccavekkhitvā sampahaṃseti samuttejeti. Ajjhupekkhatīti yadā pana cittaṃ alīnaṃ",
  "anya-e0103n:1092_5": "anuddhataṃ sammadeva bhāvanāvīthiṃ otiṇṇaṃ hoti, tadā paggahaniggahasampahaṃsanesu",
  "anya-e0103n:1092_6": "kañci byāpāraṃ akatvā samappavattesu yugesu sārathi viya ajjhupekkhati upekkhakova",
  "anya-e0103n:1092_7": "hoti. Paṇītādhimuttikoti paṇīte uttame maggaphale adhimutto ninnapoṇapabbhāro.",
  "anya-e0103n:1093_0": "Suggahitaṃ katvāti yathāvuttaṃ uggahakosallasaṅkhātaṃ vidhiṃ suṭṭhu uggahitaṃ pariyāpuṇanādinā",
  "anya-e0103n:1093_1": "supariggahitaṃ katvā. Suṭṭhu vavatthapetvāti manasikārakosallasaṅkhātaṃ vidhiṃ sammadeva",
  "anya-e0103n:1093_2": "sallakkhaṇavasena upadhāretvā. Visesanti pubbenāparaṃ bhāvanāya visesaṃ. Punappunaṃ",
  "anya-e0103n:1093_3": "parivattetvāti kammaṭṭhānatantiṃ paguṇabhāvaṃ pāpento bhiyyo bhiyyo vācāya, manasā",
  "anya-e0103n:1093_4": "ca parivattetvā. Gaṇṭhiṭṭhānanti yathā rukkhassa dubbinibhedo araññassa vā gahanabhūto",
  "anya-e0103n:1093_5": "padeso “gaṇṭhiṭṭhāna”nti vuccati, evaṃ kammaṭṭhānatantiyā atthato dubbinibhedo gahanabhūto",
  "anya-e0103n:1093_6": "ca padeso “gaṇṭhiṭṭhāna”nti vuccati. Taṃ paripucchanādiladdhena ñāṇapharasunā chinditvā.",
  "anya-e0103n:1094_0": "Nimittanti kammaṭṭhānanimittaṃ, asubhākāro. Edisena payojanena luñcanampi anavajjanti",
  "anya-e0103n:1094_1": "dassetuṃ “luñcitvā”ti vuttaṃ. Chinnaṭṭhāneti muṇḍitaṭṭhāne. Vaṭṭatiyeva nissaraṇajjhāsayena",
  "anya-e0103n:1094_2": "olokanato. Ussadavasenāti aphalitānaṃ, phalitānaṃ vā bahulatāvasena. Disvāva nimittaṃ",
  "anya-e0103n:1094_3": "gahetabbaṃ dassanayogyatāya tacapañcakassa, itaresu sutvā ca ñatvā ca nimittaṃ gahetabbaṃ.",
  "anya-e0103n:1095": "Koṭṭhāsavavatthāpanakathāvaṇṇanā",
  "anya-e0103n:1096_0": "182. Addāriṭṭhakavaṇṇāti abhinavāriṭṭhaphalavaṇṇā. Kaṇṇacūḷikāti uparikaṇṇasakkhalikāya",
  "anya-e0103n:1096_1": "parabhāgaṃ sandhāya vuttaṃ. Tiriyaṃ aññamaññena paricchinnā, kathaṃ? Dve kesā ekato natthīti.",
  "anya-e0103n:1097": "Āsayoti nissayo, paccayoti attho.",
  "anya-e0103n:1098": "184. Asambhinnakāḷakā aññena vaṇṇena asammissakāḷakā.",
  "anya-e0103n:1099": "185. Pattasadisattā nakhā eva nakhapattāni. Nakhā tiriyaṃ aññamaññena paricchinnāti visuṃ vavatthitataṃ sandhāya vuttaṃ. Tameva hi atthaṃ dassetuṃ “dve nakhā ekato natthī”ti āha.",
  "anya-e0103n:1100": "186. Dantapāḷiyāti dantāvaliyā. Yānakaupatthambhinīti sakaṭassa dhuraṭṭhāne upatthambhakadaṇḍo. Dantānaṃ ādhārabhūtā aṭṭhi hanukaṭṭhi.",
  "anya-e0103n:1101_0": "187. Saṅkaḍḍhiyamānāti sampiṇḍiyamānā. Kosakārakakoso upalliṇḍupoṭṭalakaṃ, yaṃ “koseyyaphala”ntipi",
  "anya-e0103n:1101_1": "vuccati. Puṭabandhaupāhano sakalapiṭṭhipādacchādanaupāhano. Ānisadaṃ āsanapadeso.",
  "anya-e0103n:1101_2": "Tūṇiro sarāvāso. Galakañcukaṃ kaṇṭhattāṇaṃ. Kīṭakulāvakaṃ kharamukhakuṭi.",
  "anya-e0103n:1102_0": "Anulomena paṭilomena cāti ettha aṃsapadesato paṭṭhāya bāhuno piṭṭhipadesena otaraṇaṃ",
  "anya-e0103n:1102_1": "anulomo, maṇibandhato paṭṭhāya bāhuno purimabhāgena ārohanaṃ paṭilomo. Teneva nayenāti",
  "anya-e0103n:1102_2": "dakkhiṇahatthe vuttena nayena anulomena paṭilomena cāti attho. Sukhumampīti yathāvuttaoḷārikacammato",
  "anya-e0103n:1102_3": "sukhumaṃ. Antomukhacammādikoṭṭhāsesu vā tacena paricchinnattā yaṃ durupalakkhaṇīyaṃ,",
  "anya-e0103n:1102_4": "taṃ “sukhuma”nti vuttaṃ. Tañhi vuttanayena ñāṇena tacaṃ vivaritvā passantassa pākaṭaṃ",
  "anya-e0103n:1102_5": "hoti. Idha chavipi tacagatikā evāti “taco upari ākāsena paricchinno”ti vutto.",
  "anya-e0103n:1103_0": "188. Nisadapoto silāputtako. Uddhanakoṭīti mattikāpiṇḍena katauddhanassa koṭi. Tālaguḷapaṭalaṃ",
  "anya-e0103n:1103_1": "nāma pakkatālaphalalasikaṃ tālapaṭṭikādīsu limpitvā sukkhāpetvā uddharitvā gahitapaṭalaṃ.",
  "anya-e0103n:1103_2": "Sukhumanti yathāvuttamaṃsato sukhumaṃ. Paṇhikamaṃsādithūlānaṃ sakalasarīrassa kisānaṃ",
  "anya-e0103n:1103_3": "yebhuyyena maṃsena paṭicchāditattā vuttaṃ “tiriyaṃ aññamaññena paricchinna”nti.",
  "anya-e0103n:1104": "189. Jālākāro kañcuko jālakañcuko. Visuṃ vavatthitabhāveneva nhārū tiriyaṃ aññamaññena paricchinnā.",
  "anya-e0103n:1105_0": "190. Dantānaṃ visuṃ gahitattā “ṭhapetvā dvattiṃsa dantaṭṭhīnī”ti vuttaṃ. Ekaṃ jaṇṇukaṭṭhi,",
  "anya-e0103n:1105_1": "ekaṃ ūruṭṭhīti eka-ggahaṇaṃ “ekekasmiṃ pāde”ti adhikatattā. Evaṃ timattānīti evaṃ",
  "anya-e0103n:1105_2": "mattasaddehi ānisadaṭṭhiādīni idha avuttānipi dassetīti veditabbaṃ. Evañca katvā",
  "anya-e0103n:1105_3": "“atirekatisataaṭṭhikasamussaya”nti idañca vacanaṃ samatthitaṃ hoti.",
  "anya-e0103n:1106_0": "Kīḷāgoḷakāni suttena bandhitvā aññamaññaṃ ghaṭṭetvā kīḷanagoḷakāni. Dhanukadaṇḍo",
  "anya-e0103n:1106_1": "dārakānaṃ kīḷanakakhuddakadhanukaṃ. Tattha jaṅghaṭṭhikassa patiṭṭhitaṭṭhānanti jaṇṇukaṭṭhimhi",
  "anya-e0103n:1106_2": "pavisitvā ṭhitaṭṭhānanti adhippāyo. Tena ūruṭṭhinā patiṭṭhitaṃ ṭhānaṃ yaṃ kaṭiṭṭhino,",
  "anya-e0103n:1106_3": "taṃ aggacchinnamahāpunnāgaphalasadisaṃ.",
  "anya-e0103n:1107_0": "Kumbhakārena nipphāditaṃ uddhanaṃ kumbhakārikauddhanaṃ. Sīsakapaṭṭaveṭhakaṃ veṭhetvā",
  "anya-e0103n:1107_1": "ṭhapitaṃ sīsamayaṃ paṭṭakaṃ. Yena suttaṃ kantanti, tasmiṃ takkamhi vijjhitvā ṭhapitagoḷakā",
  "anya-e0103n:1107_2": "vaṭṭanā nāma, vaṭṭanānaṃ āvaḷi vaṭṭanāvaḷi.",
  "anya-e0103n:1108": "Maṇḍalākārena chinnavaṃsakaḷīrakhaṇḍāni vaṃsakaḷīracakkalakāni. Avalekhanasatthakaṃ ucchutacāvalekhanasatthakaṃ.",
  "anya-e0103n:1109": "192. Vakkabhāgena paricchinnanti vakkapariyantena bhāgena paricchinnaṃ. Ito paresupi evarūpesu eseva nayo.",
  "anya-e0103n:1110_0": "193. Yaṃ nissāyāti yaṃ lohitaṃ nissāya, nissayanissayopi “nissayo”tveva vuccati.",
  "anya-e0103n:1110_1": "Bhavati hi kāraṇakāraṇepi kāraṇavohāro yathā “corehi gāmo daḍḍho”ti. Atha vā yasmiṃ",
  "anya-e0103n:1110_2": "rūpakalāpe hadayavatthu, tampi lohitagatikameva hutvā tiṭṭhatīti “yaṃ nissāyā”ti vuttaṃ.",
  "anya-e0103n:1111": "194. Paṇḍukadhātukanti paṇḍusabhāvaṃ.",
  "anya-e0103n:1112": "195. Pariyonahanamaṃsanti paṭicchādakamaṃsaṃ.",
  "anya-e0103n:1113": "196. Udarajivhāmaṃsanti jivhāsaṇṭhānaṃ udarassa matthakapasse tiṭṭhanakamaṃsaṃ. “Nīla”nti vatvā nīlaṃ nāma bahudhātukanti āha “nigguṇḍipupphavaṇṇa”nti.",
  "anya-e0103n:1114": "197. Papphāsamaṃsanti yathāṭhāne eva lambitvā thokaṃ parivattakamaṃsaṃ. Nirasanti nihīnarasaṃ. Nirojanti nippabhaṃ, ojārahitaṃ vā.",
  "anya-e0103n:1115": "198. Obhaggāti avabhujitvā ṭhitā. Sakkharasudhāvaṇṇanti marumbehi katasudhāvaṇṇaṃ. “Setasakkharasudhāvaṇṇa”ntipi pāṭho, setasakkharavaṇṇaṃ, sudhāvaṇṇañcāti attho.",
  "anya-e0103n:1116_0": "199. Antassa ābhujitvā ābhujitvā ṭhitappadesā antabhogaṭṭhānāni. Tesaṃ bandhanabhūtaṃ",
  "anya-e0103n:1116_1": "antaguṇaṃ nāmāti dassento āha “antaguṇanti antabhogaṭṭhānesu bandhana”nti. Kuddālapharasukammādīni",
  "anya-e0103n:1116_2": "karontānaṃ antabhoge agaḷante ekato ābandhitvā, kiṃ viya? Yantasuttakamiva yantaphalakānīti.",
  "anya-e0103n:1116_3": "Kimiva tattha ṭhitanti āha “pādapuñchana…pe… ṭhita”nti. Purimañcettha ābandhanassa,",
  "anya-e0103n:1116_4": "dutiyaṃ ṭhānākārassa nidassananti daṭṭhabbaṃ.",
  "anya-e0103n:1117": "200. Asitaṃ nāma bhuttaṃ odanādi. Pītaṃ nāma pivanavasena ajjhohaṭapānakādi. Khāyitaṃ nāma saṃkhāditaṃ piṭṭhamūlaphalakhajjādi. Sāyitaṃ nāma assāditaṃ ambapakkamadhuphāṇitādi.",
  "anya-e0103n:1118": "Yatthāti yasmiṃ udare. Yanti ca udarameva paccāmasati. Yattha pānabhojanādīni patitvā tiṭṭhatīti sambandho. Suvānavamathu sārameyyavantaṃ. Vivekanti vibhāgaṃ.",
  "anya-e0103n:1119": "201. Heṭṭhānābhipiṭṭhikaṇṭakamūlānaṃ antareti purimabhāgavasena nābhiyā heṭṭhāpadesassa pacchimabhāgavasena heṭṭhimapiṭṭhikaṇṭakānaṃ vemajjhe. Veḷunāḷikasadiso padesoti adhippāyo.",
  "anya-e0103n:1120": "202. Samohitanti nicitaṃ.",
  "anya-e0103n:1121": "204. Pūtibhāvaṃ āpannaṃ kukkuṭaṇḍaṃ pūtikukkuṭaṇḍaṃ. Uddeko pittādīhi vinā kevalo uddhaṅgamavāto.",
  "anya-e0103n:1122": "205. Ācāmo avassāvanakañjikaṃ.",
  "anya-e0103n:1123": "206. Vakkahadayayakanapapphāse temayamānanti ettha yakanaṃ heṭṭhābhāgapūraṇeneva temeti, itarāni tesaṃ upari thokaṃ thokaṃ paggharaṇenāti daṭṭhabbaṃ.",
  "anya-e0103n:1124_0": "207. Utuvikāro uṇhavalāhakādihetuko. Visamacchinno bhisādikalāpo visamaṃ udakaṃ paggharati,",
  "anya-e0103n:1124_1": "evamevaṃ sarīraṃ kesakūpādivivarehi upari, heṭṭhā, tiriyañca sedaṃ visamaṃ paggharatīti",
  "anya-e0103n:1124_2": "dassetuṃ visamacchinna-ggahaṇaṃ kataṃ.",
  "anya-e0103n:1125_0": "208. Visamāhāranti tadāpavattamānasarīrāvatthāya asappāyāhāraṃ, atikaṭukaaccuṇhādivisabhāgāhāraṃ",
  "anya-e0103n:1125_1": "vā. Sammohavinodaniyaṃ pana “visabhāgāhāra”ntveva vuttaṃ tadā pavattamānānaṃ dhātūnaṃ visabhāgattā.",
  "anya-e0103n:1126_0": "209. “Nhānakāle”ti idaṃ udakassa upari sinehassa sambhavadassanatthaṃ vuttaṃ. Paribbhamantasinehabinduvisaṭasaṇṭhānāti",
  "anya-e0103n:1126_1": "visaṭaṃ hutvā paribbhamantasinehabindusaṇṭhānā. Utuvisabhāgo bahiddhāsamuṭṭhāno.",
  "anya-e0103n:1126_2": "Dhātuvisabhāgo antosamuṭṭhāno. Te padesāti te hatthatalādipadesā.",
  "anya-e0103n:1127": "210. Kiñcīti uṇhādirasānaṃ aññataraṃ āhāravatthu. Nesanti sattānaṃ. Hadayaṃ āgilāyatīti visabhāgāhārādiṃ paṭicca hadayappadeso vivattati.",
  "anya-e0103n:1128": "211. Dadhino vissandanaaccharaso dadhimuttaṃ. Gaḷitvāti sanditvā. Tālumatthakavivarena otaritvāti matthakavivarato āgantvā tālumatthakena otaritvā.",
  "anya-e0103n:1129_0": "212. Telaṃ viya sakaṭassa nābhiakkhasīsānaṃ aṭṭhisandhīnaṃ abbhañjanakiccaṃ sādhayamānā.",
  "anya-e0103n:1129_1": "Kaṭakaṭāyantīti “kaṭa kaṭā”ti saddaṃ karonti. Anuravadassanaṃ hetaṃ. Dukkhantīti",
  "anya-e0103n:1129_2": "dukkhitāni sañjātadukkhāni honti.",
  "anya-e0103n:1130_0": "213. Samūlakūlamāsaṃ jhāpetvā chārikaṃ avassāvetvā gahitayūso māsakhāro. Ucchiṭṭhodakagabbhamalādīnaṃ",
  "anya-e0103n:1130_1": "chaḍḍanaṭṭhānaṃ candanikā. Ravaṇaghaṭaṃ nāma pakatiyā sammukhameva hoti. Yassa pana",
  "anya-e0103n:1130_2": "āraggamattampi udakassa pavisanamukhaṃ natthi, taṃ dassetuṃ “amukhe ravaṇaghaṭe”ti",
  "anya-e0103n:1130_3": "vuttaṃ. Āyūhananti samīhanaṃ.",
  "anya-e0103n:1131_0": "214. Evañhītiādi yathāvuttāya uggahakosallapaṭipattiyā nigamanaṃ. Idāni yathāvuttaṃ",
  "anya-e0103n:1131_1": "manasikārakosallapaṭipattimpi nigamanavasena gahetvā kammaṭṭhānaṃ matthakaṃ pāpetvā",
  "anya-e0103n:1131_2": "dassetuṃ “anupubbato”tiādi āraddhaṃ. Tattha paṇṇattisamatikkamāvasāneti kesādipaṇṇattisamatikkamavasena",
  "anya-e0103n:1131_3": "pavattāya bhāvanāya avasāne. Apubbāpariyamivāti ekajjhamiva. Kesāti iti-saddo ādiattho,",
  "anya-e0103n:1131_4": "pakārattho vā, evamādinā iminā pakārena vāti attho. Te dhammāti vaṇṇādivasena vavatthāpitā",
  "anya-e0103n:1131_5": "paṭikkūlākārato upaṭṭhitā koṭṭhāsadhammā.",
  "anya-e0103n:1132_0": "Bahiddhāpīti sasantānato bahipi, parasantānakāyepīti attho. Manasikāraṃ upasaṃharatīti",
  "anya-e0103n:1132_1": "yathāvuttaṃ paṭikkūlamanasikāraṃ upaneti. Yathā idaṃ, tathā etanti. Evaṃ sabbakoṭṭhāsesu",
  "anya-e0103n:1132_2": "pākaṭībhūtesūti yathā attano kāye, evaṃ paresampi kāye sabbesu kesādikoṭṭhāsesu paṭikkūlavasena",
  "anya-e0103n:1132_3": "vibhūtabhāvena upaṭṭhitesūti attho. Ayamettha kasiṇesu vaḍḍhanasadiso yogino bhāvanāviseso dassito.",
  "anya-e0103n:1133_0": "Anupubbamuñcanādīti ādi-saddena suttantanayena vibhāvitaṃ vīriyasamatāyojanaṃ saṅgaṇhāti.",
  "anya-e0103n:1133_1": "Punappunaṃ manasi karototi vuttanayena attano kāye kesādike “paṭikkūlā paṭikkūlā”ti",
  "anya-e0103n:1133_2": "abhiṇhaso manasikāraṃ pavattentassa yadā saddhādīni indriyāni laddhasamathāni visadāni",
  "anya-e0103n:1133_3": "pavattanti, tadā assaddhiyādīnaṃ dūrībhāvena sātisayaṃ balappattehi sattahi saddhammehi",
  "anya-e0103n:1133_4": "laddhūpatthambhāni vitakkādīni jhānaṅgāni paṭutarāni hutvā pātubhavanti. Tesaṃ ujuvipaccanīkatāya",
  "anya-e0103n:1133_5": "nīvaraṇāni vikkhambhitāneva honti saddhiṃ tadekaṭṭhehi pāpadhammehi. Upacārasamādhinā",
  "anya-e0103n:1133_6": "cittaṃ samādhiyati, so taṃyeva nimittaṃ āsevanto bhāvento bahulīkaronto appanaṃ pāpuṇāti.",
  "anya-e0103n:1133_7": "Tena vuttaṃ “anukkamena appanā uppajjatī”ti. Sabbākāratoti vaṇṇādivasena pañcadhāpi. Sāti appanā.",
  "anya-e0103n:1134_0": "Yadi panetaṃ kammaṭṭhānaṃ aviññāṇakāsubhakammaṭṭhānāni viya paṭhamajjhānavasena sijjhati,",
  "anya-e0103n:1134_1": "atha kasmā “kāyagatāsatī”ti vuttanti āha “evaṃ paṭhamajjhānavasenā”tiādi. Nānāvaṇṇasaṇṭhānādīsu",
  "anya-e0103n:1134_2": "dvattiṃsāya koṭṭhāsesu pavattamānāya satiyā kiccamettha sātisayanti āha “satibalena ijjhanato”ti.",
  "anya-e0103n:1135_0": "Pantasenāsanesu, adhikusalesu ca aratiṃ, kāmaguṇesu ca ratiṃ sahati abhibhavatīti",
  "anya-e0103n:1135_1": "aratiratisaho sarīrasabhāvacintanena anabhiratiyā pahīnattā. Tathā koṭṭhāsabhāvanāya",
  "anya-e0103n:1135_2": "attasinehassa parikkhīṇattā bhayabheravaṃ sahati, sītādīnañca adhivāsakajātiko hoti.",
  "anya-e0103n:1135_3": "Attasinehavasena hi purisassa bhayabheravaṃ hoti, dukkhassa ca anadhivāsanaṃ. Imaṃ",
  "anya-e0103n:1135_4": "pana koṭṭhāsabhāvanamanuyuttassa na kevalaṃ paṭhamajjhānamattameva, uttaripi paṭivedho",
  "anya-e0103n:1135_5": "atthīti dassetuṃ “kesādīna”ntiādi vuttaṃ.",
  "anya-e0103n:1136": "Ānāpānassatikathāvaṇṇanā",
  "anya-e0103n:1137_0": "215. Yaṃ taṃ evaṃ pasaṃsitvā ānāpānassatikammaṭṭhānaṃ niddiṭṭhanti sambandho. Tattha",
  "anya-e0103n:1137_1": "yasmā “kathaṃ bhāvito”tiādikāya pucchāpāḷiyā atthe vibhāvite thomanāpāḷiyāpi attho",
  "anya-e0103n:1137_2": "vibhāvitoyeva hoti bhedābhāvato, tasmā taṃ laṅghitvā “kathaṃ bhāvito cā”tiādinā ārabhati.",
  "anya-e0103n:1137_3": "Tattha hi ito pasaṃsābhāvo “ayampi kho”ti vacanañca viseso. Tesu pasaṃsābhāvaṃ dassetuṃ",
  "anya-e0103n:1137_4": "“evaṃ pasaṃsitvā”ti vuttaṃ. Pasaṃsā ca tattha abhirucijananena ussāhanatthā. Tañhi",
  "anya-e0103n:1137_5": "sutvā bhikkhū “bhagavā imaṃ samādhiṃ anekehi ākārehi pasaṃsati, santo kirāyaṃ samādhi",
  "anya-e0103n:1137_6": "paṇīto ca asecanako ca sukho ca vihāro pāpadhamme ca ṭhānaso antaradhāpetī”ti sañjātābhirucayo",
  "anya-e0103n:1137_7": "ussāhajātā sakkaccaṃ anuyuñjitabbaṃ paṭipajjitabbaṃ maññanti. “Ayampi kho”ti padassa",
  "anya-e0103n:1137_8": "ye ime mayā nibbānamahāsarassa otaraṇatitthabhūtā kasiṇajjhānaasubhajjhānādayo desitā,",
  "anya-e0103n:1137_9": "na kevalaṃ te eva, ayampi khoti bhagavā attano paccakkhabhūtaṃ samādhiṃ desanānubhāvena",
  "anya-e0103n:1137_10": "tesampi bhikkhūnaṃ āsannaṃ, paccakkhañca karonto sampiṇḍanavasena evamāhāti sambandhamukhena attho veditabbo.",
  "anya-e0103n:1138_0": "Soḷasavatthukanti catūsu anupassanāsu catunnaṃ catukkānaṃ vasena soḷasaṭṭhānaṃ. Sabbākāraparipūroti",
  "anya-e0103n:1138_1": "kammaṭṭhānapāḷiyā padattho piṇḍattho upamā codanā parihāro payojananti evamādīhi",
  "anya-e0103n:1138_2": "sabbehi ākārehi paripuṇṇo. Niddesoti kammaṭṭhānassa nissesato vitthāro.",
  "anya-e0103n:1139_0": "216. Kathanti idaṃ pucchanākāravibhāvanapadaṃ. Pucchā cettha kathetukamyatāvasena",
  "anya-e0103n:1139_1": "aññāsaṃ asambhavato. Sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti",
  "anya-e0103n:1139_2": "imamatthaṃ dassento “kathanti…pe… kamyatāpucchā”ti āha. Kathaṃ bahulīkatoti etthāpi",
  "anya-e0103n:1139_3": "“ānāpānassatisamādhī”ti padaṃ ānetvā sambandhitabbaṃ. Tattha kathanti ānāpānassatisamādhibahulīkāraṃ",
  "anya-e0103n:1139_4": "nānappakārato vitthāretukamyatāpucchā. Bahulīkato ānāpānassatisamādhīti tathāpuṭṭhadhammanidassananti",
  "anya-e0103n:1139_5": "imamatthaṃ “eseva nayo”ti iminā atidisati. Tathā santabhāvādayopi tassa yehi bhāvanābahulīkārehi",
  "anya-e0103n:1139_6": "siddhā, taggahaṇeneva gahitā hontīti dassetuṃ “kathaṃ bahulīkato…pe… vūpasametīti",
  "anya-e0103n:1139_7": "etthāpi eseva nayo”ti vuttaṃ.",
  "anya-e0103n:1140_0": "“Puna ca paraṃ, udāyi, akkhātā mayā sāvakānaṃ paṭipadā, yathāpaṭipannā me sāvakā",
  "anya-e0103n:1140_1": "cattāro satipaṭṭhāne bhāventī”tiādīsu uppādanavaḍḍhanaṭṭhena bhāvanā vuccatīti tadubhayavasena",
  "anya-e0103n:1140_2": "atthaṃ dassento “bhāvitoti uppādito vaḍḍhito vā”ti āha. Tattha bhāvaṃ vijjamānataṃ",
  "anya-e0103n:1140_3": "ito gatoti bhāvito, uppādito paṭiladdhamattoti attho. Uppanno pana laddhāsevano,",
  "anya-e0103n:1140_4": "bhāvito paguṇabhāvaṃ āpādito, vaḍḍhitoti attho. Ānāpānapariggāhikāyāti dīgharassādivisesehi",
  "anya-e0103n:1140_5": "saddhiṃ assāsapassāse paricchijjagāhikāya, te ārabbha pavattāya, satiyaṃ paccayabhūtāyanti",
  "anya-e0103n:1140_6": "attho. Purimasmiñhi atthe samādhissa satiyā sahajātādipaccayabhāvo vutto sampayuttavacanato,",
  "anya-e0103n:1140_7": "dutiyasmiṃ pana upanissayabhāvopi. Upacārajjhānasahagatā hi sati appanāsamādhissa",
  "anya-e0103n:1140_8": "upanissayo hotīti. Bahulīkatoti bahulaṃ pavattito, tena āvajjanādivasībhāvappattimāha.",
  "anya-e0103n:1140_9": "Yo hi vasībhāvaṃ āpādito, so icchiticchitakkhaṇe samāpajjitabbato punappunaṃ pavattīyati.",
  "anya-e0103n:1140_10": "Tena vuttaṃ “punappunaṃ kato”ti. Yathā “idheva, bhikkhave, samaṇo”ti, “vivicceva",
  "anya-e0103n:1140_11": "kāmehī”ti ca evamādīsu paṭhamapade vutto eva-saddo dutiyādīsupi vutto eva hoti, evamidhāpīti",
  "anya-e0103n:1140_12": "āha “ubhayattha evasaddena niyamo veditabbo”ti. Ubhayapadaniyamena laddhaguṇaṃ dassetuṃ",
  "anya-e0103n:1140_13": "“ayañhī”tiādi vuttaṃ.",
  "anya-e0103n:1141_0": "Asubhakammaṭṭhānanti asubhārammaṇajhānamāha. Taṃ hi asubhesu yogakammabhāvato, yogino",
  "anya-e0103n:1141_1": "sukhavisesānaṃ kāraṇabhāvato ca “asubhakammaṭṭhāna”nti vuccati. “Kevala”nti iminā",
  "anya-e0103n:1141_2": "ārammaṇaṃ nivatteti. Paṭivedhavasenāti jhānapaṭivedhavasena. Jhānañhi bhāvanāvisesena",
  "anya-e0103n:1141_3": "ijjhantaṃ attano visayaṃ paṭivijjhantameva pavattati, yathāsabhāvato paṭivijjhīyati",
  "anya-e0103n:1141_4": "cāti “paṭivedho”ti vuccati. Oḷārikārammaṇattāti bībhacchārammaṇattā. Paṭikkūlārammaṇattāti",
  "anya-e0103n:1141_5": "jigucchitabbārammaṇattā. Pariyāyenāti kāraṇena, lesantarena vā. Ārammaṇasantatāyāti",
  "anya-e0103n:1141_6": "anukkamena vicetabbataṃ pattaṃ ārammaṇassa paramasukhumataṃ sandhāyāha. Sante hi",
  "anya-e0103n:1141_7": "sannisinne ārammaṇe pavattamāno dhammo sayampi sannisinnova hoti. Tenāha “santo vūpasanto",
  "anya-e0103n:1141_8": "nibbuto”ti, nibbutasabbapariḷāhoti attho. Ārammaṇasantatāya tadārammaṇadhammānaṃ",
  "anya-e0103n:1141_9": "santatā lokuttaradhammārammaṇāhi paccavekkhaṇāhi dīpetabbā.",
  "anya-e0103n:1142_0": "Nāssa santapaṇītabhāvāvahaṃ kiñci secananti asecanako. Asecanakattā anāsittako. Anāsittakattā",
  "anya-e0103n:1142_1": "eva abbokiṇṇo asammisso parikammādinā. Tato eva pāṭiyekko visuṃyeveko. Āveṇiko asādhāraṇo.",
  "anya-e0103n:1142_2": "Sabbametaṃ sarasato eva santabhāvaṃ dassetuṃ vuttaṃ. Parikammaṃ vā santabhāvanimittaṃ,",
  "anya-e0103n:1142_3": "parikammanti ca kasiṇakaraṇādīni nimittuppādapariyosānaṃ, tādisaṃ idha natthīti adhippāyo.",
  "anya-e0103n:1142_4": "Tadā hi kammaṭṭhānaṃ nirassādattā asantamappaṇītaṃ siyā. Upacārena vā natthi ettha",
  "anya-e0103n:1142_5": "santatāti yojanā. Yathā upacārakkhaṇe nīvaraṇavigamena, aṅgapātubhāvena ca paresaṃ",
  "anya-e0103n:1142_6": "santatā hoti, na evamimassa. Ayaṃ pana ādisamannā…pe… paṇīto cāti yojanā. Kecīti",
  "anya-e0103n:1142_7": "uttaravihāravāsike sandhāyāha. Anāsittakoti upasecanena na āsittako. Tenāha “ojavanto”ti,",
  "anya-e0103n:1142_8": "ojavantasadisoti attho. Madhūroti iṭṭho, cetasikasukhapaṭilābhasaṃvattanaṃ tikacatukkajjhānavasena,",
  "anya-e0103n:1142_9": "upekkhāya vā santabhāvena sukhagatikattā sabbesampi vasena veditabbaṃ. Jhānasamuṭṭhānapaṇītarūpaphuṭṭhasarīratāvasena",
  "anya-e0103n:1142_10": "pana kāyikasukhapaṭilābhasaṃvattanaṃ daṭṭhabbaṃ, tañca kho jhānato vuṭṭhitakāle.",
  "anya-e0103n:1142_11": "Imasmiṃ pakkhe “appitappitakkhaṇe”ti idaṃ hetumhi bhummavacanaṃ daṭṭhabbaṃ. Avikkhambhiteti",
  "anya-e0103n:1142_12": "jhānena sakasantānato anīhaṭe appahīne. Akosallasambhūteti akosallaṃ vuccati avijjā,",
  "anya-e0103n:1142_13": "tato sambhūte. Avijjāpubbaṅgamā hi sabbe pāpadhammā. Khaṇenevāti attano pavattikkhaṇeneva.",
  "anya-e0103n:1142_14": "Antaradhāpetīti ettha antaradhāpanaṃ vināsanaṃ, taṃ pana jhānakattukassa idhādhippetattā",
  "anya-e0103n:1142_15": "pariyuṭṭhānappahānaṃ hotīti āha “vikkhambhetī”ti. Vūpasametīti visesena upasameti.",
  "anya-e0103n:1142_16": "Visesena upasamanaṃ pana sammadeva upasamanaṃ hotīti āha “suṭṭhu upasametī”ti.",
  "anya-e0103n:1143_0": "Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,",
  "anya-e0103n:1143_1": "atha kasmā ayameva samādhi evaṃ visesetvā vuttoti? Pubbabhāgato paṭṭhāya nānāvitakkavūpasamasabbhāvato.",
  "anya-e0103n:1143_2": "Vuttañhetaṃ – “ānāpānassati bhāvetabbā vitakkupacchedāyā”ti. Apica tikkhapaññassa",
  "anya-e0103n:1143_3": "ñāṇuttarassetaṃ kammaṭṭhānaṃ, ñāṇuttarassa ca kilesappahānaṃ itarehi sātisayaṃ, yathā",
  "anya-e0103n:1143_4": "saddhādhimuttehi diṭṭhippattassa. Tasmā imaṃ visesaṃ sandhāya “ṭhānaso antaradhāpeti",
  "anya-e0103n:1143_5": "vūpasametī”ti vuttaṃ. Atha vā nimittapātubhāve sati khaṇeneva aṅgapātubhāvasabbhāvato",
  "anya-e0103n:1143_6": "ayameva samādhi “ṭhānaso antaradhāpeti vūpasametī”ti vutto. Yathā taṃ mahato akālameghassa",
  "anya-e0103n:1143_7": "uṭṭhitassa dhārānipāte khaṇeneva pathaviyaṃ rajojallassa vūpasamo. Tenāha – “seyyathāpi,",
  "anya-e0103n:1143_8": "bhikkhave, mahāakālamegho uṭṭhito”tiādi. Sāsanikassa jhānabhāvanā yebhuyyena nibbedhabhāgiyāva",
  "anya-e0103n:1143_9": "hotīti āha “nibbedhabhāgiyattā”ti. Buddhānaṃ pana ekaṃsena nibbedhabhāgiyāva hoti.",
  "anya-e0103n:1143_10": "Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti.",
  "anya-e0103n:1143_11": "Ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato",
  "anya-e0103n:1143_12": "viya hotīti āha “anupubbena ariyamaggavuddhippatto”ti.",
  "anya-e0103n:1144_0": "Ayaṃ panattho virāganirodhapaṭinissaggānupassanānaṃ vasena sammadeva yujjati. Heṭṭhā",
  "anya-e0103n:1144_1": "papañcavasena vuttamatthaṃ sukhaggahaṇatthaṃ saṅgahetvā dassento “ayaṃ panettha saṅkhepattho”ti",
  "anya-e0103n:1144_2": "āha, piṇḍatthoti vuttaṃ hoti.",
  "anya-e0103n:1145_0": "217. Tamatthanti taṃ “kathaṃ bhāvito”tiādinā pucchāvasena saṅkhepato vuttamatthaṃ.",
  "anya-e0103n:1145_1": "“Idha tathāgato loke uppajjatī”tiādīsu idha-saddo lokaṃ upādāya vutto, “idheva tiṭṭhamānassā”tiādīsu",
  "anya-e0103n:1145_2": "okāsaṃ, “idhāhaṃ, bhikkhave, bhuttāvī assaṃ pavārito”tiādīsu padapūraṇamattaṃ, “idha",
  "anya-e0103n:1145_3": "bhikkhu dhammaṃ pariyāpuṇātī”tiādīsu pana sāsanaṃ, “idha, bhikkhave, bhikkhū”ti idhāpi",
  "anya-e0103n:1145_4": "sāsanamevāti dassento “bhikkhave, imasmiṃ sāsane bhikkhū”ti vatvā tamatthaṃ pākaṭaṃ",
  "anya-e0103n:1145_5": "katvā dassetuṃ “ayañhī”tiādi vuttaṃ. Tattha sabbappakāraānāpānassatisamādhinibbattakassāti",
  "anya-e0103n:1145_6": "sabbappakāraggahaṇaṃ soḷasa pakāre sandhāya. Te hi imasmiṃyeva sāsane. Bāhirakā hi",
  "anya-e0103n:1145_7": "jānantā ādito catuppakārameva jānanti. Tenāha “aññasāsanassa tathābhāvapaṭisedhano”ti,",
  "anya-e0103n:1145_8": "yathāvuttassa puggalassa nissayabhāvapaṭisedhanoti attho. Etena “idha bhikkhave”ti",
  "anya-e0103n:1145_9": "idaṃ antogadhevasaddanti dasseti. Santi hi ekapadānipi sāvadhāraṇāni yathā “vāyubhakkho”ti.",
  "anya-e0103n:1145_10": "Tenevāha “idheva, bhikkhave, samaṇo”tiādi. Paripuṇṇasamaṇakaraṇadhammo hi so, yo",
  "anya-e0103n:1145_11": "sabbappakāraānāpānassatisamādhinibbattako. Parappavādāti paresaṃ aññatitthiyānaṃ",
  "anya-e0103n:1145_12": "nānappakārā vādā titthāyatanāni.",
  "anya-e0103n:1146_0": "Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ. Duddamo",
  "anya-e0103n:1146_1": "damathaṃ anupagato goṇo kūṭagoṇo. Yathā thanehi sabbaso khīraṃ na paggharati, evaṃ",
  "anya-e0103n:1146_2": "dohapaṭibandhinī kūṭadhenu. Rūpasaddādike paṭicca uppajjanako assādo rūpārammaṇādiraso.",
  "anya-e0103n:1146_3": "Pubbe āciṇṇārammaṇanti pabbajjato pubbe, anādimati vā saṃsāre paricitārammaṇaṃ.",
  "anya-e0103n:1147_0": "Nibandheyyāti bandheyya. Satiyāti sammadeva kammaṭṭhānasallakkhaṇasampavattāya satiyā.",
  "anya-e0103n:1147_1": "Ārammaṇeti kammaṭṭhānārammaṇe. Daḷhanti thiraṃ, yathā satokārissa upacārappanābhedo",
  "anya-e0103n:1147_2": "samādhi ijjhati, tathā thāmagataṃ katvāti attho.",
  "anya-e0103n:1148_0": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ, ekaccānaṃ paccekabuddhānaṃ,",
  "anya-e0103n:1148_1": "buddhasāvakānañca visesādhigamassa ceva aññakammaṭṭhānena adhigatavisesānaṃ diṭṭhadhammasukhavihārassa",
  "anya-e0103n:1148_2": "ca padaṭṭhānabhūtaṃ.",
  "anya-e0103n:1149": "Vatthuvijjācariyo viya bhagavā yogīnaṃ anurūpanivāsaṭṭhānupadisanato.",
  "anya-e0103n:1150_0": "Bhikkhu dīpisadiso araññe ekiko viharitvā paṭipakkhanimmathanena icchitatthasādhanato.",
  "anya-e0103n:1150_1": "Phalamuttamanti sāmaññaphalamāha. Parakkamajavayoggabhūminti bhāvanussāhajavassa",
  "anya-e0103n:1150_2": "yoggakaraṇabhūmibhūtaṃ.",
  "anya-e0103n:1151_0": "218. Evaṃ vuttalakkhaṇesūti abhidhammapariyāyena, suttantapariyāyena ca vuttalakkhaṇesu.",
  "anya-e0103n:1151_1": "Rukkhasamīpanti “yāvatā majjhanhike kāle samantā chāyā pharati, nivāte paṇṇāni patanti,",
  "anya-e0103n:1151_2": "ettāvatā rukkhamūlanti vuccatī”ti evaṃ vuttaṃ rukkhassa samīpaṭṭhānaṃ. Avasesasattavidhasenāsananti",
  "anya-e0103n:1151_3": "pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñjanti evaṃ vuttaṃ.",
  "anya-e0103n:1152_0": "Ututtayānukūlaṃ dhātucariyānukūlanti gimhādiututtayassa, semhādidhātuttayassa, mohādicariyattayassa",
  "anya-e0103n:1152_1": "ca anukūlaṃ. Tathā hi gimhakāle ca araññaṃ anukūlaṃ, hemante rukkhamūlaṃ, vassakāle",
  "anya-e0103n:1152_2": "suññāgāraṃ, semhadhātukassa semhapakatikassa araññaṃ, pittadhātukassa rukkhamūlaṃ,",
  "anya-e0103n:1152_3": "vātadhātukassa suññāgāraṃ anukūlaṃ, mohacaritassa araññaṃ, dosacaritassa rukkhamūlaṃ,",
  "anya-e0103n:1152_4": "rāgacaritassa suññāgāraṃ anukūlaṃ. Alīnānuddhaccapakkhikanti asaṅkocāvikkhepapakkhikaṃ.",
  "anya-e0103n:1152_5": "Sayanañhi kosajjapakkhikaṃ, ṭhānacaṅkamanāni uddhaccapakkhikāni, na evaṃ nisajjā.",
  "anya-e0103n:1152_6": "Tato evassa santatā. Nisajjāya daḷhabhāvaṃ pallaṅkābhujanena, assāsapassāsānaṃ pavattanasukhataṃ",
  "anya-e0103n:1152_7": "uparimakāyassa ujukaṭṭhapanena, ārammaṇapariggahūpāyaṃ parimukhaṃ satiyā ṭhapanena",
  "anya-e0103n:1152_8": "dassento. Ūrubaddhāsananti ūrūnamadhobandhanavasena nisajjā. Heṭṭhimakāyassa anujukaṃ",
  "anya-e0103n:1152_9": "ṭhapanaṃ nisajjā-vacaneneva bodhitanti “ujuṃ kāya”nti ettha kāya-saddo uparimakāyavisayoti",
  "anya-e0103n:1152_10": "āha “uparimasarīraṃ ujukaṃ ṭhapetvā”ti. Taṃ pana ujukaṭṭhapanaṃ sarūpato, payojanato",
  "anya-e0103n:1152_11": "ca dassetuṃ “aṭṭhārasā”tiādi vuttaṃ. Na paṇamantīti na onamanti. Na paripatatīti",
  "anya-e0103n:1152_12": "na vigacchati vīthiṃ na vilaṅghati, tato eva pubbenāparaṃ visesuppattiyā vuddhiṃ",
  "anya-e0103n:1152_13": "phātiṃ upagacchati. Idha pari-saddo abhi-saddena samānatthoti āha “kammaṭṭhānābhimukha”nti,",
  "anya-e0103n:1152_14": "bahiddhā puthuttārammaṇato nivāretvā kammaṭṭhānaṃyeva purakkhitvāti attho. Parīti",
  "anya-e0103n:1152_15": "pariggahaṭṭho “pariṇāyikā”tiādīsu viya. Niyyānaṭṭho paṭipakkhato niggamanaṭṭho. Tasmā",
  "anya-e0103n:1152_16": "pariggahitaniyyānanti sabbathā gahitāsammosaṃ pariccattasammosaṃ satiṃ katvā, paramaṃ",
  "anya-e0103n:1152_17": "satinepakkaṃ upaṭṭhapetvāti attho.",
  "anya-e0103n:1153_0": "219. Satovāti satiyā samannāgato eva saranto eva assasati nāssa kāci sativirahitā",
  "anya-e0103n:1153_1": "assāsappavatti hotīti attho. Sato passasatīti etthāpi satova passasatīti eva-saddo",
  "anya-e0103n:1153_2": "ānetvā vattabbo. Satokārīti sato eva hutvā, satiyā eva vā kātabbassa kattā, karaṇasīlo",
  "anya-e0103n:1153_3": "vā. Yadi “satova assasati sato passasatī”ti etassa vibhaṅge vuttaṃ, atha kasmā “assasati",
  "anya-e0103n:1153_4": "passasati”cceva avatvā “satokārī”ti vuttaṃ? Ekarasaṃ desanaṃ kātukāmatāya. Paṭhamacatukke",
  "anya-e0103n:1153_5": "padadvayameva hi vattamānakālavasena āgataṃ, itarāni anāgatakālavasena. Tasmā ekarasaṃ",
  "anya-e0103n:1153_6": "desanaṃ kātukāmatāya sabbattha “satokāri”cceva vuttaṃ.",
  "anya-e0103n:1154_0": "Dīghaṃ assāsavasenāti dīghaassāsavasena vibhattialopaṃ katvā niddeso. Dīghanti vā",
  "anya-e0103n:1154_1": "bhagavatā vuttaassāsavasena. Cittassa ekaggataṃ avikkhepanti vikkhepassa paṭipakkhabhāvato",
  "anya-e0103n:1154_2": "“avikkhepo”ti laddhanāmacittassa ekaggabhāvaṃ pajānato. Sati upaṭṭhitā hotīti ārammaṇaṃ",
  "anya-e0103n:1154_3": "upagantvā ṭhitā hoti. Tāya satiyā tena ñāṇenāti yathāvuttāya satiyā, yathāvuttena",
  "anya-e0103n:1154_4": "ca ñāṇena. Idaṃ vutta hoti – dīghaṃ assāsaṃ ārammaṇabhūtaṃ avikkhittacittassa, asammohato",
  "anya-e0103n:1154_5": "vā pajānantassa tattha sati upaṭṭhitā eva hoti, taṃ sampajānantassa ārammaṇakaraṇavasena,",
  "anya-e0103n:1154_6": "asammohavasena vā sampajaññaṃ, tadadhīnasatisampajaññena taṃsamaṅgī yogāvacaro satokārī",
  "anya-e0103n:1154_7": "nāma hotīti. Paṭinissaggānupassī assāsavasenāti paṭinissaggānupassī hutvā assasanassa",
  "anya-e0103n:1154_8": "vasena. “Paṭinissaggānupassīassāsavasenā”ti vā pāṭho. Tassa paṭinissaggānupassino",
  "anya-e0103n:1154_9": "assāsā paṭinissaggānupassīassāsā, tesaṃ vasenāti attho. Vinayanayena anto uṭṭhitasasanaṃ",
  "anya-e0103n:1154_10": "assāso, bahi uṭṭhitasasanaṃ passāso. Suttantanayena pana bahi uṭṭhahitvāpi anto sasanato",
  "anya-e0103n:1154_11": "assāso, anto uṭṭhahitvāpi bahi sasanato passāso. Ayameva ca nayo –",
  "anya-e0103n:1155_0": "“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi",
  "anya-e0103n:1155_1": "cittampi sāraddhā ca honti iñjitā ca phanditā cā”ti, “passāsādimajjhapariyosānaṃ",
  "anya-e0103n:1155_2": "satiyā anugacchato bahiddhā vikkhepagatena cittena kāyopi cittampi sāraddhā ca honti",
  "anya-e0103n:1155_3": "iñjitā ca phanditā cā”ti –",
  "anya-e0103n:1156": "Imāya pāḷiyā sameti.",
  "anya-e0103n:1157_0": "Paṭhamaṃ abbhantaravāto bahi nikkhamati, tasmā pavattikkamena assāso paṭhamaṃ vuttoti",
  "anya-e0103n:1157_1": "vadanti. Tāluṃ āhacca nibbāyatīti tāluṃ āhacca nirujjhati. Tena kira sampatijāto",
  "anya-e0103n:1157_2": "bāladārako khipitaṃ karoti. Evaṃ tāvātiādi yathāvuttassa atthassa nigamanaṃ. Keci",
  "anya-e0103n:1157_3": "“evaṃ tāvāti anena pavattikkamena assāso bahinikkhamanavātoti gahetabbanti adhippāyo”ti vadanti.",
  "anya-e0103n:1158_0": "Addhānavasenāti kāladdhānavasena. Ayaṃ hi addhāna-saddo kālassa, desassa ca vācako.",
  "anya-e0103n:1158_1": "Tattha desaddhānaṃ udāharaṇabhāvena dassetvā kāladdhānavasena assāsapassāsānaṃ dīgharassataṃ",
  "anya-e0103n:1158_2": "vibhāvetuṃ “yathā hī”tiādi vuttaṃ. Tattha okāsaddhānanti okāsabhūtaṃ addhānaṃ. Pharitvāti",
  "anya-e0103n:1158_3": "byāpetvā. Cuṇṇavicuṇṇāpi anekakalāpabhāvena. Dīghaṃ addhānanti dīghaṃ padesaṃ. Tasmāti",
  "anya-e0103n:1158_4": "saṇikaṃ pavattiyā dīghasantānatāya “dīghā”ti vuccanti. Ettha ca hatthiādisarīre,",
  "anya-e0103n:1158_5": "sunakhādisarīre ca assāsapassāsānaṃ desaddhānavisiṭṭhena kāladdhānavaseneva dīgharassatā",
  "anya-e0103n:1158_6": "vuttāti veditabbā. “Saṇikaṃ pūretvā saṇikameva nikkhamanti”, “sīghaṃ pūretvā sīghameva",
  "anya-e0103n:1158_7": "nikkhamantī”ti ca vacanato. Manussesūti samānappamāṇesupi manussasarīresu. Dīghaṃ",
  "anya-e0103n:1158_8": "assasantīti dīghaṃ assāsappabandhaṃ pavattentīti attho. Passasantīti etthāpi eseva",
  "anya-e0103n:1158_9": "nayo. Sunakhasasādayo viya rassaṃ assasanti ca passasanti cāti yojanā. Idaṃ pana",
  "anya-e0103n:1158_10": "dīghaṃ, rassañca assasanaṃ, passasanañca tesaṃ sattānaṃ sarīrasabhāvoti daṭṭhabbaṃ.",
  "anya-e0103n:1158_11": "Tesanti sattānaṃ. Teti assāsapassāsā. Ittaramaddhānanti appakaṃ kālaṃ.",
  "anya-e0103n:1159_0": "Navahākārehīti bhāvanamanuyuñjantassa pubbenāparaṃ aladdhavisesassa kevalaṃ addhānavasena",
  "anya-e0103n:1159_1": "ādito vuttā tayo ākārā, te ca kho ekacco assāsaṃ suṭṭhu sallakkheti, ekacco passāsaṃ,",
  "anya-e0103n:1159_2": "ekacco tadubhayanti imesaṃ tiṇṇaṃ puggalānaṃ vasena. Keci pana “assasatipi passasatipīti",
  "anya-e0103n:1159_3": "ekajjhaṃ vacanaṃ bhāvanāya nirantaraṃ pavattidassanattha”nti vadanti. Chandavasena",
  "anya-e0103n:1159_4": "pubbe viya tayo, tathā pāmojjavasenāti imehi navahākārehi.",
  "anya-e0103n:1160_0": "Kāmaṃ cettha ekassa puggalassa tayo eva ākārā labbhanti, tantivasena pana sabbesaṃ",
  "anya-e0103n:1160_1": "pāḷiāruḷhattā, tesaṃ vasena parikammassa kātabbattā ca “tatrāyaṃ bhikkhu navahākārehī”ti",
  "anya-e0103n:1160_2": "vuttaṃ. Evaṃ pajānatoti evaṃ yathāvuttehi ākārehi assāsapassāse pajānato, tattha",
  "anya-e0103n:1160_3": "manasikāraṃ pavattentassa. Ekenākārenāti dīghaṃ assāsādīsu catūsu ākāresu ekena ākārena,",
  "anya-e0103n:1160_4": "navasu tīsu vā ekena. Tathā hi vakkhati –",
  "anya-e0103n:1161": "“Dīgho rasso ca assāso, passāsopi ca tādiso;",
  "anya-e0103n:1162": "Cattāro vaṇṇā vattanti, nāsikagge va bhikkhuno”ti.",
  "anya-e0103n:1163": "Ayaṃ bhāvanā assāsapassāsakāyānupassanāti katvā vuttaṃ “kāyānupassanāsatipaṭṭhānabhāvanā sampajjatī”ti.",
  "anya-e0103n:1164_0": "Idāni pāḷivaseneva te nava ākāre, bhāvanāvidhiñca dassetuṃ “yathāhā”tiādi āraddhaṃ.",
  "anya-e0103n:1164_1": "Tattha kathaṃ pajānātīti pajānanavidhiṃ kathetukamyatāya pucchati. Dīghaṃ assāsanti",
  "anya-e0103n:1164_2": "vuttalakkhaṇaṃ dīghaṃ assāsaṃ. Addhānasaṅkhāteti “addhāna”nti saṅkhaṃ gate dīghe",
  "anya-e0103n:1164_3": "kāle, dīghaṃ khaṇanti attho. Koṭṭhāsapariyāyo vā saṅkhāta-saddo “theyyasaṅkhāta”ntiādīsu",
  "anya-e0103n:1164_4": "viya, tasmā addhānasaṅkhāteti addhānakoṭṭhāse, desabhāgeti attho. Chando uppajjatīti",
  "anya-e0103n:1164_5": "bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo",
  "anya-e0103n:1164_6": "kusalacchando uppajjati. Chandavasenāti tathāpavattachandassa vasena savisesaṃ bhāvanamanuyuñjantassa",
  "anya-e0103n:1164_7": "kammaṭṭhānaṃ vuddhiṃ phātiṃ gamentassa. Tato sukhumataranti yathāvuttachandappavattiyā",
  "anya-e0103n:1164_8": "purimato sukhumataraṃ. Bhāvanābalena hi paṭippassaddhadarathapariḷāhatāya kāyassa",
  "anya-e0103n:1164_9": "assāsapassāsā sukhumatarā hutvā pavattanti. Pāmojjaṃ uppajjatīti assāsapassāsānaṃ",
  "anya-e0103n:1164_10": "sukhumatarabhāvena ārammaṇassa santataratāya, kammaṭṭhānassa ca vīthipaṭipannatāya",
  "anya-e0103n:1164_11": "bhāvanācittasahagato pamodo khuddikādibhedā taruṇapīti uppajjati. Cittaṃ vivattatīti",
  "anya-e0103n:1164_12": "anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi",
  "anya-e0103n:1164_13": "cittaṃ vinivattatīti keci. Bhāvanābalena pana sukhumatarabhāvappattesu assāsapassāsesu",
  "anya-e0103n:1164_14": "tattha paṭibhāganimitte uppanne pakatiassāsapassāsato cittaṃ nivattati. Upekkhā saṇṭhātīti",
  "anya-e0103n:1164_15": "tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ",
  "anya-e0103n:1164_16": "byāpārābhāvato ajjhupekkhanaṃ hotīti. Sā panāyaṃ upekkhā tatramajjhattupekkhāti veditabbā.",
  "anya-e0103n:1165_0": "Imehi navahi ākārehīti imehi yathāvuttehi navahi pakārehi pavattā. Dīghaṃ assāsapassāsā",
  "anya-e0103n:1165_1": "kāyoti dīghākārā assāsapassāsā cuṇṇavicuṇṇāpi samūhaṭṭhena kāyo. Assāsapassāse nissāya",
  "anya-e0103n:1165_2": "uppannanimittampettha assāsapassāsasamaññameva vuttaṃ. Upaṭṭhānaṃ satīti ārammaṇaṃ",
  "anya-e0103n:1165_3": "upagantvā tiṭṭhatīti sati upaṭṭhānaṃ nāma. Anupassanā ñāṇanti samathavasena nimittassa",
  "anya-e0103n:1165_4": "anupassanā, vipassanāvasena assāsapassāse, tannissayañca kāyaṃ “rūpa”nti, cittaṃ",
  "anya-e0103n:1165_5": "taṃsampayuttadhamme ca “arūpa”nti vavatthapetvā nāmarūpassa anupassanā ca ñāṇaṃ,",
  "anya-e0103n:1165_6": "tattha yathābhūtāvabodho. Kāyo upaṭṭhānanti so kāyo ārammaṇakaraṇavasena upagantvā",
  "anya-e0103n:1165_7": "sati ettha tiṭṭhatīti upaṭṭhānaṃ nāma. Ettha ca “kāyo upaṭṭhāna”nti iminā itarakāyassāpi",
  "anya-e0103n:1165_8": "saṅgaho hoti yathāvuttasammasanacārassāpi idha icchitattā. No satīti so kāyo sati",
  "anya-e0103n:1165_9": "nāma na hoti. Sati upaṭṭhānañceva sati ca saraṇaṭṭhena, upatiṭṭhanaṭṭhena ca. Tāya",
  "anya-e0103n:1165_10": "satiyāti yathāvuttāya satiyā. Tena ñāṇenāti yathāvutteneva ñāṇena. Taṃ kāyanti taṃ",
  "anya-e0103n:1165_11": "assāsapassāsakāyañceva tannissayarūpakāyañca. Anupassatīti jhānasampayuttañāṇena",
  "anya-e0103n:1165_12": "ceva vipassanāñāṇena ca anu anu passati. Tena vuccati kāye kāyānupassanāsatipaṭṭhānabhāvanāti",
  "anya-e0103n:1165_13": "tena anupassanena yathāvutte kāye ayaṃ kāyānupassanāsatipaṭṭhānabhāvanāti vuccati.",
  "anya-e0103n:1166_0": "Idaṃ vuttaṃ hoti – yā ayaṃ yathāvutte assāsapassāsakāye, tassa nissayabhūte karajakāye",
  "anya-e0103n:1166_1": "ca kāyasseva anupassanā anudakabhūtāya marīciyā udakānupassanā viya na aniccādisabhāve",
  "anya-e0103n:1166_2": "kāye niccādibhāvānupassanā, atha kho yathārahaṃ aniccadukkhānattāsubhabhāvassevānupassanā.",
  "anya-e0103n:1166_3": "Atha vā kāye “aha”nti vā “mama”nti vā “itthī”ti vā “puriso”ti vā gahetabbassa kassaci",
  "anya-e0103n:1166_4": "abhāvato tādisaṃ ananupassitvā kāyamattasseva anupassanā kāyānupassanā, tāya kāyānupassanāya",
  "anya-e0103n:1166_5": "sampayuttā satiyeva upaṭṭhānaṃ satipaṭṭhānaṃ, tassa bhāvanā vaḍḍhanā kāyānupassanāsatipaṭṭhānabhāvanāti.",
  "anya-e0103n:1167_0": "Esa nayoti “navahi ākārehī”tiādinā vuttavidhiṃ rassa-pade atidisati. Etthāti etasmiṃ",
  "anya-e0103n:1167_1": "yathādassite “kathaṃ dīghaṃ assasanto”tiādinā āgate pāḷinaye. Idhāti imasmiṃ rassapadavasena āgate pāḷinaye.",
  "anya-e0103n:1168": "Ayanti yogāvacaro. Addhānavasenāti dīghakālavasena. Ittaravasenāti parittakālavasena. Imehi ākārehīti imehi navahi ākārehi.",
  "anya-e0103n:1169_0": "Tādisoti dīgho, rasso ca. Cattāro vaṇṇāti cattāro ākārā, te ca dīghādayo eva. Nāsikagge",
  "anya-e0103n:1169_1": "va bhikkhunoti gāthābandhasukhatthaṃ rassaṃ katvā vuttaṃ “nāsikagge vā”ti, vā-saddo",
  "anya-e0103n:1169_2": "aniyamattho, tena uttaroṭṭhaṃ saṅgaṇhāti.",
  "anya-e0103n:1170_0": "220. Sabbakāyapaṭisaṃvedīti sabbassa kāyassa paṭi paṭi paccekaṃ sammadeva vedanasīlo",
  "anya-e0103n:1170_1": "jānanasīlo, tassa vā paṭi paṭi sammadeva vedo etassa atthi, taṃ vā paṭi paṭi sammadeva",
  "anya-e0103n:1170_2": "vedamānoti attho. Tattha tattha sabba-ggahaṇena assāsādikāyassa anavasesapariyādāne",
  "anya-e0103n:1170_3": "siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ",
  "anya-e0103n:1170_4": "paṭi-saddaggahaṇaṃ. Tattha sakkaccakārībhāvadassanatthaṃ saṃ-saddaggahaṇanti imamatthaṃ",
  "anya-e0103n:1170_5": "dassento “sakalassā”tiādimāha. Tattha yathā samānepi assāsapassāsesu yogino paṭipattividhāne",
  "anya-e0103n:1170_6": "paccekaṃ sakkaccaṃyeva paṭipajjitabbanti dassetuṃ visuṃ desanā katā, evaṃ tamevatthaṃ",
  "anya-e0103n:1170_7": "dīpetuṃ satipi atthassa samānatāya “sakalassā”tiādinā padadvayassa visuṃ visuṃ atthavaṇṇanā",
  "anya-e0103n:1170_8": "katāti veditabbaṃ. Pākaṭaṃ karontoti vibhūtaṃ karonto, sabbaso vibhāventoti attho.",
  "anya-e0103n:1170_9": "Pākaṭīkaraṇaṃ vibhāvanaṃ tattha asammuyhanaṃ ñāṇeneva nesaṃ pavattanena hotīti dassento",
  "anya-e0103n:1170_10": "“evaṃ viditaṃ karonto”tiādimāha. Tattha tasmāti yasmā ñāṇasampayuttacitteneva assāsapassāse",
  "anya-e0103n:1170_11": "pavatteti, na vippayuttacittena, tasmā evaṃbhūto sabbakāyapaṭisaṃvedī assasissāmi",
  "anya-e0103n:1170_12": "passasissāmīti sikkhatīti vuccati buddhādīhīti yojanā. Cuṇṇavicuṇṇavisaṭeti anekakalāpatāya",
  "anya-e0103n:1170_13": "cuṇṇavicuṇṇabhāvena visaṭe. Ādi pākaṭo hoti satiyā, ñāṇassa ca vasena tathā pubbābhisaṅkhārassa",
  "anya-e0103n:1170_14": "pavattattā. Tādisena bhavitabbanti catutthapuggalasadisena bhavitabbaṃ, pageva satiṃ,",
  "anya-e0103n:1170_15": "ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.",
  "anya-e0103n:1171_0": "Evanti vuttappakārena sabbakāyapaṭisaṃvedanavaseneva. Ghaṭatīti ussahati. Vāyamatīti",
  "anya-e0103n:1171_1": "vāyāmaṃ karoti, manasikāraṃ pavattetīti attho. Tathābhūtassāti ānāpānassatiṃ bhāventassa.",
  "anya-e0103n:1171_2": "Saṃvaroti sati, vīriyampi vā. Tāya satiyāti yā ānāpāne ārabbha pavattā sati, tāya.",
  "anya-e0103n:1171_3": "Tena manasikārenāti yo so tattha satipubbaṅgamo bhāvanāmanasikāro, tena saddhinti",
  "anya-e0103n:1171_4": "adhippāyo. Āsevatīti “tisso sikkhāyo”ti vutte adhikusaladhamme āsevati. Tadāsevanañhettha",
  "anya-e0103n:1171_5": "sikkhananti adhippetaṃ.",
  "anya-e0103n:1172_0": "Purimanayeti purimasmiṃ bhāvanānaye, paṭhamavatthudvayeti adhippāyo. Tatthāpi kāmaṃ",
  "anya-e0103n:1172_1": "ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato,",
  "anya-e0103n:1172_2": "tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo",
  "anya-e0103n:1172_3": "kato. Idaṃ pana dukkaraṃ purisassa khuradhārāyaṃ gamanasadisaṃ, tasmā sātisayenettha",
  "anya-e0103n:1172_4": "pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ",
  "anya-e0103n:1172_5": "“tattha yasmā”tiādi vuttaṃ. Tattha ñāṇuppādanādīsūti ādi-saddena kāyasaṅkhārapassambhanapītipaṭisaṃvedanādiṃ",
  "anya-e0103n:1172_6": "saṅgaṇhāti. Keci panettha “saṃvarasamādānānaṃ saṅgaho”ti vadanti.",
  "anya-e0103n:1173_0": "Kāyasaṅkhāranti assāsapassāsaṃ. So hi cittasamuṭṭhānopi samāno karajakāyappaṭibaddhavuttitāya",
  "anya-e0103n:1173_1": "tena saṅkharīyatīti kāyasaṅkhāroti vuccati. Yo pana “kāyasaṅkhāro vacīsaṅkhāro”ti",
  "anya-e0103n:1173_2": "evamāgato kāyasaṅkhāro cetanālakkhaṇo satipi dvārantaruppattiyaṃ yebhuyyavuttiyā,",
  "anya-e0103n:1173_3": "tabbahulavuttiyā ca kāyadvārena lakkhito, so idha nādhippeto. Passambhentotiādīsu",
  "anya-e0103n:1173_4": "pacchimaṃ pacchimaṃ padaṃ purimassa purimassa atthavacanaṃ, tasmā passambhanaṃ nāma",
  "anya-e0103n:1173_5": "vūpasamanaṃ, tañca tathāpayoge asati uppajjanārahassa oḷārikassa kāyasaṅkhārassa",
  "anya-e0103n:1173_6": "payogasampattiyā anuppādananti daṭṭhabbaṃ. Tatrāti “oḷārikaṃ kāyasaṅkhāraṃ passambhento”ti",
  "anya-e0103n:1173_7": "ettha. Apariggahitakāleti kammaṭṭhānassa anāraddhakāle, tato eva kāyacittānampi apariggahitakāle.",
  "anya-e0103n:1173_8": "“Nisīdati pallaṅkaṃ ābhujitvā ujuṃ kāyaṃ paṇidhāyā”ti hi iminā kāyapariggaho, “parimukhaṃ",
  "anya-e0103n:1173_9": "satiṃ upaṭṭhapetvā”ti iminā cittapariggaho vutto. Tenevāha “kāyopi cittampi pariggahitā",
  "anya-e0103n:1173_10": "hontī”ti. Kāyoti karajakāyo. Sadarathāti sapariḷāhā, sā ca nesaṃ sadarathatā garubhāvena",
  "anya-e0103n:1173_11": "viya oḷārikatāya avinābhāvinīti āha “oḷārikā”ti. Balavatarāti sabalā thūlā. Santā",
  "anya-e0103n:1173_12": "hontīti cittaṃ tāvaṃ bahiddhā vikkhepābhāvena ekaggaṃ hutvā kammaṭṭhānaṃ pariggahetvā",
  "anya-e0103n:1173_13": "pavattamānaṃ santaṃ hoti vūpasantaṃ, tato eva taṃsamuṭṭhānā rūpadhammā lahumudukammaññabhāvappattā,",
  "anya-e0103n:1173_14": "tadanuguṇatāya sesaṃ tisantatirūpanti evaṃ citte, kāye ca vūpasante pavattamāne tannissitā",
  "anya-e0103n:1173_15": "assāsapassāsā santasabhāvā anukkamena sukhumatarasukhumatamā hutvā pavattanti. Tena",
  "anya-e0103n:1173_16": "vuttaṃ “yadā panassa kāyopī”tiādi.",
  "anya-e0103n:1174_0": "Ābhujanaṃ ābhogo, “passambhemī”ti paṭhamāvajjanā. Sammā anu anu āharaṇaṃ samannāhāro,",
  "anya-e0103n:1174_1": "tasmiṃyeva atthe aparāparaṃ pavattaāvajjanā. Tasseva atthassa manasi karaṇaṃ citte",
  "anya-e0103n:1174_2": "ṭhapanaṃ manasikāro. Vīmaṃsā paccavekkhaṇā.",
  "anya-e0103n:1175_0": "Sāraddheti sadarathe sapariḷāhe. Adhimattanti balavaṃ oḷārikaṃ. Liṅgavipallāsena",
  "anya-e0103n:1175_1": "vuttaṃ. Kāyasaṅkhāroti hi adhippeto. “Adhimattaṃ hutvā pavattatī”ti kiriyāvisesanaṃ",
  "anya-e0103n:1175_2": "vā etaṃ. Sukhumanti etthāpi eseva nayo. Kāyamhīti ettha “citte cā”ti ānetvā sambandhitabbaṃ.",
  "anya-e0103n:1176_0": "221. Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ",
  "anya-e0103n:1176_1": "paṭhamajjhānaṃ viya dūrasamussāritapaṭipakkhanti katvā taṃsamuṭṭhāno kāyasaṅkhāro",
  "anya-e0103n:1176_2": "paṭhamajjhāne ca dutiyajjhānūpacāre ca oḷārikoti sadiso vutto. Esa nayo sesūpacāradvayepi.",
  "anya-e0103n:1176_3": "Atha vā dutiyajjhānādīnaṃ adhigamāya paṭipajjato dukkhāpaṭipadādivasena kilamato",
  "anya-e0103n:1176_4": "yogino kāyakilamathacittūpaghātādivasena, vitakkādisaṅkhobhena ca sapariphandatāya",
  "anya-e0103n:1176_5": "cittappavattiyā dutiyajjhānādiupacāresu kāyasaṅkhārassa oḷārikatā veditabbā. Atisukhumoti",
  "anya-e0103n:1176_6": "aññattha labbhamāno kāyasaṅkhāro catutthajjhāne atikkantasukhumo. Sukhumabhāvopissa",
  "anya-e0103n:1176_7": "tattha natthi, kuto oḷārikatā appavattanato. Tenāha “appavattimeva pāpuṇātī”ti.",
  "anya-e0103n:1177_0": "Lābhissa sato anupubbasamāpattisamāpajjanavelaṃ, ekāsaneneva vā sabbesaṃ jhānānaṃ",
  "anya-e0103n:1177_1": "paṭilābhaṃ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi",
  "anya-e0103n:1177_2": "sukhumataraṃ icchanti. Tattha hi sopacārānaṃ jhānānaṃ uparūpari visesavantatā, santatā",
  "anya-e0103n:1177_3": "ca sambhaveyya, ekāvajjanūpacāraṃ vā sandhāya evaṃ vuttaṃ. Evañhi heṭṭhā vuttavādena",
  "anya-e0103n:1177_4": "imassa vādassa avirodho siddho bhinnavisayattā. Sabbesaññevāti ubhayesampi. Yasmā",
  "anya-e0103n:1177_5": "te sabbepi vuccamānena vidhinā passaddhimicchantiyeva. “Apariggahitakāle pavattakāyasaṅkhāro",
  "anya-e0103n:1177_6": "pariggahitakāle paṭippassambhatī”ti idaṃ sadisasantānatāya vuttaṃ. Na hi te eva oḷārikā",
  "anya-e0103n:1177_7": "assāsādayo sukhumā honti. Passambhanākāro pana nesaṃ heṭṭhā vuttoyeva.",
  "anya-e0103n:1178_0": "Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.",
  "anya-e0103n:1178_1": "Sakalarūpapariggahe sukhumo bhāvanāya uparūpari paṇītabhāvato. Tenevāha “rūpārūpapariggahe",
  "anya-e0103n:1178_2": "sukhumo”ti. Lakkhaṇārammaṇikavipassanāti kalāpasammasanamāha. Nibbidānupassanato",
  "anya-e0103n:1178_3": "paṭṭhāya balavavipassanā. Tato oraṃ dubbalavipassanā. Pubbe vuttanayenāti “apariggahitakāle”tiādinā",
  "anya-e0103n:1178_4": "samathanaye vuttena nayena “apariggahe pavatto kāyasaṅkhāro mahābhūtapariggahe paṭippassambhatī”tiādinā",
  "anya-e0103n:1178_5": "vipassanānayepi paṭippassaddhi yojetabbāti vuttaṃ hoti.",
  "anya-e0103n:1179": "Assāti imassa “passambhayaṃ kāyasaṅkhāra”nti padassa. Codanāsodhanāhīti anuyogaparihārehi. Evanti idāni vuccamānākārena.",
  "anya-e0103n:1180_0": "Kathanti yaṃ idaṃ “passambhayaṃ…pe… sikkhatī”ti vuttaṃ, taṃ kathaṃ kena pakārena",
  "anya-e0103n:1180_1": "kāyasaṅkhārassa passambhanaṃ, yogino ca sikkhanaṃ hotīti kathetukamyatāya pucchitvā",
  "anya-e0103n:1180_2": "kāyasaṅkhāre sarūpato, oḷārikasukhumato, vūpasamato, anuyogaparihārato ca dassetuṃ",
  "anya-e0103n:1180_3": "“katame kāyasaṅkhārā”tiādi āraddhaṃ. Tattha kāyikāti rūpakāye bhavā. Kāyapaṭibaddhāti",
  "anya-e0103n:1180_4": "kāyasannissitā. Kāye sati honti, asati na honti, tato eva te akāyasamuṭṭhānāpi kāyena",
  "anya-e0103n:1180_5": "saṅkharīyantīti kāyasaṅkhārā. Passambhentoti oḷārikoḷārikaṃ passambhento. Sesapadadvayaṃ",
  "anya-e0103n:1180_6": "tasseva vevacanaṃ. Oḷārikañhi kāyasaṅkhāraṃ avūpasantasabhāvaṃ sannisīdāpento “passambhento”ti",
  "anya-e0103n:1180_7": "vuccati, anuppādanirodhaṃ pāpento “nirodhento”ti, suṭṭhu santasabhāvaṃ nayanto “vūpasamento”ti.",
  "anya-e0103n:1181_0": "Yathārūpehīti yādisehi. Kāyasaṅkhārehīti oḷārikehi kāyasaṅkhārehi. Ānamanāti abhimukhabhāvena",
  "anya-e0103n:1181_1": "kāyassa namanā. Vinamanāti visuṃ visuṃ passato namanā. Sannamanāti sabbato, suṭṭhu",
  "anya-e0103n:1181_2": "vā namanā. Paṇamanāti pacchato namanā. Iñjanādīni ānamanādīnaṃ vevacanāni, adhimattāni",
  "anya-e0103n:1181_3": "vā abhimukhaṃ calanādīni ānamanādayo, mandāni iñjanādayo. Passambhayaṃ kāyasaṅkhāranti",
  "anya-e0103n:1181_4": "tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ passambhento. Tasmiṃ",
  "anya-e0103n:1181_5": "hi passambhite ānamanādayopi passambhitā eva honti.",
  "anya-e0103n:1182_0": "Santaṃ sukhumanti yathārūpehi kāyasaṅkhārehi kāyassa aparipphandanahetūhi ānamanādayo",
  "anya-e0103n:1182_1": "na honti, tathārūpaṃ darathābhāvato santaṃ, anoḷārikatāya sukhumaṃ. Passambhayaṃ",
  "anya-e0103n:1182_2": "kāyasaṅkhāranti sāmaññato ekaṃ katvā vadati. Atha vā pubbe oḷārikoḷārikaṃ kāyasaṅkhāraṃ",
  "anya-e0103n:1182_3": "paṭippassambhento anukkamena kāyassa aparipphandanahetubhūte sukhumasukhumatare uppādetvā",
  "anya-e0103n:1182_4": "tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti,",
  "anya-e0103n:1182_5": "taṃ sandhāya vuttaṃ “santaṃ sukhumaṃ passambhayaṃ kāyasaṅkhāra”nti.",
  "anya-e0103n:1183_0": "Itītiādi codakavacanaṃ. Tattha itīti pakāratthe nipāto. Kirāti arucisūcane, evaṃ",
  "anya-e0103n:1183_1": "ceti attho. Ayañhettha adhippāyo – vuttappakārena yadi atisukhumampi kāyasaṅkhāraṃ",
  "anya-e0103n:1183_2": "passambhetīti. Evaṃ santeti evaṃ sati tayā vuttākāre labbhamāne. Vātūpaladdhiyāti",
  "anya-e0103n:1183_3": "vātassa upaladdhiyā. Ca-saddo samuccayattho, assāsādivātārammaṇassa cittassa pabhāvanā",
  "anya-e0103n:1183_4": "uppādanā pavattanā na hoti, te ca tena passambhetabbāti adhippāyo. Assāsapassāsānañca",
  "anya-e0103n:1183_5": "bhāvanāti oḷārike assāsapassāse bhāvanāya paṭippassambhetvā sukhumānaṃ tesaṃ pabhāvanā",
  "anya-e0103n:1183_6": "ca na hoti, ubhayesaṃ tesaṃ tena paṭippassambhetabbato. Ānāpānassatiyāti ānāpānārammaṇāya",
  "anya-e0103n:1183_7": "satiyā ca pavattanaṃ na hoti, ānāpānānaṃ abhāvato. Tato eva taṃsampayuttassa ānāpānassatisamādhissa",
  "anya-e0103n:1183_8": "ca pabhāvanā uppādanāpi na hoti. Na hi kadāci ārammaṇena vinā sārammaṇadhammā sambhavanti.",
  "anya-e0103n:1183_9": "Na ca naṃ tanti ettha nanti nipātamattaṃ. Taṃ vuttavidhānaṃ samāpattiṃ paṇḍitā paññavanto",
  "anya-e0103n:1183_10": "na ceva samāpajjantipi tato na vuṭṭhahantipīti yojanā. Evaṃ codako sabbena sabbaṃ",
  "anya-e0103n:1183_11": "abhāvūpanayanaṃ passambhananti adhippāyena codeti.",
  "anya-e0103n:1184_0": "Puna iti kirātiādi yathāvuttāya codanāya vissajjanā. Tattha kirāti “yadī”ti etassa",
  "anya-e0103n:1184_1": "atthe nipāto. Iti kira sikkhati, mayā vuttākārena yadi sikkhatīti attho. Evaṃ santeti",
  "anya-e0103n:1184_2": "evaṃ passambhane sati. Pabhāvanā hotīti yadipi oḷārikā kāyasaṅkhārā paṭippassambhanti,",
  "anya-e0103n:1184_3": "sukhumā pana atthevāti anukkamena paramasukhumabhāvappattassa vasena nimittuppattiyā",
  "anya-e0103n:1184_4": "ānāpānassatiyā, ānāpānassatisamādhissa ca pabhāvanā ijjhatevāti adhippāyo.",
  "anya-e0103n:1185_0": "Yathā kathaṃ viyāti yathāvuttavidhānaṃ taṃ kathaṃ viya daṭṭhabbaṃ, atthi kiñci tadatthasampaṭipādane",
  "anya-e0103n:1185_1": "opammanti adhippāyo. Idāni opammaṃ dassetuṃ “seyyathāpī”tiādi vuttaṃ. Tattha seyyathāpīti",
  "anya-e0103n:1185_2": "opammatthe nipāto. Kaṃseti kaṃsabhājane. Nimittanti nimittassa, tesaṃ saddānaṃ pavattākārassāti",
  "anya-e0103n:1185_3": "attho. Sāmiatthe hi idaṃ upayogavacanaṃ. Suggahitattāti suṭṭhu gahitattā. Sumanasikatattāti",
  "anya-e0103n:1185_4": "suṭṭhu citte ṭhapitattā. Sūpadhāritattāti sammadeva upadhāritattā sallakkhitattā.",
  "anya-e0103n:1185_5": "Sukhumakā saddāti anurave āha, ye appakā. Appattho hi ayaṃ ka-saddo. Sukhumasaddanimittārammaṇatāpīti",
  "anya-e0103n:1185_6": "sukhumo saddova nimittaṃ sukhumasaddanimittaṃ, tadārammaṇatāyapi. Kiṃ vuttaṃ hoti?",
  "anya-e0103n:1185_7": "Kāmaṃ tadāsukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenāpi",
  "anya-e0103n:1185_8": "cittaṃ pavattati. Ādito paṭṭhāya hi tassa tassa niruddhassa saddassa nimittaṃ avikkhittena",
  "anya-e0103n:1185_9": "cittena upadhārentassa anukkamena pariyosāne atisukhumasaddanimittampi ārammaṇaṃ",
  "anya-e0103n:1185_10": "katvā cittaṃ pavattateva. Cittaṃ na vikkhepaṃ gacchati tasmiṃ yathāupaṭṭhite nimitte",
  "anya-e0103n:1185_11": "samādhānasabbhāvato.",
  "anya-e0103n:1186_0": "Evaṃ santetiādi vuttassevatthassa nigamanavasena vuttaṃ. Tattha yassa suttapadassa",
  "anya-e0103n:1186_1": "saddhiṃ codanāsodhanāhi attho vutto, taṃ uddharitvā kāyānupassanāsatipaṭṭhānāni vibhāgato",
  "anya-e0103n:1186_2": "dassetuṃ “passambhaya”ntiādi vuttaṃ. Taṃ sabbaṃ vuttanayattā uttānameva.",
  "anya-e0103n:1187_0": "222. Ādikammikassa kammaṭṭhānavasenāti samathakammaṭṭhānaṃ sandhāya vuttaṃ. Vipassanaṃ",
  "anya-e0103n:1187_1": "kammaṭṭhānaṃ pana itaracatukkesupi labbhateva. Etthāti paṭhamacatukke. Pañcasandhikanti",
  "anya-e0103n:1187_2": "pañcapabbaṃ, pañcabhāganti attho.",
  "anya-e0103n:1188_0": "Kammaṭṭhānassa uggaṇhananti kammaṭṭhānaganthassa uggaṇhanaṃ. Tadatthaparipucchā kammaṭṭhānassa",
  "anya-e0103n:1188_1": "paripucchanā. Atha vā ganthato, atthato ca kammaṭṭhānassa uggaṇhanaṃ uggaho. Tattha",
  "anya-e0103n:1188_2": "saṃsayaparipucchanā paripucchā. Kammaṭṭhānassa upaṭṭhānanti nimittupaṭṭhānaṃ, evaṃ",
  "anya-e0103n:1188_3": "bhāvanamanuyuñjantassa “evamidha nimittaṃ upaṭṭhātī”ti upadhāraṇaṃ, tathā kammaṭṭhānappanā",
  "anya-e0103n:1188_4": "“evaṃ jhānamappetī”ti. Kammaṭṭhānassa lakkhaṇanti gaṇanānubandhanāphusanānaṃ vasena",
  "anya-e0103n:1188_5": "bhāvanaṃ ussukkāpetvā ṭhapanāya sampatti, tato parampi vā sallakkhaṇādivasena matthakappattīti",
  "anya-e0103n:1188_6": "kammaṭṭhānasabhāvassa sallakkhaṇaṃ. Tenāha “kammaṭṭhānasabhāvūpadhāraṇanti vuttaṃ hotī”ti.",
  "anya-e0103n:1189_0": "Attanāpi na kilamati odhiso kammaṭṭhānassa uggaṇhanato. Tato eva ācariyampi na viheseti",
  "anya-e0103n:1189_1": "dhammādhikaraṇampi bhāvanāya matthakaṃ pāpanato. Tasmāti taṃ nimittaṃ attano akilamanaācariyāvihesanahetu.",
  "anya-e0103n:1189_2": "Thokanti thokaṃ thokaṃ. Uggahetabbato uggaho, sabbopi kammaṭṭhānavidhi, na pubbe",
  "anya-e0103n:1189_3": "vuttauggahamattaṃ. Ācariyato uggaho ācariyuggaho, tato. Ekapadampīti ekakoṭṭhāsampi.",
  "anya-e0103n:1190_0": "223. Anuvahanāti assāsapassāsānaṃ anugamanavasena satiyā nirantaraṃ anupavattanā.",
  "anya-e0103n:1190_1": "Phusanāti assāsapassāse gaṇentassa gaṇanaṃ paṭisaṃharitvā te satiyā anubandhantassa",
  "anya-e0103n:1190_2": "yathā appanā hoti, tathā cittaṃ ṭhapentassa ca nāsikaggādiṭṭhānassa nesaṃ phusanā.",
  "anya-e0103n:1190_3": "Yasmā pana gaṇanādivasena viya phusanāvasena visuṃ manasikāro natthi, phuṭṭhaphuṭṭhaṭṭhāneyeva",
  "anya-e0103n:1190_4": "gaṇanādi kātabbanti dassetuṃ idha phusanāgahaṇanti dīpento “phusanāti phuṭṭhaṭṭhāna”nti",
  "anya-e0103n:1190_5": "āha. Ṭhapanāti samādhānaṃ. Taṃ hi sammadeva ārammaṇe cittassa ādhānaṃ ṭhapanaṃ hoti.",
  "anya-e0103n:1190_6": "Tathā hi samādhi “cittassa ṭhiti saṇṭhitī”ti niddiṭṭho. Samādhippadhānā pana appanāti",
  "anya-e0103n:1190_7": "āha “ṭhapanāti appanā”ti. Aniccatādīnaṃ sallakkhaṇato sallakkhaṇā vipassanā. Pavattato,",
  "anya-e0103n:1190_8": "nimittato ca vinivaṭṭanato vivaṭṭanā nāma maggo. Sakalasaṃkilesapaṭippassaddhibhāvato",
  "anya-e0103n:1190_9": "sabbaso suddhīti pārisuddhi phalaṃ. Tesanti vivaṭṭanāpārisuddhīnaṃ. Paṭipassanāti",
  "anya-e0103n:1190_10": "paṭi paṭi dassanaṃ pekkhanaṃ. Tenāha “paccavekkhaṇā”ti.",
  "anya-e0103n:1191_0": "Khaṇḍanti ekaṃ tīṇi pañcāti evaṃ gaṇanāya khaṇḍanaṃ. Okāseti gaṇanavidhiṃ sandhāyāha.",
  "anya-e0103n:1191_1": "Gaṇananissitova na kammaṭṭhānanissito. “Sikhāppattaṃ nu kho”ti idaṃ cirataraṃ gaṇanāya",
  "anya-e0103n:1191_2": "manasi karontassa vasena vuttaṃ. So hi tathā laddhaṃ avikkhepamattaṃ nissāya evaṃ",
  "anya-e0103n:1191_3": "maññeyya. “Assāsapassāsesu yo upaṭṭhāti, taṃ gahetvā”ti idaṃ assāsapassāsesu yassa",
  "anya-e0103n:1191_4": "ekova paṭhamaṃ upaṭṭhāti, taṃ sandhāya vuttaṃ, yassa pana ubhopi upaṭṭhahanti, tena",
  "anya-e0103n:1191_5": "ubhayampi gahetvā gaṇetabbaṃ. “Yo upaṭṭhātī”ti iminā ca dvīsu nāsāpuṭavātesu yo pākaṭataro",
  "anya-e0103n:1191_6": "upaṭṭhāti, so gahetabboti ayampi attho dīpitoti daṭṭhabbaṃ. Pavattamānaṃ pavattamānanti",
  "anya-e0103n:1191_7": "āmeḍitavacanena nirantaraṃ assāsapassāsānaṃ upalakkhaṇaṃ dasseti. Evanti vuttappakārena",
  "anya-e0103n:1191_8": "upalakkhetvā vāti attho. Pākaṭā honti gaṇanāvasena bahiddhā vikkhepābhāvato.",
  "anya-e0103n:1192_0": "Palighassa parivattanaṃ, taṃ yattha nikkhipanti, so palighatthambho. Tiyāmarattinti",
  "anya-e0103n:1192_1": "accantasaṃyoge upayogavacanaṃ. Purimanayenāti sīghagaṇanāya, gopālakagaṇanāyāti attho.",
  "anya-e0103n:1192_2": "Eko dve tīṇi cattāri pañcāti gaṇanāvidhidassanaṃ. Tasmā aṭṭhātiādīsupi ekato paṭṭhāyeva",
  "anya-e0103n:1192_3": "paccekaṃ aṭṭhādīni pāpetabbāni. Sīghaṃ sīghaṃ gaṇetabbameva. Kasmāti tattha kāraṇaṃ,",
  "anya-e0103n:1192_4": "nidassanañca dasseti “gaṇanapaṭibaddhe hī”tiādinā. Tattha arīyati tena nāvāti arittaṃ,",
  "anya-e0103n:1192_5": "pājanadaṇḍo. Arittena upatthambhanaṃ arittupatthambhanaṃ, tassa vasena.",
  "anya-e0103n:1193_0": "Nippariyāyato nirantarappavatti nāma ṭhapanāyamevāti āha “nirantaraṃ pavattaṃ viyā”ti.",
  "anya-e0103n:1193_1": "Anto pavisantaṃ vātaṃ manasi karonto anto cittaṃ paveseti nāma. Bahi cittanīharaṇepi",
  "anya-e0103n:1193_2": "eseva nayo. Vātabbhāhatanti abbhantaragataṃ vātaṃ bahulaṃ manasi karontassa vātena",
  "anya-e0103n:1193_3": "taṃ ṭhānaṃ abbhāhataṃ viya, medena pūritaṃ viya ca hoti, tathā upaṭṭhāti. Nīharato",
  "anya-e0103n:1193_4": "phuṭṭhokāsaṃ muñcitvā, tathā pana nīharato vātassa gatisamannesanamukhena nānārammaṇesu",
  "anya-e0103n:1193_5": "cittaṃ vidhāvatīti āha “puthuttārammaṇe cittaṃ vikkhipatī”ti.",
  "anya-e0103n:1194": "Etanti etaṃ assāsapassāsajātaṃ.",
  "anya-e0103n:1195_0": "224. Anugamananti pavattapavattānaṃ assāsapassāsānaṃ ārammaṇakaraṇavasena satiyā",
  "anya-e0103n:1195_1": "anu anu pavattanaṃ anugacchanaṃ. Tenevāha “tañca kho na ādimajjhapariyosānānugamanavasenā”ti.",
  "anya-e0103n:1195_2": "Nābhi ādi tattha paṭhamaṃ uppajjanato. Paṭhamuppattivasena hi idha ādicintā, na uppattimattavasena.",
  "anya-e0103n:1195_3": "Tathā hi te nābhito paṭṭhāya yāva nāsikaggā sabbattha uppajjanteva. Yattha yattha",
  "anya-e0103n:1195_4": "ca uppajjanti, tattha tattheva bhijjanti dhammānaṃ gamanābhāvato. Yathāpaccayaṃ pana",
  "anya-e0103n:1195_5": "desantaruppattiyaṃ gatisamaññā. Hadayaṃ majjhanti hadayasamīpaṃ tassa uparibhāgo",
  "anya-e0103n:1195_6": "majjhaṃ. Nāsikaggaṃ pariyosānanti nāsikaṭṭhānaṃ tassa pariyosānaṃ assāsapassāsasamaññāya",
  "anya-e0103n:1195_7": "tadavadhibhāvato. Tathā hete “cittasamuṭṭhānā”ti vuttā, na ca bahiddhā cittasamuṭṭhānānaṃ",
  "anya-e0103n:1195_8": "sambhavo atthi. Tenāha “abbhantaraṃ pavisanavātassa nāsikaggaṃ ādī”ti. Pavisananikkhamanapariyāyo",
  "anya-e0103n:1195_9": "pana taṃsadisavasena vuttoti veditabbo. Vikkhepagatanti vikkhepaṃ upagataṃ, vikkhittaṃ",
  "anya-e0103n:1195_10": "asamāhitanti attho. Sāraddhāyāti sadarathabhāvāya. Iñjanāyāti kammaṭṭhānamanasikārassa calanāya.",
  "anya-e0103n:1196": "Vikkhepagatena cittenāti hetumhi karaṇavacanaṃ, itthambhūtalakkhaṇe vā. Sāraddhāti sadarathā. Iñjitāti iñjanakā calanakā. Tathā phanditā.",
  "anya-e0103n:1197_0": "Ādimajjhapariyosānavasenāti ādimajjhapariyosānānugamanavasena na manasi kātabbanti",
  "anya-e0103n:1197_1": "sambandho. “Anubandhanāya manasi karontena phusanāvasena ca ṭhapanāvasena ca manasi",
  "anya-e0103n:1197_2": "kātabba”nti yenādhippāyena vuttaṃ, taṃ vivarituṃ “gaṇanānubandhanāvasena viyā”tiādimāha.",
  "anya-e0103n:1197_3": "Tattha visuṃ manasikāro natthīti gaṇanāya, anubandhanāya ca vinā yathākkamaṃ kevalaṃ",
  "anya-e0103n:1197_4": "phusanāvasena, ṭhapanāvasena ca kammaṭṭhānamanasikāro natthi. Nanu phusanāya vinā",
  "anya-e0103n:1197_5": "ṭhapanāya viya, phusanāya vinā gaṇanāyapi manasikāro natthiyeva? Yadipi natthi, gaṇanā",
  "anya-e0103n:1197_6": "pana yathā kammaṭṭhānamanasikārassa mūlabhāvato padhānabhāvena gahetabbā, evaṃ anubandhanā",
  "anya-e0103n:1197_7": "ṭhapanāya, tāya vinā ṭhapanāya asambhavato. Tasmā satipi phusanāya nānantarikabhāve",
  "anya-e0103n:1197_8": "gaṇanānubandhanā eva mūlabhāvato padhānabhāvena gahetvā itarāsaṃ tadabhāvaṃ dassento",
  "anya-e0103n:1197_9": "āha “gaṇanānubandhanāvasena viya hi phusanāṭhapanāvasena visuṃ manasikāro natthī”ti.",
  "anya-e0103n:1197_10": "Yadi evaṃ tā kasmā uddese visuṃ gahitāti āha “phuṭṭhaphuṭṭhaṭṭhāneyevā”tiādi. Tattha",
  "anya-e0103n:1197_11": "“phuṭṭhaphuṭṭhaṭṭhāneyeva gaṇento”ti iminā gaṇanāya phusanā aṅganti dasseti. Tenāha",
  "anya-e0103n:1197_12": "“gaṇanāya ca phusanāya ca manasi karotī”ti. Tatthevāti phuṭṭhaphuṭṭhaṭṭhāneyeva.",
  "anya-e0103n:1197_13": "Teti assāsapassāse. Satiyā anubandhantoti gaṇanāvīthiṃ anugantvā satiyā nibandhanto,",
  "anya-e0103n:1197_14": "phuṭṭhokāseyeva te nirantaraṃ upadhārentoti attho. Appanāvasena cittaṃ ṭhapentoti",
  "anya-e0103n:1197_15": "yathā appanā hoti, evaṃ yathāupaṭṭhite nimitte cittaṃ ṭhapento samādahanto. Anubandhanāya",
  "anya-e0103n:1197_16": "cātiādīsu anubandhanāya ca phusanāya ca ṭhapanāya ca manasi karotīti vuccatīti yojanā.",
  "anya-e0103n:1197_17": "Svāyamatthoti yvāyaṃ “phuṭṭhaphuṭṭhaṭṭhāneyeva gaṇento, tattheva gaṇanaṃ paṭisaṃharitvā",
  "anya-e0103n:1197_18": "te satiyā anubandhanto”ti ca vutto, so ayamattho. Yā accantāya na minoti na vinicchināti,",
  "anya-e0103n:1197_19": "sā mānassa samīpeti upamā yathā “goṇo viya gavayo”ti.",
  "anya-e0103n:1198_0": "225. Paṅguḷoti pīṭhasappī. Dolā pekholo. Kīḷatanti kīḷantānaṃ. Mātāputtānanti attano",
  "anya-e0103n:1198_1": "bhariyāya, puttassa ca. Ubho koṭiyoti āgacchantassa purimakoṭiṃ, gacchantassa pacchimakoṭinti",
  "anya-e0103n:1198_2": "dvepi koṭiyo. Majjhanti dolāphalakasseva majjhaṃ. Upanibandhanathambho viyāti upanibandhanathambho,",
  "anya-e0103n:1198_3": "nāsikaggaṃ, mukhanimittaṃ vā, tassa mūle samīpe ṭhatvā. Kathaṃ ṭhatvā? Satiyā vasena.",
  "anya-e0103n:1198_4": "Satiñhi tattha sūpaṭṭhitaṃ karonto yogāvacaro tattha ṭhito nāma hoti, avayavadhammena",
  "anya-e0103n:1198_5": "samudāyassa apadisitabbato. Nimitteti nāsikaggādinimitte. Satiyā nisīdantoti sativasena",
  "anya-e0103n:1198_6": "nisīdanto. “Satiñhi tatthā”tiādinā ṭhāne viya vattabbaṃ. Tatthāti phuṭṭhaphuṭṭhaṭṭhāne.",
  "anya-e0103n:1199": "226. Teti nagarassa antobahigatā manussā, tesaṃ saṅgahā ca hatthagatā.",
  "anya-e0103n:1200_0": "227. Ādito paṭṭhāyāti upameyyatthadassanato paṭṭhāya. Gāthāyaṃ nimittanti upanibandhanānimittaṃ.",
  "anya-e0103n:1200_1": "Anārammaṇamekacittassāti ekassa cittassa na ārammaṇaṃ, ārammaṇaṃ na hontīti attho.",
  "anya-e0103n:1200_2": "Ajānato ca tayo dhammeti nimittaṃ assāso passāsoti ime tayo dhamme ārammaṇakaraṇavasena",
  "anya-e0103n:1200_3": "avindantassa. Ca-saddo byatireke. Bhāvanāti ānāpānassatisamādhibhāvanā. Nupalabbhatīti",
  "anya-e0103n:1200_4": "na upalabbhati na sijjhatīti ayaṃ codanāgāthāya attho, dutiyā pana parihāragāthā suviññeyyāva.",
  "anya-e0103n:1201_0": "Kathanti tāsaṃ atthaṃ vivarituṃ kathetukamyatāpucchā. Ime tayo dhammātiādīsu padayojanāya",
  "anya-e0103n:1201_1": "saddhiṃ ayamatthaniddeso – ime nimittādayo tayo dhammā ekacittassa kathaṃ ārammaṇaṃ",
  "anya-e0103n:1201_2": "na honti, tathāpi na cime na ca ime tayo dhammā aviditā honti, kathaṃ na ca honti",
  "anya-e0103n:1201_3": "aviditā? Tesañhi aviditatte cittañca kathaṃ vikkhepaṃ na gacchati, padhānañca bhāvanāya",
  "anya-e0103n:1201_4": "nipphādakaṃ vīriyañca kathaṃ paññāyati, nīvaraṇānaṃ vikkhambhakaṃ sammadeva samādhānāvahaṃ",
  "anya-e0103n:1201_5": "bhāvanānuyogasaṅkhātaṃ payogañca yogī kathaṃ sādheti, uparūpari lokiyalokuttarañca",
  "anya-e0103n:1201_6": "visesaṃ kathamadhigacchatīti.",
  "anya-e0103n:1202_0": "Idāni tamatthaṃ kakacūpamāya sādhetuṃ “seyyathāpī”tiādi vuttaṃ. Bhūmibhāgassa visamatāya",
  "anya-e0103n:1202_1": "cañcale rukkhe chedanakiriyā na sukarā siyā, tathā ca sati kakacadantagati dubbiññeyyāti",
  "anya-e0103n:1202_2": "āha “same bhūmibhāge”ti. Kakacenāti khuddakena kharapattena. Tenāha “puriso”ti. Phuṭṭhakakacadantānanti",
  "anya-e0103n:1202_3": "phuṭṭhaphuṭṭhakakacadantānaṃ vasena. Tena kakacadantehi phuṭṭhaphuṭṭhaṭṭhāneyeva",
  "anya-e0103n:1202_4": "purisassa satiyā upaṭṭhānaṃ dasseti. Tenāha “na āgate vā gate vā kakacadante manasi",
  "anya-e0103n:1202_5": "karotī”ti. Kakacassa ākaḍḍhanakāle purisābhimukhaṃ pavattā āgatā. Pellanakāle tato",
  "anya-e0103n:1202_6": "vigatā “gatā”ti vuttā. Na ca āgatā vā gatā vā kakacadantā aviditā honti sabbattha",
  "anya-e0103n:1202_7": "satiyā upaṭṭhitattā chinditabbaṭṭhānaṃ aphusitvā gacchantānaṃ, āgacchantānañca kakacadantānaṃ",
  "anya-e0103n:1202_8": "abhāvato. Padhānanti rukkhassa chedanavīriyaṃ. Payoganti tasseva chedanakiriyaṃ.",
  "anya-e0103n:1202_9": "Visesanti anekabhāvāpādanaṃ, tena ca sādhetabbaṃ payojanavisesaṃ.",
  "anya-e0103n:1203_0": "Yathā rukkhotiādi upamāsaṃsandanaṃ. Upanibandhati ārammaṇe cittaṃ etāyāti sati upanibandhanā",
  "anya-e0103n:1203_1": "nāma, tassā assāsapassāsānaṃ sallakkhaṇassa nimittanti upanibandhanānimittaṃ, nāsikaggaṃ,",
  "anya-e0103n:1203_2": "mukhanimittaṃ vā. Evamevāti yathāpi so puriso kakacena rukkhaṃ chindanto āgatagate",
  "anya-e0103n:1203_3": "kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate",
  "anya-e0103n:1203_4": "kakacadante jānāti, suttapadañca avirajjhanto atthakiccaṃ sādheti, evameva. Nāsikagge",
  "anya-e0103n:1203_5": "mukhanimitteti dīghanāsiko nāsikagge itaro mukhaṃ dasanaṃ nimīyati chādīyati etenāti",
  "anya-e0103n:1203_6": "mukhanimittanti laddhanāme uttaroṭṭhe.",
  "anya-e0103n:1204_0": "Idaṃ padhānanti yena vīriyārambhena āraddhavīriyassa yogino kāyopi cittampi kammaniyaṃ",
  "anya-e0103n:1204_1": "bhāvanākammakkhamaṃ bhāvanākammayoggaṃ hoti, idaṃ vīriyaṃ padhānanti phalena hetuṃ",
  "anya-e0103n:1204_2": "dasseti. Upakkilesā pahīyantīti cittassa upakkilesabhūtāni nīvaraṇāni vikkhambhanavasena",
  "anya-e0103n:1204_3": "pahīyanti. Vitakkā vūpasamantīti tato eva kāmavitakkādayo micchāvitakkā upasamaṃ",
  "anya-e0103n:1204_4": "gacchanti, nīvaraṇappahānena vā paṭhamajjhānādhigamaṃ dassetvā vitakkavūpasamāpadesena",
  "anya-e0103n:1204_5": "dutiyajjhānādīnamadhigamamāha. Ayaṃ payogoti ayaṃ jhānādhigamassa hetubhūto kammaṭṭhānānuyogo",
  "anya-e0103n:1204_6": "payogo. Saṃyojanā pahīyantīti dasapi saṃyojanāni maggapaṭipāṭiyā samucchedavasena",
  "anya-e0103n:1204_7": "pahīyanti. Anusayā byantī hontīti tathā sattapi anusayā anuppattidhammatāpādanena",
  "anya-e0103n:1204_8": "bhaṅgamattassapi anavasesato vigatantā honti. Ettha ca saṃyojanappahānaṃ nāma anusayanirodheneva",
  "anya-e0103n:1204_9": "hoti, pahīnesu ca saṃyojanesu anusayānaṃ lesopi na bhavissatīti ca dassanatthaṃ “saṃyojanā",
  "anya-e0103n:1204_10": "pahīyanti anusayā byantī hontī”ti vuttaṃ. Ayaṃ visesoti imaṃ samādhiṃ nissāya anukkamena",
  "anya-e0103n:1204_11": "labbhamāno ayaṃ saṃyojanappahānādiko imassa samādhissa visesoti attho.",
  "anya-e0103n:1205_0": "Yassāti yena. Anupubbanti anukkamena. Paricitāti pariciṇṇā. Ayaṃ hettha saṅkhepattho",
  "anya-e0103n:1205_1": "– ānāpānassati yathā buddhena bhagavatā desitā, tatheva yena dīgharassapajānanādividhinā",
  "anya-e0103n:1205_2": "anupubbaṃ paricitā suṭṭhu bhāvitā, tato eva paripuṇṇā soḷasannaṃ vatthūnaṃ pāripūriyā",
  "anya-e0103n:1205_3": "sabbaso puṇṇā. So bhikkhu imaṃ attano khandhādilokaṃ paññobhāsena pabhāseti. Yathā",
  "anya-e0103n:1205_4": "kiṃ abbhā muttova candimā abbhupakkilesavimutto candimā tārakarājā viyāti.",
  "anya-e0103n:1206_0": "Idhāti kakacūpamāyaṃ. Assāti yogino. Idhāti vā imasmiṃ ṭhāne. Assāti upamābhūtassa",
  "anya-e0103n:1206_1": "kakacassa. Āgatagatavasena yathā tassa purisassa amanasikāro, evaṃ assāsapassāsānaṃ",
  "anya-e0103n:1206_2": "āgatagatavasena amanasikāramattameva payojanaṃ.",
  "anya-e0103n:1207_0": "228. Nimittanti paṭibhāganimittaṃ. Avasesajhānaṅgapaṭimaṇḍitāti appanāvitakkādiavasesajhānaṅgapaṭimaṇḍitāti",
  "anya-e0103n:1207_1": "vadanti, vicārādīti pana vattabbaṃ nippariyāyena vitakkassa appanābhāvato. So hi",
  "anya-e0103n:1207_2": "pāḷiyaṃ “appanā byappanā”ti niddiṭṭho, taṃsampayogato vā yasmā jhānaṃ “appanā”ti",
  "anya-e0103n:1207_3": "aṭṭhakathāvohāro, jhānaṅgesu ca samādhi padhānaṃ, tasmā taṃ “appanā”ti dassento “avasesajhānaṅgapaṭimaṇḍitā",
  "anya-e0103n:1207_4": "appanāsaṅkhātā ṭhapanā ca sampajjatī”ti āha. Kassaci pana gaṇanāvaseneva manasikārakālato",
  "anya-e0103n:1207_5": "pabhutīti ettha “anukkamato…pe… laṅghanākārappattaṃ viya hotī”ti ettako gantho parihīno.",
  "anya-e0103n:1208_0": "Sāraddhakāyassa kassaci puggalassa. Onamati paṭṭikādīnaṃ palambanena. Vikūjatīti",
  "anya-e0103n:1208_1": "saddaṃ karoti. Gattānisadakapparādīnaṃ sandhiṭṭhānesu valiṃ gaṇhāti tattha tattha",
  "anya-e0103n:1208_2": "valitaṃ hoti. Kasmā? Yasmā sāraddhakāyo garuko hotīti kāyadarathavūpasamena saddhiṃ",
  "anya-e0103n:1208_3": "sijjhamāno oḷārikaassāsapassāsanirodho byatirekamukhena tassa sādhanaṃ viya vutto.",
  "anya-e0103n:1208_4": "Oḷārikaassāsapassāsanirodhavasenāti anvayavasena tadatthasādhanaṃ. Tattha kāyadarathe",
  "anya-e0103n:1208_5": "vūpasanteti cittajarūpānaṃ lahumudukammaññabhāvena yo sesatisantatirūpānampi lahuādibhāvo,",
  "anya-e0103n:1208_6": "so idha kāyassa lahubhāvoti adhippeto. Svāyaṃ yasmā cittassa lahuādibhāvena vinā",
  "anya-e0103n:1208_7": "natthi, tasmā vuttaṃ “kāyopi cittampi lahukaṃ hotī”ti.",
  "anya-e0103n:1209": "Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.",
  "anya-e0103n:1210": "229. Uparūpari vibhūtānīti bhāvanābalena uddhaṃ uddhaṃ pākaṭāni honti. Desatoti pakatiyā phusanadesato, pubbe attanā phusanavasena upadhāritaṭṭhānato.",
  "anya-e0103n:1211_0": "“Kattha natthī”ti ṭhānavasena, “kassa natthī”ti puggalavasena vīmaṃsiyamānamatthaṃ",
  "anya-e0103n:1211_1": "ekajjhaṃ katvā vibhāvetuṃ “antomātukucchiya”ntiādi vuttaṃ. Tattha yathā udake nimuggassa",
  "anya-e0103n:1211_2": "puggalassa niruddhokāsatāya assāsapassāsā na pavattanti, evaṃ antomātukucchiyaṃ.",
  "anya-e0103n:1211_3": "Yathā matānaṃ samuṭṭhāpakacittābhāvato, evaṃ asaññībhūtānaṃ mucchāparetānaṃ, asaññīsu",
  "anya-e0103n:1211_4": "vā jātānaṃ, tathā nirodhasamāpannānaṃ. Catutthajjhānasamāpannānaṃ pana dhammatāvaseneva",
  "anya-e0103n:1211_5": "nesaṃ anuppajjanaṃ, tathā rūpārūpabhavasamaṅgīnaṃ. Keci pana “anupubbato sukhumabhāvappattiyā",
  "anya-e0103n:1211_6": "catutthajjhānasamāpannassa, rūpabhave rūpānaṃ bhavaṅgassa ca sukhumabhāvato rūpabhavasamaṅgīnaṃ",
  "anya-e0103n:1211_7": "natthī”ti kāraṇaṃ vadanti. Atthiyeva te assāsapassāsā pariyesatoti adhippāyo, yathāvuttasattaṭṭhānavinimuttassa",
  "anya-e0103n:1211_8": "assāsapassāsānaṃ anuppajjanaṭṭhānassa abhāvato. Pakatiphuṭṭhavasenāti pakatiyā phusanaṭṭhānavasena.",
  "anya-e0103n:1211_9": "Nimittaṃ ṭhapetabbanti satiyā tattha tattha sukhappavattanatthaṃ thiratarasañjānanaṃ",
  "anya-e0103n:1211_10": "pavattetabbaṃ. Thirasaññāpadaṭṭhānā hi sati. Imamevāti imaṃ eva anupaṭṭhahantassa",
  "anya-e0103n:1211_11": "kāyasaṅkhārassa kaṇṭakuṭṭhāpananayena upaṭṭhāpanavidhimeva. Atthavasanti hetuṃ. Atthoti",
  "anya-e0103n:1211_12": "hi phalaṃ, so yassa vasena pavattati, so atthavasoti. Muṭṭhassatissāti vinaṭṭhassatissa.",
  "anya-e0103n:1211_13": "Asampajānassāti sampajaññarahitassa, bhāventassa anukkamena anupaṭṭhahante assāsapassāse",
  "anya-e0103n:1211_14": "vīmaṃsitvā “ime te”ti upadhāretuṃ, sammadeva pajānituñca samatthāhi satipaññāhi virahitassāti adhippāyo.",
  "anya-e0103n:1212_0": "230. Ito aññaṃ kammaṭṭhānaṃ. Garukanti bhāriyaṃ. Sā cassa garukatā bhāvanāya sudukkarabhāvenāti",
  "anya-e0103n:1212_1": "āha “garukabhāvana”nti. Uparūpari santasukhumabhāvappattito “balavatī suvisadā sūrā",
  "anya-e0103n:1212_2": "ca satipaññā ca icchitabbā”ti vatvā sukhumassa nāma atthassa sādhanenāpi sukhumeneva",
  "anya-e0103n:1212_3": "bhavitabbanti dassetuṃ “yathā hī”tiādi vuttaṃ. Idāni anupaṭṭhahantānaṃ assāsapassāsānaṃ",
  "anya-e0103n:1212_4": "pariyesanupāyaṃ dassento “tāhi ca panā”tiādimāha. Tattha gocaramukheti gocarābhimukhe.",
  "anya-e0103n:1212_5": "Anupadanti padānupadaṃ. Caritvāti gocaraṃ gahetvā. Tasmiṃyeva ṭhāneti upanibandhanānimittasaññitaṭṭhāne.",
  "anya-e0103n:1212_6": "Yojetvāti manasikārena yojetvā. Satirasmiyā bandhitvāti vā vuttamevatthamāha “tasmiṃyeva",
  "anya-e0103n:1212_7": "ṭhāne yojetvā”ti. Na hi upameyye bandhanayojanaṭṭhānāni visuṃ labbhanti.",
  "anya-e0103n:1213": "231. Nimittanti uggahanimittaṃ, paṭibhāganimittaṃ vā. Ubhayampi hi idha ekajjhaṃ vuttaṃ. Tathā hi tūlapicuādiupamattayaṃ uggahe yujjati, sesaṃ ubhayattha. Ekacceti eke ācariyā.",
  "anya-e0103n:1214_0": "Tārakarūpaṃ viyāti tārakāya pabhārūpaṃ viya. Maṇiguḷikādiupamā paṭibhāge vaṭṭanti.",
  "anya-e0103n:1214_1": "Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha “tañca paneta”ntiādi.",
  "anya-e0103n:1214_2": "Suttantanti ekaṃ suttaṃ. Paguṇappavattibhāvena avicchedaṃ, mahāvisayatañca sandhāyāha",
  "anya-e0103n:1214_3": "“mahatī pabbateyyā nadī viyā”ti. Atthabyañjanasampattiyā samantabhaddakaṃ suttaṃ",
  "anya-e0103n:1214_4": "sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti. Tenāha",
  "anya-e0103n:1214_5": "bhagavā – “vanappagumbe yatha phussitagge”ti. Nānānusandhikaṃ nānāpeyyālaṃ vividhanayanipuṇaṃ",
  "anya-e0103n:1214_6": "bahuvidhakammaṭṭhānamukhasuttantaṃ atthikehi sakkaccaṃ samupajīvitabbanti āha “sītacchāyo…pe…",
  "anya-e0103n:1214_7": "rukkho viyā”ti. Saññānānatāyāti nimittupaṭṭhānato pubbeva pavattasaññānaṃ nānāvidhabhāvato.",
  "anya-e0103n:1215_0": "Ime tayo dhammāti assāso, passāso, nimittanti ime tayo dhammā. Natthīti kammaṭṭhānavasena",
  "anya-e0103n:1215_1": "manasikātabbabhāvena natthi na upalabbhanti. Na ca upacāranti upacārampi na pāpuṇāti,",
  "anya-e0103n:1215_2": "pageva appananti adhippāyo. Yassa panāti vijjamānapakkho vuttanayānusārena veditabbo.",
  "anya-e0103n:1216": "Idāni vuttasseva atthassa samatthanatthaṃ kakacūpamāyaṃ āgatā “nimitta”ntiādikā gāthā paccānītā.",
  "anya-e0103n:1217_0": "232. Nimitteti yathāvutte paṭibhāganimitte. Evaṃ hotīti bhāvanamanuyuttassa eva hoti.",
  "anya-e0103n:1217_1": "Tasmā “punappunaṃ evaṃ manasi karohī”ti vattabbo. Vosānaṃ āpajjeyyāti “nimittaṃ nāma",
  "anya-e0103n:1217_2": "dukkaraṃ uppādetuṃ, tayidaṃ laddhaṃ, handāhaṃ dāni yadā vā tadā vā visesaṃ nibbattessāmī”ti",
  "anya-e0103n:1217_3": "saṅkocaṃ āpajjeyya. Visīdeyyāti “ettakaṃ kālaṃ bhāvanamanuyuttassa nimittampi na",
  "anya-e0103n:1217_4": "uppannaṃ, abhabbo maññe visesassā”ti visādaṃ āpajjeyya.",
  "anya-e0103n:1218_0": "“Imāya paṭipadāya jarāmaraṇato muccissāmīti paṭipannassa nimitta”nti vutte kathaṃ",
  "anya-e0103n:1218_1": "saṅkocāpatti, bhiyyoso mattāya ussāhameva kareyyāti “nimittamidaṃ…pe… vattabbo”ti",
  "anya-e0103n:1218_2": "majjhimabhāṇakā āhu. Evanti vuttappakārena paṭibhāganimitteyeva bhāvanācittassa ṭhapanena.",
  "anya-e0103n:1218_3": "Ito pabhutīti ito paṭibhāganimittuppattito paṭṭhāya. Pubbe yaṃ vuttaṃ “anubandhanāya",
  "anya-e0103n:1218_4": "ca phusanāya ca ṭhapanāya ca manasi karotī”ti, tattha anubandhanaṃ, phusanañca vissajjetvā",
  "anya-e0103n:1218_5": "ṭhapanāvasena bhāvanā hotīti ṭhapanāvaseneva bhāvetabbanti attho.",
  "anya-e0103n:1219_0": "Porāṇehi vuttovāyamatthoti “nimitte”ti gāthamāha. Tattha nimitteti paṭibhāganimitte.",
  "anya-e0103n:1219_1": "Ṭhapayaṃ cittanti bhāvanācittaṃ ṭhapento, ṭhapanāvasena manasi karontoti attho. Nānākāranti",
  "anya-e0103n:1219_2": "“cattāro vaṇṇā”ti evaṃ vuttaṃ nānākāraṃ. Ākārasāmaññavasena hetaṃ ekavacanaṃ. Vibhāvayanti",
  "anya-e0103n:1219_3": "vibhāvento antaradhāpento. Nimittuppattito paṭṭhāya hi te ākārā amanasikaroto antarahitā",
  "anya-e0103n:1219_4": "viya honti. Assāsapassāseti assāsapassāse yo nānākāro, taṃ vibhāvayaṃ, assāsapassāsasambhūte",
  "anya-e0103n:1219_5": "vā nimitte. Sakaṃ cittaṃ nibandhatīti tāya eva ṭhapanāya attano cittaṃ upanibandhati,",
  "anya-e0103n:1219_6": "appetīti attho. Ye pana “vibhāvayanti vibhāvento viditaṃ pākaṭaṃ karonto”ti atthaṃ",
  "anya-e0103n:1219_7": "vadanti, taṃ pubbabhāgavasena yujjeyya. Ayañhettha attho – dhitisampannattā dhīro",
  "anya-e0103n:1219_8": "yogī assāsapassāse nānākāraṃ vibhāvento nānākārato te pajānanto vidite pākaṭe karonto,",
  "anya-e0103n:1219_9": "nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ,",
  "anya-e0103n:1219_10": "tasmiṃ cittaṃ ṭhapento anukkamena sakaṃ cittaṃ nibandhati appetīti.",
  "anya-e0103n:1220_0": "Vaṇṇatoti picupiṇḍatārakarūpādīsu viya upaṭṭhitavaṇṇato. Lakkhaṇatoti kharabhāvādisabhāvato,",
  "anya-e0103n:1220_1": "aniccādilakkhaṇato vā. Rakkhitabbaṃ taṃ nimittanti sambandho. Nimittassa rakkhaṇaṃ",
  "anya-e0103n:1220_2": "nāma tattha paṭiladdhassa upacārajhānassa rakkhaṇeneva hotīti āha “punappunaṃ manasikāravasena",
  "anya-e0103n:1220_3": "vuddhiṃ viruḷhiṃ gamayitvā”ti.",
  "anya-e0103n:1221_0": "233. Etthāti etissaṃ kāyānupassanāyaṃ. Pārisuddhiṃ pattukāmoti adhigantukāmo, samāpajjitukāmo",
  "anya-e0103n:1221_1": "ca, tattha sallakkhaṇāvivaṭṭanāvasena adhigantukāmo, sallakkhaṇāvasena samāpajjitukāmoti",
  "anya-e0103n:1221_2": "yojetabbaṃ. Nāmarūpaṃ vavatthapetvā vipassanaṃ paṭṭhapetīti saṅkhepato vuttamatthaṃ",
  "anya-e0103n:1221_3": "vitthārato dassetuṃ “katha”ntiādi vuttaṃ. Tattha yathā hītiādi kāyassa, cittassa",
  "anya-e0103n:1221_4": "ca assāsapassāsānaṃ samudayabhāvadassanaṃ. Kammāragaggariyāti kammārānaṃ ukkāyaṃ",
  "anya-e0103n:1221_5": "aggidhamanabhastā. Dhamamānāyāti dhamayantiyā, vātaṃ gāhāpentiyāti attho. Tajjanti",
  "anya-e0103n:1221_6": "tadanurūpaṃ. Evamevāti ettha kammāragaggarī viya karajakāyo, vāyāmo viya cittaṃ daṭṭhabbaṃ.",
  "anya-e0103n:1221_7": "Kiñcāpi assāsapassāsā cittasamuṭṭhānā, karajakāyaṃ pana vinā tesaṃ appavattanato",
  "anya-e0103n:1221_8": "“kāyañca cittañca paṭicca assāsapassāsā”ti vuttaṃ.",
  "anya-e0103n:1222_0": "Tassāti nāmarūpassa. Paccayaṃ pariyesatīti “avijjāsamudayā rūpasamudayo”tiādinā avijjādikaṃ",
  "anya-e0103n:1222_1": "paccayaṃ vīmaṃsati pariggaṇhāti. Kaṅkhaṃ vitaratīti “ahosiṃ nu kho ahaṃ atītamaddhāna”nti",
  "anya-e0103n:1222_2": "ādinayappavattaṃ soḷasavatthukaṃ vicikicchaṃ atikkamati pajahati. “Yaṃ kiñci rūpaṃ",
  "anya-e0103n:1222_3": "atītānāgatapaccuppanna”nti ādinayappavattaṃ kalāpasammasanaṃ. Pubbabhāgeti paṭipadāñāṇadassanavisuddhipariyāpannāya",
  "anya-e0103n:1222_4": "udayabbayānupassanāya pubbabhāge uppanne. Obhāsādayoti obhāso ñāṇaṃ pīti passaddhi",
  "anya-e0103n:1222_5": "sukhaṃ adhimokkho paggaho upekkhā upaṭṭhānaṃ nikantīti ime obhāsādayo dasa. Udayaṃ",
  "anya-e0103n:1222_6": "pahāyāti udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva",
  "anya-e0103n:1222_7": "anupassanato bhaṅgānupassanaṃ ñāṇaṃ patvā ādīnavānupassanāpubbaṅgamāya nibbidānupassanāya",
  "anya-e0103n:1222_8": "nibbindanto. Muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante",
  "anya-e0103n:1222_9": "uppannagotrabhuñāṇānantaraṃ uppannena maggañāṇena sabbasaṅkhāresu virajjanto vimuccanto.",
  "anya-e0103n:1222_10": "Maggakkhaṇe hi ariyo virajjati vimuccatīti ca vuccati. Tenāha “yathākkamena cattāro",
  "anya-e0103n:1222_11": "ariyamagge pāpuṇitvā”ti. Maggaphalanibbānapahīnāvasiṭṭhakilesasaṅkhātassa paccavekkhitabbassa",
  "anya-e0103n:1222_12": "pabhedena ekūnavīsatibhedassa. Arahato hi avasiṭṭhakilesābhāvena ekūnavīsatitā. Assāti",
  "anya-e0103n:1222_13": "ānāpānakammaṭṭhānikassa.",
  "anya-e0103n:1223": "234. Visuṃ kammaṭṭhānabhāvanānayo nāma natthi paṭhamacatukkavasena adhigatajhānassa vedanācittadhammānupassanāvasena desitattā. Tesanti tiṇṇaṃ catukkānaṃ.",
  "anya-e0103n:1224_0": "Pītipaṭisaṃvedīti pītiyā paṭi paṭi sammadeva vedanāsīlo, tassā vā paṭi paṭi sammadeva",
  "anya-e0103n:1224_1": "vedo etassa atthi, taṃ vā paṭi paṭi sammadeva vedayamāno. Tattha kāmaṃ saṃvedana-ggahaṇeneva",
  "anya-e0103n:1224_2": "pītiyā sakkaccaṃ viditabhāvo bodhito hoti, yehi pana pakārehi tassā saṃvedanaṃ icchitaṃ,",
  "anya-e0103n:1224_3": "taṃ dassetuṃ paṭi-saddaggahaṇaṃ “paṭi paṭi saṃvedīti paṭisaṃvedī”ti. Tenāha “dvīhākārehī”tiādi.",
  "anya-e0103n:1225_0": "Tattha kathaṃ ārammaṇato pīti paṭisaṃviditā hotīti pucchāvacanaṃ. Sappītike dve jhāne",
  "anya-e0103n:1225_1": "samāpajjatīti pītisahagatāni dve paṭhamadutiyajhānāni paṭipāṭiyā samāpajjati. Tassāti",
  "anya-e0103n:1225_2": "tena. “Paṭisaṃviditā”ti hi padaṃ apekkhitvā kattuatthe etaṃ sāmivacanaṃ. Samāpattikkhaṇeti",
  "anya-e0103n:1225_3": "samāpannakkhaṇe. Jhānapaṭilābhenāti jhānena samaṅgibhāvena. Ārammaṇatoti ārammaṇamukhena,",
  "anya-e0103n:1225_4": "tadārammaṇajhānapariyāpannā pīti paṭisaṃviditā hoti ārammaṇassa paṭisaṃviditattā.",
  "anya-e0103n:1225_5": "Kiṃ vuttaṃ hoti? Yathā nāma sappapariyesanaṃ carantena tassa āsaye paṭisaṃvidite",
  "anya-e0103n:1225_6": "sopi paṭisaṃvidito gahito eva hoti mantāgadabalena tassa gahaṇassa sukarattā, evaṃ",
  "anya-e0103n:1225_7": "pītiyā āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato,",
  "anya-e0103n:1225_8": "sāmaññato ca tassā gahaṇassa sukarattāti.",
  "anya-e0103n:1226_0": "Kathaṃ asammohato pīti paṭisaṃviditā hotīti ānetvā sambandhitabbaṃ. Vipassanākkhaṇeti",
  "anya-e0103n:1226_1": "vipassanāpaññāya tikkhavisadappattāya visayato dassanakkhaṇe. Lakkhaṇapaṭivedhenāti",
  "anya-e0103n:1226_2": "pītiyā salakkhaṇassa, sāmaññalakkhaṇassa ca paṭivijjhanena. Yaṃ hi yassa visesato,",
  "anya-e0103n:1226_3": "sāmaññato ca lakkhaṇaṃ, tasmiṃ vidite so yāthāvato vidito eva hoti. Tenāha “asammohato",
  "anya-e0103n:1226_4": "pīti paṭisaṃviditā hotī”ti.",
  "anya-e0103n:1227_0": "Idāni tamatthaṃ pāḷiyā eva vibhāvetuṃ “vuttañheta”ntiādimāha. Tattha dīghaṃ assāsavasenātiādīsu",
  "anya-e0103n:1227_1": "yaṃ vattabbaṃ, taṃ heṭṭhā vuttameva. Tattha pana satokāritādassanavasena pāḷi āgatā,",
  "anya-e0103n:1227_2": "idha pītipaṭisaṃveditāvasena, pītipaṭisaṃveditā ca atthato vibhattā eva. Apica ayamettha",
  "anya-e0103n:1227_3": "saṅkhepattho – dīghaṃ assāsavasenāti dīghassa assāsassa ārammaṇabhūtassa vasena pajānato",
  "anya-e0103n:1227_4": "sā pīti paṭisaṃviditā hotīti sambandho. Cittassa ekaggataṃ avikkhepaṃ pajānatoti",
  "anya-e0103n:1227_5": "jhānapariyāpannaṃ “avikkhepo”ti laddhanāmaṃ cittassekaggataṃ taṃsampayuttāya paññāya",
  "anya-e0103n:1227_6": "pajānato. Yatheva hi ārammaṇamukhena pīti paṭisaṃviditā hoti, evaṃ taṃsampayuttadhammāpi",
  "anya-e0103n:1227_7": "ārammaṇamukhena paṭisaṃviditā eva hontīti. Sati upaṭṭhitā hotīti dīghaṃ assāsavasena",
  "anya-e0103n:1227_8": "jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma",
  "anya-e0103n:1227_9": "hoti. Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā",
  "anya-e0103n:1227_10": "ārammaṇassa tassa vasena tadārammaṇā sā pīti paṭisaṃviditā hoti. Dīghaṃ passāsavasenātiādīsupi",
  "anya-e0103n:1227_11": "imināva nayena attho veditabbo.",
  "anya-e0103n:1228_0": "Evaṃ paṭhamacatukkavasena dassitaṃ pītipaṭisaṃvedanaṃ ārammaṇato, asammohato ca vibhāgaso",
  "anya-e0103n:1228_1": "dassetuṃ “āvajjato”tiādi vuttaṃ. Tattha āvajjatoti jhānaṃ āvajjantassa. Sā pītīti",
  "anya-e0103n:1228_2": "sā jhānapariyāpannā pīti. Jānatoti samāpannakkhaṇe ārammaṇamukhena jānato. Tassa",
  "anya-e0103n:1228_3": "sā pīti paṭisaṃviditā hotīti sambandho. Passatoti dassanabhūtena ñāṇena jhānato vuṭṭhāya",
  "anya-e0103n:1228_4": "passantassa. Paccavekkhatoti jhānaṃ paccavekkhantassa. Cittaṃ adhiṭṭhahatoti “ettakaṃ",
  "anya-e0103n:1228_5": "velaṃ jhānasamaṅgī bhavissāmī”ti jhānacittaṃ adhiṭṭhahantassa. Evaṃ pañcannaṃ vasībhāvānaṃ",
  "anya-e0103n:1228_6": "vasena jhānassa pajānanamukhena ārammaṇato pītiyā paṭisaṃvedanā dassitā.",
  "anya-e0103n:1229_0": "Idāni yehi dhammehi jhānaṃ, vipassanā ca sijjhanti; tesaṃ jhānapariyāpannānaṃ, vipassanāmaggapariyāpannānañca",
  "anya-e0103n:1229_1": "saddhādīnaṃ vasena pītipaṭisaṃvedanaṃ dassetuṃ “saddhāya adhimuccato”tiādi vuttaṃ.",
  "anya-e0103n:1229_2": "Tattha adhimuccatoti saddahantassa, samathavipassanāvasenāti adhippāyo. Vīriyaṃ paggaṇhatotiādīsupi",
  "anya-e0103n:1229_3": "eseva nayo. Abhiññeyyanti abhivisiṭṭhāya paññāya jānitabbaṃ. Abhijānatoti vipassanāpaññāpubbaṅgamāya",
  "anya-e0103n:1229_4": "maggapaññāya jānato. Pariññeyyanti dukkhasaccaṃ tīraṇapariññāya, maggapaññāya ca",
  "anya-e0103n:1229_5": "parijānato. Pahātabbanti samudayasaccaṃ pahānapariññāya, maggapaññāya ca pajahato.",
  "anya-e0103n:1229_6": "Bhāvayato sacchikaroto bhāvetabbaṃ maggasaccaṃ, sacchikātabbaṃ nirodhasaccaṃ. Keci",
  "anya-e0103n:1229_7": "panettha pītiyā eva vasena abhiññeyyādīni uddharanti, taṃ ayuttaṃ jhānādisamudāyaṃ",
  "anya-e0103n:1229_8": "uddharitvā tato pītiyā niddhāraṇassa adhippetattā.",
  "anya-e0103n:1230_0": "Ettha ca “dīghaṃ assāsavasenā”tiādinā paṭhamacatukkavasena ārammaṇato pītipaṭisaṃvedanaṃ",
  "anya-e0103n:1230_1": "vuttaṃ, tathā “āvajjato”tiādīhi pañcahi padehi. “Abhiññeyyaṃ abhijānato”tiādīhi pana",
  "anya-e0103n:1230_2": "asammohato. “Saddhāya adhimuccato”tiādīhi ubhayathāpīti saṅkhepato samathavasena",
  "anya-e0103n:1230_3": "ārammaṇato, vipassanāvasena asammohato pītipaṭisaṃvedanaṃ vuttanti daṭṭhabbaṃ. Kasmā",
  "anya-e0103n:1230_4": "panettha vedanānupassanāyaṃ pītisīsena vedanā gahitā, na sarūpato evāti? Bhūmivibhāgādivasena",
  "anya-e0103n:1230_5": "vedanaṃ bhinditvā catudhā vedanānupassanaṃ dassetuṃ. Apica vedanākammaṭṭhānaṃ dassento",
  "anya-e0103n:1230_6": "bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.",
  "anya-e0103n:1231_0": "Eteneva nayena avasesapadānīti “sukhapaṭisaṃvedī cittasaṅkhārapaṭisaṃvedī”ti padāni",
  "anya-e0103n:1231_1": "pītipaṭisaṃvedipade āgatanayeneva atthato veditabbāni. Sakkā hi “dvīhākārehi sukhapaṭisaṃveditā",
  "anya-e0103n:1231_2": "hoti, cittasaṅkhārapaṭisaṃveditā hoti ārammaṇato”tiādinā pītiṭṭhāne sukhādipadāni",
  "anya-e0103n:1231_3": "pakkhipitvā “sukhasahagatāni tīṇi jhānāni, cattāri vā jhānāni samāpajjatī”tiādinā",
  "anya-e0103n:1231_4": "atthaṃ viññātuṃ. Tenāha “tiṇṇaṃ jhānānaṃ vasenā”tiādi. Vedanādayoti ādi-saddena saññā",
  "anya-e0103n:1231_5": "gahitā. Tenāha “dve khandhā”ti. Vipassanābhūmidassanatthanti pakiṇṇakasaṅkhārasammasanavasena",
  "anya-e0103n:1231_6": "vipassanāya bhūmidassanatthaṃ “sukhanti dve sukhānī”tiādi vuttaṃ samathe kāyikasukhābhāvato.",
  "anya-e0103n:1231_7": "Soti so passambhanapariyāyena vutto nirodho. “Imassa hi bhikkhuno pubbe apariggahitakāle”tiādinā",
  "anya-e0103n:1231_8": "vitthārato kāyasaṅkhāre vutto, tasmā vuttanayeneva veditabbo. Tattha kāyasaṅkhāravasena",
  "anya-e0103n:1231_9": "āgato, idha cittasaṅkhāravasenāti ayameva viseso.",
  "anya-e0103n:1232_0": "Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ,",
  "anya-e0103n:1232_1": "taṃ dassetuṃ “apicā”tiādi vuttaṃ. Tattha pītipadeti “pītipaṭisaṃvedī”tiādinā desitakoṭṭhāse.",
  "anya-e0103n:1232_2": "Pītisīsena vedanā vuttāti pītiapadesena taṃsampayuttā vedanā vuttā, na pītīti adhippāyo.",
  "anya-e0103n:1232_3": "Tattha kāraṇaṃ heṭṭhā vuttameva. Dvīsu cittasaṅkhārapadesūti “cittasaṅkhārapaṭisaṃvedī",
  "anya-e0103n:1232_4": "passambhayaṃ cittasaṅkhāra”nti cittasaṅkhārapaṭisaṃyuttesu dvīsu padesu. “Viññāṇapaccayā",
  "anya-e0103n:1232_5": "nāmarūpa”nti vacanato cittena paṭibaddhāti cittapaṭibaddhā. Tato eva kāmaṃ cittena",
  "anya-e0103n:1232_6": "saṅkharīyantīti cittasaṅkhārā, saññāvedanādayo, idha pana upalakkhaṇamattaṃ saññā",
  "anya-e0103n:1232_7": "vedanāva adhippetāti āha “saññāsampayuttā vedanā”ti.",
  "anya-e0103n:1233_0": "235. Cittapaṭisaṃvedīti ettha dvīhākārehi cittapaṭisaṃveditā hoti ārammaṇato, asammohato",
  "anya-e0103n:1233_1": "ca. Kathaṃ ārammaṇato? Cattāri jhānāni samāpajjati, tassa samāpattikkhaṇe jhānapaṭilābhenātiādinā",
  "anya-e0103n:1233_2": "vuttanayānusārena sabbaṃ suviññeyyanti āha “catunnaṃ jhānānaṃ vasena cittapaṭisaṃveditā",
  "anya-e0103n:1233_3": "veditabbā”ti. Cittaṃ modentoti jhānasampayuttaṃ cittaṃ sampayuttāya pītiyā modayamāno,",
  "anya-e0103n:1233_4": "taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyā",
  "anya-e0103n:1233_5": "modayamāno. Pamodentotiādīni padāni tasseva vevacanāni pītipariyāyabhāvato.",
  "anya-e0103n:1234_0": "Sampayuttāya pītiyā cittaṃ āmodetīti jhānacittasampayuttāya pītisambojjhaṅgabhūtāya",
  "anya-e0103n:1234_1": "odagyalakkhaṇāya jhānapītiyā tameva jhānacittaṃ sahajātādipaccayavasena ceva jhānapaccayavasena",
  "anya-e0103n:1234_2": "ca paribrūhento haṭṭhapahaṭṭhākāraṃ pāpento āmodeti pamodeti ca. Ārammaṇaṃ katvāti",
  "anya-e0103n:1234_3": "uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanācittaṃ tāya eva",
  "anya-e0103n:1234_4": "ārammaṇabhūtāya pītiyā yogāvacaro haṭṭhapahaṭṭhākāraṃ pāpento “āmodeti pamodetī”ti vuccati.",
  "anya-e0103n:1235_0": "Samaṃ ṭhapentoti yathā īsakampi līnapakkhaṃ, uddhaccapakkhañca anupagamma anonataṃ",
  "anya-e0103n:1235_1": "anunnataṃ yathā indriyānaṃ samattapaṭipattiyā avisamaṃ, samādhissa vā ukkaṃsagamanena",
  "anya-e0103n:1235_2": "āneñjappattiyā sammadeva ṭhitaṃ hoti, evaṃ appanāvasena ṭhapento. Lakkhaṇapaṭivedhenāti",
  "anya-e0103n:1235_3": "aniccādikassa lakkhaṇassa paṭi paṭi vijjhanena khaṇe khaṇe avabodhena. Khaṇikacittekaggatāti",
  "anya-e0103n:1235_4": "khaṇamattaṭṭhitiko samādhi. Sopi hi ārammaṇe nirantaraṃ ekākārena pavattamāno paṭipakkhena",
  "anya-e0103n:1235_5": "anabhibhūto appito viya cittaṃ niccalaṃ ṭhapeti. Tena vuttaṃ “evaṃ uppannāyā”tiādi.",
  "anya-e0103n:1236_0": "Mocentoti vikkhambhanavimuttivasena vivecento visuṃ karonto, nīvaraṇāni pajahantoti",
  "anya-e0103n:1236_1": "attho. Vipassanākkhaṇeti bhaṅgānupassanākkhaṇe. Bhaṅgo hi nāma aniccatāya paramā",
  "anya-e0103n:1236_2": "koṭi, tasmā tāya bhaṅgānupassako yogāvacaro cittamukhena sabbasaṅkhāragataṃ aniccato",
  "anya-e0103n:1236_3": "passati, no niccato. Aniccassa dukkhattā, dukkhassa ca anattakattā tadeva dukkhato",
  "anya-e0103n:1236_4": "anupassati, no sukhato. Anattato anupassati, no attato. Yasmā pana yaṃ aniccaṃ dukkhaṃ",
  "anya-e0103n:1236_5": "anattā, na taṃ abhinanditabbaṃ. Yañca na abhinanditabbaṃ, na taṃ rañjitabbaṃ. Tasmā",
  "anya-e0103n:1236_6": "bhaṅgadassanānusārena “aniccaṃ dukkhaṃ anattā”ti saṅkhāragate diṭṭhe tasmiṃ nibbindati,",
  "anya-e0103n:1236_7": "no nandati. Virajjati, no rajjati. So evaṃ nibbindanto virajjanto lokiyeneva tāva",
  "anya-e0103n:1236_8": "ñāṇena rāgaṃ nirodheti, no samudeti, nāssa samudayaṃ karotīti attho. Atha vā so evaṃ",
  "anya-e0103n:1236_9": "viratto yathā diṭṭhaṃ saṅkhāragataṃ, tathā adiṭṭhaṃ attano ñāṇena nirodheti, no samudeti.",
  "anya-e0103n:1236_10": "Nirodhamevassa manasikaroti, no samudayanti attho. So evaṃ paṭipanno paṭinissajjati,",
  "anya-e0103n:1236_11": "no ādiyati. Kiṃ vuttaṃ hoti? Ayañhi aniccādianupassanā saddhiṃ khandhābhisaṅkhārehi",
  "anya-e0103n:1236_12": "kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato",
  "anya-e0103n:1236_13": "pariccāgapaṭinissaggo pakkhandanapaṭinissaggo cāti vuccati. Tasmā tāya samannāgato",
  "anya-e0103n:1236_14": "yogāvacaro vuttanayena kilese ca pariccajati, nibbāne ca pakkhandati. Tena vuttaṃ",
  "anya-e0103n:1236_15": "“so vipassanākkhaṇe aniccānupassanāya niccasaññāto cittaṃ mocento vimocento …pe…",
  "anya-e0103n:1236_16": "paṭinissaggānupassanāya ādānato cittaṃ mocento vimocento assasati ceva passasati cā”ti.",
  "anya-e0103n:1237_0": "Tattha aniccassa, aniccanti vā anupassanā aniccānupassanā. Tebhūmakadhammānaṃ aniccataṃ",
  "anya-e0103n:1237_1": "gahetvā pavattāya vipassanāya etaṃ nāmaṃ. Niccasaññātoti saṅkhatadhamme “niccā sassatā”ti",
  "anya-e0103n:1237_2": "pavattāya micchāsaññāya. Saññāsīsena cittadiṭṭhīnampi gahaṇaṃ daṭṭhabbaṃ. Esa nayo",
  "anya-e0103n:1237_3": "sukhasaññādīsupi. Nibbidānupassanāyāti saṅkhāresu nibbindanākārena pavattāya anupassanāya.",
  "anya-e0103n:1237_4": "Nanditoti sappītikataṇhāto. Virāgānupassanāyāti tathā virajjanākārena pavattāya anupassanāya.",
  "anya-e0103n:1237_5": "Tena vuttaṃ “rāgato mocento”ti. Nirodhānupassanāyāti saṅkhārānaṃ nirodhassa anupassanāya.",
  "anya-e0103n:1237_6": "Yathā saṅkhārā nirujjhantiyeva, āyatiṃ punabbhavavasena na uppajjanti, evaṃ vā anupassanā",
  "anya-e0103n:1237_7": "nirodhānupassanā. Muñcitukamyatā hi ayaṃ balappattā. Tenāha “samudayato mocento”ti.",
  "anya-e0103n:1237_8": "Paṭinissajjanākārena pavattā anupassanā paṭinissaggānupassanā. Ādānatoti niccādivasena",
  "anya-e0103n:1237_9": "gahaṇato, paṭisandhiggahaṇato vāti evamettha attho daṭṭhabbo.",
  "anya-e0103n:1238_0": "236. Aniccanti anupassī, aniccassa vā anupassanasīlo aniccānupassīti ettha kiṃ panetaṃ",
  "anya-e0103n:1238_1": "aniccaṃ, kathaṃ vā aniccaṃ, kā vā aniccānupassanā, kassa vā aniccānupassanāti catukkaṃ",
  "anya-e0103n:1238_2": "vibhāvetabbanti taṃ dassento “aniccaṃ veditabba”ntiādimāha.",
  "anya-e0103n:1239_0": "Tattha niccaṃ nāma dhuvaṃ sassataṃ yathā taṃ nibbānaṃ, na niccanti aniccaṃ, udayabbayavantaṃ,",
  "anya-e0103n:1239_1": "atthato saṅkhatā dhammāti āha “aniccanti pañcakkhandhā. Kasmā? Uppādavayaññathattabhāvā”ti,",
  "anya-e0103n:1239_2": "uppādavayaññathattasabbhāvāti attho. Tattha saṅkhatadhammānaṃ hetupaccayehi uppajjanaṃ",
  "anya-e0103n:1239_3": "ahutvā sambhavo attalābho uppādo. Uppannānaṃ tesaṃ khaṇanirodho vināso vayo. Jarāya",
  "anya-e0103n:1239_4": "aññathābhāvo aññathattaṃ. Yathā hi uppādāvatthāya bhinnāya bhaṅgāvatthāyaṃ vatthubhedo",
  "anya-e0103n:1239_5": "natthi, evaṃ ṭhitisaṅkhātāya bhaṅgābhimukhāvatthāyampi vatthubhedo natthi, yattha",
  "anya-e0103n:1239_6": "jarāvohāro. Tasmā ekassāpi dhammassa jarā yujjati, yā khaṇikajarāti vuccati. Ekaṃsena",
  "anya-e0103n:1239_7": "ca uppādabhaṅgāvatthāsu vatthuno abhedo icchitabbo, aññathā “añño uppajjati, añño",
  "anya-e0103n:1239_8": "bhijjatī”ti āpajjeyya. Tayimaṃ khaṇikajaraṃ sandhāyāha “aññathatta”nti. Yaṃ panettha",
  "anya-e0103n:1239_9": "vattabbaṃ, taṃ parato kathayissāma.",
  "anya-e0103n:1240_0": "Yassa lakkhaṇattayassa bhāvā khandhesu aniccasamaññā, tasmiṃ lakkhaṇattaye aniccatāsamaññāti",
  "anya-e0103n:1240_1": "“aniccatāti tesaṃyeva uppādavayaññathatta”nti vatvā visesato dhammānaṃ khaṇikanirodhe",
  "anya-e0103n:1240_2": "aniccatāvohāroti dassento “hutvā abhāvo vā”tiādimāha. Tattha uppādapubbakattā abhāvassa",
  "anya-e0103n:1240_3": "hutvāgahaṇaṃ. Tena pākabhāvapubbakattaṃ vināsabhāvassa dasseti. Tenevākārenāti nibbattanākāreneva.",
  "anya-e0103n:1240_4": "Khaṇabhaṅgenāti khaṇikanirodhena. Tassā aniccatāyāti khaṇikabhaṅgasaṅkhātāya aniccatāya.",
  "anya-e0103n:1240_5": "Tāya anupassanāyāti yathāvuttāya aniccānupassanāya. Samannāgatoti samaṅgibhūto yogāvacaro.",
  "anya-e0103n:1241_0": "Khayo saṅkhārānaṃ vināso, virajjanaṃ tesaṃyeva vilujjanaṃ virāgo, khayo eva virāgo",
  "anya-e0103n:1241_1": "khayavirāgo, khaṇikanirodho. Accantamettha etasmiṃ adhigate saṅkhārā virajjanti nirujjhantīti",
  "anya-e0103n:1241_2": "accantavirāgo, nibbānaṃ. Tenāha “khayavirāgo saṅkhārānaṃ khaṇabhaṅgo, accantavirāgo",
  "anya-e0103n:1241_3": "nibbāna”nti. Tadubhayavasena pavattāti khayavirāgānupassanāvasena vipassanāya, accantavirāgānupassanāvasena",
  "anya-e0103n:1241_4": "maggassa pavatti yojetabbā. Ārammaṇato vā vipassanāya khayavirāgānupassanāvasena",
  "anya-e0103n:1241_5": "pavatti, tanninnabhāvato accantavirāgānupassanāvasena, maggassa pana asammohato khayavirāgānupassanāvasena,",
  "anya-e0103n:1241_6": "ārammaṇato accantavirāgānupassanāvasena pavatti veditabbā. “Eseva nayo”ti iminā yasmā",
  "anya-e0103n:1241_7": "virāgānupassī-pade vuttanayānusārena “dve nirodhā khayanirodho ca accantanirodho",
  "anya-e0103n:1241_8": "cā”ti evamādiatthavaṇṇanaṃ atidisati, tasmā virāgaṭṭhāne nirodhapadaṃ pakkhipitvā",
  "anya-e0103n:1241_9": "“khayo saṅkhārānaṃ vināso”tiādinā idha vuttanayena tassa atthavaṇṇanā veditabbā.",
  "anya-e0103n:1242_0": "Paṭinissajjanaṃ pahātabbassa tadaṅgavasena vā samucchedavasena vā pariccajanaṃ pariccāgapaṭinissaggo.",
  "anya-e0103n:1242_1": "Tathā sabbūpadhīnaṃ paṭinissaggabhūte visaṅkhāre attano nissajjanaṃ, tanninnatāya",
  "anya-e0103n:1242_2": "vā tadārammaṇatāya vā tattha pakkhandanaṃ pakkhandanapaṭinissaggo.",
  "anya-e0103n:1243_0": "Tadaṅgavasenāti ettha aniccānupassanā tāva tadaṅgappahānavasena niccasaññaṃ pariccajati,",
  "anya-e0103n:1243_1": "pariccajantī ca tathā appavattiyaṃ ye “nicca”nti gahaṇavasena kilesā, tammūlakā abhisaṅkhārā,",
  "anya-e0103n:1243_2": "tadubhayamūlakā ca vipākakkhandhā anāgate uppajjeyyuṃ, te sabbepi appavattikaraṇavasena",
  "anya-e0103n:1243_3": "pariccajati, tathā dukkhasaññādayo. Tenāha “vipassanā hi tadaṅgavasena saddhiṃ khandhābhisaṅkhārehi",
  "anya-e0103n:1243_4": "kilese pariccajatī”ti.",
  "anya-e0103n:1244_0": "Saṅkhatadosadassanenāti saṅkhate tebhūmake saṅkhāragate aniccatādidosadassanena.",
  "anya-e0103n:1244_1": "Niccādibhāvena tabbiparīte. Tanninnatāyāti tadadhimuttatāya. Pakkhandatīti anupavisati",
  "anya-e0103n:1244_2": "anupavisantaṃ viya hoti. Saddhiṃ khandhābhisaṅkhārehi kilese pariccajatīti maggena",
  "anya-e0103n:1244_3": "kilesesu pariccattesu avipākadhammatāpādanena abhisaṅkhārā, tammūlakā ca khandhā",
  "anya-e0103n:1244_4": "anuppattirahabhāvena pariccattā nāma hontīti sabbepi te maggo pariccajatīti vuttaṃ.",
  "anya-e0103n:1244_5": "Ubhayanti vipassanāñāṇaṃ, maggañāṇañca. Maggañāṇampi hi gotrabhuñāṇassa anu pacchā",
  "anya-e0103n:1244_6": "nibbānadassanato “anupassanā”ti vuccati.",
  "anya-e0103n:1245": "Soḷasavatthuvasena cāti soḷasannaṃ vatthūnaṃ vasenāpi vuccamānasantabhāvādivasenāpīti samuccayattho ca-saddo. “Ānāpānassati bhāvitā”ti padaṃ ānetvā sambandhitabbaṃ.",
  "anya-e0103n:1246_0": "237. Assāti ānāpānassatisamādhissa. Kāmavitakkādivitakkupacchedasamatthatāyapi mahānisaṃsatā",
  "anya-e0103n:1246_1": "veditabbāti sambandho. Ayanti ānāpānassatisamādhi. Uccāvacesu ārammaṇesu pavattiyeva",
  "anya-e0103n:1246_2": "ito cito ca cittassa vidhāvanaṃ.",
  "anya-e0103n:1247_0": "Vijjā nāma maggo. Vimutti phalaṃ. Mūlabhāvo vipassanāya pādakabhāvo. Cattāro satipaṭṭhāne",
  "anya-e0103n:1247_1": "paripūreti kāyānupassanādīnaṃ catunnaṃ anupassanānaṃ vasena tassā bhāvanāya pavattanato.",
  "anya-e0103n:1247_2": "Satta bojjhaṅge paripūrenti bojjhaṅgabhāvanāya vinā satipaṭṭhānabhāvanāpāripūriyā",
  "anya-e0103n:1247_3": "abhāvato. Vijjāvimuttiṃ paripūrenti bojjhaṅgabhāvanāya tāsaṃ sikhāppattibhāvato.",
  "anya-e0103n:1247_4": "Carimakānanti antimakānaṃ.",
  "anya-e0103n:1248_0": "238. Nirodhavasenāti nirujjhanavasena. Bhavacarimakāti bhavavasena carimakā nihīnabhavapavattino.",
  "anya-e0103n:1248_1": "Tathā jhānacarimakā veditabbā. Cuticarimakāti cutiyā carimakā cutikkhaṇapavattino",
  "anya-e0103n:1248_2": "sabbapariyosānakā. Tasmāti tīsu bhavesu nihīne kāmabhave pavattanato. Teti assāsapassāsā.",
  "anya-e0103n:1248_3": "Puratoti heṭṭhā. Yasmā vibhaṅgaṭṭhakathāyaṃ rūpadhammānaṃ soḷasacittakkhaṇāyukatā",
  "anya-e0103n:1248_4": "vibhāvitā, tasmā “soḷasamena cittena saddhiṃ uppajjitvā”ti vuttaṃ. Cuticittassa puratoti",
  "anya-e0103n:1248_5": "vā cuticittaṃ avadhibhāvena gahetvā tato oraṃ soḷasamena cittena saddhiṃ uppajjitvāti",
  "anya-e0103n:1248_6": "evaṃ pana atthe gayhamāne sattarasacittakkhaṇāyukatāva assāsapassāsānaṃ vuttā hoti.",
  "anya-e0103n:1249_0": "Ime kira imaṃ kammaṭṭhānaṃ anuyuttassa bhikkhuno pākaṭā hontīti ānetvā sambandho.",
  "anya-e0103n:1249_1": "Tattha kāraṇamāha “ānāpānārammaṇassa suṭṭhu pariggahitattā”ti. Tamevatthaṃ vibhāvetuṃ",
  "anya-e0103n:1249_2": "“cuticittassā”tiādi vuttaṃ.",
  "anya-e0103n:1250": "Tattha āyuantaraṃ nāma jīvitantaraṃ jīvanakkhaṇāvadhi. Dhammatāya evāti sabhāveneva, rucivasenevāti attho.",
  "anya-e0103n:1251_0": "Candālokaṃ oloketvāti juṇhapakkhe padosavelāyaṃ samantato āsiñcamānakhīradhāraṃ viya",
  "anya-e0103n:1251_1": "gaganatalaṃ, rajatapattasadisavālikāsanthatañca bhūmibhāgaṃ disvā “ramaṇīyo vatāyaṃ",
  "anya-e0103n:1251_2": "kālo, deso ca mama ajjhāsayasadiso, kīva ciraṃ nu kho ayaṃ dukkhabhāro vahitabbo”ti",
  "anya-e0103n:1251_3": "attano āyusaṅkhāre upadhāretvā parikkhīṇeti adhippāyo. Lekhaṃ katvāti caṅkame tiriyaṃ lekhaṃ katvā.",
  "anya-e0103n:1252": "Anuyuñjethāti anuyuñjeyya, bhāveyyāti attho.",
  "anya-e0103n:1253": "Upasamānussatikathāvaṇṇanā",
  "anya-e0103n:1254": "239. Evanti yathāvuttena virāgādiguṇānussaraṇappakārena. Sabbadukkhūpasamasaṅkhātassāti dukkhadukkhādibhedaṃ sabbampi dukkhaṃ upasammati etthāti sabbadukkhūpasamoti saṅkhātabbassa.",
  "anya-e0103n:1255_0": "“Paññattidhammā”tiādīsu asabhāvopi ñāṇena dhārīyati avadhārīyatīti dhammoti vuccatīti",
  "anya-e0103n:1255_1": "tato nivattento “dhammāti sabhāvā”ti āha. Bhavanaṃ paramatthato vijjamānatā bhāvo,",
  "anya-e0103n:1255_2": "saha bhāvenāti sabhāvā, sacchikaṭṭhaparamatthato labbhamānarūpāti attho. Te hi attano",
  "anya-e0103n:1255_3": "sabhāvassa dhāraṇato dhammāti, yathāvuttenaṭṭhena sabhāvāti ca vuccanti. Saṅgammāti",
  "anya-e0103n:1255_4": "paccayasamodhānalakkhaṇena saṅgamena sannipatitvā. Samāgammāti tasseva vevacanaṃ.",
  "anya-e0103n:1255_5": "Paccayehīti anurūpehi paccayehi. Katāti nibbattitā. Akatāti kehicipi paccayehi na",
  "anya-e0103n:1255_6": "katā. Asaṅkhatāti bahuvacanassa kāraṇaṃ heṭṭhā vuttameva. Aggamakkhāyatīti aggo akkhāyati,",
  "anya-e0103n:1255_7": "ma-kāro padasandhikaro. So asaṅkhatalakkhaṇo sabhāvadhammo virāgoti paccetabbo, virajjati",
  "anya-e0103n:1255_8": "ettha saṃkilesadhammoti. Nibbānaṃ ārammaṇaṃ katvā pavattamānena ariyamaggena pahīyamānā",
  "anya-e0103n:1255_9": "mānamadādayo taṃ patvā pahīyanti nāmāti āha “tamāgamma…pe… vinassantī”ti. Tattha",
  "anya-e0103n:1255_10": "“seyyohamasmī”tiādinā maññanāvasena pavatto māno eva mānamado. Purisabhāvaṃ nissāya",
  "anya-e0103n:1255_11": "uppajjanakamado purisamado. Ādi-saddena jātimadādīnaṃ saṅgaho daṭṭhabbo. Nimmadāti",
  "anya-e0103n:1255_12": "vigatamadabhāvā. Imameva hi atthaṃ dassetuṃ “amadā”ti vuttaṃ. Madā nimmadīyanti ettha",
  "anya-e0103n:1255_13": "amadabhāvaṃ vināsaṃ gacchantīti madanimmadano. Eseva nayo sesapadesupi. Kāmapipāsāti",
  "anya-e0103n:1255_14": "kāmānaṃ pātukamyatā, kāmataṇhā. Kāmaguṇā eva āliyanti ettha sattāti kāmaguṇālayā.",
  "anya-e0103n:1255_15": "Tebhūmakaṃ vaṭṭanti tīsu bhūmīsu kammakilesavipākavaṭṭaṃ. Esa asaṅkhatadhammo. Aparāparabhāvāyāti",
  "anya-e0103n:1255_16": "aparāparaṃ yoniādito yoniādibhāvāya. Ābandhanaṃ gaṇṭhikaraṇaṃ. Saṃsibbanaṃ tunnakāraṇaṃ.",
  "anya-e0103n:1255_17": "Nikkhamanaṃ, nissaraṇañcassa taṇhāya visaṃyogo evāti āha “visaṃyutto”ti.",
  "anya-e0103n:1256_0": "Ye guṇe nimittaṃ katvā madanimmadanādināmāni nibbāne niruḷhāni, te madanimmadanatādike",
  "anya-e0103n:1256_1": "yathāvutte nibbattitanibbānaguṇe eva gahetvā āha “madanimmadanatādīnaṃ guṇānaṃ vasenā”ti,",
  "anya-e0103n:1256_2": "na pana madā nimmadīyanti etenāti evamādike. Te hi ariyamaggaguṇā. Bhagavatā upasamaguṇā",
  "anya-e0103n:1256_3": "vuttāti sambandho. Kattha pana vuttāti? Asaṅkhatasaṃyuttādīsu. Tattha saccanti avitathaṃ.",
  "anya-e0103n:1256_4": "Nibbānaṃ hi kenaci pariyāyena asantabhāvābhāvato ekaṃseneva santattā aviparītaṭṭhena",
  "anya-e0103n:1256_5": "saccaṃ. Tenāha “ekaṃ hi saccaṃ, na dutiyamatthī”ti. Pāranti saṃsārassa paratīrabhūtaṃ.",
  "anya-e0103n:1256_6": "Tenevāha “tiṇṇo pāraṅgato thale tiṭṭhati brāhmaṇo”ti, “appakā te manussesu, ye janā",
  "anya-e0103n:1256_7": "pāragāmino”ti ca. Sududdasanti paramagambhīratāya, atisukhumasantasabhāvatāya ca",
  "anya-e0103n:1256_8": "anupacitañāṇasambhārehi daṭṭhuṃ asakkuṇeyyatāya suṭṭhu duddasaṃ. Natthi ettha jarā,",
  "anya-e0103n:1256_9": "etasmiṃ vā adhigate puggalassa jarābhāvoti ajaraṃ. Tato eva jarādīhi apalokiyatāya",
  "anya-e0103n:1256_10": "thiraṭṭhena dhuvaṃ. Taṇhādipapañcābhāvato nippapañcaṃ. Natthi ettha matanti amataṃ.",
  "anya-e0103n:1256_11": "Asivabhāvakarānaṃ saṃkilesadhammānaṃ abhāvena sivaṃ. Catūhi yogehi anupaddutattā",
  "anya-e0103n:1256_12": "khemaṃ. Visaṅkhārabhāvena acchariyatāya, abhūtapubbatāya ca abbhutaṃ. Sabbāsaṃ ītīnaṃ",
  "anya-e0103n:1256_13": "anatthānaṃ abhāvena anītikaṃ. Niddukkhatāya abyābajjhaṃ. Sabbasaṃkilesamalato accantasuddhiyā",
  "anya-e0103n:1256_14": "visesato suddhīti visuddhi. Catūhipi oghehi anajjhottharaṇīyatāya dīpaṃ. Sakalavaṭṭadukkhato",
  "anya-e0103n:1256_15": "paripālanaṭṭhena tāṇaṃ.",
  "anya-e0103n:1257_0": "“Saccañca vo, bhikkhave, desessāmī”tiādikā pāḷi saṃkhittāti veditabbā. Ādi-saddena",
  "anya-e0103n:1257_1": "anantaanāsavanipuṇaajajjaraapalokitaanidassanapaṇītaacchariyaanītikadhammamuttileṇaparāyaṇagambhīrādivacanehi",
  "anya-e0103n:1257_2": "ca bodhitā idha avuttā guṇā saṅgayhanti, tattha natthi etassa uppādanto vā vayanto",
  "anya-e0103n:1257_3": "vāti ananto, asaṅkhatadhammo. Āsavānaṃ anārammaṇatāya anāsavo. Nipuṇañāṇagocaratāya",
  "anya-e0103n:1257_4": "nipuṇo. Saṅkhatadhammo viya jarāya ajajjaritatāya ajajjaro. Byādhiādīhi apalokiyatāya",
  "anya-e0103n:1257_5": "apalokitaṃ. Acakkhuviññāṇaviññeyyatāya anidassano. Atittikaraṭṭhena paṇīto. Apacuratāya",
  "anya-e0103n:1257_6": "acchariyo. Ītīhi anabhibhavanīyasabhāvattā, anītikabhāvahetuto ca anītikadhammo.",
  "anya-e0103n:1257_7": "Vaṭṭadukkhamuttinimittatāya mutti. Saṃsāraṃ bhayato passantehi nilīyanīyato leṇaṃ.",
  "anya-e0103n:1257_8": "Tesaṃyeva parā gatīti parāyaṇo. Pakatiñāṇena aladdhapatiṭṭhatāya agādhaṭṭhena gambhīro.",
  "anya-e0103n:1257_9": "Katapuññehipi dukkhena kicchena anubujjhitabbato duranubodho. Sacchikiriyaṃ muñcitvā",
  "anya-e0103n:1257_10": "na takkañāṇena avacaritabboti atakkāvacaro. Buddhādīhi paṇḍiteheva veditabbato adhigantabbato",
  "anya-e0103n:1257_11": "paṇḍitavedanīyoti evamattho veditabbo.",
  "anya-e0103n:1258_0": "Ariyasāvakasseva ijjhati sacchikiriyābhisamayavasena nibbānaguṇānaṃ pākaṭabhāvato.",
  "anya-e0103n:1258_1": "Aṭṭhāne cāyaṃ eva-saddo vutto, ijjhati evāti yojanā. Sukhasiddhivasena vā evaṃ vuttaṃ",
  "anya-e0103n:1258_2": "“ariyasāvakassevā”ti. Tenevāha “evaṃ santepī”tiādi. Upasamagarukenāti nibbānaninnena.",
  "anya-e0103n:1258_3": "Manasi kātabbā yathāvuttā upasamaguṇā. Sukhaṃ supatītiādīsu vattabbaṃ mettākathāyaṃ",
  "anya-e0103n:1258_4": "āvi bhavissati. Paṇītādhimuttiko hoti nibbānādhimuttattā.",
  "anya-e0103n:1259": "Anussatikammaṭṭhānaniddesavaṇṇanā niṭṭhitā.",
  "anya-e0103n:1260": "Iti aṭṭhamaparicchedavaṇṇanā.",
  "anya-e0103n:1261": "9. Brahmavihāraniddesavaṇṇanā",
  "anya-e0103n:1262": "Mettābhāvanākathāvaṇṇanā",
  "anya-e0103n:1263": "240. Mettaṃ brahmavihāraṃ. Bhāvetukāmenāti uppādetukāmena paccavekkhitabboti sambandho. Sukhanisinnenāti visamaṃ anisīditvā pallaṅkābhujanena sukhanisinnena.",
  "anya-e0103n:1264_0": "Kasmāti paccavekkhaṇāya kāraṇapucchā, aññaṃ adhigantukāmena aññattha ādīnavānisaṃsapaccavekkhaṇā",
  "anya-e0103n:1264_1": "kimatthiyāti adhippāyo. Mettā nāma atthato adoso. Tathā hi adosaniddese “metti mettāyanā",
  "anya-e0103n:1264_2": "mettāyitatta”nti niddiṭṭhaṃ. Khantīti ca idha adhivāsanakkhanti adhippetā. Sā pana",
  "anya-e0103n:1264_3": "atthato adosappadhānā cattāro arūpakkhandhāti mettāya sijjhamānāya titikkhākhanti",
  "anya-e0103n:1264_4": "siddhā eva hotīti āha “khanti adhigantabbā”ti. Tena khantiyaṃ ānisaṃsapaccavekkhaṇā",
  "anya-e0103n:1264_5": "satthikāvāti dasseti. Abhibhūto pariyuṭṭhānena. Pariyādinnacitto kusaluppattiyā okāsālābhena.",
  "anya-e0103n:1264_6": "Ādīnavo daṭṭhabbo pāṇaghātādivasena diṭṭhadhammikasamparāyikādianatthamūlabhāvato.",
  "anya-e0103n:1265_0": "Khantī paramaṃ tapoti parāpakārasahanādikā titikkhalakkhaṇā khanti uttamaṃ tapo akattabbākaraṇakattabbakaraṇalakkhaṇāya",
  "anya-e0103n:1265_1": "sammāpaṭipattiyā mūlabhāvato. Khantibalaṃ balānīkanti paramaṃ maṅgalabhūtā khanti",
  "anya-e0103n:1265_2": "eva balaṃ etassāti khantibalaṃ. Vuttañhi “khantibalā samaṇabrāhmaṇā”ti. Dosādipaṭipakkhavidhamanasamatthatāya",
  "anya-e0103n:1265_3": "anīkabhūtena teneva ca khantibalena balānīkaṃ. Khantyā bhiyyo na vijjatīti attano",
  "anya-e0103n:1265_4": "paresañca anatthapaṭibāhano, atthāvaho ca khantito uttari apassayo natthi.",
  "anya-e0103n:1266_0": "Vivecanatthāyāti vikkhambhanatthāya. Khantiyā saṃyojanatthāya attānanti adhippāyo.",
  "anya-e0103n:1266_1": "Bhāvanaṃ dūsentīti dosā, puggalāyeva dosā puggaladosā. Yesu bhāvanā na sampajjati,",
  "anya-e0103n:1266_2": "aññadatthu vipajjateva, te eva vuttā. Paṭhamanti vakkhamānena koṭṭhāsato koṭṭhāsantarupasaṃharaṇanayena vinā sabbapaṭhamaṃ.",
  "anya-e0103n:1267_0": "Piyāyitabbo piyo, tappaṭipakkho appiyo. So saṅkhepato duvidho atthassa akārako, anatthassa",
  "anya-e0103n:1267_1": "kārakoti. Tattha yo attano, piyassa ca anatthassa kārako, so veripuggalo daṭṭhabbo.",
  "anya-e0103n:1267_2": "Yo pana attano, piyassa ca atthassa akārako, appiyassa ca atthassa kārako, “atthaṃ",
  "anya-e0103n:1267_3": "me nācarī”tiādinā, “appiyassa me amanāpassa atthaṃ acarī”tiādinā ca āghātavatthubhūto,",
  "anya-e0103n:1267_4": "so appiyo, ananukūlavuttiko aniṭṭhoti attho. Liṅgavisabhāgeti itthiliṅgādinā liṅgena",
  "anya-e0103n:1267_5": "visadise. Odhisoti bhāgaso. “Tissa dattā”tiādinā odhisakanti attho.",
  "anya-e0103n:1268_0": "Idāni yathāvuttesu chasu puggalesu abhāvetabbatāya kāraṇaṃ dassento “appiyaṃ hī”tiādimāha.",
  "anya-e0103n:1268_1": "Tattha appiyaṃ hi piyaṭṭhāne ṭhapento kilamatīti dosena bhāvanāya saparissayatamāha.",
  "anya-e0103n:1268_2": "Appiyatā hi piyabhāvassa ujupaṭipakkhā, na ca tassa piyaṭṭhāne ṭhapanena vinā bhāvanā",
  "anya-e0103n:1268_3": "sijjhati. Atippiyasahāyakaṃ majjhattaṭṭhāne ṭhapento kilamatīti rāgena bhāvanāya",
  "anya-e0103n:1268_4": "saparissayatamāha atippiyasahāyassa gehassitapemaṭṭhānabhāvato. Tenāha “appamattakepī”tiādi.",
  "anya-e0103n:1268_5": "Majjhattaṃ iṭṭhāniṭṭhatāhi majjhasabhāvaṃ neva piyaṃ nāppiyanti attho. Garuṭṭhāne",
  "anya-e0103n:1268_6": "piyaṭṭhāne ca ṭhapento kilamati majjhatte sambhāvanīyapiyāyitabbatānaṃ abhāvā. Na",
  "anya-e0103n:1268_7": "hi ajjhupekkhitabbe bhāvanīyatā, manāpatā vā paccupaṭṭhāti, piyagarubhāvasampanne",
  "anya-e0103n:1268_8": "ca paṭhamaṃ mettā bhāvetabbā. Kodho uppajjati koṭṭhāsantarabhāvānupanayanato.",
  "anya-e0103n:1269_0": "Tamevāti visabhāgaliṅgameva. Liṅgasabhāgeti avisesetvā “piyapuggale”ti āha. Bhittiyuddhamakāsīti",
  "anya-e0103n:1269_1": "sīlaṃ adhiṭṭhāya pihitadvāre gabbhe sayanapīṭhe nisīditvā mettaṃ bhāvento mettāmukhena",
  "anya-e0103n:1269_2": "uppannarāgena andhīkato bhariyāya santikaṃ gantukāmo dvāraṃ asallakkhetvā bhittiṃ",
  "anya-e0103n:1269_3": "bhinditvāpi nikkhamitukāmatāya bhittiṃ pahari. Tenāha “mettāyanāmukhena rāgo vañcetī”ti,",
  "anya-e0103n:1269_4": "“andhatamaṃ tadā hoti, yaṃ rāgo sahate nara”nti ca.",
  "anya-e0103n:1270_0": "Ādānanikkhepaparicchinne addhāpaccuppannabhūte dharamānatāya paccakkhato viya upalabbhamāne",
  "anya-e0103n:1270_1": "khandhappabandhe idha sattādiggahaṇaṃ, na tiyaddhagateti āha “kālakate panā”tiādi.",
  "anya-e0103n:1270_2": "Kasmā pana kālakate mettābhāvanā na ijjhatīti? Mettābyāpārassa ayogyaṭṭhānabhāvato.",
  "anya-e0103n:1270_3": "Na hi matapuggalo hitūpasaṃhārāraho. Yattha sati sambhave payogato hitūpasaṃhāro",
  "anya-e0103n:1270_4": "labbheyya, tattheva mānaso hitūpasaṃhāro yujjeyya. Dukkhāpanayanamodappavattīsupi",
  "anya-e0103n:1270_5": "eseva nayoti karuṇābhāvanādīnampi kālakate anijjhanaṃ vuttanti daṭṭhabbaṃ. Aññattha",
  "anya-e0103n:1270_6": "paguṇamettājhāno ācariyassa kālakatabhāvaṃ ajānanto taṃ mettāya pharitukāmo “ācariyaṃ",
  "anya-e0103n:1270_7": "ārabbha mettaṃ ārabhatī”ti vutto. Tenāha “paguṇāva me mettājhānasamāpattī”ti. Nimittanti",
  "anya-e0103n:1270_8": "ārammaṇaṃ. Gavesāhīti “yaṃ puggalaṃ uddissamettaṃ ārabhasi, so jīvati na jīvatī”ti",
  "anya-e0103n:1270_9": "jānāhīti attho. Mettāyantoti mettaṃ karonto, mettaṃ bhāventoti attho.",
  "anya-e0103n:1271_0": "241. Attani bhāvanā nāma sakkhibhāvatthāti nānāvidhasukhānubandhaanavajjasukhaabyāsekasukhādi",
  "anya-e0103n:1271_1": "yaṃ attani upalabbhati, taṃ nidassento tassa vattamānatāya āha “ahaṃ sukhito homī”ti.",
  "anya-e0103n:1271_2": "Sarīrasukhaṃ nāma anekantikaṃ, īdisassa puggalassa anokāsaṃ cittadukkhanti tadabhāvaṃ",
  "anya-e0103n:1271_3": "sandhāyāha “niddukkhoti vā”ti. Homīti sambandho. Tathā averotiādīsu, visesato ca",
  "anya-e0103n:1271_4": "dukkhābhāve sukhasaññā. Sā panāyaṃ niddukkhatā verīnaṃ puggalānaṃ verasaññitānaṃ",
  "anya-e0103n:1271_5": "pāpadhammānaṃ abhāvato, visesato byāpādavirahato īghasaññitāya ītiyā abhāvato, anavajjakāyikasukhasamaṅgitāya",
  "anya-e0103n:1271_6": "ca hotīti dassento āha “avero abyāpajjo anīgho sukhī”ti. Attānaṃ pariharāmīti evaṃbhūto",
  "anya-e0103n:1271_7": "hutvā mama attabhāvaṃ pavattemi, yāpemīti attho.",
  "anya-e0103n:1272_0": "Evaṃ sante yaṃ vibhaṅge vuttaṃ, taṃ virujjhatīti sambandho. Evaṃ santeti evaṃ sati,",
  "anya-e0103n:1272_1": "yadi attanipi mettā bhāvetabbāti attho. “Yaṃ vibhaṅge vutta”nti vatvā vibhaṅgadesanāya",
  "anya-e0103n:1272_2": "samānagatikaṃ suttapadaṃ āharanto “kathañca bhikkhū”tiādimāha. Tassattho parato āgamissati.",
  "anya-e0103n:1273_0": "Tanti vibhaṅgādīsu vacanaṃ. Appanāvasenāti appanāvahabhāvanāvasena. Idanti “ahaṃ",
  "anya-e0103n:1273_1": "sukhito homī”tiādivacanaṃ. Sakkhibhāvavasenāti ahaṃ viya sabbe sattā attano sukhakāmā,",
  "anya-e0103n:1273_2": "tasmā tesu mayā attani viya sukhūpasaṃhāro kātabboti evaṃ tattha attānaṃ sakkhibhāve",
  "anya-e0103n:1273_3": "ṭhapanavasena. Tenāha “sacepi hī”tiādi. Kasmā pana attani bhāvanā appanāvahā na hotīti?",
  "anya-e0103n:1273_4": "Attasinehavasena saparissayabhāvato. Koṭṭhāsantare pana bhāvitabhāvanassa tatthāpi",
  "anya-e0103n:1273_5": "sīmasambhedo hotiyeva.",
  "anya-e0103n:1274_0": "Sabbā disāti anavasesā dasapi disā. Anuparigamma cetasāti cittena pariyesanavasena",
  "anya-e0103n:1274_1": "anugantvā. Nevajjhagā piyataramattanā kvacīti sabbussāhena pariyesanto atisayena",
  "anya-e0103n:1274_2": "attato piyataraṃ aññaṃ sattaṃ katthaci disāya neva adhigaccheyya na passeyya. Evaṃ",
  "anya-e0103n:1274_3": "piyo puthu attā paresanti evaṃ kassaci attato piyatarassa anupalabbhanavasena puthu",
  "anya-e0103n:1274_4": "visuṃ visuṃ tesaṃ tesaṃ sattānaṃ attā piyo. Tasmā tena kāraṇena, attakāmo attano",
  "anya-e0103n:1274_5": "hitasukhaṃ icchanto, paraṃ sattaṃ antamaso kunthakipillikampi, na hiṃse na haneyya,",
  "anya-e0103n:1274_6": "na viheṭheyyāti attho.",
  "anya-e0103n:1275_0": "Ayaṃ nayoti sabbehi sattehi, attano ca piyatarabhāvaṃ nidassetvā tesu karuṇāyanaṃ",
  "anya-e0103n:1275_1": "vadatā bhagavatā sukhesitāya “attānaṃ sakkhibhāve ṭhapetvā sattesu mettā bhāvetabbā”ti",
  "anya-e0103n:1275_2": "mettābhāvanāya nayadassanaṃ katamevāti attho.",
  "anya-e0103n:1276_0": "242. Sukhapavattanatthanti sukhena akicchena mettāya pavattanatthaṃ. Yvāssāti yo",
  "anya-e0103n:1276_1": "puggalo assa yogino. Piyoti iṭṭho. Manāpoti manavaḍḍhanako. Garūti guṇavisesavasena",
  "anya-e0103n:1276_2": "garukātabbo. Bhāvanīyoti sambhāvetabbo. Ācariyamattoti sīlādinā ācariyappamāṇo. Piyavacanādīnīti",
  "anya-e0103n:1276_3": "ādi-saddena atthacariyādike saṅgaṇhāti. Sīlasutādīnīti ādi-saddena saddhādike, dhutadhammajāgariyānuyogādike ca saṅgaṇhāti.",
  "anya-e0103n:1277_0": "Kāmanti yuttappattakāritāsukhasiddhidīpanoyaṃ nipāto. Tenetaṃ dīpeti – tādisaṃ puggalaṃ",
  "anya-e0103n:1277_1": "uddissa bhāvanaṃ ārabhanto yogī yuttappattakārī, sukhena cassa tattha bhāvanā ijjhati,",
  "anya-e0103n:1277_2": "tena pana yoginā tāvatā santoso na kātabboti. Tenāha “appanā sampajjatī”tiādi. Sīmāsambhedanti",
  "anya-e0103n:1277_3": "mariyādāpanayanaṃ, attā piyo majjhatto verīti vibhāgākaraṇanti attho. Tadanantaranti",
  "anya-e0103n:1277_4": "tato piyamanāpagarubhāvanīyato, tattha vā mettādhigamato anantaraṃ. Atippiyasahāyake",
  "anya-e0103n:1277_5": "mettā bhāvetabbāti sambandho, garuṭṭhānīye paṭiladdhaṃ mettāmanasikāraṃ atippiyasahāyake",
  "anya-e0103n:1277_6": "upasaṃharitabbanti attho. Sukhūpasaṃhārakatassa taṃ hoti pageva paṭipakkhadhammānaṃ",
  "anya-e0103n:1277_7": "vikkhambhitattā. Atippiyasahāyakato anantaraṃ majjhatte mettā bhāvetabbā majjhattaṃ",
  "anya-e0103n:1277_8": "piyagaruṭṭhāne ṭhapetuṃ sukarabhāvato. “Atippiyasahāyakato”ti ca idaṃ purimāvatthaṃ",
  "anya-e0103n:1277_9": "gahetvā vuttaṃ. Paguṇamanasikārādhigamato paṭṭhāya hissa sopi piyaṭṭhāne eva tiṭṭhati.",
  "anya-e0103n:1277_10": "Majjhattato verīpuggaleti majjhattapuggale mettāyantena tattha paguṇamanasikārādhigamena",
  "anya-e0103n:1277_11": "piyabhāvaṃ upasaṃharitvā tadanantaraṃ verīpuggalaṃ bhāvanāya majjhatte ṭhapetvā tato",
  "anya-e0103n:1277_12": "majjhattato piyabhāvūpasaṃhārena verīpuggale mettā bhāvetabbā. “Verīpuggale”ti ca",
  "anya-e0103n:1277_13": "idaṃ purimāvatthaṃ gahetvā vuttaṃ. Ekekasmiṃ koṭṭhāse muduṃ kammaniyaṃ cittaṃ katvāti",
  "anya-e0103n:1277_14": "piyagaruṭṭhānīyo, atippiyo, majjhatto, verīti catūsu puggalakoṭṭhāsesu paṭhamaṃ tāva",
  "anya-e0103n:1277_15": "piyagaruṭṭhānīye mettābhāvanaṃ adhigantvā vasībhāvappattiyā tathāpavattaṃ cittaṃ",
  "anya-e0103n:1277_16": "koṭṭhāsantarūpasaṃhāratthaṃ muduṃ kammaniyaṃ katvā tadanantaraṃ atippiyasahāye atippiyabhāvaṃ",
  "anya-e0103n:1277_17": "vikkhambhetvā piyabhāvamatte cittaṃ ṭhapentena bhāvanā upasaṃharitabbā, tampi vasībhāvāpādanena",
  "anya-e0103n:1277_18": "muduṃ kammaniyaṃ katvā tadanantaraṃ majjhatte udāsinabhāvaṃ vikkhambhetvā piyabhāvaṃ",
  "anya-e0103n:1277_19": "upaṭṭhapetvā bhāvanā upasaṃharitabbā, puna tampi vasībhāvāpādanena muduṃ kammaniyaṃ",
  "anya-e0103n:1277_20": "katvā tadanantaraṃ verimhi verīsaññaṃ vikkhambhetvā majjhattabhāvūpaṭṭhapanamukhena",
  "anya-e0103n:1277_21": "piyabhāvaṃ uppādentena bhāvanā upasaṃharitabbā. Tena vuttaṃ “tadanantare tadanantare",
  "anya-e0103n:1277_22": "upasaṃharitabba”nti, jhānacittaṃ upanetabbaṃ uppādetabbanti attho.",
  "anya-e0103n:1278_0": "Verīpuggalo vā natthi kammabalena vā etarahi payogasampattiyā vā sabbaso anatthakarassa",
  "anya-e0103n:1278_1": "abhāvato. Mahāpurisajātikattāti mahāpurisasabhāvattā cirakālaparicayasamiddhakhantimettānuddayādiguṇasampannatāya",
  "anya-e0103n:1278_2": "uḷārajjhāsayattāti attho. Tādiso hi sabbasaho parāparādhaṃ tiṇāyapi na maññati. Tena",
  "anya-e0103n:1278_3": "vuttaṃ “anatthaṃ karontepi pare verīsaññāva nuppajjatī”ti. Tenāti tena yoginā. Atthi",
  "anya-e0103n:1278_4": "verīpuggaloti sambandho.",
  "anya-e0103n:1279_0": "243. Purimapuggalesūti piyādīsu jhānassa ārammaṇabhūtesu purimesu puggalesu. Mettaṃ",
  "anya-e0103n:1279_1": "samāpajjitvāti paṭighaṃ vikkhambhetvā uppāditaṃ mettājhānaṃ samāpajjitvā. Mettāyantena",
  "anya-e0103n:1279_2": "paṭighaṃ paṭivinodetabbanti ettha keci pana “upacārajjhānaṃ sampādetvā”ti atthaṃ",
  "anya-e0103n:1279_3": "vadanti, tesaṃ upacārajjhānato vuṭṭhānampi icchitabbaṃ siyā “vuṭṭhahitvā”ti vuttattā.",
  "anya-e0103n:1279_4": "Pubbe tasmiṃ puggale asatiyā amanasikārena paṭighaṃ anuppādentassa sādhāraṇato taṃ",
  "anya-e0103n:1279_5": "vikkhambhetvā jhānassa uppādanaṃ, samāpajjanañca vuttaṃ. Idāni pana taṃ anussarantassapi",
  "anya-e0103n:1279_6": "manasi karontassapi yathā paṭighaṃ na uppajjati, taṃ vidhiṃ dassetuṃ idaṃ vuttaṃ",
  "anya-e0103n:1279_7": "“taṃ puggalaṃ mettāyantena paṭighaṃ vinodetabba”nti. Mettāyanameva hi idha paṭighavinodanaṃ",
  "anya-e0103n:1279_8": "adhippetaṃ. Na nibbātīti na vūpasammati.",
  "anya-e0103n:1280": "Anusāratoti anugamanato, paccavekkhaṇatoti attho. Ghaṭitabbanti vāyamitabbaṃ.",
  "anya-e0103n:1281": "Tañca kho ghaṭanaṃ vāyamanaṃ. Iminā idāni vakkhamānena ākārena.",
  "anya-e0103n:1282_0": "Ubhato dvīsu ṭhānesu daṇḍo etassāti ubhatodaṇḍakaṃ, tena. Ocarakā lāmakācārā pāpapurisā.",
  "anya-e0103n:1282_1": "Tatrāpīti tesupi aṅgamaṅgāni okkantesupi. Tenāti manopadosena. Na sāsanakaro. Sabbapāpassa",
  "anya-e0103n:1282_2": "akaraṇaṃ hi sāsanaṃ. Tassevāti tatopi. Nissakke hi idaṃ sāmivacanaṃ, samuccaye ca",
  "anya-e0103n:1282_3": "eva-saddo, paṭhamaṃ kuddhapurisatopīti attho. Tenāti kujjhanena. Pāpiyoti pāpataro.",
  "anya-e0103n:1282_4": "Sārambhādikassa kilesānubandhassa vatthubhāvato kodhassa sāvajjataṃ ñatvāpi kujjhanato",
  "anya-e0103n:1282_5": "sace kodhe anavajjasaññī kuddhassa puggalassa na paṭikujjheyyāti keci. Ubhinnanti",
  "anya-e0103n:1282_6": "dvinnaṃ puggalānaṃ. Tenāha “attano ca parassa cā”ti. Atha vā ubhinnanti ubhayesaṃ",
  "anya-e0103n:1282_7": "lokānaṃ, idhalokaparalokānanti attho.",
  "anya-e0103n:1283_0": "Sapattakantāti paṭisattūhi icchitā. Sapattakaraṇāti tehi kātabbā. Kodhananti kujjhanasīlaṃ.",
  "anya-e0103n:1283_1": "Kodhanāyanti kodhano ayaṃ, ayanti ca nipātamattaṃ. Kodhaparetoti kodhena anugato,",
  "anya-e0103n:1283_2": "parābhibhūto vā. Dubbaṇṇova hotīti pakatiyā vaṇṇavāpi alaṅkatapaṭiyattopi mukhavikārādivasena",
  "anya-e0103n:1283_3": "virūpo eva hoti etarahi, āyatiṃ cāti. Kodhābhibhavassa ekantikamidaṃ phalanti dīpetuṃ",
  "anya-e0103n:1283_4": "“dubbaṇṇo vā”ti avadhāraṇaṃ katvā puna “kodhābhibhūto”ti vuttaṃ. Na pacuratthoti",
  "anya-e0103n:1283_5": "na pahūtadhano. Na bhogavāti upabhogaparibhogavatthurahito. Na yasavāti na kittimā.",
  "anya-e0103n:1284_0": "Chavālātanti chavadahanālātaṃ, citakāyaṃ santajjanummukkantipi vadanti. Ubhatopadittanti",
  "anya-e0103n:1284_1": "ubhosu koṭīsu daḍḍhaṃ. Majjhe gūthagatanti vemajjhaṭṭhāne sunakhassa vā siṅgālassa",
  "anya-e0103n:1284_2": "vā uhadena gūthena makkhitaṃ. Kaṭṭhatthanti dārukiccaṃ. Neva pharati na sādheti.",
  "anya-e0103n:1284_3": "Tathūpamāhanti tathūpamaṃ tādisaṃ ahaṃ. Imanti “so ca hoti abhijjhālū”tiādinā heṭṭhā",
  "anya-e0103n:1284_4": "vuttaṃ sandhāya satthā vadati, tasmā kāmesu tibbasārāgatādinā sīlarahitanti adhippāyo.",
  "anya-e0103n:1284_5": "Idha pana byāpannacittaṃ paduṭṭhamanasaṅkappatāvasena yojetabbaṃ.",
  "anya-e0103n:1285": "So dāni tvantiādi yathāvuttehi suttapadehi attano ovadanākāradassanaṃ.",
  "anya-e0103n:1286_0": "244. Yo yo dhammoti kāyasamācārādīsu yo yo sucaritadhammo. Vūpasantoti saṃyato. Parisuddhoti",
  "anya-e0103n:1286_1": "kilesamalavigamena visuddho. Kilesadāhābhāvena vā upasanto, anavajjabhāvena parisuddho,",
  "anya-e0103n:1286_2": "kāyasamācārasseva upasamo cirakālaṃ saṃyatakāyakammatāya veditabbo. Evaṃ sesesupi.",
  "anya-e0103n:1287": "Teti vacīmanosamācāre.",
  "anya-e0103n:1288_0": "Soti upasantavacīsamācāro puggalo. Paṭisanthārakusaloti yathā parehi chiddaṃ na hoti,",
  "anya-e0103n:1288_1": "evaṃ paṭisantharaṇe kusalo. Sakhiloti adhivāsanakhantisaṅkhātena sakhilabhāvena samannāgato.",
  "anya-e0103n:1288_2": "Sukhasambhāsoti piyakatho. Sammodakoti sammodanīyakathāya sammodanasīlo. Uttānamukhoti",
  "anya-e0103n:1288_3": "vikuṇitamukho ahutvā pītisomanassavasena vikasitamukho. Pubbabhāsīti yena kenaci",
  "anya-e0103n:1288_4": "samāgato paṭisanthāravasena paṭhamaṃyeva ābhāsanasīlo. Madhurena sarena dhammaṃ osāreti",
  "anya-e0103n:1288_5": "sarabhaññavasena. Sarabhāṇaṃ pana karonto parimaṇḍalehi paripuṇṇehi padehi ca byañjanehi",
  "anya-e0103n:1288_6": "ca abyākulehi dhammakathaṃ katheti.",
  "anya-e0103n:1289_0": "Sabbajanassa pākaṭo sakkaccakiriyāyāti adhippāyo. Tenāha “yo hī”tiādi. Okappetvāti",
  "anya-e0103n:1289_1": "saddahitvā. Okappanalakkhaṇā hi saddhā. Ohitasototi avahitasoto, sussusantoti attho.",
  "anya-e0103n:1289_2": "Aṭṭhiṃkatvā atthaṃ katvā, atthiko vā hutvā.",
  "anya-e0103n:1290_0": "“Ekopi na vūpasanto hotī”ti pāṭho, evarūpo puggalo nirayato nirayaṃ upapajjanto bahukālaṃ",
  "anya-e0103n:1290_1": "tattheva saṃsaratīti dassetuṃ “aṭṭhamahānirayasoḷasaussadanirayaparipūrako bhavissatī”ti",
  "anya-e0103n:1290_2": "vuttaṃ. Tattha sañjīvādayo aṭṭha mahānirayā. Avīcimahānirayassa dvāre dvāre cattāro",
  "anya-e0103n:1290_3": "cattāro katvā kukkuḷādayo soḷasa ussadanirayā. Kāruññaṃ upaṭṭhapetabbaṃ mahādukkhabhāgibhāvato.",
  "anya-e0103n:1290_4": "Yasmiṃ puggale avihesābhūtā dukkhāpanayanakāmatā upatiṭṭhati, tattha paṭigho anokāsovāti",
  "anya-e0103n:1290_5": "āha “kāruññampi paṭicca āghāto vūpasammatī”ti.",
  "anya-e0103n:1291": "Imassa ca atthassāti “yo yo dhammo”tiādinā vuttassa atthassa.",
  "anya-e0103n:1292_0": "245. Yaṃ verī dukkhāpetuṃ sakkoti, so tassa vasena “attano visaye”ti vutto bhikkhuno",
  "anya-e0103n:1292_1": "kāyo. Kinti kiṃ kāraṇaṃ. Tassāti verino. Avisayeti dukkhaṃ uppādetuṃ asakkuṇeyyatāya",
  "anya-e0103n:1292_2": "agocare. Sacitteti attano citte. Mahānatthakaranti idhalokatthaparalokatthaparamatthānaṃ",
  "anya-e0103n:1292_3": "virādhanavasena mahato vipulassa, nānāvidhassa ca diṭṭhadhammikādibhedassa anatthassa",
  "anya-e0103n:1292_4": "kāraṇaṃ. Mūlanikantananti sīlassa mūlāni nāma hirottappakhantimettānuddayā, tesaṃ",
  "anya-e0103n:1292_5": "chindanaṃ. Kodho hi uppajjamānova pāṇātipātādivasena hirottappādīni ucchindati. Jaḷoti andhabālo.",
  "anya-e0103n:1293_0": "Anariyaṃ kammanti verinā katamahāparādhamāha. Yo sayanti yo tvaṃ sayampi. Dosetukāmoti",
  "anya-e0103n:1293_1": "kodhaṃ uppādetukāmo. Yadi kari yadi akāsi. Dosuppādenāti dosassa uppādanena. Dukkhaṃ",
  "anya-e0103n:1293_2": "tassa ca nāmāti dukkhañca nāma tassa aparādhakassa. Nāmāti asambhāvane nipāto, tena",
  "anya-e0103n:1293_3": "tassa kāraṇaṃ anekantikanti dasseti. Tenāha “kāhasi vā na vā”ti, karissasi na vā",
  "anya-e0103n:1293_4": "karissasīti attho. Ahitaṃ magganti attano ahitāvahaṃ duggatimaggaṃ.",
  "anya-e0103n:1294_0": "Aṭṭhāneti doso tava appiyassa kārāpako, sattu pana tassa vasavattitāya dāsasadisoti",
  "anya-e0103n:1294_1": "aṭṭhānaṃ paccāpakiriyāya. Tasmā tameva dosaṃ chindassu ucchinda. Khaṇikattāti udayavayaparicchinno",
  "anya-e0103n:1294_2": "attano pavattikālasaṅkhāto khaṇo etesaṃ atthīti khaṇikā, tabbhāvato khaṇapabhaṅgubhāvatoti",
  "anya-e0103n:1294_3": "attho. Kassa dānīdha kujjhasīti aparādhakassa santāne yehi khandhehi te aparādho",
  "anya-e0103n:1294_4": "kato, te taṃkhaṇaṃyeva sabbaso niruddhā. Idāni pana aññe tiṭṭhantīti kassa tvaṃ idha",
  "anya-e0103n:1294_5": "kujjhasi. Na hi yuttaṃ anaparādhesu kujjhananti adhippāyo. Taṃ vinā kassa so kareti",
  "anya-e0103n:1294_6": "yo puggalo yassa dukkhaṃ karoti, taṃ dukkhakiriyāya visayabhūtaṃ puggalaṃ vinā kassa",
  "anya-e0103n:1294_7": "nāma so dukkhakārako dukkhaṃ kare kareyya. Sayampi dukkhahetu tvamitīti evaṃ sayampi",
  "anya-e0103n:1294_8": "tvaṃ etassa dukkhassa hetu, evaṃ samāne tassa tuyhañca tassa dukkhassa hetubhāve",
  "anya-e0103n:1294_9": "kiṃ kāraṇā tassa kujjhasi na tuyhanti attho.",
  "anya-e0103n:1295_0": "246. Paralokepi anugāmibhāvato kammaṃyeva sakaṃ santakaṃ etesanti kammassakā, tesaṃ",
  "anya-e0103n:1295_1": "bhāvo kammassakatā. Paccavekkhaṇā nāma nisedhanatthā, nisedhanañca bhāvino kammassāti",
  "anya-e0103n:1295_2": "āha “yaṃ kammaṃ karissasī”ti. Paṭighavasena pana pavattakammaṃ pākaṭabhāvato āsannaṃ,",
  "anya-e0103n:1295_3": "paccakkhañcāti āha “idañcā”ti. Ca-saddo byatireke, so tassa kammassa phalanissandena",
  "anya-e0103n:1295_4": "“neva sammāsambodhi”ntiādinā byatirekato vuccamānamevatthaṃ joteti. Neva samatthanti",
  "anya-e0103n:1295_5": "sambandho. Niraye niyuttaṃ, jātanti vā nerayikaṃ. Attānaṃyeva okirati dosarajenāti adhippāyo.",
  "anya-e0103n:1296": "247. Satthu pubbacariyaguṇā paccavekkhitabbā, satthu gāravenāpi paṭighaṃ vūpasameyyāti.",
  "anya-e0103n:1297_0": "Bodhisattopi samāno nanu te satthā cittaṃ nappadūsesi, pageva abhisambuddhoti adhippāyo.",
  "anya-e0103n:1297_1": "Deviyā paduṭṭhenāti deviyā saddhiṃ padubbhinā micchācāravasena aparaddhena. Yattha",
  "anya-e0103n:1297_2": "susāne chavasarīraṃ chaḍḍīyati, taṃ āmakasusānaṃ. Nikhaññamānoti nikhaṇiyamāno. Purisakāraṃ",
  "anya-e0103n:1297_3": "katvāti āvāṭato nikkhamanatthāya bāhubalena purisakāraṃ katvā. Yakkhānubhāvenāti",
  "anya-e0103n:1297_4": "aḍḍavinicchayena ārādhitacittassa yakkhassa ānubhāvena. Sirigabbhanti vāsāgāre.",
  "anya-e0103n:1298_0": "Āsīsethevāti yathādhippete atthe ñāyato anavajjato āsaṃ kareyya. Na nibbindeyyāti",
  "anya-e0103n:1298_1": "“evaṃ kicchāpannassa me kuto sotthibhāvo”ti na nibbindeyya. Vuttañhi “āpadāsu kho,",
  "anya-e0103n:1298_2": "mahārāja, thāmo veditabbo”ti. Yathā icchinti yena pakārena kassaci pīḷaṃ akatvā rajje",
  "anya-e0103n:1298_3": "patiṭṭhitaṃ attānaṃ icchiṃ, tathā ahaṃ ahunti passāmi. Voti hi nipātamattaṃ.",
  "anya-e0103n:1299": "Kāsiraññāti kalābunā kāsirājena. Sakaṇṭakāhīti ayakaṇṭakehi sakaṇṭakāhi.",
  "anya-e0103n:1300": "Mahallakoti vuddho vayoanuppatto. Rujjhantīti nirujjhanti.",
  "anya-e0103n:1301": "Cittapariggaṇhanakāloti visevanaṃ kātuṃ adatvā cittassa sammadeva damanakālo.",
  "anya-e0103n:1302_0": "Puthusallenāti vipulena sallena. Nāgoti hatthināgo. Vadhīti vijjhi, māresīti vā attho.",
  "anya-e0103n:1302_1": "Imaṃ ṭhānaṃ āgantvā mayi evaṃ karaṇaṃ nāma na tava vasena hoti, tasmā kassa vā rañño,",
  "anya-e0103n:1302_2": "rājamattassa vā ayaṃ payogo uyyojanāti attho.",
  "anya-e0103n:1303": "Chabbaṇṇarasmīti nīlapītalohitādivasena chabbaṇṇamayūkhā. Chabbaṇṇakiraṇavantadantatāya hi te hatthī “chaddantā”ti vuccanti, na chaddantavantatāya.",
  "anya-e0103n:1304_0": "Chātoti jighacchito. Khādeyyāti khādeyyaṃ, ayameva vā pāṭho. Āhitoti suhito. Sambalanti",
  "anya-e0103n:1304_1": "maggāhāraṃ. Taṃ pana yasmā upacārena pathassa hitanti vuccati, tasmā “pātheyya”ntipi",
  "anya-e0103n:1304_2": "vuttaṃ. “Mittadubbhī vatāyaṃ andhabālo”ti kāruññena assupuṇṇehi nettehi taṃ purisaṃ udikkhamāno.",
  "anya-e0103n:1305_0": "Mā ayyosi me bhadanteti ettha māti nipātamattaṃ, māti vā paṭikkhepo, tena upari tena",
  "anya-e0103n:1305_1": "kātabbaṃ vippakāraṃ paṭisedheti. Ayyo meti ayyirako tvaṃ mama atithibhāvato. Bhadanteti",
  "anya-e0103n:1305_2": "piyasamudācāro. Tvaṃ nāmetādisaṃ karīti tvampi evarūpaṃ akāsi nāma.",
  "anya-e0103n:1306": "Tiracchānabhūtopi pana mahākapi hutvā khemantabhūmiṃ sampāpesīti yojanā.",
  "anya-e0103n:1307": "Peḷāya pakkhipantepīti khuddakāya peḷāya pādehi koṭetvā pakkhipantepi. Maddantepīti dubbalabhāvakaraṇatthaṃ nānappakārehi maddantepi. Alampāneti evaṃnāmake ahituṇḍike.",
  "anya-e0103n:1308_0": "Pītaṃ vāti ettha vā-saddo avuttatthavikappe, tena odātamañjiṭṭhādiṃ avuttaṃ saṅgaṇhāti.",
  "anya-e0103n:1308_1": "Cittānuvattantoti cittaṃ anuvattanto. Homi cintitasannibho evamayaṃ bahulābhaṃ labhatūti.",
  "anya-e0103n:1308_2": "Ānubhāvena pana thalaṃ kareyya udakaṃ…pe… chārikaṃ kare. Evaṃ pana yadi cittavasī",
  "anya-e0103n:1308_3": "hessaṃ…pe… uttamattho na sijjhatīti tadā attanā tattha diṭṭhaṃ ādīnavaṃ dasseti bhagavā.",
  "anya-e0103n:1308_4": "Tattha uttamatthoti buddhabhāvamāha. Bhojaputtehīti luddaputtehi.",
  "anya-e0103n:1309_0": "Aḷārāti yena sayaṃ tadā luddahatthato mocito, taṃ satthavāhaṃ nāmena ālapati. Atikassāti",
  "anya-e0103n:1309_1": "nāsāya āvutarajjuṃ ākaḍḍhitvā. Samparigayhāti kāḷavettalatādīhi sabbaso pariggahetvā,",
  "anya-e0103n:1309_2": "acchariyāni dussahānaṃ sahanavasenāti adhippāyo.",
  "anya-e0103n:1310": "Ativiya ayuttaṃ appatirūpaṃ paṭighacittuppādanena kenaci appaṭisamakhantiguṇassa satthusāsanāvokkamanappasaṅgato.",
  "anya-e0103n:1311": "248. “Anamataggoyaṃ, bhikkhave, saṃsāro”tiādinā āgatāni suttapadāni anamataggasaddo, tadattho vā etesanti anamataggiyāni.",
  "anya-e0103n:1312_0": "Ajehi gamanamaggo ajapatho. Saṅkū laggāpetvā te ālambitvā gamanamaggo saṅkupatho.",
  "anya-e0103n:1312_1": "Saṅkūti aṅkusākārena katadīghadaṇḍo vuccati. Ādi-saddena papātamaggaduggamaggādike",
  "anya-e0103n:1312_2": "saṅgaṇhāti. Ubhatobyūḷheti sampahāratthaṃ dvīhipi pakkhehi gāḷhasannāhe. Aññāni ca",
  "anya-e0103n:1312_3": "dukkarāni karitvā dhanāsāya pabbatavidugganadīviduggādipakkhandanavasenāti adhippāyo.",
  "anya-e0103n:1312_4": "Maṃ posesi, upakāraṃ akāsi, tatra nappatirūpaṃ manaṃ padūsetunti evaṃ cittaṃ uppādetabbanti",
  "anya-e0103n:1312_5": "sambandho. Evaṃ cittuppādanañca etarahi dissamānena puttādīnaṃ posanādinā atītassa",
  "anya-e0103n:1312_6": "anumānato gahaṇavasena veditabbaṃ.",
  "anya-e0103n:1313_0": "249. Mettāyāti mettāsaṅkhātāya, mettāsahitāya vā. Cetovimuttiyāti cittasamādhāne.",
  "anya-e0103n:1313_1": "Āsevitāyāti ādarena sevitāya. Bhāvitāyāti vaḍḍhitāya. Bahulīkatāyāti punappunaṃ katāya.",
  "anya-e0103n:1313_2": "Yānīkatāyāti yuttayānaṃ viya katāya. Vatthukatāyāti adhiṭṭhānavatthuṃ viya katāya.",
  "anya-e0103n:1313_3": "Anuṭṭhitāyāti adhiṭṭhitāya. Paricitāyāti pariciṇṇāya ciṇṇavasībhāvāya. Susamāraddhāyāti",
  "anya-e0103n:1313_4": "suṭṭhu sampāditāya. Pāṭikaṅkhāti icchitabbā avassaṃbhāvino. Sesaṃ parato āgamissati.",
  "anya-e0103n:1314_0": "250. Dhātuvinibbhogoti sasambhārasaṅkhepādinā dhātūnaṃ vinibbhujanaṃ. Aparādho nāma",
  "anya-e0103n:1314_1": "aparajjhantassa puggalassa rūpadhammamukhena gayhatīti katvā āha “kiṃ kesānaṃ kujjhasī”tiādi,",
  "anya-e0103n:1314_2": "kesādivinimuttassa aparajjhanakassa puggalassa abhāvato. Idāni nibbattitaparamatthadhammavaseneva",
  "anya-e0103n:1314_3": "vinibbhogavidhiṃ dassetuṃ “atha vā panā”tiādi vuttaṃ. Pañcakkhandhe upādāya, dvādasāyatanāni",
  "anya-e0103n:1314_4": "upādāyāti paccekaṃ upādāya-saddo yojetabbo. Kodhassa patiṭṭhānaṭṭhānaṃ na hotīti",
  "anya-e0103n:1314_5": "yathā āragge sāsapassa, ākāse ca cittakammassa patiṭṭhānaṭṭhānaṃ natthi, evamassa",
  "anya-e0103n:1314_6": "“verī”ti parikappite puggale kodhassa patiṭṭhānaṭṭhānaṃ na hoti, kesādīnaṃ akujjhitabbato,",
  "anya-e0103n:1314_7": "tabbinimuttassa ca puggalassa abhāvato.",
  "anya-e0103n:1315_0": "251. Saṃvibhāgoti āmisasaṃvibhāgo. Parassāti paccatthikassa. Bhinnājīvoti aparisuddhājīvo.",
  "anya-e0103n:1315_1": "Tassevaṃ karototi evaṃ saṃvibhāgaṃ karontassa tassa dāyakassa. Itarassāti paṭiggāhakassa.",
  "anya-e0103n:1315_2": "“Mama mātarā upāsikāya dinno”ti idaṃ “dhammiyalābho”ti etassa kāraṇavacanaṃ. Tena",
  "anya-e0103n:1315_3": "pana tassa āgamanasuddhiṃ dasseti.",
  "anya-e0103n:1316_0": "Sabbatthasādhakanti “attattho parattho diṭṭhadhammiko attho samparāyiko attho”ti",
  "anya-e0103n:1316_1": "evamādīnaṃ sabbesaṃ atthānaṃ, hitānaṃ, payojanānañca nipphādakaṃ. Unnamanti dāyakā.",
  "anya-e0103n:1316_2": "Namanti paṭiggāhakā.",
  "anya-e0103n:1317_0": "252. Evanti yathāvuttehi kakacūpamovādānussaraṇādīhi attano ovadanākārehi. Vūpasantapaṭighassāti",
  "anya-e0103n:1317_1": "paṭisaṅkhānabalena vinoditāghātassa. Tasmimpīti verīpuggalepi. Verī-gahaṇeneva cettha",
  "anya-e0103n:1317_2": "appiyapuggalassāpi gahaṇaṃ daṭṭhabbaṃ verimhi mettāya siddhāya tasmimpi mettāsiddhito,",
  "anya-e0103n:1317_3": "piyato pana atippiyasahāyakassa visuṃ gahaṇaṃ āsannapaccatthikassa dubbinimocayabhāvadassanatthaṃ.",
  "anya-e0103n:1317_4": "Mettāvasenāti mettāyanavasena. Samacittatanti hitūpasaṃhārena samānacittataṃ. Sīmāsambhedo",
  "anya-e0103n:1317_5": "sā eva samacittatā. Imasmiṃ puggaleti mettākammaṭṭhānikapuggale. Nisinneti bhāvenabhāvalakkhaṇe bhummaṃ.",
  "anya-e0103n:1318_0": "Hitamajjhatteti piye, majjhatte ca. Catubbidheti catubbidhe jane, yattha katthacīti",
  "anya-e0103n:1318_1": "adhippāyo. Nānattanti piyamajjhattādinānākaraṇaṃ. Hitacittova pāṇinanti kevalaṃ sattesu",
  "anya-e0103n:1318_2": "hitacitto evāti pavuccati, na pana “mettāya nikāmalābhī”ti vā “kusalī”ti vā pavuccati.",
  "anya-e0103n:1318_3": "Kasmā? Yasmā attādīsu passati nānattanti. Kasmā panāyaṃ hitacitto kusalīti na vuccatīti?",
  "anya-e0103n:1318_4": "Sātisayassa kusalassa vasena kusalibhāvassa adhippetattā. Imassa ca puggalassa mettābhāvanā",
  "anya-e0103n:1318_5": "na visesavatī. Atha vā na nikāmalābhī mettāya yato attādīsu passati nānattaṃ. Kusalīti",
  "anya-e0103n:1318_6": "pavuccati, yasmā hitacittova pāṇinanti evamettha attho daṭṭhabbo. Gāmasīmādayo viya",
  "anya-e0103n:1318_7": "gāmantarādīhi sattasaṅkhāte mettāvisaye bhāvanāya pubbe aññamaññaṃ asaṃkiṇṇamariyādārūpena",
  "anya-e0103n:1318_8": "ṭhitattā attādayo idha sīmā nāmāti āha “catasso sīmāyo”ti. Sambhinnā hontīti ettha",
  "anya-e0103n:1318_9": "vuttaṃ sambhedaṃ dassetuṃ “samaṃ pharati mettāyā”tiādi vuttaṃ. Mahāvisesoti mahanto",
  "anya-e0103n:1318_10": "bhāvanāya viseso atisayo. Purimena purimato attādinānattadassinā. Na nāyatīti na ñāyati.",
  "anya-e0103n:1319_0": "253. Nimittanti yathā kasiṇakammaṭṭhānādīsu taṃtaṃkasiṇamaṇḍalādipariggahamukhena",
  "anya-e0103n:1319_1": "bhāvanāvasena laddhaṃ uggahanimittaṃ nissāya jhānassa gocarabhāvena paṭibhāganimittaṃ",
  "anya-e0103n:1319_2": "upatiṭṭhati, na evamidha upaṭṭhitaṃ nimittaṃ nāma atthi. Yo panāyaṃ yathāvutto sīmāsambhedo",
  "anya-e0103n:1319_3": "laddho, sveva nimittaṃ viyāti nimittaṃ. Tasmiṃ hi laddhe bhāvanāya sātisayattā nīvaraṇāni",
  "anya-e0103n:1319_4": "vikkhambhitāneva honti, kilesā sannisinnāva, upacārasamādhinā cittaṃ samāhitameva.",
  "anya-e0103n:1319_5": "Tenāha “nimittañca upacārañca laddhaṃ hotī”ti. Tameva nimittanti sīmāsambhedavasena",
  "anya-e0103n:1319_6": "pavattasamathanimittaṃ. Appakasireneva akiccheneva, pageva paripanthassa visodhitattā.",
  "anya-e0103n:1320": "Ettāvatāti ettakena bhāvanānuyogena. Anena yoginā. Pañcaṅgavippahīnantiādīnaṃ padānaṃ attho heṭṭhā vutto eva.",
  "anya-e0103n:1321_0": "“Paṭhamajjhānādīnaṃ aññataravasenā”ti idaṃ vakkhamānāya vikubbanāya tesaṃ sādhāraṇatāya",
  "anya-e0103n:1321_1": "vuttaṃ. Appanāppattacittasseva na upacāramattalābhino. Paguṇabalavabhāvāpādanena",
  "anya-e0103n:1321_2": "vepullādivisesappattassa odhiso, anodhiso ca disāpharaṇādivasena jhānassa pavijambhanā",
  "anya-e0103n:1321_3": "vikubbanā vividhā kiriyāti katvā.",
  "anya-e0103n:1322_0": "254. Mettāsahagatenāti uppādato yāva bhaṅgā mettāya saha pavattena saṃsaṭṭhena sampayuttenāti",
  "anya-e0103n:1322_1": "attho. Yasmā pana taṃ vuttanayena mettāya sahagataṃ, tāya ekuppādādividhinā sammadeva",
  "anya-e0103n:1322_2": "āgataṃ hoti, tasmā vuttaṃ “mettāya samannāgatenā”ti. Ceto-saddo “adhicetaso”tiādīsu",
  "anya-e0103n:1322_3": "samādhipariyāyopi hotīti tato visesetuṃ “cetasāti cittenā”ti vuttaṃ. Etanti etaṃ",
  "anya-e0103n:1322_4": "padaṃ. Disodhipariggaho sattodhipariggahamukheneva hotīti dassento āha “ekissā disāya",
  "anya-e0103n:1322_5": "paṭhamapariggahitaṃ sattaṃ upādāyā”ti. Disāsu hi ṭhitasattā disāgahaṇena gahitā.",
  "anya-e0103n:1322_6": "Tenāha “ekadisāpariyāpannasattapharaṇavasena vutta”nti. Pharaṇañca sārammaṇassa dhammassa",
  "anya-e0103n:1322_7": "attano ārammaṇassa phassanā paccakkhato dassanaṃ gahaṇaṃ ārammaṇakaraṇamevāti āha",
  "anya-e0103n:1322_8": "“pharitvāti phusitvā ārammaṇaṃ katvā”ti. Brahmavihārādhiṭṭhitanti mettājhānupatthambhitaṃ.",
  "anya-e0103n:1322_9": "Tathāti niyamanaṃ. Taṃ aniyamāpekkhasambandhībhāvato upamākāraniyamanaṃ. Dutiyanti",
  "anya-e0103n:1322_10": "upameyyadassanaṃ, upameyyañca nāma upamaṃ, tena sambandhañca vinā natthīti tadubhayampi",
  "anya-e0103n:1322_11": "dassetuṃ “yathā puratthimādīsū”tiādi vuttaṃ. Tattha tathā dutiyanti ettha pharitvā",
  "anya-e0103n:1322_12": "viharatīti ānetvā sambandhitabbaṃ. Evaṃ tatiyaṃ catutthanti etthāpi. Tadanantaranti",
  "anya-e0103n:1322_13": "ca pharaṇāpekkhaṃ anantaraggahaṇaṃ, na pharitabbadisāpekkhaṃ disānaṃ aniddiṭṭharūpattā.",
  "anya-e0103n:1322_14": "Pharaṇānukkamena hi tāsaṃ dutiyāditā, na sarūpato. Tenevāha “yaṃ kiñci ekaṃ disa”nti.",
  "anya-e0103n:1322_15": "Itīti evaṃ yathāvuttaṃ catasso, evaṃ uddhaṃ disaṃ pharitvā viharatīti attho. Tenāha",
  "anya-e0103n:1322_16": "“eteneva nayenā”ti. Idampi iti-saddasseva atthadassanaṃ. Pāḷiyaṃ adho tiriyanti ettha",
  "anya-e0103n:1322_17": "pi-saddo luttaniddiṭṭhoti dassetuṃ “adhodisampi tiriyaṃ disampī”ti vuttaṃ. Eteneva",
  "anya-e0103n:1322_18": "“dutiya”ntiādīsupi pi-saddassa luttaniddiṭṭhatā dīpitāti veditabbaṃ. Evamevāti idampi",
  "anya-e0103n:1322_19": "iti-saddasseva atthadassanaṃ. Ettha ca “adho”ti iminā yathā nirayesu, nāgabhavanādīsu,",
  "anya-e0103n:1322_20": "yattha tattha vā attano heṭṭhimadisāya sattā gayhanti, evaṃ “uddha”nti iminā devaloke,",
  "anya-e0103n:1322_21": "yattha tattha vā attano uparimadisāyaṃ sattā gahitāti veditabbaṃ.",
  "anya-e0103n:1323_0": "Majjhattādīti ādi-saddena itthipurisaariyānariyadevamanussādike pabhede saṅgaṇhāti.",
  "anya-e0103n:1323_1": "Īsakampi bahi avikkhipamānoti appakampi kammaṭṭhānato bahi vikkhepaṃ anāpajjanto",
  "anya-e0103n:1323_2": "hitūpasaṃhārato aññathā thokampi avattamāno. Sabbattatāyāti vā sabbena attabhāvena",
  "anya-e0103n:1323_3": "yathā sabbabhāvena attani attano attabhāve hitesitā, evaṃ sabbadhi sabbasattesu mettāya",
  "anya-e0103n:1323_4": "pharitvā viharatīti attho. Mettāya vuccamānattā sattavisayo sabba-saddo, so ca dīghaṃ",
  "anya-e0103n:1323_5": "katvā vutto, tasmā sabbasattakāyasaṅkhātā pajā etassa atthīti sabbāvantoti padatthato",
  "anya-e0103n:1323_6": "dassento “sabbāvantanti sabbasattavanta”nti āha. Ettha ca sabbadhīti disodhinā, desodhinā",
  "anya-e0103n:1323_7": "ca anodhisopharaṇaṃ vuttaṃ, sabbattatāya sabbāvantanti sattodhinā. Tathā hi vuttaṃ",
  "anya-e0103n:1323_8": "“anodhiso dassanattha”nti. Ekamevatthaṃ pakārato pariyāyenti ñāpentīti pariyāyā,",
  "anya-e0103n:1323_9": "vevacanāni. Vipulādisaddā cettha tādisāti adhippāyo. Tenāha “vipulenāti evamādipariyāyadassanato”ti.",
  "anya-e0103n:1323_10": "Pariyāyadassane ca pubbe gahitapadānipi puna gayhanti, yathā “saddhā saddahanā”ti",
  "anya-e0103n:1323_11": "ettha vuttampi saddhāpadaṃ puna indriyādipariyāyadassane “saddhā saddhindriya”nti",
  "anya-e0103n:1323_12": "vuttaṃ. Tathāsaddo vā itisaddo vā na vuttoti “mettāsahagatena cetasā ekaṃ disaṃ pharitvā",
  "anya-e0103n:1323_13": "viharatī”ti etassa anuvattako tathā-saddo ca iti-saddo ca tesaṃ pharaṇānantarādiṭṭhānaṃ",
  "anya-e0103n:1323_14": "aṭṭhānanti katvā te na vuttāti puna “mettāsahagatena cetasāti vutta”nti attho. Vuttassevatthassa",
  "anya-e0103n:1323_15": "puna vacanaṃ nigamananti āha “nigamanavasena vā etaṃ vutta”nti. Nanu ca samāpanavasena",
  "anya-e0103n:1323_16": "vuttassevatthassa puna vacanaṃ nigamananti? Nāyaṃ doso odhisoanodhisopharaṇānaṃ samāpane",
  "anya-e0103n:1323_17": "eva vuttattā. Vipulenāti mahantena, mahattañcassa asubhakammaṭṭhānādīsu viya ārammaṇassa",
  "anya-e0103n:1323_18": "ekadesameva aggahetvā anavasesaggahaṇavasenāti āha “pharaṇavasena vipulatā daṭṭhabbā”ti.",
  "anya-e0103n:1324_0": "Kilesavikkhambhanasamatthatādīhi mahattaṃ gataṃ, mahantehi vā uḷāracchandacittavīriyapaññehi",
  "anya-e0103n:1324_1": "gataṃ paṭipannanti mahaggataṃ. Tayidaṃ yasmā ekantato rūpāvacaraṃ, tasmā vuttaṃ “bhūmivasena",
  "anya-e0103n:1324_2": "mahaggata”nti. Niruḷho hi rūpārūpāvacaresu mahaggatavohāro. Paguṇavasenāti pakārato",
  "anya-e0103n:1324_3": "guṇitaṃ bahulīkataṃ paguṇaṃ, tassa vasena, subhāvitabhāvenāti attho. Taṃ hi pamāṇaṃ",
  "anya-e0103n:1324_4": "gahetuṃ asakkuṇeyyatāya appamāṇaṃ nāma hoti. Appamāṇasattārammaṇavasenāti aparimāṇasattārammaṇakaraṇavasena.",
  "anya-e0103n:1324_5": "Sayampi verarahitattā, taṃsamaṅgino verābhāvahetuttā ca averaṃ. Tayidaṃ dvayaṃ yato",
  "anya-e0103n:1324_6": "labhati, taṃ dassetuṃ “byāpādapaccatthikappahānenā”ti vuttaṃ. Cetaso byāpattivasena",
  "anya-e0103n:1324_7": "hananato byāpajjaṃ, cetasikaṃ asātaṃ, tadabhāvato abyāpajjaṃ. Tenāha “niddukkha”nti.",
  "anya-e0103n:1324_8": "Taṃ panassa abyāpajjattaṃ pañcaviññāṇādīnaṃ viya na sabhāvato, atha kho paccatthikavivekatoti",
  "anya-e0103n:1324_9": "dassento “domanassappahānato”ti āha. Ayanti idha yathānītaṃ appamaññāvibhaṅge, tesu",
  "anya-e0103n:1324_10": "tesu ca suttapadesesu āgataṃ mettābrahmavihāravikubbanamāha.",
  "anya-e0103n:1325_0": "255. “Tathā”ti iminā imissā “pañcahākārehi, sattahākārehi, dasahākārehī”ti ākāravibhāgena",
  "anya-e0103n:1325_1": "paṭisambhidāyaṃ vuttāya ca vikubbanāya majjhe bhinnasuvaṇṇassa viya bhedābhāvamupasaṃharati",
  "anya-e0103n:1325_2": "odhisopharaṇaanodhisopharaṇadisāpharaṇavasena desanāya āgatattā. Kevalaṃ panettha",
  "anya-e0103n:1325_3": "paṭisambhidāmagge viya sattodhi na gahitoti ayameva viseso. Yampīti vikubbanaṃ sandhāyāha.",
  "anya-e0103n:1326": "Idāni bhedābhāvadassanamukhena uddesato ānītaṃ paṭisambhidāmaggapāḷiṃ niddesato dassetvā tassā anuttānapadavaṇṇanaṃ kātuṃ “tattha cā”tiādimāha.",
  "anya-e0103n:1327_0": "256. Tattha sabbe sattāti sabba-saddo kāmaṃ padesasabbavisayo, na sabbasabbavisayo",
  "anya-e0103n:1327_1": "yathā “sabbaṃ jānātīti sabbaññutaññāṇa”nti, “sattā”ti pana padena paricchinnaṃ attano",
  "anya-e0103n:1327_2": "visayaṃ asesetvāva pariyādiyatīti āha “anavasesapariyādānameta”nti.",
  "anya-e0103n:1328": "Tatrāti tasmiṃ rūpe. Sattoti sajjanakiccena chandādipariyāyena lobhena āsatto laggo. Tatrāti vā karaṇe bhummaṃ, tena chandādināti attho.",
  "anya-e0103n:1329_0": "Yadi sattatāya sattā, kathaṃ vītarāgesūti āha “ruḷhīsaddenā”tiādi. Avītarāgesu ruḷhena,",
  "anya-e0103n:1329_1": "avītarāgesu vā pavattitvā indriyabaddhakhandhasantānatāya taṃsadisesu vītarāgesu",
  "anya-e0103n:1329_2": "ruḷhena saddena. Atha vā kiñci nimittaṃ gahetvā satipi aññasmiṃ tannimittayutte katthaci",
  "anya-e0103n:1329_3": "visaye sammutiyā cirakālatāya nimittavirahepi pavatti ruḷhī nāma yathā “gacchantīti",
  "anya-e0103n:1329_4": "gāvo”ti, evaṃ sattasaddassāpi ruḷhībhāvo daṭṭhabbo. Bhūtapubbagatiyā vā vītarāgesu",
  "anya-e0103n:1329_5": "sattavohāro daṭṭhabbo. Satvayogatoti ettha satvaṃ nāma buddhi, vīriyaṃ, tejo vā,",
  "anya-e0103n:1329_6": "tena yogato sattā, yathā “nīlaguṇayogato nīlo paṭo”ti.",
  "anya-e0103n:1330_0": "Pāṇanti etenāti pāṇanaṃ, assāsapassāsā, tassa kammaṃ pāṇanatā, tāya, assāsapassāsasampayogenāti",
  "anya-e0103n:1330_1": "attho. Bhūtattāti kammakilesehi jātattā. Pūraṇato, galanato ca puggalāti neruttā.",
  "anya-e0103n:1330_2": "Sattā hi nibbattantā taṃtaṃsattanikāyaṃ pūrentā viya honti, sabbāvatthanipātitāya",
  "anya-e0103n:1330_3": "ca galanti cavantīti attho. Apariññātavatthukānaṃ “attā”ti bhavati ettha abhidhānaṃ,",
  "anya-e0103n:1330_4": "cittañcāti attabhāvo, sarīraṃ, khandhapañcakameva vā. Tanti khandhapañcakaṃ. Upādāyāti",
  "anya-e0103n:1330_5": "gahetvā upādānaṃ nissayaṃ katvā. Paññattimattasambhavatoti paramatthato asantepi",
  "anya-e0103n:1330_6": "sattasaññite paññattimattena sambhavato.",
  "anya-e0103n:1331_0": "Yathā ca sattāti vacananti yathā satta-saddo yathāvuttenaṭṭhena nippariyāyato padesavuttipi",
  "anya-e0103n:1331_1": "ruḷhīvasena anavasesapariyādāyako. Sesānipīti pāṇādivacanānipi. Tānipi hi rūpārūpabhavūpagacatutthajjhānādisamaṅgīnaṃ",
  "anya-e0103n:1331_2": "assāsapassāsābhāvato avinipātadhammānaṃ pugalanassa abhāvato padesavuttīni. Ruḷhīvasena",
  "anya-e0103n:1331_3": "āropetvā yathāvuttāya ruḷhiyā vasena katthaci visaye avijjamānampi pāṇapuggalabhāvaṃ",
  "anya-e0103n:1331_4": "āropetvā. Yadi sādhāraṇato sattavevacanānīti gahetvā anodhisopharaṇā mettā vuccati,",
  "anya-e0103n:1331_5": "atha kasmā pañcaheva ākārehi vuttāti anuyogaṃ sandhāyāha “kāmañcā”tiādi. Keci panāhu",
  "anya-e0103n:1331_6": "“na kho panetāni “sattā”tiādīni padāni vevacanatāmattaṃ upādāya gahitāni, yato jantuādīnampi",
  "anya-e0103n:1331_7": "gahaṇaṃ āpajjeyya, atthavisesaṃ pana nimittabhūtaṃ upādāya gahitānī”ti, te sandhāyāha",
  "anya-e0103n:1331_8": "“ye panā”tiādi. Tattha atthatoti sajjanaṭṭhena sattā, pāṇanaṭṭhena pāṇāti evamādiatthato.",
  "anya-e0103n:1331_9": "Tesaṃ taṃ matimattanti dassento āha “anodhisopharaṇā virujjhatī”ti. Kasmā? Keci sattā,",
  "anya-e0103n:1331_10": "keci pāṇā, keci puggalāti āpajjanato. Tathā atthaṃ aggahetvāti sattādisaddā sappadesavisayāti",
  "anya-e0103n:1331_11": "evamatthaṃ aggahetvā pubbe vuttanayena nippadesavisayāti evamatthaṃ gahetvāti adhippāyo.",
  "anya-e0103n:1331_12": "Tenāha “imesū”tiādi. Pañcasu ākāresūti “sabbe sattā”tiādinā pāḷiyaṃ āgatesu pañcasu",
  "anya-e0103n:1331_13": "bhāvanākāresu. Aññataravasenāti yassa kassaci vasena.",
  "anya-e0103n:1332_0": "257. Idāni dvāvīsatiyā bhāvanākāresu appanā pariggahetvā dassetuṃ “ettha cā”tiādi",
  "anya-e0103n:1332_1": "vuttaṃ. Byāpādarahitāti domanassabyāpādarahitā. Tasmāti yasmā na kevalaṃ yathāvuttaākāravibhāgamattato",
  "anya-e0103n:1332_2": "appanāvibhāgo, tasmā. Imesupi padesūti “sabbe sattā averā hontū”tiādikoṭṭhāsesupi.",
  "anya-e0103n:1332_3": "Yaṃ yaṃ pākaṭaṃ hotīti yadipi pubbabhāge tattha tattha abhinivese anekakoṭṭhāsavaseneva",
  "anya-e0103n:1332_4": "manasikāraṃ pavatteti, bhāvanāya samijjhanakkhaṇe pana tattha yaṃ paguṇataratāya",
  "anya-e0103n:1332_5": "supākaṭaṃ hoti, tassa vasena appanā hoti, yathā taṃ dvattiṃsākāre. Tattha pana ārammaṇaṃ,",
  "anya-e0103n:1332_6": "idha bhāvanākāroti ayameva viseso. Catunnanti catunnaṃ catunnaṃ. Byāpanicchālopena",
  "anya-e0103n:1332_7": "hi niddiṭṭhaṃ. Esa nayo sesesupi.",
  "anya-e0103n:1333": "Liṅgavasena vuttaṃ tesaṃ pacurato labbhamānattā. Tatiyā pana pakati yadipi paṭhamadukena na saṅgahitā, dutiyadukena pana tikena ca saṅgahitā eva.",
  "anya-e0103n:1334": "Iti sabbānipīti anodhisopharaṇe vīsati, odhisopharaṇe aṭṭhavīsati, disāpharaṇe cattāri satāni, asīti cāti evaṃ sabbānipi. Sata-saddāpekkhāya napuṃsakaniddeso.",
  "anya-e0103n:1335_0": "258. Evaṃ mettābhāvanaṃ vibhāvetvā idāni tattha ānisaṃse vibhāvetuṃ “itī”tiādi āraddhaṃ.",
  "anya-e0103n:1335_1": "Tattha sesā janāti mettāya cetovimuttiyā alābhino. Samparivattamānāti dakkhiṇena",
  "anya-e0103n:1335_2": "passena asayitvā sabbaso parivattamānā. Kākacchamānāti ghurughurupassāsavasena vissaraṃ",
  "anya-e0103n:1335_3": "karontā. Sukhaṃ supatīti ettha duvidhāsupanā sayane piṭṭhippasāraṇalakkhaṇā, kiriyāmayacittehi",
  "anya-e0103n:1335_4": "avokiṇṇabhavaṅgappavattilakkhaṇā ca. Tatthāyaṃ ubhayathāpi sukhameva supati. Yasmā",
  "anya-e0103n:1335_5": "saṇikaṃ nipajjitvā aṅgapaccaṅgāni samodhāya pāsādikena ākārena sayati, niddokkamanepi",
  "anya-e0103n:1335_6": "jhānaṃ samāpanno viya hoti. Tenāha “evaṃ asupitvā”tiādi.",
  "anya-e0103n:1336_0": "Niddākāle sukhaṃ alabhitvā dukkhena suttattā eva paṭibujjhanakāle sarīrakhedena nitthunanaṃ,",
  "anya-e0103n:1336_1": "vijambhanaṃ, ito cito viparivattanañca hotīti āha “nitthunantā vijambhantā samparivattantā",
  "anya-e0103n:1336_2": "dukkhaṃ paṭibujjhantī”ti. Ayaṃ pana sukhena suttattā sarīrakhedābhāvato nitthunanādirahitova",
  "anya-e0103n:1336_3": "paṭibujjhati. Tena vuttaṃ “evaṃ appaṭibujjhitvā”tiādi. Sukhapaṭibodho ca sarīravikārābhāvenāti",
  "anya-e0103n:1336_4": "āha “sukhaṃ nibbikāra”nti.",
  "anya-e0103n:1337_0": "“Bhaddakameva supinaṃ passatī”ti idaṃ anubhūtapubbavasena, devatūpasaṃhāravasena",
  "anya-e0103n:1337_1": "cassa bhaddakameva supinaṃ hoti, na pāpakanti katvā vuttaṃ. Tenāha “cetiyaṃ vandanto",
  "anya-e0103n:1337_2": "viyā”tiādi. Dhātukkhobhahetukampi cassa bahulaṃ bhaddakameva siyā yebhuyyena cittajarūpānuguṇatāya utuāhārajarūpānaṃ.",
  "anya-e0103n:1338_0": "Ure āmuttamuttāhāro viyāti gīvāya bandhitvā ure lambitamuttāhāro viyāti kehici vuttaṃ.",
  "anya-e0103n:1338_1": "Taṃ ekāvalivasena vuttaṃ siyā, anekaratanāvalisamūhabhūto pana muttāhāro aṃsappadesato",
  "anya-e0103n:1338_2": "paṭṭhāya yāva kaṭippadesassa heṭṭhābhāgā palambanto ure āmukkoyeva nāma hoti.",
  "anya-e0103n:1339": "Tatthevāti pāṭaliputteyeva. Sakkā nisīdituṃ vā nipajjituṃ vā desassa khematāya, tassa tassa padesassa ramaṇīyatāya ca.",
  "anya-e0103n:1340": "Dasāva anto dasanto, vatthassa osānanto.",
  "anya-e0103n:1341_0": "Samappavattavāsanti tattha tattha vihāre samappavattavattavāsaṃ. Thero kira attanā",
  "anya-e0103n:1341_1": "paviṭṭhapaviṭṭhavihāre “ahamettha āgantuko”ti acintetvā tattha tattha yathārahaṃ",
  "anya-e0103n:1341_2": "attanā kātabbavattāni paripūrento eva vihāsi. Apare pana bhaṇanti sabbasattesu samappavattamettāvihāravāsaṃ.",
  "anya-e0103n:1341_3": "Ayaṃ hi thero arahattādhigamato pubbepi mettāvihārī ahosi.",
  "anya-e0103n:1342_0": "Vanantare ṭhitoti thero kira tathā samappavattavāsavasena caramāno ekadivasaṃ aññataraṃ",
  "anya-e0103n:1342_1": "ramaṇīyaṃ vanantaraṃ disvā tattha aññatarasmiṃ rukkhamūle samāpattiṃ samāpajjitvā",
  "anya-e0103n:1342_2": "yathāparicchedena tato uṭṭhito attano guṇāvajjanahetukena pītisomanassena udānento",
  "anya-e0103n:1342_3": "“yāvatā upasampanno”ti gāthaṃ abhāsi. Tamatthaṃ dassetuṃ “vanantare ṭhito”ti paṭhamagāthā",
  "anya-e0103n:1342_4": "ṭhapitā. Tattha gajjamānakoti sīhagajjitaṃ gajjanto. Guṇamesantoti attano guṇasamudayaṃ",
  "anya-e0103n:1342_5": "gavesanto paccavekkhanto.",
  "anya-e0103n:1343_0": "Maṇilarukkhe nivāsitāya taṃ devataṃ “maṇiliyā”ti voharanti, tasmā sā devatāpi “ahaṃ,",
  "anya-e0103n:1343_1": "bhante, maṇiliyā”ti āha. Rukkhadevatānaṃ hi yebhuyyena nivāsarukkhavasena vohāro",
  "anya-e0103n:1343_2": "yathā phandanadevatāti. Tatthevāti cittalapabbateyeva.",
  "anya-e0103n:1344": "“Balavapiyacittatāyā”ti iminā balavapiyacittatāmattenapi satthaṃ na kamati, pageva mettāya cetovimuttiyāti dasseti.",
  "anya-e0103n:1345_0": "Khippameva cittaṃ samādhiyati kenaci paripanthena parihīnajjhānassa byāpādassa dūrasamussāritabhāvato",
  "anya-e0103n:1345_1": "khippameva samādhiyati. Āsavānaṃ khayāyāti keci. Sesaṃ suviññeyyameva. Ettha ca kiñcāpi",
  "anya-e0103n:1345_2": "ito aññakammaṭṭhānavasena adhigatajjhānānampi sukhasupanādayo ānisaṃsā labbhanti, yathāha –",
  "anya-e0103n:1346": "“Sukhaṃ supanti munayo, ajjhattaṃ susamāhitā;",
  "anya-e0103n:1347": "Suppabuddhaṃ pabujjhanti, sadā gotamasāvakā”ti. –",
  "anya-e0103n:1348_0": "Ca ādi, tathāpime ānisaṃsā brahmavihāralābhino anavasesā labbhanti byāpādādīnaṃ ujuvipaccanīkabhāvato",
  "anya-e0103n:1348_1": "brahmavihārānaṃ. Tenevāha “nissaraṇaṃ hetaṃ, āvuso, byāpādassa, yadidaṃ mettā cetovimuttī”tiādi.",
  "anya-e0103n:1348_2": "Byāpādādivasena ca sattānaṃ dukkhasupanādayoti tappaṭipakkhabhūtesu brahmavihāresu",
  "anya-e0103n:1348_3": "siddhesu sukhasupanādayo hatthagatā eva hontīti.",
  "anya-e0103n:1349": "Karuṇābhāvanāvaṇṇanā",
  "anya-e0103n:1350_0": "259. Karuṇanti karuṇābrahmavihāraṃ. Nikkaruṇatāyāti vihesāya, “idhekacco pāṇinā vā",
  "anya-e0103n:1350_1": "leḍḍunā vā daṇḍena vā satthena vā aññataraññatarena vā sattānaṃ viheṭhanajātiko hotī”ti",
  "anya-e0103n:1350_2": "evaṃ vuttaviheṭhaneti attho. Ādīnavanti dosaṃ. Yathā tathā sattānaṃ viheṭhanāya pāpako",
  "anya-e0103n:1350_3": "vipāko idha ceva samparāye ca. Tathā hi yo satte jīvitā voropanena vā aṅgapaccaṅgacchedanena",
  "anya-e0103n:1350_4": "vā dhanajāniyā vā alābhāya vā avāsāya vā anatthāya vā ayasatthāya vā parisaṃsakkanena",
  "anya-e0103n:1350_5": "vā antamaso yathāvajjadassanenapi viheṭheti, tassa so pamādavihāro diṭṭheva dhamme",
  "anya-e0103n:1350_6": "alābhāyapi hoti, laddhassa parihānāyapi hoti, tannimittaṃ pāpako kittisaddo abbhuggacchati,",
  "anya-e0103n:1350_7": "avisārado parisaṃ upasaṅkamati maṅkubhūto, sammūḷho kālaṃ karoti, kāyassa bhedā duggati",
  "anya-e0103n:1350_8": "pāṭikaṅkhā, sugatiyampi manussabhūto dujjaccopi hoti nīcakuliko, dubbaṇṇopi hoti",
  "anya-e0103n:1350_9": "duddasiko, bahvābādhopi hoti rogabahulo, duggatopi hoti appannapāno, appāyukopi hoti",
  "anya-e0103n:1350_10": "parittajīvitoti evamādianekānatthānubandhitā vihesāya paccavekkhitabbā, tappaṭipakkhato",
  "anya-e0103n:1350_11": "karuṇāya ānisaṃsā paccavekkhitabbā. Tena vuttaṃ “nikkaruṇatāya ādīnavaṃ karuṇāya",
  "anya-e0103n:1350_12": "ca ānisaṃsaṃ paccavekkhitvā”ti. “Piyo hī”tiādinā paṭhamaṃ piyapuggalādīsu anārambhassa",
  "anya-e0103n:1350_13": "kāraṇamāha. Piyaṃ hi puggalaṃ karuṇāyitumārabhantassa na tāva piyabhāvo vigacchati,",
  "anya-e0103n:1350_14": "avigate ca tasmiṃ kuto karuṇāyanā. Tenāha “piyaṭṭhāneyeva tiṭṭhatī”ti. Sesapuggalesupi",
  "anya-e0103n:1350_15": "eseva nayo. Liṅgavisabhāgakālakatānaṃ akhettabhāve kāraṇaṃ heṭṭhā vuttameva.",
  "anya-e0103n:1351_0": "Yattha pana paṭhamaṃ ārabhitabbā, taṃ pāḷinayeneva dassetuṃ “kathañca bhikkhū”tiādi",
  "anya-e0103n:1351_1": "āraddhaṃ. Tattha duggatanti daliddaṃ. So hi bhogapārijuññato sukhasādhanānaṃ abhāvena",
  "anya-e0103n:1351_2": "dukkhaṃ gato upagato duggatoti vuccati. Atha vā duggatanti dukkhena samaṅgibhāvaṃ",
  "anya-e0103n:1351_3": "gataṃ. Durupetanti kāyaduccaritādīhi upetaṃ. Gatikularūpādivasena vā tamabhāve ṭhito",
  "anya-e0103n:1351_4": "duggato. Kāyaduccaritādīhi upetattā tamaparāyaṇabhāve ṭhito durupetoti evamettha",
  "anya-e0103n:1351_5": "attho veditabbo. Paramakicchappattanti ativiya kicchamāpannaṃ mahābyasanaṃ nimuggaṃ.",
  "anya-e0103n:1351_6": "Appeva nāmāti sādhu vata.",
  "anya-e0103n:1352": "Vadhetha nanti “ghātetha naṃ cora”nti evaṃ pahitāya rañño āṇāya khādanīyampi…pe… denti “idāneva māriyamāno ettakampi sukhaṃ labhatū”ti. Susajjitoti sukhānubhavane sannaddho.",
  "anya-e0103n:1353_0": "Eteneva upāyenāti yena yena vidhinā etarahi yathāvutte paramakicchāpanne āyatiṃ vā",
  "anya-e0103n:1353_1": "dukkhabhāgimhi puggale karuṇāyituṃ karuṇā uppāditā, eteneva nayena. Piyapuggaleti",
  "anya-e0103n:1353_2": "piyāyitabbapuggale. Etarahi vā dissamānaṃ āyatiṃ vā bhāviniṃ dukkhappattiṃ gahetvā",
  "anya-e0103n:1353_3": "karuṇā pavattetabbāti sambandho. Majjhattaverīsupi eseva nayo. Yo hi so karuṇāya",
  "anya-e0103n:1353_4": "vatthubhūto duvidho puggalo vutto, kāmaṃ tattha karuṇābhāvanā sukheneva ijjhati,",
  "anya-e0103n:1353_5": "iminā pana bhikkhunā tattha bhāvanaṃ paguṇataraṃ katvā sīmāsambhedaṃ kātuṃ tadanantaraṃ",
  "anya-e0103n:1353_6": "piyapuggale, tato majjhatte, tato veripuggale karuṇā bhāvetabbā. Bhāventena ca ekekasmiṃ",
  "anya-e0103n:1353_7": "koṭṭhāse muduṃ kammaniyaṃ cittaṃ katvā tadanantare tadanantare upasaṃharitabbaṃ.",
  "anya-e0103n:1353_8": "Yassa pana veripuggalo vā natthi, mahāpurisajātikattā vā anatthaṃ karontepi verisaññāva",
  "anya-e0103n:1353_9": "nuppajjati, tena majjhatte me cittaṃ kammaniyaṃ jātaṃ, idāni verimhi upasaṃharāmīti",
  "anya-e0103n:1353_10": "byāpārova na kātabbo. Yassa pana atthi, taṃ sandhāyāha “sace panā”tiādi.",
  "anya-e0103n:1354_0": "Tattha pubbe vuttanayenevāti mettākammaṭṭhānikassa vuttanayena. Taṃ mettāya vuttanayeneva.",
  "anya-e0103n:1354_1": "Vūpasametabbanti “athānena purimapuggalesū”tiādinā, “kakacūpamaovādādīnaṃ anussarato”tiādinā",
  "anya-e0103n:1354_2": "ca mettābhāvanāya vuttena nayena taṃ paṭighaṃ vūpasametabbaṃ. Evaṃ etarahi mahādukkhappatte",
  "anya-e0103n:1354_3": "sukhitepi akatakusalatāya āyatiṃ dukkhappattiyā vasena karuṇāyanavidhiṃ dassetvā",
  "anya-e0103n:1354_4": "idāni katakalyāṇepi taṃ dassetuṃ “yopi cetthā”tiādi vuttaṃ. Tesanti byasanānaṃ. Vaṭṭadukkhaṃ",
  "anya-e0103n:1354_5": "anatikkantattāti sammāsambuddhenāpi akkhānena pariyosāpetuṃ asakkuṇeyyassa anāgatassa",
  "anya-e0103n:1354_6": "āpāyikassa sugatīsupi jātijarādibhedassāti aparimitassa saṃsāradukkhassa anatikkantabhāvato.",
  "anya-e0103n:1354_7": "Sabbathāpi karuṇāyitvāti dukkhappattiyā, sukhappattiyā akatakusalatāya vā katākusalatāya",
  "anya-e0103n:1354_8": "vāti sabbapakārenapi karuṇāya vatthubhāvassa sallakkhaṇena tasmiṃ tasmiṃ puggale",
  "anya-e0103n:1354_9": "karuṇaṃ katvā karuṇābhāvanaṃ vaḍḍhetvā. Vuttanayenevāti “athānena punappunaṃ mettāyantenā”tiādinā",
  "anya-e0103n:1354_10": "mettābhāvanāyaṃ vuttena nayena. Taṃ nimittanti sīmāsambhedavasena pavattaṃ samathanimittaṃ.",
  "anya-e0103n:1354_11": "Mettāya vuttanayenevāti yathā mettābhāvanāyaṃ “appakasirenevā”tiādinā tikacatukkajjhānavasena",
  "anya-e0103n:1354_12": "appanā “ekaṃ disaṃ pharitvā viharatī”tiādinā tassā vaḍḍhanā ca vuttā, evamidha karuṇābhāvanāyaṃ",
  "anya-e0103n:1354_13": "tikacatukkajjhānavasena appanā veditabbā ca vaḍḍhetabbā ca, tathevassā vaḍḍhanāvidhipi",
  "anya-e0103n:1354_14": "veditabbāti adhippāyo. Vuttanayenevāti avadhāraṇena “paṭhamaṃ veripuggalo karuṇāyitabbo”ti",
  "anya-e0103n:1354_15": "idaṃ yathā pāḷiviruddhaṃ, evaṃ yuttiviruddhampīti imamatthaṃ dīpeti. Paṭhamaṃ hi",
  "anya-e0103n:1354_16": "veriṃ samanussarato kodho uppajjeyya, na karuṇā. Attāpi sakkhibhāvena karuṇāyanavasena",
  "anya-e0103n:1354_17": "gahetabbo, so kimiti pacchā gayhatīti. “Appanā vaḍḍhetabbā”ti iminā ca appanāppattacittasseva",
  "anya-e0103n:1354_18": "“karuṇāsahagatena cetasā ekaṃ disaṃ pharitvā viharatī”tiādinā vuttavikubbanā ijjhatīti ayamattho dassito.",
  "anya-e0103n:1355_0": "Karuṇāpadamattameva cassā pāḷiyā visesoti taṃ anāmasitvā paṭisambhidāyaṃ vuttavikubbanā,",
  "anya-e0103n:1355_1": "mettāya vuttaānisaṃsā ca idha labbhantīti dassetuṃ “tato paraṃ…pe… veditabbā”ti vuttaṃ.",
  "anya-e0103n:1355_2": "Tattha tato paranti “karuṇāsahagatena cetasā”ti vuttavikubbanato upari. Sesaṃ vuttanayameva.",
  "anya-e0103n:1356": "Muditābhāvanāvaṇṇanā",
  "anya-e0103n:1357_0": "260. Piyapuggalādīsūti piyamajjhattaverīsu na ārabhitabbā. Muditābhāvanāti vibhattiṃ",
  "anya-e0103n:1357_1": "pariṇāmetvā yojanā. Na hītiādi tattha kāraṇavacanaṃ. Piyabhāvamattenāti ettha matta-saddo",
  "anya-e0103n:1357_2": "visesanivatti attho, tena somanassapaṭisandhikatādisiddhā niccappahaṃsitamukhatā,",
  "anya-e0103n:1357_3": "pubbabhāsitā, sukhasambhāsatā, sakhilatā, sammodakatāti evamādike muditāya padaṭṭhānabhūte",
  "anya-e0103n:1357_4": "visese ulliṅgeti, īdisehi visesehi virahitoti vuttaṃ hoti. Eva-kārena pana piyapuggalassa",
  "anya-e0103n:1357_5": "sukhasamappitatādiṃ, muditāya ca hetubhūtaṃ pamodappavattiṃ nivatteti. Piyapuggalepi",
  "anya-e0103n:1357_6": "hi paramāya sampattiyā pamudite haṭṭhatuṭṭhe bhikkhuno muditokāsaṃ labheyya. Vakkhati",
  "anya-e0103n:1357_7": "hi “piyapuggalaṃ vā”tiādi. Ādito majjhattapuggalaṃ anussarantassa udāsinatā saṇṭhāti,",
  "anya-e0103n:1357_8": "veriṃ samanussarantassa kodho uppajjati. Tenāha “pageva majjhattaverino”ti.",
  "anya-e0103n:1358_0": "Pamodappavattiyā soṇḍasadiso sahāyo soṇḍasahāyo. Muditamuditovāti pasādasommatāya",
  "anya-e0103n:1358_1": "ativiya mudito eva. Pasāde hi idaṃ āmeḍitaṃ. Evaṃ aṭṭhakathānayena ādito muditābhāvanāya",
  "anya-e0103n:1358_2": "vatthuṃ dassetvā idāni pāḷinayena dassetuṃ “piyapuggalaṃ vā”tiādi vuttaṃ. Tattha",
  "anya-e0103n:1358_3": "sukhitanti sañjātasukhaṃ, sukhappattanti attho. Sajjitanti sukhānubhavane sannaddhaṃ",
  "anya-e0103n:1358_4": "paṭiyattasukhasādhanaṃ. Aho sādhūti tassa sattassa sampattiyaṃ sampajaññapubbapamodanākāradassanaṃ.",
  "anya-e0103n:1358_5": "Puna aho suṭṭhūti tassa pamodanassa bahulīkāradassanaṃ. Piyaṃ manāpanti ettha manāpa-ggahaṇena",
  "anya-e0103n:1358_6": "pāḷiyampi atippiyasahāyako adhippetoti eke.",
  "anya-e0103n:1359_0": "Atīteti tasmiṃyeva attabhāve atīte. Anāgateti etthāpi eseva nayo. Na hi bhavantaragate",
  "anya-e0103n:1359_1": "brahmavihārabhāvanā ruhati. Yadi evaṃ, atītānāgate kathanti? Nāyaṃ doso. “So evāyaṃ",
  "anya-e0103n:1359_2": "datto tisso”ti addhāpaccuppannatāya vijjamānabhāvena gahetabbato. Kathaṃ panassa",
  "anya-e0103n:1359_3": "anāgate sampatti ārammaṇaṃ hotīti? Ādesādito, paccuppannāya vā payogasampattiyā anumānato",
  "anya-e0103n:1359_4": "laddhāya gahetabbato.",
  "anya-e0103n:1360_0": "Piyapuggaleti soṇḍasahāyasaññite atippiyapuggale, piyapuggale ca. Duvidhopi cesa",
  "anya-e0103n:1360_1": "idha piyabhāvasāmaññato “piyapuggalo”ti vutto. Anukkamenāti atippiyapuggalo piyapuggalo",
  "anya-e0103n:1360_2": "majjhatto verīti catūsu koṭṭhāsesu ekekasmiṃ kammaṭṭhānaṃ paguṇaṃ, muduṃ, kammaniyañca",
  "anya-e0103n:1360_3": "katvā sesesu upasaṃharaṇānukkamena. Kiñcāpi catūsu janesu samacittatāva sīmāsambhedo",
  "anya-e0103n:1360_4": "sīmā sambhijjati etāyāti katvā. Bhāvanāya pana tathā bahuso pavattamānāya purimasiddhaṃ",
  "anya-e0103n:1360_5": "hetuṃ, itaraṃ phalañca katvā vuttaṃ “samacittatāya sīmāsambhedaṃ katvā”ti. Yathāvuttasīmābhāvo",
  "anya-e0103n:1360_6": "vā sīmāsambhedoti vuttaṃ “samacittatāya sīmāsambhedaṃ katvā”ti. Sesamettha yaṃ vattabbaṃ,",
  "anya-e0103n:1360_7": "taṃ heṭṭhā vuttanayameva.",
  "anya-e0103n:1361": "Upekkhābhāvanāvaṇṇanā",
  "anya-e0103n:1362_0": "261. Upekkhābhāvananti upekkhābrahmavihārabhāvanaṃ. Yasmā purimabrahmavihārattayanissando",
  "anya-e0103n:1362_1": "catutthabrahmavihāro, tasmā vuttaṃ “mettādīsu paṭiladdhatikacatukkajjhānenā”ti. Paguṇatatiyajjhānāti",
  "anya-e0103n:1362_2": "subhāvitaṃ vasībhāvaṃ pāpitaṃ paguṇaṃ, tathārūpā tatiyabrahmavihārajjhānato. Appaguṇaṃ",
  "anya-e0103n:1362_3": "hi uparijhānassa padaṭṭhānaṃ na hoti. Catukkanayavasena cettha tatiyaggahaṇaṃ. Sukhitā",
  "anya-e0103n:1362_4": "hontūtiādivasenāti ādi-saddena “niddukkhā hontū”ti evamādīnaṃ saṅgaho daṭṭhabbo.",
  "anya-e0103n:1362_5": "Sattakelāyanaṃ sattesu mamāyanaṃ mamattakaraṇaṃ, tathā manasikārena yogo sattakelāyanamanasikārayuttattaṃ,",
  "anya-e0103n:1362_6": "tasmā. Mettādīnaṃ rāgagehassitadomanassasomanassānaṃ āsannavuttitāya yathārahaṃ paṭighānunayasamīpacāritā",
  "anya-e0103n:1362_7": "veditabbā. Atha vā “sukhitā hontu, dukkhato muccantu modantū”ti hitesitabhāvappattiyā",
  "anya-e0103n:1362_8": "tissannampi anunayassa āsannacāritā. Sati ca tabbipariyāye lohitappakope pubbo viya",
  "anya-e0103n:1362_9": "laddhokāsamevettha paṭighanti avisesena tāsaṃ paṭighānunayasamīpacāritā daṭṭhabbā.",
  "anya-e0103n:1363_0": "“Somanassayogena oḷārikattā”ti idaṃ tatiyajjhānassa vasena vuttaṃ, tato vuṭṭhitassa",
  "anya-e0103n:1363_1": "idamādīnavadassananti. Mettādivasena pana oḷārikabhāve vuccamāne vitakkavicārapītiyogeneva",
  "anya-e0103n:1363_2": "oḷārikatā vattabbā siyā, tāhipi tāsaṃ samāyogasambhavato, upekkhāya ca tadabhāvato.",
  "anya-e0103n:1363_3": "Na vā vattabbā tatiyajjhānikānaṃyeva mettādīnaṃ idhādhippetattā, taṃtaṃjhānasamatikkameneva",
  "anya-e0103n:1363_4": "ca taṃtaṃjhānikā mettādayopi samatikkantā eva nāma honti, jhānasāmaññena viya mettādisāmaññena",
  "anya-e0103n:1363_5": "vohāramattaṃ. Purimāsūti mettākaruṇāmuditāsu. Santabhāvatoti yathāvuttasattakelāyanādianupasantabhāvābhāvato",
  "anya-e0103n:1363_6": "upekkhāya santabhāvato. “Santabhāvato”ti ca idaṃ nidassanamattaṃ daṭṭhabbaṃ. Sukhumatā",
  "anya-e0103n:1363_7": "paṇītatā vidūrakilesatā vipulaphalatāti evamādayopi upekkhāya ānisaṃsā daṭṭhabbā.",
  "anya-e0103n:1363_8": "Pakatimajjhattoti kiñci kāraṇaṃ anapekkhitvā pakatiyā sabhāveneva imassa bhikkhuno",
  "anya-e0103n:1363_9": "udāsinapakkhe ṭhito. Ajjhupekkhitvāti attanā katakammavaseneva ayamāyasmā āgato gacchati",
  "anya-e0103n:1363_10": "ca, tvampi attanā katakammavaseneva āgato gacchasi ca, na tassa tava payogena kiñci",
  "anya-e0103n:1363_11": "sukhaṃ vā upanetuṃ, dukkhaṃ vā apanetuṃ labbhā, kevalaṃ panetaṃ cittassa anujukammaṃ,",
  "anya-e0103n:1363_12": "yadidaṃ mettāyanādinā sattesu kelāyanaṃ. Buddhādīhi ariyehi gatamaggo cesa apaṇṇakapaṭipadābhūto,",
  "anya-e0103n:1363_13": "yadidaṃ sabbasattesu majjhattatāti evaṃ paṭipakkhajigucchāmukhena majjhattatāya samupajātagāravabahumānādaro",
  "anya-e0103n:1363_14": "taṃ puggalaṃ punappunaṃ ajjhupekkhati, tattha ca savisesaṃ upekkhaṃ paccupaṭṭhapeti,",
  "anya-e0103n:1363_15": "tassa tathā paṭipajjato pakatiyāpi udāsinattā sātisayaṃ tattha majjhattatā saṇṭhāti.",
  "anya-e0103n:1363_16": "Bhāvanābalena nīvaraṇāni vikkhambhitāneva honti, kilesā sannisinnā eva honti, so",
  "anya-e0103n:1363_17": "taṃ upekkhaṃ piyapuggalādīsu upasaṃharati. Tenāha “upekkhā uppādetabbā. Tato piyapuggalādīsū”ti.",
  "anya-e0103n:1363_18": "Ekaṃ puggalanti ettha aññattho eka-saddo “ittheke abhivadantī”tiādīsu viya. Ekavacaneneva",
  "anya-e0103n:1363_19": "cettha saṅkhyāviseso siddho, tasmā aññaṃ ekaṃ puggalanti ayamettha attho. Tena attānaṃ",
  "anya-e0103n:1363_20": "nivatteti. “Neva manāpa”nti iminā piyapuggalaṃ, atippiyasahāyakañca nivatteti, attānampi",
  "anya-e0103n:1363_21": "vā attani amanāpatāya abhāvato. “Na amanāpa”nti iminā appiyaṃ, veripuggalañca, pārisesato",
  "anya-e0103n:1363_22": "majjhattapuggalassa gahaṇaṃ āpannaṃ. Iti “ekaṃ puggalaṃ neva manāpaṃ nāmanāpa”nti",
  "anya-e0103n:1363_23": "iminā attano, piyādīnañca paṭikkhepamukhena udāsinapuggalaṃ dasseti.",
  "anya-e0103n:1364_0": "Vuttanayenāti “yvāssa pakatimajjhatto”tiādinā anantaraṃ vuttena nayena. Attasinehassa",
  "anya-e0103n:1364_1": "balavabhāvato veritopi attani majjhattatāya durūpasaṃhārattā “imesu ca attani cā”ti",
  "anya-e0103n:1364_2": "attā pacchā vutto. Pathavīkasiṇe vuttanayenevāti “ayaṃ samāpatti āsannapītipaccatthikā”tiādinā",
  "anya-e0103n:1364_3": "pathavīkasiṇe vuttanayena. Yaṃ hi heṭṭhā “paguṇatatiyajjhānā vuṭṭhāyā”tiādi vuttaṃ,",
  "anya-e0103n:1364_4": "taṃ heṭṭhā tīsu brahmavihāresu, catutthabrahmavihāre ca ādīnavānisaṃsadassanavasena",
  "anya-e0103n:1364_5": "vuttaṃ. Idaṃ pana tatiyajjhāne ādīnavaṃ, catutthajjhāne ca ānisaṃsaṃ disvā catutthādhigamāya",
  "anya-e0103n:1364_6": "yogaṃ karontassa catutthajjhānassa uppajjanākāradassanaṃ. Tasmā tattha vuttaṃ “pathavīsaddaṃ",
  "anya-e0103n:1364_7": "apanetvā tadeva nimittaṃ ārammaṇaṃ katvā manodvārāvajjanaṃ uppajjatī”tiādinā yojetabbaṃ.",
  "anya-e0103n:1365_0": "Pathavīkasiṇādīsūti ādi-saddena sesakasiṇāni, assāsapassāsanimittañca saṅgaṇhāti.",
  "anya-e0103n:1365_1": "Kāmaṃ kasiṇānāpānesu uppannassāpi tatiyajjhānassa upekkhābrahmavihārena rūpāvacarajjhānāditāya",
  "anya-e0103n:1365_2": "attheva sabhāgatā, taṃ pana akāraṇaṃ ārammaṇassa visadisatāyāti āha “ārammaṇavisabhāgatāyā”ti.",
  "anya-e0103n:1365_3": "Nanu ca aññathāva kasiṇādibhāvanā, aññathā brahmavihārabhāvanāti bhāvanāvasenāpi",
  "anya-e0103n:1365_4": "yathāvuttajjhānānaṃ attheva visadisatāti? Saccametaṃ, bhāvanāvasena pana visadisatā",
  "anya-e0103n:1365_5": "anuppattiyā na ekantikaṃ kāraṇaṃ. Tathā hi aññathāva mettādibhāvanā, aññathā upekkhābhāvanā.",
  "anya-e0103n:1365_6": "Tathāpi sattesu yathāpavattitaṃ hitesitādiākāraṃ byatirekamukhena āmasantī, tato",
  "anya-e0103n:1365_7": "vinivattamānarūpena ajjhupekkhanākārena brahmavihārupekkhā pavattati. Tathā hi vakkhati",
  "anya-e0103n:1365_8": "“kammassakā sattā, te kassa ruciyā sukhitā vā bhavissantī”tiādi. Ārammaṇasabhāgatāpi",
  "anya-e0103n:1365_9": "cettha atthīti mettādivasena paṭiladdhatatiyajjhānassa ijjhati upekkhābrahmavihāro.",
  "anya-e0103n:1365_10": "Tena vuttaṃ “mettādīsū”tiādi. Tattha mettādīsūti mettādīsu nipphādetabbesu, mettādivasenāti",
  "anya-e0103n:1365_11": "attho. Sesaṃ heṭṭhā vuttanayameva.",
  "anya-e0103n:1366": "Pakiṇṇakakathāvaṇṇanā",
  "anya-e0103n:1367": "262. Brahmuttamenāti ettha sammutibrahmāno upapattibrahmāno visuddhibrahmānoti tividhā brahmāno.",
  "anya-e0103n:1368": "“Sampannaṃ sālikedāraṃ, suvā bhuñjanti kosiya;",
  "anya-e0103n:1369": "Paṭivedemi te brahme, na ne vāretumussahe. ;",
  "anya-e0103n:1370": "Paribbaja mahābrahme, pacantaññepi pāṇino”ti. –",
  "anya-e0103n:1371": "Ca evamādīsu hi brahmasaddena sammutibrahmāno vuttā.",
  "anya-e0103n:1372": "“Apārutā tesaṃ amatassa dvārā,",
  "anya-e0103n:1373": "Ye sotavanto pamuñcantu saddhaṃ;",
  "anya-e0103n:1374": "Vihiṃsasaññī paguṇaṃ na bhāsiṃ,",
  "anya-e0103n:1375": "Dhammaṃ paṇītaṃ manujesu brahme”.",
  "anya-e0103n:1376_0": "“Atha kho brahmā sahampatī”ti ca evamādīsu brahmasaddena upapattibrahmāno vuttā.",
  "anya-e0103n:1376_1": "“Brahmacakkaṃ pavattetī”tiādi vacanato “brahma”nti ariyadhammo vuccati, tato nibbattattā",
  "anya-e0103n:1376_2": "avisesena sabbepi ariyā visuddhibrahmāno nāma paramatthabrahmatāya. Visesato pana",
  "anya-e0103n:1376_3": "“brahmāti, bhikkhave, tathāgatassetaṃ adhivacana”nti vacanato sammāsambuddho uttamabrahmā",
  "anya-e0103n:1376_4": "nāma sadevake loke brahmabhūtehi guṇehi ukkaṃsapāramippattito. Iti brahmānaṃ uttamo,",
  "anya-e0103n:1376_5": "brahmā ca so uttamo cāti vā brahmuttamo, bhagavā. Tena kathite “so mettāsahagatena",
  "anya-e0103n:1376_6": "cetasā”tiādinā tattha tattha veneyyānaṃ desite. Itīti evaṃ yathāvuttena bhāvanākkamena",
  "anya-e0103n:1376_7": "ceva atthavaṇṇanākkamena ca viditvā jānitvā. Pakiṇṇakakathāpi viññeyyāti pubbe viya",
  "anya-e0103n:1376_8": "asādhāraṇaṃ taṃtaṃbrahmavihārapaṭiniyatameva atthaṃ aggahetvā sādhāraṇabhāvato tattha",
  "anya-e0103n:1376_9": "tattha pakiṇṇakaṃ visaṭaṃ atthaṃ gahetvā pavattitā pakiṇṇakakathāpi vijānitabbā.",
  "anya-e0103n:1377_0": "Mejjatīti dhammato aññassa kattunivattanatthaṃ dhammameva kattāraṃ katvā niddisati.",
  "anya-e0103n:1377_1": "Siniyhatīti ettha sattesu byāpajjanavasena lūkhabhāvassa paṭipakkhabhūtaṃ ñāṇapubbaṅgamaṃ",
  "anya-e0103n:1377_2": "hitākārapavattivasena sinehanaṃ daṭṭhabbaṃ, na taṇhāyanavasena. Taṃ hi mohapubbaṅgamaṃ",
  "anya-e0103n:1377_3": "lubbhanasabhāvaṃ, idaṃ pana adussanasabhāvaṃ alobhasampayuttaṃ. Nanu ca taṇhāsinehopi",
  "anya-e0103n:1377_4": "byāpādavirodhī tena sahānavaṭṭhānato. Yadipi tena saha ekasmiṃ citte nappavattati,",
  "anya-e0103n:1377_5": "virodhī pana na hoti appahāyakato. Mejjatīti mitto, hitajjhāsayo khandhappabandho,",
  "anya-e0103n:1377_6": "tappariyāpannatāya mitte bhavā, mitte vā ārammaṇabhūte piye puggale bhavā, mittassa",
  "anya-e0103n:1377_7": "esā pavatti mejjanavasena vāti veditabbā.",
  "anya-e0103n:1378_0": "Karotīti karuṇā, kiṃ karoti, kesaṃ, kiṃ nimittanti āha “paradukkhe sati sādhūnaṃ",
  "anya-e0103n:1378_1": "hadayakampana”nti. Kampananti ca paresaṃ dukkhaṃ disvā tassa apanetukāmassa asahanākārena",
  "anya-e0103n:1378_2": "cittassa aññathattaṃ. Tayidaṃ sappurisānaṃyeva hotīti āha “sādhūna”nti. Sappurisā",
  "anya-e0103n:1378_3": "hi saparahitasādhanena “sādhū”ti vuccanti. Vināsetīti adassanaṃ gameti, apanetīti",
  "anya-e0103n:1378_4": "attho. Tenettha hiṃsanaṃ apanayananti dasseti. Paradukkhāpanayanākārappavattilakkhaṇā",
  "anya-e0103n:1378_5": "hi karuṇā. Pharaṇavasenāti phusanavasena, ārammaṇakaraṇavasenāti attho. Ārammaṇakaraṇañcettha",
  "anya-e0103n:1378_6": "dukkhitesu dukkhāpanayanākārenevāti daṭṭhabbaṃ.",
  "anya-e0103n:1379_0": "Modanti tāyāti modanakiriyāya muditāya karaṇabhāvaniddeso, svāyaṃ upacārasiddho,",
  "anya-e0103n:1379_1": "muditāvinimutto natthi tattha koci kattāti tameva kattubhāvena niddisati “sayaṃ vā",
  "anya-e0103n:1379_2": "modatī”ti, ayampi upacāraniddesova. Dhammānaṃ avasavattanatoti vasavattibhāvanivāraṇatthaṃ",
  "anya-e0103n:1379_3": "“modanamattameva vā tanti muditā”ti āha.",
  "anya-e0103n:1380": "Piyādīsu pakkhapātupacchedanamukhena udāsinabhāvasaṅkhātā upapattito ikkhā upekkhā. Tenāha “averā hontū”tiādi. Tattha upekkhatīti kattuniddese kāraṇaṃ heṭṭhā vuttameva.",
  "anya-e0103n:1381_0": "263. Hito nāma atthacaro, tasmā hitākārappavattilakkhaṇāti sattānaṃ hitacaraṇākārena",
  "anya-e0103n:1381_1": "pavattilakkhaṇā, hitākārassa vā pavattanalakkhaṇā. Hitūpasaṃhārarasāti sattesu hitassa",
  "anya-e0103n:1381_2": "upanayanakiccā, upanayanasampattikā vā. “Anatthaṃ me acarī”tiādinā pavattanakassa",
  "anya-e0103n:1381_3": "āghātassa vinayanākārena paccupatiṭṭhati, ñāṇassa gocarabhāvaṃ gacchati, yattha vā",
  "anya-e0103n:1381_4": "sayaṃ uppajjati, tattha āghātavinayanaṃ paccupaṭṭhapetīti āghātavinayapaccupaṭṭhānā.",
  "anya-e0103n:1381_5": "Amanāpānampi sattānaṃ paṭikkūle appaṭikkūlasaññitārūpena, pageva manāpānaṃ yaṃ manāpabhāvadassanaṃ,",
  "anya-e0103n:1381_6": "tathāpavatto yonisomanasikāro, taṃ padaṭṭhānaṃ etissāti manāpabhāvadassanapadaṭṭhānā.",
  "anya-e0103n:1381_7": "Byāpādūpasamoti byāpādassa vikkhambhanavasena vūpasamo. Sampattīti sampajjanaṃ sammadeva",
  "anya-e0103n:1381_8": "nibbatti. Sinehasambhavoti taṇhāsinehassa uppatti. Vipattīti vināso. Mettāmukhena hi rāgo vañceti.",
  "anya-e0103n:1382_0": "Karuṇādīnaṃ lakkhaṇādīsu iminā nayena attho veditabbo. Visesamattameva vaṇṇayissāma.",
  "anya-e0103n:1382_1": "Sattānaṃ pavattadukkhassa apanayanākāro. Apanayanaṃ pana hotu vā mā vā, yo dukkhāpanayanākāro,",
  "anya-e0103n:1382_2": "tathāpavattilakkhaṇā dukkhāpanayanākārappavattilakkhaṇā. Apanetukāmatāya paresaṃ",
  "anya-e0103n:1382_3": "dukkhassa asahanaṃ anadhivāsanaṃ paradukkhāsahanaṃ. Na vihiṃsā avihiṃsā, sattānaṃ",
  "anya-e0103n:1382_4": "aviheṭhanaṃ. Taṃ paccupaṭṭhapeti, vihiṃsāya vā paṭipakkhabhāvena paccupatiṭṭhatīti",
  "anya-e0103n:1382_5": "avihiṃsāpaccupaṭṭhānā. Vihiṃsūpasamoti ettha vihiṃsanti etāya satte, vihiṃsanaṃ vā",
  "anya-e0103n:1382_6": "nesaṃ tanti vihiṃsā, sattānaṃ viheṭhanākārena pavatto karuṇāya paṭipakkhabhūto paṭighacittuppādo.",
  "anya-e0103n:1382_7": "Karuṇāmukhena soko vañcetīti āha “sokasambhavo vipattī”ti.",
  "anya-e0103n:1383_0": "Pamodanalakkhaṇāti parasampattiyā pamodanalakkhaṇā. Anissāyanarasāti issāyanassa",
  "anya-e0103n:1383_1": "usūyanassa paṭipakkhabhāvakiccā. Sattānaṃ sampattiyā, pantasenāsanesu, adhikusaladhammesu",
  "anya-e0103n:1383_2": "ca asahanaṃ aramaṇaṃ aratiicceva saṅgahaṃ gacchati, tassā vihananākārena paccupatiṭṭhati,",
  "anya-e0103n:1383_3": "tassa vā vighātaṃ vūpasamaṃ paccupaṭṭhapetīti arativighātapaccupaṭṭhānā.",
  "anya-e0103n:1384_0": "Pahāso gehasitapītivasena pahaṭṭhabhāvo uppilāvitattaṃ. Sattesu samabhāvadassanarasāti",
  "anya-e0103n:1384_1": "piyādibhedesu sabbasattesu udāsinavuttiyā samabhāvasseva dassanakiccā, upapattito",
  "anya-e0103n:1384_2": "ikkhaṇato samabhāveneva tesaṃ gahaṇakiccāti attho. Sattesu paṭikkūlāpaṭikkūlākārānaṃ",
  "anya-e0103n:1384_3": "aggahaṇato tattha paṭighānunayānaṃ vūpasamanākārena vuttiyā tesaṃ vūpasamaṃ vikkhambhanaṃ",
  "anya-e0103n:1384_4": "paccupaṭṭhapetīti paṭighānunayavūpasamapaccupaṭṭhānā. Evaṃ pavattakammassakatādassanapadaṭṭhānāti",
  "anya-e0103n:1384_5": "ettha “eva”nti iminā byatirekamukhena hitūpasaṃhāradukkhāpanayanasampattipamodanākārena",
  "anya-e0103n:1384_6": "paccāmasanto mettādīnaṃ tissannaṃ pavattiākārapaṭisedhanamukhena pavattaṃ kammassakatāñāṇaṃ",
  "anya-e0103n:1384_7": "upekkhābrahmavihārassa āsannakāraṇaṃ, na yaṃ kiñcīti dasseti.",
  "anya-e0103n:1385_0": "264. Vipassanāsukhañceva bhavasampatti cāti ettha diṭṭhadhammasukhavihāro cāti vattabbaṃ.",
  "anya-e0103n:1385_1": "Tampi hi nesaṃ sādhāraṇapayojanaṃ. Tathā “sukhaṃ supatī”tiādayo ekādasānisaṃsā. Te",
  "anya-e0103n:1385_2": "pana heṭṭhā vuttā evāti idha na gahitā.",
  "anya-e0103n:1386_0": "Nissarati apagacchati etenāti nissaraṇaṃ, pahāyakaṃ. Kāmañcetehi pañcapi nīvaraṇāni,",
  "anya-e0103n:1386_1": "tadekaṭṭhā ca pāpadhammā vikkhambhanavasena pahīyanti, ujuvipaccanīkadassanavasena",
  "anya-e0103n:1386_2": "pana byāpādādayo pāḷiyaṃ vuttā. Evañca katvā rāganissaraṇatāvacanaṃ upekkhābrahmavihārassa",
  "anya-e0103n:1386_3": "suṭṭhu samatthitaṃ daṭṭhabbaṃ.",
  "anya-e0103n:1387_0": "265. Etthāti etesu brahmavihāresu. Mettā sattesu yathārahaṃ dānapiyavacanādisīlasutādiguṇagahaṇavasena",
  "anya-e0103n:1387_1": "pavattati. Tena vuttaṃ “sattānaṃ manāpabhāvadassanapadaṭṭhānā”ti. Rāgopi tattha yathā",
  "anya-e0103n:1387_2": "tathā guṇaggahaṇamukheneva pavattati manāpasaññāpalobhatoti āha “guṇadassanasabhāgatāyā”ti.",
  "anya-e0103n:1387_3": "Tasmā mittamukhasapatto viya tulyākārena dūsanato rāgo mettāya āsannapaccatthiko,",
  "anya-e0103n:1387_4": "so lahuṃ otāraṃ labhati satisammosamattenāpi mettaṃ apanīya tassā vatthusmiṃ uppajjanārahattā.",
  "anya-e0103n:1387_5": "Tatoti rāgato, rāgassa vā otāralābhato. Sabhāgavisabhāgatāyāti sabhāgassa, sabhāgena",
  "anya-e0103n:1387_6": "vā visabhāgatāya. Sattesu hi manāpākāragāhino mettāsabhāgassa tabbiparītasabhāvo",
  "anya-e0103n:1387_7": "byāpādo tena visabhāgo. Tasmā so otāraṃ labhamāno cireneva labheyyāti purisassa dūre",
  "anya-e0103n:1387_8": "ṭhitasapatto viya mettāya dūrapaccatthiko. Tatoti byāpādato. Nibbhayenāti anussaṅkanaparisaṅkanena,",
  "anya-e0103n:1387_9": "laddhapatiṭṭhāya mettāya byāpādena duppadhaṃsiyattāti adhippāyo. Tenāha “mettāyissatī”tiādi.",
  "anya-e0103n:1388_0": "Iṭṭhānanti piyānaṃ. Kantānanti kamanīyānaṃ. Manāpānanti manavaḍḍhanakānaṃ. Tato eva",
  "anya-e0103n:1388_1": "mano ramentīti manoramānaṃ. Lokāmisapaṭisaṃyuttānanti taṇhāsannissitānaṃ. Appaṭilābhato",
  "anya-e0103n:1388_2": "samanupassatoti appaṭilābhena ahamime na labhāmīti paritassato. Atītanti atikkantaṃ.",
  "anya-e0103n:1388_3": "Niruddhanti nirodhappattaṃ. Vipariṇatanti sabhāvavigamena vigataṃ. Samanussaratoti",
  "anya-e0103n:1388_4": "anutthunanavasena cintayato. Gehasitanti kāmaguṇanissitaṃ. “Ādinā”ti iminā “sotaviññeyyānaṃ",
  "anya-e0103n:1388_5": "saddāna”nti evamādiṃ saṅgaṇhāti. Vipattidassanasabhāgatāyāti yesu sattesu bhogādivipattidassanamukhena",
  "anya-e0103n:1388_6": "karuṇā pavattati, tesu tannimittameva ayoniso ābhoge sati yathāvuttadomanassamukhena",
  "anya-e0103n:1388_7": "soko uppajjeyya, so karuṇāya āsannapaccatthiko. Soko hi idha domanassasīsena vutto.",
  "anya-e0103n:1388_8": "Sabhāgavisabhāgatāyāti ettha sattesu dukkhāpanayanakāmatākārassa karuṇāsabhāgassa",
  "anya-e0103n:1388_9": "tesu dukkhūpanayanākāro vihesāsabhāvo visabhāgoti tāya sabhāgavisabhāgatāya sā otāraṃ",
  "anya-e0103n:1388_10": "labhamānā cireneva labheyyāti purisassa dūre ṭhitasapatto viya karuṇāya dūrapaccatthikā vuttā.",
  "anya-e0103n:1389_0": "Sampattidassanasabhāgatāyāti yesu sattesu bhogādisampattidassanamukhena muditā pavattati,",
  "anya-e0103n:1389_1": "tesu tannimittameva ayoniso ābhoge sati “cakkhuviññeyyānaṃ rūpāna”ntiādinā vuttasomanassamukhena",
  "anya-e0103n:1389_2": "pahāso uppajjeyya, so ca muditāya āsannapaccatthiko. Pahāso hi idha somanassasīsena",
  "anya-e0103n:1389_3": "vutto. Sabhāgavisabhāgatāyāti bhogādisampattīhi muditesu sattesu pamodanākārassa",
  "anya-e0103n:1389_4": "muditāsabhāgassa tattha anabhiramanākārā arati visabhāgāti tāya sabhāgavisabhāgatāya",
  "anya-e0103n:1389_5": "sā otāraṃ labhamānā cireneva labheyyāti purisassa dūre ṭhitasapatto viya muditāya",
  "anya-e0103n:1389_6": "dūrapaccatthikā vuttā. Pamudito cātiādi muditāya siddhāya ayampi arati na hotīti",
  "anya-e0103n:1389_7": "laddhabbaguṇadassanavasena vuttaṃ, na idhādhippetaaratiniggahadassanavasena. Kāyacittavivekapaṭipakkhāya",
  "anya-e0103n:1389_8": "vā aratiyā vikkhambhitāya muditāya paṭipakkhā arati suvikkhambhaneyyā hotīti dassanatthaṃ",
  "anya-e0103n:1389_9": "ekadesena arati dassitāti daṭṭhabbaṃ. Adhikusaladhammesūti samathavipassanādhammesu.",
  "anya-e0103n:1390_0": "Bālakaradhammayogato bālassa. Attahitaparahitabyāmūḷhatāya mūḷhassa. Puthūnaṃ kilesādīnaṃ",
  "anya-e0103n:1390_1": "jananādīhi kāraṇehi puthujjanassa. Kilesodhīnaṃ maggodhīhi ajitattā anodhijinassa,",
  "anya-e0103n:1390_2": "odhijinā vā sekkhā odhisova kilesānaṃ jitattā. Tena imassa odhijitabhāvaṃ paṭikkhipati.",
  "anya-e0103n:1390_3": "Sattamabhavādito uddhaṃ pavattanavipākassa ajitattā avipākajinassa, vipākajinā vā",
  "anya-e0103n:1390_4": "arahanto appaṭisandhikattā. Tenassa asekkhattaṃ paṭikkhipati. Anekādīnave sabbesampi",
  "anya-e0103n:1390_5": "pāpadhammānaṃ mūlabhūte sammohe ādīnavānaṃ adassanasīlatāya anādīnavadassāvino. Āgamādhigamābhāvā",
  "anya-e0103n:1390_6": "assutavato. Ediso ekaṃsena andhaputhujjano nāma hotīti tassa andhaputhujjanabhāvadassanatthaṃ",
  "anya-e0103n:1390_7": "punapi “puthujjanassā”ti vuttaṃ. Evarūpāti vuttākārena sammohapubbikā. Rūpaṃ sā nātivattatīti",
  "anya-e0103n:1390_8": "rūpānaṃ samatikkamanāya kāraṇaṃ na hoti, rūpārammaṇe kilese nātivattatīti adhippāyo.",
  "anya-e0103n:1390_9": "Somanassadomanassarahitaṃ aññāṇameva aññāṇupekkhā. Dosaguṇāvicāraṇavasena sabhāgattāti",
  "anya-e0103n:1390_10": "yathā brahmavihārupekkhā mettādayo viya sattesu hitūpasaṃhārādivasena guṇadose avicārentī",
  "anya-e0103n:1390_11": "kevalaṃ ajjhupekkhanavaseneva pavattati, evaṃ aññāṇupekkhā sattesu vijjamānampi guṇadosaṃ",
  "anya-e0103n:1390_12": "acintentī kevalaṃ ajjhupekkhanavaseneva pavattatīti dosaguṇāvicāraṇavasena sabhāgā.",
  "anya-e0103n:1390_13": "Tasmā sā lahuṃ otāraṃ labhatīti brahmavihārupekkhāya āsannapaccatthikā vuttā. Sabhāgavisabhāgatāyāti",
  "anya-e0103n:1390_14": "iṭṭhāniṭṭhesu majjhattākārassa upekkhāsabhāgassa tattha anurodhavirodhapavattiākārā",
  "anya-e0103n:1390_15": "rāgapaṭighā visabhāgāti tāya sabhāgavisabhāgatāya te otāraṃ labhamānā cireneva labheyyunti",
  "anya-e0103n:1390_16": "purisassa dūre ṭhitasapatto viya upekkhābrahmavihārassa dūrapaccatthikā vuttā.",
  "anya-e0103n:1391_0": "266. Kattukāmatā chando ādi “chandamūlakā kusalā dhammā”ti vacanato, atha vā sattesu",
  "anya-e0103n:1391_1": "hitesitādukkhāpanayanakāmatādinā anavajjābhipatthanāvasena pavattanato “kattukāmatā",
  "anya-e0103n:1391_2": "chando ādī”ti vuttaṃ. Upekkhābrahmavihāropi hi sattesu anirākatahitacchandoyeva “tattha",
  "anya-e0103n:1391_3": "abyāvaṭatā apaṇṇakapaṭipadā”ti ajjhupekkhanākārena pavattati mātā viya sakiccapasute",
  "anya-e0103n:1391_4": "putte. Nīvaraṇādīti ādi-saddena tadekaṭṭhakilesānaṃ saṅgaho daṭṭhabbo. Katthaci sattaggahaṇampi",
  "anya-e0103n:1391_5": "saṅkhāraggahaṇameva hoti puggalādhiṭṭhānāya desanāya yathā “sabbe sattā āhāraṭṭhitikā”ti,",
  "anya-e0103n:1391_6": "na evamidhāti āha “paññattidhammavasena eko vā satto aneke vā sattā ārammaṇa”nti.",
  "anya-e0103n:1391_7": "Paññattidhammavasenāti paññattisaṅkhātadhammavasena. Kāmañcettha “sukhitā hontū”tiādinā",
  "anya-e0103n:1391_8": "bhāvanāyaṃ sukhādiggahaṇampi labbhati. Taṃ pana “sabbe saṅkhārā aniccā”ti vipassanāya",
  "anya-e0103n:1391_9": "aniccalakkhaṇagahaṇaṃ viya appadhānabhūtaṃ, sattapaññatti eva padhānabhāvena gayhatīti",
  "anya-e0103n:1391_10": "daṭṭhabbaṃ. Upacāre vā patte ārammaṇavaḍḍhanaṃ tatthāpi sīmāsambhedasiddhitoti adhippāyo.",
  "anya-e0103n:1392_0": "Ekamāvāsaṃ paricchinditvāti ettha “satte mettāya pharissāmī”ti evaṃ ñāṇena paricchedaṃ",
  "anya-e0103n:1392_1": "katvā ekā racchā paricchinditabbāti yojanā. Racchāgahaṇena racchāvāsino sattā gahitā",
  "anya-e0103n:1392_2": "yathā ekaṃ disanti. Evaṃ sabbattha.",
  "anya-e0103n:1393_0": "267. Kasiṇānaṃ nissandoti kasiṇajjhānānaṃ nissandaphalasadisā āruppā arūpajjhānāni,",
  "anya-e0103n:1393_1": "kasiṇajjhānānaṃ pāripūriyāva sijjhanato. Tehi vinā asijjhanatoti keci. Samādhinissandoti",
  "anya-e0103n:1393_2": "rūpajjhānasamādhīnaṃ, heṭṭhimānaṃ tiṇṇaṃ arūpajjhānasamādhīnañca nissando paṭipāṭiyā",
  "anya-e0103n:1393_3": "te adhigantvāva paṭilabhitabbato. Vipassanānissando vipassanānubhāvena laddhabbato,",
  "anya-e0103n:1393_4": "vipassanāvaseneva ca samāpajjitabbato. Samathavipassanānissando nirodhasamāpatti.",
  "anya-e0103n:1393_5": "Yathāha “dvīhi balehi samannāgatattā”tiādi. “Purimabrahmavihārattayanissando”ti iminā",
  "anya-e0103n:1393_6": "mettādivasena tīṇi jhānāni adhigantvā ṭhitasseva upekkhābrahmavihāro, na itarassāti",
  "anya-e0103n:1393_7": "dasseti. Tamevatthaṃ upamāya pākaṭataraṃ katvā dassetuṃ “yathā hī”tiādi vuttaṃ. Yaṃ",
  "anya-e0103n:1393_8": "panettha vattabbaṃ, taṃ heṭṭhā vuttameva.",
  "anya-e0103n:1394_0": "268. Siyāti vuccamānākārena siyā kassaci parivitakko. Etthāti etesu mettādīsu brahmavihāratā",
  "anya-e0103n:1394_1": "veditabbā, itarakammaṭṭhānāni attahitapaṭipattimattāni. Imāni pana “sabbe sattā sukhitā",
  "anya-e0103n:1394_2": "hontū”tiādinā parahitapaṭipattibhūtāni. Tasmā sattesu sammā paṭipattibhāvena seṭṭhā",
  "anya-e0103n:1394_3": "ete vihārā. Brahmānoti upapattibrahmāno. Te hi idha jhānabhāvanāya vinīvaraṇacittā",
  "anya-e0103n:1394_4": "hutvā brahmaloke uppannā tattha yāvatāyukaṃ vinīvaraṇacittāva honti. Tasmā “niddosacittā",
  "anya-e0103n:1394_5": "viharantī”ti vadanti. Brahmānoti vā sakalabuddhaguṇahetubhūtānaṃ dānapāramitādīnaṃ",
  "anya-e0103n:1394_6": "buddhakaradhammānaṃ paripūraṇavasena brūhitaguṇā mahāsattā bodhisattā. Te hi sabbasattānaṃ",
  "anya-e0103n:1394_7": "hitesanena, ahitāpanayanena, sampattipamodanena, sabbattha vivajjitāgatigamanamajjhattabhāvādhiṭṭhānena",
  "anya-e0103n:1394_8": "ca niddosacittā viharanti. Evanti yathā te upapattibrahmāno, mahābodhisattabrahmāno",
  "anya-e0103n:1394_9": "vā, evaṃ etehi brahmavihārehi sampayuttā samaṅgībhūtā.",
  "anya-e0103n:1395_0": "269. Catassovātiādipañhassāti catassotiādikassa tividhassa pañhassa. Visuddhimaggādivasāti",
  "anya-e0103n:1395_1": "ettha byāpādasaṃkilesādito visujjhanupāyo visuddhimaggo. Ādi-saddena hitūpasaṃhārādimanasikāravisesā",
  "anya-e0103n:1395_2": "saṅgahitā. Āsaṃ mettādīnaṃ. Appamāṇeti pamāṇarahite. Yenāti yena kāraṇena. Tanti",
  "anya-e0103n:1395_3": "tasmā. Da-kāro padasandhikaro.",
  "anya-e0103n:1396_0": "Byāpādabahulassa visuddhimaggoti ānetvā sambandhitabbaṃ, ujuvipaccanīkabhāvatoti",
  "anya-e0103n:1396_1": "adhippāyo. Esa nayo sesesupi. Pakkhapātavasena anābhujanamanābhogo majjhattākāroti",
  "anya-e0103n:1396_2": "adhippāyo. Yvāyaṃ catubbidho sattesu manasikāro vutto, tameva upamāya dassetuṃ “yasmā",
  "anya-e0103n:1396_3": "ca yathā mātā”tiādi vuttaṃ. Tattha vuttassāpi hitūpasaṃhārādiatthassa upameyyabhāvaṃ",
  "anya-e0103n:1396_4": "upanetvā dassetuṃ atthupanayanattho “yasmā cā”ti ca-saddo. Pariyāyeti vāre, tasmiṃ",
  "anya-e0103n:1396_5": "tasmiṃ kiccavasena parivattanakkameti attho. Abyāvaṭāti anussukkā. Tathāti yathā",
  "anya-e0103n:1396_6": "mātā daharādīsu puttesu, tathā sabbasattesu mettādivasena mettāyanādivasikena bhavitabbanti",
  "anya-e0103n:1396_7": "yojanā. Tasmāti yasmā sabbepi saṃkilesadhammā yathārahaṃ dosamoharāgapakkhiyā, tehi",
  "anya-e0103n:1396_8": "ca visujjhanupāyo appamaññā, hitūpasaṃhārādivasena catubbidho ca sattesu manasikāro,",
  "anya-e0103n:1396_9": "tasmā visuddhimaggādivasā catassova appamaññā. Catassopi etā bhāvetukāmena na ekekanti",
  "anya-e0103n:1396_10": "adhippāyo. Sati hi sabbasaṅgahe kamena bhavitabbaṃ. Hitesitā mettāyananti āha “evaṃ",
  "anya-e0103n:1396_11": "patthitahitāna”nti. Sambhāvetvā vāti “imāya paṭipattiyā ayaṃ nirayādīsu nibbatteyyā”ti",
  "anya-e0103n:1396_12": "parikappetvā vā. Dukkhāpanayanākaārappavattivasena paṭipajjitabbanti sambandho. Tato",
  "anya-e0103n:1396_13": "paranti tato hitākārappavattiādito paraṃ. Kattabbābhāvatoti catutthassa pakārassa",
  "anya-e0103n:1396_14": "kattabbassa abhāvato. Ayaṃ kamoti ayaṃ imāsaṃ appamaññānaṃ yebhuyyena pavattanakkamoti",
  "anya-e0103n:1396_15": "katvā vuttaṃ, na “imināva kamena etāsaṃ pavatti, na aññathā”ti. Mettādīnaṃ hi tissannaṃ",
  "anya-e0103n:1396_16": "bhāvanānaṃ kamaniyamo natthi, yaṃ vā taṃ vā paṭhamaṃ bhāvetuṃ labbhā, desanākkamavasena vā evaṃ vuttaṃ.",
  "anya-e0103n:1397_0": "Ekasattassāpīti ekassāpi sattassa. Appaṭibhāganimittattā paricchedaggahaṇaṃ natthi,",
  "anya-e0103n:1397_1": "na ca sammutisaccavasena pavattaṃ sattaggahaṇaṃ paricchinnarūpādiggahaṇaṃ hotīti",
  "anya-e0103n:1397_2": "appanāppattiyā aparāmāsasattaggahaṇamuddhabhūtānaṃ mettādīnaṃ ekasattārammaṇānampi",
  "anya-e0103n:1397_3": "appamāṇagocaratā vuttā. Evaṃ pamāṇaṃ aggahetvāti yathā uddhumātakādīsu atirekuddhumātakādibhāvappatte",
  "anya-e0103n:1397_4": "padese nimittaṃ gayhati, evaṃ pamāṇaṃ aggahetvā. Sakalapharaṇavasenāti niravasesapharaṇavasena.",
  "anya-e0103n:1398_0": "270. Nissaraṇattāti ettha yaṃ yassa nissaraṇaṃ, taṃ tassa ujupaṭipakkhabhūtameva",
  "anya-e0103n:1398_1": "hoti. Yathā kāmānaṃ nekkhammaṃ, rūpānaṃ āruppā, saṅkhārānaṃ nibbānaṃ, evaṃ domanassasahitānaṃ",
  "anya-e0103n:1398_2": "byāpādavihiṃsāratīnaṃ nissaraṇabhūtā mettākaruṇāmuditā na somanassarahitā honti.",
  "anya-e0103n:1398_3": "Nissaraṇaggahaṇeneva ca pubbabhāgiyānaṃ tāsaṃ upekkhāsampayogopi anuññātoti daṭṭhabbaṃ",
  "anya-e0103n:1398_4": "anissaraṇabhāvato. Tathā hi aṭṭhavīsatiyā cittuppādesu karuṇāmuditānaṃ pavattiṃ ācariyā",
  "anya-e0103n:1398_5": "icchanti. Na hi brahmavihārupekkhā upekkhāvedanaṃ vinā vattati pārisuddhiupekkhā",
  "anya-e0103n:1398_6": "viya. Na hi kadāci pārisuddhiupekkhā vedanupekkhaṃ vinā vattatīti.",
  "anya-e0103n:1399_0": "271. Sātasahagatanti sukhasahagataṃ. Tasmāti yasmā “tato tvaṃ bhikkhū”tiādikāya desanāya",
  "anya-e0103n:1399_1": "catunnampi appamaññānaṃ savitakkādibhāvo viya upekkhāsahagatabhāvopi viññāyati, tasmā.",
  "anya-e0103n:1399_2": "Catassopi appamaññā catukkapañcakajjhānikāti codakassa adhippāyo. Evañhi satīti yadi",
  "anya-e0103n:1399_3": "mūlasamādhimhi vuttamatthaṃ anantaraṃ vuttatāya brahmavihāresu pakkhipati, evaṃ sante",
  "anya-e0103n:1399_4": "kāyānupassanādayopi catukkapañcakajjhānikā siyuṃ, na pana honti vipassanāvasena desitattāti",
  "anya-e0103n:1399_5": "adhippāyo, hontu kāyānupassanādayo ānāpānabhāvanāvasena catukkapañcakajjhānikāti",
  "anya-e0103n:1399_6": "vadeyyāti āsaṅkanto āha “vedanādīsū”tiādi. Byañjanacchāyāmattaṃ gahetvāti “mettā",
  "anya-e0103n:1399_7": "me cetovimutti bhāvitā bhavissatī”tiādīhi byañjanehi pakāsito eva cittasamādhi “ajjhattaṃ",
  "anya-e0103n:1399_8": "me cittaṃ ṭhitaṃ bhavissatī”tiādīhipi byañjanehi pakāsitoti byañjanato labbhamānasamādhicchāyāmattaṃ",
  "anya-e0103n:1399_9": "gahetvā ubhayattha labbhamānaṃ adhippāyaṃ aggahetvāti attho. Suttatthaṃ hi aññathā",
  "anya-e0103n:1399_10": "vadanto ayathāvāditāya satthāraṃ apavadanto nāma hoti. Tenāha “mā bhagavantaṃ abbhācikkhī”ti.",
  "anya-e0103n:1400_0": "272. “Tayimaṃ dosaṃ pariharitukāmena na sabbaṃ suttaṃ nītatthameva, tasmā garukulato",
  "anya-e0103n:1400_1": "adhippāyo maggitabbo”ti dassento “gambhīraṃ hī”tiādiṃ vatvā tattha ādito paṭṭhāya",
  "anya-e0103n:1400_2": "adhippāyaṃ dassetuṃ “ayañhī”tiādimāha. Āyācitā dhammadesanā etenāti āyācitadhammadesano,",
  "anya-e0103n:1400_3": "taṃ āyācitadhammadesanaṃ. Evamevāti garahane nipāto, mudā evāti attho. Ajjhattanti",
  "anya-e0103n:1400_4": "gocarajjhatte, kammaṭṭhānārammaṇeti attho. Yasmā cittekaggatā nāma sasantatipariyāpannā",
  "anya-e0103n:1400_5": "hoti, tasmā atthavaṇṇanāyaṃ “niyakajjhattavasenā”ti vuttaṃ. Cittaṃ ṭhitaṃ bhavissatīti",
  "anya-e0103n:1400_6": "bahiddhā avikkhippamānaṃ ekaggabhāve ṭhitaṃ bhavissati. Tato eva susaṇṭhitaṃ, suṭṭhu",
  "anya-e0103n:1400_7": "samāhitanti attho. Uppannāti avikkhambhitā. Pāpakāti lāmakā. Akusalā dhammāti kāmacchandādayo",
  "anya-e0103n:1400_8": "akosallasambhūtaṭṭhena akusalā dhammā. Cittaṃ pariyādāya pavattituṃ okāsādānena kusalacittaṃ",
  "anya-e0103n:1400_9": "khepetvā na ca ṭhassantīti yojanā. Iminā yathāvuttassa samādhānassa kāraṇamāha.",
  "anya-e0103n:1401_0": "Cittekaggatāmattoti bhāvanamanuyuttena paṭiladdhamattaṃ nātisubhāvitaṃ samādhānaṃ.",
  "anya-e0103n:1401_1": "Taṃ pana upari vuccamānānaṃ samādhivisesānaṃ mūlakāraṇabhāvato “mūlasamādhī”ti vutto.",
  "anya-e0103n:1401_2": "Svāyaṃ cittekaggatāmatto “ajjhattameva cittaṃ saṇṭhapemi sannisādemi ekodiṃ karomi",
  "anya-e0103n:1401_3": "samādahāmī”tiādīsu viya khaṇikasamādhi adhippeto. Yatheva hi aññatthāpi “āraddhaṃ",
  "anya-e0103n:1401_4": "kho pana me, bhikkhave, vīriyaṃ ahosi asallīnaṃ…pe… samāhitaṃ cittaṃ ekagga”nti vatvā",
  "anya-e0103n:1401_5": "“vivicceva kāmehī”tiādivacanato paṭhamaṃ vuttacittekaggatā “khaṇikasamādhī”ti viññāyati,",
  "anya-e0103n:1401_6": "evamidhāpīti. So eva samādhīti mūlasamādhimāha.",
  "anya-e0103n:1402_0": "Assāti bhikkhuno, assa vā mūlasamādhissa. Bhāvananti vaḍḍhanaṃ. Ayaṃ samādhīti ca",
  "anya-e0103n:1402_1": "mūlasamādhiyeva adhippeto. Evaṃ bhāvitoti yathā araṇisahitena uppādito aggi gomayacuṇṇādīhi",
  "anya-e0103n:1402_2": "vaḍḍhito gomayaggiādibhāvaṃ pattopi araṇisahitena uppāditamūlaggītveva vuccati, evamidhāpi",
  "anya-e0103n:1402_3": "mūlasamādhi eva mettādivasena vaḍḍhitoti katvā vuttaṃ.",
  "anya-e0103n:1403_0": "Aññesupi ārammaṇesu pathavīkasiṇādīsu. Tattha yathā mettābhāvanāpubbaṅgamena bhāvanānayena",
  "anya-e0103n:1403_1": "pathavīkasiṇādīsu savitakkādibhāvavasena catukkapañcakajjhānasampāpanavidhinā mūlasamādhissa",
  "anya-e0103n:1403_2": "bhāvanā vuttā, evaṃ karuṇādibhāvanāpubbaṅgamaṃ pathavīkasiṇādīsupi bhāvanāvidhiṃ",
  "anya-e0103n:1403_3": "dassetvā pacchā kāyānupassanādipubbaṅgamaṃ bhāvanāvidhiṃ dassento āsavakkhayāya dhammaṃ",
  "anya-e0103n:1403_4": "desesi. Tena vuttaṃ “karuṇā me cetovimuttī”tiādi. Yadi evaṃ dhammānupassanāpariyosānāya",
  "anya-e0103n:1403_5": "desanāya arahattādhigamāya kammaṭṭhānassa kathitattā puna “tato tvaṃ, bhikkhu, imaṃ",
  "anya-e0103n:1403_6": "samādhiṃ savitakkampī”tiādi kasmā vuttanti? Dhammānupassanāya matthakappattidassanatthaṃ.",
  "anya-e0103n:1403_7": "Sā hi saṅkhārupekkhābhāvena vattamānā yathāvuttajjhānadhamme sammasantī visesato",
  "anya-e0103n:1403_8": "matthakappattā nāma hoti. Phalasamāpattibhūmidassanatthaṃ vuttanti keci.",
  "anya-e0103n:1404_0": "Puna yato kho tetiādi arahattappattito uddhaṃ laddhabbaphāsuvihāradassanaṃ. Tattha",
  "anya-e0103n:1404_1": "gagghasīti gamissasi. Tasmāti yasmā “savitakkampī”tiādikā desanā mettādīnaṃ ārammaṇato",
  "anya-e0103n:1404_2": "aññasmiṃ ārammaṇe samādhiṃ sandhāya vuttā, na appamaññā, tasmā. “Tathevā”tiādinā",
  "anya-e0103n:1404_3": "ganthantarenapi tamevatthaṃ samattheti. Tattha tathevāti tikacatukkajjhānavaseneva.",
  "anya-e0103n:1404_4": "Abhidhammeti cittuppādakaṇḍe, appamaññāvibhaṅgādīsu ca tattha tattha abhidhammappadesesu.",
  "anya-e0103n:1405_0": "273. Subhaparamādivasenāti subha-saddo “subhanteva adhimutto hotī”ti evaṃ vuttasubhavimokkhaṃ",
  "anya-e0103n:1405_1": "sandhāya vutto uttarapadalopena. Parama-saddo ukkaṃsattho. Subho subhavimokkho paramo",
  "anya-e0103n:1405_2": "ukkaṃso paramā koṭi etissāti subhaparamā, mettācetovimutti, tato paraṃ tāya sādhetabbaṃ",
  "anya-e0103n:1405_3": "natthīti attho. Asādhāraṇassa atthassa adhippetattā vipassanāsukhādayo idha anavasarā.",
  "anya-e0103n:1405_4": "Itaretaravisiṭṭhāpete visesā, pageva parehi. Tenāha “aññamaññaṃ asadiso ānubhāvaviseso",
  "anya-e0103n:1405_5": "veditabbo”ti. Visesetvāti aññamaññaṃ visiṭṭhaṃ katvā.",
  "anya-e0103n:1406_0": "Tassa tassa upanissayattāti subhavimokkhādikassa tassa tassa vimokkhassa pakatūpanissayavasena",
  "anya-e0103n:1406_1": "upanissayapaccayabhāvato. Idāni tamatthaṃ pākaṭataraṃ katvā dassetuṃ “mettāvihārissā”tiādi",
  "anya-e0103n:1406_2": "vuttaṃ. Assa mettāvihārissa cittaṃ upasaṃharatoti sambandho. Appaṭikkūlaparicayāti",
  "anya-e0103n:1406_3": "mettābhāvanāvasena sattasaññite yattha katthaci ārammaṇe appaṭikkūlākāreneva gahaṇassa",
  "anya-e0103n:1406_4": "paricitattā. Tassa saṅkhārabhūtampi yaṃ kiñci ārammaṇaṃ appaṭikkūlākāreneva paccupatiṭṭhati,",
  "anya-e0103n:1406_5": "pageva sabhāvato. “Appaṭikkūla”nti tatthassa cittaṃ abhirativasena nirāsaṅkaṃ pavattati,",
  "anya-e0103n:1406_6": "paccanīkadhammehi ca sukhena, suṭṭhu ca vimuccati, yatassa jhānassa vimokkhapariyāyo",
  "anya-e0103n:1406_7": "vutto. Tenāha “appaṭikkūlesū”tiādi. Yathāvutto ca attho anatthacaraṇādiadhippāyena",
  "anya-e0103n:1406_8": "sacetane ārammaṇe āghātaṃ uppādentassa paṭikkūlaparicayā acetanepi vātātapādike āghātuppattiyā",
  "anya-e0103n:1406_9": "vibhāvetabbo. Na tato paranti tato subhavimokkhato paraṃ kassaci vimokkhassa upanissayo na hotīti attho.",
  "anya-e0103n:1407_0": "Abhihananti etenāti abhighāto, daṇḍo abhighāto yassa taṃ daṇḍābhighātaṃ, taṃ ādi",
  "anya-e0103n:1407_1": "yassa taṃ daṇḍābhighātādi, daṇḍābhighātādi rūpaṃ nimittaṃ yassa taṃ daṇḍābhighātādirūpanimittaṃ.",
  "anya-e0103n:1407_2": "Kiṃ pana tanti āha “sattadukkha”nti, daṇḍappahārādijanitaṃ karajarūpahetukaṃ sattānaṃ",
  "anya-e0103n:1407_3": "uppajjanakadukkhanti attho. Rūpe ādīnavo suparividito hoti karuṇāvihārissa rūpanimittattā,",
  "anya-e0103n:1407_4": "dukkhassa karuṇāya ca paradukkhāsahanarasattāti adhippāyo. Tattha ākāse. Cittaṃ pakkhandati",
  "anya-e0103n:1407_5": "sabbaso rūpānaṃ abhāvo vivaramapagamoti.",
  "anya-e0103n:1408_0": "Tena tenātiādīsu ayaṃ yojanā – tena tena bhogasampattiādinā pāmojjakāraṇena pamuditānaṃ",
  "anya-e0103n:1408_1": "sattānaṃ uppannapāmojjaviññāṇaṃ samanupassantassa yogino “sādhu vatāyaṃ satto pamodatī”ti",
  "anya-e0103n:1408_2": "muditāya pavattisambhavato pamuditaviññāṇassa dassanena viññāṇaggahaṇaparicitaṃ cittaṃ hotīti.",
  "anya-e0103n:1409_0": "Anukkamādhigatanti ākāsakasiṇavajje yattha katthaci kasiṇe rūpāvacarajjhānādhigamānukkamena",
  "anya-e0103n:1409_1": "rūpavirāgabhāvanāya adhigataṃ. Ākāsanimittaṃ gocaro etassāti ākāsanimittagocaraṃ,",
  "anya-e0103n:1409_2": "tasmiṃ ākāsanimittagocare paṭhamāruppaviññāṇe. Cittaṃ upasaṃharatoti dutiyāruppādhigamāya",
  "anya-e0103n:1409_3": "bhāvanācittaṃ nentassa, tathā bhāvayatoti attho. Tatthāti tasmiṃ paṭhamāruppaviññāṇe.",
  "anya-e0103n:1409_4": "Cittanti viññāṇañcāyatanacittaṃ. Pakkhandatīti anupavisati vimokkhabhāvena appeti.",
  "anya-e0103n:1410_0": "Ābhogābhāvatoti “sukhitā hontū”tiādinā sukhāsīsanādivasena ābhujanābhāvato. Sattānaṃ",
  "anya-e0103n:1410_1": "sukhāsīsanādivasena pavattamānā mettādibhāvanāva paramatthaggahaṇamukhena satte ārammaṇaṃ",
  "anya-e0103n:1410_2": "karoti, upekkhābhāvanā pana tathā appavattitvā kevalaṃ ajjhupekkhanavaseneva satte",
  "anya-e0103n:1410_3": "ārammaṇaṃ karotīti āha “upekkhāvihārissa sukhadukkhādiparamatthaggāhavimukhabhāvato",
  "anya-e0103n:1410_4": "avijjamānaggahaṇadukkhaṃ cittaṃ hotī”ti. Nanu ca “kammassakā sattā, te kassa ruciyā",
  "anya-e0103n:1410_5": "sukhitā vā bhavissantī”tiādinā paṭikkhepavasenapi paramatthaggahaṇamukheneva upekkhābrahmavihāropi",
  "anya-e0103n:1410_6": "satte ārammaṇaṃ karotīti? Saccametaṃ, taṃ pana bhāvanāya pubbabhāge, matthakappattiyaṃ",
  "anya-e0103n:1410_7": "pana kevalaṃ ajjhupekkhanavaseneva satte ārammaṇaṃ karotīti savisesaṃ paramatthato",
  "anya-e0103n:1410_8": "avijjamāne eva visaye tassa pavatti. Avijjamānaggahaṇadukkhatā ca ajjhupekkhanavasena",
  "anya-e0103n:1410_9": "appanāppattiyā aparāmāsasattaggahaṇamuddhabhūtatāya veditabbā. Sesaṃ vuttanayameva.",
  "anya-e0103n:1411_0": "274. Sabbāpetāti sabbāpi etā appamaññā. Dānādīnanti pāramibhāvappattānaṃ dānādīnaṃ",
  "anya-e0103n:1411_1": "buddhakaradhammānaṃ. Sabbakalyāṇadhammānanti sabbesaṃ anavajjadhammānaṃ, samatiṃsāya",
  "anya-e0103n:1411_2": "pāramitānaṃ, tannimittānaṃ buddhayāniyānañca, sabbehi vā sundarasabhāvānaṃ. Na hi",
  "anya-e0103n:1411_3": "lokiyadhammā buddhakaradhammehi ānubhāvato ukkaṭṭhā nāma atthi, buddhadhammesu vattabbameva",
  "anya-e0103n:1411_4": "natthi. Paripūrikāti parivuddhikarā. Adhiṭṭhānāni viya hi appamaññā sabbāsaṃ pāramitānaṃ",
  "anya-e0103n:1411_5": "pāripūrikarā. “Hitajjhāsayatāyā”tiādinā mettābrahmavihārādīnaṃ upekkhābrahmavihārassa",
  "anya-e0103n:1411_6": "adhiṭṭhānabhāvadassanamukhena catūhi appamaññāhi attano santānassa pageva abhisaṅkhatattā",
  "anya-e0103n:1411_7": "mahābodhisattā dānādipāramiyo pūretuṃ samatthā honti, nāññathāti imamatthaṃ dasseti.",
  "anya-e0103n:1411_8": "Imassa dātabbaṃ, imassa na dātabbanti nidassanamattaṃ daṭṭhabbaṃ, “idaṃ dātabbaṃ,",
  "anya-e0103n:1411_9": "idaṃ na dātabbanti ca vibhāgaṃ akatvā”ti vattabbato. Deyyapaṭiggāhakavikapparahitā",
  "anya-e0103n:1411_10": "hi dānapāramitā. Yathāha –",
  "anya-e0103n:1412": "“Yathāpi kumbho sampuṇṇo, yassa kassaci adhokato;",
  "anya-e0103n:1413": "Vamatevudakaṃ nissesaṃ, na tattha parirakkhatī”ti. ;",
  "anya-e0103n:1414_0": "“Sabbasattāna”nti idaṃ “sukhanidāna”nti imināpi sambandhitabbaṃ, “dentī”ti iminā",
  "anya-e0103n:1414_1": "ca. Tena deyyadhammena viya dānadhammenāpi mahāsattānaṃ lokassa bahūpakāratā vuttā",
  "anya-e0103n:1414_2": "hoti, tathā tassa pariṇāmanato. Tadatthadīpanatthaṃ hi “vibhāgaṃ akatvā”ti vatvāpi",
  "anya-e0103n:1414_3": "“sabbasattāna”nti vuttaṃ. Tesanti sabbasattānaṃ. Upaghātanti etthāpi “vibhāgaṃ akatvā”ti",
  "anya-e0103n:1414_4": "ānetvā sambandhitabbaṃ. Ayaṃ hettha padayojanā – vibhāgaṃ akatvā upaghātaṃ parivajjayantā",
  "anya-e0103n:1414_5": "sabbasattānaṃ sukhanidānaṃ sīlaṃ samādiyantīti. Sattakālavikapparahitā hi sīlapāramitā,",
  "anya-e0103n:1414_6": "lokatthameva cassa phalaṃ pariṇamīyati. Nekkhammaṃ bhajantīti pabbajjaṃ upagacchanti.",
  "anya-e0103n:1414_7": "Pabbajitassa hi sabbaso sīlaṃ paripūrati, na gahaṭṭhassa. Idhāpi “vibhāgaṃ akatvā",
  "anya-e0103n:1414_8": "sabbasattānaṃ sukhanidāna”nti idaṃ ānetvā sambandhitabbaṃ. Na hi bodhisattā kālavibhāgaṃ",
  "anya-e0103n:1414_9": "katvā pabbajjaṃ anutiṭṭhanti, sīlaṃ vā samādiyanti, nidassanamattañcetaṃ jhānādinekkhammabhajanassāpi",
  "anya-e0103n:1414_10": "icchitabbattā. Sabbasattānaṃ sukhanidānatā heṭṭhā vuttanayāva. Esa nayo sesesupi.",
  "anya-e0103n:1414_11": "Hitāhitesūti atthānatthesu. Asammohatthāyāti sammohaviddhaṃsanāya. Paññaṃ pariyodapentīti",
  "anya-e0103n:1414_12": "yogavihitaṃ vijjāṭṭhānādiṃ assutaṃ suṇantā sutaṃ vodapentā ahaṃkāramamaṃkārādiṃ vidhunantā",
  "anya-e0103n:1414_13": "ñāṇaṃ visodhenti. “Ahaṃ mamā”ti vikapparahitā hi paññāpāramitā. Hitasukhatthāyāti",
  "anya-e0103n:1414_14": "sattānaṃ hitasukhādivuddhiyatthameva. Niccanti satataṃ avicchedena paṭipakkhena avokiṇṇaṃ.",
  "anya-e0103n:1414_15": "Vīriyamārabhantīti yathā sattānaṃ anuppannaṃ hitasukhaṃ uppajjati, uppannaṃ abhivaḍḍhati,",
  "anya-e0103n:1414_16": "evaṃ parakkamaṃ karonti. Saṅkocavikkheparahitā hi vīriyapāramitā. “Vīrabhāvaṃ pattāpī”ti",
  "anya-e0103n:1414_17": "iminā aparaddhānaṃ niggahasamatthataṃ dasseti. Nānappakārakaṃ aparādhaṃ khamantīti",
  "anya-e0103n:1414_18": "mammacchedanākārena attani pavattitaṃ nānāvidhaṃ aparādhaṃ sahanti. Attaparavikappavirahitā",
  "anya-e0103n:1414_19": "hi dosasahanā khantipāramitā.",
  "anya-e0103n:1415_0": "Paṭiññaṃ na visaṃvādentīti avisaṃvādanasāmaññena sabbassapi anariyavohārassa akaraṇamāha.",
  "anya-e0103n:1415_1": "Paṭiññāte, apaṭiññāte ca diṭṭhādike micchāvikapparahitā hi saccapāramitā. Avicalādhiṭṭhānāti",
  "anya-e0103n:1415_2": "yathāsamādinnesu dānādidhammesu niccalādhiṭṭhāyino acalasamādānādhiṭṭhānā, samādinnesu",
  "anya-e0103n:1415_3": "ca buddhakaradhammesu sammadeva avaṭṭhānaṃ adhiṭṭhānapāramitā. Tesūti sattesu. Avicalāyāti",
  "anya-e0103n:1415_4": "paṭipakkhena akampanīyāya. Evanti yathāvuttena sattesu hitajjhāsayatādiākārena. Yathā",
  "anya-e0103n:1415_5": "ca brahmavihārādhiṭṭhānā pāramiyo, evaṃ adhiṭṭhānādhiṭṭhānāpi. Tathā hi yathāpaṭiññaṃ",
  "anya-e0103n:1415_6": "parānuggahāya pāramīnaṃ anuṭṭhānena saccādhiṭṭhānaṃ, tappaṭipakkhapariccāgato cāgādhiṭṭhānaṃ,",
  "anya-e0103n:1415_7": "pāramīhi sacittupasamato upasamādhiṭṭhānaṃ, tāhi parahitūpāyakosallato paññādhiṭṭhānaṃ.",
  "anya-e0103n:1415_8": "Evaṃ paccekampi pāramitāsu yathārahaṃ netabbaṃ. Ayamettha saṅkhepo, vitthārato pana",
  "anya-e0103n:1415_9": "pāramitāsu yaṃ vattabbaṃ, taṃ paramatthadīpaniyaṃ cariyāpiṭakavaṇṇanāyaṃ vuttanayeneva",
  "anya-e0103n:1415_10": "veditabbaṃ, ativitthārabhayena na vitthārayimha. Tathā dasabalañāṇādiketi. Etāva",
  "anya-e0103n:1415_11": "hontīti etā honti evāti yojanā.",
  "anya-e0103n:1416": "Brahmavihāraniddesavaṇṇanā niṭṭhitā.",
  "anya-e0103n:1417": "Iti navamaparicchedavaṇṇanā.",
  "anya-e0103n:1418": "10. Āruppaniddesavaṇṇanā",
  "anya-e0103n:1419": "Paṭhamāruppavaṇṇanā",
  "anya-e0103n:1420_0": "275. Uddiṭṭhesūti “cattāro āruppā”ti evaṃ uddiṭṭhesu, niddhāraṇe cetaṃ bhummaṃ. Tenevāha",
  "anya-e0103n:1420_1": "“catūsu āruppesū”ti. Tattha rūpavivekena arūpaṃ, arūpameva āruppaṃ jhānaṃ, idha pana",
  "anya-e0103n:1420_2": "tadatthaṃ kammaṭṭhānaṃ adhippetaṃ. Taṃ bhāvetukāmo catutthajjhānaṃ uppādetīti sambandho.",
  "anya-e0103n:1420_3": "Rūpādhikaraṇanti rūpahetu. Hetuattho hi ettha adhikaraṇa-saddo “kāmādhikaraṇa”ntiādīsu",
  "anya-e0103n:1420_4": "viya. Daṇḍanaṭṭhena daṇḍo, muggarādi. Parapīḷādhippāyena tassa ādānaṃ daṇḍādānaṃ.",
  "anya-e0103n:1420_5": "Sattānaṃ sasanaṭṭhena satthaṃ, āvudhaṃ. Bhaṇḍanaṃ kalaho. Virodho viggaho. Nānāvādo",
  "anya-e0103n:1420_6": "vivādo. Etanti yathāvuttaṃ daṇḍādānādikaṃ. Sabbasoti anavasesato. Āruppe arūpabhāve,",
  "anya-e0103n:1420_7": "āruppe vā bhave. Rūpānaṃyevāti diṭṭhādīnavānaṃ rūpānaṃyeva, na arūpānanti adhippāyo.",
  "anya-e0103n:1420_8": "Nibbidāyāti vikkhambhanavasena nibbindanatthāya. Virāgāyāti virajjanatthāya. Nirodhāyāti",
  "anya-e0103n:1420_9": "nirujjhanatthāya. Sabbametaṃ samatikkamaṃ sandhāya vuttaṃ. Daṇḍādānādīnanti ādi-saddena",
  "anya-e0103n:1420_10": "adinnādānādikaṃ sabbaṃ rūpahetukaṃ anatthaṃ saṅgaṇhāti, na idha pāḷiyaṃ āgatamevāti",
  "anya-e0103n:1420_11": "daṭṭhabbaṃ. Karajarūpeti yathāvuttādīnavādhikaraṇabhāvayogyaṃ dassetuṃ vuttaṃ, oḷārikarūpeti",
  "anya-e0103n:1420_12": "attho. Ādīnavanti dosaṃ. Tassāti rūpassa. Ālokoti vaṇṇaviseso evāti tattha pavattaṃ",
  "anya-e0103n:1420_13": "paṭibhāganimittaṃ ugghāṭetvā siyā ākāsanimittaṃ uggahetuṃ, na pana paricchinnākāsakasiṇaṃ",
  "anya-e0103n:1420_14": "ugghāṭetvā. Tassa hi ugghāṭanā nāma rūpanimitteneva siyāti āha “ṭhapetvā paricchinnākāsakasiṇaṃ",
  "anya-e0103n:1420_15": "navasū”ti. Keci pana “ālokakasiṇampi ṭhapetvā aṭṭhasū”ti vadanti, tassa pana ṭhapane",
  "anya-e0103n:1420_16": "kāraṇaṃ na dissati, karajarūpaṃ atikkantaṃ hoti tassa anālambanato.",
  "anya-e0103n:1421_0": "Yadi evaṃ kasmā “catutthajjhānavasenā”ti vuttaṃ. Nanu paṭhamajjhānādīnipi tassa anālambanavaseneva",
  "anya-e0103n:1421_1": "pavattanti paṭibhāganimittārammaṇattā? Saccametaṃ, oḷārikaṅgappahānato pana santasabhāvena",
  "anya-e0103n:1421_2": "āneñjappattena catutthajjhānena atikkantaṃ suṭṭhu atikkantaṃ nāma hotīti “catutthajjhānavasenā”ti",
  "anya-e0103n:1421_3": "vuttaṃ. Keci “assāsapassāsānaṃ nirujjhanato, kāmadhātusamatikkamanato cā”ti vadanti,",
  "anya-e0103n:1421_4": "taṃ akāraṇaṃ, itaresaṃ cittasamuṭṭhānarūpānaṃ sambhavato, heṭṭhimajjhānānañca akāmadhātusaṃvattanīyato.",
  "anya-e0103n:1421_5": "Tappaṭibhāgamevāti karajarūpapaṭibhāgameva nimittaggāhasambhavato. Sadisañca nāma",
  "anya-e0103n:1421_6": "taṃ na hoti, tasmā kiṃ tassa samatikkamanenāti anuyogaṃ sandhāya “kathaṃ? Yathā”tiādi",
  "anya-e0103n:1421_7": "vuttaṃ. Tattha kathanti kathetukamyatāpucchā. Yathāti opammatthe nipāto. Lekhācittanti",
  "anya-e0103n:1421_8": "kāḷavaṇṇādinā kataparikammāya lekhāya cittaṃ. Phalitantaranti vivaraṃ. Disvāti dūrato",
  "anya-e0103n:1421_9": "disvā. Samānarūpasaddasamudācāranti sadisarūpasaṇṭhānasarappayogaṃ.",
  "anya-e0103n:1422_0": "Ārammaṇavasenāti “mama cakkhu sobhanaṃ, mama kāyo thiro, mama parikkhārā sundarā”ti",
  "anya-e0103n:1422_1": "evaṃ ārammaṇakaraṇavasena. Karajarūpasamaṅgikāloti attano attabhāvarūpena ceva ārammaṇarūpena",
  "anya-e0103n:1422_2": "ca samannāgatakālo. Tampīti kasiṇarūpassapi. Sāmiatthe hi idaṃ upayogavacanaṃ. Bhayasantāsaadassanakāmatā",
  "anya-e0103n:1422_3": "viya samatikkamitukāmatāti yojanā. Idañca yathāvuttānaṃ nibbidāvirāganirodhānaṃ sādhāraṇavacanaṃ.",
  "anya-e0103n:1422_4": "Te hi tayo apekkhitvā bhayasantāsaadassanakāmatā vuttā. Eko kira sunakho vane sūkarena",
  "anya-e0103n:1422_5": "pahaṭamatto palāto, so arūpadassanavelāya bhattapacanaukkhaliṃ dūrato disvā sūkarasaññāya",
  "anya-e0103n:1422_6": "bhīto uttasanto palāyi, pisācabhīruko puriso rattibhāge aparicite dese matthakacchinnaṃ",
  "anya-e0103n:1422_7": "tālakkhandhaṃ disvā pisācasaññāya bhīto uttasanto mucchito papati, taṃ sandhāya vuttaṃ",
  "anya-e0103n:1422_8": "“sūkarā…pe… veditabbā”ti.",
  "anya-e0103n:1423_0": "276. Evanti yathāvuttaṃ opammatthaṃ nigamento āha. Soti yogāvacaro. Tasmiṃ jhāne",
  "anya-e0103n:1423_1": "ādīnavaṃ passatīti sambandho. Rūpanti kasiṇarūpaṃ. Santavimokkhatoti arūpajjhānato.",
  "anya-e0103n:1423_2": "Tāni hi “ye te santā vimokkhā atikkamma rūpe āruppā”tiādīsu santavimokkhāti āgatā.",
  "anya-e0103n:1423_3": "Santatāsiddhi cassa anussutito daṭṭhabbā. Yathevāti eva-kārena yena pakārena etaṃ",
  "anya-e0103n:1423_4": "rūpāvacaracatutthajjhānaṃ duvaṅgikaṃ, evaṃ āruppānipīti upekkhācittekaggatāvasena",
  "anya-e0103n:1423_5": "duvaṅgikattaṃ dasseti, na tatiyajjhāne viya duvaṅgikatāmattaṃ. Nanu cetthāpi duvaṅgikatāmattameva",
  "anya-e0103n:1423_6": "bhūmibhedatoti? Nāyaṃ doso upamopameyyabhāvassa bhinnādhikaraṇato.",
  "anya-e0103n:1424_0": "Tatthāti tasmiṃ rūpāvacaracatutthajjhāne. Nikantinti apekkhaṃ. Pariyādāyāti ādīnavadassanena",
  "anya-e0103n:1424_1": "tasmiṃ jhāne khepetvā, anapekkho hutvāti attho. Santato manasikaraṇeneva paṇītato,",
  "anya-e0103n:1424_2": "sukhumato ca manasikāro siddho hotīti āha “santato anantato manasi karitvā”ti. Pattharitvāti",
  "anya-e0103n:1424_3": "pageva vaḍḍhitaṃ, tadā vaḍḍhanavasena vā pattharitvā. Tenāti kasiṇarūpena. Ugghāṭeti",
  "anya-e0103n:1424_4": "kasiṇanti rūpāvacaracatutthajjhānassa ārammaṇabhūtaṃ pathavīkasiṇādikasiṇarūpaṃ apaneti.",
  "anya-e0103n:1424_5": "Ugghāṭanavidhiṃ pana dassento “ugghāṭento hī”tiādimāha. Tattha saṃvelletīti paṭisaṃharati.",
  "anya-e0103n:1424_6": "Aññadatthūti ekaṃsena. Neva ubbaṭṭatīti neva uṭṭhahati. Na vivaṭṭatīti na vinivaṭṭati.",
  "anya-e0103n:1424_7": "Imassāti imassa kasiṇarūpassa. Amanasikāranti manasi akaraṇaṃ acintanaṃ. Manasikārañca",
  "anya-e0103n:1424_8": "paṭiccāti “ākāso ākāso”ti bhāvanāmanasikārañca nissāya. Idaṃ vuttaṃ hoti – rūpāvacaracatutthajjhānassa",
  "anya-e0103n:1424_9": "ārammaṇabhūtaṃ kasiṇarūpaṃ na sabbena sabbaṃ manasi karoto, tena ca phuṭṭhokāsaṃ",
  "anya-e0103n:1424_10": "“ākāso ākāso”ti manasi karoto yadā taṃ bhāvanānubhāvena ākāsaṃ hutvā upaṭṭhāti, tadā",
  "anya-e0103n:1424_11": "so kasiṇaṃ ugghāṭeti nāma, tañca tena ugghāṭitaṃ nāma hotīti. Tenāha “kasiṇugghāṭimākāsamattaṃ",
  "anya-e0103n:1424_12": "paññāyatī”ti. Sabbametanti tividhampetaṃ ekameva pariyāyabhāvato.",
  "anya-e0103n:1425_0": "“Nīvaraṇāni vikkhambhantī”ti kasmā vuttaṃ? Nanu rūpāvacarapaṭhamajjhānassa upacārakkhaṇeyeva",
  "anya-e0103n:1425_1": "nīvaraṇāni vikkhambhitāni, tato paṭṭhāya cassa na nesaṃ pariyuṭṭhānaṃ. Yadi siyā,",
  "anya-e0103n:1425_2": "jhānato parihāyeyya? Yaṃ paneke vadanti “attheva sukhumāni arūpajjhānavikkhambhaneyyāni",
  "anya-e0103n:1425_3": "nīvaraṇāni, tāni sandhāyetaṃ vutta”nti, taṃ tesaṃ matimattaṃ. Na hi mahaggatakusalesu",
  "anya-e0103n:1425_4": "lokuttarakusalesu viya odhiso pahānaṃ nāma atthi. Yo pana rūpāvacarehi āruppānaṃ",
  "anya-e0103n:1425_5": "uḷāraphalatādiviseso, so bhāvanāvisesena santatarapaṇītatarabhāvena tesuyeva purimapurimehi",
  "anya-e0103n:1425_6": "pacchimapacchimānaṃ viyāti daṭṭhabbaṃ. “Vikkhambhantī”ti pana vacanaṃ vaṇṇabhaṇanavasena",
  "anya-e0103n:1425_7": "vuttaṃ. Tathā hi aññatthāpi heṭṭhā pahīnānaṃ upari pahānaṃ vuccati. Ye pana “sabbe",
  "anya-e0103n:1425_8": "kusalā dhammā sabbesaṃ akusalānaṃ paṭipakkhāti katvā evaṃ vutta”nti vadanti, tehi",
  "anya-e0103n:1425_9": "dutiyajjhānūpacārādīsu nīvaraṇavikkhambhanāvacanassa kāraṇaṃ vattabbaṃ. Sati santiṭṭhatīti",
  "anya-e0103n:1425_10": "ākāsanimittārammaṇā sati sammā sūpaṭṭhitā hutvā tiṭṭhati. Satisīsena cettha upacārajjhānānuguṇānaṃ",
  "anya-e0103n:1425_11": "saddhāpañcamānaṃ sakiccayogaṃ dasseti. Upacārenāti upacārajjhānena. Idhāpīti rūpāvacaracatutthajjhānaṃ",
  "anya-e0103n:1425_12": "sandhāya sampiṇḍanaṃ. Taṃ hi upekkhāvedanāsampayuttaṃ. Sesanti “sesāni kāmāvacarānī”tiādi.",
  "anya-e0103n:1425_13": "Yaṃ idha vattabbamavuttaṃ, taṃ pana pathavīkasiṇaniddese vuttanayānusārena veditabbanti",
  "anya-e0103n:1425_14": "āha “pathavīkasiṇe vuttanayamevā”ti.",
  "anya-e0103n:1426_0": "Evaṃ yaṃ tattha avisiṭṭhaṃ, taṃ atidisitvā idāni visiṭṭhaṃ dassetuṃ “ayaṃ pana viseso”tiādimāha.",
  "anya-e0103n:1426_1": "Yānapputoḷi kumbhimukhādīnanti oguṇṭhanasivikādiyānānaṃ mukhaṃ yānamukhaṃ, putoḷiyā",
  "anya-e0103n:1426_2": "khuddakadvārassa mukhaṃ putoḷimukhaṃ, kumbhimukhanti paccekaṃ mukha-saddo sambandhitabbo.",
  "anya-e0103n:1426_3": "Ākāsaṃyeva yānamukhādiparicchinnaṃ. Parikammamanasikārenāti parikammabhūtena manasikārena",
  "anya-e0103n:1426_4": "upacārajjhānena. Parikammaṃ anulomaṃ upacāroti ca anatthantarañhetaṃ. Pekkhamāno",
  "anya-e0103n:1426_5": "arūpāvacarajjhānacakkhunā.",
  "anya-e0103n:1427_0": "277. Sabbākārenāti rūpanimittaṃ daṇḍādānasambhavadassanādinā sabbena rūpadhammesu,",
  "anya-e0103n:1427_1": "pathavīkasiṇādirūpanimittesu, tadārammaṇajjhānesu ca dosadassanākārena, tesu eva",
  "anya-e0103n:1427_2": "vā rūpādīsu nikantippahānaanāvajjitukāmatādinā. Rūpajjhānampi rūpanti vuccati uttarapadalopena",
  "anya-e0103n:1427_3": "“rūpūpapattiyā maggaṃ bhāvetī”tiādīsu yathā rūpabhavo rūpaṃ. Rūpīti hi rūpajjhānalābhīti",
  "anya-e0103n:1427_4": "attho. Ārammaṇampi kasiṇarūpaṃ rūpanti vuccati purimapadalopena yathā “devadatto",
  "anya-e0103n:1427_5": "datto”ti. Rūpāni passatīti kasiṇarūpāni jhānacakkhunā passatīti attho. Tasmāti yasmā",
  "anya-e0103n:1427_6": "uttarapadalopena, purimapadalopena ca yathākkamaṃ rūpajjhānakasiṇarūpesu rūpavohāro",
  "anya-e0103n:1427_7": "dissati, tasmā. Rūpe rūpajjhāne taṃsahagatā saññā rūpasaññā. Tadārammaṇassa cāti",
  "anya-e0103n:1427_8": "ca-saddena yathāvuttaṃ rūpāvacarajjhānaṃ sampiṇḍeti, tena pāḷiyaṃ “rūpasaññāna”nti",
  "anya-e0103n:1427_9": "sarūpekasesena niddeso katoti dasseti. Virāgāti jigucchanato. Nirodhāti tappaṭibandhachandarāgavikkhambhanena",
  "anya-e0103n:1427_10": "nirodhanato. Vuttamevatthaṃ pākaṭataraṃ kātuṃ “kiṃ vuttaṃ hotī”tiādi vuttaṃ. Tassa",
  "anya-e0103n:1427_11": "sabbākārena virāgā anavasesānaṃ nirodhāti evaṃ vā ettha yojanā kātabbā.",
  "anya-e0103n:1428_0": "“Ārammaṇe avirattassa saññāsamatikkamo na hotī”ti idaṃ yasmā imāni jhānāni ārammaṇātikkamena",
  "anya-e0103n:1428_1": "pattabbāni, na aṅgātikkamenāti katvā vuttaṃ. Yasmā panettha saññāsamatikkamo ārammaṇasamatikkamena",
  "anya-e0103n:1428_2": "vinā na hoti, tasmā “samatikkantāsu ca saññāsu ārammaṇaṃ samatikkantameva hotī”ti",
  "anya-e0103n:1428_3": "āha. Avatvā vuttoti sambandho. Samāpannassātiādīsu kusalasaññāvasena samāpannaggahaṇaṃ,",
  "anya-e0103n:1428_4": "vipākasaññāvasena upapannaggahaṇaṃ, kiriyāsaññāvasena diṭṭhadhammasukhavihāraggahaṇaṃ.",
  "anya-e0103n:1428_5": "Arahato hi jhānāni visesato diṭṭhadhammasukhavihāro. Yadi saññāsamatikkamassa anunipphādiārammaṇasamatikkamo",
  "anya-e0103n:1428_6": "vibhaṅge ca avutto, atha kasmā idha gahitoti anuyogaṃ sandhāyāha “yasmā panā”tiādi.",
  "anya-e0103n:1428_7": "Ārammaṇasamatikkamavasenāpi ayamatthavaṇṇanā katā, “tadārammaṇassa cetaṃ adhivacana”ntiādinā",
  "anya-e0103n:1428_8": "vibhaṅge viya saññāsamatikkamameva avatvāti adhippāyo.",
  "anya-e0103n:1429_0": "278. Paṭighātenāti paṭihananena visayīvisayasamodhānena. Atthaṅgamātiādīsu purimaṃ",
  "anya-e0103n:1429_1": "purimaṃ pacchimassa pacchimassa atthavacanaṃ, tasmā paṭighasaññānaṃ atthaṅgamo jhānasamaṅgikāle",
  "anya-e0103n:1429_2": "anuppattīti tassa idheva gahaṇe kāraṇaṃ anuyogamukhena dassetuṃ “kāmañcetā”tiādi",
  "anya-e0103n:1429_3": "vuttaṃ. Ussāhajananatthaṃ paṭipajjanakānaṃ. Etāsaṃ paṭighasaññānaṃ. Ettha paṭhamāruppakathāyaṃ.",
  "anya-e0103n:1429_4": "Vacanaṃ atthaṅgamavasena.",
  "anya-e0103n:1430_0": "Kiṃ vā pasaṃsākittanena, paṭighasaññānaṃ pana atthaṅgamo idheva vattabbattā vuttoti",
  "anya-e0103n:1430_1": "dassetuṃ “atha vā”tiādi vuttaṃ. Tattha sabhāvadhammassa abhāvo nāma paṭipakkhena",
  "anya-e0103n:1430_2": "pahīnatāya vā paccayābhāvena vā. Tesu rūpajjhānasamaṅgino paṭighasaññānaṃ abhāvo",
  "anya-e0103n:1430_3": "paccayābhāvamattena, na paṭipakkhādhigamenāti dassento āha “kiñcāpī”tiādi. Tattha",
  "anya-e0103n:1430_4": "tāti paṭighasaññā. Rūpāvacaranti rūpāvacarajjhānaṃ. Samāpannassāti samāpajjitvā viharantassa.",
  "anya-e0103n:1430_5": "Kiñcāpi na santīti yojanā. Na pahīnattā na santīti na tadā paṭighasaññā pahīnabhāvena",
  "anya-e0103n:1430_6": "na santi nāma. Tattha kāraṇamāha “na hi rūpavirāgāya rūpāvacarabhāvanā saṃvattatī”ti.",
  "anya-e0103n:1430_7": "Nanu ca paṭighasaññāpi arūpadhammā evāti codanaṃ sandhāyāha “rūpāyattā ca etāsaṃ",
  "anya-e0103n:1430_8": "pavattī”ti. Ayaṃ pana bhāvanāti arūpabhāvanamāha. Dhāretunti avadhāretuṃ. Idhāti",
  "anya-e0103n:1430_9": "arūpajjhāne. Āneñjābhisaṅkhāravacanādīhi āneñjatā. “Ye te santā vimokkhā atikkamma",
  "anya-e0103n:1430_10": "rūpe āruppā”tiādinā santavimokkhatā ca vuttā.",
  "anya-e0103n:1431_0": "279. Dosadassanapubbakapaṭipakkhabhāvanāvasena paṭighasaññānaṃ suppahīnattā mahatāpi",
  "anya-e0103n:1431_1": "saddena arūpasamāpattito na vuṭṭhāti. Tathā pana na suppahīnattā sabbarūpāvacarasamāpattito",
  "anya-e0103n:1431_2": "vuṭṭhānaṃ siyā, paṭhamajjhānaṃ pana appakampi saddaṃ na sahatīti taṃ samāpannassa",
  "anya-e0103n:1431_3": "saddo kaṇṭakoti vuttaṃ. Āruppabhāvanāya abhāve cutito uddhaṃ uppattirahānaṃ rūpasaññāpaṭighasaññānaṃ",
  "anya-e0103n:1431_4": "yāva attano vipākappavatti, tāva anuppattidhammatāpādanena samatikkamo, atthaṅgamo",
  "anya-e0103n:1431_5": "ca vutto. Nānattasaññāsu pana yā tasmiṃ bhave na uppajjanti ekantarūpanissitā, tā",
  "anya-e0103n:1431_6": "anokāsatāya na uppajjanti, na āruppabhāvanāya nivāritattā, anivāritattā ca kāci uppajjanti.",
  "anya-e0103n:1431_7": "Tasmā tāsaṃ amanasikāro anāvajjanaṃ apaccavekkhaṇaṃ, javanapaṭipādakena vā bhavaṅgamanassa",
  "anya-e0103n:1431_8": "anto akaraṇaṃ appavesanaṃ vuttaṃ.",
  "anya-e0103n:1432_0": "Tena ca nānattasaññāmanasikārahetūnaṃ rūpānaṃ samatikkamā samādhissa thirabhāvaṃ",
  "anya-e0103n:1432_1": "dassetuṃ “saṅkhepato”tiādi vuttaṃ. Apica imehi tīhi padehi ākāsānañcāyatanasamāpattiyā",
  "anya-e0103n:1432_2": "vaṇṇo kathito sotūnaṃ ussāhajananatthaṃ, palobhanatthañca. Ye hi akusalā evaṃgāhino",
  "anya-e0103n:1432_3": "“sabbassādarahite ākāse pavattitasaññāya ko ānisaṃso”ti, te tato micchāgāhato nivattetuṃ",
  "anya-e0103n:1432_4": "tīhi padehi jhānassa ānisaṃso kathito. Taṃ hi sutvā tesaṃ evaṃ bhavissati “evaṃ santā",
  "anya-e0103n:1432_5": "kirāyaṃ samāpatti evaṃ paṇītā, handassā nibbattanatthaṃ ussāhaṃ karissāmī”ti.",
  "anya-e0103n:1433_0": "280. Assāti ākāsassa. Uppādo eva anto uppādanto, tathā vayanto. Sabhāvadhammo hi",
  "anya-e0103n:1433_1": "ahutvā sambhavato, hutvā ca vinassanato udayavayaparicchinno. Ākāso pana asabhāvadhammattā",
  "anya-e0103n:1433_2": "tadubhayābhāvato ananto vutto. Ajaṭākāsaparicchinnākāsānaṃ idha anadhippetattā “ākāsoti",
  "anya-e0103n:1433_3": "kasiṇugghāṭimākāso vuccatī”ti āha. Kasiṇaṃ ugghāṭīyati etenāti kasiṇugghāṭo, tadeva",
  "anya-e0103n:1433_4": "kasiṇugghāṭimaṃ. Manasikāravasenāpīti rūpavivekamattaggahaṇena paricchedassa aggahaṇato",
  "anya-e0103n:1433_5": "anantapharaṇākārena pavattaparikammamanasikāravasenāpi. Anantaṃ pharatīti aggahitaparicchedatāya",
  "anya-e0103n:1433_6": "anantaṃ katvā parikammasamphassapubbakena jhānasamphassena phusati. Yathā bhisaggameva",
  "anya-e0103n:1433_7": "bhesajjaṃ, evaṃ ākāsānantameva ākāsānañcaṃ saṃyogaparassa ta-kārassa ca-kāraṃ katvā.",
  "anya-e0103n:1433_8": "Jhānassa pavattiṭṭhānabhāvato ārammaṇaṃ adhiṭṭhānaṭṭhena “āyatanamassā”ti vuttaṃ,",
  "anya-e0103n:1433_9": "adhiṭṭhānaṭṭhe āyatana-saddassa dassanato. Kāraṇākarasañjātidesanivāsatthepi āyatana-saddo idha yujjateva.",
  "anya-e0103n:1434": "Viññāṇañcāyatanakathāvaṇṇanā",
  "anya-e0103n:1435_0": "281. Ciṇṇo carito paguṇikato āvajjanādilakkhaṇo vasībhāvo etenāti ciṇṇavasībhāvo,",
  "anya-e0103n:1435_1": "tena ciṇṇavasībhāvena. Rūpāvacarasaññaṃ anatikkamitvā anadhigantabbato, taṃsahagatasaññāmanasikārasamudācārassa",
  "anya-e0103n:1435_2": "hānabhāgiyabhāvāvahato, taṃsamatikkameneva tadaññesaṃ samatikkamitabbānaṃ samatikkamasiddhito",
  "anya-e0103n:1435_3": "ca vuttaṃ “āsannarūpāvacarajjhānapaccatthikā”ti. Vīthipaṭipannāya bhāvanāya uparūparivisesāvahabhāvato,",
  "anya-e0103n:1435_4": "paṇītabhāvasiddhito ca paṭhamāruppato dutiyāruppaṃ santatarasabhāvanti āha “no ca",
  "anya-e0103n:1435_5": "viññāṇañcāyatanamiva santā”ti vakkhati hi “suppaṇītatarā honti, pacchimā pacchimā",
  "anya-e0103n:1435_6": "idhā”ti. Anantaṃ anantanti kevalaṃ “anantaṃ ananta”nti na manasi kātabbaṃ na bhāvetabbaṃ,",
  "anya-e0103n:1435_7": "“anantaṃ viññāṇaṃ, anantaṃ viññāṇa”nti pana manasi kātabbaṃ, “viññāṇaṃ viññāṇa”nti vā.",
  "anya-e0103n:1436_0": "Tasmiṃ nimitteti tasmiṃ paṭhamāruppaviññāṇasaṅkhāte viññāṇanimitte. Cittaṃ cārentassāti",
  "anya-e0103n:1436_1": "bhāvanācittaṃ pavattentassa. Ākāsaphuṭe viññāṇeti kasiṇugghāṭimākāsaṃ pharitvā pavatte",
  "anya-e0103n:1436_2": "paṭhamāruppaviññāṇe ārammaṇabhūte. Appetīti appanāvasena pavattati. Sabhāvadhammepi",
  "anya-e0103n:1436_3": "ārammaṇasamatikkamabhāvanābhāvato idaṃ appanāppattaṃ hoti catutthāruppaṃ viya. Appanānayo",
  "anya-e0103n:1436_4": "panettha vuttanayenevāti ettha dutiyāruppajjhāne purimabhāge tīṇi, cattāri vā javanāni",
  "anya-e0103n:1436_5": "kāmāvacarāni upekkhāvedanāsampayuttāneva honti. “Catutthaṃ pañcamaṃ vā arūpāvacara”ntiādinā",
  "anya-e0103n:1436_6": "paṭhamāruppajjhāne vuttena nayena, atha vā appanānayoti sabhāvadhammepi ārammaṇe",
  "anya-e0103n:1436_7": "jhānassa appanānayo ārammaṇātikkamabhāvanāvasena āruppaṃ appanaṃ pāpuṇāti, “appanāppattasseva",
  "anya-e0103n:1436_8": "hi jhānassa ārammaṇasamatikkamanamattaṃ tattha hotī”ti maraṇānussatiniddese vuttanayena veditabboti attho.",
  "anya-e0103n:1437_0": "282. Sabbasoti sabbākārena paṭhamāruppe “āsannarūpajjhānapaccatthikatā, asantasabhāvatā”ti",
  "anya-e0103n:1437_1": "evamādinā sabbena dosadassanākārena, tattha vā nikantipahānaanāvajjitukāmatādiākārena,",
  "anya-e0103n:1437_2": "sabbaṃ vā kusalavipākakiriyābhedato anavasesanti attho. Svāyamattho heṭṭhā vuttanayena",
  "anya-e0103n:1437_3": "ñātuṃ sakkāti āha “sabbasoti idaṃ vuttanayamevā”ti. Jhānassa ākāsānañcāyatanatā bāhiratthasamāsavasena",
  "anya-e0103n:1437_4": "heṭṭhā vuttāti āha “pubbe vuttanayena jhānampi ākāsānañcāyatana”nti. Ārammaṇassa",
  "anya-e0103n:1437_5": "pana samānādhikaraṇasamāsavasenāti sandassetuṃ “ārammaṇampī”tiādi vuttaṃ. Tattha",
  "anya-e0103n:1437_6": "“purimanayenevā”ti idaṃ “nāssa anto”tiādinā vuttapadasiddhiṃ sandhāya vuttaṃ. Yathā",
  "anya-e0103n:1437_7": "adhiṭṭhānaṭṭhena, evaṃ sañjātidesaṭṭhenapi āyatana-saddena idha attho yujjatīti dassetuṃ",
  "anya-e0103n:1437_8": "“tathā”tiādi vuttaṃ. Tattha sañjāyati etthāti sañjāti, sañjāti eva deso sañjātideso.",
  "anya-e0103n:1437_9": "Jhānaṃ appavattikaraṇena. Ārammaṇaṃ amanasikaraṇena. Ubhayampi vā ubhayatā yojetabbā.",
  "anya-e0103n:1437_10": "Jhānassapi hi anāvajjanaṃ, javanapaṭipādakena vā bhavaṅgamanassa anto akaraṇaṃ amanasikaraṇaṃ,",
  "anya-e0103n:1437_11": "ārammaṇassa ca ārammaṇakaraṇavasena appavattanaṃ appavattikaraṇanti atthassa sambhavato",
  "anya-e0103n:1437_12": "ekajjhaṃ katvā sāmaññaniddesena, ekasesanayena vā.",
  "anya-e0103n:1438_0": "Pubbe anantassa ākāsassa ārammaṇakaraṇavasena paṭhamāruppaviññāṇaṃ attano pharaṇākāreneva",
  "anya-e0103n:1438_1": "“ananta”nti manasi kātabbattā “anantaṃ viññāṇa”nti vuttanti puna “manasikāravasena",
  "anya-e0103n:1438_2": "vā ananta”nti vuttaṃ, sabbaso manasikaraṇavasenāti adhippāyo. Tenāha “anavasesato",
  "anya-e0103n:1438_3": "manasi karonto ‘ananta’nti manasi karotī”ti. Jhānavibhaṅgepi ayamevattho vuttoti",
  "anya-e0103n:1438_4": "dassento “yaṃ pana vibhaṅge vutta”ntiādimāha. Tassā pāḷiyā evaṃ vā attho veditabbo",
  "anya-e0103n:1438_5": "– taṃyeva ākāsaṃ phuṭaṃ viññāṇaṃ viññāṇañcāyatanaviññāṇena manasi karotīti. Ayaṃ",
  "anya-e0103n:1438_6": "panattho yutto viya dissati, taṃyeva ākāsaṃ viññāṇena phuṭaṃ tena gahitākāraṃ manasi",
  "anya-e0103n:1438_7": "karoti. Evaṃ taṃ viññāṇaṃ anantaṃ pharatīti. Yaṃ hi ākāsaṃ paṭhamāruppasamaṅgī viññāṇena",
  "anya-e0103n:1438_8": "anantaṃ pharati, taṃ pharaṇākārasahitameva viññāṇaṃ manasi karonto dutiyāruppasamaṅgī",
  "anya-e0103n:1438_9": "anantaṃ pharatīti vuccati.",
  "anya-e0103n:1439_0": "Manasikāravasena anantapharaṇākārena idha anantatā, na ākāsassa viya uppādantādiabhāvenāti",
  "anya-e0103n:1439_1": "“nāssa antoti ananta”nti ettakamevāha. “Ruḷhīsaddo”ti iminā “viññāṇānañca”nti etassa",
  "anya-e0103n:1439_2": "padassa atthe viññāṇañca-saddo niruḷhoti dasseti, yathāvuttaṃ vā viññāṇaṃ dutiyāruppajjhānena",
  "anya-e0103n:1439_3": "añcīyati vuttākārena ālambīyatīti viññāṇañcanti evampettha attho daṭṭhabbo. Sesaṃ",
  "anya-e0103n:1439_4": "vuttatthamevāti āha “sesaṃ purimasadisamevā”ti.",
  "anya-e0103n:1440": "Ākiñcaññāyatanakathāvaṇṇanā",
  "anya-e0103n:1441_0": "283. Tatiyāruppakammaṭṭhāne yaṃ heṭṭhā vuttasadisaṃ, taṃ vuttanayānusārena veditabbaṃ,",
  "anya-e0103n:1441_1": "apubbameva vaṇṇayissāma. Tattha tassevāti yaṃ ārabbha viññāṇañcāyatanaṃ pavattaṃ,",
  "anya-e0103n:1441_2": "tasseva. Kiṃ pana tanti āha “ākāsānañcāyatanaviññāṇassā”ti. Etena tato aññaṃ tatiyāruppajjhānassa",
  "anya-e0103n:1441_3": "ārammaṇaṃ natthīti dasseti. “Ārammaṇabhūtassā”ti iminā tassa anārammaṇabhūtaṃ dutiyāruppaviññāṇaṃ",
  "anya-e0103n:1441_4": "nivatteti. Abhāvoti natthitā. Suññatāti rittatā. Vivittākāroti viveko. Tīhi padehi",
  "anya-e0103n:1441_5": "paṭhamāruppaviññāṇassa apagamameva vadati. “Manasi kātabbo”ti vatvā manasikāravidhiṃ",
  "anya-e0103n:1441_6": "dassetuṃ “taṃ viññāṇa”ntiādi vuttaṃ. Tattha amanasikaritvāti sabbena sabbaṃ manasi",
  "anya-e0103n:1441_7": "akatvā acintetvā. Vā-saddo aniyamattho, tena tīsu pakāresu ekenapi atthasiddhīti dasseti.",
  "anya-e0103n:1442_0": "Tasmiṃ nimitteti tasmiṃ paṭhamāruppaviññāṇassa abhāvasaṅkhāte jhānuppattinimitte.",
  "anya-e0103n:1442_1": "Ākāse phuṭeti ākāsaṃ pharitvā pavatte. “Ākāsaphuṭe”ti vā pāṭho. Suññavivittanatthibhāveti",
  "anya-e0103n:1442_2": "suññabhāve, vivittabhāve, natthibhāve cāti yena ākārena bhāvitaṃ, tassa gahaṇatthaṃ",
  "anya-e0103n:1442_3": "vuttaṃ. Atha vā suññavivittanatthibhāveti suññavivittatāsaṅkhāte natthibhāve, tena",
  "anya-e0103n:1442_4": "vināsābhāvameva dasseti, na pure abhāvādike.",
  "anya-e0103n:1443_0": "Tasmiṃ hi appanācitteti ākiñcaññāyatanajjhānasampayutte appanāvasena pavatte citte,",
  "anya-e0103n:1443_1": "tasmiṃ vā paṭhamāruppassa apagamasaṅkhāte natthibhāve yathāvutte appanācitte uppanne.",
  "anya-e0103n:1443_2": "So bhikkhu abhāvameva passanto viharatīti sambandho. Puriso katthaci gantvā āgantvā",
  "anya-e0103n:1443_3": "suññameva passati, natthibhāvameva passatīti yojanā. Taṃ ṭhānanti taṃ sannipātaṭṭhānaṃ.",
  "anya-e0103n:1443_4": "“Parikammamanasikārena antarahite”ti iminā ārammaṇakaraṇābhāvena tassa antaradhānaṃ",
  "anya-e0103n:1443_5": "na naṭṭhattāti dasseti. Tatridaṃ opammasaṃsandanaṃ – yathā so puriso tattha sannipatitaṃ",
  "anya-e0103n:1443_6": "bhikkhusaṅghaṃ disvā gato, tato sabbesu bhikkhūsu kenacideva karaṇīyena apagatesu",
  "anya-e0103n:1443_7": "āgantvā taṃ ṭhānaṃ bhikkhūhi suññameva passati, na bhikkhūnaṃ tatopi apagatakāraṇaṃ,",
  "anya-e0103n:1443_8": "evamayaṃ yogāvacaro pubbe viññāṇañcāyatanajjhānacakkhunā paṭhamāruppaviññāṇaṃ disvā",
  "anya-e0103n:1443_9": "pacchā natthīti parikammamanasikārena tasmiṃ apagate tatiyāruppajjhānacakkhunā tassa",
  "anya-e0103n:1443_10": "natthibhāvameva passanto viharati, na tassa apagamanakāraṇaṃ vīmaṃsati jhānassa tādisābhogābhāvatoti.",
  "anya-e0103n:1443_11": "Sabbaso viññāṇañcāyatanaṃ samatikkammāti ettha yaṃ vattabbaṃ, taṃ heṭṭhā vuttanayānusārena veditabbaṃ.",
  "anya-e0103n:1444_0": "284. Natthitā pariyāyāsuññavivittabhāvāti “natthī”ti padassa atthaṃ vadantena suññavivittapadānipi",
  "anya-e0103n:1444_1": "gahitāni. Āmeḍitavacanaṃ pana bhāvanākāradassanaṃ. Vibhaṅgepi imassa padassa ayamevattho",
  "anya-e0103n:1444_2": "vuttoti dassetuṃ “yampi vibhaṅge”tiādi vuttaṃ. Tattha taññeva viññāṇaṃ abhāvetīti",
  "anya-e0103n:1444_3": "yaṃ pubbe “anantaṃ viññāṇa”nti manasi kataṃ paṭhamāruppaviññāṇaṃ, taṃyevāti attho.",
  "anya-e0103n:1444_4": "Taṃyeva hi ārammaṇabhūtaṃ paṭhamena viya rūpanimittaṃ tatiyenāruppenābhāvetīti. Khayato",
  "anya-e0103n:1444_5": "sammasananti bhaṅgānupassanamāha. Sā hi saṅkhatadhammānaṃ bhaṅgābhāvameva passantī",
  "anya-e0103n:1444_6": "“viññāṇampi abhāvetī”tiādinā vattabbataṃ labhatīti adhippāyenāha “khayato sammasanaṃ",
  "anya-e0103n:1444_7": "viya vutta”nti. Assāti pāṭhassa. Puna assāti viññāṇassa. Abhāvetīti abhāvaṃ karoti.",
  "anya-e0103n:1444_8": "Yathā ñāṇassa na upatiṭṭhati, evaṃ karoti amanasikaraṇato. Tato eva vibhāveti vigatabhāvaṃ",
  "anya-e0103n:1444_9": "karoti, vināseti vā yathā na dissati, tathā karaṇato. Teneva antaradhāpeti tirobhāvaṃ",
  "anya-e0103n:1444_10": "gameti. Na aññathāti imissā pāḷiyā evamattho, na ito aññathā ayujjamānakattāti adhippāyo.",
  "anya-e0103n:1445_0": "Assāti paṭhamāruppaviññāṇābhāvassa. Kiñcananti kiñcipi. Sabhāvadhammassa appāvasesatā",
  "anya-e0103n:1445_1": "nāma bhaṅgo eva siyāti āha “bhaṅgamattampi assa avasiṭṭhaṃ natthī”ti. Sati hi bhaṅgamattepi",
  "anya-e0103n:1445_2": "tassa sakiñcanatā siyā. Akiñcananti ca viññāṇassa kiñci pakāraṃ aggahetvā sabbena",
  "anya-e0103n:1445_3": "sabbaṃ vibhāvanamāha. Sesaṃ vuttanayameva.",
  "anya-e0103n:1446": "Nevasaññānāsaññāyatanakathāvaṇṇanā",
  "anya-e0103n:1447_0": "285. No ca santāti yathā nevasaññānāsaññāyatanasamāpatti saṅkhārāvasesasukhumabhāvappattiyā",
  "anya-e0103n:1447_1": "savisesā santā, evamayaṃ ākiñcaññāyatanasamāpatti no ca santā tadabhāvato. Yā ayaṃ",
  "anya-e0103n:1447_2": "khandhesu paccayayāpanīyatāya, rogamūlatāya ca rogasarikkhatā, dukkhatāsūlayogādinā",
  "anya-e0103n:1447_3": "gaṇḍasarikkhatā, pīḷājananādinā sallasarikkhatā ca, sā saññāya sati hoti, nāsatīti",
  "anya-e0103n:1447_4": "vuttaṃ “saññā rogo, saññā gaṇḍo, saññā salla”nti. Sā cettha paṭukiccā pañcavokārabhavato",
  "anya-e0103n:1447_5": "oḷārikasaññā veditabbā. Na kevalaṃ saññā eva, atha kho vedanācetanādīnampi saṅgaho",
  "anya-e0103n:1447_6": "daṭṭhabbo. Saññāsīsena pana niddeso kato. Etaṃ santanti etaṃ asantabhāvakararogādisarikkhasaññāvirahato",
  "anya-e0103n:1447_7": "santaṃ. Tato eva paṇītaṃ. Kiṃ pana tanti āha “nevasaññānāsaññā”ti? Tadapadesena taṃsampayuttajjhānamāha",
  "anya-e0103n:1447_8": "“ādīnava”nti. Ettha rogādisarikkhasaññādisabbhāvopi ādīnavo daṭṭhabbo, na āsannaviññāṇañcāyatanapaccatthikatāva.",
  "anya-e0103n:1447_9": "Uparīti catutthāruppe. Sā vāti sā eva. Vattitāti pavattitā nibbattitā vaḷañjitā.",
  "anya-e0103n:1448_0": "Tasmiṃ nimitteti tasmiṃ tatiyāruppasamāpattisaṅkhāte jhānanimitte. Mānasanti cittaṃ",
  "anya-e0103n:1448_1": "“mano eva mānasa”nti katvā, bhāvanāmanasikāraṃ vā. Taṃ hi manasi bhavanti mānasanti",
  "anya-e0103n:1448_2": "vuccati. Jhānasampayuttadhammānampi jhānānuguṇatāya samāpattipariyāyo labbhatīti",
  "anya-e0103n:1448_3": "āha “ākiñcaññāyatanasamāpattisaṅkhātesu catūsu khandhesū”ti, ārammaṇabhūtesūti adhippāyo.",
  "anya-e0103n:1449_0": "286. Yathāvuttaṃ ākiñcaññaṃ ārammaṇapaccayabhāvato āyatanaṃ kāraṇamassāti jhānaṃ",
  "anya-e0103n:1449_1": "ākiñcaññāyatanaṃ, ākiñcaññameva ārammaṇapaccayabhūtaṃ jhānassa kāraṇanti ārammaṇaṃ",
  "anya-e0103n:1449_2": "ākiñcaññāyatananti evaṃ vā attho daṭṭhabbo. Sesamettha heṭṭhā vuttanayānusārena veditabbaṃ.",
  "anya-e0103n:1450_0": "Yāya saññāya bhāvatoti yādisāya saññāya atthibhāvena. Yā hi sā paṭusaññākiccassa",
  "anya-e0103n:1450_1": "abhāvato saññātipi na vattabbā, saññāsabhāvānātivattanato asaññātipi na vattabbā,",
  "anya-e0103n:1450_2": "tassā vijjamānattāti attho. Tanti taṃ jhānaṃ. Taṃ tāva dassetunti ettha tanti taṃ",
  "anya-e0103n:1450_3": "sasāpaṭipadaṃ, yathāvuttasaññaṃ, tassā ca adhigamupāyanti attho. Nevasaññīnāsaññīti",
  "anya-e0103n:1450_4": "hi puggalādhiṭṭhānena dhammaṃ uddharantena saññāvantamukhena saññā uddhaṭā, aññathā",
  "anya-e0103n:1450_5": "nevasaññānāsaññāyatananti uddharitabbaṃ siyā. Sā pana paṭipadā yattha pavattati,",
  "anya-e0103n:1450_6": "yathā ca pavattati, taṃ dassetuṃ “ākiñcaññāyatanaṃ santato manasi karoti, saṅkhārāvasesasamāpattiṃ",
  "anya-e0103n:1450_7": "bhāvetī”ti vuttaṃ. Ākiñcaññāyatanaṃ hi catutthāruppabhāvanāya pavattiṭṭhānaṃ, saṅkhārāvasesasamāpatti",
  "anya-e0103n:1450_8": "pavattiākāroti. Yatra hi nāmāti yā nāma. Natthibhāvampīti viññāṇassa suññatampi,",
  "anya-e0103n:1450_9": "evaṃ sukhumampīti adhippāyo. Santārammaṇatāyāti santaṃ ārammaṇaṃ etissāti santārammaṇā,",
  "anya-e0103n:1450_10": "tabbhāvo santārammaṇatā, tāya, na jhānasantatāya. Na hi tatiyāruppasamāpatti catutthāruppajjhānato santā.",
  "anya-e0103n:1451_0": "Codako “yaṃ santato manasi karoti, na tattha ādīnavadassanaṃ bhaveyya. Asati ca ādīnavadassane",
  "anya-e0103n:1451_1": "samatikkamo eva na siyā”ti dassento “santato ce manasi karoti, kathaṃ samatikkamo",
  "anya-e0103n:1451_2": "hotī”ti āha. Itaro “asamāpajjitukāmatāyā”ti parihāramāha, tena ādīnavadassanampi",
  "anya-e0103n:1451_3": "atthevāti dasseti. So hītiādinā vuttamevatthaṃ pākaṭataraṃ karoti. Tattha yasmiṃ",
  "anya-e0103n:1451_4": "jhāne abhirati, tattha āvajjanasamāpajjanādipaṭipattiyā bhavitabbaṃ. Sā panassa tatiyāruppe",
  "anya-e0103n:1451_5": "sabbaso natthi, kevalaṃ aññābhāvato ārammaṇakaraṇamattamevāti dassento “kiñcāpī”tiādimāha.",
  "anya-e0103n:1452_0": "Samatikkamitvāva gacchatīti tesaṃ sippīnaṃ jīvikaṃ tiṇāyapi amaññamāno te vītivattatiyeva.",
  "anya-e0103n:1452_1": "Soti yogāvacaro. Tanti tatiyāruppasamāpattiṃ. Pubbe vuttanayenāti “santā vatāyaṃ",
  "anya-e0103n:1452_2": "samāpattī”tiādinā vuttena nayena santato manasi karonto. Tanti yāya nevasaññīnāsaññī",
  "anya-e0103n:1452_3": "nāma hoti, saṅkhārāvasesasamāpattiṃ bhāvetīti vuccati, taṃ saññaṃ pāpuṇātīti yojanā.",
  "anya-e0103n:1452_4": "Saññāsīsena hi desanā. Paramasukhumanti ukkaṃsagatasukhumabhāvaṃ. Saṅkhārāvasesasamāpattinti",
  "anya-e0103n:1452_5": "ukkaṃsagatasukhumatāya saṅkhārānaṃ sesatāmattaṃ samāpattiṃ. Tenāha “accantasukhumabhāvappattasaṅkhāra”nti.",
  "anya-e0103n:1452_6": "Antamaticca accantaṃ. Yato sukhumatamaṃ nāma natthi, tathāparamukkaṃsagatasukhumasaṅkhāranti",
  "anya-e0103n:1452_7": "attho. Paṭhamajjhānūpacārato paṭṭhāya hi tacchantiyā viya pavattamānāya bhāvanāya",
  "anya-e0103n:1452_8": "anukkamena saṅkhārā tattha antimakoṭṭhāsataṃ pāpitā, tato paraṃ nirodho eva, na saṅkhārappavattīti.",
  "anya-e0103n:1452_9": "Tena vuccati “saṅkhārāvasesasamāpattī”ti.",
  "anya-e0103n:1453_0": "287. Yaṃ taṃ catukkhandhaṃ. Atthatoti kusalādivisesavisiṭṭhaparamatthato. Visesato",
  "anya-e0103n:1453_1": "adhipaññāsikkhāya adhiṭṭhānabhūtaṃ idhādhippetanti āha “idha samāpannassa cittacetasikā",
  "anya-e0103n:1453_2": "dhammā adhippetā”ti. Oḷārikāya saññāya abhāvatoti yadipi catutthāruppavipākasaññāya",
  "anya-e0103n:1453_3": "catutthāruppakusalasaññā oḷārikā, tathā vipassanāmaggaphalasaññāhi, tathāpi oḷārikasukhumatā",
  "anya-e0103n:1453_4": "nāma upādāyupādāya gahetabbāti pañcavokārabhavapariyāpannāya viya catuvokārepi heṭṭhā",
  "anya-e0103n:1453_5": "tīsu bhūmīsu saññāya viya oḷārikāya abhāvato. Sukhumāyāti saṅkhārāvasesasukhumabhāvappattiyā",
  "anya-e0103n:1453_6": "sukhumāya saññāya bhāvato vijjamānattā. Nevasaññāti ettha na-kāro abhāvattho, nāsaññanti",
  "anya-e0103n:1453_7": "ettha na-kāro aññattho, a-kāro abhāvatthova, asaññaṃ anasaññañcāti attho. Pariyāpannattāti",
  "anya-e0103n:1453_8": "ekadesabhāvena antogadhattā. Etthāti catutthāruppe. Dutiye atthavikappe nevasaññāti",
  "anya-e0103n:1453_9": "ettha na-kāro aññattho. Tathā nāsaññāti ettha na-kāro, a-kāro ca aññattho evāti tena",
  "anya-e0103n:1453_10": "dvayena saññābhāvo eva dassitoti dhammāyatanapariyāpannatāya āyatanabhāvo vuttovāti",
  "anya-e0103n:1453_11": "“adhiṭṭhānaṭṭhenā”ti vuttaṃ nissayapaccayabhāvato.",
  "anya-e0103n:1454_0": "Kiṃ pana kāraṇaṃ, yenettha saññāva edisī jātāti anuyogaṃ sandhāyāha “na kevala”ntiādi.",
  "anya-e0103n:1454_1": "Saññāsīsenāyaṃ desanā katā “nānattakāyā nānattasaññino”tiādīsu viyāti daṭṭhabbaṃ.",
  "anya-e0103n:1454_2": "Evaṃ esa atthoti kañci visesaṃ upādāya sabhāvato atthīti vattabbasseva dhammassa",
  "anya-e0103n:1454_3": "kañci visesaṃ upādāya natthīti vattabbatāsaṅkhāto attho.",
  "anya-e0103n:1455": "Atithokampi yaṃ telamatthi bhanteti āha akappiyabhāvaṃ upādāya, tadeva natthi, bhante, telanti āha nāḷipūraṇaṃ upādāya. Tenāha “tattha yathā”tiādi.",
  "anya-e0103n:1456_0": "Yadi ārammaṇasañjānanaṃ saññākiccaṃ, taṃ saññā samānā kathamayaṃ kātuṃ na sakkotīti",
  "anya-e0103n:1456_1": "āha “dahanakiccamivā”tiādi. Saṅkhārāvasesasukhumabhāvappattiyā eva hesā paṭusaññākiccaṃ",
  "anya-e0103n:1456_2": "kātuṃ na sakkoti, tato eva ca ñāṇassa sugayhāpi na hoti. Tenāha “nibbidājananampi",
  "anya-e0103n:1456_3": "kātuṃ na sakkotī”ti. Akatābhinivesoti akatavipassanābhiniveso appavattitasammasanacāro.",
  "anya-e0103n:1456_4": "Pakativipassakoti pakatiyā vipassako. Khandhādimukhena vipassanaṃ abhinivisitvā dvārālambanehi",
  "anya-e0103n:1456_5": "saddhiṃ dvārappavattadhammānaṃ vipassako sakkuṇeyya tabbisayaudayabbayañāṇaṃ uppādetuṃ,",
  "anya-e0103n:1456_6": "yathā pana sakkoti, taṃ dassetuṃ “sopī”tiādi vuttaṃ. Kalāpasammasanavasenevāti catutthāruppacittuppādapariyāpanne",
  "anya-e0103n:1456_7": "phassādidhamme avinibbhujja ekato gahetvā kalāpato samūhato sammasanavasena nayavipassanāsaṅkhātakalāpasammasanavasena.",
  "anya-e0103n:1456_8": "Phassādidhamme vinibbhujjitvā visuṃ visuṃ sarūpato gahetvā aniccādivasena sammasanaṃ",
  "anya-e0103n:1456_9": "anupadadhammavipassanā. Evaṃ sukhumattaṃ gatā yathā dhammasenāpatināpi nāma anupadaṃ",
  "anya-e0103n:1456_10": "na vipassaneyyāti attho.",
  "anya-e0103n:1457_0": "Therassāti aññatarassa therassa. Aññāhipīti ettha ayamaparā upamā – eko kira brāhmaṇo",
  "anya-e0103n:1457_1": "aññataraṃ purisaṃ manuññaṃ mattikabhājanaṃ gahetvā ṭhitaṃ disvā yāci “dehi me imaṃ",
  "anya-e0103n:1457_2": "bhājana”nti. So surāsittataṃ sandhāya “nāyyo sakkā dātuṃ, surā ettha atthī”ti āha.",
  "anya-e0103n:1457_3": "Brāhmaṇo attano samīpe ṭhitaṃ purisaṃ uddissa āha “tena hi imassa pātuṃ dehī”ti.",
  "anya-e0103n:1457_4": "Itaro “natthayyo”ti āha. Tattha yathā brāhmaṇassa ayogyabhāvaṃ upādāya “atthī”tipi",
  "anya-e0103n:1457_5": "vattabbaṃ, pātabbatāya tattha abhāvato “natthī”tipi vattabbaṃ jātaṃ, evaṃ idhāpīti daṭṭhabbaṃ.",
  "anya-e0103n:1458_0": "Kasmā panettha yathā heṭṭhā “ananto ākāso, anantaṃ viññāṇaṃ, natthi kiñcī”ti tattha",
  "anya-e0103n:1458_1": "tattha bhāvanākāro gahito, evaṃ koci bhāvanākāro na gahitoti? Keci tāva āhu – “bhāvanākāro",
  "anya-e0103n:1458_2": "nāma sopacārassa jhānassa yathāsakaṃ ārammaṇe pavattiākāro, ārammaṇañcettha ākiñcaññāyatanadhammā.",
  "anya-e0103n:1458_3": "Te pana gayhamānā ekassa vā pubbaṅgamadhammassa vasena gahetabbā siyuṃ, sabbe eva",
  "anya-e0103n:1458_4": "vā. Tattha paṭhamapakkhe viññāṇassa gahaṇaṃ āpannanti ‘viññāṇaṃ viññāṇa’nti manasikāre",
  "anya-e0103n:1458_5": "catutthāruppassa viññāṇañcāyatanabhāvo āpajjati. Dutiyapakkhe pana sabbaso ākiñcaññāyatanadhammārammaṇatāya",
  "anya-e0103n:1458_6": "jhānassa ‘ākiñcaññaṃ ākiñcañña’nti manasikāre ākiñcaññāyatanatā vā siyā, abhāvārammaṇatā",
  "anya-e0103n:1458_7": "vā. Sabbathā nevasaññānāsaññāyatanabhāvo na labbhatī”ti. Tadidamakāraṇaṃ tathā jhānassa",
  "anya-e0103n:1458_8": "appavattanato. Na hi catutthāruppabhāvanā viññāṇamākiñcaññaṃ vā āmasantī pavattati,",
  "anya-e0103n:1458_9": "kiñcarahi? Tatiyāruppassa santataṃ.",
  "anya-e0103n:1459_0": "Yadi evaṃ, kasmā pāḷiyaṃ “santa”nti na gahitanti? Kiñcāpi na gahitataṃ sutte, vibhaṅge",
  "anya-e0103n:1459_1": "pana gahitameva. Yathāha – “taññeva ākiñcaññāyatanaṃ santato manasi karoti, saṅkhārāvasesasamāpattiṃ",
  "anya-e0103n:1459_2": "bhāvetī”ti. Atha kasmā vibhaṅge viya sutte bhāvanākāro na gahitoti? Veneyyajjhāsayato,",
  "anya-e0103n:1459_3": "desanāvilāsato ca. Ye hi veneyyā yathā heṭṭhā tīsu āruppesu “ananto ākāso, anantaṃ",
  "anya-e0103n:1459_4": "viññāṇaṃ, natthi kiñcī”ti bhāvanākāro gahito, evaṃ aggahite eva tasmiṃ tamatthaṃ",
  "anya-e0103n:1459_5": "paṭivijjhanti, tesaṃ vasena sutte tathā desanā katā, suttantagatikāva abhidhamme",
  "anya-e0103n:1459_6": "suttantabhājanīye uddesadesanā. Ye pana veneyyā vibhajitvā vutteyeva tasmiṃ tamatthaṃ",
  "anya-e0103n:1459_7": "paṭivijjhanti, tesaṃ vasena vibhaṅge bhāvanākāro vutto. Dhammissaro pana bhagavā",
  "anya-e0103n:1459_8": "sammāsambuddho dhammānaṃ desetabbappakāraṃ jānanto katthaci bhāvanākāraṃ gaṇhāti,",
  "anya-e0103n:1459_9": "katthaci bhāvanākāraṃ na gaṇhāti. Sā ca desanā yāvadeva veneyyavinayatthāti ayamettha",
  "anya-e0103n:1459_10": "desanāvilāso. Suttantadesanā vā pariyāyakathāti tattha bhāvanākāro na gahito, abhidhammadesanā",
  "anya-e0103n:1459_11": "pana nippariyāyakathāti tattha bhāvanākāro gahitoti evampettha bhāvanākārassa gahaṇe,",
  "anya-e0103n:1459_12": "aggahaṇe ca kāraṇaṃ veditabbaṃ.",
  "anya-e0103n:1460_0": "Apare pana bhaṇanti – “catutthāruppe visesadassanatthaṃ sutte bhāvanākārassa aggahaṇaṃ,",
  "anya-e0103n:1460_1": "svāyaṃ viseso anupubbabhāvanājanito. Sā ca anupubbabhāvanā pahānakkamopajanitā pahātabbasamatikkamena",
  "anya-e0103n:1460_2": "jhānānaṃ adhigantabbato. Tathā hi kāmādivivekavitakkavicāravūpasamapītivirāgasomanassatthaṅgamamukhena",
  "anya-e0103n:1460_3": "rūpāvacarajjhānāni desitāni, rūpasaññādisamatikkamamukhena arūpajjhānāni. Na kevalañca",
  "anya-e0103n:1460_4": "jhānāniyeva, atha kho sabbampi sīlaṃ, sabbāpi paññā paṭipakkhadhammappahānavaseneva",
  "anya-e0103n:1460_5": "sampādetabbato pahātabbadhammasamatikkamadassanamukheneva desanā āruḷhā. Tathā hi",
  "anya-e0103n:1460_6": "“pāṇātipātaṃ pahāya pāṇātipātā paṭivirato”tiādinā sīlasaṃvaro, “cakkhunā rūpaṃ disvā",
  "anya-e0103n:1460_7": "na nimittaggāhī hoti nānubyañjanaggāhī”tiādinā indriyasaṃvaro, “neva davāya na madāyā”tiādinā",
  "anya-e0103n:1460_8": "bhojane mattaññutā, “idha bhikkhu micchājīvaṃ pahāya sammāājīvena jīvikaṃ kappetī”tiādinā",
  "anya-e0103n:1460_9": "ājīvapārisuddhi, “abhijjhaṃ loke pahāya vigatābhijjhena cetasā”tiādinā jāgariyānuyogo,",
  "anya-e0103n:1460_10": "“aniccasaññā bhāvetabbā asmimānasamugghātāya, aniccasaññino, meghiya, anattasaññā",
  "anya-e0103n:1460_11": "saṇṭhāti, anattasaññī asmimānasamugghātaṃ gacchati, āsavānaṃ khayā anāsavaṃ cetovimuttiṃ",
  "anya-e0103n:1460_12": "paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”tiādinā",
  "anya-e0103n:1460_13": "paññā paṭipakkhadhammappahānavaseneva desitā. Tasmā jhānāni desento bhagavā “vivicceva",
  "anya-e0103n:1460_14": "kāmehī”tiādinā pahātabbadhammasamatikkamadassanamukheneva desesi. Tena vuttaṃ “kāmādivivekavitakkavicāravūpasamapītivirāgasomanassatthaṅgamamukhena",
  "anya-e0103n:1460_15": "rūpāvacarajjhānāni desitāni, rūpasaññādisamatikkamamukhena arūpajjhānānī”ti. Tattha",
  "anya-e0103n:1460_16": "yathā rūpāvacaraṃ paṭhamaṃ jhānaṃ bhāvanāvisesādhigatehi vitakkādīhi viya saddhādīhipi",
  "anya-e0103n:1460_17": "tikkhavisadasūrasabhāvehi dhammehi samannāgatattā kāmacchandādīnaṃ nīvaraṇānaṃ, tadekaṭṭhānañca",
  "anya-e0103n:1460_18": "pāpadhammānaṃ vikkhambhanato uttarimanussadhammabhāvappattaṃ kāmāvacaradhammehi saṇhasukhumaṃ,",
  "anya-e0103n:1460_19": "santaṃ, paṇītañca hoti; dutiyajjhānādīni pana bhāvanāvisesena oḷārikaṅgappahānato",
  "anya-e0103n:1460_20": "tato sātisayaṃ saṇhasukhumasaṇhasukhumatarādibhāvappattāni honti. Tathā arūpāvacaraṃ",
  "anya-e0103n:1460_21": "paṭhamajjhānaṃ rūpavirāgabhāvanābhāvena pavattamānaṃ ārammaṇasantatāyapi aṅgasantatāyapi",
  "anya-e0103n:1460_22": "pākatikaparittadhammehi viya sabbarūpāvacaradhammehi santasukhumabhāvappattaṃ hoti.",
  "anya-e0103n:1460_23": "Ārammaṇasantabhāvenāpi hi tadārammaṇadhammā santasabhāvā honti, seyyathāpi lokuttaradhammārammaṇā dhammā.",
  "anya-e0103n:1461_0": "Satipi dhammato, mahaggatabhāvenāpi ca abhede rūpāvacaracatutthato āruppaṃ aṅgatopi",
  "anya-e0103n:1461_1": "santameva, yatassa santavimokkhatā vuttā. Dutiyāruppādīni pana paṭhamāruppādito aṅgato,",
  "anya-e0103n:1461_2": "ārammaṇato ca santasantatarasantatamabhāvappattāni tathā bhāvanāvisesasamāyogato,",
  "anya-e0103n:1461_3": "svāyaṃ bhāvanāviseso paṭhamajjhānūpacārato paṭṭhāya taṃtaṃpahātabbasamatikkamanavasena",
  "anya-e0103n:1461_4": "tassa tassa jhānassa santasukhumabhāvaṃ āpādento catutthāruppe saṅkhārāvasesasukhumabhāvaṃ",
  "anya-e0103n:1461_5": "pāpeti. Yato catutthāruppaṃ yathā anupadadhammavipassanāvasena vipassanāya ārammaṇabhāvaṃ",
  "anya-e0103n:1461_6": "upagantvā pakativipassakassāpi nibbiduppattiyā paccayo na hoti saṅkhārāvasesasukhumabhāvappattito,",
  "anya-e0103n:1461_7": "tathā sayaṃ tatiyāruppadhammesu pavattamānaṃ te yāthāvato vibhāvetuṃ na sakkoti,",
  "anya-e0103n:1461_8": "yathā tadaññajjhānāni attano ārammaṇaṃ. Kevalaṃ pana ārabbha pavattimattamevassa",
  "anya-e0103n:1461_9": "tattha hoti, tayidaṃ ārammaṇabhāvenāpi nāma vibhūtākāratāya ṭhātuṃ appahontaṃ ārammaṇakaraṇe",
  "anya-e0103n:1461_10": "kiṃ pahoti. Tasmā tadassa avibhūtakiccataṃ disvā satthā heṭṭhā tīsu ṭhānesu bhāvanākāraṃ",
  "anya-e0103n:1461_11": "vatvā tādiso idha na labbhatīti dīpetuṃ catutthāruppadesanāyaṃ sutte bhāvanākāraṃ",
  "anya-e0103n:1461_12": "pariyāyadesanattā na kathesi.",
  "anya-e0103n:1462_0": "Yasmā pana sārammaṇassa dhammassa ārammaṇe pavattiākāro atthevāti atisukhumabhāvappattaṃ",
  "anya-e0103n:1462_1": "taṃ dassetuṃ “taṃyeva ākiñcaññāyatanaṃ santato manasi karotī”ti vibhaṅge vuttaṃ yathādhammasāsanabhāvato,",
  "anya-e0103n:1462_2": "pubbabhāgavasena vā vibhaṅge “santato manasi karotī”ti vuttaṃ tadā yogino tassa vibhūtabhāvato.",
  "anya-e0103n:1462_3": "Appanāvasena pana sutte bhāvanākāro na gahito avibhūtabhāvato. Kammaṭṭhānaṃ hi kiñci",
  "anya-e0103n:1462_4": "ādito avibhūtaṃ hoti, yathā taṃ? Buddhānussatiādi. Kiñci majjhe, yathā taṃ? Ānāpānassati.",
  "anya-e0103n:1462_5": "Kiñci ubhayattha, yathā taṃ? Upasamānussatiādi. Catutthāruppakammaṭṭhānaṃ pana pariyosāne",
  "anya-e0103n:1462_6": "avibhūtaṃ bhāvanāya matthakappattiyaṃ ārammaṇassa avibhūtabhāvato. Tasmā catutthāruppe",
  "anya-e0103n:1462_7": "imaṃ visesaṃ dassetuṃ satthārā sutte bhāvanākāro na gahito, na sabbena sabbaṃ abhāvatoti",
  "anya-e0103n:1462_8": "niṭṭhamettha gantabbaṃ.",
  "anya-e0103n:1463": "Pakiṇṇakakathāvaṇṇanā",
  "anya-e0103n:1464_0": "288. Asadisarūpoti dvattiṃsamahāpurisalakkhaṇaasītianubyañjanabyāmappabhāketumālādīhi",
  "anya-e0103n:1464_1": "rūpaguṇehi aññehi asādhāraṇarūpakāyo, sabhāvattho vā rūpa-saddo “yaṃ loke piyarūpaṃ",
  "anya-e0103n:1464_2": "sātarūpa”ntiādīsu viya. Tasmā asadisarūpoti asadisasabhāvo, tena dasabalacatuvesārajjādiguṇavisesasamāyogadīpanato",
  "anya-e0103n:1464_3": "satthu dhammakāyasampattiyāpi asadisatā dassitā hoti. Itīti evaṃ vuttappakārena.",
  "anya-e0103n:1464_4": "Tasminti āruppe. Pakiṇṇakakathāpi viññeyyāti pubbe viya asādhāraṇaṃ tattha tattha",
  "anya-e0103n:1464_5": "jhāne patiniyatameva atthaṃ aggahetvā sādhāraṇabhāvato tattha tattheva pakiṇṇakaṃ",
  "anya-e0103n:1464_6": "visaṭaṃ atthaṃ gahetvā pavattā pakiṇṇakakathāpi vijānitabbā.",
  "anya-e0103n:1465_0": "289. Rūpanimittātikkamatoti kasiṇarūpasaṅkhātassa paṭibhāganimittassa atikkamanato.",
  "anya-e0103n:1465_1": "Ākāsātikkamatoti kasiṇugghāṭimākāsassa atikkamanato. Ākāse pavattitaviññāṇātikkamatoti",
  "anya-e0103n:1465_2": "paṭhamāruppaviññāṇassa atikkamanato, na dutiyāruppaviññāṇātikkamanato. Tadatikkamato",
  "anya-e0103n:1465_3": "hi tasseva vibhāvanaṃ hoti. Dutiyāruppaviññāṇavibhāvane hi tadeva atikkantaṃ siyā,",
  "anya-e0103n:1465_4": "na tassa ārammaṇaṃ, na ca ārammaṇe dosaṃ disvā anārammaṇassa vibhāvanātikkamo yujjati.",
  "anya-e0103n:1465_5": "Pāḷiyañca “viññāṇañcāyatanaṃ sato samāpajjati…pe… sato vuṭṭhahitvā taṃyeva viññāṇaṃ",
  "anya-e0103n:1465_6": "abhāvetī”ti vuttaṃ, na vuttaṃ “taṃyeva viññāṇañcāyatanaṃ abhāvetī”ti, “taṃyeva abhāvetī”ti",
  "anya-e0103n:1465_7": "vā. “Anantaṃ viññāṇanti viññāṇañcāyatanaṃ upasampajjā”ti ettha pana dvayaṃ vuttaṃ",
  "anya-e0103n:1465_8": "ārammaṇañca viññāṇaṃ, viññāṇañcāyatanañca. Tasmiṃ dvaye yena kenaci, yato vā vuṭṭhito,",
  "anya-e0103n:1465_9": "teneva padhānaniddiṭṭhena taṃ-saddassa sambandhe āpanne “ayañca ārammaṇātikkamabhāvanā”ti",
  "anya-e0103n:1465_10": "viññāṇañcāyatanassa nivattanatthaṃ viññāṇavacanaṃ. Tasmā paṭhamāruppaviññāṇasseva",
  "anya-e0103n:1465_11": "abhāvanātikkamo vutto.",
  "anya-e0103n:1466_0": "290. Evaṃ santepīti aṅgātikkame asatipi. Suppaṇītatarāti suṭṭhu paṇītatarā, sundarā",
  "anya-e0103n:1466_1": "paṇītatarā cāti vā attho. Satipi catunnaṃ pāsādatalānaṃ, sāṭikānañca tabbhāvato,",
  "anya-e0103n:1466_2": "pamāṇato ca samabhāve uparūpari pana kāmaguṇānaṃ, sukhasamphassādīnañca visesena",
  "anya-e0103n:1466_3": "paṇītatarādibhāvo viya etāsaṃ catunnaṃ samāpattīnaṃ āruppabhāvato, aṅgato ca satipi",
  "anya-e0103n:1466_4": "samabhāve bhāvanāvisesasiddho pana sātisayo uparūpari paṇītatarādibhāvoti imamatthaṃ",
  "anya-e0103n:1466_5": "dasseti “yathā hī”tiādinā.",
  "anya-e0103n:1467_0": "291. Nissitoti nissāya ṭhito. Duṭṭhitāti na sammā ṭhitā, dukkhaṃ vā ṭhitā. Tannissitanti",
  "anya-e0103n:1467_1": "tena nissitaṃ, ṭhānanti attho. Tannissitanti vā taṃ maṇḍapalaggaṃ purisaṃ nissāya",
  "anya-e0103n:1467_2": "ṭhitaṃ purisanti attho. Maṇḍapalaggañhi anissāya tena vinābhūte vivitte bahi okāse",
  "anya-e0103n:1467_3": "ṭhānaṃ viya ākāsalaggaviññāṇassa viveke tadapagame tatiyāruppassa ṭhānanti.",
  "anya-e0103n:1468_0": "292. Ārammaṇaṃ karoteva, aññābhāvena taṃ idanti “āsannaviññāṇañcāyatanapaccatthikarūpāsannākāsārammaṇaviññāṇāpagamārammaṇaṃ,",
  "anya-e0103n:1468_1": "no ca santa”nti ca diṭṭhādīnavampi taṃ ākiñcaññāyatanaṃ idaṃ nevasaññānāsaññāyatanajjhānaṃ",
  "anya-e0103n:1468_2": "aññassa tādisassa ārammaṇabhāvayogyassa abhāvena alābhena ārammaṇaṃ karoti eva. “Sabbadisampati”nti",
  "anya-e0103n:1468_3": "idaṃ janassa agatikabhāvadassanatthaṃ vuttaṃ. Vuttinti jīvikaṃ. Vattatīti jīvati.",
  "anya-e0103n:1469_0": "293. Āruḷhotiādīsu ayaṃ saṅkhepattho – yathā koci puriso anekaporisaṃ dīghanisseṇiṃ",
  "anya-e0103n:1469_1": "āruḷho tassa uparimapade ṭhito tassā nisseṇiyā bāhumeva olubbhati aññassa alābhato,",
  "anya-e0103n:1469_2": "yathā ca paṃsupabbatassa, missakapabbatassa vā aggakoṭiṃ āruḷho tassa matthakameva",
  "anya-e0103n:1469_3": "olubbhati, yathā ca giriṃ silāpabbataṃ āruḷho paripphandamāno aññābhāvato attano",
  "anya-e0103n:1469_4": "jaṇṇukameva olubbhati, tathā etaṃ catutthāruppajjhānaṃ taṃ tatiyāruppaṃ olubbhitvā",
  "anya-e0103n:1469_5": "pavattatīti. Yaṃ panettha atthato avibhattaṃ, taṃ uttānameva.",
  "anya-e0103n:1470": "Āruppaniddesavaṇṇanā niṭṭhitā.",
  "anya-e0103n:1471": "Iti dasamaparicchedavaṇṇanā.",
  "anya-e0103n:1472": "11. Samādhiniddesavaṇṇanā",
  "anya-e0103n:1473": "Āhārepaṭikkūlabhāvanāvaṇṇanā",
  "anya-e0103n:1474_0": "294. Uddeso nāma niddesattho mudumajjhimapaññābāhullato, āgato ca bhāro avassaṃ vahitabboti",
  "anya-e0103n:1474_1": "āha “ekā saññāti evaṃ uddiṭṭhāya āhāre paṭikkūlasaññāya bhāvanāniddeso anuppatto”ti.",
  "anya-e0103n:1474_2": "Tatthāyaṃ saññā-saddo “rūpasaññā saddasaññā”tiādīsu sañjānanalakkhaṇe dhamme āgato,",
  "anya-e0103n:1474_3": "“aniccasaññā dukkhasaññā”tiādīsu vipassanāyaṃ āgato, “uddhumātakasaññāti vā sopākarūpasaññāti",
  "anya-e0103n:1474_4": "vā ime dhammā ekatthā udāhu nānatthā”tiādīsu samathe āgato. Idha pana samathassa",
  "anya-e0103n:1474_5": "parikamme daṭṭhabbo. Āhāre hi paṭikkūlākāraggahaṇaṃ, tappabhāvitaṃ vā upacārajjhānaṃ",
  "anya-e0103n:1474_6": "idha “āhāre paṭikkūlasaññā”ti adhippetaṃ. Tattha yasmiṃ āhāre paṭikkūlasaññā bhāvetabbā,",
  "anya-e0103n:1474_7": "tattha nibbedavirāguppādanāya tappasaṅgena sabbampi āhāraṃ kiccappabhedādīnavopammehi",
  "anya-e0103n:1474_8": "vibhāvetuṃ “āharatīti āhāro”tiādi āraddhaṃ.",
  "anya-e0103n:1475_0": "Tattha āharatīti āhārapaccayasaṅkhātena uppattiyā, ṭhitiyā vā paccayabhāvena attano",
  "anya-e0103n:1475_1": "phalaṃ āneti nibbatteti pavatteti cāti attho. Kabaḷaṃ karīyatīti kabaḷīkāro, vatthuvasena",
  "anya-e0103n:1475_2": "cetaṃ vuttaṃ, lakkhaṇato pana ojālakkhaṇo veditabbo, kabaḷīkāro ca so yathāvuttenatthena",
  "anya-e0103n:1475_3": "āhāro cāti kabaḷīkārāhāro. Esa nayo sesesupi. Phusatīti phasso. Ayaṃ hi arūpadhammopi",
  "anya-e0103n:1475_4": "samāno ārammaṇe phusanākāreneva pavattati. Tathā hi so phusanalakkhaṇoti vuccati.",
  "anya-e0103n:1475_5": "Cetayatīti cetanā, attano sampayuttadhammehi saddhiṃ ārammaṇe abhisandahatīti attho,",
  "anya-e0103n:1475_6": "manosannissitā cetanā manosañcetanā. Upapattiparikappanavasena vijānātīti viññāṇaṃ.",
  "anya-e0103n:1475_7": "Evamettha sāmaññatthato, visesatthato ca āhārā veditabbā. Kasmā panete cattārova",
  "anya-e0103n:1475_8": "vuttā, aññe dhammā kiṃ attano phalassa paccayā na hontīti? No na honti, ime pana",
  "anya-e0103n:1475_9": "tathā ca honti aññathā cāti samānepi paccayabhāve atirekapaccayā honti, tasmā āhārāti vuccanti.",
  "anya-e0103n:1476_0": "Kathaṃ? Etesu hi paṭhamo sayaṃ yasmiṃ kalāpe tappariyāpannānaṃ yathārahaṃ paccayo",
  "anya-e0103n:1476_1": "hontova ojaṭṭhamakaṃ rūpaṃ āharati, dutiyo tisso vedanā āharati, tatiyo tīsu bhavesu",
  "anya-e0103n:1476_2": "paṭisandhiṃ āharati, catuttho paṭisandhikkhaṇe nāmarūpaṃ āharati. Tenāha “kabaḷīkārāhāro”tiādi.",
  "anya-e0103n:1476_3": "Ettha ca kammajādibhedabhinnā ojā sati paccayalābhe dve tisso paveṇiyo ghaṭentī ojaṭṭhamakarūpaṃ",
  "anya-e0103n:1476_4": "āharati, sukhavedanīyādibhedabhinno phassāhāro yathārahaṃ tisso vedanā āharati, puññābhisaṅkhārādibhedabhinno",
  "anya-e0103n:1476_5": "manosañcetanāhāro kāmabhavādīsu tīsu bhavesu yathārahaṃ saviññāṇaṃ, aviññāṇañca paṭisandhiṃ",
  "anya-e0103n:1476_6": "āharati, viññāṇāhāro yathāpaccayaṃ paṭisandhikkhaṇe nāmaṃ rūpaṃ, nāmarūpañca āharatīti",
  "anya-e0103n:1476_7": "daṭṭhabbaṃ. Atha vā upatthambhakaṭṭhena ime eva dhammā āhārāti vuttā. Yathā hi kabaḷīkārāhāro",
  "anya-e0103n:1476_8": "rūpakāyassa upatthambhakaṭṭhena paccayo, evaṃ arūpino āhārā sampayuttadhammānaṃ.",
  "anya-e0103n:1476_9": "Tathā hi vuttaṃ “kabaḷīkāro āhāro imassa kāyassa āhārapaccayena paccayo, arūpino",
  "anya-e0103n:1476_10": "āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti.",
  "anya-e0103n:1476_11": "Aparo nayo – ajjhattikasantatiyā visesapaccayattā kabaḷīkārāhāro, phassādayo ca tayo",
  "anya-e0103n:1476_12": "dhammā āhārāti vuttā. Visesapaccayo hi kabaḷīkārāhārabhakkhānaṃ sattānaṃ rūpakāyassa",
  "anya-e0103n:1476_13": "kabaḷīkārāhāro, nāmakāye vedanāya phasso, viññāṇassa manosañcetanā, nāmarūpassa viññāṇaṃ.",
  "anya-e0103n:1476_14": "Yathāha “seyyathāpi, bhikkhave, ayaṃ kāyo āhāraṭṭhitiko, āhāraṃ paṭicca tiṭṭhati,",
  "anya-e0103n:1476_15": "anāhāro no tiṭṭhati. Tathā phassapaccayā vedanā, saṅkhārapaccayā viññāṇaṃ, viññāṇapaccayā nāmarūpa”nti.",
  "anya-e0103n:1477_0": "Kabaḷīkārāhāreti kabaḷīkāre āhāre nikanti taṇhā, taṃ bhayaṃ anatthāvahato. Gadhitassa",
  "anya-e0103n:1477_1": "hi āhāraparibhogo anatthāya hoti. Hetuatthe bhummaṃ. Evaṃ sesesu. Nikantīti nikāmanā",
  "anya-e0103n:1477_2": "chandarāgo. Bhāyati etasmāti bhayaṃ, nikanti eva bhayaṃ nikantibhayaṃ. Kabaḷīkārāhārahetu",
  "anya-e0103n:1477_3": "imesaṃ sattānaṃ chandarāgo bhayaṃ bhayānakaṃ diṭṭhadhammikādibhedassa anatthassa",
  "anya-e0103n:1477_4": "sakalassāpi vaṭṭadukkhassa hetubhāvato. Tenevāha “kabaḷīkāre ce, bhikkhave, āhāre",
  "anya-e0103n:1477_5": "atthi rāgo, atthi nandī, atthi taṇhā, patiṭṭhitaṃ tattha viññāṇaṃ viruḷha”ntiādi.",
  "anya-e0103n:1477_6": "Upagamanaṃ appahīnavipallāsassa ārammaṇena samodhānaṃ saṅgati sukhavedanīyādiphassuppatti",
  "anya-e0103n:1477_7": "bhayaṃ bhayānakaṃ tīhi dukkhatāhi aparimuccanato. Tenāha “sukhavedanīyaṃ, bhikkhave,",
  "anya-e0103n:1477_8": "phassaṃ paṭicca uppajjati sukhā vedanā, tassa vedanāpaccayā taṇhā…pe… dukkhakkhandhassa",
  "anya-e0103n:1477_9": "samudayo hotī”ti. Tattha tattha bhave upapajjati etenāti upapatti, upapajjanaṃ vā",
  "anya-e0103n:1477_10": "upapatti, khipanaṃ bhayaṃ bhayānakaṃ upapattimūlakehi byasanehi aparimuttato. Tenāha",
  "anya-e0103n:1477_11": "“avidvā, bhikkhave, purisapuggalo puññañce saṅkhāraṃ abhisaṅkharoti, puññupagaṃ bhavati",
  "anya-e0103n:1477_12": "viññāṇaṃ. Apuññañce saṅkhāraṃ abhisaṅkharoti, apuññupagaṃ bhavati viññāṇa”ntiādi.",
  "anya-e0103n:1477_13": "Paṭisandhīti bhavantarādīhi paṭisandhānaṃ, taṃ bhayaṃ bhayānakaṃ paṭisandhinimittehi",
  "anya-e0103n:1477_14": "dukkhehi avimuccanato. Tenāha “viññāṇe ce, bhikkhave, āhāre atthi rāgo, atthi nandī,",
  "anya-e0103n:1477_15": "atthi taṇhā, patiṭṭhitaṃ tattha viññāṇaṃ viruḷha”ntiādi.",
  "anya-e0103n:1478_0": "Puttamaṃsūpamena ovādena dīpetabbo nicchandarāgaparibhogāya. Evaṃ hi tattha nikantibhayaṃ",
  "anya-e0103n:1478_1": "na hoti. Niccammā gāvī yaṃ yaṃ ṭhānaṃ upagacchati, tattha tattheva naṃ pāṇino khādantiyeva.",
  "anya-e0103n:1478_2": "Evaṃ phasse sati vedanā uppajjati, vedanā ca dukkhasallādito daṭṭhabbāti phasse ādīnavaṃ",
  "anya-e0103n:1478_3": "passantassa upagamanabhayaṃ na hotīti āha “phassāhāro niccammagāvūpamena dīpetabbo”ti.",
  "anya-e0103n:1478_4": "Ekādasahi aggīhi sabbaso ādittā bhavā aṅgārakāsusadisāti passato upapattibhayaṃ na",
  "anya-e0103n:1478_5": "hotīti āha “manosañcetanāhāro aṅgārakāsūpamena dīpetabbo”ti. Corasadisaṃ viññāṇaṃ",
  "anya-e0103n:1478_6": "anatthapātato, pahārasadisī vedanā duradhivāsatoti sammadeva passato paṭisandhibhayaṃ",
  "anya-e0103n:1478_7": "na hotīti āha “viññāṇāhāro sattisatūpamena dīpetabbo”ti.",
  "anya-e0103n:1479_0": "Evaṃ kiccādimukhena āhāresu ādīnavaṃ vibhāvetvā idāni tattha yathādhippetaṃ āhāraṃ",
  "anya-e0103n:1479_1": "niddhāretvā paṭikkūlato manasikāravidhiṃ dassetuṃ “imesu panā”tiādi vuttaṃ. Upādāyarūpaniddesepi",
  "anya-e0103n:1479_2": "“kabaḷīkāro āhāro”ti āgatattā tato visesento “asitapītakhāyitasāyitappabhedo”ti āha,",
  "anya-e0103n:1479_3": "bhūtakathanaṃ vā etaṃ. Tattha asitapītakhāyitasāyitappabhedoti asitabbapātabbakhāyitabbasāyitabbavibhāgo",
  "anya-e0103n:1479_4": "kālabhedavacanicchāya abhāvato yathā “duddha”nti. Kabaḷīkāro āhāro vāti avadhāraṇaṃ",
  "anya-e0103n:1479_5": "yathā phassāhārādinivattanaṃ, evaṃ ojāhāranivattanampi daṭṭhabbaṃ. Savatthuko eva",
  "anya-e0103n:1479_6": "hi āhāro idha kammaṭṭhānabhūto, tena āharīyatīti āhāroti evamettha attho daṭṭhabbo.",
  "anya-e0103n:1479_7": "Āharatīti āhāroti ayaṃ panattho nibbattitaojāvasena veditabbo. Imasmiṃ attheti imasmiṃ",
  "anya-e0103n:1479_8": "kammaṭṭhānasaṅkhāte atthe. Uppannā saññāti saññāsīsena bhāvanaṃ vadati. Tathā hi",
  "anya-e0103n:1479_9": "vakkhati “paṭikkūlākāraggahaṇavasena panā”tiādi.",
  "anya-e0103n:1480_0": "Kammaṭṭhānaṃ uggahetvāti kammaṭṭhānaṃ pariyattidhammato, atthato ca suggahitaṃ sumanasikataṃ",
  "anya-e0103n:1480_1": "sūpadhāritaṃ katvā. Tenāha “uggahato ekapadampi avirajjhantenā”ti. Tattha uggahatoti",
  "anya-e0103n:1480_2": "ācariyuggahato. Ekapadampīti ekampi padaṃ, ekakoṭṭhāsampi vā, padesamattampīti attho.",
  "anya-e0103n:1480_3": "Dasahākārehīti kasmā vuttaṃ, nanu antimajīvikābhāvato, piṇḍapātassa alābhalābhesu",
  "anya-e0103n:1480_4": "paritassanagedhādisamuppattito, bhuttassa sammadajananato, kimikulasaṃvaddhanatoti",
  "anya-e0103n:1480_5": "evamādīhipi ākārehi āhāre paṭikkūlatā paccavekkhitabbā? Vuttaṃ hetaṃ “antamidaṃ,",
  "anya-e0103n:1480_6": "bhikkhave, jīvikānaṃ yadidaṃ piṇḍolyaṃ, abhisāpoyaṃ, bhikkhave, lokasmiṃ ‘piṇḍolo",
  "anya-e0103n:1480_7": "vicarasi pattapāṇī”’ti, “aladdhā ca piṇḍapātaṃ paritassati, laddhā ca piṇḍapātaṃ",
  "anya-e0103n:1480_8": "gadhito mucchito ajjhosanno anādīnavadassāvī anissaraṇapañño paribhuñjatī”ti, “bhutto",
  "anya-e0103n:1480_9": "ca āhāro kassaci kadāci maraṇaṃ vā maraṇamattaṃ vā dukkhaṃ āvahati, ukkocakādayo,",
  "anya-e0103n:1480_10": "takkoṭakādayo ca dvattiṃsa dvattiṃsa kulappabhedā kimayo ca naṃ upanissāya jīvantī”ti.",
  "anya-e0103n:1481_0": "Vuccate – antimajīvikābhāvo tāva cittasaṃkilesavisodhanatthaṃ kammaṭṭhānābhinivesato",
  "anya-e0103n:1481_1": "pageva manasi kātabbo “māhaṃ chavālātasadiso bhaveyya”nti. Tathā piṇḍapātassa alābhalābhesupi",
  "anya-e0103n:1481_2": "paritassanagedhādisamuppattinivāraṇaṃ pageva anuṭṭhātabbaṃ suparisuddhasīlassa paṭisaṅkhānavato",
  "anya-e0103n:1481_3": "tadabhāvato. Bhattasammado anekantiko, paribhogantogadho vā veditabbo. Kimikulasaṃvaddhanaṃ",
  "anya-e0103n:1481_4": "pana na saṅgahetabbaṃ, saṅgahitameva vā “dasahākārehī”ti ettha niyamassa akatattā.",
  "anya-e0103n:1481_5": "Iminā vā nayena itaresampettha saṅgaho daṭṭhabbo yathāsambhavamettha paṭikkūlatāpaccavekkhaṇassa",
  "anya-e0103n:1481_6": "adhippetattā. Tathā hi gharagoḷikavaccamūsikajatukavaccādikaṃ sambhavantaṃ gahitaṃ,",
  "anya-e0103n:1481_7": "na ekantikanti. Tathā pariyesanādīsupi yathāsambhavaṃ vattabbaṃ.",
  "anya-e0103n:1482_0": "Gamanatotiādīsu paccāgamanampi gamanasabhāgattā gamaneneva saṅgahitaṃ. Paṭikkamanasālādiupasaṅkamanaṃ",
  "anya-e0103n:1482_1": "viya pariyesane samānapaṭikkūlaṃ hi asuciṭṭhānakkamanavirūpaduggandhadassanaghāyanādhivāsanehi.",
  "anya-e0103n:1482_2": "Gamanatoti bhikkhācāravasena gocaragāmaṃ uddissa gamanato. Pariyesanatoti gocaragāme",
  "anya-e0103n:1482_3": "bhikkhatthaṃ āhiṇḍanato. Paribhogatoti āhārassa paribhuñjanato. Ubhayaṃ ubhayena",
  "anya-e0103n:1482_4": "āsayati, ekajjhaṃ pavattamānopi kammabalavavatthito hutvā mariyādavasena aññamaññaṃ",
  "anya-e0103n:1482_5": "asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.",
  "anya-e0103n:1482_6": "Mariyādattho hi ayamākāro, tato āsayato. Nidadhāti yathābhutto āhāro nicito hutvā",
  "anya-e0103n:1482_7": "tiṭṭhati etthāti nidhānaṃ, āmāsayo, tato nidhānato. Aparipakkatoti gahaṇīsaṅkhātena",
  "anya-e0103n:1482_8": "kammajatejena aparipakkato. Paripakkatoti yathābhuttassa āhārassa vipakkabhāvato.",
  "anya-e0103n:1482_9": "Phalatoti nibbattito. Nissandatoti ito cito ca vissandanato. Sammakkhanatoti sabbaso",
  "anya-e0103n:1482_10": "makkhanato. Sabbattha āhāre paṭikkūlatā paccavekkhitabbāti yojanā. Taṃtaṃkiriyānipphattipaṭipāṭivasena",
  "anya-e0103n:1482_11": "cāyaṃ gamanatotiādikā anupubbī ṭhapitā, sammakkhanaṃ pana paribhogādīsu labbhamānampi",
  "anya-e0103n:1482_12": "nissandavasena visesato paṭikkūlanti sabbapacchā ṭhapitanti daṭṭhabbaṃ.",
  "anya-e0103n:1483_0": "295. Evaṃ mahānubhāveti idāni vattabbapaṭipattiyā mahānubhāveti vadanti, sabbatthakakammaṭṭhānapariharaṇādisiddhaṃ",
  "anya-e0103n:1483_1": "vā dhammasudhammataṃ purakkhatvā yogāvacarena evaṃ paṭipajjitabbanti dassento “evaṃ",
  "anya-e0103n:1483_2": "mahānubhāve nāma sāsane”tiādimāha. Tattha nāma-saddo sambhāvane daṭṭhabbo. Pabbajitena",
  "anya-e0103n:1483_3": "gāmābhimukhena gantabbanti yojanā. Ayañca gamanādito paccavekkhaṇā yogino na attuddesikāva,",
  "anya-e0103n:1483_4": "atha kho anuddesikāpīti dassento “sakalaratti”ntiādinā dhuradvayaṃ pariggahesi. Pariveṇanti",
  "anya-e0103n:1483_5": "pariveṇaṅgaṇaṃ. Vīsatiṃsavāreti ettha santatipaccuppannavasena vāraparicchedoti keci,",
  "anya-e0103n:1483_6": "apare pana “uṇhāsanenā”ti vadanti. Nīvaraṇavikkhambhanañhi appattā bhāvanā pharaṇapītiyā",
  "anya-e0103n:1483_7": "abhāvato nisajjāvasena kāyakilamathaṃ na vinodatiyevāti iriyāpathacalanaṃ hotiyeva.",
  "anya-e0103n:1483_8": "Vīsatiṃsaggahaṇaṃ pana yathāsallakkhitabhikkhācaraṇavelāvasena. Atha vā gamanato",
  "anya-e0103n:1483_9": "yāva sammakkhanamanasikāro eko vāro, evaṃ vīsatiṃsavāre kammaṭṭhānaṃ manasi karitvā.",
  "anya-e0103n:1483_10": "Nijanasambādhānīti janasambādharahitāni, tena appākiṇṇataṃ, appasaddataṃ, appanigghosatañca",
  "anya-e0103n:1483_11": "dasseti. Tato eva pavivekasukhāni janavivekena iṭṭhāni, pavivekassa vā jhānānuyogassa",
  "anya-e0103n:1483_12": "upakārāni. Yasmā chāyūdakasampannāni, tasmā sītalāni. Yasmā sucīni, tasmā ramaṇīyabhūmibhāgānīti",
  "anya-e0103n:1483_13": "purimāni dve pacchimānaṃ dvinnaṃ kāraṇavacanāni. Ariyanti niddosaṃ. Vivekaratinti jhānānuyogaratiṃ.",
  "anya-e0103n:1484_0": "Kiñcāpi yogāvacarānaṃ vasanaṭṭhānaṃ nāma sujaggitaṃ susammaṭṭhameva hoti, kadāci",
  "anya-e0103n:1484_1": "pana jagganato pacchā evampi siyāti paṭikkūlatāpaccavekkhaṇāya sambhavadassanatthaṃ",
  "anya-e0103n:1484_2": "“pādarajagharagolikavaccādisamparikiṇṇa”ntiādi vuttanti daṭṭhabbaṃ. Tattha paccattharaṇanti",
  "anya-e0103n:1484_3": "bhūmiyā chavirakkhaṇatthaṃ attharitabbaṃ cimilikādiattharaṇamāha. Jatukā khuddakavagguliyo.",
  "anya-e0103n:1484_4": "Upahatattāti dūsitattā. Tatoti tato tato. Appekadā ulūkapārāvatādīhīti idhāpi “appekadā”ti",
  "anya-e0103n:1484_5": "padaṃ ānetvā sambandhitabbaṃ. Udakacikkhallādīhīti ādi-saddena kacavarādiṃ saṅgaṇhāti.",
  "anya-e0103n:1484_6": "Pariveṇato vihāraṅgaṇappavesamaggo vihāraracchā.",
  "anya-e0103n:1485_0": "Vitakkamāḷaketi “kattha nu kho ajja bhikkhāya caritabba”ntiādinā vitakkanamāḷake.",
  "anya-e0103n:1485_1": "Gāmamagganti gāmagāmimaggaṃ. Khāṇukaṇṭakamaggoti khāṇukaṇṭakavanto maggo. Daṭṭhabbo",
  "anya-e0103n:1485_2": "hotīti dassanena gamanaṃ upalakkheti.",
  "anya-e0103n:1486_0": "Gaṇḍaṃ paṭicchādentenātiādi evamajjhāsayena nivāsanādi kātabbanti vattadassanaṃ,",
  "anya-e0103n:1486_1": "gaṇḍaroginā vātātapādiparissayavinodanatthaṃ gaṇḍaṃ paṭicchādayamānena viya. Atha",
  "anya-e0103n:1486_2": "vā gaṇḍaṃ viya gaṇḍaṃ paṭicchādayamānenāti ekaṃ gaṇḍa-saddaṃ ānetvā sambandhitabbaṃ",
  "anya-e0103n:1486_3": "bhavati. “Gaṇḍoti kho, bhikkhave, pañcannetaṃ upādānakkhandhānaṃ adhivacana”nti vacanato",
  "anya-e0103n:1486_4": "gaṇḍoti attabhāvassa pariyāyo, visesato rūpakāyassa dukkhatāsūlayogato, asucipaggharaṇato,",
  "anya-e0103n:1486_5": "uppādajarābhaṅgehi uddhumātakapakkapabhijjanato. Vaṇacoḷakanti vaṇapaṭicchādakavatthakhaṇḍaṃ.",
  "anya-e0103n:1486_6": "Nīharitvāti thavikato uddharitvā. Kuṇapānipīti pi-saddo garahāyaṃ evarūpānipi daṭṭhabbāni",
  "anya-e0103n:1486_7": "bhavantīti, sambhavadassane vā idampi tattha sambhavatīti. Adhivāsetabboti khamitabbo",
  "anya-e0103n:1486_8": "aññathā āhārassa anupalabbhanato. Gāmadvāreti gāmadvārasamīpe, ummārabbhantare vā.",
  "anya-e0103n:1486_9": "Gāmaracchā vinivijjhitvā ṭhitā oloketabbā honti yugamattadassināpi satāti adhippāyo.",
  "anya-e0103n:1487_0": "Paccattharaṇādīti gharagolikavaccādisaṃkiliṭṭhapaccattharaṇādikaṃ. Anekakuṇapapariyosānanti",
  "anya-e0103n:1487_1": "ettha dunnivatthaduppārutamanussasamākulānaṃ gāmaracchānaṃ olokanampi ānetvā vattabbaṃ.",
  "anya-e0103n:1487_2": "Tampi hi paṭikkūlamevāti. Aho vatāti garahane nipāto. Bhoti dhammālapanaṃ. Yāvañcidaṃ",
  "anya-e0103n:1487_3": "paṭikkūlo āhāro yadatthaṃ gamanampi nāma evaṃ jegucchaṃ, duradhivāsanañcāti attho.",
  "anya-e0103n:1488_0": "296. Gamanapaṭikkūlanti gamanameva paṭikkūlaṃ gamanapaṭikkūlaṃ. Adhivāsetvāpīti pi-saddo",
  "anya-e0103n:1488_1": "sampiṇḍanattho, tena “ettakenāpi mutti natthi, ito parampi mahantaṃ paṭikkūlaṃ sakalaṃ",
  "anya-e0103n:1488_2": "adhivāsetabbamevā”ti vakkhamānaṃ paṭikkūlaṃ sampiṇḍeti. Saṅghāṭipārutenāti saṅghāṭiyā",
  "anya-e0103n:1488_3": "kappanapārupanena pārutasarīrena. Yatthāti yāsu vīthīsu. Yāva piṇḍikamaṃsāpīti yāva",
  "anya-e0103n:1488_4": "jaṅghapiṇḍikamaṃsappadesāpi. Udakacikkhalleti udakamisse kaddame. Ekena cīvaranti",
  "anya-e0103n:1488_5": "ekena hatthena nivatthacīvaraṃ. Macchā dhovīyanti etenāti macchadhovanaṃ, udakaṃ.",
  "anya-e0103n:1488_6": "Sammissa-saddo paccekaṃ sambandhitabbo. Oḷigallāni ucchiṭṭhodakagabbhamalādīnaṃ sakaddamānaṃ",
  "anya-e0103n:1488_7": "sandanaṭṭhānāni, yāni jaṇṇumattaasucibharitānipi honti. Candanikāni kevalānaṃ ucchiṭṭhodakagabbhamalādīnaṃ",
  "anya-e0103n:1488_8": "sandanaṭṭhānāni. Yatoti oḷigallādito. Tā makkhikāti tattha saṇḍasaṇḍacārino nīlamakkhikā.",
  "anya-e0103n:1488_9": "Nilīyantīti acchanti.",
  "anya-e0103n:1489_0": "Dadamānāpītiādi satipi kesañci saddhānaṃ vasena sakkaccakāre paṭikkūlapaccavekkhaṇāyogyaṃ",
  "anya-e0103n:1489_1": "pana asaddhānaṃ vasena pavattanakaasakkaccakārameva dassetuṃ āraddhaṃ. Tuṇhī honti",
  "anya-e0103n:1489_2": "sayameva riñcitvā gacchissatīti. Gacchāti apehi. Reti ambho. Muṇḍakāti anādarālapanaṃ.",
  "anya-e0103n:1489_3": "Samudācarantīti kathenti. Piṇḍolyassa antimajīvikābhāvenāha “kapaṇamanussena viya",
  "anya-e0103n:1489_4": "gāme piṇḍāya caritvā nikkhamitabba”nti.",
  "anya-e0103n:1490_0": "297. Tatthāti tasmiṃ pattagate āhāre. Lajjitabbaṃ hoti “ucchiṭṭhaṃ nu kho ayaṃ mayhaṃ",
  "anya-e0103n:1490_1": "dātukāmo”ti āsaṅkeyyāti, sedo paggharamāno āhārassa vā uṇhatāya, bhikkhuno vā sapariḷāhatāyāti",
  "anya-e0103n:1490_2": "adhippāyo. Sukkhathaddhabhattampīti sukkhatāya thaddhampi bhattaṃ, pageva takkakañjikādinā",
  "anya-e0103n:1490_3": "upasittanti adhippāyo. Tena sedena kilinnatāya paṭikkūlataṃ vadati.",
  "anya-e0103n:1491_0": "Tasminti piṇḍapāte. Sambhinnasobheti sabbaso vinaṭṭhasobhe. Vemajjhato paṭṭhāyāti",
  "anya-e0103n:1491_1": "jivhāya majjhato paṭṭhāya. Dantagūthako dantamalaṃ. Vicuṇṇitamakkhitoti ubhayehi",
  "anya-e0103n:1491_2": "dantehi vicuṇṇito kheḷādīhi samupalitto. Evaṃbhūtassa cassa yāyaṃ pubbe vaṇṇasampadā,",
  "anya-e0103n:1491_3": "gandhasampadā, abhisaṅkhārasampadā ca, sā ekaṃsena vinassati, raso pana nasseyya",
  "anya-e0103n:1491_4": "vā na vāti āha “antarahitavaṇṇagandhasaṅkhāraviseso”ti. Suvānadoṇiyanti sārameyyānaṃ",
  "anya-e0103n:1491_5": "bhuñjanakaambaṇe. Suvānavamathu viyāti vantasunakhachaḍḍanaṃ viya. Cakkhussa āpāthaṃ",
  "anya-e0103n:1491_6": "atītattā ajjhoharitabbo hotīti ukkaṃsagataṃ tassa paṭikkūlabhāvaṃ vibhāveti.",
  "anya-e0103n:1492_0": "298. Paribhoganti ajjhoharaṇaṃ. Esa āhāro anto pavisamāno bahalamadhukatelamakkhito",
  "anya-e0103n:1492_1": "viya paramajeguccho hotīti sambandho. Antoti koṭṭhassa abbhantare. Nidhānamanupagato",
  "anya-e0103n:1492_2": "āmāsayaṃ appattoyeva āhāro pittādīhi vimissito hotīti āha “pavisamāno”ti. Āmāsayapakkāsayavinimutto",
  "anya-e0103n:1492_3": "koyamāsayo nāmāti āsaṅkaṃ sandhāyāha “yasmā”tiādi. Pittamevāsayo pittāsayo. Adhiko",
  "anya-e0103n:1492_4": "hotīti vuttaṃ mandapuññabāhullato lokassa. Evaṃ āsayatoti jeguccho hutvā anto paviṭṭho",
  "anya-e0103n:1492_5": "jegucchatarehi pittādīhi vimissito ativiya jeguccho hotīti evaṃ āsayato paṭikkūlatā paccavekkhitabbā.",
  "anya-e0103n:1493": "299. Nidhānatoti etthāpi eseva nayo. Soti āhāro. Dasavassikenāti jātiyā dasavassena sattena. Okāseti āmāsayasaṅkhāte padese.",
  "anya-e0103n:1494_0": "300. Evarūpeti edise, dasavassāni yāva vassasataṃ adhotavaccakūpasadiseti attho.",
  "anya-e0103n:1494_1": "Nidhānanti nidhātabbataṃ. Yathāvuttappakāreti sace pana “dasavassikenā”tiādinā yathāvutto",
  "anya-e0103n:1494_2": "pakāro etassāti yathāvuttappakāro, tasmiṃ. Paramandhakāratimiseti ativiya andhakaraṇamahātamasi.",
  "anya-e0103n:1494_3": "Atiduggandhajegucche padese paramajegucchabhāvaṃ upagantvā tiṭṭhatīti sambandho.",
  "anya-e0103n:1494_4": "Kattha kiṃ viyāti āha “yathā nāmā”tiādi. Kālameghena abhivuṭṭhe āvāṭe bahuso vassanena",
  "anya-e0103n:1494_5": "ekaccaṃ asucijātaṃ uppilavitvā vigaccheyyāti akālamegha-ggahaṇaṃ. Tiṇapaṇṇakilañjakhaṇḍa-ggahaṇaṃ",
  "anya-e0103n:1494_6": "na asubhassāpi asubhena sammissatāya asubhabhāvappattidassanatthaṃ. Kāyaggisantāpakuthitakuthanasañjātapheṇapubbuḷakācitoti",
  "anya-e0103n:1494_7": "gahaṇitejena pakkuthitanippakkatāya samuppannapheṇapubbuḷanicito. Aparipakkatoti aparipakkabhāvato.",
  "anya-e0103n:1495_0": "301. Suvaṇṇarajatādidhātuyo viyāti yathā suvaṇṇarajatādidhātuyo vidhinā tāpiyamānā",
  "anya-e0103n:1495_1": "suvaṇṇarajatādike muñcantiyo suvaṇṇarajatādibhāvaṃ upagacchantīti vuccanti, na evamayaṃ.",
  "anya-e0103n:1495_2": "Ayaṃ pana āhāro kāyagginā paripakko pheṇapubbuḷake muñcanto saṇhaṃ karonti etthāti",
  "anya-e0103n:1495_3": "“saṇhakaraṇī”ti laddhanāmake nisade pisitvā nāḷike khuddakaveḷunāḷikāyaṃ vaṇṇasaṇṭhānamattena",
  "anya-e0103n:1495_4": "pakkhippamānapaṇḍumattikā viya karīsabhāvaṃ upagantvā pakkāsayaṃ pūreti, muttabhāvaṃ",
  "anya-e0103n:1495_5": "upagantvā muttavatthiṃ pūretīti yojanā. Gahaṇiyā indhanabhāgo viya kimibhakkhabhāgo",
  "anya-e0103n:1495_6": "ca apākaṭova. Rasabhāgo phalato pakāsīyati, aparipakkasabhāgā ca teti te anāmasitvā",
  "anya-e0103n:1495_7": "karīsamuttabhāgā evettha dassitā.",
  "anya-e0103n:1496_0": "302. Paṭikkūlassa nāma phalena paṭikkūleneva bhavitabbanti dassento “sammā paripaccamāno”tiādimāha.",
  "anya-e0103n:1496_1": "Nakhadantādīnīti ādi-saddena na kevalaṃ tacādīni eva dvattiṃsākārapāḷiyaṃ āgatāni,",
  "anya-e0103n:1496_2": "atha kho akkhigūthakaṇṇagūthadantamalajallikāsambhavādīni dvattiṃsakoṭṭhāsavinimuttāni",
  "anya-e0103n:1496_3": "asubhāni saṅgaṇhanto “nānākuṇapānī”ti āhāti daṭṭhabbaṃ.",
  "anya-e0103n:1497_0": "303. Nissandamānoti vissavanto, paggharantoti attho. Ādinā pakārenāti ettha ādi-saddena",
  "anya-e0103n:1497_1": "nāsikāya siṅghāṇikā, mukhena kheḷo, kadāci pittaṃ, semhaṃ, lohitaṃ vamati, vaccamaggena",
  "anya-e0103n:1497_2": "uccāro, passāvamaggena passāvo, sakalakāye lomakūpehi sedajallikāti evaṃpakāraṃ asuciṃ",
  "anya-e0103n:1497_3": "saṅgaṇhāti. “Paṭhamadivase”ti idaṃ nissandadivasāpekkhāya vuttaṃ. Tenāha “dutiyadivase",
  "anya-e0103n:1497_4": "nissandento”ti. Vikuṇitamukhoti jigucchāvasena saṅkucitamukho. Tenāha “jegucchī”ti.",
  "anya-e0103n:1497_5": "Maṅkubhūtoti vimanakajāto “imampi nāma posemī”ti. Rattoti vatthaṃ viya raṅgajātena",
  "anya-e0103n:1497_6": "cittassa vipariṇāmākārena chandarāgena ratto. Giddhoti abhikaṅkhanasabhāvena abhigijjhanena",
  "anya-e0103n:1497_7": "giddho gedhaṃ āpanno. Gadhitoti dummocanīyabhāvena ganthito viya tattha paṭibaddho.",
  "anya-e0103n:1497_8": "Mucchitoti rasataṇhāya mucchaṃ mohaṃ āpanno. Virattoti vigatarāgo. Aṭṭīyamānoti dukkhiyamāno.",
  "anya-e0103n:1497_9": "Harāyamānoti lajjamāno. Jigucchamānoti hīḷento.",
  "anya-e0103n:1498_0": "Navadvārehīti pākaṭānaṃ mahantānaṃ vasena vuttaṃ, lomakūpavivarehipi sandatevāti.",
  "anya-e0103n:1498_1": "Nilīyatīti attānaṃ adassento nigūhati, saṅkucati vā. Evanti ekena dvārena pavesanaṃ",
  "anya-e0103n:1498_2": "anekehi dvārehi anekadhā nikkhāmanaṃ, pakāsanaṃ pavesanaṃ, nigūḷhaṃ nikkhāmanampīti",
  "anya-e0103n:1498_3": "somanassajātena pavesanaṃ, maṅkubhūtena nikkhāmanaṃ, sārattena pavesanaṃ, virattena",
  "anya-e0103n:1498_4": "nikkhāmananti imehi pakārehi.",
  "anya-e0103n:1499_0": "304. Paribhogakālepīti pi-saddena paviṭṭhamattopi nāma pavesadvāraṃ jegucchaṃ karoti,",
  "anya-e0103n:1499_1": "pageva laddhaparivāso paripākappatto itaradvārānīti dasseti. Esa āhāro. Gandhaharaṇatthanti",
  "anya-e0103n:1499_2": "vissagandhāpanayanatthaṃ. Kāyaggināti gahaṇitejānugatena kāyusmānā. Pheṇuddehakanti",
  "anya-e0103n:1499_3": "pheṇāni uṭṭhapetvā uṭṭhapetvā. Paccitvāti paripākaṃ gantvā. Uttaramānoti uppilavanto.",
  "anya-e0103n:1499_4": "Semhādīti ādi-saddena pittādike saṅgaṇhāti. Karīsādīti ādi-saddena sedajallikādike.",
  "anya-e0103n:1499_5": "Imāni dvārāni mukhādīni. Ekaccanti passāvamaggaṃ sandhāya vadati. Cokkhajātikā pana",
  "anya-e0103n:1499_6": "mukhādīnipi dhovitvā hatthaṃ puna dhovantiyeva. Puna ekaccanti vaccamaggaṃ. Dvattikkhattunti",
  "anya-e0103n:1499_7": "dvikkhattuṃ, tikkhattuṃ vā. Ettha ca āhāratthāya gamanapariyesanānaṃ paṭikkūlatā",
  "anya-e0103n:1499_8": "āhāre paṭikkūlatā vuttā. Paribhogassa tannissayato, āsayanidhānānaṃ taṃsambandhato,",
  "anya-e0103n:1499_9": "itaresaṃ tabbikāratoti ayampi viseso veditabbo. Kimibhakkhabhāvopi hissa vikārapakkheyeva ṭhapetabboti.",
  "anya-e0103n:1500_0": "305. Taṃ nimittanti yathāvuttehi ākārehi punappunaṃ manasi karontassa paṭikkūlākāravasena",
  "anya-e0103n:1500_1": "upaṭṭhitaṃ kabaḷīkārāhārasaññitaṃ bhāvanāya nimittaṃ ārammaṇaṃ, na uggahapaṭibhāganimittaṃ.",
  "anya-e0103n:1500_2": "Yadi hi tattha uggahanimittaṃ uppajjeyya, paṭibhāganimittenapi bhavitabbaṃ. Tathā",
  "anya-e0103n:1500_3": "ca sati appanāppattena jhānena bhavitabbaṃ, na ca bhavati, kasmā? Bhāvanāya nānākārato,",
  "anya-e0103n:1500_4": "sabhāvadhammabhāvena ca kammaṭṭhānassa gambhīrabhāvato. Tenāha “kabaḷīkārāhārassa",
  "anya-e0103n:1500_5": "sabhāvadhammatāya gambhīrattā”ti. Ettha hi yadipi paṭikkūlākāravasena bhāvanā pavattati.",
  "anya-e0103n:1500_6": "Ye pana dhamme upādāya kabaḷīkārāhārapaññatti, te eva dhammā paṭikkūlā, na paññattīti",
  "anya-e0103n:1500_7": "paṭikkūlākāraggahaṇamukhenapi sabhāvadhammeyeva ārabbha bhāvanāya pavattanato, sabhāvadhammānañca",
  "anya-e0103n:1500_8": "sabhāveneva gambhīrabhāvato na tattha jhānaṃ appetuṃ sakkoti. Gambhīrabhāvato hi",
  "anya-e0103n:1500_9": "purimasaccadvayaṃ duddasaṃ jātanti. Yadi upacārasamādhinā cittaṃ samādhiyati, kathaṃ",
  "anya-e0103n:1500_10": "kammaṭṭhānaṃ “saññā” icceva voharīyatīti āha “paṭikkūlākāraggahaṇavasena panā”tiādi.",
  "anya-e0103n:1501_0": "Idāni imissā bhāvanāya ānisaṃsaṃ dassetuṃ “imañca panā”tiādi vuttaṃ. Rasataṇhāyāti",
  "anya-e0103n:1501_1": "madhurādirasavisayāya taṇhāya. Patilīyatīti saṅkucati anekākāraṃ tattha paṭikkūlatāya",
  "anya-e0103n:1501_2": "saṇṭhitattā. Patikuṭatīti apasakkati na visarati. Pativattatīti nivattati. Kantāranittharaṇatthikoti",
  "anya-e0103n:1501_3": "mahato dubbhikkhakantārassa nittharaṇappayojano. Vigatamadoti mānamadādīnaṃ abhāvena",
  "anya-e0103n:1501_4": "nimmado, madābhāvaggahaṇeneva cassa davamaṇḍanavibhūsanādīnampi abhāvo gahitoyevāti",
  "anya-e0103n:1501_5": "daṭṭhabbaṃ. Kabaḷīkārāhārapariññāmukhenāti vuttanayena paṭikkūlākārato kabaḷīkārāhārassa",
  "anya-e0103n:1501_6": "paricchijja jānanadvārena. Pañcakāmaguṇiko rāgoti anativattanaṭṭhena pañcasu kāmaguṇesu",
  "anya-e0103n:1501_7": "niyutto, tappayojano vā rāgo. Pariññaṃ samatikkamaṃ gacchati. Rasataṇhāya hi sammadeva",
  "anya-e0103n:1501_8": "vigatāya rūpataṇhādayopi vigatā eva honti bhojane mattaññutāya ukkaṃsagamanato. Sati",
  "anya-e0103n:1501_9": "ca visayisamatikkame visayo samatikkanto eva hotīti āha “so pañcakāmaguṇapariññāmukhena",
  "anya-e0103n:1501_10": "rūpakkhandhaṃ parijānātī”ti. Rūpāyatanādīsu hi pariññaṃ gacchantesu tannissayabhūtāni,",
  "anya-e0103n:1501_11": "taggāhakā pasādā ca sukheneva pariññaṃ gacchantīti. Aparipakkādīti ādi-saddena āsayanidhānānampi",
  "anya-e0103n:1501_12": "saṅgaho daṭṭhabbo. Tattha aparipakkaṃ tāva udariyameva. Āsayaggahaṇena pittasemhapubbalohitānaṃ,",
  "anya-e0103n:1501_13": "paripakkaggahaṇena karīsamuttānaṃ, phalaggahaṇena kesādīnaṃ sabbesaṃ pariggaho siddho",
  "anya-e0103n:1501_14": "hotīti āha “kāyagatāsatibhāvanāpi pāripūriṃ gacchatī”ti. Asubhasaññāyāti asubhabhāvanāya,",
  "anya-e0103n:1501_15": "aviññāṇakaasubhabhāvanānuyogassāti attho. Anulomapaṭipadaṃ paṭipanno hoti paṭikkūlākāraggahaṇena",
  "anya-e0103n:1501_16": "kāyassa asuciduggandhajegucchabhāvasallakkhaṇato. Imaṃ pana paṭipattinti imaṃ āhāre",
  "anya-e0103n:1501_17": "paṭikkūlasaññābhāvanaṃ. Amatapariyosānatanti nibbānaniṭṭhitaṃ āhāre paṭikkūlasaññābhāvanāsaṅkhātaṃ",
  "anya-e0103n:1501_18": "upacārajjhānaṃ pādakaṃ katvā vipassanaṃ vaḍḍhetvā nibbānādhigamanti attho.",
  "anya-e0103n:1502": "Āhārepaṭikkūlabhāvanāvaṇṇanā niṭṭhitā.",
  "anya-e0103n:1503": "Catudhātuvavatthānabhāvanāvaṇṇanā",
  "anya-e0103n:1504_0": "306. “Ekaṃ vavatthānanti evaṃ uddiṭṭhassa catudhātuvavatthānassa bhāvanāniddeso anuppatto”ti",
  "anya-e0103n:1504_1": "uddeso nāma niddesattho mudumajjhapaññābāhullato, āgato ca bhāro avassaṃ vahitabboti",
  "anya-e0103n:1504_2": "katvā vuttaṃ. Tattha satipi visayabhedena vavatthānassa bhede vavatthānabhāvasāmaññena",
  "anya-e0103n:1504_3": "pana taṃ abhinnaṃ katvā vuttaṃ “ekaṃ vavatthāna”nti, pubbabhāge vā satipi visayabhede",
  "anya-e0103n:1504_4": "atthasiddhiyaṃ tassa ekavisayatāvāti “ekaṃ vavatthāna”nti vuttaṃ. Yathā hi dvattiṃsākāre",
  "anya-e0103n:1504_5": "kammaṃ karontassa yogino yadipi pubbabhāge visuṃ visuṃ koṭṭhāsesu manasikāro pavattati,",
  "anya-e0103n:1504_6": "aparabhāge pana ekasmiṃ khaṇe ekasmiṃyeva koṭṭhāse atthasiddhi hoti, na sabbesu,",
  "anya-e0103n:1504_7": "evamidhāpīti. Tattha siyā – yathā paṭikkūlabhāvasāmaññena dvattiṃsākārakammaṭṭhāne",
  "anya-e0103n:1504_8": "abhedato manasikāro pavattati, evaṃ idha dhātubhāvasāmaññena abhedato manasikāro",
  "anya-e0103n:1504_9": "pavattatīti “ekaṃ vavatthāna”nti vuttanti? Nayidamevaṃ. Tattha hi paṇṇattisamatikkamato",
  "anya-e0103n:1504_10": "paṭṭhāya paṭikkūlavaseneva sabbattha manasikāro pavattetabbo, idha pana sabhāvasarasalakkhaṇato",
  "anya-e0103n:1504_11": "dhātuyo manasi kātabbā, na dhātubhāvasāmaññato. Tenevāha “sabhāvūpalakkhaṇavasena",
  "anya-e0103n:1504_12": "sanniṭṭhāna”nti. Kiṃ vā etena papañcena, aññehi ekūnacattālīsāya kammaṭṭhānehi asaṃsaṭṭhaṃ",
  "anya-e0103n:1504_13": "catudhātuvavatthānaṃ nāma ekaṃ kammaṭṭhānanti dassetuṃ “ekaṃ vavatthāna”nti vuttanti",
  "anya-e0103n:1504_14": "daṭṭhabbaṃ. “Catudhātuvavatthānassa bhāvanāniddeso”ti kasmā vuttaṃ, nanu catudhātuvavatthānaṃ",
  "anya-e0103n:1504_15": "bhāvanāva? Saccaṃ bhāvanāva, sakiṃ pavattaṃ pana vavatthānaṃ, tassa bahulīkāro bhāvanāti",
  "anya-e0103n:1504_16": "vacanabhedena vuttaṃ. Kathaṃ pana bhāvanā niddisīyati tassā vacīgocarātikkantabhāvatoti?",
  "anya-e0103n:1504_17": "Nāyaṃ doso bhāvanatthe bhāvanāvohārato. Bhāvanattho hi kammaṭṭhānapariggaho idha",
  "anya-e0103n:1504_18": "“bhāvanā”ti adhippeto.",
  "anya-e0103n:1505_0": "Sabhāvūpalakkhaṇavasenāti kakkhaḷattādikassa salakkhaṇassa upadhāraṇavasena. Idaṃ",
  "anya-e0103n:1505_1": "hi kammaṭṭhānaṃ pathavīkasiṇādikammaṭṭhānaṃ viya na paṇṇattimattasallakkhaṇavasena,",
  "anya-e0103n:1505_2": "nīlakasiṇādikammaṭṭhānaṃ viya na nīlādivaṇṇasallakkhaṇavasena, nāpi vipassanākammaṭṭhānaṃ",
  "anya-e0103n:1505_3": "viya saṅkhārānaṃ aniccatādisāmaññalakkhaṇasallakkhaṇavasena pavattati, atha kho pathavīādīnaṃ",
  "anya-e0103n:1505_4": "sabhāvasallakkhaṇavasena pavattati. Tena vuttaṃ “sabhāvūpalakkhaṇavasenā”ti, kakkhaḷattādikassa",
  "anya-e0103n:1505_5": "salakkhaṇassa upadhāraṇavasenāti attho. Sanniṭṭhānanti ñāṇavinicchayo veditabbo,",
  "anya-e0103n:1505_6": "na yevāpanakavinicchayo, nāpi vitakkādivinicchayo. Dhātumanasikāroti dhātūsu manasikāro,",
  "anya-e0103n:1505_7": "catasso dhātuyo ārabbha bhāvanāmanasikāroti attho. Kātabbato kammaṃ, yogino sukhavisesānaṃ",
  "anya-e0103n:1505_8": "kāraṇabhāvato ṭhānañcāti kammaṭṭhānaṃ, catunnaṃ mahābhūtānaṃ sabhāvasallakkhaṇavasena",
  "anya-e0103n:1505_9": "pavattaṃ yogakammaṃ. Tenāha “dhātumanasikāro, dhātukammaṭṭhānaṃ, catudhātuvavatthānanti",
  "anya-e0103n:1505_10": "atthato eka”nti. Tayidaṃ catudhātuvavatthānaṃ. “Dvidhā āgata”nti kasmā vuttaṃ, nanu",
  "anya-e0103n:1505_11": "dhātuvibhaṅge nātisaṅkhepavitthāravasena āgataṃ, tasmā “tidhā āgata”nti vattabbanti?",
  "anya-e0103n:1505_12": "Na, tatthāpi ajjhattikānaṃ dhātūnaṃ pabhedato anavasesapariyādānassa katattā, bāhirānañca",
  "anya-e0103n:1505_13": "dhātūnaṃ pariggahitattā. Atha vā dvidhā āgatanti ettha dvidhāva āgatanti na evaṃ",
  "anya-e0103n:1505_14": "niyamo gahetabbo, atha kho dvidhā āgatamevāti, tena tatiyassāpi pakārassa saṅgaho",
  "anya-e0103n:1505_15": "siddho hoti. So ca nātisaṅkhepavitthāranayo “saṅkhepato ca vitthārato cā”ti ettha",
  "anya-e0103n:1505_16": "āvuttivasena, ca-saddeneva vā saṅgahoti daṭṭhabbo. Atha vā yo nātisaṅkhepavitthāranayena",
  "anya-e0103n:1505_17": "atisaṅkhepapaṭikkhepamukhena labbhamāno vitthārabhāgo, taṃ vitthāranayantogadhameva",
  "anya-e0103n:1505_18": "katvā vuttaṃ “dvidhā āgata”nti. Evañca katvā “nātitikkhapaññassa dhātukammaṭṭhānikassa",
  "anya-e0103n:1505_19": "vasena vitthārato āgata”nti idañca vacanaṃ samatthitaṃ hoti. “Mahāsatipaṭṭhāne”ti",
  "anya-e0103n:1505_20": "ca idaṃ nidassanamattaṃ daṭṭhabbaṃ, satipaṭṭhāna kāyagatāsatisuttādīsupi tatheva",
  "anya-e0103n:1505_21": "āgatattā. Rāhulovādeti mahārāhulovāde. Dhātuvibhaṅgeti dhātuvibhaṅgasutte, abhidhamme dhātuvibhaṅge ca.",
  "anya-e0103n:1506_0": "Kāmaṃ mahāsatipaṭṭhāne atthena upamaṃ parivāretvā desanā āgatā, upamā ca nāma yāvadeva",
  "anya-e0103n:1506_1": "upameyyatthavibhāvanatthāti upamaṃ tāva dassetvā upameyyatthaṃ vibhāvetuṃ “seyyathāpī”tiādinā",
  "anya-e0103n:1506_2": "pāḷi ānītā. Kasmā panettha dhātuvasena, tatthapi catumahābhūtavasena kammaṭṭhānaniddeso",
  "anya-e0103n:1506_3": "katoti? Sattasuññatāsandassanatthaṃ, ettha dhātuvasena, tatthāpi oḷārikabhāvena supākaṭatāya,",
  "anya-e0103n:1506_4": "ekaccaveneyyajanacaritānukulatāya ca mahābhūtavasena kammaṭṭhānaniddeso katoti veditabbo.",
  "anya-e0103n:1506_5": "Tattha pathavīdhātūtiādīsu dhātuttho nāma sabhāvattho, sabhāvattho nāma suññatattho,",
  "anya-e0103n:1506_6": "suññatattho nāma nissattattho. Evaṃ sabhāvasuññatanissattatthena pathavīyeva dhātu",
  "anya-e0103n:1506_7": "pathavīdhātu. Āpodhātuādīsupi eseva nayo. Pathavīdhātūti sahajarūpadhammānaṃ patiṭṭhā",
  "anya-e0103n:1506_8": "dhātu, tathā āpodhātūti ābandhanadhātu, tejodhātūti paripācanadhātu, vāyodhātūti",
  "anya-e0103n:1506_9": "vitthambhanadhātūti evamettha samāso, bhāvattho ca veditabbo. Ayamettha saṅkhepo,",
  "anya-e0103n:1506_10": "vitthāro pana parato āgamissati.",
  "anya-e0103n:1507_0": "Evaṃ tikkhapaññassātiādīsu evanti yathādassitaṃ pāḷiṃ paccāmasati. Nātitikkhapaññassa",
  "anya-e0103n:1507_1": "vitthāradesanāti katvā āha “tikkhapaññassā”ti. Yathā vatthayugaṃ arahatīti vatthayugiko,",
  "anya-e0103n:1507_2": "evaṃ dhātukammaṭṭhānaṃ arahati, dhātukammaṭṭhānapayojanoti vā dhātukammaṭṭhāniko,",
  "anya-e0103n:1507_3": "tassa dhātukammaṭṭhānikassa.",
  "anya-e0103n:1508_0": "Chekoti taṃtaṃsamaññāya kusalo, yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye",
  "anya-e0103n:1508_1": "avibhatte gāvīsamaññā, na vibhatte, vibhatte pana aṭṭhimaṃsādiavayavasamaññāti jānanako.",
  "anya-e0103n:1508_2": "Goghātakoti jīvikatthāya gunnaṃ ghātako. Antevāsīti kammakaraṇavasena tassa samīpavāsī",
  "anya-e0103n:1508_3": "tassa tannissāya jīvanato. Vinivijjhitvāti ekasmiṃ ṭhāne aññaṃ vinivijjhitvā. Mahāpathānaṃ",
  "anya-e0103n:1508_4": "vemajjhaṭṭhānasaṅkhāteti catunnaṃ mahāpathānaṃ tāya eva vinivijjhanaṭṭhānasaṅkhāte.",
  "anya-e0103n:1508_5": "Yasmā te cattāro mahāpathā catūhi disāhi āgantvā samohitā viya honti, tasmā taṃ ṭhānaṃ",
  "anya-e0103n:1508_6": "catumahāpathānaṃ, tasmiṃ catumahāpathe. Vilīyanti bhijjanti vibhajjantīti bīlā, bhāgā,",
  "anya-e0103n:1508_7": "va-kārassa ba-kāraṃ, i-kārassa ca ī-kāraṃ katvā. Tameva hi bhāgatthaṃ dassetuṃ “koṭṭhāsaṃ",
  "anya-e0103n:1508_8": "katvā”ti vuttaṃ. Kiñcāpi ṭhita-saddo “ṭhito vā”tiādīsu viya ṭhānasaṅkhātairiyāpathasamaṅgitāya,",
  "anya-e0103n:1508_9": "gatinivattiatthatāya vā ṭhā-saddassa aññattha ṭhapetvā gamanaṃ sesairiyāpathasamaṅgitāya",
  "anya-e0103n:1508_10": "bodhako, idha pana yathā tathā rūpakāyassa pavattiākārabodhako adhippetoti āha “catunnaṃ",
  "anya-e0103n:1508_11": "iriyāpathānaṃ yena kenaci ākārena ṭhitattā yathāṭhita”nti. Tattha ākārenāti ṭhānādinā",
  "anya-e0103n:1508_12": "rūpakāyassa pavattiākārena. Ṭhānādayo hi iriyāsaṅkhātāya kāyikakiriyāya pavattiṭṭhānatāya",
  "anya-e0103n:1508_13": "“iriyāpathā”ti vuccanti. Yathāṭhitanti yathāpavattaṃ. Yathāvuttaṭṭhānamevettha paṇidhānanti",
  "anya-e0103n:1508_14": "adhippetanti āha “yathāṭhitattāva yathāpaṇihita”nti. Ṭhitanti vā kāyassa ṭhānasaṅkhātairiyāpathasamāyogaparidīpanaṃ.",
  "anya-e0103n:1508_15": "Paṇihitanti tadaññairiyāpathasamāyogaparidīpanaṃ. Ṭhitanti vā kāyasaṅkhātānaṃ rūpadhammānaṃ",
  "anya-e0103n:1508_16": "tasmiṃ tasmiṃ khaṇe sakiccavasena avaṭṭhānaparidīpanaṃ. Paṇihitanti paccayakiccavasena",
  "anya-e0103n:1508_17": "tehi tehi paccayehi pakārato nihitaṃ paṇihitanti evamettha attho veditabbo. Dhātusoti",
  "anya-e0103n:1508_18": "dhātuṃ dhātuṃ pathavīādidhātuṃ visuṃ visuṃ katvā. Paccavekkhatīti pati pati avekkhati",
  "anya-e0103n:1508_19": "ñāṇacakkhunā vinibbhujitvā passati.",
  "anya-e0103n:1509_0": "Yathā chekotiādinā pāḷiyā saddatthavivaraṇavasena vuttamevatthaṃ idāni bhāvatthavibhāvanavasena",
  "anya-e0103n:1509_1": "dassetuṃ “yathā goghātakassā”tiādi vuttaṃ. Tattha posentassāti maṃsūpacayaparibrūhanāya",
  "anya-e0103n:1509_2": "kuṇḍakabhattakappāsaṭṭhiādīhi saṃvaḍḍhentassa. Vadhitaṃ matanti hiṃsitaṃ hutvā mataṃ.",
  "anya-e0103n:1509_3": "Matanti ca matamattaṃ. Tenevāha “tāvadevā”ti. Gāvīti saññā na antaradhāyati yāni",
  "anya-e0103n:1509_4": "aṅgapaccaṅgāni upādāya gāvīsamaññā, matamattāyapi gāviyā tesaṃ sannivesassa avinaṭṭhattā.",
  "anya-e0103n:1509_5": "Bilāsoti bilaṃ bilaṃ katvā. Vibhajitvāti aṭṭhisaṅghātato maṃsaṃ vivecetvā, tato vā",
  "anya-e0103n:1509_6": "vivecitaṃ maṃsaṃ bhāgaso katvā. Tenevāha “maṃsasaññā pavattatī”ti. Pabbajitassapi",
  "anya-e0103n:1509_7": "apariggahitakammaṭṭhānassa. Ghanavinibbhoganti santatisamūhakiccaghanānaṃ vinibbhujanaṃ",
  "anya-e0103n:1509_8": "vivecanaṃ. Dhātuso paccavekkhatoti yathāvuttaṃ ghanavinibbhogaṃ katvā dhātuso paccavekkhantassa.",
  "anya-e0103n:1509_9": "Sattasaññāti attānudiṭṭhivasena pavattā sattasaññāti vadanti, vohāravasena pavattasattasaññāyapi",
  "anya-e0103n:1509_10": "tadā antaradhānaṃ yuttameva yāthāvato ghanavinibbhogassa sampādanato. Evaṃ hi sati",
  "anya-e0103n:1509_11": "yathāvuttaopammatthena opameyyattho aññadatthu saṃsandati sameti. Tenevāha “dhātuvaseneva",
  "anya-e0103n:1509_12": "cittaṃ santiṭṭhatī”ti.",
  "anya-e0103n:1510_0": "307. Evaṃ dhātukammaṭṭhānassa saṅkhepato āgataṭṭhānaṃ dassetvā idāni vitthārato āgataṭṭhānaṃ",
  "anya-e0103n:1510_1": "dassetuṃ “mahāhatthipadūpame panā”tiādi vuttaṃ. Evanti iminā rāhulovāda- dhātuvibhaṅgesu",
  "anya-e0103n:1510_2": "dhātukammaṭṭhānassa vitthārato āgamanameva upasaṃharati, na sabbaṃ desanānayaṃ aññathāpi",
  "anya-e0103n:1510_3": "tattha desanānayassa āgatattā.",
  "anya-e0103n:1511_0": "Tatrāti tasmiṃ yathādassite mahāhatthipadūpamapāṭhe. Ajjhattikāti sattasantānapariyāpannā.",
  "anya-e0103n:1511_1": "Ajjhattaṃ paccattanti padadvayenāpi taṃtaṃpāṭipuggalikadhammo vuccatīti āha “ubhayampi",
  "anya-e0103n:1511_2": "niyakassa adhivacana”nti. Sasantatipariyāpannatāya pana attani gahetabbabhāvūpagamanavasena",
  "anya-e0103n:1511_3": "attānaṃ adhikicca pavattaṃ ajjhattaṃ. Taṃtaṃsantatipariyāpannatāya paccattaṃ. Tenevāha",
  "anya-e0103n:1511_4": "“attani pavattattā ajjhattaṃ, attānaṃ paṭicca paṭicca pavattattā paccatta”nti. Kakkhaḷanti",
  "anya-e0103n:1511_5": "kathinaṃ. Yasmā taṃ thaddhabhāvena sahajātānaṃ patiṭṭhā hoti, tasmā “thaddha”nti",
  "anya-e0103n:1511_6": "vuttaṃ. Kharigatanti kharīsu kharasabhāvesu gataṃ tappariyāpannaṃ, kharasabhāvamevāti",
  "anya-e0103n:1511_7": "attho. Yasmā pana kharasabhāvaṃ pharusākārena upaṭṭhānato pharusākāraṃ hoti, tasmā",
  "anya-e0103n:1511_8": "vuttaṃ “pharusa”nti. Tenāha “dutiyaṃ ākāravacana”nti. Upādinnaṃ nāma sarīraṭṭhakaṃ.",
  "anya-e0103n:1511_9": "Taṃ pana kammasamuṭṭhānataṃ sandhāya upādinnampi atthi anupādinnampi, taṇhādīhi ādinnagahitaparāmaṭṭhavasena",
  "anya-e0103n:1511_10": "sabbampetaṃ upādinnamevāti dassetuṃ “upādinnanti daḷhaṃ ādinna”ntiādi vuttaṃ. Tattha",
  "anya-e0103n:1511_11": "“mama”nti gahitaṃ “aha”nti parāmaṭṭhanti yojanā. Seyyathidanti kathetukamyatāpucchāvācīti",
  "anya-e0103n:1511_12": "āha “taṃ katamanti ceti attho”ti. Tatoti pacchā. Tanti taṃ ajjhattikādibhedato dassitaṃ",
  "anya-e0103n:1511_13": "pathavīdhātuṃ. Dassentoti vatthuvibhāgena dassento. Kiñcāpi matthaluṅgaṃ aṭṭhimiñjeneva",
  "anya-e0103n:1511_14": "saṅgahetvā idha pāḷiyaṃ visuṃ na uddhaṭaṃ, paṭisambhidāmagge pana vīsatiyā ākārehi",
  "anya-e0103n:1511_15": "paripuṇṇaṃ katvā dassetuṃ visuṃ gahitanti tampi saṅgaṇhanto thaddhabhāvādhikatāya",
  "anya-e0103n:1511_16": "pathavīdhātukoṭṭhāsesuyeva “matthaluṅgaṃ pakkhipitvā vīsatiyā ākārehi pathavīdhātu",
  "anya-e0103n:1511_17": "niddiṭṭhāti veditabbā”ti āha. “Yaṃ vā panaññampi kiñcī”ti vā iminā pāḷiyaṃ matthaluṅgassa",
  "anya-e0103n:1511_18": "saṅgaho daṭṭhabbo. Tasmā idha “yaṃ vā panaññampi kiñcī”ti idaṃ pubbāparāpekkhaṃ “matthaluṅgaṃ",
  "anya-e0103n:1511_19": "pakkhipitvā vīsatiyā ākārehi pathavīdhātu niddiṭṭhāti veditabbā, yaṃ vā panaññampi",
  "anya-e0103n:1511_20": "kiñcī”ti vacanato. Puna yaṃ vā panaññampi kiñcīti avasesesu tīsu koṭṭhāsesūti yojetabbaṃ.",
  "anya-e0103n:1511_21": "Tīsu koṭṭhāsesūti tippakāresu koṭṭhāsesu. Na hi te tayo koṭṭhāsā.",
  "anya-e0103n:1512_0": "Vissandanabhāvenāti paggharaṇasabhāvena. Appotīti visarati. Pappotīti pāpuṇāti, sasambhāraāpavasena",
  "anya-e0103n:1512_1": "cetaṃ vuttaṃ. So hi vissandanabhāvena sasambhārapathavīsaṅkhātaṃ taṃ taṃ ṭhānaṃ visarati,",
  "anya-e0103n:1512_2": "pāpuṇāti ca, lakkhaṇāpavaseneva vā. Sopi hi sahajātaaññamaññanissayādipaccayatāya",
  "anya-e0103n:1512_3": "sesabhūtattayasaṅkhātaṃ taṃ taṃ ṭhānaṃ dravabhāvasiddhena vissandanabhāvena ābandhattaṃ,",
  "anya-e0103n:1512_4": "āsattattaṃ, avippakiṇṇañca karontaṃ “appoti pappotī”ti vattabbataṃ arahatīti.",
  "anya-e0103n:1513_0": "Tejanavasenāti nisitabhāvena tikkhabhāvena. Vuttanayenāti kammasamuṭṭhānādivasena",
  "anya-e0103n:1513_1": "“nānāvidhesū”ti āpodhātuyaṃ vuttanayena. Kupitenāti khubhitena. Usumajātoti usmābhibhūto.",
  "anya-e0103n:1513_2": "Jīratīti jiṇṇo hoti. Tejodhātuvasena labbhamānā imasmiṃ kāye jarāpavatti pākaṭajarāvasena",
  "anya-e0103n:1513_3": "veditabbāti dassetuṃ “indriyavekallata”ntiādi vuttaṃ. Sarīre pakatiusumaṃ atikkamitvā",
  "anya-e0103n:1513_4": "uṇhabhāvo santāpo, sarīrassa dahanavasena pavatto mahādāho paridāhoti ayametesaṃ",
  "anya-e0103n:1513_5": "viseso. Yena jīrīyatīti ca ekāhikādijararogena jarīyatītipi attho yujjati. Satakkhattuṃ",
  "anya-e0103n:1513_6": "tāpetvā tāpetvā sītudake pakkhipitvā uddhaṭā sappi “satadhotasappī”ti vadanti. Asitanti",
  "anya-e0103n:1513_7": "bhuttaṃ. Khāyitanti khāditaṃ. Sāyitanti assāditaṃ. Sammā paripākaṃ gacchatīti samavepākiniyā",
  "anya-e0103n:1513_8": "gahaṇiyā vasena vuttaṃ, asammāparipākopi pana visamavepākiniyā tassā eva vasena veditabbo.",
  "anya-e0103n:1513_9": "Rasādibhāvenāti rasarudhiramaṃsamedanhāruaṭṭhiaṭṭhimiñjasukkavasena. Vivekanti puthubhāvaṃ",
  "anya-e0103n:1513_10": "aññamaññaṃ visadisabhāvaṃ. Asitādibhedassa hi āhārassa pariṇāme raso hoti, taṃ paṭicca",
  "anya-e0103n:1513_11": "rasadhātu uppajjatīti attho. Evaṃ “rasassa pariṇāme rudhira”ntiādinā sabbaṃ netabbaṃ.",
  "anya-e0103n:1514_0": "Vāyanavasenāti samudīraṇavasena, savegagamanavasena vā. Uggārahikkādīti ettha ādi-saddena",
  "anya-e0103n:1514_1": "uddekakhipanādipavattanakavātānaṃ saṅgaho daṭṭhabbo. Uccārapassāvādīti ādi-saddena",
  "anya-e0103n:1514_2": "pittasemhalasikākevaladuggandhādinīharaṇakānaṃ saṅgaho daṭṭhabbo. Yadipi kucchi-saddo",
  "anya-e0103n:1514_3": "udarapariyāyo, koṭṭha-saddena pana antantarassa vuccamānattā tadavasiṭṭho udarappadeso",
  "anya-e0103n:1514_4": "idha kucchi-saddena vuccatīti āha “kucchisayā vātāti antānaṃ bahivātā”ti. Samiñjanapasāraṇādīti",
  "anya-e0103n:1514_5": "ādi-saddena ālokanavilokanauddharaṇātiharaṇādikā sabbā kāyikakiriyā saṅgahitā. “Assāsapassāsā",
  "anya-e0103n:1514_6": "cittasamuṭṭhānāvā”ti etena assāsapassāsānaṃ sarīraṃ muñcitvā pavatti natthīti dīpeti.",
  "anya-e0103n:1514_7": "Na hi bahiddhā cittasamuṭṭhānassa sambhavo atthīti. Yadi evaṃ kathaṃ “passāsoti bahinikkhamananāsikavāto,",
  "anya-e0103n:1514_8": "dīghanāsikassa nāsikaggaṃ, itarassa uttaroṭṭhaṃ phusanto pavattatī”ti vacanaṃ? Taṃ",
  "anya-e0103n:1514_9": "nikkhamanākārena pavattiyā cittasamuṭṭhānassa, santāne pavattautusamuṭṭhānassa ca",
  "anya-e0103n:1514_10": "vasena vuttanti veditabbaṃ. Sabbatthāti āpodhātuādīnaṃ tissannaṃ dhātūnaṃ niddesaṃ",
  "anya-e0103n:1514_11": "sandhāyāha. Tattha āpodhātuniddese “yaṃ vā panañña”nti iminā sambhavassa, tejodhātuniddese",
  "anya-e0103n:1514_12": "sarīre pākatikausmāya, vāyodhātuniddese dhamanijālānusaṭassa tattha tattha cammakhīlapīḷakādinibbattakavāyuno",
  "anya-e0103n:1514_13": "saṅgaho daṭṭhabbo. Samiñjanādinibbattakavātā cittasamuṭṭhānāva. Yadi evaṃ, kathaṃ",
  "anya-e0103n:1514_14": "“purimā pañca catusamuṭṭhānā”ti vacanaṃ? Na hi samiñjanādinibbattakā eva aṅgamaṅgānusārino",
  "anya-e0103n:1514_15": "vātā, atha kho tadaññepīti natthi virodho.",
  "anya-e0103n:1515_0": "Itīti vuttappakāraparāmasanaṃ. Tenāha “vīsatiyā ākārehī”tiādi. Etthāti etasmiṃ vitthārato",
  "anya-e0103n:1515_1": "āgate dhātukammaṭṭhāneti attho. Tena ayaṃ vaṇṇanā na kevalaṃ mahāhatthipadūpamasseva,",
  "anya-e0103n:1515_2": "atha kho mahārāhulovāda- dhātuvibhaṅgasuttānampi atthasaṃvaṇṇanā hotiyevāti dassitaṃ",
  "anya-e0103n:1515_3": "hoti. Bhāvanānayepi eseva nayo. Tathā hi vuttaṃ “evaṃ rāhulovādadhātuvibhaṅgesupī”ti.",
  "anya-e0103n:1516_0": "308. Bhāvanānayeti bhāvanāya naye. Yena kammaṭṭhānabhāvanā ijjhati, tasmiṃ bhāvanāvidhimhīti",
  "anya-e0103n:1516_1": "attho. Etthāti dhātukammaṭṭhāne. Yasmā yesaṃ “tikkhapañño nātitikkhapañño”ti imesaṃ",
  "anya-e0103n:1516_2": "duvidhānaṃ puggalānaṃ vasena idaṃ kammaṭṭhānaṃ dvidhā āgataṃ dvidhā desitaṃ, tasmā",
  "anya-e0103n:1516_3": "kammaṭṭhānābhinivesopi tesaṃ dvidhāva icchitabboti taṃ tāva dassetuṃ “tikkhapaññassa",
  "anya-e0103n:1516_4": "bhikkhuno”tiādi āraddhaṃ. Lomā pathavīdhātūtīti ettha iti-saddo ādiattho. Evaṃ vitthārato",
  "anya-e0103n:1516_5": "dhātupariggahoti “kesā pathavīdhātu, lomā pathavīdhātū”tiādinā evaṃ dvācattālīsāya",
  "anya-e0103n:1516_6": "ākārehi vitthārato dhātukammaṭṭhānapariggaho. Papañcatoti dandhato saṇikato. Yaṃ",
  "anya-e0103n:1516_7": "thaddhalakkhaṇanti kesādīsu yaṃ thaddhalakkhaṇaṃ kakkhaḷabhāvo. Yaṃ ābandhanalakkhaṇantiādīsupi",
  "anya-e0103n:1516_8": "eseva nayo. Evaṃ manasi karototi vatthuṃ anāmasitvā evaṃ lakkhaṇamattato manasikāraṃ",
  "anya-e0103n:1516_9": "pavattentassa. Assāti tikkhapaññassa. Kammaṭṭhānaṃ pākaṭaṃ hotīti yogakammassa pavattiṭṭhānabhūtaṃ",
  "anya-e0103n:1516_10": "tadeva lakkhaṇaṃ vibhūtaṃ hoti, tassa vā lakkhaṇassa suṭṭhu upaṭṭhānato taṃ ārabbha",
  "anya-e0103n:1516_11": "pavattamānaṃ manasikārasaṅkhātaṃ kammaṭṭhānaṃ vibhūtaṃ visadaṃ hoti, tikkhapaññassa",
  "anya-e0103n:1516_12": "indriyapāṭavena saṃkhittarucibhāvato. Sabbaso mandapaññassa bhāvanāva na ijjhatīti",
  "anya-e0103n:1516_13": "āha “nātitikkhapaññassā”ti. Evaṃ manasi karototi vuttanayena saṅkhepato manasi karoto.",
  "anya-e0103n:1516_14": "Andhakāraṃ avibhūtaṃ hotīti anupaṭṭhānato andhaṃ viya karontaṃ apākaṭaṃ hoti kammaṭṭhānanti",
  "anya-e0103n:1516_15": "yojanā. Purimanayenāti “kesā pathavīdhātū”tiādinā pubbe vuttanayena. Vatthuāmasanena",
  "anya-e0103n:1516_16": "vitthārato manasi karontassa pākaṭaṃ hoti kammaṭṭhānaṃ, nātitikkhapaññassa akhippanisantitāya",
  "anya-e0103n:1516_17": "vitthārarucibhāvato.",
  "anya-e0103n:1517_0": "Idāni yathāvuttamatthaṃ upamāya vibhāvetuṃ “yathā dvīsu bhikkhūsū”tiādi vuttaṃ. Tattha",
  "anya-e0103n:1517_1": "peyyālamukhanti peyyālapāḷiyā mukhabhūtaṃ dvārabhūtaṃ ādito vāraṃ, vāradvayaṃ vā.",
  "anya-e0103n:1517_2": "Vitthāretvāti anavasesato sajjhāyitvā. Ubhatokoṭivasenevāti tassa tassa vārassa ādiantaggahaṇavaseneva.",
  "anya-e0103n:1517_3": "Oṭṭhapariyāhatamattanti oṭṭhānaṃ samphusanamattaṃ. Yathā ganthaparivattane tikkhapaññassa",
  "anya-e0103n:1517_4": "bhikkhuno saṅkhepo ruccati, na vitthāro. Itarassa ca vitthāro ruccati, na saṅkhepo,",
  "anya-e0103n:1517_5": "evaṃ bhāvanānayepīti upamāsaṃsandanaṃ veditabbaṃ.",
  "anya-e0103n:1518_0": "Tasmāti yasmā tikkhapaññassa saṅkhepo, nātitikkhapaññassa ca vitthāro sappāyo, tasmā.",
  "anya-e0103n:1518_1": "Yasmā kammaṭṭhānaṃ anuyuñjitukāmassa sīlavisodhanādipubbakiccaṃ icchitabbaṃ, taṃ",
  "anya-e0103n:1518_2": "sabbākārasampannaṃ heṭṭhā vuttamevāti idha na āmaṭṭhaṃ. Yasmā pana vivekaṭṭhakāyassa,",
  "anya-e0103n:1518_3": "vivekaṭṭhacittasseva ca bhāvanā ijjhati, na itarassa, tasmā tadubhayaṃ dassento “rahogatena",
  "anya-e0103n:1518_4": "paṭisallīnenā”ti āha. Tattha rahogatenāti rahasi gatena, ekākinā bhāvanānukūlaṭṭhānaṃ",
  "anya-e0103n:1518_5": "upagatenāti attho. Paṭisallīnenāti pati pati puthuttārammaṇato cittaṃ nisedhetvā",
  "anya-e0103n:1518_6": "kammaṭṭhāne sallīnena, tattha saṃsiliṭṭhacittenāti attho. Sakalampi attano rūpakāyaṃ",
  "anya-e0103n:1518_7": "āvajjetvāti uddhaṃ pādatalā, adho kesamatthakā, tiriyaṃ tacapariyantaṃ sabbampi attano",
  "anya-e0103n:1518_8": "karajakāyaṃ dhātuvasena manasi karonto yasmā cātumahābhūtiko ayaṃ kāyo, tasmā “atthi",
  "anya-e0103n:1518_9": "imasmiṃ kāye pathavīdhātu āpodhātu tejodhātu vāyodhātū”ti catumahābhūtavasena samannāharitvāti",
  "anya-e0103n:1518_10": "attho. Idāni tāsaṃ dhātūnaṃ lakkhaṇato, upaṭṭhānākārato ca manasikāravidhiṃ dassetuṃ",
  "anya-e0103n:1518_11": "“yo imasmiṃ kāye”tiādi vuttaṃ.",
  "anya-e0103n:1519_0": "Tattha thaddhabhāvoti lakkhaṇamāha. Thaddhattalakkhaṇā hi pathavīdhātu. Kharabhāvoti",
  "anya-e0103n:1519_1": "upaṭṭhānākāraṃ, ñāṇena gahetabbākāranti attho. Dravabhāvo lakkhaṇaṃ āpodhātuyā paggharaṇasabhāvattā.",
  "anya-e0103n:1519_2": "Ābandhanaṃ upaṭṭhānākāro. Uṇhabhāvo lakkhaṇaṃ tejodhātuyā usmāsabhāvattā. Paripācanaṃ",
  "anya-e0103n:1519_3": "upaṭṭhānākāro. Vitthambhanaṃ lakkhaṇaṃ vāyodhātuyā upatthambhanasabhāvattā. Samudīraṇaṃ",
  "anya-e0103n:1519_4": "upaṭṭhānākāro, upaṭṭhānākāro ca nāma dhātūnaṃ sakiccakaraṇavasena ñāṇassa vibhūtākāro.",
  "anya-e0103n:1519_5": "Kasmā panettha ubhayaggahaṇaṃ? Puggalajjhāsayato. Ekaccassa hi dhātuyo manasi karontassa",
  "anya-e0103n:1519_6": "tā sabhāvato gahetabbataṃ gacchanti, ekaccassa sakiccakaraṇato, yo rasoti vuccati.",
  "anya-e0103n:1519_7": "Tatrāyaṃ yogī dhātuyo manasi karonto ādito paccekaṃ salakkhaṇato, sarasatopi pariggaṇhāti.",
  "anya-e0103n:1519_8": "Tenāha “yo imasmiṃ kāye thaddhabhāvo vā kharabhāvo vā…pe… evaṃ saṃkhittena dhātuyo",
  "anya-e0103n:1519_9": "pariggahetvā”ti. Tattha pariggahetvāti pariggāhakabhūtena ñāṇena dhātuyo lakkhaṇato,",
  "anya-e0103n:1519_10": "rasato vā paricchijja gahetvā. Ayaṃ tāva saṃkhittato bhāvanānaye kammaṭṭhānābhiniveso.",
  "anya-e0103n:1520_0": "Evaṃ pana dhātuyo pariggahetvā “atthi imasmiṃ kāye pathavīdhātu thaddhabhāvo vā kharabhāvo",
  "anya-e0103n:1520_1": "vā, āpodhātu dravabhāvo vā ābandhanabhāvo vā, tejodhātu uṇhabhāvo vā paripācanabhāvo",
  "anya-e0103n:1520_2": "vā, vāyodhātu vitthambhanabhāvo vā samudīraṇabhāvo vā”ti evaṃ lakkhaṇādīhi saddhiṃyeva",
  "anya-e0103n:1520_3": "dhātuyo manasi karontena kālasatampi kālasahassampi punappunaṃ āvajjitabbaṃ manasi",
  "anya-e0103n:1520_4": "kātabbaṃ, takkāhataṃ vitakkapariyāhataṃ kātabbaṃ. Tassevaṃ manasi karoto yaṃ lakkhaṇādīsu",
  "anya-e0103n:1520_5": "supākaṭaṃ hutvā upaṭṭhāti, tadeva gahetvā itaraṃ vissajjetvā tena saddhiṃ “pathavīdhātu",
  "anya-e0103n:1520_6": "āpodhātū”tiādinā manasikāro pavattetabbo. Evaṃ manasi karontena hi anupubbato, nātisīghato,",
  "anya-e0103n:1520_7": "nātisaṇikato, vikkhepapaṭibāhanato, paṇṇattisamatikkamanato, anupaṭṭhānamuñcanato,",
  "anya-e0103n:1520_8": "lakkhaṇato, tayo ca suttantāti imehi dasahākārehi manasikārakosallaṃ anuṭṭhātabbaṃ.",
  "anya-e0103n:1521_0": "Tattha anupubbatoti anupaṭipāṭito ācariyassa santike uggahitapaṭipāṭito, sā ca desanāpaṭipāṭiyeva.",
  "anya-e0103n:1521_1": "Evaṃ anupubbato manasi karontenāpi nātisīghato manasi kātabbaṃ. Atisīghato manasi",
  "anya-e0103n:1521_2": "karoto hi aparāparaṃ kammaṭṭhānamanasikāro nirantaraṃ pavattati, kammaṭṭhānaṃ pana",
  "anya-e0103n:1521_3": "avibhūtaṃ hoti, na visesaṃ āvahati. Tasmā nātisīghato manasi kātabbaṃ. Yathā ca nātisīghato,",
  "anya-e0103n:1521_4": "evaṃ nātisaṇikatopi. Atisaṇikato manasi karoto hi kammaṭṭhānaṃ pariyosānaṃ na gacchati,",
  "anya-e0103n:1521_5": "visesādhigamassa paccayo na hoti. Atisīghaṃ atisaṇikañca maggaṃ gacchantā purisā",
  "anya-e0103n:1521_6": "ettha nidassetabbā. Vikkhepapaṭibāhanatoti kammaṭṭhānaṃ vissajjetvā bahiddhā puthuttārammaṇe",
  "anya-e0103n:1521_7": "cetaso vikkhepo paṭibāhitabbo. Bahiddhā vikkhepe hi sati kammaṭṭhānā parihāyati paridhaṃsati.",
  "anya-e0103n:1521_8": "Ekapadikamaggagāmī puriso cettha nidassetabbo. Paṇṇattisamatikkamanatoti “yā ayaṃ",
  "anya-e0103n:1521_9": "pathavīdhātū”tiādikā paṇṇatti, taṃ atikkamitvā lakkhaṇesu eva cittaṃ ṭhapetabbaṃ.",
  "anya-e0103n:1522_0": "Evaṃ paṇṇattiṃ vijahitvā kakkhaḷalakkhaṇādīsu eva manasikāraṃ pavattentassa lakkhaṇāni",
  "anya-e0103n:1522_1": "supākaṭāni suvibhūtāni hutvā upaṭṭhahanti. Tassevaṃ punappunaṃ manasikāravasena cittaṃ",
  "anya-e0103n:1522_2": "āsevanaṃ labhati. Sabbo rūpakāyo dhātumattato upaṭṭhāti suñño nissatto nijjīvo yantaṃ",
  "anya-e0103n:1522_3": "viya yantasuttena aparāparaṃ parivattamāno. Sace pana bahiddhāpi manasikāraṃ upasaṃharati,",
  "anya-e0103n:1522_4": "athassa āhiṇḍantā manussatiracchānādayo sattākāraṃ vijahitvā dhātusamūhavaseneva",
  "anya-e0103n:1522_5": "upaṭṭhahanti, tehi kariyamānā kiriyā dhātumayena yantena pavattiyamānā hutvā upaṭṭhāti,",
  "anya-e0103n:1522_6": "tehi ajjhohariyamānaṃ pānabhojanādi dhātusaṅghāte pakkhippamāno dhātusaṅghāto viya",
  "anya-e0103n:1522_7": "upaṭṭhāti. Athassa tathā laddhāsevanampi cittaṃ yadi accāraddhavīriyatāya uddhaccavasena",
  "anya-e0103n:1522_8": "vā atilīnavīriyatāya kosajjavasena vā bhāvanāvidhiṃ na otareyya, tadā adhicittasuttaṃ,",
  "anya-e0103n:1522_9": "anuttarasītibhāvasuttaṃ, bojjhaṅgasuttanti imesu tīsu suttesu āgatanayena vīriyasamādhiyojanā",
  "anya-e0103n:1522_10": "kātabbā. Tena vuttaṃ “tayo ca suttantā”ti. Evaṃ pana vīriyasamataṃ yojetvā tasmiṃyeva",
  "anya-e0103n:1522_11": "lakkhaṇe manasikāraṃ pavattentassa yadā saddhādīni indriyāni laddhasamatāni suvisadāni",
  "anya-e0103n:1522_12": "pavattanti, tadā asaddhiyādīnaṃ dūrībhāvena sātisayaṃ thāmappattehi sattahi balehi",
  "anya-e0103n:1522_13": "laddhūpatthambhāni vitakkādīni jhānaṅgāni paṭutarāni hutvā pātubhavanti, tesaṃ ujuvipaccanīkatāya",
  "anya-e0103n:1522_14": "nīvaraṇāni vikkhambhitāniyeva honti saddhiṃ tadekaṭṭhehi pāpadhammehi. Ettāvatā cānena",
  "anya-e0103n:1522_15": "upacārajjhānaṃ samadhigataṃ hoti dhātulakkhaṇārammaṇaṃ. Tena vuttaṃ “punappunaṃ pathavīdhātu",
  "anya-e0103n:1522_16": "āpodhātūti…pe… upacāramatto samādhi uppajjatī”ti.",
  "anya-e0103n:1523_0": "Tattha dhātumattatoti visesanivattiattho matta-saddo. Tena yaṃ ito bāhirakā, lokiyamahājano",
  "anya-e0103n:1523_1": "ca “satto jīvo”tiādikaṃ visesaṃ imasmiṃ attabhāve avijjamānaṃ vikappanāmatteneva",
  "anya-e0103n:1523_2": "samāropenti, taṃ nivatteti. Tenevāha “nissattato nijjīvato”ti. Āvajjitabbanti samannāharitabbaṃ.",
  "anya-e0103n:1523_3": "Manasi kātabbanti punappunaṃ bhāvanāvasena dhātumattato dhātulakkhaṇaṃ manasi ṭhapetabbaṃ.",
  "anya-e0103n:1523_4": "Paccavekkhitabbanti tadeva dhātulakkhaṇaṃ pati pati avekkhitabbaṃ, bhāvanāsiddhena",
  "anya-e0103n:1523_5": "ñāṇacakkhunā aparāparaṃ paccakkhato passitabbaṃ.",
  "anya-e0103n:1524_0": "Tassevaṃ vāyamamānassāti tassa yogino evaṃ vuttappakārena bhāvanaṃ anuyuñjantassa,",
  "anya-e0103n:1524_1": "tattha ca bhāvanāanuyoge sakkaccakāritāya, sātaccakāritāya, sappāyasevitāya, samathanimittasallakkhaṇena,",
  "anya-e0103n:1524_2": "bojjhaṅgānaṃ anupavattanena, kāye ca jīvite ca nirapekkhavuttitāya, antarā saṅkocaṃ",
  "anya-e0103n:1524_3": "anāpajjantena bhāvanaṃ ussukkāpetvā ussoḷhiyaṃ avaṭṭhānena sammadeva vāyāmaṃ payogaṃ",
  "anya-e0103n:1524_4": "parakkamaṃ pavattentassa. Dhātuppabhedāvabhāsanapaññāpariggahitoti pathavīādīnaṃ",
  "anya-e0103n:1524_5": "dhātūnaṃ sabhāvalakkhaṇāvabhāsanena avabhāsanakiccāya bhāvanāpaññāya ādimajjhapariyosānesu",
  "anya-e0103n:1524_6": "avijahanena sabbato gahito mahaggatabhāvaṃ appattatāya upacāramatto sikhāppatto kāmāvacarasamādhi",
  "anya-e0103n:1524_7": "uppajjati. Upacārasamādhīti ca ruḷhīvasena veditabbaṃ. Appanaṃ hi upecca cārī samādhi",
  "anya-e0103n:1524_8": "upacārasamādhi, appanā cettha natthi. Tādisassa pana samādhissa samānalakkhaṇatāya",
  "anya-e0103n:1524_9": "evaṃ vuttaṃ. Kasmā panettha appanā na hotīti? Tattha kāraṇamāha “sabhāvadhammārammaṇattā”ti.",
  "anya-e0103n:1524_10": "Sabhāvadhamme hi tassa gambhīrabhāvato asati bhāvanāvisese appanājhānaṃ na uppajjati,",
  "anya-e0103n:1524_11": "lokuttaraṃ pana jhānaṃ visuddhibhāvanānukkamavasena, āruppaṃ ārammaṇātikkamabhāvanāvasena",
  "anya-e0103n:1524_12": "appanāppattaṃ hotīti maraṇānussatiniddese vuttovāyamattho.",
  "anya-e0103n:1525_0": "Evaṃ rūpakāye avisesena catunnaṃ dhātūnaṃ pariggaṇhanavasena dhātukammaṭṭhānaṃ dassetvā",
  "anya-e0103n:1525_1": "idāni tattha aṭṭhiādīnaṃ vinibbhujanavasena saṅkhepato sutte āgataṃ dhātumanasikāravidhiṃ",
  "anya-e0103n:1525_2": "dassetuṃ “atha vā panā”tiādi āraddhaṃ. Tattha ye ime cattāro koṭṭhāsā vuttāti sambandho.",
  "anya-e0103n:1525_3": "Yathāpaccayaṃ ṭhitā sannivesavisiṭṭhā kaṭṭhavallitiṇamattikāyo upādāya yathā agārasamaññā,",
  "anya-e0103n:1525_4": "na tattha koci agāro nāma atthi, evaṃ yathāpaccayaṃ sannivesavisiṭṭhāni pavattamānāni",
  "anya-e0103n:1525_5": "aṭṭhinhārumaṃsacammāni paṭicca sarīrasamaññā, na ettha koci attā jīvo. Kevalaṃ tehi",
  "anya-e0103n:1525_6": "parivāritamākāsamattanti dasseti. Desanā sattasuññatāsandassanaparāti imamatthaṃ",
  "anya-e0103n:1525_7": "vibhāvento “nissattabhāvadassanattha”ntiādimāha. Tattha aṭṭhiñca paṭiccāti paṇhikaṭṭhikādibhedaṃ",
  "anya-e0103n:1525_8": "paṭipāṭiyā ussitaṃ hutvā ṭhitaṃ atirekatisatabhedaṃ aṭṭhiṃ upādāya. Nhāruñcāti tameva",
  "anya-e0103n:1525_9": "aṭṭhisaṅghāṭaṃ ābandhitvā ṭhitaṃ navasatappabhedaṃ nhāruṃ. Maṃsanti tameva aṭṭhisaṅghāṭaṃ",
  "anya-e0103n:1525_10": "anulimpitvā ṭhitaṃ navapesisatappabhedaṃ maṃsaṃ. Cammanti macchikapattakacchāyāya",
  "anya-e0103n:1525_11": "chaviyā sañchāditaṃ sakalasarīraṃ pariyonandhitvā ṭhitaṃ bahalacammaṃ paṭicca upādāya.",
  "anya-e0103n:1525_12": "Sabbattha ca-saddo samuccayattho. Ākāso parivāritoti yathā bhittipādādivasena ṭhapitaṃ",
  "anya-e0103n:1525_13": "kaṭṭhaṃ, tasseva ābandhanavalli, anulepanamattikā, chādanatiṇanti etāni kaṭṭhādīni",
  "anya-e0103n:1525_14": "anto, bahi ca parivāretvā ṭhito ākāso agārantveva saṅkhaṃ gacchati, gehanti paṇṇattiṃ",
  "anya-e0103n:1525_15": "labhati, evameva yathāvuttāni aṭṭhiādīni anto, bahi ca parivāretvā ṭhito ākāso tāneva",
  "anya-e0103n:1525_16": "aṭṭhiādīni upādāya rūpantveva saṅkhaṃ gacchati, sarīranti vohāraṃ labhati. Yathā",
  "anya-e0103n:1525_17": "ca kaṭṭhādīni paṭicca saṅkhaṃ gataṃ agāraṃ loke “khattiyagehaṃ, brāhmaṇageha”nti",
  "anya-e0103n:1525_18": "vuccati, evamidampi “khattiyasarīraṃ brāhmaṇasarīra”nti voharīyati, natthettha koci",
  "anya-e0103n:1525_19": "satto vā jīvo vāti adhippāyo.",
  "anya-e0103n:1526_0": "Teti te cattāro koṭṭhāse vinibbhujitvā vinibbhujitvāti yojanā. Taṃtaṃantarānusārināti",
  "anya-e0103n:1526_1": "aṭṭhinhārūnaṃ nhārumaṃsānaṃ maṃsacammānanti tesaṃ tesaṃ koṭṭhāsānaṃ vivarānupātinā",
  "anya-e0103n:1526_2": "ñāṇasaṅkhātena hatthena. Vinibbhujitvā vinibbhujitvāti anekakkhattuṃ viniveṭhetvā.",
  "anya-e0103n:1526_3": "Atha vā vinibbhujitvā vinibbhujitvāti paccekaṃ aṭṭhiādīnaṃ antarānusārinā ñāṇahatthena",
  "anya-e0103n:1526_4": "vinibbhogaṃ katvā. Etesūti sakalampi attano rūpakāyaṃ catudhā katvā vibhattesu yathāvuttesu",
  "anya-e0103n:1526_5": "aṭṭhiādīsu catūsu koṭṭhāsesu. Purimanayenevāti “yo imasmiṃ kāye thaddhabhāvo vā”tiādinā",
  "anya-e0103n:1526_6": "pubbe vuttanayeneva. Yaṃ panettha vattabbaṃ bhāvanāvidhānaṃ, taṃ anantaranaye vuttākāreneva vattabbaṃ.",
  "anya-e0103n:1527_0": "309. Vitthārato āgate pana “catudhātuvavatthāne”ti ānetvā yojanā. Evaṃ idāni vuccamānākārena",
  "anya-e0103n:1527_1": "veditabbo bhāvanānayo. “Dvācattālīsāya ākārehi dhātuyo uggaṇhitvā”ti kasmā vuttaṃ,",
  "anya-e0103n:1527_2": "nanu ādito dvattiṃsākārā dhātuyo na hontīti? Vatthusīsena dhātūnaṃyeva uggahetabbattā",
  "anya-e0103n:1527_3": "nāyaṃ doso. Vuttappakāreti “gocaragāmato nātidūranāccāsannatādīhi pañcahi aṅgehi",
  "anya-e0103n:1527_4": "samannāgate”tiādinā vuttappakāre. Katasabbakiccenāti palibodhupacchedādikaṃ kataṃ",
  "anya-e0103n:1527_5": "sabbakiccaṃ etenāti katasabbakicco, tenassa sīlavisodhanādi pana kammaṭṭhānuggahaṇato",
  "anya-e0103n:1527_6": "pageva siddhaṃ hotīti dasseti. Sasambhārasaṅkhepatoti sambharīyanti etena buddhivohārāti",
  "anya-e0103n:1527_7": "sambhāro, tannimittaṃ. Kiṃ panetaṃ? Pathavīādi. Kesādīsu hi vīsatiyā ākāresu “pathavī”ti",
  "anya-e0103n:1527_8": "buddhivohārā pathavīnimittakā thaddhataṃ upādāya pavattanato. Tasmā tattha pathavīsambhāro",
  "anya-e0103n:1527_9": "nāma savisesāya tassā atthitāya kesādayo saha sambhārehīti sasambhārā. Āpokoṭṭhāsādīsupi",
  "anya-e0103n:1527_10": "eseva nayo. Sasambhārānaṃ saṅkhepo sasambhārasaṅkhepo, tato sasambhārasaṅkhepato",
  "anya-e0103n:1527_11": "bhāvetabbanti yojanā. Saṅkhepato vīsatiyā, dvādasasu, catūsu, chasu ca koṭṭhāsesu",
  "anya-e0103n:1527_12": "yathākkamaṃ pathavīādikā catasso dhātuyo pariggahetvā dhātuvavatthānaṃ sasambhārasaṅkhepato",
  "anya-e0103n:1527_13": "bhāvanā. Tenāha “idha bhikkhu vīsatiyā koṭṭhāsesū”tiādi.",
  "anya-e0103n:1528_0": "Sasambhāravibhattitoti sasambhārānaṃ kesādīnaṃ vibhāgato kesādike vīsati koṭṭhāse",
  "anya-e0103n:1528_1": "pubbe viya ekajjhaṃ aggahetvā vibhāgato pathavīdhātubhāvena vavatthāpanaṃ. Āpokoṭṭhāsādīsupi",
  "anya-e0103n:1528_2": "eseva nayo. Salakkhaṇasaṅkhepatoti lakkhīyati etenāti lakkhaṇaṃ, dhammānaṃ sabhāvo,",
  "anya-e0103n:1528_3": "idha pana thaddhatādi. Tasmā thaddhalakkhaṇādivantatāya saha lakkhaṇehīti salakkhaṇā,",
  "anya-e0103n:1528_4": "kesādayo dvācattālīsa ākārā. Tesaṃ saṅkhepato. Idaṃ vuttaṃ hoti – kesādike vīsati",
  "anya-e0103n:1528_5": "koṭṭhāse ekajjhaṃ gahetvā tattha thaddhatādikaṃ catubbidhampi lakkhaṇaṃ vavatthapetvā",
  "anya-e0103n:1528_6": "bhāvanā salakkhaṇasaṅkhepato bhāvanā. Esa nayo āpokoṭṭhāsādīsupi. Salakkhaṇavibhattitoti",
  "anya-e0103n:1528_7": "thaddhalakkhaṇādinā salakkhaṇānaṃ kesādīnaṃ vibhāgato kesādīsu dvācattālīsāya ākāresu",
  "anya-e0103n:1528_8": "paccekaṃ thaddhatādīnaṃ catunnaṃ catunnaṃ lakkhaṇānaṃ vavatthāpanavasena bhāvanā.",
  "anya-e0103n:1529_0": "Evaṃ catūhi ākārehi uddiṭṭhaṃ bhāvanānayaṃ niddisituṃ “kathaṃ sasambhārasaṅkhepato",
  "anya-e0103n:1529_1": "bhāvetī”tiādi āraddhaṃ. Ettha ca yathā tikkhapañño puggalo tikkhatāya paropariyattasabbhāvato",
  "anya-e0103n:1529_2": "tikkhindriyamudindriyatāvasena duvidhoti. Tattha tikkhindriyassa vasena saṅkhepato",
  "anya-e0103n:1529_3": "paṭhamanayo vutto, mudindriyassa vasena dutiyo. Evaṃ nātitikkhapaññopi puggaloti.",
  "anya-e0103n:1529_4": "Tattha yo visadindriyo puggalo, tassa vasena sasambhārasaṅkhepato, salakkhaṇasaṅkhepato",
  "anya-e0103n:1529_5": "ca bhāvanānayo niddiṭṭho. Yo pana nātivisadindriyo, tassa vasena sasambhāravibhattito,",
  "anya-e0103n:1529_6": "salakkhaṇavibhattito ca bhāvanānayo niddiṭṭhoti veditabbo. Tassa evaṃ vavatthāpayato",
  "anya-e0103n:1529_7": "eva dhātuyo pākaṭā honti savisesaṃ dhātūnaṃ pariggahitattā. Bhāvanāvidhānaṃ panettha",
  "anya-e0103n:1529_8": "heṭṭhā vuttanayeneva veditabbaṃ.",
  "anya-e0103n:1530_0": "310. Yassāti nātivisadindriyaṃ puggalaṃ sandhāya vadati. Evaṃ bhāvayatoti sasambhārasaṅkhepato",
  "anya-e0103n:1530_1": "bhāventassa. Yena vidhinā uggahetvā kusalo hoti, so sattavidho vidhi “uggahakosalla”nti",
  "anya-e0103n:1530_2": "vuccati, tannibbattaṃ vā ñāṇaṃ. Evaṃ manasikārakosallampi veditabbaṃ. Dvattiṃsākāreti",
  "anya-e0103n:1530_3": "dhātumanasikāravasena pariggahite kesādike dvattiṃsavidhe koṭṭhāse. “Dvattiṃsākāre”ti",
  "anya-e0103n:1530_4": "ca idaṃ tejavāyukoṭṭhāsesu vaṇṇādivasena vavatthānassa abhāvato vuttaṃ. Sabbaṃ tattha",
  "anya-e0103n:1530_5": "vuttavidhānaṃ kātabbanti “vacasā manasā”tiādinā vuttauggahakosalluddesato paṭṭhāya",
  "anya-e0103n:1530_6": "yāva “anupubbamuñcanādivasenā”ti padaṃ, tāva āgataṃ sabbaṃ bhāvanāvidhānaṃ kātabbaṃ",
  "anya-e0103n:1530_7": "sampādetabbaṃ. Vaṇṇādivasenāti vaṇṇasaṇṭhānadisokāsaparicchedavasena. Ayañca vaṇṇādivasena",
  "anya-e0103n:1530_8": "manasikāro dhātupaṭikkūlavaṇṇamanasikārānaṃ sādhāraṇo pubbabhāgoti nibbattitadhātumanasikārameva",
  "anya-e0103n:1530_9": "dassetuṃ “avasāne evaṃ manasikāro pavattetabbo”ti vuttaṃ.",
  "anya-e0103n:1531_0": "311. Aññamaññaṃ ābhogapaccavekkhaṇarahitā ete dhammāti ete “sīsakaṭāhapaliveṭhanacammaṃ",
  "anya-e0103n:1531_1": "kesā”ti evaṃ vohariyamānā bhūtupādāyadhammā “mayi kesā jātā, mayamettha jātā”ti evaṃ",
  "anya-e0103n:1531_2": "aññamaññaṃ ābhogapaccavekkhaṇasuññā. Iminā kāraṇassa ca phalassa ca abyāpāratāya",
  "anya-e0103n:1531_3": "dhātumattataṃ sandasseti, tena ca ābhogapaccavekkhaṇānampi evameva abyāpāratā dīpitāti",
  "anya-e0103n:1531_4": "daṭṭhabbaṃ. Na hi tāni, tesaṃ kāraṇāni ca tathā tathā ābhujitvā, paccavekkhitvā ca",
  "anya-e0103n:1531_5": "uppajjanti, paccayabhāvaṃ vā gacchantīti. Itīti vuttappakāraparāmasanaṃ. Acetanoti",
  "anya-e0103n:1531_6": "na cetano, cetanārahito vā. Abyākatoti abyākatarāsipariyāpanno. Suññoti attasuñño.",
  "anya-e0103n:1531_7": "Tato eva nissatto. Thaddhalakkhaṇādhikatāya thaddho. Tato eva pathavīdhātūti evaṃ",
  "anya-e0103n:1531_8": "manasikāro pavattetabboti sambandho. Evaṃ sabbattha.",
  "anya-e0103n:1532": "312. Suññagāmaṭṭhāneti ettha suññagāmaggahaṇaṃ paramatthato vedakavirahadassanatthaṃ kāyassa.",
  "anya-e0103n:1533": "313. Madhukaṭṭhiketi madhukabījāni.",
  "anya-e0103n:1534": "314. Gehathambhānaṃ ādhārabhāvena ṭhapitasilāyo pāsāṇaudukkhalakānīti adhippetāni.",
  "anya-e0103n:1535": "315. Duggandhādibhāve cassa sadisabhāvadassanatthaṃ allagocammaggahaṇaṃ.",
  "anya-e0103n:1536": "316. Yebhuyyena maṃsapesīnaṃ bahalatāya mahāmattikaggahaṇaṃ.",
  "anya-e0103n:1537": "317. Kuṭṭadārūsūti dārukuṭṭikāya kuṭiyā bhittipādabhūtesu kaṭṭhesu.",
  "anya-e0103n:1538_0": "318. Paṇhikaṭṭhiādīnaṃ ādhārabhāvo viya gopphakaṭṭhiādīnaṃ ādheyyabhāvopi asamannāhārasiddhoti",
  "anya-e0103n:1538_1": "dassanatthaṃ “paṇhikaṭṭhigopphakaṭṭhiṃ ukkhipitvā ṭhita”ntiādiṃ vatvā puna “sīsaṭṭhigīvaṭṭhike",
  "anya-e0103n:1538_2": "patiṭṭhita”ntiādi vuttaṃ.",
  "anya-e0103n:1539": "319. Sinnavettaggādīsūti seditavettakaḷīrādīsu.",
  "anya-e0103n:1540": "321. Uraṭṭhisaṅghāṭo pañjarasadisatāya “uraṭṭhipañjara”nti vutto. Tassa athirabhāvadassanatthaṃ jiṇṇasandamānikapañjaraṃ nidassanabhāvena gahitaṃ.",
  "anya-e0103n:1541": "322. Yamakamaṃsapiṇḍeti maṃsapiṇḍayugaḷe.",
  "anya-e0103n:1542_0": "323. Kilomakassa setavaṇṇatāya “pilotikapaliveṭhite”ti pilotikaṃ nidassanabhāvena",
  "anya-e0103n:1542_1": "vuttaṃ. Evameva na vakkahadayāni sakalasarīre ca maṃsaṃ jānātīti ettha na vakkahadayāni",
  "anya-e0103n:1542_2": "jānanti “mayaṃ paṭicchannakilomakena paṭicchannānī”ti, na sakalasarīre ca maṃsaṃ",
  "anya-e0103n:1542_3": "jānāti “ahaṃ paṭicchannakilomakena paṭicchanna”nti yojetabbaṃ.",
  "anya-e0103n:1543": "324. Koṭṭhamatthakapassanti kusūlassa abbhantare matthakapassaṃ.",
  "anya-e0103n:1544": "325. Dvinnaṃ thanānamantareti dvinnaṃ thanappadesānaṃ vemajjhe, thanappadeso ca abbhantaravasena veditabbo.",
  "anya-e0103n:1545": "327. Ekavīsatiantabhogeti ekavīsatiyā ṭhānesu obhaggobhagge antamaṇḍale.",
  "anya-e0103n:1546": "328. Āmāsaye ṭhito paribhuttāhāro udariyanti adhippetanti āha “udariyaṃ udare ṭhitaṃ asitapītakhāyitasāyita”nti.",
  "anya-e0103n:1547_0": "331. Abaddhapittaṃ saṃsaraṇalohitaṃ viya, kāyusmā viya ca kammajarūpapaṭibaddhavuttikanti",
  "anya-e0103n:1547_1": "āha “ābaddhapittaṃ jīvitindriyapaṭibaddhaṃ sakalasarīraṃ byāpetvā ṭhita”nti. Paṭibaddhatāvacanena",
  "anya-e0103n:1547_2": "cassa jīvitindriye sati sabbhāvameva dīpeti, na jīvitindriyassa viya ekantakammajatanti",
  "anya-e0103n:1547_3": "daṭṭhabbaṃ. Pittakosaketi mahākosāṭakīkosasadise pittādhāre. Yūsabhūtoti rasabhūto.",
  "anya-e0103n:1548": "332. Ucchiṭṭhodakagabbhamalādīnaṃ chaḍḍanaṭṭhānaṃ candanikā, tassaṃ candanikāyaṃ.",
  "anya-e0103n:1549": "333. Pubbāsayo mandapaññānaṃ kesañcideva hotīti katvā asabbasādhāraṇanti adhippāyenāha “pubbo anibaddhokāso”ti.",
  "anya-e0103n:1550_0": "334. Pittaṃ viyāti abaddhapittaṃ viya. Sakalasarīranti jīvitindriyapaṭibaddhaṃ sabbaṃ",
  "anya-e0103n:1550_1": "sarīrappadesaṃ. Vakkahadayayakanapapphāsāni tementanti ettha yakanaṃ heṭṭhābhāgapūraṇena,",
  "anya-e0103n:1550_2": "itarāni tesaṃ upari thokaṃ thokaṃ paggharaṇena ca temetīti daṭṭhabbaṃ. Heṭṭhā leḍḍukhaṇḍādīni",
  "anya-e0103n:1550_3": "temayamāneti temakatemitabbānaṃ abyāpāratāsāmaññanidassanatthaṃ eva upamā daṭṭhabbā,",
  "anya-e0103n:1550_4": "na ṭhānasāmaññanidassanatthaṃ. Sannicitalohitena hi temetabbānaṃ kesañci heṭṭhā,",
  "anya-e0103n:1550_5": "kassaci upari ṭhitatā kāyagatāsatiniddese dassitāti. Yakanassa heṭṭhābhāgaṭṭhānaṃ",
  "anya-e0103n:1550_6": "“mayi lohitaṃ ṭhita”nti na jānāti, vakkādīni “amhe temayamānaṃ lohitaṃ ṭhita”nti",
  "anya-e0103n:1550_7": "na jānantīti evaṃ yojanā veditabbā.",
  "anya-e0103n:1551_0": "336. Patthinnasinehoti thinabhāvaṃ ghanabhāvaṃ gatasineho. Sakalasarīre maṃsanti",
  "anya-e0103n:1551_1": "yojanā, tañca thūlasarīraṃ sandhāya vuttaṃ. Medassa satipi patthinnatāya ghanabhāve",
  "anya-e0103n:1551_2": "maṃsassa viya na baddhatāti vuttaṃ “patthinnayūso”ti. Tenevassa āpokoṭṭhāsatā.",
  "anya-e0103n:1552": "337. Udakapuṇṇesu taruṇatālaṭṭhikūpakesūti nātipariṇatānaṃ sajalakānaṃ aggato chinnānaṃ tālasalāṭukānaṃ vivarāni sandhāya vuttaṃ.",
  "anya-e0103n:1553": "338. Vasāya attano ādhāre abhibyāpanamukhena abyāpāratāsāmaññaṃ vibhāvetabbanti ācāmagatatelaṃ nidassitanti daṭṭhabbaṃ.",
  "anya-e0103n:1554": "339. Kheḷuppattipaccaye ambilaggamadhuraggādike.",
  "anya-e0103n:1555_0": "343. Kesādīsu manasikāraṃ pavattetvā tejokoṭṭhāsesu pavattetabbo manasikāroti vibhattiṃ",
  "anya-e0103n:1555_1": "pariṇāmetvā yojetabbaṃ. Yena santappatīti yena kāyo santappati, ayaṃ santappanakicco.",
  "anya-e0103n:1555_2": "Tejoti tassa pariggaṇhanākāro eva paccāmaṭṭho. Yena jīrīyatītiādīsupi eseva nayo.",
  "anya-e0103n:1556_0": "344. Assāsapassāsavasenāti antopavisanabahinikkhamananāsikāvātabhāvena. “Evaṃ pavattamanasikārassā”ti",
  "anya-e0103n:1556_1": "iminā vuttākārena sasambhāravibhattito pavattakammaṭṭhānamanasikārassa. Dhātuyo pākaṭā",
  "anya-e0103n:1556_2": "hontīti vitthārato pariggahitattā dhātuyo vibhūtā honti. Idhāpi bhāvanāvidhānaṃ heṭṭhā",
  "anya-e0103n:1556_3": "vuttanayeneva veditabbaṃ.",
  "anya-e0103n:1557": "345. Tatthevāti tesuyeva vīsatiyā koṭṭhāsesu. Paripācanalakkhaṇaṃ vitthambhanalakkhaṇanti etthāpi “tatthevā”ti ānetvā sambandhitabbaṃ.",
  "anya-e0103n:1558_0": "Puna tatthevāti tesuyeva dvādasasu koṭṭhāsesūti attho. Ettha ca kesādikoṭṭhāsānaṃ",
  "anya-e0103n:1558_1": "saṃviggahatāya tattha vijjamānā āpodhātuādayo nhāniyacuṇṇādīsu udakādayo viya suviññeyyāti",
  "anya-e0103n:1558_2": "“tattheva ābandhanalakkhaṇa”ntiādi vuttaṃ.",
  "anya-e0103n:1559_0": "Santappanāditejokoṭṭhāsesu pana vāyodhātuādayo na tathā suviññeyyāti katvā “tena",
  "anya-e0103n:1559_1": "avinibhutta”nti vuttaṃ, na tatthevāti. Yadi evaṃ, vāyukoṭṭhāsesu kathaṃ tatthevāti?",
  "anya-e0103n:1559_2": "Vāyukoṭṭhāsāpi hi uddhaṅgamavātādayo piṇḍākāreneva pariggahetabbataṃ upagacchanti,",
  "anya-e0103n:1559_3": "na pana santappanāditejokoṭṭhāsāti nāyaṃ doso. Tattha tenāti tena tejena. Avinibhuttanti",
  "anya-e0103n:1559_4": "avinābhūtaṃ, taṃtaṃkalāpagatavasena vā evaṃ vuttaṃ. Evaṃ vavatthāpayatoti vuttākārena",
  "anya-e0103n:1559_5": "salakkhaṇasaṅkhepato dhātuyo vavatthāpentassa. Vuttanayenāti “tassevaṃ vāyamamānassā”tiādinā heṭṭhā vuttanayena.",
  "anya-e0103n:1560_0": "346. Evampi bhāvayatoti salakkhaṇasaṅkhepato dhātuyo pariggahetvā bhāventassāpi.",
  "anya-e0103n:1560_1": "Pubbe vuttanayenāti sasambhāravibhattito bhāvanāyaṃ vuttena nayena. Evanti yathā",
  "anya-e0103n:1560_2": "kese, evaṃ. Sabbakoṭṭhāsesūti ekacattālīsabhedesu sesasabbakoṭṭhāsesu evamettha aṭṭhasaṭṭhidhātusatassa",
  "anya-e0103n:1560_3": "pariggaho vutto hoti. Bhāvanāvidhānaṃ panettha heṭṭhā vuttanayameva.",
  "anya-e0103n:1561_0": "Idāni vacanatthādimukhenapi dhātūsu manasikāravidhānaṃ dassetuṃ “vacanatthato”tiādi",
  "anya-e0103n:1561_1": "vuttaṃ. Tattha vacanatthatoti yasmā sabbapaṭhamaṃ kammaṭṭhānassa uggahaṇaṃ vacanavasena",
  "anya-e0103n:1561_2": "hoti vacanadvārena tadatthassa ādito gahetabbato, tasmā vacanatthatopi dhātūnaṃ manasikātabbatā",
  "anya-e0103n:1561_3": "vuttā. Kalāpatoti vacanatthavasena visesato, sāmaññato ca dhātuyo pariggahetvā ṭhitassa",
  "anya-e0103n:1561_4": "yasmā tā piṇḍaso pavattanti, na paccekaṃ, tasmā kalāpatopi manasikātabbatā vuttā.",
  "anya-e0103n:1561_5": "Te pana kalāpā paramāṇuparimāṇā hontīti tappariyāpannānaṃ pathavīdhātuādīnaṃ ekasmiṃ",
  "anya-e0103n:1561_6": "sarīre parimeyyaparicchedaṃ dassetuṃ cuṇṇato manasikātabbatā vuttā. So panāyaṃ tāsaṃ",
  "anya-e0103n:1561_7": "cuṇṇato manasikāro saṅghāṭavasena hotīti nibbaṭṭitasarūpameva pariggahetabbaṃ dassetuṃ",
  "anya-e0103n:1561_8": "lakkhaṇādito manasikāro vutto. Lakkhaṇādito dhātuyo pariggaṇhantena salakkhaṇavibhattito",
  "anya-e0103n:1561_9": "kammaṭṭhānābhinivese yasmā dvācattālīsāya koṭṭhāsānaṃ vasena dhātūsu pariggayhamānāsu",
  "anya-e0103n:1561_10": "“ettakā utusamuṭṭhānā, ettakā cittādisamuṭṭhānā”ti ayaṃ vibhāgo ñātabbo hoti, tasmā",
  "anya-e0103n:1561_11": "samuṭṭhānato manasikāro vutto.",
  "anya-e0103n:1562_0": "Evaṃ pariññātasamuṭṭhānānampi tāsaṃ saddānusārena vinā visesasāmaññapariggaho kātabboti",
  "anya-e0103n:1562_1": "dassetuṃ nānattekattato manasikāro vutto. Lakkhaṇavisesato vinibhuttarūpāpi etā aniddisitabbaṭṭhānatāya",
  "anya-e0103n:1562_2": "padesena avinibhuttāti ayaṃ viseso pariggahetabboti dassetuṃ vinibbhogāvinibbhogato",
  "anya-e0103n:1562_3": "manasikāro vutto. Satipi avinibbhogavuttiyaṃ kācideva kāsañci sabhāgā, kāci visabhāgāti",
  "anya-e0103n:1562_4": "ayampi viseso pariggahetabboti dassetuṃ sabhāgavisabhāgato manasikāro vutto. Sabhāgavisabhāgāpi",
  "anya-e0103n:1562_5": "dhātuyo ajjhattikā īdisakiccavisesayuttā, bāhirā tabbiparītāti ayaṃ viseso pariggahetabboti",
  "anya-e0103n:1562_6": "dassetuṃ ajjhattikabāhiravisesato manasikāro vutto. Sajātisaṅgahādiko dhātusaṅgahavisesopi",
  "anya-e0103n:1562_7": "pariggahitabboti dassetuṃ saṅgahato manasikāro vutto. Sandhāraṇādīhi yathāsakakiccehi",
  "anya-e0103n:1562_8": "aññamaññūpatthambhabhāvatopi dhātuyo pariggahetabbāti dassetuṃ paccayato manasikāro",
  "anya-e0103n:1562_9": "vutto. Abyāpāranayato dhātuyo pariggahetabbāti dassetuṃ asamannāhārato manasikāro",
  "anya-e0103n:1562_10": "vutto. Attano paccayadhammavisesato, paccayabhāvavisesato ca dhātuyo pariggahetabbāti",
  "anya-e0103n:1562_11": "dassetuṃ paccayavibhāgato manasikāro vuttoti evametesaṃ terasannaṃ ākārānaṃ pariggahe",
  "anya-e0103n:1562_12": "kāraṇaṃ veditabbaṃ. Ākārehīti pakārehi, kāraṇehi vā.",
  "anya-e0103n:1563_0": "347. Tattha patthaṭattāti puthuttā, tena puthubhāvato puthuvī, puthuvī eva pathavīti",
  "anya-e0103n:1563_1": "niruttinayena saddatthamāha. Patthanaṭṭhena vā pathavī, patiṭṭhābhāvena patthāyati",
  "anya-e0103n:1563_2": "upatiṭṭhatīti attho. “Appotī”ti padassa attho heṭṭhā vutto eva. Āpīyatīti sosīyati,",
  "anya-e0103n:1563_3": "pivīyatīti keci. “Ayaṃ panattho sasambhārāpe yujjatī”ti vadanti, lakkhaṇāpepi yujjateva.",
  "anya-e0103n:1563_4": "Sopi hi pharusapācanavisosanākārena sesabhūtattayena pīyamāno viya pavattatīti. Appāyatīti",
  "anya-e0103n:1563_5": "brūheti. Paribrūhanarasā hi āpodhātu. Tejatīti niseti, tikkhabhāvena sesabhūtattayaṃ",
  "anya-e0103n:1563_6": "usmāpayatīti attho. Vāyatīti samīreti, desantaruppattihetubhāvena bhūtasaṅghātaṃ gametīti attho.",
  "anya-e0103n:1564_0": "Evaṃ tāva visesato vacanatthaṃ vatvā idāni sāmaññato vattuṃ “avisesena panā”tiādi",
  "anya-e0103n:1564_1": "vuttaṃ. Salakkhaṇadhāraṇatoti yathā titthiyaparikappito “pakati attā”ti evamādiko",
  "anya-e0103n:1564_2": "sabhāvato natthi, na evametā. Etā pana salakkhaṇaṃ sabhāvaṃ dhārentīti dhātuyo. Dukkhādānatoti",
  "anya-e0103n:1564_3": "dukkhassa vidahanato. Etā hi dhātuyo kāraṇabhāvena vavatthitā hutvā ayalohādidhātuyo",
  "anya-e0103n:1564_4": "viya ayalohādiṃ anekappakāraṃ saṃsāradukkhaṃ vidahanti. Dukkhādhānatoti anappakassa",
  "anya-e0103n:1564_5": "dukkhassa vidhānamattato avasavattanato, taṃ vā dukkhaṃ etāhi kāraṇabhūtāhi sattehi",
  "anya-e0103n:1564_6": "anuvidhīyati, tathāvihitañca taṃ etāsveva dhīyati ṭhapīyatīti evaṃ dukkhādhānato,",
  "anya-e0103n:1564_7": "dhātuyo. Apica “nijjīvaṭṭho dhātuṭṭho”ti vuttovāyamattho. Tathā hi bhagavā “chadhāturoyaṃ",
  "anya-e0103n:1564_8": "bhikkhu puriso”tiādīsu jīvasaññāsamūhananatthaṃ dhātudesanaṃ akāsīti. Iti vacanatthamukhenapi",
  "anya-e0103n:1564_9": "asādhāraṇato, sādhāraṇato ca dhātūnaṃ sarasalakkhaṇameva vibhāvīyatīti āha “evaṃ",
  "anya-e0103n:1564_10": "visesasāmaññavasena vacanatthato manasi kātabbā”ti. Manasikāro pana vacanatthamukhena",
  "anya-e0103n:1564_11": "dhātuyo pariggahetvā ṭhitassa heṭṭhā vuttanayeneva veditabbo.",
  "anya-e0103n:1565_0": "348. Ākārehīti pakārehi. Atha vā ākarīyanti dissanti ettha dhātuyoti ākārā, koṭṭhāsā.",
  "anya-e0103n:1565_1": "Aṭṭhadhammasamodhānāti yathāvuttānaṃ paccayavisesena visiṭṭharūpānaṃ vaṇṇādīnaṃ aṭṭhannaṃ",
  "anya-e0103n:1565_2": "dhammānaṃ samavadhānato sannivesavisesavasena sahāvaṭṭhānato taṃ upādāya. Kesāti",
  "anya-e0103n:1565_3": "sammuti samaññāmattaṃ hoti. Tesaṃyeva vinibbhogāti tesaṃyeva vaṇṇādīnaṃ vinibbhujanato.",
  "anya-e0103n:1565_4": "Yathā hi vaṇṇādayo aṭṭha dhammā paññāya vinibbhujjamānā aññamaññabyatirekena paramatthato",
  "anya-e0103n:1565_5": "upalabbhanti, na evaṃ vaṇṇādibyatirekena paramatthato kesā upalabbhanti. Tasmā ye",
  "anya-e0103n:1565_6": "ca dhamme samudite upādāya “kesā”ti sammuti, tesu visuṃ visuṃ katesu natthi “kesā”ti",
  "anya-e0103n:1565_7": "sammuti, vohāramattanti attho.",
  "anya-e0103n:1566_0": "“Aṭṭhadhammakalāpamattamevā”ti idaṃ kesapaññattiyā upādāyabhūte vaṇṇādike ekattena",
  "anya-e0103n:1566_1": "gahetvā vuttaṃ, na tesaṃ aṭṭhadhammamattabhāvato. Kammasamuṭṭhāno koṭṭhāsoti kesesu",
  "anya-e0103n:1566_2": "tāva kesamūlaṃ, evaṃ lomādīsupi yathārahaṃ veditabbaṃ. Dasadhammakalāpopīti ettha",
  "anya-e0103n:1566_3": "asitādiparipācako tejokoṭṭhāso navadhammakalāpopīti vattabbo. Yadime kesādikoṭṭhāsā",
  "anya-e0103n:1566_4": "yathārahaṃ aṭṭhanavadasadhammasamūhabhūtā, atha kasmā pathavīādidhātumattato manasi",
  "anya-e0103n:1566_5": "karīyantīti āha “ussadavasena panā”tiādi. Yasmā ayaṃ dhātumanasikāro yāvadeva sattasaññāsamugghāṭanattho,",
  "anya-e0103n:1566_6": "dhammavinibbhogo ca sātisayaṃ sattasaññāsamugghāṭāya saṃvattati, tasmā koṭṭhāsesu",
  "anya-e0103n:1566_7": "evaṃ dhammavibhāgo veditabbo. Ettha hi udariyaṃ karīsaṃ pubbo muttañca utusamuṭṭhānā,",
  "anya-e0103n:1566_8": "asitādiparipācakatejo kammasamuṭṭhāno, assāsapassāsavāto cittasamuṭṭhānoti cha ekasamuṭṭhānā,",
  "anya-e0103n:1566_9": "sedoassu kheḷo siṅghāṇikāti cattāro utucittavasena dvisamuṭṭhānā, sesā dvattiṃsa catusamuṭṭhānā.",
  "anya-e0103n:1567_0": "Tesu asitādiparipācake tejokoṭṭhāse eko kalāpo jīvitanavako, aññesu ekasamuṭṭhānesu",
  "anya-e0103n:1567_1": "utusamuṭṭhāno, cittasamuṭṭhāno vā ekeko aṭṭhako, dvisamuṭṭhānesu utucittavasena dve",
  "anya-e0103n:1567_2": "dve aṭṭhakā, catusamuṭṭhānesu utucittāhārasamuṭṭhānā tayo tayo aṭṭhakā, utucittasamuṭṭhānesu",
  "anya-e0103n:1567_3": "saddanavakā, aṭṭhasu tejovāyokoṭṭhāsesu aṭṭha jīvitanavakā, sesesu catuvīsatiyā koṭṭhāsesu",
  "anya-e0103n:1567_4": "kāyabhāvadasakadvayasahitā, cakkhādisaññitesu maṃsakoṭṭhāsesu cakkhusotaghānajivhāvatthudasakasahitā",
  "anya-e0103n:1567_5": "cāti paripuṇṇāyatanake rūpakāye bhedaṃ anāmasitvā ekattavasena gayhamānā sattacattālīsādhikasatarūpakalāpā",
  "anya-e0103n:1567_6": "rūpavibhāgato sādhikaṃ diyaḍḍharūpasahassaṃ hoti, koṭṭhāsānaṃ pana avayavavibhāgena",
  "anya-e0103n:1567_7": "tadavayavakalāpānaṃ bhede gayhamāne rūpadhammānaṃ asaṅkhyeyyabhedatā veditabbā. Evaṃ",
  "anya-e0103n:1567_8": "dhammavibhāgato anekabhedabhinnāpi ime dvācattālīsa koṭṭhāsā ussadaggahaṇena catudhātuvaseneva",
  "anya-e0103n:1567_9": "vavatthapetabbā. Tenāha “ussadavasena pana…pe… manasi kātabbā”ti. Tattha manasikāravidhi",
  "anya-e0103n:1567_10": "vuttanayeneva veditabbo.",
  "anya-e0103n:1568_0": "349. Majjhimena pamāṇenāti ārohapariṇāhehi majjhimasarīre labbhamānena majjhimena",
  "anya-e0103n:1568_1": "parimāṇena. Pariggayhamānāti paññāya paritakketvā gayhamānā. Paramāṇubhedasañcuṇṇāti",
  "anya-e0103n:1568_2": "ettha yathā “aṅgulassa aṭṭhamo bhāgo yavo, yavassa aṭṭhamo bhāgo ūkā, ūkāya aṭṭhamo",
  "anya-e0103n:1568_3": "bhāgo likkhā, likkhāya aṭṭhamo bhāgo rathareṇu, rathareṇussa aṭṭhamo bhāgo tajjārī,",
  "anya-e0103n:1568_4": "tajjāriyā aṭṭhamo bhāgo aṇu, evaṃ aṇuno aṭṭhamo bhāgo paramāṇu nāmā”ti keci. Aṭṭhakathāyaṃ",
  "anya-e0103n:1568_5": "pana “sattadhaññamāsappamāṇaṃ ekaṃ aṅgulaṃ, sattaūkāpamāṇo eko dhaññamāso, sattalikkhāpamāṇā",
  "anya-e0103n:1568_6": "ekā ūkā, chattiṃsarathareṇuppamāṇā ekā likkhā, chattiṃsatajjārippamāṇo eko rathareṇu,",
  "anya-e0103n:1568_7": "chattiṃsaaṇuppamāṇā ekā tajjārī, chattiṃsaparamāṇuppamāṇo eko aṇū”ti vuttaṃ. Tasmā",
  "anya-e0103n:1568_8": "aṇuno chattiṃsatimabhāgamatto paramāṇu nāma ākāsakoṭṭhāsiko maṃsacakkhussa agocaro",
  "anya-e0103n:1568_9": "dibbacakkhusseva gocarabhūto. Taṃ sandhāyāha “paramāṇubhedasañcuṇṇā”ti, yathāvuttaparamāṇuppabhedena",
  "anya-e0103n:1568_10": "cuṇṇavicuṇṇabhūtā. Sukhumarajabhūtāti tatoyeva ativiya sukhumarajabhāvaṃ gatā.",
  "anya-e0103n:1569_0": "Doṇamattā siyāti soḷasa nāḷimattā. Idhāpi “majjhimena pamāṇenā”ti ānetvā sambandhitabbaṃ.",
  "anya-e0103n:1569_1": "Tena “pakatiyā catumuṭṭhikaṃ kuḍuvaṃ, catukuḍuvaṃ nāḷi, tāya nāḷiyā soḷasa nāḷiyo",
  "anya-e0103n:1569_2": "doṇaṃ, taṃ pana magadhanāḷiyā dvādasa nāḷiyo hontī”ti vadanti. Saṅgahitāti yathā",
  "anya-e0103n:1569_3": "na vippakirati, evaṃ ābandhanavasena sampiṇḍitvā gahitā. Anupālitāti yathā paggharaṇasabhāvāya",
  "anya-e0103n:1569_4": "āpodhātuyā vasena kilinnabhāvaṃ, picchilabhāvaṃ vā nāpajjati, evaṃ anurakkhitā. Vitthambhitāti",
  "anya-e0103n:1569_5": "saṅghātavāyunā ativiya vitthambhanaṃ pāpitā. Na vikirati na viddhaṃsatīti sukhumarajabhūtāpi",
  "anya-e0103n:1569_6": "pathavīdhātu ābandhanaparipācanasamudīraṇakiccāhi āpotejovāyodhātūhi laddhapaccayā",
  "anya-e0103n:1569_7": "sinehena temitā tejasā paripakkā vāyunā vitthambhanaṃ pāpitā piṭṭhacuṇṇā viya na",
  "anya-e0103n:1569_8": "ito cito ca vikirati na viddhaṃsati, atha kho piṇḍitā ghanabhūtā hutvā nānappakārena",
  "anya-e0103n:1569_9": "gahetabbataṃ āpajjati. Tenāha “avikiriyamānā”tiādi. Tattha vikappanti vibhāgaṃ. Yadipi",
  "anya-e0103n:1569_10": "tejovāyodhātuyopi saviggahā rūpadhammabhāvato, yādiso pana ghanabhāvo pathavīāpodhātūsu",
  "anya-e0103n:1569_11": "labbhati, na tādiso tejovāyodhātūsu labbhatīti meyyabhāvābhāvato tattha cuṇṇabhedo",
  "anya-e0103n:1569_12": "na uddhaṭo. Tathā hi sasambhāratejovāyūsupi meyyabhāvo na labbhateva.",
  "anya-e0103n:1570_0": "Yūsagatāti yūsabhāvaṃ dravabhāvaṃ gatā. Tato eva ābandhanākārabhūtā. Na paggharatīti",
  "anya-e0103n:1570_1": "na ogaḷati. Na parissavatīti na vissandati. Pīṇitapīṇitabhāvaṃ dassetīti āpodhātuyā",
  "anya-e0103n:1570_2": "brūhanarasatāya vuttaṃ.",
  "anya-e0103n:1571_0": "Usumākārabhūtāti etena kāye pākatikausmāpi gahaṇīsaṅkhātāya tassāyeva tejodhātuyā",
  "anya-e0103n:1571_1": "vasena hotīti dasseti. Paripācetīti santejeti. Sā hi yathābhuttassa āhārassa sammā",
  "anya-e0103n:1571_2": "pariṇāmanena rasādisampattiyā hetubhāvaṃ gacchantī imaṃ kāyaṃ paripāceti santejetīti",
  "anya-e0103n:1571_3": "vuccati. Tenevāha “na pūtibhāvaṃ dassetī”ti. Kammūpanissayāya, cittappasādahetukāya",
  "anya-e0103n:1571_4": "ca sarīre vaṇṇasampadāya tejodhātu visesapaccayo, pageva utuāhārasamuṭṭhānāya rūpasampattiyā",
  "anya-e0103n:1571_5": "yathāvuttatejodhātūti āha “vaṇṇasampattiñcassa āvahatī”ti.",
  "anya-e0103n:1572_0": "Samudīraṇavitthambhanalakkhaṇāti ettha samudīraṇaṃ anupellanaṃ, visosananti keci.",
  "anya-e0103n:1572_1": "Vitthambhanaṃ sesabhūtattayassa thambhitattāpādanaṃ, uppīlananti eke. Tāyāti vitthambhanalakkhaṇāya",
  "anya-e0103n:1572_2": "vāyodhātuyā. Aparāyāti samudīraṇalakkhaṇāya. Sā hi pellanasabhāvā. Tenāha “samabbhāhato”ti.",
  "anya-e0103n:1572_3": "Samabbhāhanañca rūpakalāpassa desantaruppattiyā hetubhāvo. Avaghaṭṭanaṃ āsannataruppattiyā.",
  "anya-e0103n:1572_4": "Lāḷetīti parivatteti. Idāni yadatthaṃ cuṇṇato manasikāro āgato, taṃ nigamanavasena",
  "anya-e0103n:1572_5": "dassetuṃ “evameta”ntiādi vuttaṃ. Tattha dhātuyantanti suttena viya yantarūpakaṃ asatipi",
  "anya-e0103n:1572_6": "kattubhūte attani cittavasena dhātumayaṃ yantaṃ pavattati, idhāpi manasikāravidhi",
  "anya-e0103n:1572_7": "vuttanayeneva veditabbo.",
  "anya-e0103n:1573_0": "350. Yadipi catunnaṃ dhātūnaṃ lakkhaṇādayo heṭṭhā tattha tattha vuttā eva, tathāpi",
  "anya-e0103n:1573_1": "te anavasesato dassetvā visuṃ kammaṭṭhānapariggahavidhiṃ dassetuṃ “lakkhaṇādito”tiādi",
  "anya-e0103n:1573_2": "āraddhaṃ. Tattha lakkhīyati etenāti lakkhaṇaṃ, kakkhaḷattaṃ lakkhaṇametissāti kakkhaḷattalakkhaṇā.",
  "anya-e0103n:1573_3": "Nanu ca kakkhaḷattameva pathavīdhātūti? Saccametaṃ, tathāpi viññātāviññātasaddatthatāvasena",
  "anya-e0103n:1573_4": "abhinnepi dhamme kappanāsiddhena bhedena evaṃ niddeso kato. Evaṃ hi atthavisesāvabodho",
  "anya-e0103n:1573_5": "hotīti. Atha vā lakkhīyatīti lakkhaṇaṃ, kakkhaḷattaṃ hutvā lakkhiyamānā dhātu kakkhaḷattalakkhaṇāti",
  "anya-e0103n:1573_6": "evamettha attho daṭṭhabbo. Sesāsupi eseva nayo. Patiṭṭhānarasāti sahajātadhammānaṃ",
  "anya-e0103n:1573_7": "patiṭṭhābhāvakiccā. Tato eva nesaṃ sampaṭicchanākārena ñāṇassa paccupatiṭṭhatīti",
  "anya-e0103n:1573_8": "sampaṭicchanapaccupaṭṭhānā. Padaṭṭhānaṃ panettha aññadhammatāya na uddhaṭaṃ, sādhāraṇabhāvasabbhāvato",
  "anya-e0103n:1573_9": "vā dūrakāraṇaṃ viya. Yathā vā dhammuddesavāravaṇṇanādīsu rasādinā aññesaṃ paccayabhāvaṃ",
  "anya-e0103n:1573_10": "dassetvā paccayavantatādassanatthaṃ padaṭṭhānaṃ uddhaṭaṃ, na evamidha. Idha pana",
  "anya-e0103n:1573_11": "dhātūnaṃ anaññasādhāraṇavisesavibhāvanaparāya codanāya aññadhammabhūtaṃ padaṭṭhānaṃ",
  "anya-e0103n:1573_12": "na uddhaṭanti daṭṭhabbaṃ. Brūhanarasāti sahajātadhammānaṃ vaḍḍhanakiccā. Tathā hi",
  "anya-e0103n:1573_13": "sā nesaṃ pīṇitabhāvaṃ dassetīti vuccati. Saṅgahapaccupaṭṭhānāti bāhiraudakaṃ viya",
  "anya-e0103n:1573_14": "nhānīyacuṇṇassa sahajātadhammānaṃ saṅgahaṇapaccupaṭṭhānā. Maddavānuppadānapaccupaṭṭhānāti",
  "anya-e0103n:1573_15": "bāhiraggi viya jatulohādīnaṃ sahajātadhammānaṃ mudubhāvānuppadānapaccupaṭṭhānā. Abhinīhāro",
  "anya-e0103n:1573_16": "bhūtasaṅghāṭassa desantaruppattihetubhāvo, nīharaṇaṃ vā bījato aṅkurassa viya.",
  "anya-e0103n:1574_0": "351. Utusamuṭṭhānāva kammādivasena anuppattito. Utucittasamuṭṭhānā kadāci ututo,",
  "anya-e0103n:1574_1": "kadāci cittato uppajjanato. Avasesāti vuttāvasesā kesādayo catuvīsati, ādito tayo",
  "anya-e0103n:1574_2": "tejokoṭṭhāsā, pañca vāyokoṭṭhāsā cāti dvattiṃsa. Sabbepīti te sabbepi kammādivasena",
  "anya-e0103n:1574_3": "uppajjanato catusamuṭṭhānā. Kesādīnampi hi maṃsato avimuttabhāgo kammāhāracittasamuṭṭhānova hotīti.",
  "anya-e0103n:1575_0": "352. Nānattekattatoti visesasāmaññato. Dhammānaṃ hi aññamaññaṃ visadisatā nānattaṃ,",
  "anya-e0103n:1575_1": "samānatā ekattaṃ. Sabbāsampīti catunnampi. Salakkhaṇāditoti sakaṃ lakkhaṇaṃ salakkhaṇaṃ,",
  "anya-e0103n:1575_2": "tato salakkhaṇādito. Ādi-saddena rasapaccupaṭṭhānānaṃ viya mudusaṇhapharusabhāvādīnampi",
  "anya-e0103n:1575_3": "saṅgaho daṭṭhabbo. “Kammasamuṭṭhānādivasena nānattabhūtāna”nti kasmā vuttaṃ, nanu",
  "anya-e0103n:1575_4": "kammasamuṭṭhānādivasena catunnaṃ dhātūnaṃ ekattaṃ hoti sādhāraṇattāti? Na, “aññā",
  "anya-e0103n:1575_5": "eva dhātuyo kammasamuṭṭhānā, aññā utuādisamuṭṭhānā”tiādikaṃ bhedaṃ sandhāya tathā",
  "anya-e0103n:1575_6": "vacanato. Etāsaṃ dhātūnaṃ. Ruppanalakkhaṇaṃ ruppanasabhāvaṃ. Kimpanetaṃ ruppanaṃ",
  "anya-e0103n:1575_7": "nāma? Yā sītādivirodhipaccayasannipāte visadisuppatti, tasmiṃ vā sati yo vijjamānasseva",
  "anya-e0103n:1575_8": "visadisuppattiyā hetubhāvo, taṃ ruppanaṃ. Anatītattāti apariccajanato.",
  "anya-e0103n:1576_0": "Mahantapātubhāvo cettha sasambhāradhātuvasena veditabbo, tathā mahāvikāratā mahābhūtasāmaññalakkhaṇadhātuvasena,",
  "anya-e0103n:1576_1": "mahāparihāratā, mahattavijjamānatā ca ubhayavasenāti. Bhūtasaddāpekkhāya “etānī”ti",
  "anya-e0103n:1576_2": "napuṃsakaniddeso. Mahantāni pātubhūtāni anekasatasahassa rūpakalāpasaṅghāṭatāya samūhavasena,",
  "anya-e0103n:1576_3": "santativasena ca aparimitaparimāṇānaṃ, anekayojanāyāmavitthārānañca uppajjanato.",
  "anya-e0103n:1576_4": "Cattāri nahutānīti cattāri dasasahassāni. Devadānavādīnaṃ tigāvutādisarīravasena",
  "anya-e0103n:1576_5": "mahantāni pātubhūtāni.",
  "anya-e0103n:1577_0": "Tatthāyaṃ vacanattho – mahantāni bhūtāni jātāni nibbattānīti mahābhūtānīti. Anekābhūtavisesadassanena,",
  "anya-e0103n:1577_1": "anekabbhutadassanena ca anekacchariyadassanavasena mahanto abbhuto, mahantāni vā",
  "anya-e0103n:1577_2": "abhūtāni etthāti mahābhūto, māyākāro. Yakkhādayo jātivaseneva mahantā bhūtāti mahābhūtā,",
  "anya-e0103n:1577_3": "niruḷho vā ayaṃ tesu mahābhūtasaddo daṭṭhabbo. Pathavīādayo pana vañcakatāya, aniddisitabbaṭṭhānatāya",
  "anya-e0103n:1577_4": "ca mahābhūtā viya mahābhūtā. Bhūtasaddassa ubhayaliṅgatāya napuṃsakatā katā. Tattha",
  "anya-e0103n:1577_5": "vañcakatā sayaṃ anīlādisabhāvāni hutvā nīlādisabhāvassa upaṭṭhāpanaṃ, anitthipurisādisabhāvāneva",
  "anya-e0103n:1577_6": "ca hutvā itthipurisādiākārassa upaṭṭhāpanaṃ. Tathā aññamaññassa anto, bahi ca aṭṭhitānaṃyeva",
  "anya-e0103n:1577_7": "aññamaññaṃ nissāya avaṭṭhānato aniddisitabbaṭṭhānatā. Yadi hi imā dhātuyo aññamaññassa",
  "anya-e0103n:1577_8": "anto ṭhitā, na sakiccakarā siyuṃ aññamaññānuppavesanato, atha bahi ṭhitā vinibbhuttā",
  "anya-e0103n:1577_9": "siyuṃ. Tathā sati avinibbhuttavādo hāyeyya, tasmā na niddisitabbaṭṭhānā. Evaṃ santepi",
  "anya-e0103n:1577_10": "patiṭṭhānādinā yathāsakaṃ kiccavisesena sesānaṃ tiṇṇaṃ tiṇṇaṃ upakārikā honti, yena",
  "anya-e0103n:1577_11": "sahajātādinā paccayena paccayā honti. Tenāha “na ca aññamaññaṃ nissāya na tiṭṭhantī”ti.",
  "anya-e0103n:1577_12": "Manāpehīti manoharehi cāturiyavantehi. Vaṇṇasaṇṭhānavikkhepehīti kāḷasāmatādivaṇṇehi,",
  "anya-e0103n:1577_13": "puthulavivarakisatādisaṇṭhānehi, hatthabhamukādivikkhepehi ca. Sarasalakkhaṇanti",
  "anya-e0103n:1577_14": "sabhāvabhūtaṃ lakkhaṇaṃ, sakiccakaṃ vā sabhāvaṃ.",
  "anya-e0103n:1578_0": "Mahāparihāratoti ettha vacanatthaṃ vadanto āha “mahantehi…pe… bhūtāni, mahāparihārāni",
  "anya-e0103n:1578_1": "vā bhūtānī”ti. Tattha pacchimatthe purimapade uttarapadassa parihāra-saddassa lopaṃ",
  "anya-e0103n:1578_2": "katvā “mahābhūtānī”ti vuttaṃ.",
  "anya-e0103n:1579_0": "Tathā hīti tato eva vikārassa mahantattā evāti taṃ vikāraṃ dassetuṃ “bhūmito”tiādi",
  "anya-e0103n:1579_1": "vuttaṃ. Tattha accimatoti aggissa. Koṭisatasahassaṃ ekaṃ koṭisatasahassekaṃ cakkavāḷanti",
  "anya-e0103n:1579_2": "taṃ sabbaṃ āṇākhettabhāvena ekaṃ katvā vadati. Vilīyatīti vipattikarameghābhivuṭṭhena",
  "anya-e0103n:1579_3": "khārudakena lavaṇaṃ viya vilayaṃ gacchati viddhaṃsati. Kupitenāti khubhitena. Vikīratīti",
  "anya-e0103n:1579_4": "vidhamati viddhaṃsati.",
  "anya-e0103n:1580_0": "Anupādinnesu vikāramahattaṃ dassetvā upādinnesu dassento “patthaddho”tiādimāha. Tattha",
  "anya-e0103n:1580_1": "kaṭṭhamukhena vāti vā-saddo upamattho. Yathā kaṭṭhamukhena sappena ḍaṭṭho patthaddho",
  "anya-e0103n:1580_2": "hoti, evaṃ pathavīdhātuppakopena so kāyo kaṭṭhamukheva hoti, kaṭṭhamukhamukhagato",
  "anya-e0103n:1580_3": "viya patthaddho hotīti attho. Atha vā vā-saddo avadhāraṇattho. So “pathavīdhātuppakopena",
  "anya-e0103n:1580_4": "vā”ti evaṃ ānetvā sambandhitabbo. Ayañhettha attho – kaṭṭhamukhena ḍaṭṭhopi kāyo",
  "anya-e0103n:1580_5": "pathavīdhātuppakopeneva patthaddho hoti, tasmā pathavīdhātuyā aviyutto so kāyo sabbadā",
  "anya-e0103n:1580_6": "kaṭṭhamukhamukhagato viya hotīti. Vā-saddo vā aniyamattho, tatrāyamattho – kaṭṭhamukhena",
  "anya-e0103n:1580_7": "ḍaṭṭho kāyo patthaddho hoti vā, na vā hoti mantāgadavasena, pathavīdhātuppakopena",
  "anya-e0103n:1580_8": "pana mantāgadarahito so kāyo kaṭṭhamukhamukhagato viya hoti ekantapatthaddhoti.",
  "anya-e0103n:1581_0": "Pūtiyoti kuthito. Santattoti sabbaso tatto samuppannadāho. Sañchinnoti samantato",
  "anya-e0103n:1581_1": "chinno paramāṇubhedasañcuṇṇo āyasmato upasenattherassa sarīraṃ viya. Mahāvikārāni",
  "anya-e0103n:1581_2": "bhūtānīti mahāvikāravantāni bhūtāni mahābhūtānīti purimapade uttarapadalopena niddeso",
  "anya-e0103n:1581_3": "daṭṭhabbo. “Pathavī”tiādinā sabbalokassa pākaṭānipi vipallāsaṃ muñcitvā yathāsabhāvato",
  "anya-e0103n:1581_4": "pariggaṇhane mahantena vāyāmena vinā na pariggaṇhantīti duviññeyyasabhāvattā “mahantānī”ti",
  "anya-e0103n:1581_5": "vuccanti. Tāni hi suviññeyyāni. “Amahantānī”ti mantvā ṭhitā tesaṃ duppariggahataṃ",
  "anya-e0103n:1581_6": "disvā “aho mahantāni etānī”ti jānātīti mahābhūtekadesatādīhi vā kāraṇehi mahābhūtāni.",
  "anya-e0103n:1581_7": "Etā hi dhātuyo mahābhūtekadesato, mahābhūtasāmaññato, mahābhūtasannissayato, mahābhūtabhāvato,",
  "anya-e0103n:1581_8": "mahābhūtapariyosānato cāti imehipi kāraṇehi “mahābhūtānī”ti vuccanti.",
  "anya-e0103n:1582_0": "Tattha mahābhūtekadesatoti “bhūtamidanti, bhikkhave, samanupassathā”tiādīsu hi avisesena",
  "anya-e0103n:1582_1": "khandhapañcakaṃ “bhūta”nti vuccati. Tattha yadidaṃ kāmabhave, rūpabhave, pañcavokārabhave,",
  "anya-e0103n:1582_2": "ekacce ca saññībhave pavattaṃ khandhapañcakaṃ, taṃ mahāvisayatāya “mahābhūta”nti",
  "anya-e0103n:1582_3": "vattabbataṃ arahati. Pathavīādayo pana catasso dhātuyo tassa mahābhūtassa ekadesabhūtā",
  "anya-e0103n:1582_4": "“mahābhūtā”ti vuccanti. Samudāyesu hi pavattavohārā avayavesupi dissanti yathā “samuddo",
  "anya-e0103n:1582_5": "diṭṭho, paṭo daḍḍho”ti ca. Mahābhūtasamaññatoti tadadhīnavuttitāya bhavanti ettha",
  "anya-e0103n:1582_6": "upādārūpānīti bhūtāni, pathavīādayo catasso dhātuyo. Sā panāyametāsu bhūtasamaññā",
  "anya-e0103n:1582_7": "anaññatthavuttitāya upādārūpānaṃ aviparītaṭṭhā, lokassa cetā bahūpakārā, cakkhusamuddādīnaṃ",
  "anya-e0103n:1582_8": "nissayabhūtā cāti mahantāni bhūtānīti samaññāyiṃsu. Mahābhūtasannissayatoti mahantānaṃ",
  "anya-e0103n:1582_9": "mahānubhāvānaṃ mahāsammatamandhātuppabhutīnaṃ raññaṃ, sakkādīnaṃ devānaṃ, vepacittiādīnaṃ",
  "anya-e0103n:1582_10": "asurānaṃ, mahābrahmādīnaṃ brahmānaṃ, guṇato vā mahantānaṃ buddhānaṃ, paccekabuddhānaṃ,",
  "anya-e0103n:1582_11": "sāvakānaṃ upādāyupādāya vā sabbesampi bhūtānaṃ sattānaṃ nissayabhūtatāya mahantā",
  "anya-e0103n:1582_12": "bhūtā etesūti mahābhūtā. Cātumahābhūtiko hi nesaṃ kāyoti. Mahābhūtabhāvatoti bahubhūtabhāvato.",
  "anya-e0103n:1582_13": "Ayaṃ hi mahā-saddo “mahājano sannipatito”tiādīsu bahubhāve dissati. Pathavīādayo",
  "anya-e0103n:1582_14": "ca dhātuyo ekasmimpi attabhāve aparimeyyappabhedā pavattanti. Tasmā mahantā bahū",
  "anya-e0103n:1582_15": "anekasatasahassappabhedā bhūtāti mahābhūtā. Mahābhūtapariyosānatoti mahābhūtassa",
  "anya-e0103n:1582_16": "vasena pariyosānappattito.",
  "anya-e0103n:1583": "“Kālo ghasati bhūtāni, sabbāneva sahattanā;",
  "anya-e0103n:1584": "Yo ca kālaghaso bhūto, sa bhūtapacaniṃ pacī”ti. –",
  "anya-e0103n:1585_0": "Hi evamādīsu khīṇāsavo “bhūto”ti vutto. So hi ucchinnabhavanettikatāya āyatiṃ appaṭisandhikattā",
  "anya-e0103n:1585_1": "ekantato “bhūto”ti vuccati, na itare, bhavissantīti vohāraṃ anatītattā. Bhūto eva",
  "anya-e0103n:1585_2": "idha pūjāvasena “mahābhūto”ti vutto yathā “mahākhīṇāsavo, mahāmoggallāno”ti ca. Imāsañca",
  "anya-e0103n:1585_3": "dhātūnaṃ anādimati saṃsāre pabandhavasena pavattamānānaṃ yathāvuttassa mahābhūtasseva",
  "anya-e0103n:1585_4": "santāne pariyosānappatti, nāññatra. Tasmā mahābhūte bhūtā pariyosānaṃ pattāti mahābhūtā",
  "anya-e0103n:1585_5": "purimapade bhūta-saddassa lopaṃ katvā. Evametā dhātuyo mahābhūtekadesatādīhi mahābhūtāti",
  "anya-e0103n:1585_6": "veditabbā. Pathavīādīnaṃ kakkhaḷapaggharaṇādivisesalakkhaṇasamaṅgitā apariccattadhātulakkhaṇānaṃyevāti",
  "anya-e0103n:1585_7": "āha “dhātulakkhaṇaṃ anatītattā”ti. Na hi sāmaññapariccāgena viseso, visesanirapekkhaṃ",
  "anya-e0103n:1585_8": "vā sāmaññaṃ pavattati. Tathā hi vadanti –",
  "anya-e0103n:1586": "“Tamatthāpekkhato bhedaṃ, sasāmaññaṃ jahāti no;",
  "anya-e0103n:1587": "Gaṇhāti saṃsayuppādā, samevekatthakaṃ dvaya”nti.",
  "anya-e0103n:1588_0": "Salakkhaṇadhāraṇena cāti yena salakkhaṇadhāraṇena “dhātuyo”ti vuccanti, teneva “dhammā”tipi",
  "anya-e0103n:1588_1": "vuccanti ubhayathāpi nissattanijjīvatāya eva vibhāvanato. Tenevāha – “chadhāturoyaṃ",
  "anya-e0103n:1588_2": "bhikkhu puriso, dhammesu dhammānupassī viharatī”ti ca. Arūpānaṃ khaṇato rūpānaṃ khaṇassa",
  "anya-e0103n:1588_3": "nātiittaratāyāha “attano khaṇānurūpa”nti. Dharaṇenāti ṭhānena, pavattanenāti attho.",
  "anya-e0103n:1588_4": "Khayaṭṭhenāti khaṇabhaṅgutāya. Bhayaṭṭhenāti udayavayapaṭipīḷanādinā sappaṭibhayatāya.",
  "anya-e0103n:1588_5": "Asārakaṭṭhenāti attasāravirahena.",
  "anya-e0103n:1589_0": "353. Sahuppannāva etāti etā catasso dhātuyo saha uppannāva saha pavattamānāva samānakāle",
  "anya-e0103n:1589_1": "labbhamānāpi avakaṃsato sabbapariyantime utucittāhārasamuṭṭhānesu suddhaṭṭhake, kammajesu",
  "anya-e0103n:1589_2": "jīvitanavaketi ekekasmiṃ suddhaṭṭhakādikalāpepi padesena avinibbhuttā visuṃ visuṃ",
  "anya-e0103n:1589_3": "aniddisitabbaṭṭhānatāya. Yattha hi tissannaṃ dhātūnaṃ patiṭṭhāvasena pathavī, tattheva",
  "anya-e0103n:1589_4": "tassā ābandhanaparipācanasamudīraṇavasena itarā. Esa nayo sesāsupi.",
  "anya-e0103n:1590_0": "354. Purimā dve garukattā sabhāgā aññamaññanti adhippāyo. Ettha ca nanu pathaviyāpi",
  "anya-e0103n:1590_1": "lahubhāvo atthi. Tathā hi sā “kakkhaḷaṃ mudukaṃ saṇhaṃ pharusaṃ garukaṃ lahuka”nti",
  "anya-e0103n:1590_2": "niddiṭṭhā, āpepi lahubhāvo labbhatevāti? Na, nippariyāyagarubhāvassa adhippetattā.",
  "anya-e0103n:1590_3": "Garubhāvo eva hi pathavīdhātuyā garutaraṃ upādāya lahubhāvoti pariyāyena vutto sītabhāvo",
  "anya-e0103n:1590_4": "viya tejodhātuyā. Yadi evaṃ rūpassa lahutāti kathaṃ? Ayampi vuttanayā eva lahutākāraṃ",
  "anya-e0103n:1590_5": "upādāya labbhanato. Na hi paricchedavikāralakkhaṇāni paramatthato labbhanti nipphannarūpānaṃ",
  "anya-e0103n:1590_6": "avatthāvisesasabhāvato. Tasmā paramatthasiddhaṃ garubhāvaṃ sandhāya vuttaṃ “purimā",
  "anya-e0103n:1590_7": "dve garukattā sabhāgā”ti. “Tathā”ti padena “sabhāgā”ti imamatthaṃ upasaṃharati. “Dve”ti",
  "anya-e0103n:1590_8": "pana idaṃ yathā “purimā”ti ettha, evaṃ “pacchimā”ti etthāpi ānetvā sambandhitabbaṃ.",
  "anya-e0103n:1590_9": "Visabhāgā garukalahukabhāvatoti adhippāyo. Yathā ca garukalahukabhāvehi, evaṃ peyyabhāvāpeyyabhāvehi",
  "anya-e0103n:1590_10": "ca sabhāgavisabhāgatā yojetabbā.",
  "anya-e0103n:1591_0": "355. Ajjhattikā heṭṭhā vuttaajjhattikā, sattasantānapariyāpannāti attho. Viññāṇavatthu",
  "anya-e0103n:1591_1": "viññattiindriyānanti cakkhādīnaṃ channaṃ viññāṇavatthūnaṃ, dvinnaṃ viññattīnaṃ, itthipurisindriyajīvitindriyānañca.",
  "anya-e0103n:1591_2": "Ye pana “viññāṇavatthūti hadayavatthu gahita”nti vadanti, tesaṃ indriya-ggahaṇena",
  "anya-e0103n:1591_3": "aṭṭhannampi rūpindriyānaṃ gahaṇaṃ veditabbaṃ. “Vuttaviparītappakārā”ti idaṃ bāhirānaṃ",
  "anya-e0103n:1591_4": "dhātūnaṃ yathā sabbaso viññāṇavatthuviññattiindriyānaṃ anissayatā ca iriyāpathaviraho",
  "anya-e0103n:1591_5": "ca vuttavipariyāyo, evaṃ catusamuṭṭhānatāpīti katvā vuttaṃ, na lakkhaṇarūpassa viya",
  "anya-e0103n:1591_6": "kutocipi samuṭṭhānassa abhāvato utusamuṭṭhānatāya tāsaṃ. Lahutādinissayatāpi ajjhattikānaṃ",
  "anya-e0103n:1591_7": "dhātūnaṃ vattabbā, na vā vattabbā. Viññatti-ggahaṇaṃ hi lakkhaṇanti.",
  "anya-e0103n:1592": "356. Itarāhīti āpotejovāyudhātūhi. Ekasaṅgahāti sajātisaṅgahena ekasaṅgahā. Samānajātiyānaṃ hi saṅgaho sahajātisaṅgaho. Tenāha “samuṭṭhānanānattābhāvato”ti.",
  "anya-e0103n:1593_0": "357. Tiṇṇaṃ mahābhūtānaṃ patiṭṭhā hutvā paccayo hotīti yehi mahābhūtehi sampiṇḍanavasena",
  "anya-e0103n:1593_1": "saṅgahitā, paripācanavasena anupālitā, samudīraṇavasena vitthambhitā ca, tesaṃ attanā",
  "anya-e0103n:1593_2": "sahajātānaṃ tiṇṇaṃ mahābhūtānaṃ patiṭṭhā hutvā tato eva sandhāraṇavasena avassayo",
  "anya-e0103n:1593_3": "hoti, vuttanayena vā patiṭṭhā hutvā sahajātādivasena paccayo hotīti. Esa nayo sesāsupi.",
  "anya-e0103n:1594_0": "358. Yadipi aññamaññaābhogapaccavekkhaṇarahitā ete dhammāti heṭṭhā dhātūnaṃ asamannāhāratā",
  "anya-e0103n:1594_1": "dassitā eva, athāpi imināva nayena visuṃ kammaṭṭhānapariggaho kātabboti dassento",
  "anya-e0103n:1594_2": "“pathavīdhātu cetthā”tiādimāha. Tattha pathavīdhātu cetthāti ca-saddo sampiṇḍanattho,",
  "anya-e0103n:1594_3": "tena ayampi eko manasikārappakāroti dīpeti. Etthāti etāsu dhātūsu. Ahaṃ “pathavīdhātū”ti",
  "anya-e0103n:1594_4": "vā “paccayo homī”ti vā na jānātīti attani viya attano kicce ca ābhogābhāvaṃ dassetvā",
  "anya-e0103n:1594_5": "upakārakassa viya upakattabbānampi ābhogābhāvaṃ dassetuṃ “itarānipī”tiādi vuttaṃ.",
  "anya-e0103n:1594_6": "Sabbatthāti sabbāsu dhātūsu, tatthāpi attakiccupakattabbabhedesu sabbesu.",
  "anya-e0103n:1595_0": "359. Paccayavibhāgatoti paccayadhammavibhāgato ceva paccayabhāvavibhāgato ca. “Paccayato”ti",
  "anya-e0103n:1595_1": "hi iminā pathavīādīnaṃ aññāsādhāraṇo patiṭṭhābhāvādinā sesabhūtattayassa paccayabhāvo",
  "anya-e0103n:1595_2": "vutto. Idha pana yehi dhammehi pathavīādīnaṃ uppatti, tesaṃ pathavīādīnañca anavasesato",
  "anya-e0103n:1595_3": "paccayabhāvavibhāgo vuccatīti ayaṃ imesaṃ dvinnaṃ ākārānaṃ viseso. Kammanti kusalākusalaṃ",
  "anya-e0103n:1595_4": "rūpuppādakaṃ kammaṃ. Cittanti yaṃ kiñci rūpuppādakaṃ cittaṃ. Āhāroti ajjhattiko rūpuppādako",
  "anya-e0103n:1595_5": "āhāro. Utūti yo koci utu, atthato tejodhātu. Kammamevāti avadhāraṇaṃ samuṭṭhānasaṅkarābhāvadassanatthaṃ,",
  "anya-e0103n:1595_6": "tena akammajānampi kesañci kammassa pariyāyapaccayabhāvo dīpito hoti. Tathā hi vakkhati",
  "anya-e0103n:1595_7": "“kammapaccayacittasamuṭṭhāna”ntiādi. Nanu ca kammasamuṭṭhānānaṃ kammato aññenapi",
  "anya-e0103n:1595_8": "paccayena bhavitabbanti? Bhavitabbaṃ, so pana kammagatikovāti paṭiyogīnivattanatthaṃ",
  "anya-e0103n:1595_9": "avadhāraṇaṃ kataṃ, tenāha “na cittādayo”ti. Cittādisamuṭṭhānānanti etthāpi ayamattho",
  "anya-e0103n:1595_10": "yathārahaṃ vattabbo. Itareti cittādito aññe. Janakapaccayoti samuṭṭhāpakataṃ sandhāya",
  "anya-e0103n:1595_11": "vuttaṃ, paccayo pana kammapaccayova. Vuttaṃ hi “kusalākusalā cetanā vipākānaṃ khandhānaṃ",
  "anya-e0103n:1595_12": "kaṭattā ca rūpānaṃ kammapaccayena paccayo”ti.",
  "anya-e0103n:1596_0": "Sesānanti cittādisamuṭṭhānānaṃ. Pariyāyato upanissayapaccayo hotīti paṭṭhāne arūpānaṃyeva",
  "anya-e0103n:1596_1": "upanissayapaccayassa āgatattā nippariyāyena rūpadhammānaṃ upanissayapaccayo natthi.",
  "anya-e0103n:1596_2": "Sutte pana “puggalaṃ upanissāya vanasaṇḍaṃ upanissāyā”ti vacanato suttantikapariyāyena",
  "anya-e0103n:1596_3": "vinā abhāvo upanissayapaccayoti veditabbo. Cittaṃ janakapaccayo hotīti sahajātanissayāhārādivasena",
  "anya-e0103n:1596_4": "paccayo hontaṃ cittaṃ samuṭṭhāpakataṃ upādāya “janakapaccayo hotī”ti vuttaṃ. Āhārautūsupi eseva nayo.",
  "anya-e0103n:1597_0": "Evaṃ kammādīnaṃ paccayadhammānaṃ vasena dhātūsu paccayavibhāgaṃ dassetvā idāni taṃsamuṭṭhānānaṃ",
  "anya-e0103n:1597_1": "dhātūnampi vasena paccayavibhāgaṃ dassento paṭhamaṃ tāva “kammasamuṭṭhānaṃ mahābhūta”ntiādinā",
  "anya-e0103n:1597_2": "uddisitvā puna “tattha kammasamuṭṭhānā pathavīdhātū”tiādinā niddisati. Tattha kammasamuṭṭhānā",
  "anya-e0103n:1597_3": "pathavīdhātūti “kammasamuṭṭhānaṃ mahābhūta”nti ettha sāmaññato vuttā kammajapathavīdhātu.",
  "anya-e0103n:1597_4": "Kammasamuṭṭhānānaṃ itarāsanti kammajānaṃ āpodhātuādīnaṃ tissannaṃ dhātūnaṃ sahuppattiyā",
  "anya-e0103n:1597_5": "attano upakārakānaṃ tāsaṃ upakārakato, ādhārabhāvato, uppādato yāva bhaṅgādharaṇato,",
  "anya-e0103n:1597_6": "vigamābhāvato ca sahajātaaññamaññanissayaatthiavigatavasena ceva patiṭṭhāvasena ca",
  "anya-e0103n:1597_7": "paccayo hoti, hontī ca kammaṃ viya attano, tāsañca na janakavasena paccayo hoti asamuṭṭhāpakattā",
  "anya-e0103n:1597_8": "tāsaṃ. Kāmañcettha nissayapaccaya-ggahaṇeneva patiṭṭhābhāvo saṅgahito, pathavīdhātuyā",
  "anya-e0103n:1597_9": "pana anaññasādhāraṇakiccaṃ sahajātānaṃ patiṭṭhābhāvoti imaṃ visesaṃ dassetuṃ “patiṭṭhāvasena",
  "anya-e0103n:1597_10": "cā”ti visuṃ katvā vuttaṃ. Ābandhanavasena cātiādīsupi eseva nayo. Tisantatimahābhūtānanti",
  "anya-e0103n:1597_11": "utucittāhārasamuṭṭhānānaṃ catumahābhūtānaṃ aññamaññaṃ avokiṇṇānaṃ, avicchedena pavattiṃ",
  "anya-e0103n:1597_12": "upādāya santatīti santatiggahaṇaṃ. Pathavīdhātuyā patiṭṭhābhāvo nāma sahajātānaṃ",
  "anya-e0103n:1597_13": "dhammānaṃyevāti āha “na patiṭṭhāvasenā”ti. Na ābandhanavasenātiādīsupi eseva nayo.",
  "anya-e0103n:1597_14": "Etthāti etesu kammasamuṭṭhānamahābhūtesu. “Cittasamuṭṭhānā pathavīdhātu cittasamuṭṭhānānaṃ",
  "anya-e0103n:1597_15": "itarāsa”ntiādīsu sukaro tantinayo netunti “cittaāhāra…pe… eseva nayo”ti atidisati.",
  "anya-e0103n:1598_0": "Sahajātādipaccayavasappavattāsu ca panāti ettha ca-saddo samuccayattho, pana-saddo",
  "anya-e0103n:1598_1": "visesattho, tadubhayena ca yathāvuttasahajātādipaccayehi pavattamānā dhātuyo iminā",
  "anya-e0103n:1598_2": "visesena pavattantīti imamatthaṃ dīpeti.",
  "anya-e0103n:1599_0": "Idāni taṃ visesaṃ dassetuṃ “ekaṃ paṭiccā”tigāthamāha. Tattha ekaṃ dhātuṃ paṭicca",
  "anya-e0103n:1599_1": "tisso dhātuyo catudhā sampavattanti, tisso dhātuyo paṭicca ekāva dhātu catudhā sampavattati,",
  "anya-e0103n:1599_2": "dve dhātuyo paṭicca dve dhātuyo chadhā sampavattantīti yojanā. Attho pana pathavīādīsu",
  "anya-e0103n:1599_3": "ekekissā paccayabhāve itarāsaṃ tissannaṃ tissannaṃ paccayuppannatāti ayameko catukko,",
  "anya-e0103n:1599_4": "tissannaṃ tissannaṃ paccayabhāve itarāya ekekissā paccayuppannatāti ayamaparo catukko,",
  "anya-e0103n:1599_5": "paṭhamadutiyā, tatiyacatutthā, paṭhamatatiyā, dutiyacatutthā, paṭhamacatutthā, dutiyatatiyāti",
  "anya-e0103n:1599_6": "imāsaṃ dvinnaṃ dvinnaṃ paccayabhāve tattha tattha itarāsaṃ dvinnaṃ dvinnaṃ paccayuppannatāti",
  "anya-e0103n:1599_7": "ayameko chakko. Evaṃ paccayabhāvena catudhā, chadhā ca pavattamānānaṃ ekakadvikatikavasena",
  "anya-e0103n:1599_8": "tikadukaekakavasena ca yathākkamaṃ paccayapaccayuppannatāvibhāgo veditabbo. Ayañca",
  "anya-e0103n:1599_9": "paccayabhāvo sahajātaaññamaññanissayaatthiavigatapaccayavasena, tatthāpi ca aññamaññamukheneva",
  "anya-e0103n:1599_10": "veditabbo. Yaṃ sandhāya vuttaṃ paṭiccavāre “ekaṃ mahābhūtaṃ paṭicca tayo mahābhūtā,",
  "anya-e0103n:1599_11": "tayo mahābhūte paṭicca ekaṃ mahābhūtaṃ, dve mahābhūte paṭicca dve mahābhūtā uppajjantī”ti.",
  "anya-e0103n:1600_0": "Abhikkamapaṭikkamādīti ādi-saddena ādānavissajjanādikāyikakiriyākaraṇassa saṅgaho",
  "anya-e0103n:1600_1": "daṭṭhabbo. Uppīḷanassa paccayo hoti ghaṭṭanakiriyāya pathavīdhātuvasena sijjhanato.",
  "anya-e0103n:1600_2": "Sāvāti pathavīdhātuyeva. Āpodhātuyā anugatā āpodhātuyā tattha appadhānabhāvaṃ, pathavīdhātuyā",
  "anya-e0103n:1600_3": "ca padhānabhāvanti patiṭṭhābhāve viya patiṭṭhāpanepi sātisayakiccattā tassā patiṭṭhāpanassa",
  "anya-e0103n:1600_4": "pādaṭṭhapanassa paccayo hotīti sambandho. Avakkhepanassāti adhonikkhipanassa. Tattha",
  "anya-e0103n:1600_5": "ca garutarasabhāvāya āpodhātuyā sātisayo byāpāroti āha “pathavīdhātuyā anugatā āpodhātū”ti.",
  "anya-e0103n:1600_6": "Tathā uddhaṅgatikā tejodhātūti uddharaṇe vāyodhātuyā tassā anugatabhāvo vutto. Tiriyaṃ",
  "anya-e0103n:1600_7": "gatikāya vāyodhātuyā atiharaṇavītiharaṇesu sātisayo byāpāroti tejodhātuyā tassā anugatabhāvo",
  "anya-e0103n:1600_8": "gahito. Tattha ṭhitaṭṭhānato abhimukhaṃ pādassa haraṇaṃ atiharaṇaṃ, purato haraṇaṃ.",
  "anya-e0103n:1600_9": "Tato thokaṃ vītikkamma haraṇaṃ vītiharaṇaṃ, passato haraṇaṃ.",
  "anya-e0103n:1601_0": "Ekekena mukhenāti “patthaṭattā pathavī”tiādinā vibhattesu terasasu ākāresu ekekena",
  "anya-e0103n:1601_1": "dhātūnaṃ pariggaṇhanamukhena. Svāyanti so ayaṃ upacārasamādhi. Kathaṃ panassa vavatthānapariyāyoti",
  "anya-e0103n:1601_2": "āha “catunnaṃ dhātūna”ntiādi.",
  "anya-e0103n:1602_0": "360. Idāni imissā bhāvanāya ānisaṃse dassetuṃ “idañca panā”tiādi vuttaṃ. Suññataṃ",
  "anya-e0103n:1602_1": "avagāhatīti dhātumattatādassanena rūpakāyassa anattakataṃ vavatthāpayato tadanusārena",
  "anya-e0103n:1602_2": "nāmakāyassāpi anattakatā supākaṭā hotīti sabbaso attasuññataṃ pariyogāhati tattha",
  "anya-e0103n:1602_3": "patiṭṭhahati. Sattasaññaṃ samugghātetīti tato eva “satto poso itthī puriso”ti evaṃ",
  "anya-e0103n:1602_4": "pavattaṃ ayāthāvasaññaṃ ugghāteti samūhanati. Vāḷamigayakkharakkhasādivikappaṃ anāvajjamānoti",
  "anya-e0103n:1602_5": "sasantāne viya parasantānepi dhātumattatāya sudiṭṭhattā khīṇāsavo viya “ime sīhabyagghādayo",
  "anya-e0103n:1602_6": "vāḷamigā, ime yakkharakkhasā”ti evamādivikappaṃ akaronto bhayabheravaṃ sahati abhibhavati.",
  "anya-e0103n:1602_7": "Yathāvuttavikappanāpajjanaṃ hi bhayabheravasahanassa kāraṇaṃ vuttaṃ. Ugghāto uppilāvitattaṃ.",
  "anya-e0103n:1602_8": "Nigghāto dīnabhāvappatti. Mahāpañño ca pana hoti dhātuvasena kāye sammadeva ghanavinibbhogassa",
  "anya-e0103n:1602_9": "karaṇato. Tathā hidaṃ kammaṭṭhānaṃ buddhicaritassa anukūlanti vuttaṃ, sugatiparāyaṇo",
  "anya-e0103n:1602_10": "vā indriyānaṃ aparipakkatāyanti adhippāyo.",
  "anya-e0103n:1603": "Ekūnavīsatibhāvanānayapaṭimaṇḍitassa",
  "anya-e0103n:1604": "Catudhātuvavatthānaniddesassa līnatthavaṇṇanā niṭṭhitā.",
  "anya-e0103n:1605_0": "361. “Ko samādhī”tiādinā sarūpādipucchā yāvadeva vibhāgāvabodhanatthā. Sarūpādito",
  "anya-e0103n:1605_1": "hi ñātassa pabhedo vuccamāno suviññeyyo hoti saṅkhepapubbakattā vitthārassa, vitthāravidhinā",
  "anya-e0103n:1605_2": "ca saṅkhepavidhi saṅgayhatīti “samādhissa vitthāraṃ bhāvanānayañca dassetu”nti vuttaṃ.",
  "anya-e0103n:1605_3": "Atha vā “ko samādhī”tiādināpi samādhisseva pakārabhedo dassīyati, bhāvanānisaṃsopi",
  "anya-e0103n:1605_4": "bhāvanānayanissito evāti adhippāyena “vitthāraṃ bhāvanānayañca dassetu”nti vuttaṃ.",
  "anya-e0103n:1605_5": "Sabbappakāratoti palibodhupacchedādikassa sabbassa bhāvanāya pubbakiccassa karaṇappakārato",
  "anya-e0103n:1605_6": "ceva sabbakammaṭṭhānabhāvanāvibhāvanato ca.",
  "anya-e0103n:1606_0": "“Samattā hotī”ti vatvā tameva samattabhāvaṃ vibhāvetuṃ “duvidhoyevā”tiādi vuttaṃ.",
  "anya-e0103n:1606_1": "Idha adhippeto samādhīti lokiyasamādhiṃ āha. Dasasu kammaṭṭhānesūti yāni heṭṭhā “upacārāvahānī”ti",
  "anya-e0103n:1606_2": "vuttāni dasa kammaṭṭhānāni, tesu. Appanāpubbabhāgacittesūti appanāya pubbabhāgacittesu",
  "anya-e0103n:1606_3": "aṭṭhannaṃ jhānānaṃ pubbabhāgacittuppādesu. Ekaggatāti ekāvajjanavīthiyaṃ, nānāvajjanavīthiyañca",
  "anya-e0103n:1606_4": "ekaggatā. Avasesakammaṭṭhānesūti “appanāvahānī”ti vuttesu tiṃsakammaṭṭhānesu.",
  "anya-e0103n:1607": "Samādhiānisaṃsakathāvaṇṇanā",
  "anya-e0103n:1608_0": "362. Diṭṭhadhammo vuccati paccakkhabhūto attabhāvo, tattha sukhavihāro diṭṭhadhammasukhavihāro.",
  "anya-e0103n:1608_1": "Kāmaṃ “samāpajjitvā”ti etena appanāsamādhiyeva vibhāvito, “ekaggacittā”ti pana padena",
  "anya-e0103n:1608_2": "upacārasamādhinopi gahaṇaṃ hotīti tato nivattanatthaṃ “appanāsamādhibhāvanā”ti vuttaṃ.",
  "anya-e0103n:1608_3": "Na kho paneteti ete bāhirakabhāvitā jhānadhammā cittekaggatāmattakarā. Ariyassa vinaye",
  "anya-e0103n:1608_4": "buddhassa bhagavato sāsane “sallekhā”ti na vuccanti kilesānaṃ sallekhanapaṭipadā",
  "anya-e0103n:1608_5": "na hotīti katvā, sāsane pana avihiṃsādayopi sallekhāva lokuttarapādakattā.",
  "anya-e0103n:1609_0": "Sambādheti taṇhāsaṃkilesādinā saṃkiliṭṭhatāya paramasambādhe ativiya saṅkaṭaṭṭhānabhūte",
  "anya-e0103n:1609_1": "saṃsārappavatte. Okāsādhigamanayenāti atthapaṭilābhayoggassa navamakhaṇasaṅkhātassa",
  "anya-e0103n:1609_2": "okāsassa adhigamanayena. Tassa hi dullabhatāya appanādhigamampi anadhigamayamāno",
  "anya-e0103n:1609_3": "saṃvegabahulo puggalo upacārasamādhimhiyeva ṭhatvā vipassanāya kammaṃ karoti “sīghaṃ",
  "anya-e0103n:1609_4": "saṃsāradukkhaṃ samatikkamissāmī”ti.",
  "anya-e0103n:1610_0": "Abhiññāpādakanti iddhividhādiabhiññāñāṇapādakabhūtaṃ adhiṭṭhānabhūtaṃ. Hotīti vuttanayāti",
  "anya-e0103n:1610_1": "ettha iti-saddo pakārattho, tena “iminā pakārena vuttanayā”ti sesābhiññānampi vuttappakāraṃ",
  "anya-e0103n:1610_2": "saṅgaṇhāti. Sati sati āyataneti purimabhavasiddhe abhiññādhigamassa kāraṇe vijjamāne.",
  "anya-e0103n:1610_3": "Abhiññādhigamassa hi adhikāro icchitabbo, yo “pubbahetū”ti vuccati. Na samāpattīsu",
  "anya-e0103n:1610_4": "vasībhāvo. Tenāha bhagavā “sati sati āyatane”ti. Abhiññāsacchikaraṇīyassāti vakkhamānavibhāgāya",
  "anya-e0103n:1610_5": "abhivisiṭṭhāya paññāya sacchikātabbassa. Dhammassāti bhāvetabbassa ceva vibhāvetabbassa",
  "anya-e0103n:1610_6": "ca dhammassa. Abhiññāsacchikiriyāya cittaṃ abhininnāmetīti yojanā. Tatra tatrevāti",
  "anya-e0103n:1610_7": "tasmiṃ tasmiṃyeva sacchikātabbadhamme. Sakkhibhāvāya paccakkhakāritāya bhabbo sakkhibhabbo,",
  "anya-e0103n:1610_8": "tassa bhāvo sakkhibhabbatā, taṃ sakkhibhabbataṃ.",
  "anya-e0103n:1611_0": "Taṃ taṃ bhavagamikammaṃ ārabbha bhavapatthanāya anuppannāyapi kammassa katūpacitabhāveneva",
  "anya-e0103n:1611_1": "bhavapatthanākiccaṃ sijjhatīti dassento āha “apatthayamānā vā”ti. Saha byeti pavattatīti",
  "anya-e0103n:1611_2": "sahabyo, sahāyo, idha pana ekabhavūpago adhippeto, tassa bhāvo sahabyatā, taṃ sahabyataṃ.",
  "anya-e0103n:1612": "Kiṃ pana appanāsamādhibhāvanāyeva bhavavisesānisaṃsā, udāhu itarāpīti codanaṃ manasi katvā āha “upacārasamādhibhāvanāpī”tiādi.",
  "anya-e0103n:1613_0": "Nibbānanti tissannaṃ dukkhatānaṃ nibbutiṃ. Rūpadhamme pariyāpannā vijjamānāpi saṅkhāradukkhatā",
  "anya-e0103n:1613_1": "cittassa abhāvena asantasamāva. Tenāha “sukhaṃ viharissāmā”ti. Soḷasahi ñāṇacariyāhīti",
  "anya-e0103n:1613_2": "aniccānupassanādukkhaanattanibbidāvirāganirodhapaṭinissaggavivaṭṭānupassanāti imāhi",
  "anya-e0103n:1613_3": "aṭṭhahi, aṭṭhahi ca ariyamaggaphalañāṇehīti evaṃ soḷasahi. Navahi samādhicariyāhīti",
  "anya-e0103n:1613_4": "pañcannaṃ rūpajjhānānaṃ, catunnaṃ arūpajjhānānañca vasena evaṃ navahi. Keci pana",
  "anya-e0103n:1613_5": "“cattāro rūpajjhānasamādhī, cattāro arūpajjhānasamādhī, ubhayesaṃ upacārasamādhiṃ",
  "anya-e0103n:1613_6": "ekaṃ katvā evaṃ navā”ti vadanti.",
  "anya-e0103n:1614": "Samādhibhāvanāyogeti samādhibhāvanāya anuyoge anuyuñjane, samādhibhāvanāsaṅkhāte vā yoge. Yogoti bhāvanā vuccati. Yathāha “yogā ve jāyatī bhūrī”ti.",
  "anya-e0103n:1615": "363. Samādhipīti pi-saddena sīlaṃ sampiṇḍeti.",
  "anya-e0103n:1616": "Samādhiniddesavaṇṇanā niṭṭhitā.",
  "anya-e0103n:1617": "Iti ekādasamaparicchedavaṇṇanā.",
  "anya-e0103n:1618": "Paṭhamo bhāgo niṭṭhito."
}