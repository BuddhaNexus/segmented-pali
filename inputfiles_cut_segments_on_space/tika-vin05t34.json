{
  "tika-vin05t34:0": "34. Pakiṇṇakavinicchayakathā",
  "tika-vin05t34:1_0": "1. Idāni pakiṇṇakakathā ca veditabbā. ‘‘Gaṇabhojane aññatra samayā pācittiya’’nti",
  "tika-vin05t34:1_1": "(pāci. 217) vuttaṁ gaṇabhojanaṁ (pāci. aṭṭha. 217-218) dvīhi ākārehi pasavati viññattito",
  "tika-vin05t34:1_2": "vā nimantanato vā. Kathaṁ viññattito pasavati? Cattāro bhikkhū ekato ṭhitā vā nisinnā",
  "tika-vin05t34:1_3": "vā upāsakaṁ disvā ‘‘amhākaṁ catunnampi bhattaṁ dehī’’ti vā viññāpeyyuṁ, pāṭekkaṁ",
  "tika-vin05t34:1_4": "vā passitvā ‘‘mayhaṁ dehi, mayhaṁ dehī’’ti evaṁ ekato vā nānāto vā viññāpetvā ekato",
  "tika-vin05t34:1_5": "vā gacchantu nānāto vā, bhattaṁ gahetvāpi ekato vā bhuñjantu nānāto vā. Sace ekato",
  "tika-vin05t34:1_6": "gaṇhanti, gaṇabhojanaṁ hoti, sabbesaṁ āpatti. Paṭiggahaṇameva hettha pamāṇaṁ. Evaṁ",
  "tika-vin05t34:1_7": "viññattito pasavati.",
  "tika-vin05t34:2_0": "Kathaṁ nimantanato pasavati? Cattāro bhikkhū upasaṅkamitvā ‘‘tumhe, bhante, odanena",
  "tika-vin05t34:2_1": "nimantemi, odanaṁ me gaṇhatha ākaṅkhatha oloketha adhivāsetha paṭimānethā’’ti evaṁ",
  "tika-vin05t34:2_2": "yena kenaci vevacanena vā bhāsantarena vā pañcannaṁ bhojanānaṁ nāmaṁ gahetvā nimanteti.",
  "tika-vin05t34:2_3": "Evaṁ ekato nimantitā paricchinnakālavasena ajjatanāya vā svātanāya vā ekato gacchanti,",
  "tika-vin05t34:2_4": "ekato gaṇhanti, ekato bhuñjanti, gaṇabhojanaṁ hoti, sabbesaṁ āpatti. Ekato nimantitā",
  "tika-vin05t34:2_5": "ekato vā nānāto vā gacchanti, ekato gaṇhanti, ekato vā nānāto vā bhuñjanti, āpattiyeva.",
  "tika-vin05t34:2_6": "Ekato nimantitā ekato vā nānāto vā gacchanti, nānāto gaṇhanti, ekato vā nānāto vā",
  "tika-vin05t34:2_7": "bhuñjanti, anāpatti. Cattāri pariveṇāni vā vihāre vā gantvā nānāto nimantitā, ekaṭṭhāne",
  "tika-vin05t34:2_8": "ṭhitesuyeva vā eko puttena eko pitarāti evampi nānāto nimantitā ekato vā nānāto vā",
  "tika-vin05t34:2_9": "gacchantu, ekato vā nānāto vā bhuñjantu, sace ekato gaṇhanti, gaṇabhojanaṁ hoti,",
  "tika-vin05t34:2_10": "sabbesaṁ āpatti. Evaṁ tāva nimantanato pasavati.",
  "tika-vin05t34:3_0": "Tasmā sace koci saṅghabhattaṁ kattukāmena nimantanatthāya pesito vihāraṁ āgamma ‘‘bhante,",
  "tika-vin05t34:3_1": "sve amhākaṁ ghare bhikkhaṁ gaṇhathā’’ti avatvā ‘‘bhattaṁ gaṇhathā’’ti vā ‘‘saṅghabhattaṁ",
  "tika-vin05t34:3_2": "gaṇhathā’’ti vā ‘‘saṅgho bhattaṁ gaṇhatū’’ti vā vadati, bhattuddesakena paṇḍitena",
  "tika-vin05t34:3_3": "bhavitabbaṁ. Nimantanikā gaṇabhojanato, piṇḍapātikā ca dhutaṅgabhedato mocetabbā.",
  "tika-vin05t34:3_4": "Kathaṁ? Evaṁ tāva vattabbaṁ ‘‘sve na sakkā upāsakā’’ti. Punadivase, bhanteti. Punadivasepi",
  "tika-vin05t34:3_5": "na sakkāti. Evaṁ yāva aḍḍhamāsampi haritvā puna vattabbo ‘‘kiṁ tvaṁ avacā’’ti. Sace",
  "tika-vin05t34:3_6": "punapi ‘‘saṅghabhattaṁ gaṇhathā’’ti vadati, tato ‘‘imaṁ tāva upāsaka pupphaṁ kappiyaṁ",
  "tika-vin05t34:3_7": "karohi, imaṁ tiṇa’’nti evaṁ vikkhepaṁ katvā puna ‘‘tvaṁ kiṁ kathayitthā’’ti pucchitabbo.",
  "tika-vin05t34:3_8": "Sace punapi tatheva vadati, ‘‘āvuso, tvaṁ piṇḍapātike vā mahallakatthere vā na lacchasi,",
  "tika-vin05t34:3_9": "sāmaṇere lacchasī’’ti vattabbo. ‘‘Nanu, bhante, asukasmiṁ asukasmiñca gāme bhadante",
  "tika-vin05t34:3_10": "bhojesuṁ, ahaṁ kasmā na labhāmī’’ti ca vutte te nimantituṁ jānanti, tvaṁ na jānāsīti.",
  "tika-vin05t34:3_11": "Te kathaṁ nimantesuṁ, bhanteti? Te evamāhaṁsu ‘‘amhākaṁ, bhante, bhikkhaṁ gaṇhathā’’ti.",
  "tika-vin05t34:3_12": "Sace sopi tatheva vadati, vaṭṭati.",
  "tika-vin05t34:4_0": "Atha punapi ‘‘bhattaṁ gaṇhathā’’ti vadati, ‘‘na dāni tvaṁ, āvuso, bahū bhikkhū lacchasi,",
  "tika-vin05t34:4_1": "tayo eva, āvuso, lacchasī’’ti vattabbo. ‘‘Nanu, bhante, amukasmiñca amukasmiñca gāme",
  "tika-vin05t34:4_2": "sakalaṁ bhikkhusaṅghaṁ bhojesuṁ, ahaṁ kasmā na labhāmī’’ti. ‘‘Tvaṁ nimantituṁ na",
  "tika-vin05t34:4_3": "jānāsī’’ti. Te kathaṁ nimantesuṁ, bhanteti? Te evamāhaṁsu ‘‘amhākaṁ, bhante, bhikkhaṁ",
  "tika-vin05t34:4_4": "gaṇhathā’’ti. Sace sopi tatheva ‘‘bhikkhaṁ gaṇhathā’’ti vadati, vaṭṭati. Atha punapi",
  "tika-vin05t34:4_5": "‘‘bhattamevā’’ti vadati, tato vattabbo – ‘‘gaccha tvaṁ, natthamhākaṁ tava bhattenattho,",
  "tika-vin05t34:4_6": "nibaddhagocaro esa amhākaṁ, mayamettha piṇḍāya carissāmā’’ti. Taṁ ‘‘caratha, bhante’’ti",
  "tika-vin05t34:4_7": "vatvā āgataṁ pucchanti ‘‘kiṁ bho laddhā bhikkhū’’ti? Kiṁ etena, bahu ettha vattabbaṁ,",
  "tika-vin05t34:4_8": "therā ‘‘sve piṇḍāya carissāmā’’ti āhaṁsu, mā dāni tumhe pamajjitthāti. Dutiyadivase",
  "tika-vin05t34:4_9": "cetiyavattaṁ katvā ṭhitabhikkhū saṅghattherena vattabbā ‘‘āvuso, dhuragāme saṅghabhattaṁ,",
  "tika-vin05t34:4_10": "apaṇḍitamanusso pana agamāsi, gacchāma, dhuragāme piṇḍāya carissāmā’’ti. Bhikkhūhi",
  "tika-vin05t34:4_11": "therassa vacanaṁ kātabbaṁ, na dubbacehi bhavitabbaṁ, gāmadvāre aṭṭhatvāva piṇḍāya",
  "tika-vin05t34:4_12": "caritabbaṁ, tesu pattāni gahetvā nisīdāpetvā bhojentesu bhuñjitabbaṁ.",
  "tika-vin05t34:5_0": "Sace āsanasālāya bhattaṁ ṭhapetvā rathikāsu āhiṇḍantā ārocenti ‘‘āsanasālāyaṁ, bhante,",
  "tika-vin05t34:5_1": "bhattaṁ gaṇhathā’’ti, na vaṭṭati. Atha pana ‘‘bhattaṁ ādāya tattha tattha gantvā",
  "tika-vin05t34:5_2": "bhattaṁ gaṇhathā’’ti vadanti, paṭikacceva vā vihāraṁ atiharitvā patirūpe ṭhāne ṭhapetvā",
  "tika-vin05t34:5_3": "āgatāgatānaṁ denti, ayaṁ abhihaṭabhikkhā nāma vaṭṭati. Sace pana bhattasālāya dānaṁ",
  "tika-vin05t34:5_4": "sajjetvā taṁ taṁ pariveṇaṁ pahiṇanti ‘‘bhattasālāya bhattaṁ gaṇhathā’’ti, vaṭṭati.",
  "tika-vin05t34:5_5": "Ye pana manussā piṇḍacārike bhikkhū disvā āsanasālaṁ sammajjitvā tattha nisīdāpetvā",
  "tika-vin05t34:5_6": "bhojenti, na te paṭikkhipitabbā. Ye pana gāme bhikkhaṁ alabhitvā gāmato nikkhamante",
  "tika-vin05t34:5_7": "bhikkhū disvā ‘‘bhante, bhattaṁ gaṇhathā’’ti vadanti, te paṭikkhipitabbā, na nivattitabbaṁ.",
  "tika-vin05t34:5_8": "Sace ‘‘nivattatha, bhante, bhattaṁ gaṇhathā’’ti vadanti, ‘‘nivattathā’’ti vuttapade",
  "tika-vin05t34:5_9": "nivattituṁ vaṭṭati. ‘‘Nivattatha, bhante, ghare bhattaṁ kataṁ, gāme bhattaṁ kata’’nti",
  "tika-vin05t34:5_10": "vadanti, gehe ca gāme ca bhattaṁ nāma yassa kassaci hoti, nivattituṁ vaṭṭati. ‘‘Nivattatha",
  "tika-vin05t34:5_11": "bhattaṁ gaṇhathā’’ti sambandhaṁ katvā vadanti, nivattituṁ na vaṭṭati. Āsanasālāto",
  "tika-vin05t34:5_12": "piṇḍāya carituṁ nikkhamante disvā ‘‘nisīdatha, bhante, bhattaṁ gaṇhathā’’ti vuttepi eseva nayo.",
  "tika-vin05t34:6_0": "‘‘Aññatra samayā’’ti vacanato gilānasamayo cīvaradānasamayo cīvarakārasamayo addhānagamanasamayo",
  "tika-vin05t34:6_1": "nāvābhiruhanasamayo mahāsamayo samaṇabhattasamayoti etesu sattasu samayesu aññatarasmiṁ",
  "tika-vin05t34:6_2": "anāpatti. Tasmā yathā mahācammassa parato maṁsaṁ dissati, evaṁ antamaso pādāpi phālitā",
  "tika-vin05t34:6_3": "honti, vālikāya vā sakkharāya vā pahaṭamatte dukkhaṁ uppādenti, na sakkā ca hoti",
  "tika-vin05t34:6_4": "antogāme piṇḍāya carituṁ, īdise gelaññe gilānasamayoti bhuñjitabbaṁ, na lesakappiyaṁ kātabbaṁ.",
  "tika-vin05t34:7_0": "Cīvaradānasamayo nāma anatthate kathine vassānassa pacchimo māso, atthate kathine",
  "tika-vin05t34:7_1": "pañcamāsā. Etthantare ‘‘cīvaradānasamayo’’ti bhuñjitabbaṁ. Cīvare kariyamāne cīvarakārasamayoti",
  "tika-vin05t34:7_2": "bhuñjitabbaṁ. Yadā hi sāṭakañca suttañca labhitvā cīvaraṁ karonti, ayaṁ cīvarakārasamayo",
  "tika-vin05t34:7_3": "nāma, visuṁ cīvarakārasamayo nāma natthi, tasmā yo tattha cīvare kattabbaṁ yaṁ kiñci",
  "tika-vin05t34:7_4": "kammaṁ karoti, mahāpaccariyañhi ‘‘antamaso sūcivedhako’’tipi vuttaṁ. Tena ‘‘cīvarakārasamayo’’ti",
  "tika-vin05t34:7_5": "bhuñjitabbaṁ. Kurundiyaṁ pana vitthāreneva vuttaṁ ‘‘yo cīvaraṁ vicāreti chindati,",
  "tika-vin05t34:7_6": "moghasuttakaṁ ṭhapeti, āgantukapattaṁ ṭhapeti, paccāgataṁ sibbeti, āgantukapattaṁ",
  "tika-vin05t34:7_7": "bandhati, anuvātaṁ chindati ghaṭeti āropeti, tattha paccāgataṁ sibbeti, suttaṁ karoti",
  "tika-vin05t34:7_8": "valeti, pipphalikaṁ niseti, parivattanaṁ karoti, sabbopi cīvaraṁ karotiyevāti vuccati.",
  "tika-vin05t34:7_9": "Yo pana samīpe nisinno jātakaṁ vā dhammapadaṁ vā katheti, ayaṁ na cīvarakārako, etaṁ",
  "tika-vin05t34:7_10": "ṭhapetvā sesānaṁ gaṇabhojane anāpattī’’ti.",
  "tika-vin05t34:8": "Addhānagamanasamaye antamaso aḍḍhayojanaṁ gantukāmenapi ‘‘aḍḍhayojanaṁ gacchissāmī’’ti bhuñjitabbaṁ, gacchantena bhuñjitabbaṁ, gatena ekadivasaṁ bhuñjitabbaṁ.",
  "tika-vin05t34:9": "Nāvābhiruhanasamaye ‘‘nāvaṁ abhiruhissāmī’’ti bhuñjitabbaṁ, āruḷhena icchitaṭṭhānaṁ gantvāpi yāva na orohati, tāva bhuñjitabbaṁ, oruḷhena ekadivasaṁ bhuñjitabbaṁ.",
  "tika-vin05t34:10_0": "Mahāsamayo nāma yattha dve tayo bhikkhū piṇḍāya caritvā yāpenti, antamaso catutthepi",
  "tika-vin05t34:10_1": "āgate na yāpenti, ayaṁ mahāsamayo. Yattha pana sataṁ vā sahassaṁ vā sannipatanti,",
  "tika-vin05t34:10_2": "tattha vattabbameva natthi, tasmā tādise kāle ‘‘mahāsamayo’’ti adhiṭṭhahitvā bhuñjitabbaṁ.",
  "tika-vin05t34:11_0": "Samaṇabhattasamayo nāma yo koci paribbājakasamāpanno bhattaṁ karoti, ayaṁ samaṇabhattasamayova.",
  "tika-vin05t34:11_1": "Tasmā sahadhammikesu vā titthiyesu vā aññatarena yena kenaci kate bhatte ‘‘samaṇabhattasamayo’’ti",
  "tika-vin05t34:11_2": "bhuñjitabbaṁ. ‘‘Anāpatti samaye, dve tayo ekato bhuñjanti, piṇḍāya caritvā ekato",
  "tika-vin05t34:11_3": "sannipatitvā bhuñjanti, niccabhattaṁ, salākabhattaṁ, pakkhikaṁ, uposathikaṁ, pāṭipadikaṁ,",
  "tika-vin05t34:11_4": "pañca bhojanāni ṭhapetvā sabbattha anāpattī’’ti (pāci. 220) vacanato yepi akappiyanimantanaṁ",
  "tika-vin05t34:11_5": "sādiyitvā dve vā tayo vā ekato gahetvā bhuñjanti, tesampi anāpatti.",
  "tika-vin05t34:12_0": "Tattha animantitacatutthaṁ piṇḍapātikacatutthaṁ anupasampannacatutthaṁ pattacatutthaṁ",
  "tika-vin05t34:12_1": "gilānacatutthanti pañcannaṁ catutthānaṁ vasena vinicchayo veditabbo. Kathaṁ? Idhekacco",
  "tika-vin05t34:12_2": "cattāro bhikkhū ‘‘bhattaṁ gaṇhathā’’ti nimanteti. Tesu tayo gatā, eko na gato. Upāsako",
  "tika-vin05t34:12_3": "‘‘eko, bhante, thero kuhi’’nti pucchati. Nāgato upāsakāti. So aññaṁ taṁkhaṇappattaṁ",
  "tika-vin05t34:12_4": "kañci ‘‘ehi, bhante’’ti gharaṁ pavesetvā catunnampi bhattaṁ deti , sabbesaṁ anāpatti.",
  "tika-vin05t34:12_5": "Kasmā? Gaṇapūrakassa animantitattā. Tayo eva hi tattha nimantitā gaṇhiṁsu, tehi gaṇo",
  "tika-vin05t34:12_6": "na pūrati, gaṇapūrako ca animantito, tena gaṇo bhijjatīti. Etaṁ animantitacatutthaṁ.",
  "tika-vin05t34:13_0": "Piṇḍapātikacatutthe nimantanakāle eko piṇḍapātiko hoti, so nādhivāseti, gamanavelāyaṁ",
  "tika-vin05t34:13_1": "pana ‘‘ehi bhante’’ti vutte anadhivāsitattā anāgacchantampi ‘‘etha bhikkhaṁ lacchathā’’ti",
  "tika-vin05t34:13_2": "gahetvā gacchanti, so taṁ gaṇaṁ bhindati, tasmā sabbesaṁ anāpatti.",
  "tika-vin05t34:14": "Anupasampannacatutthe sāmaṇerena saddhiṁ nimantitā honti, sopi gaṇaṁ bhindati.",
  "tika-vin05t34:15": "Pattacatutthe eko sayaṁ āgantvā pattaṁ peseti, evampi gaṇo bhijjati, tasmā sabbesaṁ anāpatti.",
  "tika-vin05t34:16_0": "Gilānacatutthe gilānena saddhiṁ nimantitā honti, tattha gilānasseva anāpatti, itaresaṁ",
  "tika-vin05t34:16_1": "pana gaṇapūrako hoti. Na hi gilānena gaṇo bhijjati, tasmā tesaṁ āpatti. Mahāpaccariyaṁ",
  "tika-vin05t34:16_2": "pana avisesena vuttaṁ ‘‘samayaladdhako sayameva muccati, sesānaṁ gaṇapūrakattā āpattikaro",
  "tika-vin05t34:16_3": "hotī’’ti. Tasmā cīvaradānasamayaladdhakādīnampi vasena catukkāni veditabbāni.",
  "tika-vin05t34:17_0": "Sace pana adhivāsetvā gatesupi catūsu janesu eko paṇḍito bhikkhu ‘‘ahaṁ tumhākaṁ",
  "tika-vin05t34:17_1": "gaṇaṁ bhindissāmi, nimantanaṁ sādiyathā’’ti vatvā yāgukhajjakāvasāne bhattatthāya",
  "tika-vin05t34:17_2": "pattaṁ gaṇhantānaṁ adatvā ‘‘ime tāva bhikkhū bhojetvā vissajjetha, ahaṁ pacchā anumodanaṁ",
  "tika-vin05t34:17_3": "katvā gamissāmī’’ti nisinno, tesu bhutvā gatesu ‘‘detha, bhante, patta’’nti upāsakena",
  "tika-vin05t34:17_4": "pattaṁ gahetvā bhatte dinne bhuñjitvā anumodanaṁ katvā gacchati, sabbesaṁ anāpatti.",
  "tika-vin05t34:17_5": "Pañcannañhi bhojanānaṁyeva vasena gaṇabhojane visaṅketaṁ natthi, odanena nimantetvā",
  "tika-vin05t34:17_6": "kummāsaṁ gaṇhantāpi āpajjanti, tāni ca tehi ekato na gahitāni, yāguādīhi pana visaṅketaṁ",
  "tika-vin05t34:17_7": "hoti, tāni tehi ekato gahitānīti evaṁ eko paṇḍito aññesampi anāpattiṁ karoti. Niccabhattanti",
  "tika-vin05t34:17_8": "dhuvabhattaṁ vuccati, ‘‘niccabhattaṁ gaṇhathā’’ti vadanti, bahūnaṁ ekato gahetuṁ",
  "tika-vin05t34:17_9": "vaṭṭati. Salākabhattādīsupi eseva nayo.",
  "tika-vin05t34:18_0": "2. ‘‘Paramparabhojane aññatra samayā pācittiya’’nti (pāci. 222-223, 225) vuttaṁ paramparabhojanaṁ",
  "tika-vin05t34:18_1": "pana nimantanatoyeva pasavati. Yo hi ‘‘pañcannaṁ bhojanānaṁ aññatarena bhojanena",
  "tika-vin05t34:18_2": "bhattaṁ gaṇhathā’’tiādinā nimantito taṁ ṭhapetvā aññaṁ pañcannaṁ bhojanānaṁ aññatarabhojanaṁ",
  "tika-vin05t34:18_3": "bhuñjati, tassetaṁ bhojanaṁ ‘‘paramparabhojana’’nti vuccati. Evaṁ bhuñjantassa ṭhapetvā",
  "tika-vin05t34:18_4": "gilānasamayaṁ cīvaradānasamayaṁ cīvarakārasamayañca aññasmiṁ samaye pācittiyaṁ vuttaṁ,",
  "tika-vin05t34:18_5": "tasmā nimantanapaṭipāṭiyāva bhuñjitabbaṁ, na uppaṭipāṭiyā.",
  "tika-vin05t34:19_0": "‘‘Anujānāmi, bhikkhave, vikappetvā paramparabhojanaṁ bhuñjitu’’nti (pāci. 226) vacanato",
  "tika-vin05t34:19_1": "paṭhamanimantanaṁ aññassa vikappetvāpi paribhuñjituṁ vaṭṭati. Ayaṁ (pāci. aṭṭha.",
  "tika-vin05t34:19_2": "226 ādayo) vikappanā nāma sammukhāpi parammukhāpi vaṭṭati. Sammukhā disvā ‘‘mayhaṁ",
  "tika-vin05t34:19_3": "bhattapaccāsaṁ tuyhaṁ vikappemī’’ti vā ‘‘dammī’’ti vā vatvā bhuñjitabbaṁ, adisvā",
  "tika-vin05t34:19_4": "pañcasu sahadhammikesu yassa kassaci nāmaṁ gahetvā ‘‘mayhaṁ bhattapaccāsaṁ itthannāmassa",
  "tika-vin05t34:19_5": "vikappemī’’ti vā ‘‘dammī’’ti vā vatvā bhuñjitabbaṁ. Dve tīṇi nimantanāni pana ekasmiṁ",
  "tika-vin05t34:19_6": "patte pakkhipitvā missetvā ekaṁ katvā bhuñjituṁ vaṭṭati. ‘‘Anāpatti dve tayo nimantane",
  "tika-vin05t34:19_7": "ekato bhuñjatī’’ti (pāci. 229) hi vuttaṁ. Sace dve tīṇi kulāni nimantetvā ekasmiṁ",
  "tika-vin05t34:19_8": "ṭhāne nisīdāpetvā ito cito ca āharitvā bhattaṁ ākiranti, sūpabyañjanaṁ ākiranti,",
  "tika-vin05t34:19_9": "ekamissakaṁ hoti, etthāpi anāpatti.",
  "tika-vin05t34:20_0": "Sace pana mūlanimantanaṁ heṭṭhā hoti, pacchimaṁ pacchimaṁ upari, taṁ uparito paṭṭhāya",
  "tika-vin05t34:20_1": "bhuñjantassa āpatti, hatthaṁ pana anto pavesetvā paṭhamanimantanato ekampi kabaḷaṁ",
  "tika-vin05t34:20_2": "uddharitvā bhuttakālato paṭṭhāya yathā tathā vā bhuñjantassa anāpatti. ‘‘Sacepi tattha",
  "tika-vin05t34:20_3": "khīraṁ vā rasaṁ vā ākiranti, yena ajjhotthataṁ bhattaṁ ekarasaṁ hoti, koṭito paṭṭhāya",
  "tika-vin05t34:20_4": "bhuñjantassa anāpattī’’ti mahāpaccariyaṁ vuttaṁ. Mahāaṭṭhakathāyaṁ pana vuttaṁ ‘‘khīrabhattaṁ",
  "tika-vin05t34:20_5": "vā rasabhattaṁ vā labhitvā nisinnassa tattheva aññepi khīrabhattaṁ vā rasabhattaṁ",
  "tika-vin05t34:20_6": "vā ākiranti, khīraṁ vā rasaṁ vā pivato anāpatti, bhuñjantena paṭhamaṁ laddhamaṁsakhaṇḍaṁ",
  "tika-vin05t34:20_7": "vā bhattapiṇḍaṁ vā mukhe pakkhipitvā koṭito paṭṭhāya bhuñjituṁ vaṭṭati. Sappipāyāsepi eseva nayo’’ti.",
  "tika-vin05t34:21_0": "Mahāupāsako bhikkhuṁ nimanteti, tassa kulaṁ upagatassa upāsakopi tassa puttadārabhātubhaginiādayopi",
  "tika-vin05t34:21_1": "attano attano koṭṭhāsaṁ āharitvā patte pakkhipanti, ‘‘upāsakena paṭhamaṁ dinnaṁ abhuñjitvā",
  "tika-vin05t34:21_2": "pacchā laddhaṁ bhuñjantassa āpattī’’ti mahāaṭṭhakathāyaṁ vuttaṁ. Kurundaṭṭhakathāyaṁ",
  "tika-vin05t34:21_3": "‘‘vaṭṭatī’’ti vuttaṁ. Mahāpaccariyaṁ ‘‘sace pāṭekkaṁ pacanti, attano attano pakkabhattato",
  "tika-vin05t34:21_4": "āharitvā denti, tattha pacchā āhaṭaṁ paṭhamaṁ bhuñjantassa pācittiyaṁ. Yadi pana",
  "tika-vin05t34:21_5": "sabbesaṁ ekova pāko hoti, paramparabhojanaṁ na hotī’’ti vuttaṁ. Mahāupāsako nimantetvā",
  "tika-vin05t34:21_6": "nisīdāpeti, añño manusso pattaṁ gaṇhāti, na dātabbaṁ. Kiṁ, bhante, na dethāti. Nanu",
  "tika-vin05t34:21_7": "upāsaka tayā nimantitamhāti. ‘‘Hotu, bhante, laddhaṁ laddhaṁ bhuñjathā’’ti vadati,",
  "tika-vin05t34:21_8": "bhuñjituṁ vaṭṭati. ‘‘Aññena āharitvā bhatte dinne āpucchitvāpi bhuñjituṁ vaṭṭatī’’ti kurundiyaṁ vuttaṁ.",
  "tika-vin05t34:22_0": "Anumodanaṁ katvā gacchantaṁ dhammaṁ sotukāmā ‘‘svepi, bhante, āgaccheyyāthā’’ti sabbe",
  "tika-vin05t34:22_1": "nimantenti, punadivase āgantvā laddhaṁ laddhaṁ bhuñjituṁ vaṭṭati. Kasmā? Sabbehi",
  "tika-vin05t34:22_2": "nimantitattā. Ekopi bhikkhu piṇḍāya caranto bhattaṁ labhati, tamañño upāsako nimantetvā",
  "tika-vin05t34:22_3": "ghare nisīdāpeti, na ca tāva bhattaṁ sampajjati, sace so bhikkhu piṇḍāya caritvā",
  "tika-vin05t34:22_4": "laddhabhattaṁ bhuñjati, āpatti. Abhuñjitvā nisinne ‘‘kiṁ, bhante, na bhuñjasī’’ti",
  "tika-vin05t34:22_5": "vutte ‘‘tayā nimantitattā’’ti vatvā ‘‘laddhaṁ laddhaṁ bhuñjatha, bhante’’ti vutte",
  "tika-vin05t34:22_6": "bhuñjituṁ vaṭṭati. Sakalena gāmena ekato hutvā nimantitassa yattha katthaci bhuñjato",
  "tika-vin05t34:22_7": "anāpatti. Pūgepi eseva nayo. ‘‘Anāpatti sakalena gāmena nimantito tasmiṁ gāme yattha",
  "tika-vin05t34:22_8": "katthaci bhuñjati, sakalena pūgena nimantito tasmiṁ pūge yattha katthaci bhuñjati,",
  "tika-vin05t34:22_9": "nimantiyamāno ‘bhikkhaṁ gahessāmī’ti bhaṇati, niccabhatte salākabhatte pakkhike uposathike",
  "tika-vin05t34:22_10": "pāṭipadike pañca bhojanāni ṭhapetvā sabbattha anāpattī’’ti (pāci. 229) vuttaṁ.",
  "tika-vin05t34:23_0": "Tattha nimantiyamāno bhikkhaṁ gahessāmīti bhaṇatīti ettha ‘‘bhattaṁ gaṇhā’’ti nimantiyamāno",
  "tika-vin05t34:23_1": "‘‘na mayhaṁ tava bhattenattho, bhikkhaṁ gaṇhissāmī’’ti vadati, anāpattīti attho.",
  "tika-vin05t34:23_2": "Ettha pana mahāpadumatthero āha ‘‘evaṁ vadanto imasmiṁ sikkhāpade animantanaṁ kātuṁ",
  "tika-vin05t34:23_3": "sakkoti, bhuñjanatthāya pana okāso kato hotīti neva gaṇabhojanato, na cārittato muccatī’’ti.",
  "tika-vin05t34:23_4": "Mahāsumatthero āha ‘‘yadaggena animantanaṁ kātuṁ sakkoti, tadaggena neva gaṇabhojanaṁ,",
  "tika-vin05t34:23_5": "na cārittaṁ hotī’’ti.",
  "tika-vin05t34:24": "Tattha cārittanti –",
  "tika-vin05t34:25_0": "‘‘Yo pana bhikkhu nimantito sabhatto samāno santaṁ bhikkhuṁ anāpucchā purebhattaṁ",
  "tika-vin05t34:25_1": "vā pacchābhattaṁ vā kulesu cārittaṁ āpajjeyya aññatra samayā pācittiyaṁ. Tatthāyaṁ",
  "tika-vin05t34:25_2": "samayo cīvaradānasamayo cīvarakārasamayo. Ayaṁ tattha samayo’’ti (pāci. 299) –",
  "tika-vin05t34:26_0": "Evamāgataṁ cārittasikkhāpadaṁ vuttaṁ. Iminā hi sikkhāpadena yo pañcannaṁ bhojanānaṁ",
  "tika-vin05t34:26_1": "aññatarena ‘‘bhattaṁ gaṇhathā’’tiādinā akappiyanimantanena nimantito, teneva nimantanabhattena",
  "tika-vin05t34:26_2": "sabhatto samāno santaṁ bhikkhuṁ ‘‘ahaṁ itthannāmassa gharaṁ gacchāmī’’ti vā ‘‘cārittaṁ",
  "tika-vin05t34:26_3": "āpajjāmī’’ti vā īdisena vacanena anāpucchitvā yena bhattena nimantito, taṁ bhutvā",
  "tika-vin05t34:26_4": "vā abhutvā vā avītivatteyeva majjhanhike yasmiṁ kule nimantito, tato aññāni kulāni",
  "tika-vin05t34:26_5": "paviseyya, tassa vuttalakkhaṇaṁ duvidhampi samayaṁ ṭhapetvā aññattha pācittiyaṁ vuttaṁ.",
  "tika-vin05t34:26_6": "Tasmā akappiyanimantanena nimantiyamāno sace ‘‘bhikkhaṁ gaṇhissāmī’’ti vadati, imināpi",
  "tika-vin05t34:26_7": "sikkhāpadena anāpatti.",
  "tika-vin05t34:27_0": "3.Santaṁbhikkhuṁ anāpucchāti ettha (pāci. aṭṭha. 298) pana kittāvatā santo hoti,",
  "tika-vin05t34:27_1": "kittāvatā asanto? Antovihāre yattha ṭhitassa kulāni payirupāsanacittaṁ uppannaṁ,",
  "tika-vin05t34:27_2": "tato paṭṭhāya yaṁ passe vā abhimukhe vā passati, yassa sakkā hoti pakativacanena",
  "tika-vin05t34:27_3": "ārocetuṁ, ayaṁ santo nāma, ito cito ca pariyesitvā ārocanakiccaṁ pana natthi. Yo",
  "tika-vin05t34:27_4": "hi evaṁ pariyesitabbo, so asantoyeva. Apica antoupacārasīmāya bhikkhuṁ disvā ‘‘āpucchissāmī’’ti",
  "tika-vin05t34:27_5": "gacchati. Tattha yaṁ passati, so āpucchitabbo. No ce passati, asantaṁ bhikkhuṁ anāpucchā",
  "tika-vin05t34:27_6": "paviṭṭho nāma hoti. Vikālagāmappavesanepi ayameva nayo.",
  "tika-vin05t34:28_0": "Sace (pāci. aṭṭha. 512) pana sambahulā kenaci kammena gāmaṁ pavisanti, ‘‘vikāle gāmappavesanaṁ",
  "tika-vin05t34:28_1": "āpucchāmī’’ti sabbehi aññamaññaṁ āpucchitabbaṁ. Tasmiṁ gāme taṁ kammaṁ na sampajjatīti",
  "tika-vin05t34:28_2": "aññaṁ gāmaṁ gacchanti, gāmasatampi hotu, puna āpucchanakiccaṁ natthi. Sace pana ussāhaṁ",
  "tika-vin05t34:28_3": "paṭippassambhetvā vihāraṁ gacchantā antarā aññaṁ gāmaṁ pavisitukāmā honti, puna āpucchitabbameva.",
  "tika-vin05t34:28_4": "Kulaghare vā āsanasālāya vā bhattakiccaṁ katvā telabhikkhāya vā sappibhikkhāya vā",
  "tika-vin05t34:28_5": "caritukāmo hoti, sace passe bhikkhu atthi, āpucchitvā gantabbaṁ. Asante bhikkhumhi",
  "tika-vin05t34:28_6": "‘‘natthī’’ti gantabbaṁ, vīthiṁ otaritvā bhikkhuṁ passati, āpucchanakiccaṁ natthi,",
  "tika-vin05t34:28_7": "anāpucchitvāpi caritabbameva. Gāmamajjhena maggo hoti, tena gacchantassa ‘‘telādibhikkhāya",
  "tika-vin05t34:28_8": "carissāmī’’ti citte uppanne sace passe bhikkhu atthi, āpucchitvā caritabbaṁ. Maggā",
  "tika-vin05t34:28_9": "anokkamma bhikkhāya carantassa pana āpucchanakiccaṁ natthi. Sace sīho vā byaggho",
  "tika-vin05t34:28_10": "vā āgacchati, megho vā uṭṭheti, añño vā koci upaddavo uppajjati, evarūpāsu āpadāsu",
  "tika-vin05t34:28_11": "anāpucchāpi bahigāmato antogāmaṁ pavisituṁ vaṭṭati.",
  "tika-vin05t34:29_0": "4. ‘‘Na ca, bhikkhave, abhinne sarīre paṁsukūlaṁ gahetabbaṁ, yo gaṇheyya, āpatti",
  "tika-vin05t34:29_1": "dukkaṭassā’’ti (pārā. 137) vacanato abbhuṇhe allasarīre paṁsukūlaṁ na gahetabbaṁ,",
  "tika-vin05t34:29_2": "gaṇhanto dukkaṭaṁ āpajjati. Upaddavā ca tassa honti, bhinne pana gahetuṁ vaṭṭati.",
  "tika-vin05t34:30_0": "Kittāvatā pana bhinnaṁ hoti? Kākakulalasoṇasiṅgālādīhi mukhatuṇḍakena vā dāṭhāya",
  "tika-vin05t34:30_1": "vā īsakaṁ phālitamattenapi. Yassa pana patato ghaṁsanena chavimattaṁ chinnaṁ hoti,",
  "tika-vin05t34:30_2": "cammaṁ acchinnaṁ, etaṁ abhinnameva, camme pana chinne bhinnaṁ. Yassapi sajīvakāleyeva",
  "tika-vin05t34:30_3": "pabhinnā gaṇḍakuṭṭhapīḷakā vā vaṇo vā hoti, idampi bhinnaṁ, tatiyadivasato pabhuti",
  "tika-vin05t34:30_4": "uddhumātakādibhāvena kuṇapabhāvaṁ upagatampi bhinnameva. Sabbena sabbaṁ pana abhinnepi",
  "tika-vin05t34:30_5": "susānagopakehi vā aññehi vā manussehi gāhāpetuṁ vaṭṭati. No ce aññaṁ labhati, satthakena",
  "tika-vin05t34:30_6": "vā kenaci vā vaṇaṁ katvā gahetabbaṁ. Visabhāgasarīre pana satiṁ upaṭṭhapetvā samaṇasaññaṁ",
  "tika-vin05t34:30_7": "uppādetvā sīse vā hatthapādapiṭṭhiyaṁ vā vaṇaṁ katvā gahetuṁ vaṭṭati.",
  "tika-vin05t34:31_0": "5.Acchinnacīvarakena bhikkhunā kathaṁ paṭipajjitabbanti? ‘‘Anujānāmi, bhikkhave,",
  "tika-vin05t34:31_1": "acchinnacīvarassa vā naṭṭhacīvarassa vā aññātakaṁ gahapatiṁ vā gahapatāniṁ vā cīvaraṁ",
  "tika-vin05t34:31_2": "viññāpetuṁ. Yaṁ āvāsaṁ paṭhamaṁ upagacchati, sace tattha hoti saṅghassa vihāracīvaraṁ",
  "tika-vin05t34:31_3": "vā uttarattharaṇaṁ vā bhūmattharaṇaṁ vā bhisicchavi vā, taṁ gahetvā pārupituṁ ‘labhitvā",
  "tika-vin05t34:31_4": "odahissāmī’ti. No ce hoti saṅghassa vihāracīvaraṁ vā uttarattharaṇaṁ vā bhūmattharaṇaṁ",
  "tika-vin05t34:31_5": "vā bhisicchavi vā, tiṇena vā paṇṇena vā paṭicchādetvā āgantabbaṁ, na tveva naggena",
  "tika-vin05t34:31_6": "āgantabbaṁ, yo āgaccheyya, āpatti dukkaṭassā’’ti (pārā. 517) vacanato idha vuttanayena paṭipajjitabbaṁ.",
  "tika-vin05t34:32_0": "Ayaṁ panettha anupubbakathā (pārā. aṭṭha. 2.517). Sace hi core passitvā daharā pattacīvarāni",
  "tika-vin05t34:32_1": "gahetvā palātā, corā therānaṁ nivāsanapārupanamattaṁyeva haritvā gacchanti, therehi",
  "tika-vin05t34:32_2": "neva tāva cīvaraṁ viññāpetabbaṁ, na sākhāpalāsaṁ bhañjitabbaṁ. Atha daharā sabbaṁ",
  "tika-vin05t34:32_3": "bhaṇḍakaṁ chaḍḍetvā palātā, corā therānañca nivāsanapārupanaṁ tañca bhaṇḍakaṁ haritvā",
  "tika-vin05t34:32_4": "gacchanti, daharehi āgantvā attano nivāsanapārupanāni na tāva therānaṁ dātabbāni.",
  "tika-vin05t34:32_5": "Na hi te anacchinnacīvarā attano atthāya sākhāpalāsaṁ bhañjituṁ labhanti, acchinnacīvarānaṁ",
  "tika-vin05t34:32_6": "pana atthāya labhanti. Acchinnacīvarāva attanopi paresampi atthāya labhanti, tasmā",
  "tika-vin05t34:32_7": "therehi vā sākhāpalāsaṁ bhañjitvā vākādīhi ganthetvā daharānaṁ dātabbaṁ, daharehi",
  "tika-vin05t34:32_8": "vā therānaṁ atthāya bhañjitvā ganthetvā tesaṁ hatthe datvā vā adatvā vā attanā nivāsetvā",
  "tika-vin05t34:32_9": "attano nivāsanapārupanāni therānaṁ dātabbāni, neva bhūtagāmapātabyatāya pācittiyaṁ",
  "tika-vin05t34:32_10": "hoti, na tesaṁ dhāraṇe dukkaṭaṁ.",
  "tika-vin05t34:33_0": "Sace antarāmagge rajakattharaṇaṁ vā hoti, aññe vā tādise manusse passanti, cīvaraṁ",
  "tika-vin05t34:33_1": "viññāpetabbaṁ. Yāni ca nesaṁ te vā viññattamanussā aññe vā sākhāpalāsanivāsane bhikkhū",
  "tika-vin05t34:33_2": "disvā ussāhajātā vatthāni denti, tāni sadasāni vā hontu adasāni vā nīlādinānāvaṇṇāni",
  "tika-vin05t34:33_3": "vā, kappiyānipi akappiyānipi sabbānipi acchinnacīvaraṭṭhāne ṭhitattā tesaṁ nivāsetuñca",
  "tika-vin05t34:33_4": "pārupituñca vaṭṭanti.",
  "tika-vin05t34:34": "Vuttampihetaṁ parivāre –",
  "tika-vin05t34:35": "‘‘Akappakataṁ nāpi rajanāya rattaṁ,",
  "tika-vin05t34:36": "Tena nivattho yenakāmaṁ vajeyya;",
  "tika-vin05t34:37": "Na cassa hoti āpatti,",
  "tika-vin05t34:38": "So ca dhammo sugatena desito;",
  "tika-vin05t34:39": "Pañhāmesā kusalehi cintitā’’ti. (pari. 481);",
  "tika-vin05t34:40_0": "Ayañhi pañho acchinnacīvarakabhikkhuṁ sandhāya vutto. Atha pana titthiyehi samāgacchanti,",
  "tika-vin05t34:40_1": "te ca nesaṁ kusacīravākacīraphalakacīrāni denti, tānipi laddhiṁ aggahetvā nivāsetuṁ",
  "tika-vin05t34:40_2": "vaṭṭanti, nivāsetvāpi laddhi na gahetabbā.",
  "tika-vin05t34:41_0": "Yaṁ āvāsaṁ paṭhamaṁ upagacchanti, tattha vihāracīvarādīsu yaṁ atthi, taṁ anāpucchāpi",
  "tika-vin05t34:41_1": "gahetvā nivāsetuṁ vā pārupituṁ vā labhati. Tañca kho ‘‘labhitvā odahissāmi, puna",
  "tika-vin05t34:41_2": "ṭhapessāmī’’ti adhippāyena, na mūlacchejjāya. Labhitvā ca pana ñātito vā upaṭṭhākato",
  "tika-vin05t34:41_3": "vā aññato vā kutoci pākatikameva kātabbaṁ. Videsagatena pana ekasmiṁ saṅghike āvāse",
  "tika-vin05t34:41_4": "saṅghikaparibhogena bhuñjanatthāya ṭhapetabbaṁ. Sacassa paribhogeneva taṁ jīrati",
  "tika-vin05t34:41_5": "vā nassati vā, gīvā na hoti. Sace pana etesaṁ vuttappakārānaṁ gihivatthādīnaṁ bhisicchavipariyantānaṁ",
  "tika-vin05t34:41_6": "kiñci na labhati, tena tiṇena vā paṇṇena vā paṭicchādetvā āgantabbanti.",
  "tika-vin05t34:42_0": "6. ‘‘Na, bhikkhave, paṭibhānacittaṁ kārāpetabbaṁ itthirūpakaṁ purisarūpakaṁ, yo kārāpeyya,",
  "tika-vin05t34:42_1": "āpatti dukkaṭassā’’ti (cūḷava. 299) vacanato itthipurisarūpaṁ kātuṁ vā kārāpetuṁ",
  "tika-vin05t34:42_2": "vā bhikkhuno na vaṭṭati. Na kevalaṁ (cūḷava. aṭṭha. 299) itthipurisarūpameva, tiracchānarūpampi",
  "tika-vin05t34:42_3": "antamaso gaṇḍuppādarūpaṁ bhikkhuno sayaṁ kātuṁ vā ‘‘karohī’’ti vattuṁ vā na vaṭṭati,",
  "tika-vin05t34:42_4": "‘‘upāsaka dvārapālaṁ karohī’’ti vattumpi na labhati. Jātakapakaraṇaasadisadānādīni",
  "tika-vin05t34:42_5": "pana pasādanīyāni nibbidāpaṭisaṁyuttāni vā vatthūni parehi kārāpetuṁ labhati, mālākammādīni",
  "tika-vin05t34:42_6": "sayampi kātuṁ labhati.",
  "tika-vin05t34:43_0": "7. ‘‘Na, bhikkhave, vippakatabhojano bhikkhu vuṭṭhāpetabbo, yo vuṭṭhāpeyya, āpatti",
  "tika-vin05t34:43_1": "dukkaṭassā’’ti (cūḷava. 316) vacanato antaraghare (cūḷava. aṭṭha. 316) vā vihāre",
  "tika-vin05t34:43_2": "vā araññe vā yattha katthaci bhuñjamāno bhikkhu aniṭṭhite bhojane na vuṭṭhāpetabbo,",
  "tika-vin05t34:43_3": "antaraghare pacchā āgatena bhikkhaṁ gahetvā gantabbaṁ. Sace manussā vā bhikkhū vā",
  "tika-vin05t34:43_4": "‘‘pavisathā’’ti vadanti, ‘‘mayi pavisante bhikkhū uṭṭhahissantī’’ti vattabbaṁ. ‘‘Etha,",
  "tika-vin05t34:43_5": "bhante, āsanaṁ atthī’’ti vutte pana pavisitabbaṁ. Sace koci kiñci na vadati, āsanasālaṁ",
  "tika-vin05t34:43_6": "gantvā atisamīpaṁ agantvā sabhāgaṭṭhāne ṭhātabbaṁ. Okāse kate ‘‘pavisathā’’ti vuttena",
  "tika-vin05t34:43_7": "pavisitabbaṁ. Sace pana yaṁ āsanaṁ tassa pāpuṇāti, tattha abhuñjanto bhikkhu nisinno",
  "tika-vin05t34:43_8": "hoti, taṁ uṭṭhāpetuṁ vaṭṭati. Yāgukhajjakādīsu pana yaṁ kiñci pivitvā khāditvā vā",
  "tika-vin05t34:43_9": "yāva añño āgacchati, tāva nisinnaṁ rittahatthampi uṭṭhāpetuṁ na vaṭṭati. Vippakatabhojanoyeva hi so hoti.",
  "tika-vin05t34:44_0": "Sace pana āpattiṁ atikkamitvāpi vuṭṭhāpetiyeva, yaṁ so vuṭṭhāpeti, ayañca bhikkhu",
  "tika-vin05t34:44_1": "pavārito hoti, tena vattabbo ‘‘gaccha udakaṁ āharāhī’’ti. Vuḍḍhataraṁ bhikkhuṁ āṇāpetuṁ",
  "tika-vin05t34:44_2": "idameva ekaṭṭhānaṁ. Sace so udakampi na āharati, sādhukaṁ sitthāni gilitvā vuḍḍhassa",
  "tika-vin05t34:44_3": "āsanaṁ dātabbaṁ. Vuttampi cetaṁ –",
  "tika-vin05t34:45_0": "‘‘Sace vuṭṭhāpeti, pavārito ca hoti, ‘gaccha udakaṁ āharā’ti vattabbo. Evañcetaṁ",
  "tika-vin05t34:45_1": "labhetha, iccetaṁ kusalaṁ. No ce labhetha, sādhukaṁ sitthāni gilitvā vuḍḍhassa āsanaṁ",
  "tika-vin05t34:45_2": "dātabbaṁ. Natvevāhaṁ, bhikkhave, ‘kenaci pariyāyena vuḍḍhatarassa bhikkhuno āsanaṁ",
  "tika-vin05t34:45_3": "paṭibāhitabba’nti vadāmi, yo paṭibāheyya, āpatti dukkaṭassā’’ti (cūḷava. 316).",
  "tika-vin05t34:46_0": "8. ‘‘Anujānāmi, bhikkhave, navakena bhikkhunā uddisantena samake vā āsane nisīdituṁ",
  "tika-vin05t34:46_1": "uccatare vā dhammagāravena, therena bhikkhunā uddisāpentena samake vā āsane nisīdituṁ",
  "tika-vin05t34:46_2": "nīcatare vā dhammagāravenā’’ti (cūḷava. 320) vacanato navakatarena bhikkhunā uddisantena",
  "tika-vin05t34:46_3": "uccatarepi āsane nisīdituṁ, vuḍḍhatarena bhikkhunā uddisāpentena nīcatarepi āsane nisīdituṁ vaṭṭati.",
  "tika-vin05t34:47_0": "9. ‘‘Anujānāmi , bhikkhave, tivassantarena saha nisīditu’’nti (cūḷava. 320) vacanato",
  "tika-vin05t34:47_1": "tivassantarena bhikkhunā saddhiṁ ekāsane nisīdituṁ vaṭṭati. Tivassantaro (cūḷava.",
  "tika-vin05t34:47_2": "aṭṭha. 320) nāma yo dvīhi vassehi mahantataro vā daharataro vā hoti, yo pana ekena",
  "tika-vin05t34:47_3": "vassena mahantataro vā daharataro vā, yo vā samānavasso, tattha vattabbameva natthi,",
  "tika-vin05t34:47_4": "ime sabbe ekasmiṁ mañce vā pīṭhe vā dve dve hutvā nisīdituṁ labhanti. ‘‘Anujānāmi,",
  "tika-vin05t34:47_5": "bhikkhave, duvaggassa mañcaṁ duvaggassa pīṭha’’nti (cūḷava. 320) hi vuttaṁ.",
  "tika-vin05t34:48_0": "10. Yaṁ pana tiṇṇaṁ pahoti, taṁ saṁhārimaṁ vā hotu asaṁhārimaṁ vā, tathārūpe api",
  "tika-vin05t34:48_1": "phalakakhaṇḍe anupasampannenapi saddhiṁ nisīdituṁ vaṭṭati. ‘‘Anujānāmi, bhikkhave,",
  "tika-vin05t34:48_2": "yaṁ tiṇṇaṁ pahoti, ettakaṁ pacchimaṁ dīghāsana’’nti (cūḷava. 320) hi vuttaṁ. ‘‘Anujānāmi,",
  "tika-vin05t34:48_3": "bhikkhave, ṭhapetvā paṇḍakaṁ mātugāmaṁ ubhatobyañjanakaṁ asamānāsanikehi saha dīghāsane",
  "tika-vin05t34:48_4": "nisīditu’’nti (cūḷava. 320) vacanato pana dīghāsanepi paṇḍakādīhi saha nisīdituṁ na vaṭṭati.",
  "tika-vin05t34:49_0": "11. Gilānaṁ upaṭṭhahantena ‘‘natthi vo, bhikkhave, mātā, natthi pitā, ye vo upaṭṭhaheyyuṁ,",
  "tika-vin05t34:49_1": "tumhe ce, bhikkhave, aññamaññaṁ na upaṭṭhahissatha, atha ko carahi upaṭṭhahissati.",
  "tika-vin05t34:49_2": "Yo, bhikkhave, maṁ upaṭṭhaheyya, so gilānaṁ upaṭṭhaheyyā’’ti (mahāva. 365) imaṁ bhagavato",
  "tika-vin05t34:49_3": "anusāsaniṁ anussarantena sakkaccaṁ upaṭṭhātabbo.",
  "tika-vin05t34:50_0": "Sace upajjhāyo hoti, upajjhāyena yāvajīvaṁ upaṭṭhātabbo, vuṭṭhānamassa āgametabbaṁ.",
  "tika-vin05t34:50_1": "Sace ācariyo hoti, ācariyena yāvajīvaṁ upaṭṭhātabbo, vuṭṭhānamassa āgametabbaṁ. Sace",
  "tika-vin05t34:50_2": "saddhivihāriko hoti, saddhivihārikena yāvajīvaṁ upaṭṭhātabbo, vuṭṭhānamassa āgametabbaṁ.",
  "tika-vin05t34:50_3": "Sace antevāsiko hoti, antevāsikena yāvajīvaṁ upaṭṭhātabbo, vuṭṭhānamassa āgametabbaṁ.",
  "tika-vin05t34:50_4": "Sace samānupajjhāyako hoti, samānupajjhāyakena yāvajīvaṁ upaṭṭhātabbo, vuṭṭhānamassa",
  "tika-vin05t34:50_5": "āgametabbaṁ. Sace samānācariyako hoti, samānācariyakena yāvajīvaṁ upaṭṭhātabbo, vuṭṭhānamassa",
  "tika-vin05t34:50_6": "āgametabbaṁ. Sace na hoti upajjhāyo vā ācariyo vā saddhivihāriko vā antevāsiko vā",
  "tika-vin05t34:50_7": "samānupajjhāyako vā samānācariyako vā, saṅghena upaṭṭhātabbo. No ce upaṭṭhaheyya,",
  "tika-vin05t34:50_8": "āpatti dukkaṭassā’’ti (mahāva. 365) –",
  "tika-vin05t34:51_0": "Vacanato yassa (mahāva. aṭṭha. 365) te upajjhāyādayo tasmiṁ vihāre natthi, āgantuko",
  "tika-vin05t34:51_1": "hoti ekacārikabhikkhu, saṅghassa bhāro, tasmā saṅghena upaṭṭhātabbo. No ce upaṭṭhaheyya,",
  "tika-vin05t34:51_2": "sakalassa saṅghassa āpatti. Vāraṁ ṭhapetvā jaggantesu pana yo attano vāre na jaggati,",
  "tika-vin05t34:51_3": "tasseva āpatti, saṅghattheropi vārato na muccati. Sace sakalo saṅgho ekassa bhāraṁ",
  "tika-vin05t34:51_4": "karoti, eko vā vattasampanno bhikkhu ‘‘ahameva jaggissāmī’’ti jaggati, saṅgho āpattito muccati.",
  "tika-vin05t34:52": "Gilānena pana –",
  "tika-vin05t34:53_0": "‘‘Pañcahi, bhikkhave, aṅgehi samannāgato gilāno dūpaṭṭho hoti. Asappāyakārī hoti,",
  "tika-vin05t34:53_1": "sappāye mattaṁ na jānāti, bhesajjaṁ na paṭisevitā hoti, atthakāmassa gilānupaṭṭhākassa",
  "tika-vin05t34:53_2": "yathābhūtaṁ ābādhaṁ nāvikattā hoti ‘abhikkamantaṁ vā abhikkamatīti, paṭikkamantaṁ",
  "tika-vin05t34:53_3": "vā paṭikkamatīti, ṭhitaṁ vā ṭhito’ti, uppannānaṁ sārīrikānaṁ vedanānaṁ dukkhānaṁ",
  "tika-vin05t34:53_4": "tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ anadhivāsakajātiko hotī’’ti (mahāva. 366) –",
  "tika-vin05t34:54": "Evaṁ vuttāni pañca ayuttaṅgāni ārakā parivajjetvā –",
  "tika-vin05t34:55_0": "‘‘Pañcahi, bhikkhave, aṅgehi samannāgato gilāno sūpaṭṭho hoti. Sappāyakārī hoti,",
  "tika-vin05t34:55_1": "sappāye mattaṁ jānāti, bhesajjaṁ paṭisevitā hoti, atthakāmassa gilānupaṭṭhākassa",
  "tika-vin05t34:55_2": "yathābhūtaṁ ābādhaṁ āvikattā hoti ‘abhikkamantaṁ vā abhikkamatīti, paṭikkamantaṁ",
  "tika-vin05t34:55_3": "vā paṭikkamatīti, ṭhitaṁ vā ṭhito’ti, uppannānaṁ sārīrikānaṁ vedanānaṁ dukkhānaṁ",
  "tika-vin05t34:55_4": "tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hotī’’ti (mahāva. 366) –",
  "tika-vin05t34:56": "Evaṁ vuttapañcaṅgasamannāgatena bhavitabbaṁ.",
  "tika-vin05t34:57": "Gilānupaṭṭhākena ca –",
  "tika-vin05t34:58_0": "‘‘Pañcahi, bhikkhave, aṅgehi samannāgato gilānupaṭṭhāko nālaṁ gilānaṁ upaṭṭhātuṁ.",
  "tika-vin05t34:58_1": "Na paṭibalo hoti bhesajjaṁ saṁvidhātuṁ, sappāyāsappāyaṁ na jānāti, asappāyaṁ upanāmeti,",
  "tika-vin05t34:58_2": "sappāyaṁ apanāmeti, āmisantaro gilānaṁ upaṭṭhāti, no mettacitto, jegucchī hoti uccāraṁ",
  "tika-vin05t34:58_3": "vā passāvaṁ vā kheḷaṁ vā vantaṁ vā nīhātuṁ, na paṭibalo hoti gilānaṁ kālena kālaṁ",
  "tika-vin05t34:58_4": "dhammiyā kathāya sandassetuṁ samādapetuṁ samuttejetuṁ sampahaṁsetu’’nti (mahāva. 366) –",
  "tika-vin05t34:59": "Evaṁ vuttāni pañca ayuttaṅgāni ārakā parivajjetvā –",
  "tika-vin05t34:60_0": "‘‘Pañcahi, bhikkhave, aṅgehi samannāgato gilānupaṭṭhāko alaṁ gilānaṁ upaṭṭhātuṁ.",
  "tika-vin05t34:60_1": "Paṭibalo hoti bhesajjaṁ saṁvidhātuṁ, sappāyāsappāyaṁ jānāti, asappāyaṁ apanāmeti,",
  "tika-vin05t34:60_2": "sappāyaṁ upanāmeti, mettacitto gilānaṁ upaṭṭhāti, no āmisantaro, ajegucchī hoti uccāraṁ",
  "tika-vin05t34:60_3": "vā passāvaṁ vā kheḷaṁ vā vantaṁ vā nīhātuṁ, paṭibalo hoti gilānaṁ kālena kālaṁ dhammiyā",
  "tika-vin05t34:60_4": "kathāya sandassetuṁ samādapetuṁ samuttejetuṁ sampahaṁsetu’’nti (mahāva. 366) –",
  "tika-vin05t34:61": "Evaṁ vuttapañcaṅgasamannāgatena bhavitabbaṁ.",
  "tika-vin05t34:62_0": "12. Dhammiṁ kathaṁ karontena (mahāva. aṭṭha. 2.180) ca ‘‘sīlavā hi tvaṁ katakusalo,",
  "tika-vin05t34:62_1": "kasmā mīyamāno bhāyasi, nanu sīlavato saggo nāma maraṇamattapaṭibaddhoyevā’’ti evaṁ",
  "tika-vin05t34:62_2": "gilānassa bhikkhuno maraṇavaṇṇo na saṁvaṇṇetabbo. Sace hi tassa saṁvaṇṇanaṁ sutvā",
  "tika-vin05t34:62_3": "āhārupacchedādinā upakkamena ekajavanavārāvasesepi āyusmiṁ antarā kālaṁ karoti, imināva",
  "tika-vin05t34:62_4": "mārito hoti. Paṇḍitena pana bhikkhunā iminā nayena anusiṭṭhi dātabbā ‘‘sīlavato nāma",
  "tika-vin05t34:62_5": "anacchariyā maggaphaluppatti, tasmā vihārādīsu āsattiṁ akatvā buddhagataṁ dhammagataṁ",
  "tika-vin05t34:62_6": "saṅghagataṁ kāyagatañca satiṁ upaṭṭhapetvā manasikāre appamādo kātabbo’’ti. Maraṇavaṇṇepi",
  "tika-vin05t34:62_7": "saṁvaṇṇite so tāya saṁvaṇṇanāya kañci upakkamaṁ akatvā attano dhammatāya yathāyunā",
  "tika-vin05t34:62_8": "yathānusandhināva marati, tappaccayā saṁvaṇṇako āpattiyā na kāretabbo.",
  "tika-vin05t34:63_0": "13. ‘‘Na ca, bhikkhave, attānaṁ pātetabbaṁ, yo pāteyya, āpatti dukkaṭassā’’ti (pārā.",
  "tika-vin05t34:63_1": "183) vacanato gilānena (pārā. aṭṭha. 2.182-183) bhikkhunāpi yena kenaci upakkamena",
  "tika-vin05t34:63_2": "antamaso āhārupacchedanenapi attā na māretabbo. Yopi gilāno vijjamāne bhesajje ca",
  "tika-vin05t34:63_3": "upaṭṭhākesu ca maritukāmo āhāraṁ upacchindati, dukkaṭameva. Yassa pana mahāābādho",
  "tika-vin05t34:63_4": "cirānubandho, bhikkhū upaṭṭhahantā kilamanti jigucchanti, ‘‘kadā nu kho gilānato",
  "tika-vin05t34:63_5": "muccissāmā’’ti aṭṭīyanti. Sace so ‘‘ayaṁ attabhāvo paṭijaggiyamānopi na tiṭṭhati,",
  "tika-vin05t34:63_6": "bhikkhū ca kilamantī’’ti āhāraṁ upacchindati, bhesajjaṁ na sevati, vaṭṭati. Yo pana",
  "tika-vin05t34:63_7": "‘‘ayaṁ rogo kharo, āyusaṅkhārā na tiṭṭhanti, ayañca me visesādhigamo hatthappatto",
  "tika-vin05t34:63_8": "viya dissatī’’ti upacchindati, vaṭṭatiyeva. Agilānassapi uppannasaṁvegassa ‘‘āhārapariyesanaṁ",
  "tika-vin05t34:63_9": "nāma papañco, kammaṭṭhānameva anuyuñjissāmī’’ti kammaṭṭhānasīsena upacchindantassa",
  "tika-vin05t34:63_10": "vaṭṭati. Visesādhigamaṁ byākaritvā āhāraṁ upacchindati, na vaṭṭati. Sabhāgānañhi",
  "tika-vin05t34:63_11": "lajjībhikkhūnaṁ kathetuṁ vaṭṭati.",
  "tika-vin05t34:64_0": "14. ‘‘Na ca, bhikkhave, appaṭivekkhitvā āsane nisīditabbaṁ, yo nisīdeyya, āpatti",
  "tika-vin05t34:64_1": "dukkaṭassā’’ti (pārā. 180) vacanato āsanaṁ anupaparikkhitvā na nisīditabbaṁ. Kīdisaṁ",
  "tika-vin05t34:64_2": "(pārā. aṭṭha. 2.180) pana āsanaṁ upaparikkhitabbaṁ, kīdisaṁ na upaparikkhitabbaṁ?",
  "tika-vin05t34:64_3": "Yaṁ suddhaṁ āsanameva hoti apaccattharaṇakaṁ, yañca āgantvā ṭhitānaṁ passataṁyeva",
  "tika-vin05t34:64_4": "attharīyati, taṁ na paccavekkhitabbaṁ, nisīdituṁ vaṭṭati. Yampi manussā sayaṁ hatthena",
  "tika-vin05t34:64_5": "akkamitvā ‘‘idha bhante nisīdathā’’ti denti, tasmimpi vaṭṭati. Sacepi paṭhamameva",
  "tika-vin05t34:64_6": "āgantvāpi nisinnā pacchā uddhaṁ vā adho vā saṅkamanti, paṭivekkhaṇakiccaṁ natthi.",
  "tika-vin05t34:64_7": "Yampi tanukena vatthena yathā talaṁ dissati, evaṁ paṭicchannaṁ hoti, tasmimpi paṭivekkhaṇakiccaṁ",
  "tika-vin05t34:64_8": "natthi. Yaṁ pana paṭikacceva pāvārakojavādīhi atthataṁ hoti, taṁ hatthena parāmasitvā",
  "tika-vin05t34:64_9": "sallakkhetvā nisīditabbaṁ. Mahāpaccariyaṁ pana ‘‘ghanasāṭakenapi atthate yasmiṁ vali",
  "tika-vin05t34:64_10": "na paññāyati, taṁ na paṭivekkhitabba’’nti vuttaṁ.",
  "tika-vin05t34:65_0": "15. ‘‘Na , bhikkhave, davāya silā paṭivijjhitabbā, yo paṭivijjheyya, āpatti dukkaṭassā’’ti",
  "tika-vin05t34:65_1": "(pārā. 183) vacanato hasādhippāyena pāsāṇo na pavaṭṭetabbo. Na kevalañca (pārā. aṭṭha.",
  "tika-vin05t34:65_2": "2.182-183) pāsāṇo, aññampi yaṁ kiñci dārukhaṇḍaṁ vā iṭṭhakakhaṇḍaṁ vā hatthena vā",
  "tika-vin05t34:65_3": "yantena vā paṭivijjhituṁ na vaṭṭati. Cetiyādīnaṁ atthāya pāsāṇādayo hasantā hasantā",
  "tika-vin05t34:65_4": "pavaṭṭentipi khipantipi ukkhipantipi, ‘‘kammasamayo’’ti vaṭṭati, aññampi īdisaṁ navakammaṁ",
  "tika-vin05t34:65_5": "vā karontā bhaṇḍakaṁ vā dhovantā rukkhaṁ vā dhovanadaṇḍakaṁ vā ukkhipitvā paṭivijjhanti,",
  "tika-vin05t34:65_6": "vaṭṭati, bhattavissaggakālādīsu kāke vā soṇe vā kaṭṭhaṁ vā kathalaṁ vā khipitvā palāpenti, vaṭṭati.",
  "tika-vin05t34:66_0": "16. ‘‘Na, bhikkhave, dāyo ālimpitabbo, yo ālimpeyya, āpatti dukkaṭassā’’ti (cūḷava.",
  "tika-vin05t34:66_1": "283) vacanato vane aggi na dātabbo. Sace (pārā. aṭṭha. 2.190) pana ‘‘etthantare yo",
  "tika-vin05t34:66_2": "koci satto maratū’’ti aggiṁ deti, pārājikānantariyathullaccayapācittiyavatthūnaṁ",
  "tika-vin05t34:66_3": "anurūpato pārājikādīni akusalarāsi ca hoti. ‘‘Allatiṇavanappatayo ḍayhantū’’ti aggiṁ",
  "tika-vin05t34:66_4": "dentassa pācittiyaṁ, ‘‘dabbūpakaraṇāni vinassantū’’ti aggiṁ dentassa dukkaṭaṁ. ‘‘Khiḍḍādhippāyenapi",
  "tika-vin05t34:66_5": "dukkaṭa’’nti saṅkhepaṭṭhakathāyaṁ vuttaṁ. ‘‘Yaṁ kiñci allasukkhaṁ saindriyānindriyaṁ",
  "tika-vin05t34:66_6": "ḍayhatū’’ti aggiṁ dentassa vatthuvasena pārājikathullaccayapācittiyadukkaṭāni veditabbāni.",
  "tika-vin05t34:67_0": "Paṭaggidānaṁ pana parittakaraṇañca bhagavatā anuññātaṁ, tasmā araññe vanakammikehi",
  "tika-vin05t34:67_1": "vā dinnaṁ sayaṁ vā uṭṭhitaṁ aggiṁ āgacchantaṁ disvā ‘‘tiṇakuṭiyo mā vinassantū’’ti",
  "tika-vin05t34:67_2": "tassa aggino paṭiaggiṁ dātuṁ vaṭṭati, yena saddhiṁ āgacchanto aggi ekato hutvā nirupādāno",
  "tika-vin05t34:67_3": "nibbāti. ‘‘Parittampi kātuṁ vaṭṭatī’’ti tiṇakuṭikānaṁ samantā bhūmitacchanaṁ parikhākhaṇanaṁ",
  "tika-vin05t34:67_4": "vā, yathā āgato aggi upādānaṁ alabhitvā nibbāti, etañca sabbaṁ uṭṭhiteyeva aggismiṁ",
  "tika-vin05t34:67_5": "asati anupasampanne sayampi kātuṁ vaṭṭati. Anuṭṭhite pana anupasampannehi kappiyavohārena",
  "tika-vin05t34:67_6": "kāretabbaṁ, udakena pana nibbāpentehi appāṇakameva udakaṁ āsiñcitabbaṁ.",
  "tika-vin05t34:68_0": "17. Assaddhesu (pārā. aṭṭha. 2.181) micchādiṭṭhikulesu sakkaccaṁ paṇītabhojanaṁ labhitvā",
  "tika-vin05t34:68_1": "anupaparikkhitvā neva attanā paribhuñjitabbaṁ, na paresaṁ dātabbaṁ. Visamissampi",
  "tika-vin05t34:68_2": "hi tāni kulāni piṇḍapātaṁ denti. Yampi ābhidosikaṁ bhattaṁ vā khajjakaṁ vā tato labhati,",
  "tika-vin05t34:68_3": "tampi na paribhuñjitabbaṁ. Apihitavatthumpi hi sappavicchikādīhi adhisayitaṁ chaḍḍanīyadhammaṁ",
  "tika-vin05t34:68_4": "tāni kulāni denti. Gandhahaliddādimakkhitopi tato piṇḍapāto na gahetabbo. Sarīre",
  "tika-vin05t34:68_5": "rogaṭṭhānāni puñchitvā ṭhapitabhattampi hi tāni dātabbaṁ maññantīti.",
  "tika-vin05t34:69_0": "18. ‘‘Anāpatti, bhikkhave, gopakassa dāne’’ti (pārā. 156) vuttaṁ. Tattha (pārā. aṭṭha.",
  "tika-vin05t34:69_1": "1.156) kataraṁ gopakadānaṁ vaṭṭati, kataraṁ na vaṭṭati? Mahāsumatthero tāva āha ‘‘yaṁ",
  "tika-vin05t34:69_2": "gopakassa paricchinditvā dinnaṁ hoti ‘ettakaṁ divase divase gaṇhā’ti, tadeva vaṭṭati,",
  "tika-vin05t34:69_3": "tato uttari na vaṭṭatī’’ti. Mahāpadumatthero panāha ‘‘kiṁ gopakānaṁ paṇṇaṁ āropetvā",
  "tika-vin05t34:69_4": "nimittasaññaṁ vā katvā dinnaṁ atthi, etesaṁ hatthe vissaṭṭhakassa ete issarā, tasmā",
  "tika-vin05t34:69_5": "yaṁ denti, taṁ bahukampi vaṭṭatī’’ti. Kurundaṭṭhakathāyaṁ pana vuttaṁ ‘‘manussānaṁ",
  "tika-vin05t34:69_6": "ārāmaṁ vā aññaṁ vā phalāphalaṁ dārakā rakkhanti, tehi dinnaṁ vaṭṭati, āharāpetvā",
  "tika-vin05t34:69_7": "pana na gahetabbaṁ. Saṅghike pana cetiyassa santake ca keṇiyā gahetvā rakkhantasseva",
  "tika-vin05t34:69_8": "dānaṁ vaṭṭati, vetanena rakkhantassa attano bhāgamattaṁ vaṭṭatī’’ti. Mahāpaccariyaṁ",
  "tika-vin05t34:69_9": "pana ‘‘yaṁ gihīnaṁ ārāmarakkhakā bhikkhūnaṁ denti, etampi vaṭṭati. Bhikkhusaṅghassa",
  "tika-vin05t34:69_10": "ārāmagopakā yaṁ attano bhatiyā khaṇḍitvā denti, etaṁ vaṭṭati. Yopi upaḍḍhārāmaṁ vā",
  "tika-vin05t34:69_11": "kecideva rukkhe vā bhatiṁ labhitvā rakkhati, tassapi attano sampattarukkhatoyeva",
  "tika-vin05t34:69_12": "dātuṁ vaṭṭati, keṇiyā gahetvā rakkhantassa pana sabbampi vaṭṭatī’’ti vuttaṁ. Etaṁ",
  "tika-vin05t34:69_13": "pana sabbaṁ byañjanato nānaṁ, atthato ekameva, tasmā adhippāyaṁ ñatvā gahetabbaṁ.",
  "tika-vin05t34:70_0": "Apicettha ayampi vinicchayo veditabbo (pārā. aṭṭha. 1.156) – yattha āvāsikā āgantukānaṁ",
  "tika-vin05t34:70_1": "na denti, phalavāre ca sampatte aññesaṁ abhāvaṁ disvā corikāya attanāva khādanti,",
  "tika-vin05t34:70_2": "tattha āgantukehi ghaṇṭiṁ paharitvā bhājetvā paribhuñjituṁ vaṭṭati. Yattha pana āvāsikā",
  "tika-vin05t34:70_3": "rukkhe rakkhitvā phalavāre sampatte bhājetvā khādanti, catūsu paccayesu sammā upanenti,",
  "tika-vin05t34:70_4": "anissarā tattha āgantukā. Yepi rukkhā cīvaratthāya niyametvā dinnā, tesupi āgantukā",
  "tika-vin05t34:70_5": "anissarā. Esa nayo sesapaccayatthāya niyametvā dinnepi. Ye pana tathā aniyametvā",
  "tika-vin05t34:70_6": "āvāsikā ca te rakkhitvā gopetvā corikāya paribhuñjanti, na tesu āvāsikānaṁ katikāya",
  "tika-vin05t34:70_7": "ṭhātabbaṁ. Ye phalaparibhogatthāya dinnā, āvāsikā ca ne rakkhitvā gopetvā sammā upanenti,",
  "tika-vin05t34:70_8": "tesuyeva tesaṁ katikāya ṭhātabbaṁ. Mahāpaccariyaṁ pana vuttaṁ ‘‘catunnaṁ paccayānaṁ",
  "tika-vin05t34:70_9": "niyametvā dinnaṁ theyyacittena paribhuñjanto bhaṇḍaṁ agghāpetvā kāretabbo, paribhogavasena",
  "tika-vin05t34:70_10": "bhājetvā paribhuñjantassa bhaṇḍadeyyaṁ. Yaṁ panettha senāsanatthāya niyamitaṁ, taṁ",
  "tika-vin05t34:70_11": "paribhogavaseneva bhājetvā paribhuñjantassa thullaccayañca bhaṇḍadeyyañcā’’ti.",
  "tika-vin05t34:71_0": "Odissa cīvaratthāya dinnaṁ cīvareyeva upanetabbaṁ. Sace dubbhikkhaṁ hoti, bhikkhū",
  "tika-vin05t34:71_1": "piṇḍapātena kilamanti, cīvaraṁ pana sulabhaṁ, saṅghasuṭṭhutāya apalokanakammaṁ katvā",
  "tika-vin05t34:71_2": "piṇḍapātepi upanetuṁ vaṭṭati. Senāsanena gilānapaccayena vā kilamantesu saṅghasuṭṭhutāya",
  "tika-vin05t34:71_3": "apalokanakammaṁ katvā tadatthāyapi upanetuṁ vaṭṭati. Odissa piṇḍapātatthāya ca gilānapaccayatthāya",
  "tika-vin05t34:71_4": "ca dinnepi eseva nayo. Odissa senāsanatthāya dinnaṁ pana garubhaṇḍaṁ hoti, taṁ rakkhitvā",
  "tika-vin05t34:71_5": "gopetvā tadatthameva upanetabbaṁ. Sace pana dubbhikkhaṁ hoti, bhikkhū piṇḍapātena",
  "tika-vin05t34:71_6": "na yāpenti, ettha rājarogacorabhayādīhi aññattha gacchantānaṁ vihārā palujjanti,",
  "tika-vin05t34:71_7": "tālanāḷikerādike vināsenti, senāsanapaccayaṁ pana nissāya yāpetuṁ sakkā hoti, evarūpe",
  "tika-vin05t34:71_8": "kāle senāsanaṁ vissajjetvāpi senāsanajagganatthāya paribhogo bhagavatā anuññāto.",
  "tika-vin05t34:71_9": "Tasmā ekaṁ vā dve vā varasenāsanāni ṭhapetvā itarāni lāmakakoṭiyā piṇḍapātatthāya",
  "tika-vin05t34:71_10": "vissajjetuṁ vaṭṭanti, mūlavatthucchedaṁ pana katvā na upanetabbaṁ.",
  "tika-vin05t34:72_0": "Yo pana ārāmo catupaccayatthāya niyametvā dinno, tattha apalokanakammaṁ na kātabbaṁ.",
  "tika-vin05t34:72_1": "Yena paccayena pana ūnaṁ, tadatthaṁ upanetuṁ vaṭṭati, ārāmo paṭijaggitabbo, vetanaṁ",
  "tika-vin05t34:72_2": "datvāpi jaggāpetuṁ vaṭṭati. Ye pana vetanaṁ labhitvā ārāmeyeva gehaṁ katvā vasantā",
  "tika-vin05t34:72_3": "rakkhanti, te ce āgatānaṁ bhikkhūnaṁ nāḷikeraṁ vā tālapakkaṁ vā denti, yaṁ tesaṁ",
  "tika-vin05t34:72_4": "saṅghena anuññātaṁ hoti ‘‘divase divase ettakaṁ nāma khādathā’’ti, tadeva te dātuṁ",
  "tika-vin05t34:72_5": "labhanti, tato uttari tesaṁ dentānampi gahetuṁ na vaṭṭanti. Yo pana ārāmaṁ keṇiyā",
  "tika-vin05t34:72_6": "gahetvā saṅghassa catupaccayatthāya kappiyabhaṇḍameva deti, ayaṁ bahukampi dātuṁ",
  "tika-vin05t34:72_7": "labhati. Cetiyassa padīpatthāya vā khaṇḍaphullapaṭisaṅkharaṇatthāya vā dinnaārāmopi",
  "tika-vin05t34:72_8": "jaggitabbo, vetanaṁ datvāpi jaggāpetabbo. Vetanañca panettha cetiyasantakampi saṅghasantakampi",
  "tika-vin05t34:72_9": "dātuṁ vaṭṭati. Etampi ārāmaṁ vetanena tattheva vasitvā rakkhantānañca keṇiyā gahetvā",
  "tika-vin05t34:72_10": "kappiyabhaṇḍadāyakānañca tatthajātakaphaladānaṁ vuttanayeneva veditabbaṁ.",
  "tika-vin05t34:73_0": "19. Dhammikarakkhaṁ (pāci. aṭṭha. 679) yācantena atītaṁ anāgataṁ vā ārabbha odissa",
  "tika-vin05t34:73_1": "ācikkhituṁ na vaṭṭati. Atītañhi ārabbha atthi odissa ācikkhanā, atthi anodissa ācikkhanā,",
  "tika-vin05t34:73_2": "anāgataṁ ārabbhapi atthi odissa ācikkhanā, atthi anodissa ācikkhanā. Kathaṁ atītaṁ",
  "tika-vin05t34:73_3": "ārabbha odissa ācikkhanā hoti? Bhikkhūnaṁ vihāre gāmadārakā vā dhuttādayo vā ye keci",
  "tika-vin05t34:73_4": "anācāraṁ ācaranti, rukkhaṁ vā chindanti, phalāphalaṁ vā haranti, parikkhāre vā acchindanti,",
  "tika-vin05t34:73_5": "bhikkhu vohārike upasaṅkamitvā ‘‘amhākaṁ vihāre idaṁ nāma kata’’nti vadati. ‘‘Kenā’’ti",
  "tika-vin05t34:73_6": "vutte ‘‘asukena ca asukena cā’’ti ācikkhati. Evaṁ atītaṁ ārabbha odissa ācikkhanā",
  "tika-vin05t34:73_7": "hoti, sā na vaṭṭati. Tañce sutvā te vohārikā tesaṁ daṇḍaṁ karonti, sabbaṁ bhikkhussa",
  "tika-vin05t34:73_8": "gīvā hoti, ‘‘daṇḍaṁ gaṇhissantī’’ti adhippāyepi sati gīvāyeva hoti. Sace pana ‘‘tassa",
  "tika-vin05t34:73_9": "daṇḍaṁ gaṇhathā’’ti vadati, pañcamāsakamatte gahite pārājikaṁ hoti. ‘‘Kenā’’ti vutte",
  "tika-vin05t34:73_10": "pana ‘‘asukenāti vattuṁ amhākaṁ na vaṭṭati, tumheyeva jānissatha. Kevalañhi mayaṁ",
  "tika-vin05t34:73_11": "rakkhaṁ yācāma, taṁ no detha, avahaṭabhaṇḍañca āharāpethā’’ti vattabbaṁ. Evaṁ anodissa",
  "tika-vin05t34:73_12": "ācikkhanā hoti, sā vaṭṭati. Evaṁ vutte sacepi te vohārikā kārake gavesitvā tesaṁ",
  "tika-vin05t34:73_13": "daṇḍaṁ karonti, sabbasāpateyyepi gahite bhikkhuno neva gīvā, na āpatti. Parikkhāraṁ",
  "tika-vin05t34:73_14": "harante disvā tesaṁ anatthakāmatāya ‘‘coro coro’’ti vattumpi na vaṭṭati. Evaṁ vuttepi",
  "tika-vin05t34:73_15": "hi yaṁ tesaṁ daṇḍaṁ karonti, sabbaṁ bhikkhuno gīvā hoti. Attano vacanakaraṁ pana",
  "tika-vin05t34:73_16": "‘‘iminā me parikkhāro gahito, taṁ āharāpehi, mā cassa daṇḍaṁ karohī’’ti vattuṁ vaṭṭati.",
  "tika-vin05t34:73_17": "Dāsadāsīvāpiādīnampi atthāya aḍḍaṁ karonti ayaṁ akappiyaaḍḍo nāma, na vaṭṭati.",
  "tika-vin05t34:74_0": "Kathaṁ anāgataṁ ārabbha odissa ācikkhanā hoti? Vuttanayeneva parehi anācārādīsu katesu",
  "tika-vin05t34:74_1": "bhikkhu vohārike evaṁ vadati ‘‘amhākaṁ vihāre idañcidañca karonti, rakkhaṁ no detha",
  "tika-vin05t34:74_2": "āyatiṁ akaraṇatthāyā’’ti. ‘‘Kena evaṁ kata’’nti vutte ca ‘‘asukena ca asukena cā’’ti",
  "tika-vin05t34:74_3": "ācikkhati. Evaṁ anāgataṁ ārabbha odissa ācikkhanā hoti, sāpi na vaṭṭati. Tesañhi",
  "tika-vin05t34:74_4": "daṇḍe kate purimanayeneva sabbaṁ bhikkhussa gīvā, sesaṁ purimasadisameva. Sace vohārikā",
  "tika-vin05t34:74_5": "‘‘bhikkhūnaṁ vihāre evarūpaṁ anācāraṁ karontānaṁ imaṁ nāma daṇḍaṁ karomā’’ti bheriṁ",
  "tika-vin05t34:74_6": "carāpetvā āṇāya atiṭṭhamāne pariyesitvā daṇḍaṁ karonti, bhikkhuno neva gīvā, na āpatti.",
  "tika-vin05t34:74_7": "Vihārasīmāya rukkhādīni chindantānaṁ vāsipharasuādīni gahetvā pāsāṇehi koṭṭenti,",
  "tika-vin05t34:74_8": "na vaṭṭati. Sace dhārā bhijjati, kārāpetvā dātabbā. Upadhāvitvā tesaṁ parikkhāre",
  "tika-vin05t34:74_9": "gaṇhanti, tampi na kātabbaṁ. Lahuparivattañhi cittaṁ, theyyacetanāya uppannāya mūlacchejjampi gaccheyya.",
  "tika-vin05t34:75_0": "20. Uccāraṁ vā passāvaṁ vā saṅkāraṁ vā vighāsaṁ vā tirokuṭṭe vā tiropākāre vā chaḍḍetuṁ",
  "tika-vin05t34:75_1": "vā chaḍḍāpetuṁ vā na vaṭṭati. Cattāripi (pāci. aṭṭha. 826) vatthūni ekapayogena chaḍḍentassa",
  "tika-vin05t34:75_2": "ekameva dukkaṭaṁ, pāṭekkaṁ chaḍḍentassa vatthugaṇanāya dukkaṭāni. Āṇattiyampi eseva",
  "tika-vin05t34:75_3": "nayo. Dantakaṭṭhachaḍḍanepi dukkaṭameva. Oloketvā vā avalañje vā uccārādīni chaḍḍentassa",
  "tika-vin05t34:75_4": "anāpatti. Yampi manussānaṁ upabhogaparibhogaṁ ropimaṁ khettaṁ hotu nāḷikerādiārāmo",
  "tika-vin05t34:75_5": "vā, tatthāpi yattha katthaci ropimaharitaṭṭhāne etāni vatthūni chaḍḍetuṁ na vaṭṭati.",
  "tika-vin05t34:75_6": "Chaḍḍentassa purimanayeneva āpattibhedo veditabbo. Khette vā ārāme vā nisīditvā bhuñjamāno",
  "tika-vin05t34:75_7": "ucchuādīni vā khādamāno gacchanto ucchiṭṭhodakacalakādīni haritaṭṭhāne chaḍḍeti,",
  "tika-vin05t34:75_8": "antamaso udakaṁ pivitvā matthakacchinnanāḷikerampi chaḍḍeti, dukkaṭaṁ. Kasitaṭṭhāne",
  "tika-vin05t34:75_9": "nikkhittabīje aṅkure uṭṭhitepi avuṭṭhitepi dukkaṭameva. Anikkhittabījesu pana khettakoṇādīsu",
  "tika-vin05t34:75_10": "vā asañjātaropimesu khettamariyādādīsu vā chaḍḍetuṁ vaṭṭati, manussānaṁ kacavarachaḍḍanaṭṭhānepi",
  "tika-vin05t34:75_11": "vaṭṭati. Manussesu sassaṁ uddharitvā gatesu chaḍḍitakhettaṁ nāma hoti, tattha vaṭṭati.",
  "tika-vin05t34:75_12": "Yattha pana ‘‘lāyitampi pubbaṇṇādi puna uṭṭhahissatī’’ti rakkhanti, tattha na vaṭṭati.",
  "tika-vin05t34:76_0": "21. ‘‘Na , bhikkhave, nahāyamānena bhikkhunā rukkhe kāyo ugghaṁsetabbo, yo ugghaṁseyya,",
  "tika-vin05t34:76_1": "āpatti dukkaṭassā’’ti (cūḷava. 243) vacanato nahāyantena (cūḷava. aṭṭha. 243 ādayo)",
  "tika-vin05t34:76_2": "rukkhe vā nahānatitthe nikhanitvā ṭhapitatthambhe vā iṭṭhakasilādārukuṭṭānaṁ aññatarasmiṁ",
  "tika-vin05t34:76_3": "kuṭṭe vā kāyo na ghaṁsetabbo.",
  "tika-vin05t34:77_0": "‘‘Na, bhikkhave, aṭṭāne nahāyitabbaṁ, yo nahāyeyya, āpatti dukkaṭassā’’ti (cūḷava.",
  "tika-vin05t34:77_1": "243) vacanato aṭṭānepi nahāyituṁ na vaṭṭati. Aṭṭānaṁ nāma rukkhaṁ phalakaṁ viya tacchetvā",
  "tika-vin05t34:77_2": "aṭṭhapadākārena rājiyo chinditvā nahānatitthe nikhananti, tattha cuṇṇāni ākiritvā",
  "tika-vin05t34:77_3": "manussā kāyaṁ ghaṁsanti.",
  "tika-vin05t34:78_0": "‘‘Na, bhikkhave, gandhabbahatthakena nahāyitabbaṁ, yo nahāyeyya, āpatti dukkaṭassā’’ti",
  "tika-vin05t34:78_1": "(cūḷva. 243) vacanato nahānatitthe ṭhapitena dārumayahatthena cuṇṇāni gahetvā manussā",
  "tika-vin05t34:78_2": "sarīraṁ ghaṁsanti, tena nahāyituṁ na vaṭṭati.",
  "tika-vin05t34:79_0": "‘‘Na, bhikkhave, kuruvindakasuttiyā nahāyitabbaṁ, yo nahāyeyya, āpatti dukkaṭassā’’ti",
  "tika-vin05t34:79_1": "(cūḷava. 243) vacanato kuruvindakasuttiyāpi nahāyituṁ na vaṭṭati. Kuruvindakasutti",
  "tika-vin05t34:79_2": "nāma kuruvindakapāsāṇacuṇṇāni lākhāya bandhitvā kataguḷikakalāpako vuccati, yaṁ ubhosu",
  "tika-vin05t34:79_3": "antesu gahetvā sarīraṁ ghaṁsanti.",
  "tika-vin05t34:80": "‘‘Na, bhikkhave, viggayha parikammaṁ kārāpetabbaṁ, yo kārāpeyya, āpatti dukkaṭassā’’ti (cūḷava. 243) vacanato aññamaññaṁ sarīrena ghaṁsituṁ na vaṭṭati.",
  "tika-vin05t34:81_0": "‘‘Na, bhikkhave, mallakena nahāyitabbaṁ, yo nahāyeyya, āpatti dukkaṭassa. Anujānāmi,",
  "tika-vin05t34:81_1": "bhikkhave, gilānassa akatamallaka’’nti (cūḷava. 243-244) vacanato makaradaṇḍake chinditvā",
  "tika-vin05t34:81_2": "mallakamūlasaṇṭhānena kataṁ ‘‘mallaka’’nti vuccati, idaṁ gilānassapi na vaṭṭati.",
  "tika-vin05t34:81_3": "Akatamallakaṁ nāma dante acchinditvā kataṁ, idaṁ agilānassa na vaṭṭati, iṭṭhakakhaṇḍaṁ",
  "tika-vin05t34:81_4": "pana kapālakhaṇḍaṁ vā vaṭṭati.",
  "tika-vin05t34:82_0": "‘‘Anujānāmi, bhikkhave, ukkāsikaṁ puthupāṇika’’nti (cūḷava. 244) vacanato ukkāsikaṁ",
  "tika-vin05t34:82_1": "puthupāṇikañca vaṭṭati. Ukkāsikaṁ nāma vatthavaṭṭi, tasmā nahāyantassa yassa kassaci",
  "tika-vin05t34:82_2": "nahānasāṭakavaṭṭiyā piṭṭhiṁ ghaṁsituṁ vaṭṭati. Puthupāṇikanti hatthaparikammaṁ vuccati,",
  "tika-vin05t34:82_3": "tasmā sabbesaṁ hatthena piṭṭhiparikammaṁ kātuṁ vaṭṭati.",
  "tika-vin05t34:83_0": "Idaṁ panettha nahānavattaṁ – udakatitthaṁ gantvā yattha vā tattha vā cīvaraṁ nikkhipitvā",
  "tika-vin05t34:83_1": "vegena ṭhitakeneva na otaritabbaṁ, sabbadisā pana oloketvā vivittabhāvaṁ ñatvā khāṇugumbalatādīni",
  "tika-vin05t34:83_2": "vavatthapetvā tikkhattuṁ ukkāsitvā avakujja ṭhitena uttarāsaṅgacīvaraṁ apanetvā pasāretabbaṁ,",
  "tika-vin05t34:83_3": "kāyabandhanaṁ mocetvā cīvarapiṭṭheyeva ṭhapetabbaṁ. Sace udakasāṭikā natthi, udakante",
  "tika-vin05t34:83_4": "ukkuṭikaṁ nisīditvā nivāsanaṁ mocetvā sace ninnaṭṭhānaṁ atthi, ātape pasāretabbaṁ.",
  "tika-vin05t34:83_5": "No ce atthi, saṁharitvā ṭhapetabbaṁ. Otarantena saṇikaṁ nābhippamāṇamattaṁ otaritvā",
  "tika-vin05t34:83_6": "vīciṁ anuṭṭhapentena saddaṁ akarontena nivattitvā āgatadisābhimukhena nimujjitabbaṁ,",
  "tika-vin05t34:83_7": "evaṁ cīvaraṁ rakkhitaṁ hoti. Ummujjantenapi saddaṁ akarontena saṇikaṁ ummujjitvā",
  "tika-vin05t34:83_8": "nahānapariyosāne udakante ukkuṭikena nisīditvā nivāsanaṁ parikkhipitvā uṭṭhāya suparimaṇḍalaṁ",
  "tika-vin05t34:83_9": "nivāsetvā kāyabandhanaṁ bandhitvā cīvaraṁ pārupitvāva ṭhātabbaṁ.",
  "tika-vin05t34:84_0": "22. ‘‘Na, bhikkhave, vallikā dhāretabbā… na pāmaṅgo dhāretabbo… na kaṇṭhasuttakaṁ",
  "tika-vin05t34:84_1": "dhāretabbaṁ… na kaṭisuttakaṁ dhāretabbaṁ… na ovaṭṭikaṁ dhāretabbaṁ… na kāyūraṁ dhāretabbaṁ…",
  "tika-vin05t34:84_2": "na hatthābharaṇaṁ dhāretabbaṁ… na aṅgulimuddikā dhāretabbā, yo dhāreyya, āpatti dukkaṭassā’’ti",
  "tika-vin05t34:84_3": "(cūḷava. 245) vacanato kaṇṇapiḷandhanādi yaṁ kiñci ābharaṇaṁ na vaṭṭati. Tattha (cūḷava.",
  "tika-vin05t34:84_4": "aṭṭha. 245) vallikāti kaṇṇato nikkhantamuttolambakādīnaṁ etaṁ adhivacanaṁ. Na kevalañca",
  "tika-vin05t34:84_5": "vallikā eva, yaṁ kiñci kaṇṇapiḷandhanaṁ antamaso tālapaṇṇampi na vaṭṭati. Pāmaṅganti",
  "tika-vin05t34:84_6": "yaṁ kiñci palambakasuttaṁ. Kaṇṭhasuttakanti yaṁ kiñci gīvūpagaṁ ābharaṇaṁ. Kaṭisuttakanti",
  "tika-vin05t34:84_7": "yaṁ kiñci kaṭipiḷandhanaṁ, antamaso suttatantumattampi. Ovaṭṭikanti valayaṁ. Kāyūrādīni pākaṭāneva.",
  "tika-vin05t34:85_0": "23. ‘‘Na, bhikkhave, dīghā kesā dhāretabbā, yo dhāreyya, āpatti dukkaṭassa. Anujānāmi,",
  "tika-vin05t34:85_1": "bhikkhave, dvemāsikaṁ vā duvaṅgulaṁ vā’’ti (cūḷava. 246) vacanato sace kesā antodvemāse",
  "tika-vin05t34:85_2": "dvaṅgulaṁ pāpuṇanti, antodvemāseyeva chinditabbā, dvaṅgulehi atikkāmetuṁ na vaṭṭati.",
  "tika-vin05t34:85_3": "Sacepi na dīghā, dvemāsato ekadivasampi atikkāmetuṁ na labhatiyeva. Ubhayathāpi ukkaṭṭhaparicchedova",
  "tika-vin05t34:85_4": "vutto, tato oraṁ pana na vaṭṭanabhāvo nāma natthi.",
  "tika-vin05t34:86_0": "‘‘Na , bhikkhave, kattarikāya kesā chedāpetabbā, yo chedāpeyya, āpatti dukkaṭassa.",
  "tika-vin05t34:86_1": "Anujānāmi, bhikkhave, ābādhapaccayā kattarikāya kese chedāpetu’’nti (cūḷava. 275)",
  "tika-vin05t34:86_2": "vacanato ābādhaṁ vinā kattarikāya kese chedāpetuṁ na vaṭṭati.",
  "tika-vin05t34:87_0": "‘‘Na, bhikkhave, kocchena kesā osaṇṭhetabbā… na phaṇakena kesā osaṇṭhetabbā… na hatthaphaṇakena",
  "tika-vin05t34:87_1": "kesā osaṇṭhetabbā… na sitthatelakena kesā osaṇṭhetabbā… na udakatelakena kesā osaṇṭhetabbā,",
  "tika-vin05t34:87_2": "yo osaṇṭheyya, āpatti dukkaṭassā’’ti (cūḷava. 246) vacanato maṇḍanatthāya kocchādīhi",
  "tika-vin05t34:87_3": "kesā na osaṇṭhetabbā, uddhalomena pana anulomanipātanatthaṁ hatthaṁ temetvā sīsaṁ",
  "tika-vin05t34:87_4": "puñchitabbaṁ, uṇhābhitattarajasirānampi allahatthena puñchituṁ vaṭṭati.",
  "tika-vin05t34:88_0": "24. ‘‘Na, bhikkhave, ādāse vā udakapatte vā mukhanimittaṁ oloketabbaṁ, yo olokeyya,",
  "tika-vin05t34:88_1": "āpatti dukkaṭassa. Anujānāmi, bhikkhave, ābādhapaccayā ādāse vā udakapatte vā mukhanimittaṁ",
  "tika-vin05t34:88_2": "oloketu’’nti (cūḷava. 247) vacanato ābādhaṁ vinā ādāse vā udakapatte vā mukhaṁ na",
  "tika-vin05t34:88_3": "oloketabbaṁ. Ettha ca kaṁsapattādīnipi yesu mukhanimittaṁ paññāyati, sabbāni ādāsasaṅkhameva",
  "tika-vin05t34:88_4": "gacchanti, kañjiyādīnipi ca udakapattasaṅkhameva. Tasmā yattha katthaci olokentassa",
  "tika-vin05t34:88_5": "dukkaṭaṁ. Ābādhapaccayā pana ‘‘sañchavi nu kho me vaṇo, udāhu na tāvā’’ti jānanatthaṁ",
  "tika-vin05t34:88_6": "vaṭṭati, ‘‘jiṇṇo nu khomhi, no’’ti evaṁ āyusaṅkhāraṁ olokanatthampi vaṭṭatīti vuttaṁ.",
  "tika-vin05t34:89_0": "‘‘Na, bhikkhave, mukhaṁ ālimpitabbaṁ… na mukhaṁ ummadditabbaṁ… na mukhaṁ cuṇṇetabbaṁ…",
  "tika-vin05t34:89_1": "na manosilikāya mukhaṁ lañchetabbaṁ… na aṅgarāgo kātabbo… na mukharāgo kātabbo… na",
  "tika-vin05t34:89_2": "aṅgarāgamukharāgo kātabbo, yo kareyya, āpatti dukkaṭassa . Anujānāmi, bhikkhave,",
  "tika-vin05t34:89_3": "ābādhapaccayā mukhaṁ ālimpitu’’nti (cūḷava. 247) vacanato ābādhaṁ vinā mukhavilimpanādi na kātabbaṁ.",
  "tika-vin05t34:90_0": "25. ‘‘Na, bhikkhave, naccaṁ vā gītaṁ vā vāditaṁ vā dassanāya gantabbaṁ, yo gaccheyya,",
  "tika-vin05t34:90_1": "āpatti dukkaṭassā’’ti (cūḷava. 248) vacanato naccādiṁ dassanāya na gantabbaṁ. Ettha",
  "tika-vin05t34:90_2": "(pāci. aṭṭha. 835) ca naccanti naṭādayo vā naccantu soṇḍā vā antamaso morasūvamakkaṭādayopi,",
  "tika-vin05t34:90_3": "sabbametaṁ naccameva, tasmā antamaso moranaccampi dassanāya gacchantassa dukkaṭaṁ.",
  "tika-vin05t34:90_4": "Sayampi naccantassa vā naccāpentassa vā dukkaṭameva. Gītanti naṭādīnaṁ vā gītaṁ hotu",
  "tika-vin05t34:90_5": "ariyānaṁ parinibbānakāle ratanattayaguṇūpasañhitaṁ sādhukīḷitagītaṁ vā asaññatabhikkhūnaṁ",
  "tika-vin05t34:90_6": "dhammabhāṇakagītaṁ vā antamaso dantagītampi, ‘‘yaṁ gāyissāmā’’ti pubbabhāge okūjantā",
  "tika-vin05t34:90_7": "karonti, sabbametaṁ gītameva, sayaṁ gāyantassapi gāyāpentassapi dukkaṭameva.",
  "tika-vin05t34:91_0": "‘‘Pañcime, bhikkhave, ādīnavā āyatakena gītassarena dhammaṁ gāyantassa. Attanāpi",
  "tika-vin05t34:91_1": "tasmiṁ sare sārajjati, parepi tasmiṁ sare sārajjanti, gahapatikāpi ujjhāyanti, sarakuttimpi",
  "tika-vin05t34:91_2": "nikāmayamānassa samādhissa bhaṅgo hoti, pacchimā janatā diṭṭhānugatiṁ āpajjati. Ime",
  "tika-vin05t34:91_3": "kho, bhikkhave, pañca ādīnavā āyatakena gītassarena dhammaṁ gāyantassa. Na, bhikkhave,",
  "tika-vin05t34:91_4": "āyatakena gītassarena dhammo gāyitabbo, yo gāyeyya, āpatti dukkaṭassā’’ti (cūḷava. 249) –",
  "tika-vin05t34:92": "Vacanato āyatakena gītassarena dhammopi na gāyitabbo.",
  "tika-vin05t34:93_0": "Āyatako (cūḷava. aṭṭha. 249) nāma gītassaro taṁ taṁ vattaṁ bhinditvā akkharāni vināsetvā",
  "tika-vin05t34:93_1": "pavatto. Dhamme pana suttantavattaṁ nāma atthi, jātakavattaṁ nāma atthi, gāthāvattaṁ",
  "tika-vin05t34:93_2": "nāma atthi, taṁ vināsetvā atidīghaṁ kātuṁ na vaṭṭati, caturassena vattena parimaṇḍalāni",
  "tika-vin05t34:93_3": "padabyañjanāni dassetabbāni. ‘‘Anujānāmi, bhikkhave, sarabhañña’’nti (cūḷava. 249)",
  "tika-vin05t34:93_4": "vacanato pana sarena dhammaṁ bhaṇituṁ vaṭṭati. Sarabhaññe kira taraṅgavattadhotakavattagalitavattādīni",
  "tika-vin05t34:93_5": "dvattiṁsa vattāni atthi, tesu yaṁ icchati, taṁ kātuṁ labhati. Sabbesaṁ padabyañjanaṁ",
  "tika-vin05t34:93_6": "avināsetvā vikāraṁ akatvā samaṇasāruppena caturassena nayena pavattanaṁyeva lakkhaṇaṁ.",
  "tika-vin05t34:94_0": "Vāditaṁ nāma tantibaddhādivādanīyabhaṇḍaṁ vāditaṁ vā hotu kuṭabherivāditaṁ vā antamaso",
  "tika-vin05t34:94_1": "udakabherivāditampi, sabbametaṁ na vaṭṭati. Yaṁ pana niṭṭhubhanto vā sāsaṅke vā ṭhito",
  "tika-vin05t34:94_2": "accharikaṁ vā phoṭeti, pāṇiṁ vā paharati, tattha anāpatti, sabbaṁ antarārāme ṭhitassa",
  "tika-vin05t34:94_3": "passato anāpatti, passissāmīti vihārato vihāraṁ gacchantassa āpattiyeva. Āsanasālāyaṁ",
  "tika-vin05t34:94_4": "nisinno passati, anāpatti. Passissāmīti uṭṭhahitvā gacchato āpatti, vīthiyaṁ ṭhatvā",
  "tika-vin05t34:94_5": "gīvaṁ parivattetvā passatopi āpattiyeva. Salākabhattādīnaṁ vā atthāya aññena vā kenaci",
  "tika-vin05t34:94_6": "karaṇīyena gantvā gataṭṭhāne passati vā suṇāti vā, anāpatti. Āpadāsu tādisena upaddavena",
  "tika-vin05t34:94_7": "upadduto samajjaṭṭhānaṁ pavisati, evaṁ pavisitvā passantassa suṇantassa vā anāpatti.",
  "tika-vin05t34:94_8": "‘‘Cetiyassa upahāraṁ detha upāsakā’’ti vattumpi, ‘‘tumhākaṁ cetiyassa upahāraṁ karomā’’ti",
  "tika-vin05t34:94_9": "vutte sampaṭicchitumpi na labhati. ‘‘Tumhākaṁ cetiyassa upaṭṭhānaṁ karomā’’ti vutte",
  "tika-vin05t34:94_10": "pana ‘‘upaṭṭhānakaraṇaṁ nāma sundara’’nti vattuṁ vaṭṭati.",
  "tika-vin05t34:95_0": "26. ‘‘Na, bhikkhave, attano aṅgajātaṁ chetabbaṁ, yo chindeyya, āpatti thullaccayassā’’ti",
  "tika-vin05t34:95_1": "(cūḷava. 251) vacanato aṅgajātaṁ (cūḷava. 251) chindantassa thullaccayaṁ, aññaṁ pana",
  "tika-vin05t34:95_2": "kaṇṇanāsāaṅguliādiṁ yaṁ kiñci chindantassa tādisaṁ vā dukkhaṁ uppādentassa dukkaṭaṁ.",
  "tika-vin05t34:95_3": "Ahikīṭadaṭṭhādīsu pana aññābādhapaccayā vā lohitaṁ vā mocentassa chindantassa vā anāpatti.",
  "tika-vin05t34:96_0": "27. ‘‘Na, bhikkhave, gihīnaṁ uttarimanussadhammaṁ iddhipāṭihāriyaṁ dassetabbaṁ, yo",
  "tika-vin05t34:96_1": "dasseyya, āpatti dukkaṭassā’’ti (cūḷava. 252) vacanato gihīnaṁ vikubbaniddhiṁ dassetuṁ",
  "tika-vin05t34:96_2": "na vaṭṭati, adhiṭṭhāniddhi pana appaṭikkhittā.",
  "tika-vin05t34:97_0": "28. ‘‘Na, bhikkhave, sovaṇṇamayo patto dhāretabbo…pe… na rūpiyamayo…pe… na maṇimayo…pe…",
  "tika-vin05t34:97_1": "na veḷuriyamayo…pe… na phalikamayo…pe… na kaṁsamayo…pe… na kācamayo…pe… na tipumayo",
  "tika-vin05t34:97_2": "…pe… na sīsamayo…pe… na tambalohamayo patto dhāretabbo, yo dhāreyya, āpatti dukkaṭassā’’ti",
  "tika-vin05t34:97_3": "(cūḷava. 252) vacanato suvaṇṇamayādipatto na vaṭṭati. Sacepi gihī bhattagge suvaṇṇataṭṭikādīsu",
  "tika-vin05t34:97_4": "byañjanaṁ katvā upanāmenti, āmasitumpi na vaṭṭati. Phalikamayakācamayakaṁsamayāni",
  "tika-vin05t34:97_5": "pana taṭṭikādīni bhājanāni puggalikaparibhogeneva na vaṭṭanti, saṅghikaparibhogena",
  "tika-vin05t34:97_6": "vā gihivikaṭāni vā vaṭṭanti. Tambalohamayopi pattoyeva na vaṭṭati, thālakaṁ pana",
  "tika-vin05t34:97_7": "vaṭṭati. ‘‘Anujānāmi, bhikkhave, dve patte ayopattaṁ mattikāpatta’’nti (cūḷava. 252)",
  "tika-vin05t34:97_8": "dveyeva ca pattā anuññātā.",
  "tika-vin05t34:98_0": "‘‘Na, bhikkhave, tumbakaṭāhe piṇḍāya caritabbaṁ, yo careyya, āpatti dukkaṭassā’’ti",
  "tika-vin05t34:98_1": "(cūḷava. 255) vacanato lābukaṭāhaṁ pariharituṁ na vaṭṭati, taṁ labhitvā pana tāvakālikaṁ",
  "tika-vin05t34:98_2": "paribhuñjituṁ vaṭṭati. Ghaṭikaṭāhepi eseva nayo.",
  "tika-vin05t34:99": "‘‘Na , bhikkhave, chavasīsapatto dhāretabbo, yo dhāreyya, āpatti dukkaṭassā’’ti (cūḷava. 255) vacanato chavasīsamayopi patto na vaṭṭati.",
  "tika-vin05t34:100_0": "‘‘Anujānāmi, bhikkhave, pattādhāraka’’nti (cūḷava. 254) vacanato bhūmidārudaṇḍavaalavettādīhi",
  "tika-vin05t34:100_1": "kate bhūmiādhārake dārudaṇḍaādhārake ca pattaṁ ṭhapetuṁ vaṭṭati. Ettha ca ‘‘bhūmiādhārake",
  "tika-vin05t34:100_2": "tayo daṇḍādhārake dve patte uparūpari ṭhapetuṁ vaṭṭatī’’ti kurundiyaṁ vuttaṁ. Mahāaṭṭhakathāyaṁ",
  "tika-vin05t34:100_3": "pana vuttaṁ ‘‘bhūmiādhārake tiṇṇaṁ pattānaṁ anokāso, dve ṭhapetuṁ vaṭṭati. Dāruādhārakadaṇḍādhārakesupi",
  "tika-vin05t34:100_4": "susajjitesu eseva nayo. Bhamakoṭisadiso pana dāruādhārako tīhi daṇḍakehi baddho,",
  "tika-vin05t34:100_5": "daṇḍādhārako ca ekassapi pattassa anokāso, tattha ṭhapetvāpi hatthena gahetvāva nisīditabbaṁ,",
  "tika-vin05t34:100_6": "bhūmiyaṁ pana nikkujjitvā ekameva ṭhapetabba’’nti.",
  "tika-vin05t34:101_0": "‘‘Na, bhikkhave, miḍḍhante patto nikkhipitabbo, yo nikkhipeyya, āpatti dukkaṭassā’’ti",
  "tika-vin05t34:101_1": "(cūḷava. 254) vacanato ālindakamiḍḍhikādīnaṁ ante ṭhapetuṁ na vaṭṭati. Sace pana",
  "tika-vin05t34:101_2": "parivattetvā tattheva patiṭṭhāti, evarūpāya vitthiṇṇāya miḍḍhikāya ṭhapetuṁ vaṭṭati.",
  "tika-vin05t34:102_0": "‘‘Na, bhikkhave, paribhaṇḍante patto nikkhipitabbo, yo nikkhipeyya, āpatti dukkaṭassā’’ti",
  "tika-vin05t34:102_1": "(cūḷava. 254) vacanato bāhirapasse katāya tanukamiḍḍhikāya antepi eseva nayo. ‘‘Anujānāmi,",
  "tika-vin05t34:102_2": "bhikkhave, coḷaka’’nti (cūḷava. 254) vacanato coḷakaṁ pattharitvā tattha ṭhapetuṁ",
  "tika-vin05t34:102_3": "vaṭṭati. Tasmiṁ pana asati kaṭasārake vā taṭṭikāya vā mattikāya vā paribhaṇḍakatāya",
  "tika-vin05t34:102_4": "bhūmiyā yattha na dussati, tathārūpāya vālikāya vā ṭhapetuṁ vaṭṭati. Paṁsurajādīsu",
  "tika-vin05t34:102_5": "pana kharabhūmiyaṁ vā ṭhapentassa dukkaṭaṁ.",
  "tika-vin05t34:103_0": "‘‘Na, bhikkhave, patto laggetabbo, yo laggeyya, āpatti dukkaṭassā’’ti (cūḷava. 254)",
  "tika-vin05t34:103_1": "vacanato nāgadantādīsu yattha katthaci laggetuṁ na vaṭṭati, cīvaravaṁsepi bandhitvā",
  "tika-vin05t34:103_2": "ṭhapetuṁ na vaṭṭati.",
  "tika-vin05t34:104_0": "‘‘Na, bhikkhave, mañce patto nikkhipitabbo, yo nikkhipeyya, āpatti dukkaṭassā’’ti",
  "tika-vin05t34:104_1": "(cūḷava. 254) vacanato bhaṇḍakaṭṭhapanatthameva vā kataṁ hotu nisīdanasayanatthaṁ",
  "tika-vin05t34:104_2": "vā, yattha katthaci mañce vā pīṭhe vā ṭhapentassa dukkaṭaṁ, aññena pana bhaṇḍakena",
  "tika-vin05t34:104_3": "saddhiṁ bandhitvā ṭhapetuṁ, aṭaniyaṁ bandhitvā olambituṁ vā vaṭṭati, bandhitvāpi",
  "tika-vin05t34:104_4": "upari ṭhapetuṁ na vaṭṭatiyeva. Sace pana mañco vā pīṭhaṁ vā ukkhipitvā cīvaravaṁsādīsu",
  "tika-vin05t34:104_5": "aṭṭakacchannena ṭhapitaṁ hoti, tattha ṭhapetuṁ vaṭṭati. Aṁsavaṭṭanakena aṁsakūṭe",
  "tika-vin05t34:104_6": "laggetvā aṅke ṭhapetuṁ vaṭṭati, chatte bhattapūropi aṁsakūṭe laggitapattopi ṭhapetuṁ",
  "tika-vin05t34:104_7": "na vaṭṭati. Bhaṇḍakena pana saddhiṁ bandhitvā aṭṭakaṁ katvā vā ṭhapite yo koci ṭhapetuṁ vaṭṭati.",
  "tika-vin05t34:105_0": "‘‘Na, bhikkhave, pattahatthena kavāṭaṁ paṇāmetabbaṁ, yo paṇāmeyya, āpatti dukkaṭassā’’ti",
  "tika-vin05t34:105_1": "(cūḷava. 255) vacanato pattahatthena kavāṭaṁ na paṇāmetabbaṁ. Ettha ca na kevalaṁ",
  "tika-vin05t34:105_2": "yassa patto hatthe, so eva pattahattho. Na kevalañca kavāṭameva paṇāmetuṁ na labhati,",
  "tika-vin05t34:105_3": "apica kho pana hatthe vā piṭṭhipāde vā yattha yatthaci sarīrāvayave pattasmiṁ sati",
  "tika-vin05t34:105_4": "hatthena vā pādena vā sīsena vā yena kenaci sarīrāvayavena kavāṭaṁ vā paṇāmetuṁ ghaṭikaṁ",
  "tika-vin05t34:105_5": "vā ukkhipituṁ sūciṁ vā kuñcikāya avāpurituṁ na labhati, aṁsakūṭe pana pattaṁ laggetvā",
  "tika-vin05t34:105_6": "yathāsukhaṁ avāpurituṁ labhati.",
  "tika-vin05t34:106_0": "‘‘Na, bhikkhave, calakāni vā aṭṭhikāni vā ucchiṭṭhodakaṁ vā pattena nīharitabbaṁ,",
  "tika-vin05t34:106_1": "yo nīhareyya, āpatti dukkaṭassā’’ti (cūḷava. 255) vacanato calakādīni pattena nīharituṁ",
  "tika-vin05t34:106_2": "na vaṭṭati. Ettha ca calakānīti cabbetvā apaviddhāmisāni. Aṭṭhikānīti macchamaṁsaaakāni.",
  "tika-vin05t34:106_3": "Ucchiṭṭhodakanti mukhavikkhālitodakaṁ. Etesu yaṁ kiñci pattena nīharantassa dukkaṭaṁ.",
  "tika-vin05t34:106_4": "Pattaṁ paṭiggahaṁ katvā hatthaṁ dhovitumpi na labhati. Hatthadhotapādadhotaudakampi",
  "tika-vin05t34:106_5": "patte ākiritvā nīharituṁ na vaṭṭati, anucchiṭṭhaṁ suddhapattaṁ ucchiṭṭhahatthena",
  "tika-vin05t34:106_6": "gaṇhituṁ na vaṭṭati, vāmahatthena panettha udakaṁ āsiñcitvā ekaṁ udakagaṇḍusaṁ gahetvā",
  "tika-vin05t34:106_7": "ucchiṭṭhahatthena gaṇhituṁ vaṭṭati. Ettāvatāpi hi so ucchiṭṭhapatto hoti, hatthaṁ",
  "tika-vin05t34:106_8": "pana bahiudakena vikkhāletvā gahetuṁ vaṭṭati. Macchamaṁsaphalāphalādīni ca khādanto",
  "tika-vin05t34:106_9": "yaṁ tattha aṭṭhiṁ vā calakaṁ vā chaḍḍetukāmo hoti, taṁ patte ṭhapetuṁ na labhati.",
  "tika-vin05t34:106_10": "Yaṁ pana paṭikhāditukāmo hoti, taṁ patte ṭhapetuṁ labhati. Aṭṭhikakaṇṭakādīni tattheva",
  "tika-vin05t34:106_11": "katvā hatthena luñcitvā khādituṁ vaṭṭati. Mukhato nīhaṭaṁ pana yaṁ kiñci puna khāditukāmo",
  "tika-vin05t34:106_12": "patte ṭhapetuṁ na labhati, siṅgiveranāḷikerakhaṇḍādīni ḍaṁsitvā puna ṭhapetuṁ labhati.",
  "tika-vin05t34:107_0": "29. ‘‘Na ca, bhikkhave, sabbapaṁsukūlikena bhavitabbaṁ, yo bhaveyya, āpatti dukkaṭassā’’ti",
  "tika-vin05t34:107_1": "(cūḷava. 255) vacanato sabbapaṁsukūlikena na bhavitabbaṁ. Ettha pana cīvarañca mañcapīṭhañca",
  "tika-vin05t34:107_2": "paṁsukūlaṁ vaṭṭati, ajjhoharaṇīyaṁ pana dinnameva gahetabbaṁ.",
  "tika-vin05t34:108_0": "30. ‘‘Na , bhikkhave, addhānamaggappaṭipannena bhikkhunā parissāvanaṁ yāciyamānena",
  "tika-vin05t34:108_1": "na dātabbaṁ, yo na dadeyya, āpatti dukkaṭassā’’ti (cūḷava. 259) vacanato aparissāvanakassa",
  "tika-vin05t34:108_2": "(cūḷava. aṭṭha. 259) yācamānassa parissāvanaṁ adātuṁ na vaṭṭati. Yo pana attano hatthe",
  "tika-vin05t34:108_3": "parissāvane vijjamānepi yācati, tassa na akāmā dātabbaṁ.",
  "tika-vin05t34:109_0": "‘‘Na ca, bhikkhave, aparissāvanakena bhikkhunā addhānamaggo paṭipajjitabbo, yo paṭipajjeyya,",
  "tika-vin05t34:109_1": "āpatti dukkaṭassā’’ti (cūḷava. 259) vacanato aparissāvanakena maggo na gantabbo.",
  "tika-vin05t34:109_2": "Sacepi na hoti parissāvanaṁ vā dhammakaraṇaṁ vā, saṅghāṭikaṇṇo adhiṭṭhātabbo ‘‘iminā",
  "tika-vin05t34:109_3": "parissāvetvā pivissāmī’’ti.",
  "tika-vin05t34:110_0": "‘‘Anujānāmi, bhikkhave, daṇḍaparissāvana’’nti (cūḷava. 259) vacanato daṇḍaparissāvanampi",
  "tika-vin05t34:110_1": "vaṭṭati. Daṇḍaparissāvanaṁ nāma yattha rajakānaṁ khāraparissāvanaṁ viya catūsu pādesu",
  "tika-vin05t34:110_2": "baddhanisseṇikāya sāṭakaṁ bandhitvā majjhe daṇḍake udakaṁ āsiñcanti, taṁ ubhopi koṭṭhāse",
  "tika-vin05t34:110_3": "pūretvā parissāvati.",
  "tika-vin05t34:111_0": "‘‘Anujānāmi , bhikkhave, ottharaka’’nti (cūḷava. 259) vacanato ottharakaṁ parissāvanampi",
  "tika-vin05t34:111_1": "vaṭṭati. Ottharakaṁ nāma yaṁ udake ottharitvā ghaṭakena udakaṁ gaṇhanti, tañhi catūsu",
  "tika-vin05t34:111_2": "daṇḍakesu vatthaṁ bandhitvā udake cattāro khāṇuke nikhanitvā tesu bandhitvā sabbapariyante",
  "tika-vin05t34:111_3": "udakato mocetvā majjhe ottharitvā ghaṭena udakaṁ gaṇhanti.",
  "tika-vin05t34:112_0": "31. ‘‘Na, bhikkhave, naggena naggo abhivādetabbo, yo abhivādeyya, āpatti dukkaṭassā’’tiādivacanato",
  "tika-vin05t34:112_1": "(cūḷava. 261) na naggena naggo abhivādetabbo, na naggena abhivādetabbaṁ, na naggena",
  "tika-vin05t34:112_2": "naggo abhivādāpetabbo, na naggena abhivādāpetabbaṁ, na naggena naggassa parikammaṁ",
  "tika-vin05t34:112_3": "kātabbaṁ, na naggena naggassa dātabbaṁ, na naggena paṭiggahetabbaṁ, na naggena khāditabbaṁ,",
  "tika-vin05t34:112_4": "na naggena bhuñjitabbaṁ, na naggena sāyitabbaṁ, na naggena pātabbaṁ.",
  "tika-vin05t34:113_0": "‘‘Anujānāmi, bhikkhave, tisso paṭicchādiyo jantāgharapaṭicchādiṁ udakapaṭicchādiṁ",
  "tika-vin05t34:113_1": "vatthapaṭicchādi’’nti (cūḷava. 261) vacanato tisso paṭicchādiyo vaṭṭanti. Ettha ca",
  "tika-vin05t34:113_2": "jantāgharapaṭicchādi udakapaṭicchādi ca parikammaṁ karontasseva vaṭṭati, sesesu abhivādanādīsu",
  "tika-vin05t34:113_3": "na vaṭṭati. Vatthapaṭicchādi pana sabbakammesu vaṭṭati.",
  "tika-vin05t34:114_0": "32. ‘‘Na , bhikkhave, pupphābhikiṇṇesu sayanesu sayitabbaṁ, yo saseyya, āpatti dukkaṭassā’’ti",
  "tika-vin05t34:114_1": "(cūḷava. 264) vacanato pupphehi santhatesu sayanesu na sayitabbaṁ, gandhagandhaṁ",
  "tika-vin05t34:114_2": "pana gahetvā kavāṭe pañcaṅguliṁ dātuṁ vaṭṭati pupphaṁ gahetvā vihāre ekamantaṁ nikkhipituṁ.",
  "tika-vin05t34:115_0": "33. ‘‘Na, bhikkhave, āsittakūpadhāne bhuñjitabbaṁ, yo bhuñjeyya, āpatti dukkaṭassā’’ti",
  "tika-vin05t34:115_1": "(cūḷava. 264) vacanato āsittakūpadhāne ṭhapetvā na bhuñjitabbaṁ. Āsittakūpadhānanti",
  "tika-vin05t34:115_2": "tambalohena vā rajatena vā katāya peḷāya etaṁ adhivacanaṁ, paṭikkhittattā pana dārumayāpi na vaṭṭati.",
  "tika-vin05t34:116_0": "34. ‘‘Anujānāmi, bhikkhave, maḷorika’’nti (cūḷava. 264) vacanato maḷorikāya ṭhapetvā",
  "tika-vin05t34:116_1": "bhuñjituṁ vaṭṭati. Maḷorikāti daṇḍādhārako vuccati. Yaṭṭhiādhārakapaṇṇādhārakapacchikapīṭhādīnipi",
  "tika-vin05t34:116_2": "ettheva paviṭṭhāni. Ādhārakasaṅkhepagamanato hi paṭṭhāya chiddaṁ viddhampi aviddhampi vaṭṭatiyeva.",
  "tika-vin05t34:117_0": "35. ‘‘Na , bhikkhave, ekabhājane bhuñjitabbaṁ, yo bhuñjeyya, āpatti dukkaṭassā’’ti(cūḷava.",
  "tika-vin05t34:117_1": "264) ādivacanato na ekabhājane bhuñjitabbaṁ, na ekathālake pātabbaṁ. Sace pana eko",
  "tika-vin05t34:117_2": "bhikkhu bhājanato phalaṁ vā pūpaṁ vā gahetvā gacchati, tasmiṁ apagate itarassa sesakaṁ",
  "tika-vin05t34:117_3": "bhuñjituṁ vaṭṭati, itarassapi tasmiṁ khīṇe puna gahetuṁ vaṭṭati.",
  "tika-vin05t34:118_0": "‘‘Na, bhikkhave, ekamañce tuvaṭṭitabbaṁ, yo tuvaṭṭeyya, āpatti dukkaṭassā’’ti(cūḷava.",
  "tika-vin05t34:118_1": "264) ādivacanato na ekamañce nipajjitabbaṁ, na ekattharaṇe nipajjitabbaṁ. Vavatthānaṁ",
  "tika-vin05t34:118_2": "pana dassetvā majjhe kāsāvaṁ vā kattarayaṭṭhiṁ vā antamaso kāyabandhanampi ṭhapetvā",
  "tika-vin05t34:118_3": "nipajjantānaṁ anāpatti. Ekapāvuraṇehi ekattharaṇapāvuraṇehi ca na nipajjitabbaṁ.",
  "tika-vin05t34:118_4": "Ekaṁ attharaṇañceva pāvuraṇañca etesanti ekattharaṇapāvuraṇā. Saṁhārimānaṁ pāvārattharaṇakaṭasārakādīnaṁ",
  "tika-vin05t34:118_5": "ekaṁ antaṁ attharitvā ekaṁ pārupitvā nipajjantānametaṁ adhivacanaṁ.",
  "tika-vin05t34:119_0": "36. ‘‘Na, bhikkhave, celappaṭikā akkamitabbā, yo akkameyya, āpatti dukkaṭassā’’ti",
  "tika-vin05t34:119_1": "(cūḷava. 268) vacanato na celasanthāro akkamitabbo, ‘‘anujānāmi, bhikkhave, gihīnaṁ",
  "tika-vin05t34:119_2": "maṅgalatthāya yāciyamānena celappaṭikaṁ akkamitu’’nti (cūḷava. 268) vacanato pana",
  "tika-vin05t34:119_3": "kāci itthī (cūḷava. aṭṭha. 268) apagatagabbhā vā hoti garugabbhā vā, evarūpesu ṭhānesu",
  "tika-vin05t34:119_4": "maṅgalatthāya yāciyamānena akkamituṁ vaṭṭati. ‘‘Anujānāmi, bhikkhave, dhotapādakaṁ",
  "tika-vin05t34:119_5": "akkamitu’’nti (cūḷava. 268) vacanato pādadhovanaṭṭhāne dhotehi pādehi akkamanatthāya",
  "tika-vin05t34:119_6": "atthatapaccattharaṇaṁ akkamituṁ vaṭṭati.",
  "tika-vin05t34:120_0": "37. ‘‘Na, bhikkhave, katakaṁ paribhuñjitabbaṁ, yo paribhuñjeyya, āpatti dukkaṭassā’’ti",
  "tika-vin05t34:120_1": "(cūḷava. 269) vacanato katakaṁ na vaṭṭati. Katakaṁ nāma padumakaṇṇikākāraṁ pādaghaṁsanatthaṁ",
  "tika-vin05t34:120_2": "kaṇṭake uṭṭhāpetvā kataṁ. Taṁ vaṭṭaṁ vā hotu caturassādibhedaṁ vā, bāhulikānuyogattā",
  "tika-vin05t34:120_3": "paṭikkhittameva, neva paṭiggahetuṁ, na paribhuñjituṁ vaṭṭati. ‘‘Anujānāmi, bhikkhave,",
  "tika-vin05t34:120_4": "tisso pādaghaṁsaniyo sakkharaṁ kathalaṁ samuddapheṇaka’’nti (cūḷava. 269) vacanato",
  "tika-vin05t34:120_5": "sakkharādīhi pādaghaṁsanaṁ vaṭṭati. Sakkharāti pāsāṇo vuccati, pāsāṇapheṇakopi vaṭṭatiyeva.",
  "tika-vin05t34:121_0": "38. ‘‘Na , bhikkhave, cāmaribījanī dhāretabbā, yo dhāreyya, āpatti dukkaṭassā’’ti",
  "tika-vin05t34:121_1": "(cūḷava. 269) vacanato cāmarivālehi katabījanī na vaṭṭati. ‘‘Anujānāmi, bhikkhave,",
  "tika-vin05t34:121_2": "makasabījaniṁ. Anujānāmi bhikkhave tisso bījaniyo vākamayaṁ usīramayaṁ morapiñchamayaṁ.",
  "tika-vin05t34:121_3": "Anujānāmi, bhikkhave, vidhūpanañca tālavaṇṭañcā’’ti (cūḷava. 269) vacanato makasabījanīādi",
  "tika-vin05t34:121_4": "vaṭṭati. Tattha vidhūpananti bījanī vuccati. Tālavaṇṭaṁ pana tālapaṇṇehi vā kataṁ",
  "tika-vin05t34:121_5": "hotu veḷudantavilīvehi vā morapiñchehi vā cammavikatīhi vā, sabbaṁ vaṭṭati. Makasabījanī",
  "tika-vin05t34:121_6": "dantamayavisāṇamayadaṇḍakāpi vaṭṭati. Vākamayabījaniyā ketakapārohakuntālapaṇṇādimayāpi saṅgahitā.",
  "tika-vin05t34:122_0": "39. ‘‘Na, bhikkhave, chattaṁ dhāretabbaṁ, yo dhāreyya, āpatti dukkaṭassa. Anujānāmi,",
  "tika-vin05t34:122_1": "bhikkhave, gilānassa chatta’’nti (cūḷava. 270) vacanato agilānena chattaṁ na dhāretabbaṁ.",
  "tika-vin05t34:122_2": "Yassa pana kāyaḍāho vā pittakopo vā hoti cakkhu vā dubbalaṁ, añño vā koci ābādho",
  "tika-vin05t34:122_3": "vinā chattena uppajjati, tassa gāme vā araññe vā chattaṁ vaṭṭati. Vasse pana cīvaraguttatthampi",
  "tika-vin05t34:122_4": "vāḷamigacorabhayesu attaguttatthampi vaṭṭati, ekapaṇṇacchattaṁ pana sabbattheva vaṭṭati.",
  "tika-vin05t34:122_5": "‘‘Anujānāmi, bhikkhave, agilānenapi ārāme ārāmūpacāre chattaṁ dhāretu’’nti (cūḷava.",
  "tika-vin05t34:122_6": "270) vacanato pana agilānassapi ārāmaārāmūpacāresu chattaṁ dhāretuṁ vaṭṭati.",
  "tika-vin05t34:123_0": "40. ‘‘Na, bhikkhave, dīghā nakhā dhāretabbā, yo dhāreyya, āpatti dukkaṭassa. Anujānāmi",
  "tika-vin05t34:123_1": ", bhikkhave, maṁsappamāṇena nakhaṁ chinditu’’nti (cūḷava. 274) vacanato dīghā nakhā",
  "tika-vin05t34:123_2": "chinditabbā. ‘‘Na, bhikkhave, vīsatimaṭṭhaṁ kārāpetabbaṁ, yo kārāpeyya, āpatti dukkaṭassa.",
  "tika-vin05t34:123_3": "Anujānāmi, bhikkhave, malamattaṁ apakaḍḍhitu’’nti (cūḷava. 274) vacanato vīsatipi",
  "tika-vin05t34:123_4": "nakhe likhitamaṭṭhe kārāpetuṁ na vaṭṭati, nakhato malamattaṁ pana apakaḍḍhituṁ vaṭṭati.",
  "tika-vin05t34:124_0": "‘‘Na, bhikkhave, sambādhe lomaṁ saṁharāpetabbaṁ, yo saṁharāpeyya, āpatti dukkaṭassa.",
  "tika-vin05t34:124_1": "Anujānāmi, bhikkhave, ābādhapaccayā sambādhe lomaṁ saṁharāpetu’’nti (cūḷava. 275)",
  "tika-vin05t34:124_2": "vacanato gaṇḍavaṇādiābādhaṁ vinā sambādhe lomaṁ saṁharāpetuṁ na vaṭṭati. ‘‘Na, bhikkhave,",
  "tika-vin05t34:124_3": "dīghaṁ nāsikālomaṁ dhāretabbaṁ, yo dhāreyya, āpatti dukkaṭassā’’ti (cūḷava. 275)",
  "tika-vin05t34:124_4": "vacanato saṇḍāsena nāsikālomaṁ saṁharāpetuṁ vaṭṭati. Sakkharādīhi nāsikālomaṁ gāhāpanepi",
  "tika-vin05t34:124_5": "āpatti natthi, anurakkhaṇatthaṁ pana ‘‘anujānāmi, bhikkhave, saṇḍāsa’’nti (cūḷava.",
  "tika-vin05t34:124_6": "275) saṇḍāso anuññāto. ‘‘Na, bhikkhave, palitaṁ gāhāpetabbaṁ, yo gāhāpeyya, āpatti",
  "tika-vin05t34:124_7": "dukkaṭassā’’ti (cūḷava. 275) vacanato palitaṁ gāhāpetuṁ na vaṭṭati. Yaṁ pana bhamukāya",
  "tika-vin05t34:124_8": "vā nalāṭe vā dāṭhikāya vā uggantvā bībhacchaṁ hutvā ṭhitaṁ, tādisaṁ lomaṁ palitaṁ",
  "tika-vin05t34:124_9": "vā apalitaṁ vā gāhāpetuṁ vaṭṭati.",
  "tika-vin05t34:125_0": "41. ‘‘Na, bhikkhave, akāyabandhanena gāmo pavisitabbo, yo paviseyya, āpatti dukkaṭassā’’ti",
  "tika-vin05t34:125_1": "(cūḷava. 278) vacanato akāyabandhanena gāmo na pavisitabbo, abandhitvā nikkhamantena",
  "tika-vin05t34:125_2": "yattha sarati, tattha bandhitabbaṁ. ‘‘Āsanasālāya bandhissāmī’’ti gantuṁ vaṭṭati,",
  "tika-vin05t34:125_3": "saritvā yāva na bandhati, na tāva piṇḍāya caritabbaṁ.",
  "tika-vin05t34:126_0": "42. ‘‘Na, bhikkhave, gihinivatthaṁ nivāsetabbaṁ, yo nivāseyya, āpatti dukkaṭassā’’ti(cūḷava.",
  "tika-vin05t34:126_1": "280) ādivacanato hatthisoṇḍādivasena gihinivatthaṁ na nivāsetabbaṁ, setapaṭapārutādivasena",
  "tika-vin05t34:126_2": "na gihipārutaṁ pārupitabbaṁ, mallakammakarādayo viya kacchaṁ bandhitvā na nivāsetabbaṁ.",
  "tika-vin05t34:126_3": "Evaṁ nivāsetuṁ gilānassapi maggappaṭipannassapi na vaṭṭati. Yampi maggaṁ gacchantā",
  "tika-vin05t34:126_4": "ekaṁ vā dve vā koṇe ukkhipitvā antaravāsakassa upari lagganti, anto vā ekaṁ kāsāvaṁ",
  "tika-vin05t34:126_5": "tathā nivāsetvā bahi aparaṁ nivāsenti, sabbaṁ na vaṭṭati. Gilāno pana antokāsāvassa",
  "tika-vin05t34:126_6": "ovaṭṭikaṁ dassetvā aparaṁ upari nivāsetuṁ labhati, agilānena dve nivāsentena saguṇaṁ",
  "tika-vin05t34:126_7": "katvā nivāsetabbāni.",
  "tika-vin05t34:127_0": "43. ‘‘Na , bhikkhave, ubhatokājaṁ haritabbaṁ, yo hareyya, āpatti dukkaṭassā’’ti (cūḷava.",
  "tika-vin05t34:127_1": "281) vacanato ubhatokājaṁ harituṁ na vaṭṭati. ‘‘Anujānāmi, bhikkhave, ekatokājaṁ",
  "tika-vin05t34:127_2": "antarākājaṁ sīsabhāraṁ khandhabhāraṁ kaṭibhāraṁ olambaka’’nti vacanato ekatokājādiṁ harituṁ vaṭṭati.",
  "tika-vin05t34:128_0": "44. ‘‘Na, bhikkhave, dīghaṁ dantakaṭṭhaṁ khāditabbaṁ, yo khādeyya, āpatti dukkaṭassā’’ti",
  "tika-vin05t34:128_1": "(cūḷava. 282) vacanato na dīghaṁ dantakaṭṭhaṁ khāditabbaṁ. ‘‘Anujānāmi, bhikkhave,",
  "tika-vin05t34:128_2": "aṭṭhaṅgulaparamaṁ dantakaṭṭhaṁ. Anujānāmi, bhikkhave, caturaṅgulapacchimaṁ dantakaṭṭha’’nti",
  "tika-vin05t34:128_3": "(cūḷava. 282) vacanato manussānaṁ pamāṇaṅgulena aṭṭhaṅgulaparamaṁ caturaṅgulapacchimañca",
  "tika-vin05t34:128_4": "dantakaṭṭhaṁ khāditabbaṁ.",
  "tika-vin05t34:129_0": "45. ‘‘Na, bhikkhave, rukkho abhiruhitabbo, yo abhiruheyya, āpatti dukkaṭassa. Anujānāmi,",
  "tika-vin05t34:129_1": "bhikkhave, sati karaṇīye porisaṁ rukkhaṁ abhiruhituṁ āpadāsu yāvadattha’’nti (cūḷava.",
  "tika-vin05t34:129_2": "284) vacanato na rukkhaṁ abhiruhitabbaṁ, sukkhakaṭṭhagahaṇādikicce pana sati purisappamāṇaṁ",
  "tika-vin05t34:129_3": "abhiruhituṁ vaṭṭati. Āpadāsūti vāḷamigādayo vā disvā maggamūḷho vā disā oloketukāmo",
  "tika-vin05t34:129_4": "hutvā davaḍāhaṁ vā udakoghaṁ vā āgacchantaṁ disvā atiuccampi rukkhaṁ ārohituṁ vaṭṭati.",
  "tika-vin05t34:130_0": "46. ‘‘Na, bhikkhave, buddhavacanaṁ chandaso āropetabbaṁ, yo āropeyya, āpatti dukkaṭassa.",
  "tika-vin05t34:130_1": "Anujānāmi, bhikkhave, sakāya niruttiyā buddhavacanaṁ pariyāpuṇitu’’nti (cūḷava. 285)",
  "tika-vin05t34:130_2": "vacanato vedaṁ viya buddhavacanaṁ sakkaṭabhāsāya vācanāmaggaṁ ārocetuṁ na vaṭṭati,",
  "tika-vin05t34:130_3": "sakāya pana māgadhikāya niruttiyā pariyāpuṇitabbaṁ.",
  "tika-vin05t34:131_0": "47. ‘‘Na, bhikkhave, lokāyataṁ pariyāpuṇitabbaṁ, yo pariyāpuṇeyya, āpatti dukkaṭassā’’ti(caūḷava.",
  "tika-vin05t34:131_1": "286) ādivacanato lokāyatasaṅkhātaṁ ‘‘sabbaṁ ucchiṭṭhaṁ, sabbaṁ anucchiṭṭhaṁ, seto",
  "tika-vin05t34:131_2": "kāko, kāḷo bako iminā ca iminā ca kāraṇenā’’ti evamādiniratthakakāraṇapaṭisaṁyuttaṁ",
  "tika-vin05t34:131_3": "titthiyasatthaṁ neva pariyāpuṇitabbaṁ, na parassa vācetabbaṁ. Na ca tiracchānavijjā",
  "tika-vin05t34:131_4": "pariyāpuṇitabbā, na parassa vācetabbā.",
  "tika-vin05t34:132_0": "48. ‘‘Na, bhikkhave, khipite ‘jīvā’ti vattabbo, yo vadeyya, āpatti dukkaṭassa. Anujānāmi",
  "tika-vin05t34:132_1": ", bhikkhave, gihīnaṁ ‘jīvatha bhante’ti vuccamānena ‘ciraṁ jīvā’ti vattu’’nti (cūḷava.",
  "tika-vin05t34:132_2": "288) vacanato khipite ‘‘jīvā’’ti na vattabbaṁ, gihinā pana ‘‘jīvathā’’ti vuccamānena",
  "tika-vin05t34:132_3": "‘‘ciraṁ jīvā’’ti vattuṁ vaṭṭati.",
  "tika-vin05t34:133_0": "49. ‘‘Na, bhikkhave, lasuṇaṁ khāditabbaṁ, yo khādeyya, āpatti dukkaṭassa. Anujānāmi,",
  "tika-vin05t34:133_1": "bhikkhave, ābādhapaccayā lasuṇaṁ khāditu’’nti (cūḷava. 289) vacanato ābādhaṁ vinā",
  "tika-vin05t34:133_2": "lasuṇaṁ khādituṁ na vaṭṭati, sūpasampākādīsu (pāci. aṭṭha. 797) pakkhittaṁ pana vaṭṭati.",
  "tika-vin05t34:133_3": "Tañhi paccamānesu muggasūpādīsu vā macchamaṁsavikatiyā vā tele vā badarasāḷavādīsu",
  "tika-vin05t34:133_4": "vā ambilasākādīsu vā uttaribhaṅgesu vā yattha katthaci antamaso yāgubhattepi pakkhittaṁ vaṭṭati.",
  "tika-vin05t34:134_0": "50. ‘‘Na, bhikkhave, adhotehi pādehi senāsanaṁ akkamitabbaṁ, yo akkameyya, āpatti",
  "tika-vin05t34:134_1": "dukkaṭassā’’ti (cūḷava. 324) vacanato adhotehi pādehi mañcapīṭhādisenāsanaṁ parikammakatā",
  "tika-vin05t34:134_2": "vā bhūmi na akkamitabbā. ‘‘Na, bhikkhave, allehi pādehi senāsanaṁ akkamitabbaṁ, yo",
  "tika-vin05t34:134_3": "akkameyya āpatti dukkaṭassā’’ti (cūḷava. 324) vacanato yehi (cūḷava. aṭṭha. 324)",
  "tika-vin05t34:134_4": "akkantaṭṭhāne udakaṁ paññāyati, evarūpehi allapādehi paribhaṇḍakatā bhūmi vā senāsanaṁ",
  "tika-vin05t34:134_5": "vā na akkamitabbaṁ. Sace pana udakasinehamattameva paññāyati, na udakaṁ, vaṭṭati.",
  "tika-vin05t34:134_6": "Pādapuñchaniṁ pana allapādehipi akkamituṁ vaṭṭatiyeva. ‘‘Na, bhikkhave, saupāhanena",
  "tika-vin05t34:134_7": "senāsanaṁ akkamitabbaṁ, yo akkameyya, āpatti dukkaṭassā’’ti (cūḷava. 324) vacanato",
  "tika-vin05t34:134_8": "dhotapādehi akkamitabbaṭṭhānaṁ saupāhanena akkamituṁ na vaṭṭati.",
  "tika-vin05t34:135_0": "‘‘Na, bhikkhave, parikammakatāya bhūmiyā niṭṭhubhitabbaṁ, yo niṭṭhubheyya, āpatti",
  "tika-vin05t34:135_1": "dukkaṭassā’’ti (cūḷava. 324) vacanato parikammakatāya bhūmiyā na niṭṭhubhitabbaṁ.",
  "tika-vin05t34:135_2": "‘‘Anujānāmi, bhikkhave, kheḷamallaka’’nti (cūḷava. 324) evaṁ anuññāte kheḷamallake",
  "tika-vin05t34:135_3": "niṭṭhubhitabbaṁ. ‘‘Anujānāmi, bhikkhave, coḷakena paliveṭhetu’’nti (cūḷava. 324)",
  "tika-vin05t34:135_4": "vacanato sudhābhūmiyā vā paribhaṇḍabhūmiyā vā mañcapīṭhaṁ nikkhipantena sace taṭṭikā",
  "tika-vin05t34:135_5": "vā kaṭasārako vā natthi, coḷakena mañcapīṭhānaṁ pādā veṭhetabbā, tasmiṁ asati paṇṇampi",
  "tika-vin05t34:135_6": "attharituṁ vaṭṭati, kiñci anattharitvā ṭhapentassa pana dukkaṭaṁ. Yadi pana tattha",
  "tika-vin05t34:135_7": "nevāsikā anatthatāya bhūmiyāpi ṭhapenti, adhotapādehipi vaḷañjenti, tatheva vaḷañjetuṁ vaṭṭati.",
  "tika-vin05t34:136_0": "‘‘Na , bhikkhave, parikammakatā bhitti apassetabbā, yo apasseyya, āpatti dukkaṭassā’’ti",
  "tika-vin05t34:136_1": "(cūḷava. 324) vacanato parikammakatā bhitti setabhitti vā hotu cittakammakatā vā,",
  "tika-vin05t34:136_2": "na apassetabbā. Na kevalañca bhittimeva, dvārampi vātapānampi apassenaphalakampi",
  "tika-vin05t34:136_3": "pāsāṇatthambhampi rukkhatthambhampi cīvarena vā yena kenaci appaṭicchādetvā apassituṁ",
  "tika-vin05t34:136_4": "na labhati. ‘‘Anujānāmi, bhikkhave , paccattharitvā nipajjitu’’nti (cūḷava. 325)",
  "tika-vin05t34:136_5": "vacanato pana dhotapādehi akkamitabbaṁ, paribhaṇḍakataṁ bhūmiṁ vā bhūmattharaṇaṁ",
  "tika-vin05t34:136_6": "senāsanaṁ vā saṅghikamañcapīṭhaṁ vā attano santakena paccattharaṇena paccattharitvāva",
  "tika-vin05t34:136_7": "nipajjitabbaṁ. Sace niddāyatopi paccattharaṇe saṅkuṭite koci sarīrāvayavo mañcaṁ",
  "tika-vin05t34:136_8": "vā pīṭhaṁ vā phusati, āpattiyeva, lomesu pana phusantesu lomagaṇanāya āpattiyo. Paribhogasīsena",
  "tika-vin05t34:136_9": "apassayantassapi eseva nayo. Hatthatalapādatalehi pana phusituṁ akkamituṁ vā vaṭṭati,",
  "tika-vin05t34:136_10": "mañcaṁ vā pīṭhaṁ vā harantassa kāye paṭihaññati, anāpatti.",
  "tika-vin05t34:137_0": "51. ‘‘Dasayime, bhikkhave, avandiyā. Pureupasampannena pacchupasampanno avandiyo,",
  "tika-vin05t34:137_1": "anupasampanno avandiyo, nānāsaṁvāsako vuḍḍhataro adhammavādī avandiyo, mātugāmo avandiyo,",
  "tika-vin05t34:137_2": "paṇḍako avandiyo, pārivāsiko avandiyo, mūlāyapaṭikassanāraho avandiyo, mānattāraho",
  "tika-vin05t34:137_3": "avandiyo, mānattacāriko avandiyo, abbhānāraho avandiyo’’ti (cūḷava. 312) vacanato",
  "tika-vin05t34:137_4": "ime dasa avandiyāti veditabbā.",
  "tika-vin05t34:138": "‘‘Pacchupasampannena pureupasampanno vandiyo, nānāsaṁvāsako vuḍḍhataro dhammavādī vandiyo, tathāgato arahaṁ sammāsambuddho vandiyo’’ti (cūḷava. 312) – vacanato ime tayo vanditabbā.",
  "tika-vin05t34:139_0": "52. ‘‘Anujānāmi, bhikkhave, tīṇi tūlāni rukkhatūlaṁ latātūlaṁ poṭakītūla’’nti (cūḷava.",
  "tika-vin05t34:139_1": "297) vacanato imāni tīṇi tūlāni kappiyāni. Tattha (cūḷava. aṭṭha. 297) rukkhatūlanti",
  "tika-vin05t34:139_2": "simbalirukkhādīnaṁ yesaṁ kesañci rukkhānaṁ tūlaṁ. Latātūlanti khīravalliādīnaṁ yāsaṁ",
  "tika-vin05t34:139_3": "kāsañci vallīnaṁ tūlaṁ. Poṭakītūlanti poṭakītiṇādīnaṁ yesaṁ kesañci tiṇajātikānaṁ",
  "tika-vin05t34:139_4": "antamaso ucchunaḷādīnampi tūlaṁ. Etehi tīhi sabbabhūtagāmā saṅgahitā honti. Rukkhavallitiṇajātiyo",
  "tika-vin05t34:139_5": "hi muñcitvā añño bhūtagāmo nāma natthi, tasmā yassa kassaci bhūtagāmassa tūlaṁ bimbohane",
  "tika-vin05t34:139_6": "vaṭṭati. Bhisiṁ pana pāpuṇitvā sabbametaṁ akappiyatūlanti vuccati. Na kevalañca bimbohane",
  "tika-vin05t34:139_7": "etaṁ tūlameva, haṁsamorādīnaṁ sabbasakuṇānaṁ sīhādīnaṁ sabbacatuppadānañca lomampi",
  "tika-vin05t34:139_8": "vaṭṭati, piyaṅgupupphabakulapupphādīnaṁ pana yaṁ kiñci pupphaṁ na vaṭṭati. Tamālapattaṁ",
  "tika-vin05t34:139_9": "suddhameva na vaṭṭati, missakaṁ pana vaṭṭati, bhisīnaṁ anuññātaṁ pañcavidhaṁ uṇṇāditūlampi vaṭṭati.",
  "tika-vin05t34:140_0": "53. ‘‘Anujānāmi, bhikkhave, pañca bhisiyo uṇṇabhisiṁ coḷabhisiṁ vākabhisiṁ tiṇabhisiṁ",
  "tika-vin05t34:140_1": "paṇṇabhisi’’nti (cūḷava. 297) vacanato pañcahi uṇṇādīhi pūritā pañca bhisiyo anuññātā.",
  "tika-vin05t34:140_2": "Tūlagaṇanāya hi etāsaṁ gaṇanā vuttā. Tattha uṇṇaggahaṇena na kevalaṁ eḷakalomameva",
  "tika-vin05t34:140_3": "gahitaṁ, ṭhapetvā pana manussalomaṁ yaṁ kiñci kappiyākappiyamaṁsajātīnaṁ pakkhicatuppadānaṁ",
  "tika-vin05t34:140_4": "lomaṁ sabbaṁ idha uṇṇaggahaṇeneva gahitaṁ. Tasmā channaṁ cīvarānaṁ channaṁ anulomacīvarānañca",
  "tika-vin05t34:140_5": "aññatarena bhisicchaviṁ katvā taṁ sabbaṁ pakkhipitvā bhisiṁ kātuṁ vaṭṭati. Eḷakalomāni",
  "tika-vin05t34:140_6": "pana apakkhipitvā kambalameva catugguṇaṁ pañcaguṇaṁ vā pakkhipitvā katāpi uṇṇabhisisaṅkhyameva gacchati.",
  "tika-vin05t34:141_0": "Coḷabhisiādīsu yaṁ kiñci navacoḷaṁ vā purāṇacoḷaṁ vā saṁharitvā anto pakkhipitvā",
  "tika-vin05t34:141_1": "vā katā coḷabhisi. Yaṁ kiñci vākaṁ pakkhipitvā katā vākabhisi. Yaṁ kiñci tiṇaṁ pakkhipitvā",
  "tika-vin05t34:141_2": "katā tiṇabhisi. Aññatra suddhatamālapattā yaṁ kiñci paṇṇaṁ pakkhipitvā katā paṇṇabhisīti",
  "tika-vin05t34:141_3": "veditabbā. Tamālapattaṁ pana aññena missameva vaṭṭati. Suddhaṁ na vaṭṭati. Yaṁ panetaṁ",
  "tika-vin05t34:141_4": "uṇṇādipañcavidhaṁ tūlaṁ bhisiyaṁ vaṭṭati, taṁ masūrakepi vaṭṭatīti kurundiyaṁ vuttaṁ.",
  "tika-vin05t34:141_5": "Etena masūrakaṁ paribhuñjituṁ vaṭṭatīti siddhaṁ hoti. Bhisiyā pamāṇaniyamo natthi,",
  "tika-vin05t34:141_6": "mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti etāsaṁ",
  "tika-vin05t34:141_7": "anurūpato sallakkhetvā attano rucivasena pamāṇaṁ kātabbaṁ. Bimbohanaṁ pana pamāṇayuttameva vaṭṭati.",
  "tika-vin05t34:142_0": "54. ‘‘Na, bhikkhave, aḍḍhakāyikāni bimbohanāni dhāretabbāni, yo dhāreyya, āpatti",
  "tika-vin05t34:142_1": "dukkaṭassā’’ti (cūḷava. 297) yesu kaṭito paṭṭhāya yāva sīsaṁ upadahanti, tādisāni",
  "tika-vin05t34:142_2": "upaḍḍhakāyappamāṇāni bimbohanāni paṭikkhipitvā ‘‘anujānāmi, bhikkhave, sīsappamāṇaṁ",
  "tika-vin05t34:142_3": "bimbohana’’nti (cūḷava. 297) sīsappamāṇaṁ anuññātaṁ. Sīsappamāṇaṁ nāma yassa vitthārato",
  "tika-vin05t34:142_4": "tīsu kaṇṇesu dvinnaṁ kaṇṇānaṁ antaraṁ miniyamānaṁ vidatthi ceva caturaṅgulañca hoti,",
  "tika-vin05t34:142_5": "majjhaṭṭhānaṁ muṭṭhiratanaṁ hoti. ‘‘Dīghato pana diyaḍḍharatanaṁ vā dviratanaṁ vā’’ti",
  "tika-vin05t34:142_6": "kurundiyaṁ vuttaṁ. Ayaṁ sīsappamāṇassa ukkaṭṭhaparicchedo, ito uddhaṁ na vaṭṭati,",
  "tika-vin05t34:142_7": "heṭṭhā vaṭṭati . Agilānassa sīsūpadhānañca pādūpadhānañcāti dvayameva vaṭṭati, gilānassa",
  "tika-vin05t34:142_8": "bimbohanāni santharitvā upari paccattharaṇaṁ datvā nipajjitumpi vaṭṭati. ‘‘Yāni pana",
  "tika-vin05t34:142_9": "bhisīnaṁ anuññātāni pañca kappiyatūlāni, tehi bimbohanaṁ mahantampi vaṭṭatī’’ti phussadevatthero",
  "tika-vin05t34:142_10": "āha. Vinayadharaupatissatthero pana ‘‘bimbohanaṁ karissāmīti kappiyatūlaṁ vā akappiyatūlaṁ",
  "tika-vin05t34:142_11": "vā pakkhipitvā karontassa pamāṇameva vaṭṭatī’’ti āha.",
  "tika-vin05t34:143_0": "55. ‘‘Anujānāmi, bhikkhave, āsandika’’nti (cūḷava. 297) vacanato caturassapīṭhasaṅkhāto",
  "tika-vin05t34:143_1": "āsandiko vaṭṭati, so ca ‘‘anujānāmi, bhikkhave, uccakampi āsandika’’nti (cūḷava.",
  "tika-vin05t34:143_2": "297) vacanato aṭṭhaṅgulato uccapādakopi vaṭṭati. Ekatobhāgena dīghapīṭhameva hi aṭṭhaṅgulato",
  "tika-vin05t34:143_3": "uccapādakaṁ na vaṭṭati, tasmā caturassapīṭhaṁ pamāṇātikkantampi vaṭṭati. ‘‘Anujānāmi,",
  "tika-vin05t34:143_4": "bhikkhave, sattaṅga’’nti (cūḷava. 297) vacanato tīsu disāsu apassayaṁ katvā katamañcopi",
  "tika-vin05t34:143_5": "vaṭṭati. ‘‘Anujānāmi, bhikkhave, uccakampi sattaṅga’’nti (cūḷava. 297) vacanato ayampi",
  "tika-vin05t34:143_6": "pamāṇātikkanto ca vaṭṭati. ‘‘Anujānāmi, bhikkhave, bhaddapīṭha’’ntiādinā (cūḷava.",
  "tika-vin05t34:143_7": "297) pāḷiyaṁ anuññātaṁ vettamayapīṭhaṁ pilotikābaddhapīṭhaṁ dārupaṭṭikāya upari pāde",
  "tika-vin05t34:143_8": "ṭhapetvā bhojanaphalakaṁ viya kataṁ eḷakapādapīṭhaṁ āmalakākārena yojitaṁ bahupādakaṁ",
  "tika-vin05t34:143_9": "āmaṇḍakavaṭṭikapīṭhaṁ palālapīṭhaṁ phalakapīṭhañca pāḷiyaṁ anāgatañca aññampi yaṁ",
  "tika-vin05t34:143_10": "kiñci dārumayapīṭhaṁ vaṭṭati.",
  "tika-vin05t34:144_0": "‘‘Na, bhikkhave, ucce mañce sayitabbaṁ, yo sayeyya, āpatti dukkaṭassā’’ti (cūḷava.",
  "tika-vin05t34:144_1": "297) vacanato pamaṇātikkante mañce sayantassa dukkaṭaṁ, taṁ pana karontassa kārāpentassa",
  "tika-vin05t34:144_2": "ca chedanakaṁ pācittiyaṁ. Aññena kataṁ paṭilabhitvā paribhuñjantena chinditvā paribhuñjitabbaṁ.",
  "tika-vin05t34:144_3": "Sace na chinditukāmo hoti, bhūmiyaṁ nikhanitvā pamāṇaṁ upari dasseti, uttānakaṁ vā",
  "tika-vin05t34:144_4": "katvā paribhuñjati, ukkhipitvā tulāsaṅghāṭe ṭhapetvā aṭṭaṁ katvā paribhuñjati, vaṭṭati.",
  "tika-vin05t34:144_5": "‘‘Na, bhikkhave, uccā mañcapaṭipādakā dhāretabbā, yo dhāreyya, āpatti dukkaṭassa.",
  "tika-vin05t34:144_6": "Anujānāmi, bhikkhave, aṭṭhaṅgulaparamaṁ mañcapaṭipādaka’’nti (cūḷava. 297) vacanato",
  "tika-vin05t34:144_7": "manussānaṁ pamāṇaṅgulena aṭṭhaṅgulaparamova mañcapaṭipādako vaṭṭati, tato uddhaṁ na vaṭṭati.",
  "tika-vin05t34:145_0": "56. ‘‘Na , bhikkhave, uccāsayanamahāsayanāni dhāretabbāni, seyyathidaṁ, āsandi pallaṅko",
  "tika-vin05t34:145_1": "gonako cittako paṭikā paṭalikā tūlikā vikatikā uddalomi ekantalomi kaṭṭissaṁ koseyyaṁ",
  "tika-vin05t34:145_2": "kuttakaṁ hatthattharaṁ assattharaṁ rathattharaṁ ajinapaveṇī kadalimigapavarapaccattharaṇaṁ",
  "tika-vin05t34:145_3": "sauttaracchadaṁ ubhatolohitakūpadhānaṁ, yo dhāreyya, āpatti dukkaṭassā’’ti (mahāva.",
  "tika-vin05t34:145_4": "254) vacanato uccāsayanamahāsayanāni na vaṭṭanti. Tattha (mahāva. aṭṭha. 254) uccāsayanaṁ",
  "tika-vin05t34:145_5": "nāma pamāṇātikkantaṁ mañcaṁ. Mahāsayanaṁ nāma akappiyattharaṇaṁ. Āsandiādīsu āsandīti",
  "tika-vin05t34:145_6": "pamāṇātikkantāsanaṁ. Pallaṅkoti pādesu vāḷarūpāni ṭhapetvā kato. Gonakoti dīghalomako",
  "tika-vin05t34:145_7": "mahākojavo. Caturaṅgulādhikāni kira tassa lomāni. Cittakoti ratanacitrauṇṇāmayattharako.",
  "tika-vin05t34:145_8": "Paṭikāti uṇṇāmayo setattharako. Paṭalikāti ghanapupphako uṇṇāmayalomattharako, yo",
  "tika-vin05t34:145_9": "‘‘āmalakapaṭo’’tipi vuccati. Tūlikāti pakatitūlikāyeva. Vikatikāti sīhabyagghādirūpavicitro",
  "tika-vin05t34:145_10": "uṇṇāmayattharako. Uddalomīti ekato uggatalomaṁ uṇṇāmayattharaṇaṁ. Ekantalomīti ubhato",
  "tika-vin05t34:145_11": "uggatalomaṁ uṇṇāmayattharaṇaṁ. Kaṭṭissanti ratanaparisibbitaṁ koseyyakaṭṭissamayaṁ",
  "tika-vin05t34:145_12": "paccattharaṇaṁ. Koseyyanti ratanaparisibbitaṁ kosiyasuttamayaṁ paccattharaṇaṁ, suddhakoseyyaṁ pana vaṭṭati.",
  "tika-vin05t34:146_0": "Kuttakanti soḷasannaṁ nāṭakitthīnaṁ ṭhatvā naccanayoggaṁ uṇṇāmayattharaṇaṁ. Hatthattharaassattharā",
  "tika-vin05t34:146_1": "hatthiassapiṭṭhīsu attharaṇakaattharaṇā eva. Rathattharepi eseva nayo. Ajinapaveṇīti",
  "tika-vin05t34:146_2": "ajinacammehi mañcappamāṇena sibbitvā katā paveṇī. Kadalimigapavarapaccattharaṇanti",
  "tika-vin05t34:146_3": "kadalimigacammaṁ nāma atthi, tena kataṁ pavarapaccattharaṇanti attho. Taṁ kira setavatthassa",
  "tika-vin05t34:146_4": "upari kadalimigacammaṁ pattharitvā sibbitvā karonti. Sauttaracchadanti saha uttaracchadena,",
  "tika-vin05t34:146_5": "uparibaddhena rattavitānena saddhinti attho. Setavitānampi heṭṭhā akappiyapaccattharaṇe",
  "tika-vin05t34:146_6": "sati na vaṭṭati, asati pana vaṭṭati. Ubhatolohitakūpadhānanti sīsūpadhānañca pādūpadhānañcāti",
  "tika-vin05t34:146_7": "mañcassa ubhatolohitakūpadhānaṁ, etaṁ na kappati. Yaṁ pana ekameva upadhānaṁ ubhosu",
  "tika-vin05t34:146_8": "passesu rattaṁ vā hotu padumavaṇṇaṁ vā vicitraṁ vā, sace pamāṇayuttaṁ, vaṭṭati, mahāupadhānaṁ",
  "tika-vin05t34:146_9": "pana paṭikkhittaṁ. Gonakādīni (cūḷava. aṭṭha. 320) saṅghikavihāre vā puggalikavihāre",
  "tika-vin05t34:146_10": "vā mañcapīṭhakesu attharitvā paribhuñjituṁ na vaṭṭanti, dhammāsane pana gihivikatanīhārena",
  "tika-vin05t34:146_11": "labbhanti, tatrāpi nipajjituṁ na vaṭṭati.",
  "tika-vin05t34:147_0": "‘‘Anujānāmi, bhikkhave, ṭhapetvā tīṇi āsandiṁ pallaṅkaṁ tūlikaṁ gihivikataṁ abhinisīdituṁ,",
  "tika-vin05t34:147_1": "na tveva abhinipajjitu’’nti (cūḷava. 314) – vacanato āsandādittayaṁ ṭhapetvā avasesesu",
  "tika-vin05t34:147_2": "gonakādīsu gihivikatesu dhammāsane vā bhattagge vā antaraghare vā nisīdituṁ vaṭṭati,",
  "tika-vin05t34:147_3": "nipajjituṁ na vaṭṭati. Tūlonaddhaṁ pana mañcapīṭhaṁ bhattagge antaraghareyeva nisīdituṁ",
  "tika-vin05t34:147_4": "vaṭṭati, tatthāpi nipajjituṁ vaṭṭati. Tūlonaddhaṁ pana mañcapīṭhaṁ kārāpentassapi",
  "tika-vin05t34:147_5": "uddālanakaṁ pācittiyaṁ.",
  "tika-vin05t34:148_0": "‘‘Anujānāmi, bhikkhave, onaddhamañcaṁ onaddhapīṭha’’nti (cūḷava. 297) vacanato pana",
  "tika-vin05t34:148_1": "cammādīhi onaddhaṁ mañcapīṭhaṁ vaṭṭati. ‘‘Anujānāmi, bhikkhave, pāvāraṁ. Anujānāmi,",
  "tika-vin05t34:148_2": "bhikkhave, koseyyapāvāraṁ. Anujānāmi, bhikkhave, kojavaṁ. Anujānāmi, bhikkhave, kambala’’nti",
  "tika-vin05t34:148_3": "(mahāva. 337-338) – vacanato pāvārādīni saṅghikāni vā hontu puggalikāni vā, yathāsukhaṁ",
  "tika-vin05t34:148_4": "vihāre vā antaraghare vā yattha katthaci paribhuñjituṁ vaṭṭanti. Kojavaṁ panettha",
  "tika-vin05t34:148_5": "pakatikojavameva vaṭṭati, mahāpiṭṭhiyakojavaṁ na vaṭṭati.",
  "tika-vin05t34:149_0": "‘‘Anujānāmi, bhikkhave, sabbaṁ pāsādaparibhoga’’nti (cūḷava. 320) vacanato suvaṇṇarajatādivicitrāni",
  "tika-vin05t34:149_1": "(cūḷava. aṭṭha. 320) kavāṭāni mañcapīṭhāni tālavaṇṭāni suvaṇṇarajatayoni pānīyaghaṭapānīyasarāvāni,",
  "tika-vin05t34:149_2": "yaṁ kiñci cittakammakataṁ, sabbaṁ senāsanaparibhoge vaṭṭati. ‘‘Pāsādassa dāsidāsaṁ",
  "tika-vin05t34:149_3": "khettavatthuṁ gomahiṁsaṁ demā’’ti vadanti, pāṭekkaṁ gahaṇakiccaṁ natthi, pāsāde paṭiggahite",
  "tika-vin05t34:149_4": "paṭiggahitameva hoti.",
  "tika-vin05t34:150_0": "‘‘Anujānāmi, bhikkhave, ekapalāsikaṁ upāhanaṁ… na, bhikkhave, diguṇā upāhanā dhāretabbā…",
  "tika-vin05t34:150_1": "na tiguṇā upāhanā dhāretabbā… na guṇaṅguṇūpāhanā dhāretabbā… yo dhāreyya, āpatti",
  "tika-vin05t34:150_2": "dukkaṭassā’’ti (mahāva. 245) – vacanato ekapaṭalāyeva upāhanā vaṭṭati, dvipaṭalā",
  "tika-vin05t34:150_3": "pana tipaṭalā na vaṭṭatiyeva. Guṇaṅguṇūpāhanā (mahāva. aṭṭha. 245) nāma catupaṭalato",
  "tika-vin05t34:150_4": "paṭṭhāya vuccati, sā pana majjhimadeseyeva na vaṭṭati. ‘‘Anujānāmi, bhikkhave, sabbapaccantimesu",
  "tika-vin05t34:150_5": "janapadesu guṇaṅguṇūpāhana’’nti (mahāva. 259) – vacanato paccantimesu janapadesu",
  "tika-vin05t34:150_6": "guṇaṅguṇūpāhanā navā vā hotu paribhuttā vā, vaṭṭati. Majjhimadese pana ‘‘anujānāmi,",
  "tika-vin05t34:150_7": "bhikkhave, omukkaṁ guṇaṅguṇūpāhanaṁ. Na, bhikkhave, navā guṇaṅguṇūpāhanā dhāretabbā,",
  "tika-vin05t34:150_8": "yo dhāreyya, āpatti dukkaṭassā’’ti (mahāva. 247) vacanato paṭimuñcitvā apanītā paribhuttāyeva",
  "tika-vin05t34:150_9": "guṇaṅguṇūpāhanā vaṭṭati, aparibhuttā paṭikkhittāyeva. Ekapaṭalā pana paribhuttā vā",
  "tika-vin05t34:150_10": "hotu aparibhuttā vā, sabbattha vaṭṭati. Ettha ca manussacammaṁ ṭhapetvā yena kenaci",
  "tika-vin05t34:150_11": "cammena katā upāhanā vaṭṭati. Upāhanakosakasatthakakosakakuñcikakosakesupi eseva nayo.",
  "tika-vin05t34:151_0": "‘‘Na , bhikkhave, sabbanīlikā upāhanā dhāretabbā… na sabbapītikā upāhanā dhāretabbā…",
  "tika-vin05t34:151_1": "na sabbalohitikā upāhanā dhāretabbā… na sabbamañjiṭṭhikā upāhanā dhāretabbā… na sabbakaṇhā",
  "tika-vin05t34:151_2": "upāhanā dhāretabbā… na sabbamahāraṅgarattā upāhanā dhāretabbā. Na sabbamahānāmarattā",
  "tika-vin05t34:151_3": "upāhanā dhāretabbā, yo dhāreyya, āpatti dukkaṭassā’’ti (mahāva. 246) – vacanato sabbanīlikādi",
  "tika-vin05t34:151_4": "upāhanā na vaṭṭati. Ettha ca nīlikā umāpupphavaṇṇā hoti. Pītikā kaṇikārapupphavaṇṇā…",
  "tika-vin05t34:151_5": "lohitikā jayasumanapupphavaṇṇā… mañjiṭṭhikā mañjiṭṭhavaṇṇā eva… kaṇhā addāriṭṭhakavaṇṇā…",
  "tika-vin05t34:151_6": "mahāraṅgarattā satapadipiṭṭhivaṇṇā… mahānāmarattā sambhinnavaṇṇā hoti paṇḍupalāsavaṇṇā.",
  "tika-vin05t34:151_7": "Kurundiyaṁ pana ‘‘padumapupphavaṇṇā’’ti vuttaṁ. Etāsu yaṁ kiñci labhitvā rajanaṁ",
  "tika-vin05t34:151_8": "coḷakena puñchitvā vaṇṇaṁ bhinditvā dhāretuṁ vaṭṭati, appamattakepi bhinne vaṭṭatiyeva.",
  "tika-vin05t34:152_0": "‘‘Na, bhikkhave, nīlakavaddhikā upāhanā dhāretabbā… na pītakavaddhikā upāhanā dhāretabbā…",
  "tika-vin05t34:152_1": "na lohitakavaddhikā upāhanā dhāretabbā… na mañjiṭṭhikavaddhikā upāhanā dhāretabbā…",
  "tika-vin05t34:152_2": "na kaṇhavaddhikā upāhanā dhāretabbā… na mahāraṅgarattavaddhikā upāhanā dhāretabbā…",
  "tika-vin05t34:152_3": "na mahānāmarattavaddhikā upāhanā dhāretabbā… yo dhāreyya, āpatti dukkaṭassā’’ti (mahāva.",
  "tika-vin05t34:152_4": "246) – vacanato yāsaṁ vaddhāyeva nīlādivaṇṇā honti, tāpi na vaṭṭanti, vaṇṇabhedaṁ",
  "tika-vin05t34:152_5": "pana katvā dhāretuṁ vaṭṭati.",
  "tika-vin05t34:153_0": "‘‘Na, bhikkhave, khallakabaddhā upāhanā dhāretabbā… na puṭabaddhā upāhanā dhāretabbā…",
  "tika-vin05t34:153_1": "na pāliguṇṭhimā upāhanā dhāretabbā… na tūlapuṇṇikā upāhanā dhāretabbā… na tittirapattikā",
  "tika-vin05t34:153_2": "upāhanā dhāretabbā… na meṇḍavisāṇavaddhikā upāhanā dhāretabbā… na ajavisāṇavaddhikā",
  "tika-vin05t34:153_3": "upāhanā dhāretabbā… na vicchikāḷikā upāhanā dhāretabbā… na morapiñchaparisibbitā",
  "tika-vin05t34:153_4": "upāhanā dhāretabbā… na citrā upāhanā dhāretabbā, yo dhāreyya, āpatti dukkaṭassā’’ti",
  "tika-vin05t34:153_5": "(mahāva. 246) – vacanato khallakabaddhādi upāhanāpi na vaṭṭati. Tattha khallakabaddhāti",
  "tika-vin05t34:153_6": "paṇhipidhānatthaṁ tale khallakaṁ bandhitvā katā. Puṭabaddhāti yonakaupāhanā vuccati,",
  "tika-vin05t34:153_7": "yā yāva jaṅghato sabbapādaṁ paṭicchādeti. Pāliguṇṭhimāti paliguṇṭhitvā katā, upari",
  "tika-vin05t34:153_8": "pādamattameva paṭicchādeti, na jaṅghaṁ. Tūlapuṇṇikāti tūlapicunā pūretvā katā. Tittirapattikāti",
  "tika-vin05t34:153_9": "tittirapattasadisā vicitrabaddhā. Meṇḍavisāṇavaddhikāti kaṇṇikaṭṭhāne meṇḍakasiṅgasaṇṭhāne",
  "tika-vin05t34:153_10": "vaddhe yojetvā katā. Ajavisāṇavaddhikādīsupi eseva nayo, vicchikāḷikāpi tattheva",
  "tika-vin05t34:153_11": "vicchikanaṅguṭṭhasaṇṭhāne vaddhe yojetvā katā. Morapiñchaparisibbitāti talesu vā",
  "tika-vin05t34:153_12": "vaddhesu vā morapiñchehi suttakasadisehi parisibbitā. Citrāti vicitrā. Etāsu yaṁ",
  "tika-vin05t34:153_13": "kiñci labhitvā sace tāni khallakādīni apanetvā sakkā honti vaḷañjituṁ, vaḷañjetabbā.",
  "tika-vin05t34:153_14": "Tesu pana sati vaḷañjantassa dukkaṭaṁ.",
  "tika-vin05t34:154_0": "‘‘Na, bhikkhave, sīhacammaparikkhaṭā upāhanā dhāretabbā… na byagghacammaparikkhaṭā",
  "tika-vin05t34:154_1": "upāhanā dhāretabbā… na dīpicammaparikkhaṭā upāhanā dhāretabbā… na ajinacammaparikkhaṭā",
  "tika-vin05t34:154_2": "upāhanā dhāretabbā… na uddacammaparikkhaṭā upāhanā dhāretabbā… na majjāracammaparikkhaṭā",
  "tika-vin05t34:154_3": "upāhanā dhāretabbā… na kāḷakacammaparikkhaṭā upāhanā dhāretabbā… na luvakacammaparikkhaṭā",
  "tika-vin05t34:154_4": "upāhanā dhāretabbā, yo dhāreyya, āpatti dukkaṭassā’’ti (mahāva. 246) – vacanato sīhacammādiparikkhaṭāpi",
  "tika-vin05t34:154_5": "upāhanā na vaṭṭati. Tattha sīhacammaparikkhaṭā nāma pariyantesu cīvare anuvātaṁ viya",
  "tika-vin05t34:154_6": "sīhacammaṁ yojetvā katā. Esa nayo sabbattha. Luvakacammaparikkhaṭāti pakkhibiḷālacammaparikkhaṭā.",
  "tika-vin05t34:154_7": "Etāsupi yā kāci taṁ cammaṁ apanetvā dhāretabbā.",
  "tika-vin05t34:155_0": "‘‘Na, bhikkhave, kaṭṭhapādukā dhāretabbā… na tālapattapādukā… na veḷupattapādukā,",
  "tika-vin05t34:155_1": "na tiṇapādukā… na muñjapādukā, na pabbajapādukā… na hintālapādukā, na kamalapādukā…",
  "tika-vin05t34:155_2": "na kambalapādukā… na sovaṇṇapādukā… na rūpiyamayā pādukā… na maṇimayā… na veḷuriyamayā…",
  "tika-vin05t34:155_3": "na phalikamayā … na kaṁsamayā… na kācamayā… na tipumayā… na sīsamayā… na tambalohamayā…",
  "tika-vin05t34:155_4": "na kāci saṅkamanīyā pādukā dhāretabbā, yo dhāreyya, āpatti dukkaṭassā’’ti (mahāva.",
  "tika-vin05t34:155_5": "250-251) – vacanato yena kenaci tiṇena vā aññena vā katā yā kāci saṅkamanīyā pādukā",
  "tika-vin05t34:155_6": "na dhāretabbā. ‘‘Anujānāmi, bhikkhave, tisso pādukā dhuvaṭṭhāniyā asaṅkamanīyāyo,",
  "tika-vin05t34:155_7": "vaccapādukaṁ passāvapādukaṁ ācamanapāduka’’nti (mahāva. 251) – vacanato pana bhūmiyaṁ",
  "tika-vin05t34:155_8": "suppatiṭṭhitā niccalā asaṁhāriyā vaccapādukādī tisso pādukā paribhuñjituṁ vaṭṭanti.",
  "tika-vin05t34:156_0": "‘‘Na, bhikkhave, saupāhanena gāmo pavisitabbo, yo paviseyya, āpatti dukkaṭassā’’ti",
  "tika-vin05t34:156_1": "(mahāva. 259) vacanato saupāhanena gāmo na pavisitabbo. ‘‘Anujānāmi, bhikkhave, gilānena",
  "tika-vin05t34:156_2": "bhikkhunā saupāhanena gāmaṁ pavisitu’’nti (mahāva. 256) vacanato pana yassa pādā",
  "tika-vin05t34:156_3": "vā phālitā pādakhīlā vā ābādho pādā vā dukkhā honti, yo na sakkoti anupāhano gāmaṁ",
  "tika-vin05t34:156_4": "pavisituṁ, evarūpena gilānena saupāhanena gāmaṁ pavisituṁ vaṭṭati. ‘‘Anujānāmi, bhikkhave,",
  "tika-vin05t34:156_5": "ajjhārāme upāhanaṁ dhāretuṁ ukkaṁ padīpaṁ kattaradaṇḍa’’nti (mahāva. 249) vacanato",
  "tika-vin05t34:156_6": "ajjhārāme agilānassapi upāhanaṁ dhāretuṁ vaṭṭati.",
  "tika-vin05t34:157_0": "‘‘Na, bhikkhave, ācariyesu ācariyamattesu upajjhāyesu upajjhāyamattesu anupāhanesu",
  "tika-vin05t34:157_1": "caṅkamamānesu saupāhanena caṅkamitabbaṁ, yo caṅkameyya, āpatti dukkaṭassā’’ti (mahāva.",
  "tika-vin05t34:157_2": "248) – vacanato ācariyādīsu anupāhanesu caṅkamantesu saupāhanena na caṅkamitabbaṁ.",
  "tika-vin05t34:157_3": "Ettha (mahāva. aṭṭha. 248) ca pabbajjācariyo upasampadācariyo nissayācariyo uddesācariyoti",
  "tika-vin05t34:157_4": "ime cattāropi idha ācariyā eva. Avassikassa chabbasso ācariyamatto. So hi catuvassakāle",
  "tika-vin05t34:157_5": "taṁ nissāya vacchati. Evaṁ ekavassassa sattavasso, duvassassa aṭṭhavasso, tivassassa",
  "tika-vin05t34:157_6": "navavasso, catuvassassa dasavassoti imepi ācariyamattā eva. Upajjhāyassa sandiṭṭhasambhattā",
  "tika-vin05t34:157_7": "pana sahāyabhikkhū, ye vā pana keci dasavassehi mahantatarā, te sabbepi upajjhāyamattā",
  "tika-vin05t34:157_8": "nāma. Ettakesu bhikkhūsu anupāhanesu caṅkamantesu saupāhanassa caṅkamato āpatti.",
  "tika-vin05t34:158_0": "‘‘Na , bhikkhave, mahācammāni dhāretabbāni sīhacammaṁ byagghacammaṁ dīpicammaṁ, yo",
  "tika-vin05t34:158_1": "dhāreyya, āpatti dukkaṭassa’’. ‘‘Na, bhikkhave, gocammaṁ dhāretabbaṁ, yo dhāreyya,",
  "tika-vin05t34:158_2": "āpatti dukkaṭassa’’. ‘‘Na, bhikkhave, kiñci cammaṁ dhāretabbaṁ, yo dhāreyya, āpattidukkaṭassā’’ti",
  "tika-vin05t34:158_3": "(mahāva. 255) – vacanato majjhimadese sīhacammādi yaṁ kiñci cammaṁ gahetvā pariharituṁ",
  "tika-vin05t34:158_4": "na vaṭṭati. Sīhacammādīnañca pariharaṇeyeva paṭikkhepo kato. Bhūmattharaṇavasena",
  "tika-vin05t34:158_5": "pana aññattha anīharantena yaṁ kiñci cammaṁ paribhuñjituṁ vaṭṭati.",
  "tika-vin05t34:159_0": "‘‘Anujānāmi, bhikkhave, sabbapaccantimesu janapadesu cammāni attharaṇāni eḷakacammaṁ",
  "tika-vin05t34:159_1": "ajacammaṁ migacamma’’nti (mahāva. 259) vacanako pana paccantimesu janapadesu yaṁ",
  "tika-vin05t34:159_2": "kiñci (mahāva. aṭṭha. 259) eḷakacammañca ajacammañca attharitvā nipajjituṁ vā nisīdituṁ",
  "tika-vin05t34:159_3": "vā vaṭṭati. Migacamme eṇimigo vātamigo pasadamigo kuruṅgamigo migamātuko rohitamigoti",
  "tika-vin05t34:159_4": "etesaṁyeva cammāni vaṭṭanti, aññesaṁ pana –",
  "tika-vin05t34:160": "Makkaṭo kāḷasīho ca, sarabho kadalīmigo;",
  "tika-vin05t34:161": "Ye ca vāḷamigā keci, tesaṁ cammaṁ na vaṭṭati.",
  "tika-vin05t34:162_0": "Tattha vāḷamigāti sīhabyagghaacchataracchā. Na kevalañca eteyeva, yesaṁ vā pana cammaṁ",
  "tika-vin05t34:162_1": "vaṭṭatīti vuttaṁ, te ṭhapetvā avasesā antamaso gomahiṁsasasabiḷārādayopi sabbe imasmiṁ",
  "tika-vin05t34:162_2": "atthe ‘‘vāḷamigā’’tveva veditabbā. Etesañhi sabbesaṁ pana cammaṁ na vaṭṭati.",
  "tika-vin05t34:163_0": "‘‘Na, bhikkhave, yānena yāyitabbaṁ, yo yāyeyya, āpatti dukkaṭassa. Anujānāmi, bhikkhave,",
  "tika-vin05t34:163_1": "gilānassa yāna’’nti (mahāva. 253) vacanato agilānena bhikkhunā yānena na gantabbaṁ.",
  "tika-vin05t34:163_2": "Kataraṁ pana yānaṁ kappati, kataraṁ na kappatīti? ‘‘Anujānāmi, bhikkhave, purisayuttaṁ",
  "tika-vin05t34:163_3": "hatthavaṭṭakaṁ. Anujānāmi, bhikkhave, sivikaṁ pāṭaṅki’’nti (mahāva. 253) vacanato",
  "tika-vin05t34:163_4": "purisayuttaṁ hatthavaṭṭakaṁ sivikā pāṭaṅkī ca vaṭṭati. Ettha ca purisayuttaṁ itthisārathi",
  "tika-vin05t34:163_5": "vā hotu purisasārathi vā, vaṭṭati, dhenuyuttaṁ pana na vaṭṭati. Hatthavaṭṭakaṁ pana",
  "tika-vin05t34:163_6": "itthiyo vā vaṭṭentu purisā vā, vaṭṭatiyeva.",
  "tika-vin05t34:164_0": "57. ‘‘Anujānāmi, bhikkhave, ahatānaṁ dussānaṁ ahatakappānaṁ diguṇaṁ saṅghāṭiṁ ekacciyaṁ",
  "tika-vin05t34:164_1": "uttarāsaṅgaṁ ekacciyaṁ antaravāsakaṁ, utuddhaṭānaṁ dussānaṁ catugguṇaṁ saṅghāṭiṁ",
  "tika-vin05t34:164_2": "diguṇaṁ uttarāsaṅgaṁ diguṇaṁ antaravāsakaṁ, paṁsukūle yāvadatthaṁ, pāpaṇike ussāho",
  "tika-vin05t34:164_3": "karaṇīyo’’ti (mahāva. 348) vacanato adhotānaṁ (mahāva. aṭṭha. 348) ekavāraṁ dhotānañca",
  "tika-vin05t34:164_4": "vatthānaṁ dupaṭṭā saṅghāṭi kātabbā, uttarāsaṅgo antaravāsako ca ekapaṭṭo kātabbo.",
  "tika-vin05t34:164_5": "Utuddhaṭānaṁ pana hatavatthānaṁ pilotikānaṁ saṅghāṭi catugguṇā kātabbā, uttarāsaṅgo",
  "tika-vin05t34:164_6": "antaravāsako ca dupaṭṭo kātabbo, paṁsukūle pana yathāruci kātabbaṁ. Antarāpaṇato",
  "tika-vin05t34:164_7": "patitapilotikacīvarepi ussāho karaṇīyo, pariyesanā kātabbā, paricchedo pana natthi,",
  "tika-vin05t34:164_8": "paṭṭasatampi vaṭṭati. Sabbamidaṁ sādiyantassa bhikkhuno vuttaṁ. Tīsu pana cīvaresu",
  "tika-vin05t34:164_9": "dve vā ekaṁ vā chinditvā kātabbaṁ. Sace nappahoti, āgantukapattaṁ dātabbaṁ. Āgantukapattañhi",
  "tika-vin05t34:164_10": "appahonake anuññātaṁ. Vuttañhetaṁ –",
  "tika-vin05t34:165_0": "‘‘Anujānāmi, bhikkhave, dve chinnakāni ekaṁ acchinnakanti. Dve chinnakāni ekaṁ acchinnakaṁ",
  "tika-vin05t34:165_1": "nappahoti. Bhagavato etamatthaṁ ārocesuṁ. Anujānāmi, bhikkhave, dve acchinnakāni",
  "tika-vin05t34:165_2": "ekaṁ chinnakanti. Dve acchinnakāni ekaṁ chinnakaṁ nappahoti. Bhagavato etamatthaṁ",
  "tika-vin05t34:165_3": "ārocesuṁ. Anujānāmi, bhikkhave, anvādhikampi āropetuṁ. Na ca, bhikkhave, sabbaṁ acchinnakaṁ",
  "tika-vin05t34:165_4": "dhāretabbaṁ, yo dhāreyya, āpatti dukkaṭassā’’ti (mahāva. 360).",
  "tika-vin05t34:166": "Tasmā sace pahoti āgantukapattaṁ, na vaṭṭati, chinditabbameva.",
  "tika-vin05t34:167_0": "‘‘Na, bhikkhave, potthako nivāsetabbo, yo nivāseyya, āpatti dukkaṭassa. Na, bhikkhave,",
  "tika-vin05t34:167_1": "sabbanīlakāni cīvarāni dhāretabbāni… na sabbapītakāni… na sabbalohitakāni… na sabbamañjiṭṭhakāni…",
  "tika-vin05t34:167_2": "na sabbakaṇhāni… na sabbamahāraṅgarattāni… na sabbamahānāmarattāni… na acchinnadasāni…",
  "tika-vin05t34:167_3": "na dīghadasāni… na pupphadasāni… na phaladasāni cīvarāni dhāretabbāni… na kañcukaṁ…",
  "tika-vin05t34:167_4": "na tirīṭakaṁ… na veṭhanaṁ dhāretabbaṁ, yo dhāreyya, āpatti dukkaṭassā’’ti (mahāva.",
  "tika-vin05t34:167_5": "371-372) – vacanato potthakādīni na dhāretabbāni. Tattha (mahāva. aṭṭha. 371-372)",
  "tika-vin05t34:167_6": "potthakoti makacimayo vuccati, akkadussakadalidussaerakadussānipi potthakagatikāneva.",
  "tika-vin05t34:167_7": "Sabbanīlakādīni rajanaṁ dhovitvā puna rajitvā dhāretabbāni. Na sakkā ce honti dhovituṁ,",
  "tika-vin05t34:167_8": "paccattharaṇāni vā kātabbāni. Tipaṭṭacīvarassa vā majjhe dātabbāni. Tesaṁ vaṇṇanānattaṁ",
  "tika-vin05t34:167_9": "upāhanāsu vuttanayameva. Acchinnadasadīghadasāni dasā chinditvā dhāretabbāni. Kañcukaṁ",
  "tika-vin05t34:167_10": "labhitvā phāletvā rajitvā paribhuñjituṁ vaṭṭati. Veṭhanepi eseva nayo. Tirīṭakaṁ",
  "tika-vin05t34:167_11": "pana rukkhacchallimayaṁ, taṁ pādapuñchaniṁ kātuṁ vaṭṭati.",
  "tika-vin05t34:168_0": "58. ‘‘Na, bhikkhave, adhammakammaṁ kātabbaṁ, yo kareyya, āpatti dukkaṭassa. Anujānāmi,",
  "tika-vin05t34:168_1": "bhikkhave, adhammakamme kayiramāne paṭikkositu’’nti (mahāva. 154) vacanato adhammakammaṁ",
  "tika-vin05t34:168_2": "na kātabbaṁ, kayiramānañca nivāretabbaṁ. Nivārentehi ca ‘‘anujānāmi, bhikkhave, catūhi",
  "tika-vin05t34:168_3": "pañcahi paṭikkosituṁ, dvīhi tīhi diṭṭhiṁ āvikātuṁ, ekena adhiṭṭhātuṁ ‘na metaṁ khamatī’’ti",
  "tika-vin05t34:168_4": "(mahāva. 154) vacanato yattha nivārentassa bhikkhuno upaddavaṁ karonti, tattha ekakena",
  "tika-vin05t34:168_5": "na nivāretabbaṁ. Sace cattāro pañca vā honti, nivāretabbaṁ. Sace pana dve vā tayo",
  "tika-vin05t34:168_6": "vā honti, ‘‘adhammakammaṁ idaṁ, na metaṁ khamatī’’ti evaṁ aññassa santike attano",
  "tika-vin05t34:168_7": "diṭṭhi āvikātabbā. Sace ekova hoti, ‘‘na metaṁ khamatī’’ti adhiṭṭhātabbaṁ. Sabbañcetaṁ",
  "tika-vin05t34:168_8": "tesaṁ anupaddavatthāya vuttaṁ.",
  "tika-vin05t34:169_0": "59. ‘‘Na, bhikkhave, anokāsakato bhikkhu āpattiyā codetabbo, yo codeyya, āpatti dukkaṭassā’’ti",
  "tika-vin05t34:169_1": "(mahāva. 153) vacanato codentena ‘‘karotu me āyasmā okāsaṁ, ahaṁ taṁ vattukāmo’’ti",
  "tika-vin05t34:169_2": "evaṁ okāsaṁ kārāpetvā codetabbo. Adhippāyabhedo panettha veditabbo (mahāva. aṭṭha.",
  "tika-vin05t34:169_3": "2.389). Ayañhi adhippāyo nāma cāvanādhippāyo akkosādhippāyo kammādhippāyo vuṭṭhānādhippāyo",
  "tika-vin05t34:169_4": "uposathapavāraṇaṭṭhapanādhippāyo anuvijjanādhippāyo dhammakathādhippāyoti anekavidho.",
  "tika-vin05t34:169_5": "Tattha purimesu catūsu adhippāyesu okāsaṁ akārāpentassa dukkaṭaṁ, okāsaṁ kārāpetvāpi",
  "tika-vin05t34:169_6": "sammukhā amūlakena pārājikena codentassa saṅghādiseso, amūlakena saṅghādisesena codentassa",
  "tika-vin05t34:169_7": "pācittiyaṁ, amūlikāya ācāravipattiyā codentassa dukkaṭaṁ, akkosādhippāyena vadantassa",
  "tika-vin05t34:169_8": "pācittiyaṁ. Asammukhā pana sattahipi āpattikkhandhehi vadantassa dukkaṭaṁ, asammukhā",
  "tika-vin05t34:169_9": "eva sattavidhampi kammaṁ karontassa dukkaṭameva. Kurundiyaṁ pana ‘‘vuṭṭhānādhippāyena",
  "tika-vin05t34:169_10": "‘tvaṁ imaṁ nāma āpattiṁ āpanno, taṁ paṭikarohī’ti vadantassa okāsakiccaṁ natthī’’ti",
  "tika-vin05t34:169_11": "vuttaṁ. Uposathapavāraṇaṁ ṭhapentassapi okāsakammaṁ natthi, ṭhapanakhettaṁ pana jānitabbaṁ",
  "tika-vin05t34:169_12": "‘‘suṇātu me, bhante, saṅgho, ajjuposatho pannaraso, yadi saṅghassa pattakallaṁ, saṅgho uposathaṁ kare’’ti.",
  "tika-vin05t34:170": "Etasmiñhi re-kāre anatikkanteyeva ṭhapetuṁ labbhati, tato paraṁ pana yya-kāre patte na labbhati. Esa nayo pavāraṇāya.",
  "tika-vin05t34:171_0": "Anuvijjakassapi osaṭe vatthusmiṁ ‘‘atthetaṁ tavā’’ti anuvijjanādhippāyena vadantassa",
  "tika-vin05t34:171_1": "okāsakammaṁ natthi. Dhammakathikassapi dhammāsane nisīditvā ‘‘yo idañcidañca karoti,",
  "tika-vin05t34:171_2": "ayaṁ bhikkhu assamaṇo’’tiādinā nayena anodissa dhammaṁ kathentassa okāsakammaṁ natthi.",
  "tika-vin05t34:171_3": "Sace pana odissa niyametvā ‘‘asuko ca asuko ca assamaṇo anupāsako’’ti katheti, dhammāsanato",
  "tika-vin05t34:171_4": "orohitvā āpattiṁ desetvā gantabbaṁ. ‘‘Na, bhikkhave, suddhānaṁ bhikkhūnaṁ anāpattikānaṁ",
  "tika-vin05t34:171_5": "avatthusmiṁ akāraṇe okāso kārāpetabbo, yo kārāpeyya, āpatti dukkaṭassā’’ti (mahāva.",
  "tika-vin05t34:171_6": "153) vacanato suddhānaṁ bhikkhūnaṁ akāraṇe vatthusmiṁ okāso na kāretabbo. ‘‘Anujānāmi,",
  "tika-vin05t34:171_7": "bhikkhave, puggalaṁ tulayitvā okāsaṁ kātu’’nti (mahāva. 153) vacanato ‘‘bhūtameva",
  "tika-vin05t34:171_8": "nu kho āpattiṁ vadati, abhūta’’nti evaṁ upaparikkhitvā okāso kātabbo.",
  "tika-vin05t34:172_0": "60. ‘‘Na, bhikkhave, saddhādeyyaṁ vinipātetabbaṁ, yo vinipāteyya, āpatti dukkaṭassā’’ti",
  "tika-vin05t34:172_1": "(mahāva. 361) vacanato saddhādeyyaṁ na vinipātetabbaṁ. Ṭhapetvā mātāpitaro (mahāva.",
  "tika-vin05t34:172_2": "aṭṭha. 361) sesañātīnaṁ dentopi vinipātetiyeva, mātāpitaro pana rajje ṭhitāpi patthayanti, dātabbaṁ.",
  "tika-vin05t34:173": "61. ‘‘Na , bhikkhave, santaruttarena gāmo pavisitabbo, yo paviseyya, āpatti dukkaṭassā’’ti (mahāva. 362) vacanato santaruttarena gāmo na pavisitabbo.",
  "tika-vin05t34:174_0": "62. ‘‘Pañcime, bhikkhave, paccayā saṅghāṭiyā nikkhepāya. Gilāno vā hoti, vassikasaṅketaṁ",
  "tika-vin05t34:174_1": "vā hoti, nadīpāragataṁ vā hoti, aggaḷaguttivihāro vā hoti, atthatakathinaṁ vā hoti.",
  "tika-vin05t34:174_2": "Ime kho, bhikkhave, pañca paccayā saṅghāṭiyā nikkhepāyā’’ti (mahāva. 362) – vacanato",
  "tika-vin05t34:174_3": "pana gahetvā gantuṁ asamattho gilāno vā hoti, vassikasaṅketādīsu vā aññataraṁ kāraṇaṁ,",
  "tika-vin05t34:174_4": "evarūpesu paccayesu saṅghāṭiṁ aggaḷaguttivihāre ṭhapetvā santaruttarena gantuṁ vaṭṭati.",
  "tika-vin05t34:174_5": "Sabbesveva hi etesu gilānavassikasaṅketanadīpāragamanaatthatakathinabhāvesu aggaḷaguttiyeva",
  "tika-vin05t34:174_6": "pamāṇaṁ, gutte eva vihāre nikkhipitvā bahi gantuṁ vaṭṭati, nāgutte. Āraññakassa pana",
  "tika-vin05t34:174_7": "vihāro na sugutto hoti, tena bhaṇḍukkhalikāya pakkhipitvā pāsāṇasusirarukkhasusirādīsu",
  "tika-vin05t34:174_8": "supaṭicchannesu ṭhapetvā gantabbaṁ. Uttarāsaṅgaantaravāsakānaṁ nikkhepepi imeyeva",
  "tika-vin05t34:174_9": "pañca paccayā veditabbā.",
  "tika-vin05t34:175_0": "63. ‘‘Na, bhikkhave, sambādhassa sāmantā dvaṅgulā satthakammaṁ vā vatthikammaṁ vā",
  "tika-vin05t34:175_1": "kārāpetabbaṁ, yo kārāpeyya, āpatti thullaccayassā’’ti (mahāva. 279) vacanato yathāparicchinne",
  "tika-vin05t34:175_2": "okāse (mahāva. aṭṭha. 279) yena kenaci satthena vā sūciyā vā kaṇṭakena vā sattikāya",
  "tika-vin05t34:175_3": "vā pāsāṇasakkhalikāya vā nakhena vā chindanaṁ vā phālanaṁ vā vijjhanaṁ vā lekhanaṁ",
  "tika-vin05t34:175_4": "vā na kātabbaṁ, sabbañhetaṁ satthakammameva hoti. Yena kenaci pana cammena vā vatthena",
  "tika-vin05t34:175_5": "vā vatthipīḷanampi na kātabbaṁ, sabbañhetaṁ vatthikammameva hoti. Ettha ca ‘‘sambādhassa",
  "tika-vin05t34:175_6": "sāmantā dvaṅgulā’’ti idaṁ satthakammaṁyeva sandhāya vuttaṁ, vatthikammaṁ pana sambādheyeva",
  "tika-vin05t34:175_7": "paṭikkhittaṁ. Tattha pana khāraṁ vā dātuṁ yena kenaci rajjukena vā bandhituṁ vaṭṭati,",
  "tika-vin05t34:175_8": "yadi tena chijjati, succhinnaṁ. Aṇḍavuḍḍhirogepi satthakammaṁ na vaṭṭati, tasmā ‘‘aṇḍaṁ",
  "tika-vin05t34:175_9": "phāletvā bījāni uddharitvā arogaṁ karissāmī’’ti na kātabbaṁ, aggitāpanabhesajjalepanesu",
  "tika-vin05t34:175_10": "pana paṭikkhepo natthi. Vaccamagge bhesajjamakkhitā ādānavaṭṭi vā veḷunāḷikā vā vaṭṭati,",
  "tika-vin05t34:175_11": "yāya khārakammaṁ vā karonti, telaṁ vā pavesenti.",
  "tika-vin05t34:176_0": "64. ‘‘Na, bhikkhave, nahāpitapubbena khurabhaṇḍaṁ pariharitabbaṁ, yo parihareyya,",
  "tika-vin05t34:176_1": "āpatti dukkaṭassā’’ti (mahāva. 303) vacanato nahāpitapubbena (mahāva. aṭṭha. 303)",
  "tika-vin05t34:176_2": "khurabhaṇḍaṁ gahetvā pariharituṁ na vaṭṭati, aññassa santakena pana kese chedetuṁ",
  "tika-vin05t34:176_3": "vaṭṭati. Sace vetanaṁ gahetvā chindati, na vaṭṭati. Yo anahāpitapubbo, tasseva pariharituṁ",
  "tika-vin05t34:176_4": "vaṭṭati, taṁ vā aññaṁ vā gahetvā kese chedetumpi vaṭṭati.",
  "tika-vin05t34:177_0": "65. ‘‘Saṅghikāni , bhikkhave, bījāni puggalikāya bhūmiyā ropitāni bhāgaṁ datvā paribhuñjitabbāni.",
  "tika-vin05t34:177_1": "Puggalikāni bījāni saṅghikāya bhūmiyā ropitāni bhāgaṁ datvā paribhuñjitabbānī’’ti",
  "tika-vin05t34:177_2": "(mahāva. 304) – vacanato puggalikāya bhūmiyā saṅghikesu bījesu ropitesu saṅghikāya",
  "tika-vin05t34:177_3": "bhūmiyā vā puggalikesu bījesu ropitesu dasamabhāgaṁ datvā paribhuñjitabbaṁ. Idaṁ",
  "tika-vin05t34:177_4": "kira jambudīpe porāṇakacārittaṁ, tasmā dasa koṭṭhāse katvā eko koṭṭhāso bhūmisāmikānaṁ dātabbo.",
  "tika-vin05t34:178_0": "66. ‘‘Santi, bhikkhave, maggā kantārā appodakā appabhakkhā, na sukarā apātheyyena",
  "tika-vin05t34:178_1": "gantuṁ. Anujānāmi, bhikkhave, pātheyyaṁ pariyesituṁ. Taṇḍulo taṇḍulatthikena, muggo",
  "tika-vin05t34:178_2": "muggatthikena, māso māsatthikena, loṇaṁ loṇatthikena, guḷo guḷatthikena, telaṁ telatthikena,",
  "tika-vin05t34:178_3": "sappi sappitthikenā’’ti (mahāva. 299) – vacanato tādisaṁ kantāraṁ nittharantena pātheyyaṁ",
  "tika-vin05t34:178_4": "pariyesituṁ vaṭṭati. Kathaṁ pana pariyesitabbanti? Sace (mahāva. aṭṭha. 296) kecisayameva",
  "tika-vin05t34:178_5": "ñatvā denti, iccetaṁ kusalaṁ. No ce denti, ñātipavāritaṭṭhānato vā bhikkhācāravattena",
  "tika-vin05t34:178_6": "vā pariyesitabbaṁ. Tathā alabhantena aññātikaappavāritaṭṭhānato yācitvāpi gahetabbaṁ.",
  "tika-vin05t34:178_7": "Ekadivasena gamanīye magge ekabhattatthāya pariyesitabbaṁ. Dīghe addhāne yattakena",
  "tika-vin05t34:178_8": "kantāraṁ nittharati, tattakaṁ pariyesitabbaṁ.",
  "tika-vin05t34:179_0": "67. ‘‘Yaṁ, bhikkhave, mayā ‘idaṁ na kappatī’ti appaṭikkhittaṁ, tañce akappiyaṁ anulometi,",
  "tika-vin05t34:179_1": "kappiyaṁ paṭibāhati, taṁ vo na kappati. Yaṁ, bhikkhave, mayā ‘idaṁ na kappatī’ti",
  "tika-vin05t34:179_2": "appaṭikkhittaṁ, tañce kappiyaṁ anulometi, akappiyaṁ paṭibāhati, taṁ vo kappati. Yaṁ,",
  "tika-vin05t34:179_3": "bhikkhave, mayā ‘idaṁ kappatī’ti ananuññātaṁ, tañce akappiyaṁ anulometi, kappiyaṁ",
  "tika-vin05t34:179_4": "paṭibāhati, taṁ vo na kappati. Yaṁ, bhikkhave, mayā ‘idaṁ kappatī’ti ananuññātaṁ,",
  "tika-vin05t34:179_5": "tañce kappiyaṁ anulometi, akappiyaṁ paṭibāhati, taṁ vo kappatī’’ti (mahāva. 305)",
  "tika-vin05t34:179_6": "– ime cattāro mahāpadese bhagavā bhikkhūnaṁ nayaggahaṇatthāya āha. Tattha dhammasaṅgāhakattherā",
  "tika-vin05t34:179_7": "suttaṁ gahetvā parimaddantā idaṁ addasaṁsu. ‘‘Ṭhapetvā dhaññaphalarasa’’nti satta",
  "tika-vin05t34:179_8": "dhaññarasāni ‘‘pacchābhattaṁ na kappatī’’ti paṭikkhittāni . Tālanāḷikerapanasalabujaalābukumbhaṇḍapussaphalatipusaphalaeḷālukāni",
  "tika-vin05t34:179_9": "nava mahāphalāni sabbañca aparaṇṇaṁ dhaññagatikameva. Taṁ kiñcāpi na paṭikkhittaṁ",
  "tika-vin05t34:179_10": ", atha kho akappiyaṁ anulometi, tasmā pacchābhattaṁ na kappati. Aṭṭha pānāni anuññātāni,",
  "tika-vin05t34:179_11": "avasesāni vettatintiṇikamātuluṅgakapiṭṭhakosambakaramandādikhuddakaphalapānāni aṭṭhapānagatikāneva.",
  "tika-vin05t34:179_12": "Tāni kiñcāpi na anuññātāni, atha kho kappiyaṁ anulomenti, tasmā kappanti. Ṭhapetvā",
  "tika-vin05t34:179_13": "hi sānulomaṁ dhaññaphalarasaṁ aññaṁ phalapānaṁ nāma akappiyaṁ natthi, sabbaṁ yāmakālikaṁyevāti kurundiyaṁ vuttaṁ.",
  "tika-vin05t34:180_0": "Bhagavatā – ‘‘anujānāmi, bhikkhave, cha cīvarāni khomaṁ kappāsikaṁ koseyyaṁ kambalaṁ",
  "tika-vin05t34:180_1": "sāṇaṁ bhaṅga’’nti (mahāva. 339) cha cīvarāni anuññātāni, dhammasaṅgāhakattherehi",
  "tika-vin05t34:180_2": "tesaṁ anulomāni dukūlaṁ pattuṇṇaṁ cīnapaṭṭaṁ somārapaṭṭaṁ iddhimayaṁ devadattiyanti",
  "tika-vin05t34:180_3": "aparāni cha anuññātāni. Tattha pattuṇṇanti pattuṇṇadese pāṇakehi sañjātavatthaṁ.",
  "tika-vin05t34:180_4": "Dve paṭāni desanāmeneva vuttāni. Tīṇi koseyyassa anulomāni, dukūlaṁ sāṇassa, itarāni",
  "tika-vin05t34:180_5": "dve kappāsikassa vā sabbesaṁ vā.",
  "tika-vin05t34:181_0": "Bhagavatā ekādasa patte paṭikkhipitvā dve pattā anuññātā lohapatto ca mattikāpatto",
  "tika-vin05t34:181_1": "ca. Lohathālakaṁ mattikāthālakaṁ tambalohathālakanti tesaṁyeva anulomāni. Bhagavatā",
  "tika-vin05t34:181_2": "tayo tumbā anuññātā lohatumbo kaṭṭhatumbo phalatumboti. Kuṇḍikā kañcanako udakatumboti",
  "tika-vin05t34:181_3": "tesaṁyeva anulomāni. Kurundiyaṁ pana ‘‘pānīyasaṅkhapānīyasarāvakānaṁ ete anulomā’’ti",
  "tika-vin05t34:181_4": "vuttaṁ. Paṭṭikā sūkarantanti dve kāyabandhanāni anuññātāni. Dussapaṭṭena rajjukena",
  "tika-vin05t34:181_5": "ca katakāyabandhanāni tesaṁyeva anulomāni. Setacchattaṁ kilañjacchattaṁ paṇṇacchattanti",
  "tika-vin05t34:181_6": "tīṇi chattāni anuññātāni. Ekapaṇṇacchattaṁ tesaṁyeva anulomanti iminā nayena pāḷiñca",
  "tika-vin05t34:181_7": "aṭṭhakathañca anupekkhitvā aññānipi kappiyākappiyānaṁ anulomāni vinayadharena veditabbāni.",
  "tika-vin05t34:182_0": "68. Vinayadharo (pāci. aṭṭha. 438) ca puggalo vinayapariyattimūlake pañcānisaṁse",
  "tika-vin05t34:182_1": "chānisaṁse sattānisaṁse aṭṭhānisaṁse navānisaṁse dasānisaṁse ekādasānisaṁse labhati.",
  "tika-vin05t34:182_2": "Katame pañcānisaṁse labhati? Attano sīlakkhandhaguttiādike. Vuttañhetaṁ –",
  "tika-vin05t34:183_0": "‘‘Pañcime, bhikkhave, ānisaṁsā vinayadhare puggale. Attano sīlakkhandho sugutto hoti",
  "tika-vin05t34:183_1": "surakkhito, kukkuccapakatānaṁ paṭisaraṇaṁ hoti, visārado saṅghamajjhe voharati, paccatthike",
  "tika-vin05t34:183_2": "sahadhammena suniggahitaṁ niggaṇhāti, saddhammaṭṭhitiyā paṭipanno hotī’’ti (pari. 325).",
  "tika-vin05t34:184_0": "Kathamassa attano sīlakkhandho sugutto hoti surakkhito? Idhekacco bhikkhu āpattiṁ",
  "tika-vin05t34:184_1": "āpajjanto chahākārehi āpajjati alajjitā, aññāṇatā, kukkuccapakatatā, akappiye kappiyasaññitā,",
  "tika-vin05t34:184_2": "kappiye akappiyasaññitā, satisammosā. Kathaṁ alajjitāya āpajjati? Akappiyabhāvaṁ",
  "tika-vin05t34:184_3": "jānantoyeva madditvā vītikkamaṁ karoti. Vuttampi cetaṁ –",
  "tika-vin05t34:185": "‘‘Sañcicca āpattiṁ āpajjati, āpattiṁ parigūhati;",
  "tika-vin05t34:186": "Agatigamanañca gacchati, ediso vuccati alajjipuggalo’’ti. (pari. 359);",
  "tika-vin05t34:187_0": "Kathaṁ aññāṇatāya āpajjati? Aññāṇapuggalo hi mando momūho kattabbākattabbaṁ ajānanto",
  "tika-vin05t34:187_1": "akattabbaṁ karoti, kattabbaṁ virādheti. Evaṁ aññāṇatāya āpajjati. Kathaṁ kukkuccapakatatāya",
  "tika-vin05t34:187_2": "āpajjati? Kappiyākappiyaṁ nissāya kukkucce uppanne vinayadharaṁ pucchitvā kappiyaṁ",
  "tika-vin05t34:187_3": "ce, kattabbaṁ siyā, akappiyaṁ ce, na kattabbaṁ, ayaṁ pana ‘‘vaṭṭatī’’ti madditvā",
  "tika-vin05t34:187_4": "vītikkamatiyeva. Evaṁ kukkuccapakatatāya āpajjati.",
  "tika-vin05t34:188_0": "Kathaṁ akappiye kappiyasaññitāya āpajjati? Acchamaṁsaṁ ‘‘sūkaramaṁsa’’nti khādati,",
  "tika-vin05t34:188_1": "dīpimaṁsaṁ ‘‘migamaṁsa’’nti khādati, akappiyabhojanaṁ ‘‘kappiyabhojana’’nti bhuñjati,",
  "tika-vin05t34:188_2": "vikāle kālasaññāya bhuñjati, akappiyapānakaṁ ‘‘kappiyapānaka’’nti pivati. Evaṁ akappiye",
  "tika-vin05t34:188_3": "kappiyasaññitāya āpajjati. Kathaṁ kappiye akappiyasaññitāya āpajjati? Sūkaramaṁsaṁ",
  "tika-vin05t34:188_4": "‘‘acchamaṁsa’’nti khādati, migamaṁsaṁ ‘‘dīpimaṁsa’’nti khādati, kappiyabhojanaṁ ‘‘akappiyabhojana’’nti",
  "tika-vin05t34:188_5": "bhuñjati, kāle vikālasaññāya bhuñjati, kappiyapānakaṁ ‘‘akappiyapānaka’’nti pivati.",
  "tika-vin05t34:188_6": "Evaṁ kappiye akappiyasaññitāya āpajjati. Kathaṁ satisammosā āpajjati? Sahaseyyacīvaravippavāsabhesajjacīvarakālātikkamanapaccayā",
  "tika-vin05t34:188_7": "āpattiṁ satisammosā āpajjati. Evamidhekacco bhikkhu imehi chahi ākārehi āpattiṁ āpajjati.",
  "tika-vin05t34:189_0": "Vinayadharo pana imehi chahākārehi āpattiṁ na āpajjati. Kathaṁ lajjitāya nāpajjati?",
  "tika-vin05t34:189_1": "So hi ‘‘passatha bho, ayaṁ kappiyākappiyaṁ jānantoyeva paṇṇattivītikkamaṁ karotī’’ti",
  "tika-vin05t34:189_2": "imaṁ parūpavādaṁ rakkhantopi nāpajjati. Evaṁ lajjitāya nāpajjati, sahasā āpannampi",
  "tika-vin05t34:189_3": "desanāgāminiṁ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "tika-vin05t34:190": "‘‘Sañcicca āpattiṁ nāpajjati, āpattiṁ na parigūhati;",
  "tika-vin05t34:191": "Agatigamanañca na gacchati, ediso vuccati lajjipuggalo’’ti. (pari. 359) –",
  "tika-vin05t34:192": "Imasmiṁ lajjibhāve patiṭṭhitova hoti.",
  "tika-vin05t34:193_0": "Kathaṁ ñāṇatāya nāpajjati? So hi kappiyākappiyaṁ jānāti, tasmā kappiyaṁyeva karoti,",
  "tika-vin05t34:193_1": "akappiyaṁ na karoti. Evaṁ ñāṇatāya nāpajjati. Kathaṁ akukkuccapakatatāya nāpajjati?",
  "tika-vin05t34:193_2": "Kappiyākappiyaṁ nissāya kukkucce uppanne vatthuṁ oloketvā mātikaṁ padabhājanaṁ antarāpattiṁ",
  "tika-vin05t34:193_3": "anāpattiṁ oloketvā kappiyaṁ ce hoti, karoti, akappiyaṁ ce, na karoti. Evaṁ akukkuccapakatatāya",
  "tika-vin05t34:193_4": "nāpajjati. Kathaṁ akappiye kappiyasaññitādīhi nāpajjati? So hi kappiyākappiyaṁ jānāti,",
  "tika-vin05t34:193_5": "tasmā akappiye kappiyasaññī na hoti, kappiye akappiyasaññī na hoti, suppatiṭṭhitā",
  "tika-vin05t34:193_6": "cassa sati hoti, adhiṭṭhātabbaṁ adhiṭṭheti, vikappetabbaṁ vikappeti. Iti imehi chahi",
  "tika-vin05t34:193_7": "ākārehi āpattiṁ nāpajjati. Anāpajjanto akhaṇḍasīlo hoti, parisuddhasīlo hoti. Evamassa",
  "tika-vin05t34:193_8": "attano sīlakkhandho sugutto hoti surakkhito.",
  "tika-vin05t34:194_0": "Kathaṁ kukkuccapakatānaṁ paṭisaraṇaṁ hoti? Tiroraṭṭhesu tirojanapadesu ca uppannakukkuccā",
  "tika-vin05t34:194_1": "bhikkhū ‘‘asukasmiṁ kira vihāre vinayadharo vasatī’’ti dūratova tassa santikaṁ āgantvā",
  "tika-vin05t34:194_2": "kukkuccaṁ pucchanti. So tehi katassa kammassa vatthuṁ oloketvā āpattānāpattigarukalahukādibhedaṁ",
  "tika-vin05t34:194_3": "sallakkhetvā desanāgāminiṁ desāpetvā, vuṭṭhānagāminiyā vuṭṭhāpetvā suddhante patiṭṭhāpeti.",
  "tika-vin05t34:194_4": "Evaṁ kukkuccapakatānaṁ paṭisaraṇaṁ hoti.",
  "tika-vin05t34:195_0": "Visāradosaṅghamajjhe voharatīti avinayadharassa hi saṅghamajjhe kathentassa bhayaṁ",
  "tika-vin05t34:195_1": "sārajjaṁ okkamati, vinayadharassa taṁ na hoti. Kasmā? ‘‘Evaṁ kathentassa doso hoti,",
  "tika-vin05t34:195_2": "evaṁ na doso’’ti ñatvā kathanato.",
  "tika-vin05t34:196_0": "Paccatthike sahadhammena suniggahitaṁ niggaṇhātīti ettha dvidhā paccatthikā nāma",
  "tika-vin05t34:196_1": "attapaccatthikā ca sāsanapaccatthikā ca. Tattha mettiyabhūmajakā ca bhikkhū vaḍḍho",
  "tika-vin05t34:196_2": "ca licchavī amūlakena antimavatthunā codesuṁ, ime attapaccatthikā nāma. Ye pana aññepi",
  "tika-vin05t34:196_3": "dussīlā pāpadhammā , sabbete attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā",
  "tika-vin05t34:196_4": "parūpahāraaññāṇakaṅkhāvitaraṇādivādā mahāsaṅghikādayo ca abuddhasāsanaṁ ‘‘buddhasāsana’’nti",
  "tika-vin05t34:196_5": "vatvā katapaggahā sāsanapaccatthikā nāma. Te sabbepi sahadhammena sahakāraṇena vacanena",
  "tika-vin05t34:196_6": "yathā taṁ asaddhammaṁ patiṭṭhāpetuṁ na sakkonti, evaṁ suniggahitaṁ katvā niggaṇhāti.",
  "tika-vin05t34:197_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "tika-vin05t34:197_1": "Tattha tepiṭakaṁ buddhavacanaṁ pariyattisaddhammo nāma. Terasa dhutaguṇā cuddasa",
  "tika-vin05t34:197_2": "khandhakavattāni dveasīti mahāvattānīti ayaṁ paṭipattisaddhammo nāma. Cattāro maggā",
  "tika-vin05t34:197_3": "ca cattāri phalāni ca, ayaṁ adhigamasaddhammo nāma.",
  "tika-vin05t34:198_0": "Tattha keci therā ‘‘yo vo, ānanda, mayā dhammo ca vinayo ca desito paññatto, so vo",
  "tika-vin05t34:198_1": "mamaccayena satthā’’ti iminā suttena (dī. ni. 2.216) ‘‘sāsanassa pariyatti mūla’’nti",
  "tika-vin05t34:198_2": "vadanti. Keci therā ‘‘ime ca subhadda bhikkhū sammā vihareyyuṁ, asuñño loko arahantehi",
  "tika-vin05t34:198_3": "assā’’ti iminā suttena (dī. ni. 2.214) ‘‘sāsanassa paṭipatti mūla’’nti vatvā ‘‘yāva",
  "tika-vin05t34:198_4": "pañca bhikkhū sammāpaṭipannā saṁvijjanti, tāva sāsanaṁ ṭhitaṁ hotī’’ti āhaṁsu. Itare",
  "tika-vin05t34:198_5": "pana therā ‘‘pariyattiyā antarahitāya suppaṭipannassapi dhammābhisamayo natthī’’ti",
  "tika-vin05t34:198_6": "vatvā āhaṁsu ‘‘sacepi pañca bhikkhū cattāri pārājikāni rakkhakā honti, te saddhe",
  "tika-vin05t34:198_7": "kulaputte pabbājetvā paccantime janapade upasampādetvā dasavaggaṁ gaṇaṁ pūretvā majjhimajanapade",
  "tika-vin05t34:198_8": "upasampadaṁ karissanti, etenupāyena vīsativaggaṁ saṅghaṁ pūretvā attanopi abbhānakammaṁ",
  "tika-vin05t34:198_9": "katvā sāsanaṁ vuddhiṁ virūḷhiṁ gamayissanti. Evamayaṁ vinayadharo tividhassapi saddhammassa",
  "tika-vin05t34:198_10": "ciraṭṭhitiyā paṭipanno hotī’’ti. Evamayaṁ vinayadharo ime tāva pañcānisaṁse paṭilabhatīti veditabbo.",
  "tika-vin05t34:199_0": "Katame chānisaṁse labhatīti? Tassādheyyo uposatho pavāraṇā saṅghakammaṁ pabbajjā",
  "tika-vin05t34:199_1": "upasampadā, nissayaṁ deti, sāmaṇeraṁ upaṭṭhāpeti. Yepi ime cātuddasiko, pannarasiko,",
  "tika-vin05t34:199_2": "sāmaggiuposatho, saṅghe uposatho, gaṇe uposatho, puggale uposatho, suttuddeso, pārisuddhi,",
  "tika-vin05t34:199_3": "adhiṭṭhānauposathoti nava uposathā, sabbe te vinayadharāyattā, yāpi ca imā cātuddasikā,",
  "tika-vin05t34:199_4": "pannarasikā, sāmaggipavāraṇā, saṅghe pavāraṇā, gaṇe pavāraṇā, puggale pavāraṇā, tevācikā",
  "tika-vin05t34:199_5": "pavāraṇā , dvevācikā pavāraṇā, samānavassikā pavāraṇāti nava pavāraṇā, tāpi vinayadharāyattā",
  "tika-vin05t34:199_6": "eva, tassa santakā, so tāsaṁ sāmī.",
  "tika-vin05t34:200_0": "Yānipi imāni apalokanakammaṁ ñattikammaṁ ñattidutiyakammaṁ ñatticatutthakammanti",
  "tika-vin05t34:200_1": "cattāri saṅghakammāni, yā cāyaṁ upajjhāyena hutvā kulaputtānaṁ pabbajjā ca upasampadā",
  "tika-vin05t34:200_2": "ca kātabbā, ayampi vinayadharāyattāva. Na hi añño dvipiṭakadharopi evaṁ kātuṁ labhati,",
  "tika-vin05t34:200_3": "so eva nissayaṁ deti, sāmaṇeraṁ upaṭṭhāpeti, añño neva nissayaṁ dātuṁ labhati, na",
  "tika-vin05t34:200_4": "sāmaṇeraṁ upaṭṭhāpetuṁ. Teneva ‘‘na, bhikkhave, ekena dve sāmaṇerā upaṭṭhāpetabbā,",
  "tika-vin05t34:200_5": "yo upaṭṭhāpeyya, āpatti dukkaṭassā’’ti (mahāva. 101) paṭikkhipitvā puna anujānantenapi",
  "tika-vin05t34:200_6": "‘‘anujānāmi, bhikkhave, byattena bhikkhunā ekena dve sāmaṇere upaṭṭhāpetuṁ, yāvatake",
  "tika-vin05t34:200_7": "vā pana ussahati ovadituṁ anusāsituṁ, tāvatake upaṭṭhāpetu’’nti (mahāva. 105) byattasseva",
  "tika-vin05t34:200_8": "sāmaṇerupaṭṭhāpanaṁ anuññātaṁ. Sāmaṇerupaṭṭhāpanaṁ paccāsīsanto pana vinayadharassa",
  "tika-vin05t34:200_9": "santike upajjhaṁ gāhāpetvā vattapaṭipattiṁ sādituṁ labhati. Ettha ca nissayadānañceva",
  "tika-vin05t34:200_10": "sāmaṇerupaṭṭhānañca ekamaṅgaṁ. Iti imesu chasu ānisaṁsesu ekena saddhiṁ purimāni",
  "tika-vin05t34:200_11": "pañca cha honti. Dvīhi saddhiṁ satta, tīhi saddhiṁ aṭṭha, catūhi saddhiṁ nava, pañcahi",
  "tika-vin05t34:200_12": "saddhiṁ dasa, sabbehipetehi saddhiṁ ekādasāti evaṁ vinayadharo puggalo pañca cha",
  "tika-vin05t34:200_13": "satta aṭṭha nava dasa ekādasa ca ānisaṁse labhatīti veditabbo.",
  "tika-vin05t34:201": "Mahānisaṁsamiccevaṁ , kosallaṁ vinaye sadā;",
  "tika-vin05t34:202": "Patthentenettha kātabbo, abhiyogo punappunanti.",
  "tika-vin05t34:203": "Iti pāḷimuttakavinayavinicchayasaṅgahe",
  "tika-vin05t34:204": "Pakiṇṇakavinicchayakathā samattā.",
  "tika-vin05t34:205": "Niṭṭhito cāyaṁ pāḷimuttakavinayavinicchayasaṅgaho.",
  "tika-vin05t34:206": "Nigamanakathā",
  "tika-vin05t34:207": "Ajjhesito narindena, sohaṁ parakkamabāhunā;",
  "tika-vin05t34:208": "Saddhammaṭṭhitikāmena, sāsanujjotakārinā.",
  "tika-vin05t34:209": "Teneva kārite ramme, pāsādasatamaṇḍite;",
  "tika-vin05t34:210": "Nānādumagaṇākiṇṇe, bhāvanābhiratālaye.",
  "tika-vin05t34:211": "Sītalūdakasampanne, vasaṁ jetavane imaṁ;",
  "tika-vin05t34:212": "Vinayasaṅgahaṁ sāraṁ, akāsi yoginaṁ hitaṁ.",
  "tika-vin05t34:213": "Yaṁ siddhaṁ iminā puññaṁ, yañcaññaṁ pasutaṁ mayā;",
  "tika-vin05t34:214": "Etena puññakammena, dutiye attasambhave.",
  "tika-vin05t34:215": "Tāvatiṁse pamodento, sīlācāraguṇe rato;",
  "tika-vin05t34:216": "Alaggo pañcakāmesu, patvāna paṭhamaṁ phalaṁ.",
  "tika-vin05t34:217": "Antime attabhāvamhi, metteyyaṁ munipuṅgavaṁ;",
  "tika-vin05t34:218": "Lokaggapuggalaṁ nāthaṁ, sabbasattahite rataṁ.",
  "tika-vin05t34:219": "Disvāna tassa dhīrassa, sutvā saddhammadesanaṁ;",
  "tika-vin05t34:220": "Adhigantvā phalaṁ aggaṁ, sobheyyaṁ jinasāsananti.",
  "tika-vin05t34:221": "Vinayasaṅgaha-aṭṭhakathā niṭṭhitā."
}