{
  "atk-abh02a2:0": "3. Dhātuvibhaṅgo",
  "atk-abh02a2:1": "1. Suttantabhājanīyavaṇṇanā",
  "atk-abh02a2:2_0": "172. Idāni tadanantare dhātuvibhaṅge sabbā dhātuyo chahi chahi dhātūhi saṅkhipitvā",
  "atk-abh02a2:2_1": "tīhi chakkehi suttantabhājanīyaṁ dassento cha dhātuyotiādimāha. Tattha chāti gaṇanaparicchedo.",
  "atk-abh02a2:2_2": "Dhātuyoti paricchinnadhammanidassanaṁ. Pathavīdhātūtiādīsu dhātvaṭṭho nāma sabhāvaṭṭho,",
  "atk-abh02a2:2_3": "sabhāvaṭṭho nāma suññataṭṭho, suññataṭṭho nāma nissattaṭṭhoti evaṁ sabhāvasuññatanissattaṭṭhena",
  "atk-abh02a2:2_4": "pathavīyeva dhātu pathavīdhātu. Āpodhātuādīsupi eseva nayo. Evamettha padasamāsaṁ",
  "atk-abh02a2:2_5": "viditvā evamattho veditabbo – pathavīdhātūti patiṭṭhānadhātu. Āpodhātūti ābandhanadhātu.",
  "atk-abh02a2:2_6": "Tejodhātūti paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.",
  "atk-abh02a2:2_7": "Viññāṇadhātūti vijānanadhātu.",
  "atk-abh02a2:3_0": "173.Pathavīdhātudvayanti pathavīdhātu dve ayaṁ. Ayaṁ pathavīdhātu nāma na ekā eva",
  "atk-abh02a2:3_1": "ajjhattikabāhirabhedena pana dve dhātuyo evāti attho. Tenevāha – ‘‘atthi ajjhattikā",
  "atk-abh02a2:3_2": "atthi bāhirā’’ti. Tattha ajjhattikāti sattasantānapariyāpannā niyakajjhattā. Bāhirāti",
  "atk-abh02a2:3_3": "saṅkhārasantānapariyāpannā anindriyabaddhā. Ajjhattaṁ paccattanti ubhayampetaṁ niyakajjhattādhivacanameva.",
  "atk-abh02a2:3_4": "Idāni taṁ sabhāvākārato dassetuṁ kakkhaḷantiādi vuttaṁ. Tattha kakkhaḷanti thaddhaṁ.",
  "atk-abh02a2:3_5": "Kharigatanti pharusaṁ. Kakkhaḷattanti kakkhaḷabhāvo. Kakkhaḷabhāvoti kakkhaḷasabhāvo.",
  "atk-abh02a2:3_6": "Ajjhattaṁ upādinnanti niyakajjhattasaṅkhātaṁ upādinnaṁ. Upādinnaṁ nāma sarīraṭṭhakaṁ.",
  "atk-abh02a2:3_7": "Sarīraṭṭhakañhi kammasamuṭṭhānaṁ vā hotu mā vā, taṁ sandhāya upādinnampi atthi anupādinnampi;",
  "atk-abh02a2:3_8": "ādinnaggahitaparāmaṭṭhavasena pana sabbampetaṁ upādinnamevāti dassetuṁ ‘‘ajjhattaṁ upādinna’’nti āha.",
  "atk-abh02a2:4_0": "Idāni tameva pathavīdhātuṁ vatthuvasena dassetuṁ seyyathidaṁ kesā lomātiādi vuttaṁ.",
  "atk-abh02a2:4_1": "Tattha seyyathidanti nipāto. Tassattho – yā sā ajjhattikā pathavīdhātu sā katamā?",
  "atk-abh02a2:4_2": "Yaṁ vā ajjhattaṁ paccattaṁ kakkhaḷaṁ nāma taṁ katamanti? Kesā lomātiādi tassā ajjhattikāya",
  "atk-abh02a2:4_3": "pathavīdhātuyā vatthuvasena pabhedadassanaṁ. Idaṁ vuttaṁ hoti – kesā nāma ajjhattā",
  "atk-abh02a2:4_4": "upādinnā sarīraṭṭhakā kakkhaḷattalakkhaṇā imasmiṁ sarīre pāṭiyekko koṭṭhāso. Lomā",
  "atk-abh02a2:4_5": "nāma…pe… karīsaṁ nāma. Idha pana avuttampi paṭisambhidāmagge (paṭi. ma. 1.4) pāḷiāruḷhaṁ",
  "atk-abh02a2:4_6": "matthaluṅgaṁ āharitvā matthaluṅgaṁ nāma ajjhattaṁ upādinnaṁ sarīraṭṭhakaṁ kakkhaḷattalakkhaṇaṁ",
  "atk-abh02a2:4_7": "imasmiṁ sarīre pāṭiyekko koṭṭhāso. Parato āpodhātuādīnaṁ niddese pittādīsupi eseva nayo.",
  "atk-abh02a2:5_0": "Iminā kiṁ dassitaṁ hoti? Dhātumanasikāro. Imasmiṁ pana dhātumanasikāre kammaṁ katvā",
  "atk-abh02a2:5_1": "vipassanaṁ paṭṭhapetvā uttamatthaṁ arahattaṁ pāpuṇitukāmena kiṁ kattabbaṁ? Catupārisuddhisīlaṁ",
  "atk-abh02a2:5_2": "sodhetabbaṁ. Sīlavato hi kammaṭṭhānabhāvanā ijjhati. Tassa sodhanavidhānaṁ visuddhimagge",
  "atk-abh02a2:5_3": "vuttanayeneva veditabbaṁ. Visuddhasīlena pana sīle patiṭṭhāya dasa pubbapalibodhā",
  "atk-abh02a2:5_4": "chinditabbā. Tesampi chindanavidhānaṁ visuddhimagge vuttanayeneva veditabbaṁ. Chinnapalibodhena",
  "atk-abh02a2:5_5": "dhātumanasikārakammaṭṭhānaṁ uggaṇhitabbaṁ. Ācariyenāpi dhātumanasikārakammaṭṭhānaṁ",
  "atk-abh02a2:5_6": "uggaṇhāpentena sattavidhaṁ uggahakosallaṁ dasavidhañca manasikārakosallaṁ ācikkhitabbaṁ.",
  "atk-abh02a2:5_7": "Antevāsikenāpi ācariyassa santike bahuvāre sajjhāyaṁ katvā nijjaṭaṁ paguṇaṁ kammaṭṭhānaṁ",
  "atk-abh02a2:5_8": "kātabbaṁ. Vuttañhetaṁ aṭṭhakathāyaṁ – ‘‘ādikammikena bhikkhunā jarāmaraṇā muccitukāmena",
  "atk-abh02a2:5_9": "sattahākārehi uggahakosallaṁ icchitabbaṁ, dasahākārehi manasikārakosallaṁ icchitabba’’nti.",
  "atk-abh02a2:6_0": "Tattha vacasā, manasā, vaṇṇato, saṇṭhānato, disato, okāsato, paricchedatoti imehi",
  "atk-abh02a2:6_1": "sattahākārehi imasmiṁ dhātumanasikārakammaṭṭhāne ‘uggahakosallaṁ’ icchitabbaṁ. Anupubbato,",
  "atk-abh02a2:6_2": "nātisīghato, nātisaṇikato, vikkhepapaṭibāhanato , paṇṇattisamatikkamato, anupubbamuñcanato,",
  "atk-abh02a2:6_3": "lakkhaṇato, tayo ca suttantāti imehi dasahākārehi ‘manasikārakosallaṁ’ icchitabbaṁ.",
  "atk-abh02a2:6_4": "Tadubhayampi parato satipaṭṭhānavibhaṅge āvi bhavissati.",
  "atk-abh02a2:7_0": "Evaṁ uggahitakammaṭṭhānena pana visuddhimagge vutte aṭṭhārasa senāsanadose vajjetvā",
  "atk-abh02a2:7_1": "pañcaṅgasamannāgate senāsane vasantena attanāpi pañcahi padhāniyaṅgehi samannāgatena",
  "atk-abh02a2:7_2": "pacchābhattaṁ piṇḍapātapaṭikkantena vivittokāsagatena kammaṭṭhānaṁ manasikātabbaṁ.",
  "atk-abh02a2:7_3": "Manasikarontena ca vaṇṇasaṇṭhānadisokāsaparicchedavasena kesādīsu ekekakoṭṭhāsaṁ",
  "atk-abh02a2:7_4": "manasikaritvā avasāne evaṁ manasikāro pavattetabbo – ime kesā nāma sīsakaṭāhapaliveṭhanacamme",
  "atk-abh02a2:7_5": "jātā. Tattha yathā vammikamatthake jātesu kuṇṭhatiṇesu na vammikamatthako jānāti",
  "atk-abh02a2:7_6": "‘mayi kuṇṭhatiṇāni jātānī’ti, nāpi kuṇṭhatiṇāni jānanti ‘mayaṁ vammikamatthake jātānī’ti,",
  "atk-abh02a2:7_7": "evameva na sīsakaṭāhapaliveṭhanacammaṁ jānāti ‘mayi kesā jātā’ti, nāpi kesā jānanti",
  "atk-abh02a2:7_8": "‘mayaṁ sīsakaṭāhapaliveṭhanacamme jātā’ti. Aññamaññaṁ ābhogapaccavekkhaṇarahitā ete",
  "atk-abh02a2:7_9": "dhammā. Iti kesā nāma imasmiṁ sarīre pāṭiyekko koṭṭhāso acetano abyākato suñño nissatto",
  "atk-abh02a2:7_10": "thaddho pathavīdhātūti.",
  "atk-abh02a2:8_0": "Lomā sarīraveṭhanacamme jātā. Tattha yathā suññagāmaṭṭhāne jātesu dabbatiṇesu na",
  "atk-abh02a2:8_1": "suññagāmaṭṭhānaṁ jānāti ‘mayi dabbatiṇāni jātānī’ti, nāpi dabbatiṇāni jānanti ‘mayaṁ",
  "atk-abh02a2:8_2": "suññagāmaṭṭhāne jātānī’ti, evameva na sarīraveṭhanacammaṁ jānāti ‘mayi lomā jātā’ti,",
  "atk-abh02a2:8_3": "nāpi lomā jānanti ‘mayaṁ sarīraveṭhanacamme jātā’ti. Aññamaññaṁ ābhogapaccavekkhaṇarahitā",
  "atk-abh02a2:8_4": "ete dhammā. Iti lomā nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:8_5": "nissatto thaddho pathavīdhātūti.",
  "atk-abh02a2:9_0": "Nakhā aṅgulīnaṁ aggesu jātā. Tattha yathā kumārakesu daṇḍakehi madhukaṭṭhike vijjhitvā",
  "atk-abh02a2:9_1": "kīḷantesu na daṇḍakā jānanti ‘amhesu madhukaṭṭhikā ṭhapitā’ti, nāpi madhukaṭṭhikā",
  "atk-abh02a2:9_2": "jānanti ‘mayaṁ daṇḍakesu ṭhapitā’ti, evameva na aṅguliyo jānanti ‘amhākaṁ aggesu",
  "atk-abh02a2:9_3": "nakhā jātā’ti, nāpi nakhā jānanti ‘mayaṁ aṅgulīnaṁ aggesu jātā’ti. Aññamaññaṁ ābhogapaccavekkhaṇarahitā",
  "atk-abh02a2:9_4": "ete dhammā. Iti nakhā nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:9_5": "nissatto thaddho pathavīdhātūti.",
  "atk-abh02a2:10_0": "Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalesu kenacideva silesajātena",
  "atk-abh02a2:10_1": "bandhitvā ṭhapitathambhesu na udukkhalāni jānanti ‘amhesu thambhā ṭhitā’ti, nāpi",
  "atk-abh02a2:10_2": "thambhā jānanti ‘mayaṁ udukkhalesu ṭhitā’ti, evameva na hanukaṭṭhikā jānanti ‘amhesu",
  "atk-abh02a2:10_3": "dantā jātā’ti , nāpi dantā jānanti ‘mayaṁ hanukaṭṭhikesu jātā’ti. Aññamaññaṁ ābhogapaccavekkhaṇarahitā",
  "atk-abh02a2:10_4": "ete dhammā. Iti dantā nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:10_5": "nissatto thaddho pathavīdhātūti.",
  "atk-abh02a2:11_0": "Taco sakalasarīraṁ pariyonandhitvā ṭhito. Tattha yathā allagocammapariyonaddhāya",
  "atk-abh02a2:11_1": "mahāvīṇāya na mahāvīṇā jānāti ‘ahaṁ allagocammena pariyonaddhā’ti, nāpi allagocammaṁ",
  "atk-abh02a2:11_2": "jānāti ‘mayā mahāvīṇā pariyoddhā’ti, evameva na sarīraṁ jānāti ‘ahaṁ tacena pariyonaddha’nti,",
  "atk-abh02a2:11_3": "nāpi taco jānāti ‘mayā sarīraṁ pariyonaddhanti. Aññamaññaṁ ābhogapaccavekkhaṇarahitā",
  "atk-abh02a2:11_4": "ete dhammā. Iti taco nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:11_5": "nissatto thaddho pathavīdhātūti.",
  "atk-abh02a2:12_0": "Maṁsaṁ aṭṭhisaṅghāṭaṁ anulimpitvā ṭhitaṁ. Tattha yathā mahāmattikāya littāya bhittiyā",
  "atk-abh02a2:12_1": "na bhitti jānāti ‘ahaṁ mahāmattikāya littā’ti, nāpi mahāmattikā jānāti ‘mayā mahābhitti",
  "atk-abh02a2:12_2": "littā’ti, evameva na aṭṭhisaṅghāṭo jānāti ‘ahaṁ navamaṁsapesisatappabhedena maṁsena",
  "atk-abh02a2:12_3": "litto’ti, nāpi maṁsaṁ jānāti ‘mayā aṭṭhisaṅghāṭo litto’ti. Aññamaññaṁ ābhogapaccavekkhaṇarahitā",
  "atk-abh02a2:12_4": "ete dhammā. Iti maṁsaṁ nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:12_5": "nissatto thaddho pathavīdhātūti.",
  "atk-abh02a2:13_0": "Nhāru sarīrabbhantare aṭṭhīni ābandhamānā ṭhitā. Tattha yathā vallīhi vinaddhesu",
  "atk-abh02a2:13_1": "kuṭṭadārūsu na kuṭṭadārūni jānanti ‘mayaṁ vallīhi vinaddhānī’ti, nāpi valliyo jānanti",
  "atk-abh02a2:13_2": "‘amhehi kuṭṭadārūni vinaddhānī’ti, evameva na aṭṭhīni jānanti ‘mayaṁ nhārūhi ābaddhānī’ti,",
  "atk-abh02a2:13_3": "nāpi nhārū jānanti ‘amhehi aṭṭhīni ābaddhānī’ti. Aññamaññaṁ ābhogapaccavekkhaṇarahitā",
  "atk-abh02a2:13_4": "ete dhammā. Iti nhāru nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:13_5": "nissatto thaddho pathavīdhātūti.",
  "atk-abh02a2:14_0": "Aṭṭhīsu paṇhikaṭṭhi gopphakaṭṭhiṁ ukkhipitvā ṭhitaṁ. Gopphakaṭṭhi jaṅghaṭṭhiṁ ukkhipitvā",
  "atk-abh02a2:14_1": "ṭhitaṁ. Jaṅghaṭṭhi ūruṭṭhiṁ ukkhipitvā ṭhitaṁ. Ūruṭṭhi kaṭiṭṭhiṁ ukkhipitvā ṭhitaṁ",
  "atk-abh02a2:14_2": ". Kaṭiṭṭhi piṭṭhikaṇṭakaṁ ukkhipitvā ṭhitaṁ. Piṭṭhikaṇṭako gīvaṭṭhiṁ ukkhipitvā ṭhito.",
  "atk-abh02a2:14_3": "Gīvaṭṭhi sīsaṭṭhiṁ ukkhipitvā ṭhitaṁ. Sīsaṭṭhi gīvaṭṭhike patiṭṭhitaṁ. Gīvaṭṭhi piṭṭhikaṇṭake",
  "atk-abh02a2:14_4": "patiṭṭhitaṁ. Piṭṭhikaṇṭako kaṭiṭṭhimhi patiṭṭhito. Kaṭiṭṭhi ūruṭṭhike patiṭṭhitaṁ.",
  "atk-abh02a2:14_5": "Ūruṭṭhi jaṅghaṭṭhike patiṭṭhitaṁ. Jaṅghaṭṭhi gopphakaṭṭhike patiṭṭhitaṁ. Gopphakaṭṭhi",
  "atk-abh02a2:14_6": "paṇhikaṭṭhike patiṭṭhitaṁ.",
  "atk-abh02a2:15_0": "Tattha yathā iṭṭhakadārugomayādisañcayesu na heṭṭhimā heṭṭhimā jānanti ‘mayaṁ uparime",
  "atk-abh02a2:15_1": "uparime ukkhipitvā ṭhitā’ti, nāpi uparimā uparimā jānanti ‘mayaṁ heṭṭhimesu heṭṭhimesu",
  "atk-abh02a2:15_2": "patiṭṭhitā’ti, evameva na paṇhikaṭṭhi jānāti ‘ahaṁ gopphakaṭṭhiṁ ukkhipitvā ṭhita’nti,",
  "atk-abh02a2:15_3": "na gopphakaṭṭhi jānāti ‘ahaṁ jaṅghaṭṭhiṁ ukkhipitvā ṭhita’nti, na jaṅghaṭṭhi jānāti",
  "atk-abh02a2:15_4": "‘ahaṁ ūruṭṭhiṁ ukkhipitvā ṭhita’nti, na ūruṭṭhi jānāti ‘ahaṁ kaṭiṭṭhiṁ ukkhipitvā",
  "atk-abh02a2:15_5": "ṭhita’nti, na kaṭiṭṭhi jānāti ‘ahaṁ piṭṭhikaṇṭakaṁ ukkhipitvā ṭhita’nti, na piṭṭhikaṇṭako",
  "atk-abh02a2:15_6": "jānāti ‘ahaṁ gīvaṭṭhiṁ ukkhipitvā ṭhito’ti, na gīvaṭṭhi jānāti ‘ahaṁ sīsaṭṭhiṁ ukkhipitvā",
  "atk-abh02a2:15_7": "ṭhita’nti, na sīsaṭṭhi jānāti ‘ahaṁ gīvaṭṭhimhi patiṭṭhita’nti, na gīvaṭṭhi jānāti",
  "atk-abh02a2:15_8": "‘ahaṁ piṭṭhikaṇṭake patiṭṭhita’nti, na piṭṭhikaṇṭako jānāti ‘ahaṁ kaṭiṭṭhimhi patiṭṭhito’ti,",
  "atk-abh02a2:15_9": "na kaṭiṭṭhi jānāti ‘ahaṁ ūruṭṭhimhi patiṭṭhita’nti, na ūruṭṭhi jānāti ‘ahaṁ jaṅghaṭṭhimhi",
  "atk-abh02a2:15_10": "patiṭṭhita’nti, na jaṅghaṭṭhi jānāti ‘ahaṁ gopphakaṭṭhimhi patiṭṭhita’nti, na gopphakaṭṭhi",
  "atk-abh02a2:15_11": "jānāti ‘ahaṁ paṇhikaṭṭhimhi patiṭṭhita’nti. Aññamaññaṁ ābhogapaccavekkhaṇarahitā",
  "atk-abh02a2:15_12": "ete dhammā. Iti aṭṭhi nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:15_13": "nissatto thaddho pathavīdhātūti.",
  "atk-abh02a2:16_0": "Aṭṭhimiñjaṁ tesaṁ tesaṁ aṭṭhīnaṁ abbhantare ṭhitaṁ. Tattha yathā veḷupabbādīnaṁ anto",
  "atk-abh02a2:16_1": "pakkhittesu sinnavettaggādīsu na veḷupabbādīni jānanti ‘amhesu vettaggādīni pakkhittānī’ti,",
  "atk-abh02a2:16_2": "nāpi vettaggādīni jānanti ‘mayaṁ veḷupabbādīsu ṭhitānīti, evameva na aṭṭhīni jānanti",
  "atk-abh02a2:16_3": "‘amhākaṁ anto aṭṭhimiñjaṁ ṭhita’nti, nāpi aṭṭhimiñjaṁ jānāti ‘ahaṁ aṭṭhīnaṁ anto",
  "atk-abh02a2:16_4": "ṭhita’nti. Aññamaññaṁ ābhogapaccavekkhaṇarahitā ete dhammā. Iti aṭṭhimiñjaṁ nāma",
  "atk-abh02a2:16_5": "imasmiṁ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:17_0": "Vakkaṁ galavāṭakato nikkhantena ekamūlena thokaṁ gantvā dvidhā bhinnena thūlanhārunā",
  "atk-abh02a2:17_1": "vinibaddhaṁ hutvā hadayamaṁsaṁ parikkhipitvā ṭhitaṁ. Tattha yathā vaṇṭupanibaddhe",
  "atk-abh02a2:17_2": "ambaphaladvaye na vaṇṭaṁ jānāti ‘mayā ambaphaladvayaṁ upanibaddha’nti, nāpi ambaphaladvayaṁ",
  "atk-abh02a2:17_3": "jānāti ‘ahaṁ vaṇṭena upanibaddha’nti, evameva na thūlanhāru jānāti ‘mayā vakkaṁ upanibaddha’nti,",
  "atk-abh02a2:17_4": "nāpi vakkaṁ jānāti ‘ahaṁ thūlanhārunā upanibaddha’nti. Aññamaññaṁ ābhogapaccavekkhaṇarahitā",
  "atk-abh02a2:17_5": "ete dhammā. Iti vakkaṁ nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:17_6": "nissatto thaddho pathavīdhātūti.",
  "atk-abh02a2:18_0": "Hadayaṁ sarīrabbhantare uraṭṭhipañjaramajjhaṁ nissāya ṭhitaṁ. Tattha yathā jiṇṇasandamānikapañjarabbhantaraṁ",
  "atk-abh02a2:18_1": "nissāya ṭhapitāya maṁsapesiyā na jiṇṇasandamānikapañjarabbhantaraṁ jānāti ‘maṁ nissāya",
  "atk-abh02a2:18_2": "maṁsapesi ṭhapitā’ti, nāpi maṁsapesi jānāti ‘ahaṁ jiṇṇasandamānikapañjarabbhantaraṁ",
  "atk-abh02a2:18_3": "nissāya ṭhitā’ti, evameva na uraṭṭhipañjarabbhantaraṁ jānāti ‘maṁ nissāya hadayaṁ",
  "atk-abh02a2:18_4": "ṭhita’nti, nāpi hadayaṁ jānāti ‘ahaṁ uraṭṭhipañjarabbhantaraṁ nissāya ṭhita’nti.",
  "atk-abh02a2:18_5": "Aññamaññaṁ ābhogapaccavekkhaṇarahitā ete dhammā. Iti hadayaṁ nāma imasmiṁ sarīre",
  "atk-abh02a2:18_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:19_0": "Yakanaṁ antosarīre dvinnaṁ thanānaṁ abbhantare dakkhiṇapassaṁ nissāya ṭhitaṁ. Tattha",
  "atk-abh02a2:19_1": "yathā ukkhalikapālapassamhi lagge yamakamaṁsapiṇḍe na ukkhalikapālapassaṁ jānāti",
  "atk-abh02a2:19_2": "‘mayi yamakamaṁsapiṇḍo laggo’ti, nāpi yamakamaṁsapiṇḍo jānāti ‘ahaṁ ukkhalikapālapasse",
  "atk-abh02a2:19_3": "laggo’ti, evameva na thanānaṁ abbhantare dakkhiṇapassaṁ jānāti ‘maṁ nissāya yakanaṁ",
  "atk-abh02a2:19_4": "ṭhita’nti, nāpi yakanaṁ jānāti ‘ahaṁ thanānaṁ abbhantare dakkhiṇapassaṁ nissāya ṭhita’nti.",
  "atk-abh02a2:19_5": "Aññamaññaṁ ābhogapaccavekkhaṇarahitā ete dhammā. Iti yakanaṁ nāma imasmiṁ sarīre",
  "atk-abh02a2:19_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:20_0": "Kilomakesu paṭicchannakilomakaṁ hadayañca vakkañca parivāretvā ṭhitaṁ, apaṭicchannakilomakaṁ",
  "atk-abh02a2:20_1": "sakalasarīre cammassa heṭṭhato maṁsaṁ pariyonandhitvā ṭhitaṁ. Tattha yathā pilotikapaliveṭhite",
  "atk-abh02a2:20_2": "maṁse na maṁsaṁ jānāti ‘ahaṁ pilotikāya paliveṭhita’nti, nāpi pilotikā jānāti ‘mayā",
  "atk-abh02a2:20_3": "maṁsaṁ paliveṭhita’nti, evameva na vakkahadayāni sakalasarīre maṁsañca jānāti ‘ahaṁ",
  "atk-abh02a2:20_4": "kilomakena paṭicchanna’nti, nāpi kilomakaṁ jānāti ‘mayā vakkahadayāni sakalasarīre",
  "atk-abh02a2:20_5": "maṁsañca paṭicchanna’nti. Aññamaññaṁ ābhogapaccavekkhaṇarahitā ete dhammā. Iti kilomakaṁ",
  "atk-abh02a2:20_6": "nāma imasmiṁ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:21_0": "Pihakaṁ hadayassa vāmapasse udarapaṭalassa matthakapassaṁ nissāya ṭhitaṁ. Tattha",
  "atk-abh02a2:21_1": "yathā koṭṭhakamatthakapassaṁ nissāya ṭhitāya gomayapiṇḍiyā na koṭṭhakamatthakapassaṁ",
  "atk-abh02a2:21_2": "jānāti ‘gomayapiṇḍi maṁ nissāya ṭhitā’ti, nāpi gomayapiṇḍi jānāti ‘ahaṁ koṭṭhakamatthakapassaṁ",
  "atk-abh02a2:21_3": "nissāya ṭhitā’ti, evameva na udarapaṭalassa matthakapassaṁ jānāti ‘pihakaṁ maṁ nissāya",
  "atk-abh02a2:21_4": "ṭhita’nti, nāpi pihakaṁ jānāti ‘ahaṁ udarapaṭalassa matthakapassaṁ nissāya ṭhita’nti.",
  "atk-abh02a2:21_5": "Aññamaññaṁ ābhogapaccavekkhaṇarahitā ete dhammā. Iti pihakaṁ nāma imasmiṁ sarīre",
  "atk-abh02a2:21_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:22_0": "Papphāsaṁ sarīrabbhantare dvinnaṁ thanānaṁ abbhantare hadayañca yakanañca uparichādetvā",
  "atk-abh02a2:22_1": "olambantaṁ ṭhitaṁ. Tattha yathā jiṇṇakoṭṭhabbhantare olambamāne sakuṇakulāvake na",
  "atk-abh02a2:22_2": "jiṇṇakoṭṭhabbhantaraṁ jānāti ‘mayi sakuṇakulāvako olambamāno ṭhito’ti, nāpi sakuṇakulāvako",
  "atk-abh02a2:22_3": "jānāti ‘ahaṁ jiṇṇakoṭṭhabbhantare olambamāno ṭhito’ti , evameva na sarīrabbhantaraṁ",
  "atk-abh02a2:22_4": "jānāti ‘mayi papphāsaṁ olambamānaṁ ṭhita’nti, nāpi papphāsaṁ jānāti ‘ahaṁ evarūpe",
  "atk-abh02a2:22_5": "sarīrabbhantare olambamānaṁ ṭhita’nti. Aññamaññaṁ ābhogapaccavekkhaṇarahitā ete dhammā.",
  "atk-abh02a2:22_6": "Iti papphāsaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "atk-abh02a2:22_7": "thaddho pathavīdhātūti.",
  "atk-abh02a2:23_0": "Antaṁ galavāṭakato karīsamaggapariyante sarīrabbhantare ṭhitaṁ. Tattha yathā lohitadoṇikāya",
  "atk-abh02a2:23_1": "obhujitvā ṭhapite chinnasīsadhamanikaḷevare na lohitadoṇi jānāti ‘mayi dhamanikaḷevaraṁ",
  "atk-abh02a2:23_2": "ṭhita’nti, nāpi dhamanikaḷevaraṁ jānāti ‘ahaṁ lohitadoṇikāyaṁ ṭhita’nti, evameva",
  "atk-abh02a2:23_3": "na sarīrabbhantaraṁ jānāti ‘mayi antaṁ ṭhita’nti, nāpi antaṁ jānāti ‘ahaṁ sarīrabbhantare",
  "atk-abh02a2:23_4": "ṭhita’nti. Aññamaññaṁ ābhogapaccavekkhaṇarahitā ete dhammā. Iti antaṁ nāma imasmiṁ",
  "atk-abh02a2:23_5": "sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:24_0": "Antaguṇaṁ antantare ekavīsati antabhoge bandhitvā ṭhitaṁ. Tattha yathā pādapuñchanarajjumaṇḍalakaṁ",
  "atk-abh02a2:24_1": "sibbetvā ṭhitesu rajjukesu na pādapuñchanarajjumaṇḍalakaṁ jānāti ‘rajjukā maṁ sibbetvā",
  "atk-abh02a2:24_2": "ṭhitā’ti, nāpi rajjukā jānanti ‘mayaṁ pādapuñchanarajjumaṇḍalakaṁ sibbetvā ṭhitā’ti,",
  "atk-abh02a2:24_3": "evameva na antaṁ jānāti ‘antaguṇaṁ maṁ ābandhitvā ṭhita’nti, nāpi antaguṇaṁ jānāti",
  "atk-abh02a2:24_4": "‘ahaṁ antaṁ bandhitvā ṭhita’nti. Aññamaññaṁ ābhogapaccavekkhaṇarahitā ete dhammā.",
  "atk-abh02a2:24_5": "Iti antaguṇaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "atk-abh02a2:24_6": "thaddho pathavīdhātūti.",
  "atk-abh02a2:25_0": "Udariyaṁ udare ṭhitaṁ asitapītakhāyitasāyitaṁ. Tattha yathā suvānadoṇiyaṁ ṭhite suvānavamathumhi",
  "atk-abh02a2:25_1": "na suvānadoṇi jānāti ‘mayi suvānavamathu ṭhito’ti, nāpi suvānavamathu jānāti ‘ahaṁ",
  "atk-abh02a2:25_2": "suvānadoṇiyaṁ ṭhito’ti, evameva na udaraṁ jānāti ‘mayi udariyaṁ ṭhita’nti, nāpi udariyaṁ",
  "atk-abh02a2:25_3": "jānāti ‘ahaṁ udare ṭhita’nti. Aññamaññaṁ ābhogapaccavekkhaṇarahitā ete dhammā. Iti",
  "atk-abh02a2:25_4": "udariyaṁ nāma imasmiṁ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:26_0": "Karīsaṁ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṁ. Tattha",
  "atk-abh02a2:26_1": "yathā veḷupabbe omadditvā pakkhittāya saṇhapaṇḍumattikāya na veḷupabbaṁ jānāti ‘mayi",
  "atk-abh02a2:26_2": "paṇḍumattikā ṭhitā’ti, nāpi paṇḍumattikā jānāti ‘ahaṁ veḷupabbe ṭhitā’ti, evameva",
  "atk-abh02a2:26_3": "na pakkāsayo jānāti ‘mayi karīsaṁ ṭhita’nti, nāpi karīsaṁ jānāti ‘ahaṁ pakkāsaye",
  "atk-abh02a2:26_4": "ṭhita’nti. Aññamaññaṁ ābhogapaccavekkhaṇarahitā ete dhammā. Iti karīsaṁ nāma imasmiṁ",
  "atk-abh02a2:26_5": "sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a2:27_0": "Matthaluṅgaṁ sīsakaṭāhabbhantare ṭhitaṁ. Tattha yathā purāṇalābukaṭāhe pakkhittāya",
  "atk-abh02a2:27_1": "piṭṭhapiṇḍiyā na lābukaṭāhaṁ jānāti ‘mayi piṭṭhapiṇḍi ṭhitā’ti, nāpi piṭṭhapiṇḍi",
  "atk-abh02a2:27_2": "jānāti ‘ahaṁ lābukaṭāhe ṭhitā’ti, evameva na sīsakaṭāhabbhantaraṁ jānāti ‘mayi matthaluṅgaṁ",
  "atk-abh02a2:27_3": "ṭhita’nti, nāpi matthaluṅgaṁ jānāti ‘ahaṁ sīsakaṭāhabbhantare ṭhita’nti. Aññamaññaṁ",
  "atk-abh02a2:27_4": "ābhogapaccavekkhaṇarahitā ete dhammā. Iti matthaluṅgaṁ nāma imasmiṁ sarīre pāṭiyekko",
  "atk-abh02a2:27_5": "koṭṭhāso acetano abyākato suñño nissatto thaddho pathavīdhātūti.",
  "atk-abh02a2:28": "Yaṁvā panaññampīti iminā āpokoṭṭhāsādīsu tīsu anugataṁ pathavīdhātuṁ lakkhaṇavasena yevāpanakaṁ pathaviṁ katvā dasseti.",
  "atk-abh02a2:29_0": "Bāhirapathavīdhātuniddese ayoti kāḷalohaṁ. Lohanti jātilohaṁ, vijātilohaṁ, kittimalohaṁ,",
  "atk-abh02a2:29_1": "pisācalohanti catubbidhaṁ. Tattha ayo, sajjhu, suvaṇṇaṁ, tipu, sīsaṁ, tambalohaṁ,",
  "atk-abh02a2:29_2": "vekantakanti imāni satta jātilohāni nāma. Nāganāsikalohaṁ vijātilohaṁ nāma. Kaṁsalohaṁ,",
  "atk-abh02a2:29_3": "vaṭṭalohaṁ, ārakūṭanti tīṇi kittimalohāni nāma. Morakkhakaṁ, puthukaṁ, malinakaṁ,",
  "atk-abh02a2:29_4": "capalakaṁ, selakaṁ, āṭakaṁ, bhallakaṁ, dūsilohanti aṭṭha pisācalohāni nāma. Tesu",
  "atk-abh02a2:29_5": "pañca jātilohāni pāḷiyaṁ visuṁ vuttāneva. Tambalohaṁ, vekantakalohanti imehi pana",
  "atk-abh02a2:29_6": "dvīhi jātilohehi saddhiṁ sesaṁ sabbampi idha lohanti veditabbaṁ.",
  "atk-abh02a2:30_0": "Tipūti setatipu. Sīsanti kāḷatipu. Sajjhūti rajataṁ. Muttāti sāmuddikamuttā. Maṇīti",
  "atk-abh02a2:30_1": "ṭhapetvā pāḷiāgate veḷuriyādayo seso jotirasādibhedo sabbopi maṇi. Veḷuriyoti vaṁsavaṇṇamaṇi.",
  "atk-abh02a2:30_2": "Saṅkhoti sāmuddikasaṅkho. Silāti kāḷasilā, paṇḍusilā, setasilātiādibhedā sabbāpi",
  "atk-abh02a2:30_3": "silā. Pavāḷanti pavāḷameva. Rajatanti kahāpaṇo. Jātarūpanti suvaṇṇaṁ. Lohitaṅkoti",
  "atk-abh02a2:30_4": "rattamaṇi. Masāragallanti kabaramaṇi. Tiṇādīsu bahisārā antamaso nāḷikerādayopi tiṇaṁ",
  "atk-abh02a2:30_5": "nāma. Antosāraṁ antamaso dārukhaṇḍampi kaṭṭhaṁ nāma. Sakkharāti muggamattato yāva",
  "atk-abh02a2:30_6": "muṭṭhippamāṇā marumbā sakkharā nāma. Muggamattato pana heṭṭhā vālikāti vuccati. Kaṭhalanti",
  "atk-abh02a2:30_7": "yaṁ kiñci kapālaṁ. Bhūmīti pathavī. Pāsāṇoti antomuṭṭhiyaṁ asaṇṭhahanato paṭṭhāya",
  "atk-abh02a2:30_8": "hatthippamāṇaṁ asampatto pāsāṇo nāma. Hatthippamāṇato paṭṭhāya pana upari pabbato",
  "atk-abh02a2:30_9": "nāma. Yaṁ vā panāti iminā tālaṭṭhi-nāḷikera-phalādibhedaṁ sesapathaviṁ gaṇhāti. Yā",
  "atk-abh02a2:30_10": "ca ajjhattikā pathavīdhātu yā ca bāhirāti iminā dvepi pathavīdhātuyo kakkhaḷaṭṭhena",
  "atk-abh02a2:30_11": "lakkhaṇato ekā pathavīdhātu evāti dasseti.",
  "atk-abh02a2:31_0": "174.Āpodhātuniddesādīsu heṭṭhā vuttanayeneva veditabbaṁ. Āpo āpogatantiādīsu ābandhanavasena",
  "atk-abh02a2:31_1": "āpo. Tadeva āposabhāvaṁ gatattā āpogataṁ nāma. Snehavasena sneho. Soyeva snehasabhāvaṁ",
  "atk-abh02a2:31_2": "gatattā snehagataṁ nāma. Bandhanattaṁ rūpassāti avinibbhogarūpassa bandhanabhāvo.",
  "atk-abh02a2:31_3": "Pittaṁ semhantiādīnipi vaṇṇasaṇṭhānadisokāsaparicchedavasena pariggahetvā dhātuvaseneva manasikātabbāni.",
  "atk-abh02a2:32_0": "Tatrāyaṁ nayo – pittesu hi abaddhapittaṁ jīvitindriyapaṭibaddhaṁ sakalasarīraṁ byāpetvā",
  "atk-abh02a2:32_1": "ṭhitaṁ, baddhapittaṁ pittakosake ṭhitaṁ. Tattha yathā pūvaṁ byāpetvā ṭhite tele na",
  "atk-abh02a2:32_2": "pūvaṁ jānāti ‘telaṁ maṁ byāpetvā ṭhita’nti, nāpi telaṁ jānāti ‘ahaṁ pūvaṁ byāpetvā",
  "atk-abh02a2:32_3": "ṭhita’nti, evameva na sarīraṁ jānāti ‘abaddhapittaṁ maṁ byāpetvā ṭhita’nti, nāpi",
  "atk-abh02a2:32_4": "abaddhapittaṁ jānāti ‘ahaṁ sarīraṁ byāpetvā ṭhita’nti. Yathā ca vassodakena puṇṇe",
  "atk-abh02a2:32_5": "kosātakīkosake na kosātakīkosako jānāti ‘mayi vassodakaṁ ṭhita’nti, nāpi vassodakaṁ",
  "atk-abh02a2:32_6": "jānāti ‘ahaṁ kosātakīkosake ṭhita’nti, evameva na pittakosako jānāti mayi baddhapittaṁ",
  "atk-abh02a2:32_7": "ṭhitanti, nāpi baddhapittaṁ jānāti ‘ahaṁ pittakosake ṭhita’nti. Aññamaññaṁ ābhogapaccavekkhaṇarahitā",
  "atk-abh02a2:32_8": "ete dhammā. Iti pittaṁ nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:32_9": "nissatto yūsabhūto ābandhanākāro āpodhātūti.",
  "atk-abh02a2:33_0": "Semhaṁ ekapatthapūrappamāṇaṁ udarapaṭale ṭhitaṁ. Tattha yathā upari sañjātapheṇapaṭalāya",
  "atk-abh02a2:33_1": "candanikāya na candanikā jānāti ‘mayi pheṇapaṭalaṁ ṭhita’nti, nāpi pheṇapaṭalaṁ jānāti",
  "atk-abh02a2:33_2": "‘ahaṁ candanikāya ṭhita’nti, evameva na udarapaṭalaṁ jānāti ‘mayi semhaṁ ṭhita’nti,",
  "atk-abh02a2:33_3": "nāpi semhaṁ jānāti ‘ahaṁ udarapaṭale ṭhita’nti. Aññamaññaṁ ābhogapaccavekkhaṇarahitā",
  "atk-abh02a2:33_4": "ete dhammā. Iti semhaṁ nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:33_5": "nissatto yūsabhūto ābandhanākāro āpodhātūti.",
  "atk-abh02a2:34_0": "Pubbo anibaddhokāso, yattha yattheva khāṇukaṇṭakappaharaṇaaggijālādīhi abhihaṭe sarīrappadese",
  "atk-abh02a2:34_1": "lohitaṁ saṇṭhahitvā paccati, gaṇḍapīḷakādayo vā uppajjanti, tattha tattheva tiṭṭhati.",
  "atk-abh02a2:34_2": "Tattha yathā pharasuppahārādivasena paggharitaniyāse rukkhe na rukkhassa pharasuppahārādippadesā",
  "atk-abh02a2:34_3": "jānanti ‘amhesu niyyāso ṭhito’ti, nāpi niyyāso jānāti ‘ahaṁ rukkhassa pharasuppahārādippadesesu",
  "atk-abh02a2:34_4": "ṭhito’ti, evameva na sarīrassa khāṇukaṇṭakādīhi abhihaṭappadesā jānanti ‘amhesu pubbo",
  "atk-abh02a2:34_5": "ṭhito’ti, nāpi pubbo jānāti ‘ahaṁ tesu padesesu ṭhito’ti. Aññamaññaṁ ābhogapaccavekkhaṇarahitā",
  "atk-abh02a2:34_6": "ete dhammā. Iti pubbo nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:34_7": "nissatto yūsabhūto ābandhanākāro āpodhātūti.",
  "atk-abh02a2:35_0": "Lohitesu saṁsaraṇalohitaṁ abaddhapittaṁ viya sakalasarīraṁ byāpetvā ṭhitaṁ. Sannicitalohitaṁ",
  "atk-abh02a2:35_1": "yakanaṭṭhānassa heṭṭhābhāgaṁ pūretvā ekapattapūraṇappamāṇaṁ vakkahadayayakanapapphāsāni",
  "atk-abh02a2:35_2": "tementaṁ ṭhitaṁ. Tattha saṁsaraṇalohite abaddhapittasadisova vinicchayo. Itaraṁ pana",
  "atk-abh02a2:35_3": "yathā jajjarakapālaṭṭhe udake heṭṭhā leḍḍukhaṇḍāni temayamāne na leḍḍukhaṇḍāni jānanti",
  "atk-abh02a2:35_4": "‘mayaṁ udakena temiyamānā ṭhitā’ti, nāpi udakaṁ jānāti ‘ahaṁ leḍḍukhaṇḍāni tememī’ti,",
  "atk-abh02a2:35_5": "evameva na yakanassa heṭṭhābhāgaṭṭhānaṁ vakkādīni vā jānanti ‘mayi lohitaṁ ṭhitaṁ,",
  "atk-abh02a2:35_6": "amhe vā temayamānaṁ ṭhita’nti, nāpi lohitaṁ jānāti ‘ahaṁ yakanassa heṭṭhābhāgaṁ pūretvā",
  "atk-abh02a2:35_7": "vakkādīni temayamānaṁ ṭhita’nti. Aññamaññaṁ ābhogapaccavekkhaṇarahitā ete dhammā.",
  "atk-abh02a2:35_8": "Iti lohitaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "atk-abh02a2:35_9": "yūsabhūto ābandhanākāro āpodhātūti.",
  "atk-abh02a2:36_0": "Sedo aggisantāpādikālesu kesalomakūpavivarāni pūretvā tiṭṭhati ceva paggharati ca.",
  "atk-abh02a2:36_1": "Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni",
  "atk-abh02a2:36_2": "jānanti ‘amhehi udakaṁ paggharatī’ti, nāpi bhisādikalāpavivarehi paggharantaṁ udakaṁ",
  "atk-abh02a2:36_3": "jānāti ‘ahaṁ bhisādikalāpavivarehi paggharāmī’ti, evameva na kesalomakūpavivarāni",
  "atk-abh02a2:36_4": "jānanti ‘amhehi sedo paggharatī’ti, nāpi sedo jānāti ‘ahaṁ kesalomakūpavivarehi paggharāmī’ti.",
  "atk-abh02a2:36_5": "Aññamaññaṁ ābhogapaccavekkhaṇarahitā ete dhammā. Iti sedo nāma imasmiṁ sarīre pāṭiyekko",
  "atk-abh02a2:36_6": "koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a2:37_0": "Medo thūlassa sakalasarīraṁ pharitvā kisassa jaṅghamaṁsādīni nissāya ṭhito patthinnasneho.",
  "atk-abh02a2:37_1": "Tattha yathā haliddipilotikapaṭicchanne maṁsapuñje na maṁsapuñjo jānāti ‘maṁ nissāya",
  "atk-abh02a2:37_2": "haliddipilotikā ṭhitā’ti, nāpi haliddipilotikā jānāti ‘ahaṁ maṁsapuñjaṁ nissāya ṭhitā’ti,",
  "atk-abh02a2:37_3": "evameva na sakalasarīre jaṅghādīsu vā maṁsaṁ jānāti ‘maṁ nissāya medo ṭhito’ti, nāpi",
  "atk-abh02a2:37_4": "medo jānāti ‘ahaṁ sakalasarīre jaṅghādīsu vā maṁsaṁ nissāya ṭhito’ti. Aññamaññaṁ",
  "atk-abh02a2:37_5": "ābhogapaccavekkhaṇarahitā ete dhammā. Iti medo nāma imasmiṁ sarīre pāṭiyekko koṭṭhāso",
  "atk-abh02a2:37_6": "acetano abyākato suñño nissatto patthinnasneho patthinnayūsabhūto ābandhanākāro āpodhātūti.",
  "atk-abh02a2:38_0": "Assu yadā sañjāyati tadā akkhikūpake pūretvā tiṭṭhati vā paggharati vā. Tattha yathā",
  "atk-abh02a2:38_1": "udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti ‘amhesu udakaṁ",
  "atk-abh02a2:38_2": "ṭhita’nti, nāpi udakaṁ jānāti ‘ahaṁ taruṇatālaṭṭhikūpakesu ṭhita’nti, evameva na",
  "atk-abh02a2:38_3": "akkhikūpakā jānanti ‘amhesu assu ṭhita’nti, nāpi assu jānāti ‘ahaṁ akkhikūpakesu",
  "atk-abh02a2:38_4": "ṭhita’nti. Aññamaññaṁ ābhogapaccavekkhaṇarahitā ete dhammā. Iti assu nāma imasmiṁ",
  "atk-abh02a2:38_5": "sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a2:39_0": "Vasā aggisantāpādikāle hatthatalahatthapiṭṭhipādatalapādapiṭṭhināsapuṭanalāṭaaṁsakūṭesu",
  "atk-abh02a2:39_1": "ṭhitavilīnasneho. Tattha yathā pakkhittatele ācāme na ācāmo jānāti ‘maṁ telaṁ ajjhottharitvā",
  "atk-abh02a2:39_2": "ṭhita’nti, nāpi telaṁ jānāti ‘ahaṁ ācāmaṁ ajjhottharitvā ṭhita’nti, evameva na hatthatalādippadeso",
  "atk-abh02a2:39_3": "jānāti ‘maṁ vasā ajjhottharitvā ṭhitā’ti, nāpi vasā jānāti ‘ahaṁ hatthatalādippadese",
  "atk-abh02a2:39_4": "ajjhottharitvā ṭhitā’ti. Aññamaññaṁ ābhogapaccavekkhaṇarahitā ete dhammā. Iti vasā",
  "atk-abh02a2:39_5": "nāma imasmiṁ sarīre pāṭiyekko koṭṭhāso acetano abyākato suñño nissatto yūsabhūto",
  "atk-abh02a2:39_6": "ābandhanākāro āpodhātūti.",
  "atk-abh02a2:40_0": "Kheḷo tathārūpe kheḷuppattipaccaye sati ubhohi kapolapassehi orohitvā jivhāya tiṭṭhati.",
  "atk-abh02a2:40_1": "Tattha yathā abbocchinnaudakanissande nadītīrakūpake na kūpatalaṁ jānāti ‘mayi udakaṁ",
  "atk-abh02a2:40_2": "santiṭṭhatī’ti, nāpi udakaṁ jānāti ‘ahaṁ kūpatale santiṭṭhāmī’ti , evameva na jivhātalaṁ",
  "atk-abh02a2:40_3": "jānāti ‘mayi ubhohi kapolapassehi orohitvā kheḷo ṭhito’ti, nāpi kheḷo jānāti ‘ahaṁ",
  "atk-abh02a2:40_4": "ubhohi kapolapassehi orohitvā jivhātale ṭhito’ti. Aññamaññaṁ ābhogapaccavekkhaṇarahitā",
  "atk-abh02a2:40_5": "ete dhammā. Iti kheḷo nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:40_6": "nissatto yūsabhūto ābandhanākāro āpodhātūti.",
  "atk-abh02a2:41_0": "Siṅghāṇikā yadā sañjāyati tadā nāsāpuṭe pūretvā tiṭṭhati vā paggharati vā. Tattha",
  "atk-abh02a2:41_1": "yathā pūtidadhibharitāya sippikāya na sippikā jānāti ‘mayi pūtidadhi ṭhita’nti, nāpi",
  "atk-abh02a2:41_2": "pūtidadhi jānāti ‘ahaṁ sippikāya ṭhita’nti, evameva na nāsāpuṭā jānanti ‘amhesu siṅghāṇikā",
  "atk-abh02a2:41_3": "ṭhitā’ti, nāpi siṅghāṇikā jānāti ‘ahaṁ nāsāpuṭesu ṭhitā’ti. Aññamaññaṁ ābhogapaccavekkhaṇarahitā",
  "atk-abh02a2:41_4": "ete dhammā. Iti siṅghāṇikā nāma imasmiṁ sarīre pāṭiyekko koṭṭhāso acetano abyākato",
  "atk-abh02a2:41_5": "suñño nissatto yūsabhūto ābandhanākāro āpodhātūti.",
  "atk-abh02a2:42_0": "Lasikā aṭṭhikasandhīnaṁ abbhañjanakiccaṁ sādhayamānā asītisatasandhīsu ṭhitā. Tattha",
  "atk-abh02a2:42_1": "yathā telabbhañjite akkhe na akkho jānāti ‘maṁ telaṁ abbhañjitvā ṭhita’nti, nāpi",
  "atk-abh02a2:42_2": "telaṁ jānāti ‘ahaṁ akkhaṁ abbhañjitvā ṭhita’nti, evameva na asītisatasandhayo jānanti",
  "atk-abh02a2:42_3": "‘lasikā amhe abbhañjitvā ṭhitā’ti, nāpi lasikā jānāti ‘ahaṁ asītisatasandhayo abbhañjitvā",
  "atk-abh02a2:42_4": "ṭhitā’ti. Aññamaññaṁ ābhogapaccavekkhaṇarahitā ete dhammā. Iti lasikā nāma imasmiṁ",
  "atk-abh02a2:42_5": "sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a2:43_0": "Muttaṁ vatthissa abbhantare ṭhitaṁ. Tattha yathā candanikāya pakkhitte adhomukhe",
  "atk-abh02a2:43_1": "ravaṇaghaṭe na ravaṇaghaṭo jānāti ‘mayi candanikāraso ṭhito’ti, nāpi candanikāraso",
  "atk-abh02a2:43_2": "jānāti ‘ahaṁ ravaṇaghaṭe ṭhito’ti, evameva na vatthi jānāti ‘mayi muttaṁ ṭhita’nti,",
  "atk-abh02a2:43_3": "nāpi muttaṁ jānāti ‘ahaṁ vatthimhi ṭhita’nti. Aññamaññaṁ ābhogapaccavekkhaṇarahitā",
  "atk-abh02a2:43_4": "ete dhammā. Iti muttaṁ nāma imasmiṁ sarīre pāṭiyekko koṭṭhāso acetano abyākato suñño",
  "atk-abh02a2:43_5": "nissatto yūsabhūto ābandhanākāro āpodhātūti. Yaṁ vā panāti avasesesu tīsu koṭṭhāsesu",
  "atk-abh02a2:43_6": "āpodhātuṁ sandhāya vuttaṁ.",
  "atk-abh02a2:44_0": "Bāhiraāpodhātuniddese mūlaṁ paṭicca nibbatto raso mūlaraso nāma. Khandharasādīsupi",
  "atk-abh02a2:44_1": "eseva nayo. Khīrādīni pākaṭāneva. Yathā pana bhesajjasikkhāpade evamidha niyamo natthi.",
  "atk-abh02a2:44_2": "Yaṁ kiñci khīraṁ khīrameva. Sesesupi eseva nayo. Bhummānīti āvāṭādīsu ṭhitaudakāni.",
  "atk-abh02a2:44_3": "Antalikkhānīti pathaviṁ appattāni vassodakāni. Yaṁ vā panāti himodakakappavināsakaudakapathavīsandhārakaudakādīni",
  "atk-abh02a2:44_4": "idha yevāpanakaṭṭhānaṁ paviṭṭhāni.",
  "atk-abh02a2:45_0": "175.Tejodhātuniddese tejanavasena tejo. Tejova tejobhāvaṁ gatattā tejogataṁ. Usmāti",
  "atk-abh02a2:45_1": "uṇhākāro. Usmāva usmābhāvaṁ gatattā usmāgataṁ. Usumanti caṇḍausumaṁ. Tadeva usumabhāvaṁ",
  "atk-abh02a2:45_2": "gatattā usumagataṁ. Yena cāti yena tejogatena kuppitena. Santappatīti ayaṁ kāyo santappati,",
  "atk-abh02a2:45_3": "ekāhikajarādibhāvena usumajāto hoti. Yena ca jīrīyatīti yena ayaṁ kāyo jīrīyati,",
  "atk-abh02a2:45_4": "indriyavekallataṁ balaparikkhayaṁ valipalitādibhāvañca pāpuṇāti. Yena ca pariḍayhatīti",
  "atk-abh02a2:45_5": "yena kuppitena ayaṁ kāyo ḍayhati, so ca puggalo ‘ḍayhāmi ḍayhāmī’ti kandanto satadhotasappigosītacandanādilepanañceva",
  "atk-abh02a2:45_6": "tālavaṇṭavātañca paccāsīsati. Yena ca asitapītakhāyitasāyitaṁ sammā pariṇāmaṁ gacchatīti",
  "atk-abh02a2:45_7": "yenetaṁ asitaṁ vā odanādi, pītaṁ vā pānakādi, khāyitaṁ vā piṭṭhakhajjakādi, sāyitaṁ",
  "atk-abh02a2:45_8": "vā ambapakkamadhuphāṇitādi sammā paripākaṁ gacchati, rasādibhāvena vivekaṁ gacchatīti",
  "atk-abh02a2:45_9": "attho. Ettha ca purimā tayo tejodhātū catusamuṭṭhānā, pacchimo kammasamuṭṭhānova.",
  "atk-abh02a2:45_10": "Ayaṁ tāvettha padasaṁvaṇṇanā.",
  "atk-abh02a2:46_0": "Idaṁ pana manasikāravidhānaṁ – idha bhikkhu ‘yena santappati, ayaṁ imasmiṁ sarīre",
  "atk-abh02a2:46_1": "pāṭiyekko koṭṭhāso acetano abyākato suñño nissatto paripācanākāro tejodhātū’ti manasi",
  "atk-abh02a2:46_2": "karoti; ‘yena jīrīyati, yena pariḍayhati, yena asitapītakhāyitasāyitaṁ sammā pariṇāmaṁ",
  "atk-abh02a2:46_3": "gacchati, ayaṁ imasmiṁ sarīre pāṭiyekko koṭṭhāso acetano abyākato suñño nissatto",
  "atk-abh02a2:46_4": "paripācanākāro tejodhātū’ti manasi karoti. Yaṁ vā panāti imasmiṁ sarīre pākatiko",
  "atk-abh02a2:46_5": "eko utu atthi, so yevāpanakaṭṭhānaṁ paviṭṭho.",
  "atk-abh02a2:47_0": "Bāhiratejodhātuniddese kaṭṭhaṁ paṭicca pajjalito kaṭṭhupādāno aggi kaṭṭhaggi nāma.",
  "atk-abh02a2:47_1": "Sakalikaggiādīsupi eseva nayo. Saṅkāraggīti kacavaraṁ saṁkaḍḍhitvā jālāpito kacavaraggi.",
  "atk-abh02a2:47_2": "Indaggīti asaniaggi. Aggisantāpoti jālāya vā vītaccikaṅgārānaṁ vā santāpo. Sūriyasantāpoti",
  "atk-abh02a2:47_3": "ātapo. Kaṭṭhasannicayasantāpoti kaṭṭharāsiṭṭhāne santāpo. Sesesupi eseva nayo. Yaṁ",
  "atk-abh02a2:47_4": "vā panāti petaggi kappavināsaggi nirayaggiādayo idha yevāpanakaṭṭhānaṁ paviṭṭhā.",
  "atk-abh02a2:48_0": "176.Vāyodhātuniddese vāyanavasena vāyo. Vāyova vāyobhāvaṁ gatattā vāyogataṁ. Thambhitattaṁ",
  "atk-abh02a2:48_1": "rūpassāti avinibbhogarūpassa thambhitabhāvo. Uddhaṅgamā vātāti uggārahikkādi pavattakā",
  "atk-abh02a2:48_2": "uddhaṁ ārohanavātā . Adhogamā vātāti uccārapassāvādinīharaṇakā adho orohanavātā.",
  "atk-abh02a2:48_3": "Kucchisayā vātāti antānaṁ bahivātā. Koṭṭhāsayā vātāti antānaṁ antovātā. Aṅgamaṅgānusārino",
  "atk-abh02a2:48_4": "vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā",
  "atk-abh02a2:48_5": "vātā. Satthakavātāti sandhibandhanāni kattariyā chindantā viya pavattavātā. Khurakavātāti",
  "atk-abh02a2:48_6": "khurena viya hadayaṁ phālanavātā. Uppalakavātāti hadayamaṁsameva uppāṭanakavātā.",
  "atk-abh02a2:48_7": "Assāsoti antopavisananāsikāvato. Passāsoti bahinikkhamananāsikāvato. Ettha ca purimā",
  "atk-abh02a2:48_8": "sabbe catusamuṭṭhānā, assāsapassāsā cittasamuṭṭhānāva. Ayamettha padavaṇṇanā.",
  "atk-abh02a2:49_0": "Idaṁ pana manasikāravidhānaṁ – idha bhikkhu uddhaṅgamādibhede vāte uddhaṅgamādivasena",
  "atk-abh02a2:49_1": "pariggahetvā ‘uddhaṅgamā vātā nāma imasmiṁ sarīre pāṭiyekko koṭṭhāso acetano abyākato",
  "atk-abh02a2:49_2": "suñño nissatto vitthambhanākāro vāyodhātū’ti manasi karoti. Sesesupi eseva nayo.",
  "atk-abh02a2:49_3": "Yaṁ vā panāti sese vāyokoṭṭhāse anugatā vātā idha yevāpanakaṭṭhānaṁ paviṭṭhā.",
  "atk-abh02a2:50_0": "Bāhiravāyodhātuniddese puratthimā vātāti puratthimadisato āgatā vātā. Pacchimuttaradakkhiṇesupi",
  "atk-abh02a2:50_1": "eseva nayo. Sarajā vātāti saha rajena sarajā. Arajā vātāti rajavirahitā suddhā arajā",
  "atk-abh02a2:50_2": "nāma. Sītāti sītautusamuṭṭhānā sītavalāhakantare samuṭṭhitā. Uṇhāti uṇhautusamuṭṭhānā",
  "atk-abh02a2:50_3": "uṇhavalāhakantare samuṭṭhitā. Parittāti mandā tanukavātā. Adhimattāti balavavātā.",
  "atk-abh02a2:50_4": "Kāḷāti kāḷavalāhakantare samuṭṭhitā, yehi abbhāhato chavivaṇṇo kāḷako hoti. Tesaṁ",
  "atk-abh02a2:50_5": "etaṁ adhivacanantipi eke. Verambhavātāti yojanato upari vāyanavātā. Pakkhavātāti",
  "atk-abh02a2:50_6": "antamaso makkhikāyapi pakkhāyūhanasamuṭṭhitā vātā. Supaṇṇavātāti garuḷavātā. Kāmañca",
  "atk-abh02a2:50_7": "imepi pakkhavātāva ussadavasena pana visuṁ gahitā. Tālavaṇṭavātāti tālapaṇṇehi vā",
  "atk-abh02a2:50_8": "aññena vā kenaci maṇḍalasaṇṭhānena samuṭṭhāpitā vātā. Vidhūpanavātāti bījanapattakena",
  "atk-abh02a2:50_9": "samuṭṭhāpitā vātā. Imāni ca tālavaṇṭavidhūpanāni anuppannampi vātaṁ uppādenti, uppannampi",
  "atk-abh02a2:50_10": "parivattenti. Yaṁ vā panāti idha pāḷiāgate ṭhapetvā sesavātā yevāpanakaṭṭhānaṁ paviṭṭhā.",
  "atk-abh02a2:51_0": "177.Ākāsadhātuniddese appaṭighaṭṭanaṭṭhena na kassatīti ākāso. Ākāsova ākāsabhāvaṁ",
  "atk-abh02a2:51_1": "gatattā ākāsagataṁ. Aghaṭṭanīyatāya aghaṁ. Aghameva aghabhāvaṁ gatattā aghagataṁ.",
  "atk-abh02a2:51_2": "Vivaroti antaraṁ. Tadeva vivarabhāvaṁ gatattā vivaragataṁ. Asamphuṭṭhaṁ maṁsalohitehīti",
  "atk-abh02a2:51_3": "maṁsalohitehi nissaṭaṁ. Kaṇṇacchiddantiādi pana tasseva pabhedadassanaṁ. Tattha kaṇṇacchiddanti",
  "atk-abh02a2:51_4": "kaṇṇasmiṁ chiddaṁ vivaraṁ maṁsalohitehi asamphuṭṭhokāso. Sesesupi eseva nayo. Yenāti",
  "atk-abh02a2:51_5": "yena vivarena etaṁ asitādibhedaṁ ajjhoharaṇīyaṁ ajjhoharati, anto paveseti. Yatthāti",
  "atk-abh02a2:51_6": "yasmiṁ antoudarapaṭalasaṅkhāte okāse etadeva catubbidhaṁ ajjhoharaṇīyaṁ tiṭṭhati.",
  "atk-abh02a2:51_7": "Yenāti yena vivarena sabbampetaṁ vipakkaṁ kasaṭabhāvaṁ āpannaṁ nikkhamati, taṁ udarapaṭalato",
  "atk-abh02a2:51_8": "yāva karīsamaggā vidatthicaturaṅgulamattaṁ chiddaṁ maṁsalohitehi asamphuṭṭhaṁ nissaṭaṁ",
  "atk-abh02a2:51_9": "ākāsadhātūti veditabbaṁ. Yaṁ vā panāti ettha cammantaraṁ maṁsantaraṁ nhāruntaraṁ",
  "atk-abh02a2:51_10": "aṭṭhintaraṁ lomantaranti idaṁ sabbaṁ yevāpanakaṭṭhānaṁ paviṭṭhaṁ.",
  "atk-abh02a2:52_0": "Bāhirakaākāsadhātuniddese asamphuṭṭhaṁ catūhi mahābhūtehīti catūhi mahābhūtehi nissaṭaṁ",
  "atk-abh02a2:52_1": "bhittichiddakavāṭachiddādikaṁ veditabbaṁ. Iminā yasmiṁ ākāse parikammaṁ karontassa",
  "atk-abh02a2:52_2": "catukkapañcakajjhānāni uppajjanti taṁ kathitaṁ.",
  "atk-abh02a2:53_0": "178.Viññāṇadhātuniddese cakkhuviññāṇasaṅkhātā dhātu cakkhuviññāṇadhātu. Sesāsupi",
  "atk-abh02a2:53_1": "eseva nayo. Iti imāsu chasu dhātūsu pariggahitāsu aṭṭhārasa dhātuyo pariggahitāva",
  "atk-abh02a2:53_2": "honti. Kathaṁ? Pathavītejovāyodhātuggahaṇena tāva phoṭṭhabbadhātu gahitāva hoti,",
  "atk-abh02a2:53_3": "āpodhātuākāsadhātuggahaṇena dhammadhātu, viññāṇadhātuggahaṇena tassā purecārikapacchācārikattā",
  "atk-abh02a2:53_4": "manodhātu gahitāva hoti. Cakkhuviññāṇadhātuādayo sutte āgatā eva. Sesā nava āharitvā",
  "atk-abh02a2:53_5": "dassetabbā . Cakkhuviññāṇadhātuggahaṇena hi tassā nissayabhūtā cakkhudhātu, ārammaṇabhūtā",
  "atk-abh02a2:53_6": "rūpadhātu ca gahitāva honti. Evaṁ sotaviññāṇadhātuādiggahaṇena sotadhātuādayoti aṭṭhārasāpi",
  "atk-abh02a2:53_7": "gahitāva honti. Tāsu dasahi dhātūhi rūpapariggaho kathito hoti. Sattahi arūpapariggaho.",
  "atk-abh02a2:53_8": "Dhammadhātuyā siyā rūpapariggaho, siyā arūpapariggaho. Iti aḍḍhekādasahi dhātūhi",
  "atk-abh02a2:53_9": "rūpapariggaho, aḍḍhaṭṭhadhātūhi arūpapariggahoti rūpārūpapariggaho kathito hoti.",
  "atk-abh02a2:53_10": "Rūpārūpaṁ pañcakkhandhā. Taṁ hoti dukkhasaccaṁ. Taṁsamuṭṭhāpikā purimataṇhā samudayasaccaṁ",
  "atk-abh02a2:53_11": ". Ubhinnaṁ appavatti nirodhasaccaṁ. Taṁpajānano maggo maggasaccanti idaṁ catusaccakammaṭṭhānaṁ",
  "atk-abh02a2:53_12": "aṭṭhārasadhātuvasena abhiniviṭṭhassa bhikkhuno yāva arahattā matthakaṁ pāpetvā nigamanaṁ",
  "atk-abh02a2:53_13": "kathitanti veditabbaṁ.",
  "atk-abh02a2:54_0": "179. Idāni dutiyachakkaṁ dassento aparāpi cha dhātuyotiādimāha. Tattha sukhadhātu",
  "atk-abh02a2:54_1": "dukkhadhātūti kāyappasādavatthukāni sukhadukkhāni sappaṭipakkhavasena yugaḷakato",
  "atk-abh02a2:54_2": "dassitāni. Sukhañhi dukkhassa paṭipakkho, dukkhaṁ sukhassa. Yattakaṁ sukhena pharitaṭṭhānaṁ",
  "atk-abh02a2:54_3": "tattakaṁ dukkhaṁ pharati. Yattakaṁ dukkhena pharitaṭṭhānaṁ tattakaṁ sukhaṁ pharati.",
  "atk-abh02a2:54_4": "Somanassadhātu domanassadhātūti idampi tatheva yugaḷakaṁ kataṁ. Somanassañhi domanassassa",
  "atk-abh02a2:54_5": "paṭipakkho, domanassaṁ somanassassa. Yattakaṁ somanassena pharitaṭṭhānaṁ tattakaṁ",
  "atk-abh02a2:54_6": "domanassaṁ pharati. Yattakaṁ domanassena pharitaṭṭhānaṁ tattakaṁ somanassaṁ pharati.",
  "atk-abh02a2:55_0": "Upekkhādhātu avijjādhātūti idaṁ pana dvayaṁ sarikkhakavasena yugaḷakaṁ kataṁ. Ubhayampi",
  "atk-abh02a2:55_1": "hetaṁ avibhūtattā sarikkhakaṁ hoti. Tattha sukhadukkhadhātuggahaṇena taṁ sampayuttā",
  "atk-abh02a2:55_2": "kāyaviññāṇadhātu, vatthubhūtā kāyadhātu, ārammaṇabhūtā phoṭṭhabbadhātu ca gahitāva",
  "atk-abh02a2:55_3": "honti. Somanassadomanassadhātuggahaṇena taṁ sampayuttā manoviññāṇadhātu gahitā hoti.",
  "atk-abh02a2:55_4": "Avijjādhātuggahaṇena dhammadhātu gahitā. Upekkhādhātuggahaṇena cakkhusotaghānajivhāviññāṇadhātumanodhātuyo",
  "atk-abh02a2:55_5": ", tāsaṁyeva vatthārammaṇabhūtā cakkhudhāturūpadhātuādayo ca gahitāti evaṁ aṭṭhārasapi",
  "atk-abh02a2:55_6": "dhātuyo gahitāva honti. Idāni tāsu dasahi dhātūhi rūpapariggahotiādi sabbaṁ heṭṭhā",
  "atk-abh02a2:55_7": "vuttanayeneva veditabbaṁ. Evampi ekassa bhikkhuno yāva arahattā matthakaṁ pāpetvā",
  "atk-abh02a2:55_8": "nigamanaṁ kathitaṁ hotīti veditabbaṁ. Tattha katamā sukhadhātu yaṁ kāyikaṁ sātanti",
  "atk-abh02a2:55_9": "ādīni heṭṭhā vuttanayāneva.",
  "atk-abh02a2:56_0": "181. Tatiyachakke kāmoti dve kāmā – vatthukāmo ca kilesakāmo ca. Tattha kilesakāmaṁ",
  "atk-abh02a2:56_1": "sandhāya kāmapaṭisaṁyuttā dhātu kāmadhātu, kāmavitakkassetaṁ nāmaṁ. Vatthukāmaṁ sandhāya",
  "atk-abh02a2:56_2": "kāmoyeva dhātu kāmadhātu, kāmāvacaradhammānametaṁ nāmaṁ. Byāpādapaṭisaṁyuttā dhātu",
  "atk-abh02a2:56_3": "byāpādadhātu, byāpādavitakkassetaṁ nāmaṁ. Byāpādova dhātu byāpādadhātu, dasaāghātavatthukassa",
  "atk-abh02a2:56_4": "paṭighassetaṁ nāmaṁ. Vihiṁsā paṭisaṁyuttā dhātu vihiṁsādhātu, vihiṁsāvitakkassetaṁ",
  "atk-abh02a2:56_5": "nāmaṁ. Vihiṁsāyeva dhātu vihiṁsādhātu, parasattavihesanassetaṁ nāmaṁ. Ayaṁ pana heṭṭhā",
  "atk-abh02a2:56_6": "anāgatattā evaṁ atthādivibhāgato veditabbā – vihiṁsanti etāya satte, vihiṁsanaṁ vā",
  "atk-abh02a2:56_7": "etaṁ sattānanti vihiṁsā. Sā viheṭhanalakkhaṇā, karuṇāpaṭipakkhalakkhaṇā vā; parasantāne",
  "atk-abh02a2:56_8": "ubbegajananarasā, sakasantāne karuṇāviddhaṁsanarasā vā; dukkhāyatanapaccupaṭṭhānā;",
  "atk-abh02a2:56_9": "paṭighapadaṭṭhānāti veditabbā. Nekkhammaṁ vuccati lobhā nikkhantattā alobho, nīvaraṇehi",
  "atk-abh02a2:56_10": "nikkhantattā paṭhamajjhānaṁ, sabbākusalehi nikkhantattā sabbakusalaṁ. Nekkhammapaṭisaṁyuttā",
  "atk-abh02a2:56_11": "dhātu nekkhammadhātu, nekkhammavitakkassetaṁ nāmaṁ. Nekkhammameva dhātu nekkhammadhātu,",
  "atk-abh02a2:56_12": "sabbassāpi kusalassetaṁ nāmaṁ. Abyāpādapaṭisaṁyuttā dhātu abyāpādadhātu, abyāpādavitakkassetaṁ",
  "atk-abh02a2:56_13": "nāmaṁ. Abyāpādova dhātu abyāpādadhātu, mettāyetaṁ nāmaṁ. Avihiṁsāpaṭisaṁyuttā dhātu",
  "atk-abh02a2:56_14": "avihiṁsādhātu, avihiṁsā vitakkassetaṁ nāmaṁ. Avihiṁsāva dhātu avihiṁsādhātu, karuṇāyetaṁ nāmaṁ.",
  "atk-abh02a2:57_0": "182. Idāni tamevatthaṁ dassetuṁ tattha katamā kāmadhātūti padabhājanaṁ āraddhaṁ.",
  "atk-abh02a2:57_1": "Tattha paṭisaṁyuttoti saṁpayogavasena paṭisaṁyutto. Takko vitakkotiādīni vuttatthāneva.",
  "atk-abh02a2:57_2": "Viheṭhetīti bādheti, dukkhāpeti. Heṭhanāti pāṇippahārādīhi bādhanā, dukkhuppādanā.",
  "atk-abh02a2:57_3": "Balavaheṭhanā viheṭhanā. Hiṁsanti etāyāti hiṁsanā. Balavahiṁsanā vihiṁsanā. Rosanāti",
  "atk-abh02a2:57_4": "ghaṭṭanā. Virosanāti balavaghaṭṭanā. Sabbattha vā ‘vi’ upasaggena padaṁ vaḍḍhitaṁ.",
  "atk-abh02a2:57_5": "Upahananti etenāti upaghāto, paresaṁ upaghāto parūpaghāto.",
  "atk-abh02a2:58_0": "Mettāyanti etāyāti metti. Mettāyanākāro mettāyanā. Mettāya ayitassa mettāsamaṅgino",
  "atk-abh02a2:58_1": "bhāvo mettāyitattaṁ. Byāpādena vimuttassa cetaso vimutti cetovimutti. Ettha ca purimehi",
  "atk-abh02a2:58_2": "tīhi upacārappattāpi appanāpatāpi mettā kathitā, pacchimena appanāpattāva.",
  "atk-abh02a2:59_0": "Karuṇāyanti etāyāti karuṇā. Karuṇāyanākāro karuṇāyanā. Karuṇāya ayitassa karuṇāsamaṅgino",
  "atk-abh02a2:59_1": "bhāvo karuṇāyitattaṁ. Vihiṁsāya vimuttassa cetaso vimutti cetovimutti. Idhāpi purimanayeneva",
  "atk-abh02a2:59_2": "upacārappanābhedo veditabbo. Ubhayatthāpi ca pariyosānapade mettākaruṇāti cetovimuttivisesanatthaṁ vuttaṁ.",
  "atk-abh02a2:60_0": "Ettha ca kāmavitakko sattesupi uppajjati saṅkhāresupi. Ubhayattha uppannopi kammapathabhedova.",
  "atk-abh02a2:60_1": "Byāpādo pana sattesu uppannoyeva kammapathaṁ bhindati, na itaro. Vihiṁsāyapi eseva",
  "atk-abh02a2:60_2": "nayo. Ettha ca duvidhā kathā – sabbasaṅgāhikā ceva asambhinnā ca. Kāmadhātuggahaṇena",
  "atk-abh02a2:60_3": "hi byāpādavihiṁsādhātuyopi gahitā. Kāmadhātuyāyeva pana nīharitvā nīharitvā dvepi",
  "atk-abh02a2:60_4": "etā dassitāti. Ayaṁ tāvettha sabbasaṅgāhikakathā . Ṭhapetvā pana byāpādavihiṁsādhātuyo",
  "atk-abh02a2:60_5": "sesā sabbāpi kāmadhātu evāti. Ayaṁ asambhinnakathā nāma. Nekkhammadhātuggahaṇenāpi",
  "atk-abh02a2:60_6": "abyāpādaavihiṁsādhātuyo gahitāyeva. Nekkhammadhātuto pana nīharitvā nīharitvā tadubhayampi",
  "atk-abh02a2:60_7": "dassitanti ayametthāpi sabbasaṅgāhikakathā. Ṭhapetvā abyāpādaavihiṁsādhātuyo avasesā",
  "atk-abh02a2:60_8": "nekkhammadhātūti ayaṁ asambhinnakathā nāma.",
  "atk-abh02a2:61_0": "Imāhi ca chahi dhātūhi pariggahitā hi aṭṭhārasa dhātuyo pariggahitāva honti. Sabbāpi",
  "atk-abh02a2:61_1": "hi tā kāmadhātutova nīharitvā nīharitvā labhāpetabbā aṭṭhārasa dhātuyova hontīti",
  "atk-abh02a2:61_2": "tiṇṇaṁ chakkānaṁ vasena aṭṭhārasa honti. Evaṁ pana aggahetvā ekekasmiṁ chakke vuttanayena",
  "atk-abh02a2:61_3": "aṭṭhārasa aṭṭhārasa katvā sabbānipi tāni aṭṭhārasakāni ekajjhaṁ abhisaṅkhipitvā aṭṭhāraseva",
  "atk-abh02a2:61_4": "hontīti veditabbā. Iti imasmiṁ suttantabhājanīye soḷasa dhātuyo kāmāvacarā, dve tebhūmikāti",
  "atk-abh02a2:61_5": "evamettha sammasanacārova kathitoti veditabbo.",
  "atk-abh02a2:62": "Suttantabhājanīyavaṇṇanā.",
  "atk-abh02a2:63": "2. Abhidhammabhājanīyavaṇṇanā",
  "atk-abh02a2:64": "183. Abhidhammabhājanīye sarūpeneva sabbāpi dhātuyo dassento aṭṭhārasa dhātuyo – cakkhudhātu rūpadhātūtiādimāha. Tattha uddesavāre tāva –",
  "atk-abh02a2:65": "Atthato lakkhaṇādito, kamatāvatvasaṅkhato;",
  "atk-abh02a2:66": "Paccayā atha daṭṭhabbā, veditabbo vinicchayo.",
  "atk-abh02a2:67_0": "Tattha ‘atthato’ti cakkhatīti cakkhu. Rūpayatīti rūpaṁ. Cakkhussa viññāṇaṁ cakkhuviññāṇanti",
  "atk-abh02a2:67_1": "evamādinā tāva nayena cakkhādīnaṁ visesatthato veditabbo vinicchayo. Avisesena pana",
  "atk-abh02a2:67_2": "vidahati, dhīyate, vidhānaṁ, vidhīyate etāya, ettha vā dhīyatīti dhātu. Lokiyā hi",
  "atk-abh02a2:67_3": "dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṁ",
  "atk-abh02a2:67_4": "anekappakāraṁ saṁsāradukkhaṁ vidahanti ; bhārahārehi ca bhāro viya sattehi dhīyante",
  "atk-abh02a2:67_5": "dhārīyanteti attho. Dukkhavidhānamattameva cetā avasavattanato. Etāhi ca karaṇabhūtāhi",
  "atk-abh02a2:67_6": "saṁsāradukkhaṁ sattehi anuvidhīyati; tathāvihitañcetaṁ etāsveva dhīyati ṭhapīyatīti",
  "atk-abh02a2:67_7": "attho. Iti cakkhādīsu ekeko dhammo yathāsambhavaṁ vidahati dhīyatetiādiatthavasena dhātūti vuccati.",
  "atk-abh02a2:68_0": "Apica yathā titthiyānaṁ attā nāma sabhāvato natthi, na evametā. Etā pana attano sabhāvaṁ",
  "atk-abh02a2:68_1": "dhārentīti dhātuyo. Yathā ca loke vicittā haritālamanosilādayo silāvayavā dhātuyoti",
  "atk-abh02a2:68_2": "vuccanti, evametāpi dhātuyo viya dhātuyo. Vicittā hetā ñāṇañeyyāvayavāti. Yathā vā",
  "atk-abh02a2:68_3": "sarīrasaṅkhātassa samudāyassa avayavabhūtesu rasasoṇitādīsu aññamaññaṁ visabhāgalakkhaṇaparicchinnesu",
  "atk-abh02a2:68_4": "dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā",
  "atk-abh02a2:68_5": "veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti",
  "atk-abh02a2:68_6": "nijjīvamattassetaṁ adhivacanaṁ. Tathā hi bhagavā – ‘‘cha dhāturo ayaṁ, bhikkhu, puriso’’tiādīsu",
  "atk-abh02a2:68_7": "(ma. ni. 3.343-344) jīvasaññāsamūhanatthaṁ dhātudesanaṁ akāsīti. Tasmā yathāvuttenatthena",
  "atk-abh02a2:68_8": "cakkhu ca taṁ dhātu cāti cakkhudhātu …pe… manoviññāṇañca taṁ dhātu cāti manoviññāṇadhātūti",
  "atk-abh02a2:68_9": "evaṁ tāvettha atthato viññātabbo vinicchayo.",
  "atk-abh02a2:69": "‘Lakkhaṇādito’ti cakkhādīnaṁ lakkhaṇādito pettha veditabbo vinicchayo. Tāni ca pana tesaṁ lakkhaṇādīni heṭṭhā vuttanayeneva veditabbāni.",
  "atk-abh02a2:70_0": "‘Kamato’ti idhāpi pubbe vuttesu uppattikkamādīsu desanākkamova yujjati. So ca panāyaṁ",
  "atk-abh02a2:70_1": "hetuphalānupubbavavatthānavasena vutto. Cakkhudhātu rūpadhātūti idañhi dvayaṁ hetu.",
  "atk-abh02a2:70_2": "Cakkhuviññāṇadhātūti phalaṁ. Evaṁ sabbattha kamato veditabbo vinicchayo.",
  "atk-abh02a2:71_0": "‘Tāvatvato’ti tāvabhāvato. Idaṁ vuttaṁ hoti – tesu tesu hi suttābhidhammapadesesu",
  "atk-abh02a2:71_1": "ābhādhātu, subhadhātu, ākāsānañcāyatanadhātu, viññāṇañcāyatanadhātu, ākiñcaññāyatanadhātu",
  "atk-abh02a2:71_2": ", nevasaññānāsaññāyatanadhātu, saññāvedayitanirodhadhātu, kāmadhātu, byāpādadhātu,",
  "atk-abh02a2:71_3": "vihiṁsādhātu, nekkhammadhātu, abyāpādadhātu, avihiṁsādhātu, sukhadhātu, dukkhadhātu,",
  "atk-abh02a2:71_4": "somanassadhātu, domanassadhātu, upekkhādhātu , avijjādhātu, ārambhadhātu, nikkamadhātu,",
  "atk-abh02a2:71_5": "parakkamadhātu, hīnadhātu, majjhimadhātu, paṇītadhātu, pathavīdhātu, āpodhātu, tejodhātu,",
  "atk-abh02a2:71_6": "vāyodhātu, ākāsadhātu, viññāṇadhātu, saṅkhatadhātu, asaṅkhatadhātu, anekadhātunānādhātulokoti",
  "atk-abh02a2:71_7": "evamādayo aññāpi dhātuyo dissanti.",
  "atk-abh02a2:72_0": "Evaṁ sati sabbāsaṁ vasena paricchedaṁ akatvā kasmā aṭṭhārasāti ayameva paricchedo",
  "atk-abh02a2:72_1": "katoti ce? Sabhāvato vijjamānānaṁ sabbadhātūnaṁ tadantogadhattā. Rūpadhātuyeva hi",
  "atk-abh02a2:72_2": "ābhādhātu. Subhadhātu pana rūpādippaṭibaddhā. Kasmā? Subhanimittattā. Subhanimittañhi",
  "atk-abh02a2:72_3": "subhadhātu. Tañca rūpādivinimuttaṁ na vijjati, kusalavipākārammaṇā vā rūpādayo eva",
  "atk-abh02a2:72_4": "subhadhātūti rūpādimattamevesā. Ākāsānañcāyatanadhātuādīsu cittaṁ manoviññāṇadhātu.",
  "atk-abh02a2:72_5": "Sesā dhammā dhammadhātu. Saññāvedayitanirodhadhātu pana sabhāvato natthi; dhātudvayanirodhamattameva",
  "atk-abh02a2:72_6": "hi sā. Kāmadhātu dhammadhātumattaṁ vā hoti, yathāha ‘‘tattha katamā kāmadhātu? Kāmapaṭisaṁyutto",
  "atk-abh02a2:72_7": "takko …pe… micchāsaṅkappo’’ti; aṭṭhārasapi dhātuyo vā, yathāha ‘‘heṭṭhato avīcinirayaṁ",
  "atk-abh02a2:72_8": "pariyantaṁ katvā uparito paranimmitavasavattideve antokaritvā yaṁ etasmiṁ antare",
  "atk-abh02a2:72_9": "etthāvacarā ettha pariyāpannā khandhadhātuāyatanā, rūpā, vedanā, saññā, saṅkhārā,",
  "atk-abh02a2:72_10": "viññāṇaṁ – ayaṁ vuccati kāmadhātū’’ti. Nekkhammadhātu dhammadhātu eva; ‘‘sabbepi",
  "atk-abh02a2:72_11": "kusalā dhammā nekkhammadhātū’’ti vā vacanato manoviññāṇadhātupi hotiyeva. Byāpādavihiṁsāabyāpādaavihiṁsāsukhadukkhasomanassadomanassupekkhāavijjāārambhanikkamaparakkamadhātuyo dhammadhātuyeva.",
  "atk-abh02a2:73_0": "Hīnamajjhimapaṇītadhātuyo aṭṭhārasadhātumattameva. Hīnā hi cakkhādayo hīnadhātu.",
  "atk-abh02a2:73_1": "Majjhimapaṇītā cakkhādayo majjhimā ceva paṇītā ca dhātū. Nippariyāyena pana akusalā",
  "atk-abh02a2:73_2": "dhammadhātumanoviññāṇadhātuyo hīnadhātu. Lokiyā kusalābyākatā ubhopi cakkhudhātuādayo",
  "atk-abh02a2:73_3": "ca majjhimadhātu. Lokuttarā pana dhammadhātumanoviññāṇadhātuyo paṇītadhātu. Pathavītejovāyodhātuyo",
  "atk-abh02a2:73_4": "phoṭṭhabbadhātuyeva. Āpodhātu ākāsadhātu ca dhammadhātuyeva. Viññāṇadhātu cakkhuviññāṇādisattaviññāṇadhātusaṅkhepoyeva.",
  "atk-abh02a2:73_5": "Sattarasa dhātuyo dhammadhātuekadeso ca saṅkhatadhātu. Asaṅkhatadhātu pana dhammadhātuekadesova.",
  "atk-abh02a2:73_6": "Anekadhātunānādhātuloko pana aṭṭhārasadhātuppabhedamattamevāti. Iti sabhāvato vijjamānānaṁ",
  "atk-abh02a2:73_7": "sabbadhātūnaṁ tadantogadhattā aṭṭhāraseva vuttāti.",
  "atk-abh02a2:74_0": "Apica vijānanasabhāve viññāṇe jīvasaññīnaṁ jīvasaññāsamūhanatthampi aṭṭhāraseva vuttā",
  "atk-abh02a2:74_1": ". Santi hi sattā vijānanasabhāve viññāṇe jīvasaññino. Tesaṁ cakkhusotaghānajivhākāyaviññāṇamanoviññāṇadhātubhedena",
  "atk-abh02a2:74_2": "tassā anekattaṁ, cakkhurūpādipaccayāyattavuttitāya aniccatañca pakāsetvā dīgharattānusayitaṁ",
  "atk-abh02a2:74_3": "jīvasaññaṁ samūhanitukāmena bhagavatā aṭṭhārasa dhātuyo pakāsitā. Kiñca bhiyyo? Tathā",
  "atk-abh02a2:74_4": "veneyyajjhāsayavasena; ye ca imāya nātisaṅkhepavitthārāya desanāya veneyyā sattā,",
  "atk-abh02a2:74_5": "tadajjhāsayavasena ca aṭṭhāraseva pakāsitā.",
  "atk-abh02a2:75": "Saṅkhepavitthāranayena tathā tathā hi,",
  "atk-abh02a2:76": "Dhammaṁ pakāsayati esa yathā yathāssa;",
  "atk-abh02a2:77": "Saddhammatejavihataṁ vilayaṁ khaṇena,",
  "atk-abh02a2:78": "Veneyyasattahadayesu tamo payātīti.",
  "atk-abh02a2:79": "Evamettha ‘tāvatvato’ veditabbo vinicchayo.",
  "atk-abh02a2:80_0": "‘Saṅkhato’ti cakkhudhātu tāva jātito eko dhammotveva saṅkhaṁ gacchati cakkhupasādavasena.",
  "atk-abh02a2:80_1": "Tathā sotaghānajivhākāyarūpasaddagandharasadhātuyo sotapasādādivasena. Phoṭṭhabbadhātu",
  "atk-abh02a2:80_2": "pana pathavītejovāyovasena tayo dhammāti saṅkhaṁ gacchati. Cakkhuviññāṇadhātu kusalākusalavipākavasena",
  "atk-abh02a2:80_3": "dve dhammāti saṅkhaṁ gacchati. Tathā sotaghānajivhākāyaviññāṇadhātuyo. Manodhātu",
  "atk-abh02a2:80_4": "pana pañcadvārāvajjanakusalākusalavipākasampaṭicchanavasena tayo dhammāti saṅkhaṁ",
  "atk-abh02a2:80_5": "gacchati. Dhammadhātu tiṇṇaṁ arūpakkhandhānaṁ, soḷasannaṁ sukhumarūpānaṁ, asaṅkhatāya",
  "atk-abh02a2:80_6": "ca dhātuyā vasena vīsatidhammāti saṅkhaṁ gacchati. Manoviññāṇadhātu sesakusalākusalābyākataviññāṇavasena",
  "atk-abh02a2:80_7": "chasattatidhammāti saṅkhaṁ gacchatīti evamettha ‘saṅkhato’ veditabbo vinicchayo.",
  "atk-abh02a2:81": "‘Paccayā’ti cakkhudhātuādīnaṁ cakkhuviññāṇadhātuādīsu paccayato veditabbo vinicchayo. So panetesaṁ paccayabhāvo niddesavāre āvi bhavissati.",
  "atk-abh02a2:82_0": "‘Daṭṭhabbā’ti daṭṭhabbatopettha vinicchayo veditabboti attho. Sabbā eva hi saṅkhatā",
  "atk-abh02a2:82_1": "dhātuyo pubbantāparantavivittato, dhuvasubhasukhattabhāvasuññato, paccayāyattavuttito",
  "atk-abh02a2:82_2": "ca daṭṭhabbā. Visesato panettha bheritalaṁ viya cakkhudhātu daṭṭhabbā, daṇḍo viya",
  "atk-abh02a2:82_3": "rūpadhātu, saddo viya cakkhuviññāṇadhātu . Tathā ādāsatalaṁ viya cakkhudhātu, mukhaṁ",
  "atk-abh02a2:82_4": "viya rūpadhātu, mukhanimittaṁ viya cakkhuviññāṇadhātu. Atha vā ucchutilāni viya cakkhudhātu,",
  "atk-abh02a2:82_5": "yantacakkayaṭṭhi viya rūpadhātu, ucchurasatelāni viya cakkhuviññāṇadhātu. Tathā adharāraṇī",
  "atk-abh02a2:82_6": "viya cakkhudhātu, uttarāraṇī viya rūpadhātu, aggi viya cakkhuviññāṇadhātu. Esa nayo sotadhātuādīsupi.",
  "atk-abh02a2:83_0": "Manodhātu pana yathāsambhavato cakkhuviññāṇadhātuādīnaṁ purecarānucarā viya daṭṭhabbā.",
  "atk-abh02a2:83_1": "Dhammadhātuyā vedanākkhandho sallamiva sūlamiva ca daṭṭhabbo ; saññāsaṅkhārakkhandhā",
  "atk-abh02a2:83_2": "vedanāsallasūlayogā āturā viya; puthujjanānaṁ vā saññā āsādukkhajananato rittamuṭṭhi",
  "atk-abh02a2:83_3": "viya, ayathābhuccanimittaggāhakato vanamigo viya; saṅkhārā paṭisandhiyaṁ pakkhipanato",
  "atk-abh02a2:83_4": "aṅgārakāsuyaṁ khipanakapuriso viya, jātidukkhānubandhanato rājapurisānubandhacorā",
  "atk-abh02a2:83_5": "viya, sabbānatthāvahassa khandhasantānassa hetuto visarukkhabījāni viya; rūpaṁ nānāvidhūpaddavanimittato",
  "atk-abh02a2:83_6": "khuracakkaṁ viya daṭṭhabbaṁ.",
  "atk-abh02a2:84_0": "Asaṅkhatā pana dhātu amatato santato khemato ca daṭṭhabbā. Kasmā? Sabbānatthapaṭipakkhabhūtattā.",
  "atk-abh02a2:84_1": "Manoviññāṇadhātu gahitārammaṇaṁ muñcitvāpi aññaṁ gahetvāva pavatanato vanamakkaṭo",
  "atk-abh02a2:84_2": "viya, duddamanato assakhaḷuṅko viya, yatthakāmanipātito vehāsaṁ khittadaṇḍo viya,",
  "atk-abh02a2:84_3": "lobhadosādinānappakārakilesayogato raṅganaṭo viya daṭṭhabboti.",
  "atk-abh02a2:85_0": "184. Niddesavāre cakkhuñca paṭicca rūpe cāti idañca dvayaṁ paṭicca aññañca kiriyāmanodhātuñceva",
  "atk-abh02a2:85_1": "sampayuttakhandhattayañcāti attho. Cakkhuviññāṇadhātuyā hi cakkhu nissayapaccayo",
  "atk-abh02a2:85_2": "hoti, rūpaṁ ārammaṇapaccayo, kiriyamanodhātu vigatapaccayo, tayo arūpakkhandhā sahajātapaccayo.",
  "atk-abh02a2:85_3": "Tasmā esā cakkhuviññāṇadhātu ime cattāro paṭicca uppajjati nāma. Sotañca paṭiccātiādīsupi eseva nayo.",
  "atk-abh02a2:86_0": "Niruddhasamanantarāti niruddhāya samanantarā. Tajjā manodhātūti tasmiṁ ārammaṇe jātā",
  "atk-abh02a2:86_1": "kusalākusalavipākato duvidhā manodhātu sampaṭicchanakiccā. Sabbadhammesu vā pana",
  "atk-abh02a2:86_2": "paṭhamasamannāhāroti etesu cakkhuviññāṇādīsu sabbadhammesu uppajjamānesu paṭhamasamannāhāro;",
  "atk-abh02a2:86_3": "cakkhuviññāṇadhātuādīnaṁ vā ārammaṇasaṅkhātesu sabbadhammesu paṭhamasamannāhāroti",
  "atk-abh02a2:86_4": "ayamettha attho veditabbo. Etena pañcadvārāvajjanakiccā kiriyamanodhātu gahitāti veditabbā.",
  "atk-abh02a2:87_0": "Manodhātuyāpi uppajjitvā niruddhasamanantarāti ettha pi-kāro sampiṇḍanattho. Tasmā",
  "atk-abh02a2:87_1": "manodhātuyāpi manoviññāṇadhātuyāpīti ayamettha attho veditabbo. Tena yā ca vipākamanodhātuyā",
  "atk-abh02a2:87_2": "uppajjitvā niruddhāya samanantarā uppajjati santīraṇakiccā vipākamanoviññāṇadhātu,",
  "atk-abh02a2:87_3": "yā ca tassā uppajjitvā niruddhāya samanantarā uppajjati voṭṭhabbanakiccā kiriyamanoviññāṇadhātu,",
  "atk-abh02a2:87_4": "yā ca tassā uppajjitvā niruddhāya samanantarā uppajjati javanakiccā manoviññāṇadhātu",
  "atk-abh02a2:87_5": "– tā sabbāpi kathitā hotīti veditabbā. Manañca paṭiccāti bhavaṅgamanaṁ. Dhamme cāti",
  "atk-abh02a2:87_6": "catubhūmikadhammārammaṇaṁ. Uppajjati manoviññāṇanti sahāvajjanakaṁ javanaṁ nibbattati.",
  "atk-abh02a2:88_0": "Imasmiṁ pana ṭhāne hatthe gahitapañhaṁ nāma gaṇhiṁsu. Mahādhammarakkhitatthero kira",
  "atk-abh02a2:88_1": "nāma dīghabhāṇakābhayattheraṁ hatthe gahetvā āha – ‘paṭiccāti nāma āgataṭṭhāne āvajjanaṁ",
  "atk-abh02a2:88_2": "visuṁ na kātabbaṁ, bhavaṅganissitakameva kātabba’nti. Tasmā idha manoti sahāvajjanakaṁ",
  "atk-abh02a2:88_3": "bhavaṅgaṁ. Manoviññāṇanti javanamanoviññāṇaṁ. Imasmiṁ pana abhidhammabhājanīye soḷasa",
  "atk-abh02a2:88_4": "dhātuyo kāmāvacarā, dve catubhūmikā lokiyalokuttaramissakā kathitāti.",
  "atk-abh02a2:89": "Abhidhammabhājanīyavaṇṇanā.",
  "atk-abh02a2:90": "3. Pañhāpucchakavaṇṇanā",
  "atk-abh02a2:91_0": "185. Pañhāpucchake aṭṭhārasannaṁ dhātūnaṁ heṭṭhā vuttanayānusāreneva kusalādibhāvo",
  "atk-abh02a2:91_1": "veditabbo. Ārammaṇattikesu pana cha dhātuyo parittārammaṇāti idaṁ pana pañcannaṁ",
  "atk-abh02a2:91_2": "cakkhuviññāṇādīnaṁ manodhātuyā ca ekantena pañcasu rūpārammaṇādīsu pavattiṁ sandhāya",
  "atk-abh02a2:91_3": "vuttaṁ. Dve dhātuyoti vuttānaṁ pana dhammadhātumanoviññāṇadhātūnaṁ manāyatanadhammāyatanesu",
  "atk-abh02a2:91_4": "vuttanayeneva parittārammaṇāditā veditabbā. Iti imasmimpi pañhāpucchake soḷasa dhātuyo",
  "atk-abh02a2:91_5": "kāmāvacarā, dve catubhūmikā lokiyalokuttaramissakā kathitā. Evamayaṁ dhātuvibhaṅgopi",
  "atk-abh02a2:91_6": "teparivaṭṭaṁ nīharitvāva bhājetvā desitoti.",
  "atk-abh02a2:92": "Sammohavinodaniyā vibhaṅgaṭṭhakathāya",
  "atk-abh02a2:93": "Dhātuvibhaṅgavaṇṇanā niṭṭhitā."
}