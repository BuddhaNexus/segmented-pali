{
  "tika-s0202t4:0": "5. Brāhmaṇavaggo",
  "tika-s0202t4:1": "1. Brahmāyusuttavaṇṇanā",
  "tika-s0202t4:2_0": "383. ‘‘Mahāsatto mahiddhiko mahānubhāvo’’tiādīsu (mahāva. 38) uḷāratā visayo, ‘‘mahājanakāyo",
  "tika-s0202t4:2_1": "sannipatī’’tiādīsu sambahulabhāvavisayo, idha pana tadubhayampissa atthoti ‘‘mahatāti",
  "tika-s0202t4:2_2": "guṇamahattenapi mahatā’’tiādi vuttaṁ. Appicchatādīti ādi-saddena santuṭṭhisallekhapavivekaasaṁsaggavīriyārambhādīnaṁ",
  "tika-s0202t4:2_3": "saṅgaho. Diṭṭhisīlasāmaññasaṅghātasaṅkhātenāti ettha ‘‘niyato sambodhiparāyaṇo’’",
  "tika-s0202t4:2_4": "(saṁ. ni. 2.41; 3.998, 1004) – ‘‘aṭṭhānametaṁ, bhikkhave, anavakāso, yaṁ diṭṭhisampanno",
  "tika-s0202t4:2_5": "puggalo sañcicca pāṇaṁ jīvitā voropeyyāti netaṁ ṭhānaṁ vijjatī’’tiādivacanato diṭṭhisīlānaṁ",
  "tika-s0202t4:2_6": "niyatasabhāvattā sotāpannāpi aññamaññaṁ diṭṭhisīlasāmaññena saṁhatā, pageva sakadāgāmiādayo.",
  "tika-s0202t4:2_7": "‘‘Tathārūpāya diṭṭhiyā diṭṭhisāmaññagato viharati (dī. ni. 3.324, 356; ma. ni. 1.492;",
  "tika-s0202t4:2_8": "3.54; a. ni. 6.11; pari. 274) tathārūpehi sīlehi sīlasāmaññagato viharatī’’ti (dī.",
  "tika-s0202t4:2_9": "ni. 3.324; ma. ni. 1.492; 3.54; a. ni. 6.12; pari. 274) vacanato puthujjanānampi",
  "tika-s0202t4:2_10": "diṭṭhisīlasāmaññena saṁhatabhāvo labbhatiyeva.",
  "tika-s0202t4:3_0": "Oṭṭhapahatakaraṇavasena atthavibhāgavasena. Sanighaṇḍukeṭubhānanti ettha nighaṇḍūti",
  "tika-s0202t4:3_1": "vacanīyavācakabhāvena atthaṁ saddañca khaṇḍati vibhajja dassetīti nikhaṇḍu. So eva",
  "tika-s0202t4:3_2": "idha kha-kārassa gha-kāraṁ katvā ‘‘nighaṇḍū’’ti vutto. Kiṭati gameti kiriyādivibhāgaṁ,",
  "tika-s0202t4:3_3": "taṁ vā anavasesapariyādānato gamento pūretīti keṭubhaṁ. Vevacanappakāsakanti pariyāyasaddadīpakaṁ,",
  "tika-s0202t4:3_4": "ekekassa atthassa anekapariyāyavacanavibhāvakanti attho. Nidassanamattañcetaṁ anekesampi",
  "tika-s0202t4:3_5": "atthānaṁ ekasaddavacanīyatāvibhāvanavasenapi tassa ganthassa pavattattā. Vacībhedādilakkhaṇā",
  "tika-s0202t4:3_6": "kiriyā kappīyati etenāti kiriyākappo, so pana vaṇṇapadasambandhapadatthavibhāgato",
  "tika-s0202t4:3_7": "bahuvikappoti āha ‘‘kiriyākappavikappo’’ti. Idañca mūlakiriyākappaganthaṁ sandhāya",
  "tika-s0202t4:3_8": "vuttaṁ. So hi satasahassaparimāṇo nalacariyādipakaraṇaṁ. Ṭhānakaraṇādivibhāgato nibbacanavibhāgato",
  "tika-s0202t4:3_9": "ca akkharā pabhedīyanti etehīti akkharappabhedā, sikkhāniruttiyo. Etesanti vedānaṁ.",
  "tika-s0202t4:3_10": "Te eva vede padaso kāyatīti padako. Taṁ taṁ saddaṁ tadatthañca byākaroti byācikkhati",
  "tika-s0202t4:3_11": "etenāti byākaraṇaṁ, saddasatthaṁ. Āyatiṁ hitaṁ tena loko na yatati na īhatīti lokāyataṁ.",
  "tika-s0202t4:3_12": "Tañhi ganthaṁ nissāya sattā puññakiriyāya cittampi na uppādenti. Vayatīti vayo, na",
  "tika-s0202t4:3_13": "vayo avayo, na avayo anavayo, ādimajjhapariyosānesu katthaci aparikilanto avitthāyanto",
  "tika-s0202t4:3_14": "te ganthe sandhāreti pūretīti attho. Dve paṭisedhā pakatiṁ gamentīti dassento ‘‘avayo",
  "tika-s0202t4:3_15": "na hotī’’ti vatvā tattha avayaṁ dassetuṁ ‘‘avayo…pe… na sakkotī’’ti vuttaṁ.",
  "tika-s0202t4:4_0": "384.Garūti bhāriyaṁ attānaṁ tato mocetvā gamanaṁ dukkaraṁ hoti. Anatthopi uppajjati",
  "tika-s0202t4:4_1": "nindābyārosaupārambhādi. Abbhuggatoti ettha abhisaddayogena itthambhūtākhyānatthe upayogavacanaṁ.",
  "tika-s0202t4:5_0": "Lakkhaṇānīti lakkhaṇadīpanāni mantapadāni. Antaradhāyantīti na kevalaṁ lakkhaṇamantāniyeva,",
  "tika-s0202t4:5_1": "aññānipi brāhmaṇānaṁ ñāṇabalābhāvena anukkamena antaradhāyanti. Tathā hi vadanti",
  "tika-s0202t4:5_2": "‘‘ekasataṁ addhariyaṁ dipaññāsamattato sāmā’’tiādi. Paṇidhimahato samādānamahatotiādinā",
  "tika-s0202t4:5_3": "paccekaṁ maha-saddo yojetabbo. Paṇidhimahantatādi cassa buddhavaṁsacariyāpiṭakavaṇṇanādivaseneva",
  "tika-s0202t4:5_4": "veditabbo. Niṭṭhāti nipphattiyo. Jātisāmaññatoti lakkhaṇajātiyā lakkhaṇabhāvena samānabhāvato.",
  "tika-s0202t4:5_5": "Yathā hi buddhānaṁ lakkhaṇāni suvisuddhāni suparibyattāni paripuṇṇāni ca honti, na",
  "tika-s0202t4:5_6": "evaṁ cakkavattīnaṁ. Tenāha ‘‘na teheva buddho hotī’’ti.",
  "tika-s0202t4:6_0": "Abhirūpatā dīghāyukatā, appātaṅkatā brāhmaṇādīnaṁ piyamanāpatāti catūhi acchariyadhammehi.",
  "tika-s0202t4:6_1": "Dānaṁ piyavacanaṁ atthacariyā samānattatāti imehi catūhi saṅgahavatthūhi. Rañjanatoti",
  "tika-s0202t4:6_2": "pītijananato. Cakkaṁ cakkaratanaṁ vatteti pavattetīti cakkavattī, sampatticakkehi",
  "tika-s0202t4:6_3": "sayaṁ vatteti, tehi ca paraṁ sattanikāyaṁ vatteti pavattetīti cakkavattī, parahitāvaho",
  "tika-s0202t4:6_4": "iriyāpathacakkānaṁ vatto vattanaṁ etassa atthīti cakkavattī, appaṭihataṁ vā āṇāsaṅkhātaṁ",
  "tika-s0202t4:6_5": "cakkaṁ vattetīti cakkavatī, appaṭihataṁ vā āṇāsaṅkhātaṁ cakkaṁ vattetīti cakkavattī,",
  "tika-s0202t4:6_6": "khattiyamaṇḍalādisaññitaṁ cakkaṁ samūhaṁ attano vase vattetīti cakkavattī. Dhammaṁ",
  "tika-s0202t4:6_7": "caratīti dhammiko. Dhammato anapetattā dhammo rañjanatthena rājāti dhammarājā. Kopādīti",
  "tika-s0202t4:6_8": "ādi-saddena kāmalobhamānamadādike saṅgaṇhāti. Vijitāvīti vijitavā. Kenaci akampiyaṭṭhena",
  "tika-s0202t4:6_9": "janapadatthāvariyappatto. Daḷhabhattibhāvato vā janapado thāvariyaṁ patto etthāti",
  "tika-s0202t4:6_10": "janapadatthāvariyappatto. Cittīkatabhāvādināpi (khu. pā. aṭṭha. 6.3; dī. ni. aṭṭha.",
  "tika-s0202t4:6_11": "2.33; saṁ. ni. aṭṭha. 3.5.223; su. ni. aṭṭha. 1.226; mahāni. aṭṭha. 50) cakkassa",
  "tika-s0202t4:6_12": "ratanaṭṭho veditabbo. Esa nayo sesesupi. Ratinimittatāya vā cittīkatādibhāvassa ratijananaṭṭhena",
  "tika-s0202t4:6_13": "ekasaṅgahatāya visuṁ aggahaṇaṁ.",
  "tika-s0202t4:7_0": "Imehi pana ratanehi rājā cakkavattī yaṁ yamatthaṁ paccanubhoti, taṁ taṁ dassetuṁ",
  "tika-s0202t4:7_1": "‘‘imesu panā’’tiādi vuttaṁ. Ajitaṁ jināti mahesakkhatāsaṁvattaniyakammanissandabhāvato.",
  "tika-s0202t4:7_2": "Vijite yathāsukhaṁ anuvicarati hatthiratanaṁ assaratanañca abhiruhitvā tesaṁ ānubhāvena",
  "tika-s0202t4:7_3": "antopātarāseyeva sakalaṁ pathaviṁ anusaṁyāyitvā rājadhāniyaṁ paccāgamanato. Pariṇāyakaratanena",
  "tika-s0202t4:7_4": "vijitamanurakkhati tena tattha tattha kattabbakiccassa saṁvidhānato. Sesehīti maṇiratanaitthiratanagahapatiratanehi.",
  "tika-s0202t4:7_5": "Tattha maṇiratanena yojanappamāṇe dese andhakāraṁ vidhamitvā ālokadassanādinā sukhamanubhavati,",
  "tika-s0202t4:7_6": "itthiratanena atikkantamānusarūpasampattidassanādivasena, gahapatiratanena icchiticchitamaṇikanakarajatādidhanappaṭilābhavasena.",
  "tika-s0202t4:7_7": "Ussāhasattiyogo yena kenaci appaṭihatāṇācakkabhāvasiddhito. Hatthiassaratanādīnaṁ",
  "tika-s0202t4:7_8": "mahānubhāvattā kosasampattiyāpi pabhāvasampattisiddhito ‘‘hatthi…pe… yogo’’ti vuttaṁ.",
  "tika-s0202t4:7_9": "Koso hi nāma sati ussāhasampattiyaṁ (uggatejassa sukumāraparakkamassa pasannamukhassa",
  "tika-s0202t4:7_10": "sammukhe pāpuṇāti). Pacchimenāti pariṇāyakaratanena. Tañhi sabbarājakiccesu kusalaṁ",
  "tika-s0202t4:7_11": "avirajjhanapayogaṁ. Tenāha ‘‘mantasattiyogo’’ti. Tividhasattiyogaphalaṁ paripuṇṇaṁ",
  "tika-s0202t4:7_12": "hotīti sambandho. Sesehīti sesehi pañcahi ratanehi. Adosakusalamūlajanitakammānubhāvenāti",
  "tika-s0202t4:7_13": "adosasaṅkhātena kusalamūlena sahajātādipaccayavasena uppāditakammassa ānubhāvena",
  "tika-s0202t4:7_14": "sampajjanti sommatararatanajātikattā. Majjhimāni maṇiitthigahapatiratanāni. Alobha…pe…",
  "tika-s0202t4:7_15": "kammānubhāvena sampajjanti uḷāradhanassa uḷāradhanapaṭilābhakāraṇassa ca pariccāgasampadāhetukattā.",
  "tika-s0202t4:7_16": "Pacchimanti pariṇāyakaratanaṁ. Tañhi amoha…pe… kammānubhāvena sampajjati mahāpaññeneva",
  "tika-s0202t4:7_17": "cakkavattirājakiccassa pariṇetabbattā.",
  "tika-s0202t4:8_0": "Saraṇato paṭipakkhavidhamanato sūrā. Tenāha ‘‘abhīrukajātikā’’ti. Asure vijinitvā",
  "tika-s0202t4:8_1": "ṭhitattā vīro, sakko devānamindo, tassa aṅgaṁ devaputto senaṅgabhāvatoti vuttaṁ ‘‘vīraṅgarūpāti",
  "tika-s0202t4:8_2": "devaputtasadisakāyā’’ti. Sabhāvoti sabhāvabhūto attho. Vīrakāraṇanti vīrabhāvakāraṇaṁ.",
  "tika-s0202t4:8_3": "Vīriyamayasarīrā viyāti saviggahavīriyasadisā saviggahañce vīriyaṁ siyā, taṁsadisāti",
  "tika-s0202t4:8_4": "attho. Nanu rañño cakkavattissa paṭisenā nāma natthi, yamassa puttā pamaddeyyuṁ,",
  "tika-s0202t4:8_5": "atha kasmā ‘‘parasenapamaddanā’’ti vuttanti codanaṁ sandhāyāha ‘‘sace’’tiādi. Tena",
  "tika-s0202t4:8_6": "parasenā hotu vā mā vā, te pana evaṁ mahānubhāvāti dasseti. Dhammenāti katūpacitena",
  "tika-s0202t4:8_7": "attano puññadhammena. Tena hi sañcoditā pathaviyaṁ sabbarājāno paccuggantvā ‘‘svāgataṁ",
  "tika-s0202t4:8_8": "te mahārājā’’tiādiṁ vatvā attano rajjaṁ rañño cakkavattissa niyyādenti. Tena vuttaṁ",
  "tika-s0202t4:8_9": "‘‘so imaṁ…pe… ajjhāvasatī’’ti. Aṭṭhakathāyaṁ pana tassa yathāvuttadhammassa cirataraṁ",
  "tika-s0202t4:8_10": "vipaccituṁ paccayabhūtaṁ cakkavattivattasamudāgataṁ payogasampattisaṅkhātaṁ dhammaṁ",
  "tika-s0202t4:8_11": "dassetuṁ ‘‘pāṇo na hantabbotiādinā pañcasīladhammenā’’ti vuttaṁ. Evañhi ‘‘adaṇḍena",
  "tika-s0202t4:8_12": "asatthenā’’ti idaṁ vacanaṁ suṭṭhutaraṁ samatthitaṁ hoti, yasmā rāgādayo pāpadhammā",
  "tika-s0202t4:8_13": "uppajjamānā sattasantānaṁ chādetvā pariyonandhitvā tiṭṭhanti, kusalapavattiṁ nivārenti,",
  "tika-s0202t4:8_14": "tasmā te ‘‘chadanā, chadā’’ti ca vuttā.",
  "tika-s0202t4:9_0": "Vivaṭṭetvā parivattetvā. Pūjārahatā vuttā ‘‘arahatīti araha’’nti. Tassāti pūjārahatāya.",
  "tika-s0202t4:9_1": "Yasmā sammāsambuddho, tasmā arahanti. Buddhattahetubhūtā vivaṭṭacchadatā vuttā savāsanasabbakilesappahānapubbakattā",
  "tika-s0202t4:9_2": "buddhabhāvasiddhiyā. Arahaṁ vaṭṭābhāvenāti phalena hetuanumānadassanaṁ. Sammāsambuddho",
  "tika-s0202t4:9_3": "chadanābhāvenāti hetunā phalānumānadassanaṁ. Hetudvayaṁ vuttaṁ ‘‘vivaṭṭo vicchado",
  "tika-s0202t4:9_4": "cā’’ti. Dutiyavesārajjenāti ‘‘khīṇāsavassa te paṭijānato’’tiādinā (ma. ni. 1.150)",
  "tika-s0202t4:9_5": "āgatena vesārajjena. Purimasiddhīti purimassa padassa atthasiddhi. Paṭhamenāti ‘‘sammāsambuddhassa",
  "tika-s0202t4:9_6": "te paṭijānato’’tiādinā (ma. ni. 1.150) āgatena vesārajjena. Dutiyasiddhīti buddhattasiddhi.",
  "tika-s0202t4:9_7": "Tatiyacatutthehīti ‘‘ye kho pana te antarāyikā dhammā’’tiādinā (ma. ni. 1.150), ‘‘yassa",
  "tika-s0202t4:9_8": "kho pana te atthāyā’’tiādinā (ma. ni. 1.150) ca āgatehi tatiyacatutthehi vesārajjehi.",
  "tika-s0202t4:9_9": "Tatiyasiddhīti vivaṭṭacchadanatā siddhi. Yāthāvato antarāyikaniyyānikadhammāpadesena",
  "tika-s0202t4:9_10": "hi satthu vivaṭṭacchadabhāvo loke pākaṭo ahosi. Purimaṁ dhammacakkhunti purimapadaṁ",
  "tika-s0202t4:9_11": "bhagavato dhammacakkhuṁ sādheti kilesārīnaṁ saṁsāracakkassa ca arānaṁ hatabhāvadīpanato.",
  "tika-s0202t4:9_12": "Dutiyaṁ padaṁ buddhacakkhuṁ sādheti sammāsambuddhasseva taṁ sambhavato. Tatiyaṁ padaṁ",
  "tika-s0202t4:9_13": "samantacakkhuṁ sādheti savāsanasabbakilesappahānadīpanato. ‘‘Sammāsambuddho’’ti hi",
  "tika-s0202t4:9_14": "vatvā ‘‘vivaṭṭacchado’’ti vacanaṁ buddhabhāvāvahameva sabbakilesappahānaṁ vibhāvetīti.",
  "tika-s0202t4:9_15": "Sūrabhāvanti lakkhaṇavibhāvanena visadañāṇataṁ.",
  "tika-s0202t4:10_0": "385.Gavesīti (dī. ni. ṭī. 1.287) ñāṇena pariyesanaṁ akāsi. Samānayīti ñāṇena saṅkalento",
  "tika-s0202t4:10_1": "samānaṁ ānayi samāhari. Na sakkoti saṁkucite iriyāpathe yebhuyyena tesaṁ dubbibhāvanato.",
  "tika-s0202t4:10_2": "Kaṅkhatīti padassa ākaṅkhatīti ayamatthoti āha – ‘‘aho vata passeyyanti patthanaṁ",
  "tika-s0202t4:10_3": "uppādetī’’ti. Kicchatīti kilamati. ‘‘Kaṅkhatī’’ti padassa pubbe āsīsanatthataṁ vatvā",
  "tika-s0202t4:10_4": "idāni tassa saṁsayatthattameva vikappantaravasena dassento ‘‘kaṅkhāya vā dubbalā",
  "tika-s0202t4:10_5": "vimati vuttā’’tiādi vuttaṁ. Tīhi dhammehi tippakārehi saṁsayadhammehi. Kālussiyabhāvoti",
  "tika-s0202t4:10_6": "appasannatāya hetubhūto āvilabhāvo. Yasmā bhagavato kosohitaṁ sabbabuddhāveṇikaṁ",
  "tika-s0202t4:10_7": "vatthaguyhaṁ suvisuddhakañcanamaṇḍalasannikāsaṁ attano saṇṭhānasannivesasundaratāya",
  "tika-s0202t4:10_8": "ājāneyyagandhahatthino varaṅgacārubhāvaṁ vikasamānatapaniyāravindasamujjalakesarāvattavilāsaṁ",
  "tika-s0202t4:10_9": "sañjhāpabhānurañjitajalavanantarābhilakkhita-sampuṇṇacandamaṇḍalasobhañca attano",
  "tika-s0202t4:10_10": "siriyā abhibhuyya virājati, yaṁ bāhirabbhantaramalehi anupakkiliṭṭhatāya cirakālaṁ",
  "tika-s0202t4:10_11": "suparicitabrahmacariyādhikāratāya susaṇṭhitasaṇṭhānasampattiyā ca kopīnampi santaṁ",
  "tika-s0202t4:10_12": "akopīnameva, tasmā vuttaṁ ‘‘bhagavato hī’’tiādi. Pahūtabhāvanti puthulabhāvaṁ. Ettheva",
  "tika-s0202t4:10_13": "hi tassa saṁsayo, tanumudusukumāratādīsu panassa guṇesu tassa vicāraṇā eva nāhosi.",
  "tika-s0202t4:11_0": "Hirikaraṇokāsanti hiriyitabbaṭṭhānaṁ. Chāyanti paṭibimbaṁ. Kīdisanti āha ‘‘iddhiyā’’tiādi.",
  "tika-s0202t4:11_1": "Chāyārūpanti bhagavato paṭibimbarūpaṁ. Tañca kho buddhasantānato vinimuttaṁ rūpakamattaṁ",
  "tika-s0202t4:11_2": "bhagavato sarīravaṇṇasaṇṭhānāvayavaṁ iddhimayaṁ bimbakamattaṁ, taṁ pana dassento",
  "tika-s0202t4:11_3": "bhagavā yathā attano buddharūpaṁ na dissati, tathā katvā dasseti. Nīharitvāti pharitvā.",
  "tika-s0202t4:12": "Kaṇṇasotānaṁ upacitatanutambalomatāya dhotarajatapanāḷikāsadisatā vuttā. Mukhapariyanteti kesante.",
  "tika-s0202t4:13_0": "Kiriyākaraṇanti kiriyāya kāyikassa vācasikassa paṭipatti. Tatthāti tesu kiccesu.",
  "tika-s0202t4:13_1": "Dhammakathikānaṁ vattaṁ dassetuṁ bījaniggahaṇaṁ kataṁ. Na hi aññathā sabbassapi lokassa",
  "tika-s0202t4:13_2": "alaṅkārabhūtaṁ paramukkaṁsagataṁ sikkhāsaṁyamānaṁ buddhānaṁ mukhacandamaṇḍalaṁ paṭicchādetabbaṁ hoti.",
  "tika-s0202t4:14_0": "Pattharitavitānaolambitagandhadāmakusumadāmake gandhamaṇḍalamāḷe. Pubbabhāgena paricchinditvāti",
  "tika-s0202t4:14_1": "‘‘ettakaṁ velaṁ samāpattiyā vītināmessāmī’’ti evaṁ pavattena pubbabhāgena kālaṁ paricchinditvā.",
  "tika-s0202t4:14_2": "Paccayadāyakesu anurodhavasena parisaṁ ussādento vā paggaṇhanto, adāyakesu virodhavasena",
  "tika-s0202t4:14_3": "parisaṁ apasādento vā.",
  "tika-s0202t4:15_0": "Yogakkhemaṁ antarāyābhāvaṁ. Sabhāvaguṇenevāti yathāvuttaguṇeneva. Bhoto gotamassa",
  "tika-s0202t4:15_1": "guṇaṁ saviggahaṁ cakkavāḷaṁ atisambādhaṁ vitthārena sandhāretuṁ appahontato. Bhavaggaṁ",
  "tika-s0202t4:15_2": "atinīcaṁ uparūpari sandhāretuṁ appahontato.",
  "tika-s0202t4:16_0": "386. Ṭhānagamanādīsu (dī. ni. ṭī. 2.35) bhūmiyaṁ suṭṭhu samaṁpatiṭṭhitā pādā etassāti",
  "tika-s0202t4:16_1": "suppatiṭṭhitapādo. Taṁ pana bhagavato suppatiṭṭhitapādataṁ byatirekamukhena vibhāvetuṁ",
  "tika-s0202t4:16_2": "‘‘yathā hī’’tiādi vuttaṁ. Tattha aggatalanti aggapādatalaṁ. Paṇhīti paṇhitalaṁ. Passanti",
  "tika-s0202t4:16_3": "pādatalassa dvīsu passesu ekekaṁ, ubhayameva vā pariyantaṁ passaṁ. Suvaṇṇapādukatalaṁ",
  "tika-s0202t4:16_4": "viya ujukaṁ nikkhipiyamānaṁ. Ekappahārenevāti ekakkhaṇeyeva. Sakalaṁ pādatalaṁ bhūmiṁ",
  "tika-s0202t4:16_5": "phusati nikkhipane. Ekappahāreneva sakalaṁ pādatalaṁ bhūmito uṭṭhahatīti yojanā.",
  "tika-s0202t4:17_0": "Tatrāti tāya suppatiṭṭhitapādatāya anupubbaninnāva acchariyabbhutaṁ idaṁ vuccamānaṁ",
  "tika-s0202t4:17_1": "nissandaphalaṁ. Vuttamevatthaṁ satthu tidivagamanena supākaṭaṁ kātuṁ ‘‘tathā hī’’tiādiṁ",
  "tika-s0202t4:17_2": "vatvā ‘‘na hī’’tiādinā taṁ samattheti. Tena paṭhamalakkhaṇatopi dutiyalakkhaṇaṁ mahānubhāvanti",
  "tika-s0202t4:17_3": "dasseti. Tathā hi vakkhati ‘‘antamaso cakkavattirañño parisaṁ upādāya sabbopi cakkalakkhaṇasseva",
  "tika-s0202t4:17_4": "parivāro’’ti. Yugandharapabbatassa tāvatiṁsabhavanassa ca pakatipadanikkhepaṭṭhānupasaṅkamane",
  "tika-s0202t4:17_5": "neva buddhānaṁ, na devatānaṁ ānubhāvo, atha kho buddhānaṁ lakkhaṇānubhāvoti imamatthaṁ",
  "tika-s0202t4:17_6": "nidassitaṁ. Sīlatejena…pe… dasannaṁ pāramīnaṁ ānubhāvenāti idampi lakkhaṇanibbattakammavisesakittanamevāti",
  "tika-s0202t4:17_7": "daṭṭhabbaṁ. Sabbāvantehīti sabbapadesavantehi.",
  "tika-s0202t4:18_0": "Nābhiparicchinnāti nābhiyaṁ paricchinnā paricchedavasena ṭhitā. Nābhimukhaparikkhepapaṭṭoti",
  "tika-s0202t4:18_1": "pakaticakkassa akkhabbhāhatapariharaṇatthaṁ nābhimukhe ṭhapetabbaparikkhepapaṭṭo.",
  "tika-s0202t4:18_2": "Nemimaṇikāti nemiyaṁ āvaḷibhāvena ṭhitamaṇikālekhā.",
  "tika-s0202t4:19_0": "Sambahulavāroti bahuvidhalekhaṅgavibhāvanavāro. Sattīti āvudhasatti. Sirivacchoti",
  "tika-s0202t4:19_1": "sirimukhaṁ. Nandīti dakkhiṇāvaṭṭaṁ. Sovattikoti sovattiaṅko. Vaṭaṁsakoti āveḷaṁ.",
  "tika-s0202t4:19_2": "Vaḍḍhamānakanti purisahāri purisaṅgaṁ. Morahatthakoti morapiñchakalāpo, morapiñcha",
  "tika-s0202t4:19_3": "parisibbito vā bījaniviseso. Vālabījanīti cāmarivālaṁ. Siddhatthādi puṇṇaghaṭapuṇṇapātiyo.",
  "tika-s0202t4:19_4": "‘‘Cakkavāḷo’’ti vatvā tassa padhānāvayave dassetuṁ ‘‘himavā sineru…pe… sahassānī’’ti vuttaṁ.",
  "tika-s0202t4:20_0": "Āyatapaṇhīti idaṁ aññesaṁ paṇhito dīghataṁ sandhāya vuttaṁ, na pana atidīghatanti",
  "tika-s0202t4:20_1": "āha ‘‘paripuṇṇapaṇhī’’ti. Yathā pana paṇhilakkhaṇaṁ paripuṇṇaṁ nāma hoti, taṁ byatirekamukhena",
  "tika-s0202t4:20_2": "dassetuṁ ‘‘yathā hī’’tiādi vuttaṁ. Āraggenāti maṇḍalāya sikhāya. Vaṭṭetvāti yathā",
  "tika-s0202t4:20_3": "suvaṭṭaṁ hoti, evaṁ vaṭṭetvā. Rattakambalageṇḍukasadisāti rattakambalamayageṇḍukasadisā.",
  "tika-s0202t4:21": "Makkaṭassevāti vānarassa viya. Dīghabhāvena samataṁ sandhāyetaṁ vuttaṁ. Niyyāsatelenāti chadikaniyyāsādiniyyāsasammissena telena.",
  "tika-s0202t4:22": "Talunāti sukumārā.",
  "tika-s0202t4:23_0": "Cammenāti aṅgulantaraveṭhitacammena. Paṭibaddhaaṅgulantaroti ekato sambaddhaaṅgulantaro.",
  "tika-s0202t4:23_1": "Ekappamāṇāti dīghato samānappamāṇā. Yavalakkhaṇanti abbhantarato aṅgulipabbeṭhitaṁ",
  "tika-s0202t4:23_2": "yavalakkhaṇaṁ. Paṭivijjhitvāti taṁtaṁpabbānaṁ samānadesatāya aṅgulīnaṁ pasāritakāle",
  "tika-s0202t4:23_3": "aññamaññaṁ vijjhitāni viya phusitvā tiṭṭhanti.",
  "tika-s0202t4:24_0": "Saṅkhā vuccanti gopphakā, uddhaṁ saṅkhā etesanti ussaṅkhā, pādā. Piṭṭhipādeti piṭṭhipādasamīpe.",
  "tika-s0202t4:24_1": "Sukhena pādā parivattanti pādanāmanādīsu, teneva gacchantānaṁ tesaṁ heṭṭhā pādatalāni",
  "tika-s0202t4:24_2": "dissanti. Tenāti gopphakānaṁ piṭṭhipādato uddhaṁ patiṭṭhitattā. Caturaṅgulamattañhi",
  "tika-s0202t4:24_3": "tāni uddhaṁ ārohitvā patiṭṭhahanti, niguḷhāni ca honti, na aññesaṁ viya paññāyamānāni.",
  "tika-s0202t4:24_4": "Satipi desantarappavattiyaṁ niccaloti dassanatthaṁ nābhiggahaṇaṁ.",
  "tika-s0202t4:25_0": "Yasmā eṇīmigassa samantato ekasadisamaṁsā anukkamena uddhaṁ thūlā jaṅghā honti, tasmā",
  "tika-s0202t4:25_1": "vuttaṁ ‘‘eṇīmigasadisajaṅghā’’ti. Paripuṇṇajaṅghoti samantato maṁsūpacayena paripuṇṇajaṅgho.",
  "tika-s0202t4:25_2": "Tenāha ‘‘na ekato’’tiādi.",
  "tika-s0202t4:26_0": "Etenāti ‘‘anonamanto’’tiādivacanena, jāṇuphāsubhāvadīpanenāti attho. Avasesajanāti",
  "tika-s0202t4:26_1": "iminā lakkhaṇena rahitā janā. Khujjā vā honti heṭṭhimakāyato uparimakāyassa rassatāya.",
  "tika-s0202t4:26_2": "Vāmanā vā uparimakāyato heṭṭhimakāyassa rassatāya. Etena ṭhapetvā sammāsambuddhaṁ",
  "tika-s0202t4:26_3": "cakkavattinañca itare sattā khujjā vāmanā cāti dasseti.",
  "tika-s0202t4:27": "Ohitanti samohitaṁ antogadhaṁ. Tathābhūtaṁ pana taṁ tena channaṁ hotīti āha ‘‘paṭicchanna’’nti.",
  "tika-s0202t4:28_0": "Suvaṇṇavaṇṇoti suvaṇṇavaṇṇavaṇṇoti ayamettha atthoti āha ‘‘jātihiṅgulakenā’’tiādi.",
  "tika-s0202t4:28_1": "Svāyamattho āvuttiñāyena ca veditabbo. Sarīrapariyāyo idha vaṇṇasaddoti adhippāyena",
  "tika-s0202t4:28_2": "paṭhamavikappaṁ vatvā tathārūpāya pana ruḷhiyā abhāvaṁ manasi katvā vaṇṇadhātupariyāyameva",
  "tika-s0202t4:28_3": "vaṇṇasaddaṁ gahetvā dutiyavikappo vutto.",
  "tika-s0202t4:29": "Rajoti sukhumarajo. Jallanti malīnabhāvāvaho reṇusañcayo. Tenāha ‘‘malaṁ vā’’ti. Yadi vivaṭṭati, kathaṁ nhānādīti āha ‘‘hatthadhovanā’’tiādi.",
  "tika-s0202t4:30": "Āvaṭṭapariyosāneti padakkhiṇāvaṭṭāya ante.",
  "tika-s0202t4:31": "Brahmuno sarīraṁ purato vā pacchato vā anonamitvā ujukameva uggatanti āha ‘‘brahmā viya ujugatto’’ti. Passavaṅkāti dakkhiṇapassena vā vāmapassena vā vaṅkā.",
  "tika-s0202t4:32": "Hatthapiṭṭhiādivasena satta ussadā etassāti sattussado.",
  "tika-s0202t4:33_0": "Sīhassa pubbaddhaṁ sīhapubbaddhaṁ, paripuṇṇāvayavatāya sīhapubbaddhaṁ viya sakalo",
  "tika-s0202t4:33_1": "kāyo assāti sīhapubbaddhakāyo. Sīhassevāti sīhassa viya. Saṇṭhantīti saṇṭhahanti.",
  "tika-s0202t4:33_2": "Nānācittenāti vividhacittena. Puññacittenāti pāramitāpuññacittarūpena. Cittitoti sañjātacittabhāvo.",
  "tika-s0202t4:34_0": "Dvinnaṁ koṭṭānamantaranti dvinnaṁ piṭṭhibāhānaṁ vemajjhaṁ, piṭṭhimajjhassa uparibhāgo.",
  "tika-s0202t4:34_1": "Citaṁ paripuṇṇanti aninnabhāvena citaṁ, dvīhi koṭṭehi samatalatāya paripuṇṇaṁ. Uggammāti uggantvā.",
  "tika-s0202t4:35_0": "Nigrodhaparimaṇḍalo viya parimaṇḍalo nigrodhaparimaṇḍalo ekassa parimaṇḍalasaddassa",
  "tika-s0202t4:35_1": "lopaṁ katvā. Na hi sabbo nigrodho maṇḍalo. Tenāha ‘‘samakkhandhasākho nigrodho’’ti.",
  "tika-s0202t4:35_2": "Parimaṇḍalasaddasannidhānena vā parimaṇḍalova nigrodho gayhatīti parimaṇḍalasaddassa",
  "tika-s0202t4:35_3": "lopena vināpi ayamattho labbhatīti āha ‘‘nigrodho viya parimaṇḍalo’’ti. Yāvatakvassāti",
  "tika-s0202t4:35_4": "o-kārassa va-kārādesaṁ katvā vuttaṁ.",
  "tika-s0202t4:36": "Samavaṭṭitakkhandhoti samaṁ suvaṭṭitakkhandho. Koñcā viya dīghagalā, bakā viya vaṅkagalā, varāhā viya puthulagalāti yojanā. Suvaṇṇāliṅgasadisoti suvaṇṇamayakhuddakamudiṅgasadiso.",
  "tika-s0202t4:37_0": "Rasaggasaggīti madhurādibhedaṁ rasaṁ gasanti anto pavesantīti rasaggasā, rasaggasānaṁ",
  "tika-s0202t4:37_1": "aggā rasaggasaggā, tā etassa santīti rasaggasaggī. Tenāti ojāya apharaṇena, hīnadhātukattā",
  "tika-s0202t4:37_2": "te bahvābādhā honti.",
  "tika-s0202t4:38_0": "‘‘Hanū’’ti sannissayadantādhārassa samaññā, taṁ bhagavato sīhahanusadisaṁ, tasmā",
  "tika-s0202t4:38_1": "bhagavā sīhahanu. Tattha yasmā buddhānaṁ rūpakāyassa dhammakāyassa ca upamā nāma",
  "tika-s0202t4:38_2": "nihīnupamāva, natthi samānupamā, kuto adhikūpamā, tasmā ayampi nihīnupamāti dassetuṁ",
  "tika-s0202t4:38_3": "‘‘tatthā’’tiādi vuttaṁ. Tibhāgavasena maṇḍalatāya dvādasiyaṁ pakkhassa candasadisāni.",
  "tika-s0202t4:39_0": "Dantānaṁ uccanīcatā abbhantarabāhirapassavasenapi veditabbā, na aggavaseneva. Tenāha",
  "tika-s0202t4:39_1": "‘‘ayapaṭṭachinnasaṅkhapaṭalaṁ viyā’’ti. Ayapaṭṭanti ca kakacaṁ adhippetaṁ. Visamāti visamasaṇṭhānā.",
  "tika-s0202t4:40_0": "Vicchinditvā vicchinditvā pavattasaratāya chinnassarāpi. Anekākāratāya bhinnassarāpi.",
  "tika-s0202t4:40_1": "Kākassa viya amanuññasaratāya kākassarāpi. Apalibuddhattāti anupaddutavatthukattā.",
  "tika-s0202t4:40_2": "Vatthunti ca akkharuppattiṭṭhānamāha. Aṭṭhaṅgasamannāgatoti ettha aṭṭhaṅgāni parato",
  "tika-s0202t4:40_3": "āgamissanti. Mañjughosoti madhurassaro.",
  "tika-s0202t4:41_0": "Karavīkasaddo yesaṁ sattānaṁ sotapathaṁ upagacchati, te attano sarasampattiyā pakatiṁ",
  "tika-s0202t4:41_1": "jahāpetvā avase karonto attano vase vatteti, evaṁ madhuroti dassento ‘‘tatrida’’ntiādimāha.",
  "tika-s0202t4:41_2": "Taṁ pītinti taṁ buddhagataṁ pītiṁ. Teneva nīhārena punappunaṁ pavattantaṁ avijahitvā",
  "tika-s0202t4:41_3": "vikkhambhitakilesā therānaṁ santike laddhadhammassavanasappāyā upanissayasampattiyā",
  "tika-s0202t4:41_4": "paripakkañāṇatāya ‘‘sattahi…pe… patiṭṭhāsī’’ti. Sattasatamattena orodhajanena saddhiṁ",
  "tika-s0202t4:41_5": "padasāva therānaṁ santikaṁ upagatattā ‘‘sattahi jaṅghāsatehi saddhi’’nti vuttaṁ.",
  "tika-s0202t4:42_0": "Abhinīlanettoti adhikanīlanetto. Adhikanīlatā ca sātisayaṁ nīlabhāvena veditabbā,",
  "tika-s0202t4:42_1": "na nette nīlavaṇṇasseva adhikabhāvatoti āha ‘‘na sakalanīlanettovā’’tiādi. Pītalohitavaṇṇā",
  "tika-s0202t4:42_2": "setamaṇḍalagatarājivasena, nīlasetakāḷavaṇṇā pana taṁtaṁmaṇḍalavaseneva veditabbā.",
  "tika-s0202t4:43": "Cakkhubhaṇḍanti akkhidalanti keci, akkhidalapattanti aññe. Akkhidalehi pana saddhiṁ akkhibimbanti veditabbaṁ. Evañhi viniggatagambhīrajotanāpi yuttā hoti.",
  "tika-s0202t4:44_0": "Uṇṇāsaddo loke avisesato lomapariyāyo, idha pana lomavisesavācakoti āha ‘‘uṇṇaloma’’nti.",
  "tika-s0202t4:44_1": "Nalāṭamajjhajātāti nalāṭamajjhagatā. Odātatāya upamā, na mudutāya. Rajatapubbuḷakāti rajatamayatārakā.",
  "tika-s0202t4:45_0": "Dve atthavase paṭicca vuttanti yasmā buddhā cakkavattino ca paripuṇṇanalāṭatāya paripuṇṇasīsabimbatāya",
  "tika-s0202t4:45_1": "ca ‘‘uṇhīsasīsā’’ti vuccanti, tasmā te dve atthavase paṭicca ‘‘uṇhīsasīso’’ti idaṁ",
  "tika-s0202t4:45_2": "vuttaṁ. Idāni taṁ atthadvayaṁ bhagavati suppatiṭṭhitanti dassetuṁ ‘‘tathāgatassahī’’tiādi",
  "tika-s0202t4:45_3": "vuttaṁ. Saṇhatamatāya suvaṇṇavaṇṇatāya ca rañño baddhauṇhīsapaṭṭo viya virocati.",
  "tika-s0202t4:45_4": "Kappasīsāti dvidhābhūtasīsā. Phalasīsāti phalasadisasīsā. Aṭṭhisīsāti maṁsassa abhāvato",
  "tika-s0202t4:45_5": "tacopariyonaddhaaṭṭhimattasīsā. Tumbasīsāti lābusadisasīsā. Pabbhārasīsāti piṭṭhibhāgena",
  "tika-s0202t4:45_6": "olambamānasīsā. Purimanayenāti paripuṇṇanalāṭatāpakkhena. Uṇhīsaveṭhitasīso viyāti",
  "tika-s0202t4:45_7": "uṇhīsapaṭṭena veṭhitasīsapadeso viya. Uṇhīsaṁ viyāti chekena sippinā viracitauṇhīsamaṇḍalaṁ viya.",
  "tika-s0202t4:46_0": "Kammanti yena yena kammena yaṁ yaṁ lakkhaṇaṁ nibbattaṁ, taṁ taṁ kammaṁ. Kammasarikkhakanti",
  "tika-s0202t4:46_1": "tassa tassa lakkhaṇassa taṁkammānurūpatā. Lakkhaṇanti tassa mahāpurisalakkhaṇassa",
  "tika-s0202t4:46_2": "aviparītasabhāvo. Lakkhaṇānisaṁsanti taṁ lakkhaṇapaṭilābhena laddhabbaguṇo. Imāni",
  "tika-s0202t4:46_3": "kammādīnīti imāni anantaraṁ vuttāni kammakammasarikkhakādīni dassetvā taṁ sarūpato",
  "tika-s0202t4:46_4": "vibhāvetvā kathetabbāni saṁvaṇṇakena.",
  "tika-s0202t4:47_0": "Ratanavicittasuvaṇṇatoraṇaṁ tasmiṁ kāle manussaloke natthīti vuttaṁ ‘‘devanagare’’ti.",
  "tika-s0202t4:47_1": "Sabbaso supupphitasālarukkho asādhāraṇasobho manussūpacāre na labbhatīti āha ‘‘selantaramhī’’ti.",
  "tika-s0202t4:47_2": "Kiriyācāranti kāyikavācasikakiriyāpavattiṁ.",
  "tika-s0202t4:48_0": "387.Satatapāṭihāriyanti satataṁ carimabhave sabbakālaṁ lakkhaṇanibbattakakammānubhāvahetukaṁ",
  "tika-s0202t4:48_1": "buddhāveṇikaṁ pāṭihāriyaṁ. Buddhānaṁ atidūre pādaṁ nikkhipitukāmānampi nātidūre eva",
  "tika-s0202t4:48_2": "nikkhipanaṁ hotīti ‘‘na atidūre ṭhapessāmītiuddharatī’’ti vuttaṁ. Pakatisañcaraṇavasenetaṁ",
  "tika-s0202t4:48_3": "vuttaṁ, tādisena pādena anekayojane ṭhapessāmīti uddharaṇampi hotiyeva. Atidūraṁ",
  "tika-s0202t4:48_4": "hītiādi pamāṇātikkame dosadassanaṁ. Evaṁ satīti evaṁ dakkhiṇapādavāmapādānaṁ yathādhippetapatiṭṭhitaṭṭhāne",
  "tika-s0202t4:48_5": "sati. Padavicchedoti padavāravicchedo. Yādisaṁ pasārento vāmapādassa uddharaṇaṁ patiṭṭhānañca,",
  "tika-s0202t4:48_6": "dakkhiṇapādassa tādisameva, iti nesaṁ uddharaṇapatiṭṭhānānaṁ samānato aññamaññabhāvena",
  "tika-s0202t4:48_7": "anūnānadhikatāya vuttaṁ ‘‘dakkhiṇapādakiccaṁ vāmapādena niyamitaṁ, vāmapādakiccaṁ",
  "tika-s0202t4:48_8": "dakkhiṇapādena niyamita’’nti.",
  "tika-s0202t4:49_0": "Divāti upakaṭṭhāya velāya. Vihārabhattatthāyāti vihāre yathāvuddhaṁ gahetabbabhattatthāya.",
  "tika-s0202t4:49_1": "Pacchato āgacchantoti pakatigamanena pacchato āgacchanto. Okāsaṁ na labhatīti padanikkhepaṭṭhānaṁ",
  "tika-s0202t4:49_2": "na labhati. Ūrupariyāyo idha satthi-saddoti āha ‘‘na ūruṁ unnāmetī’’ti. Daṇḍaṅkusaṁ",
  "tika-s0202t4:49_3": "vuccati dīghadaṇḍo aṅkuso, tena rukkhasākhaṁ chindato purisassa yathā pacchābhāgena",
  "tika-s0202t4:49_4": "pādānaṁ osakkanaṁ hoti, evaṁ bhagavato pādā na osakkantīti āha ‘‘rukkhasākhāchedana…pe…",
  "tika-s0202t4:49_5": "osakkāpetī’’ti. Obaddhānābaddhaṭṭhānehi pādaṁ koṭṭento viyāti ābaddhaṭṭhānena anābaddhaṭṭhānena",
  "tika-s0202t4:49_6": "ca pādakhaṇḍaṁ koṭṭetvā thaddhaṁ karonto viya. Na ito cito ca cāletīti aparāparaṁ",
  "tika-s0202t4:49_7": "na cāleti. Ussaṅkhapādatāya sukheneva pādānaṁ parivattanato nābhito paṭṭhāya uparimakāyo",
  "tika-s0202t4:49_8": "na iñjatīti heṭṭhimakāyova iñjati. Tenāha ‘‘uparima…pe… niccalo hotī’’ti. Na jānāti",
  "tika-s0202t4:49_9": "aniñjanato. Kāyabalenāti gamanapayogasaṅkhātena kāyagatena visesabalena. Javagamanahetubhūtena",
  "tika-s0202t4:49_10": "vā kāyabalena. Tenāha ‘‘bāhā khipanto’’tiādi. Javena gacchanto hi bāhā khipati, sarīrato",
  "tika-s0202t4:49_11": "sedā muccanti. Nāgāpalokitavasenāti nāgassa apalokanamiva sakalakāyeneva parivattetvā apalokanavasena.",
  "tika-s0202t4:50_0": "Anāvaraṇañāṇassāti anāvaraṇañāṇabalena dassanassa. Anāvaraṇavāro pana kāye patiṭṭhitarūpadassanampi",
  "tika-s0202t4:50_1": "anāvaraṇamevāti dassanatthaṁ vutto. Indakhīlato paṭṭhāyāti nagaradvāre indakhīlato",
  "tika-s0202t4:50_2": "paṭṭhāya. Pakatiiriyāpathenevāti onamanādiṁ akatvā ujukagamanādinā eva. Yadi evaṁ",
  "tika-s0202t4:50_3": "koṭṭhakadvāragehappavese kathanti āha ‘‘daliddamanussāna’’ntiādi. Parivattentenāti",
  "tika-s0202t4:50_4": "nipajjanatthaṁ kāyaṁ parivattentena.",
  "tika-s0202t4:51_0": "Hatthehi gahetvāti ubhohi hatthehi ubhosu kaṭippadesesu pariggahetvā. Patati nisīdanaṭṭhāne",
  "tika-s0202t4:51_1": "nipajjanavasena patati. Orimaṁ aṅgaṁ nissāya nisinnoti pallaṅkamābhujitvā ukkuṭikanisajjāya",
  "tika-s0202t4:51_2": "uparimakāyaṁ heṭṭhimakāye patiṭṭhapentoyeva bhārīkaraṇavasena orimaṅgaṁ nissāya nisinno.",
  "tika-s0202t4:51_3": "Ghaṁsantoti ānisadadesena āsanaṭṭhānaṁ ghaṁsanto. Pārimaṅganti satthibhāgasammaddaṁ",
  "tika-s0202t4:51_4": "ānisadapadesaṁ. Tathevāti ghaṁsanto eva. Olambakaṁ dhārento viyāti olambakasuttaṁ",
  "tika-s0202t4:51_5": "otārento viya. Tena ujukameva nisīdanamāha. Sarīrassa garukabhāvahetūnaṁ dūrato samupāyitabhāvena",
  "tika-s0202t4:51_6": "sallahukabhāvato tūlapicuṁ ṭhapento viya.",
  "tika-s0202t4:52_0": "Appesakkhānaṁ mahānubhāvagehappavese siyā chambhitattaṁ, cittakkhobho, darathavasena",
  "tika-s0202t4:52_1": "nānappakārakappanaṁ, bhayavasena taṇhāvasena paritassanaṁ, taṁ sabbaṁ bhagavato natthīti",
  "tika-s0202t4:52_2": "dassetuṁ pāḷiyaṁ ‘‘na chambhatī’’tiādi (ma. ni. 2.387) vuttanti āha ‘‘na chambhatī’’tiādi.",
  "tika-s0202t4:53_0": "Udakaṁ dīyati etenāti udakadānaṁ, bhiṅkārādi udakabhājanaṁ. Baddhaṁ katvāti hatthagatamattikaṁ",
  "tika-s0202t4:53_1": "viya attano vase avattantaṁ katvā. Parivattetvāti kujjitvā. Vichaḍḍayamāno udakassa",
  "tika-s0202t4:53_2": "vikkhipanavasena chaḍḍayamāno.",
  "tika-s0202t4:54_0": "Tathā na gaṇhāti, byañjanamattāya eva gaṇhanto. Bhattaṁ vā amanāpanti ānetvā yojanā.",
  "tika-s0202t4:54_1": "Byañjanena ālopaatināmanaṁ, ālopena byañjanaatināmananti imesu pana dvīsu paṭhamameva",
  "tika-s0202t4:54_2": "asāruppatāya aniṭṭhaṁ vajjetabbanti pāḷiyaṁ paṭikkhittanti daṭṭhabbaṁ. Sabbatthevāti",
  "tika-s0202t4:54_3": "sabbasmiṁ āharitabbavatthusmiṁ supaṇītabhāvena raso pākaṭo hoti ñāṇena pariññātattā.",
  "tika-s0202t4:54_4": "Rasagedho pana natthi setughātattā.",
  "tika-s0202t4:55_0": "Assāti ‘‘neva davāyā’’tiādipadassa. Vuttametanti ‘‘visuddhimagge vinicchayo āgato’’ti",
  "tika-s0202t4:55_1": "sabbāsavasutte (ma. ni. 1.23) saṁvaṇṇayantena vuttametaṁ, tasmā na ettha taṁ vattabbanti",
  "tika-s0202t4:55_2": "adhippāyo, tasmā yo tasmiṁ tasmiṁ vinicchaye visesavādo icchitabbo. So paramatthamañjūsāya",
  "tika-s0202t4:55_3": "visuddhimaggavaṇṇanāya vuttanayeneva veditabbo. Pattassa gahaṇaṭṭhānanti hatthena",
  "tika-s0202t4:55_4": "pattassa gahaṇapadesaṁ. Vinivattitvāti patte sabbaṁ āmisagataṁ saddhiṁ bhattena vinivattitvā",
  "tika-s0202t4:55_5": "gacchati. Pamāṇātikkantanti kelāyanavasena atikkantapamāṇaṁ ārakkhaṁ ṭhapeti. Cīvarabhogantaranti",
  "tika-s0202t4:55_6": "cīvarapaṭalantaraṁ. Udarena akkamitvāti udareneva sannirumbhitvā.",
  "tika-s0202t4:56_0": "Appattakālaṁ abhimukhaṁ nāmeti upanāmetīti atināmeti, pattakālaṁ atikkāmento nāmeti",
  "tika-s0202t4:56_1": "apanetīti atināmeti. Ubhayampi ekajjhaṁ gahetvā pāḷiyaṁ ‘‘na ca anumodanassa kālamatināmetī’’ti",
  "tika-s0202t4:56_2": "vuttanti dassento ‘‘yo hī’’tiādimāha.",
  "tika-s0202t4:57_0": "Vegagamanena paṭisaṁmuñcitvā dhāvitvā gacchati. Accukkaṭṭhanti ativiya uddhaṁ katvā",
  "tika-s0202t4:57_1": "kaḍḍhitapārutaṁ. Tenāha ‘‘yo hi yāva hanukaṭṭhito…pe… hotī’’ti. Accokkaṭṭhanti ativiya",
  "tika-s0202t4:57_2": "heṭṭhā katvā kaḍḍhitapārutaṁ. Tenāha ‘‘yāva gopphakā otāretvā’’ti. Ubhato ukkhipitvāti",
  "tika-s0202t4:57_3": "dakkhiṇato vāmatoti ubhosu passesu uttarāsaṅgaṁ ukkhipitvā. Thananti dakkhiṇathanaṁ.",
  "tika-s0202t4:58_0": "Vissaṭṭhoti vimutto. Tenāha ‘‘vissaṭṭhattāyeva cesa viññeyyo’’ti. Yasmā amuttavādino",
  "tika-s0202t4:58_1": "vacanaṁ avissaṭṭhatāya na siniyhati, na evaṁ muttavādinoti āha ‘‘siniddho’’ti. Viññeyyoti",
  "tika-s0202t4:58_2": "suparibyattatāya akkharato ca byañjanato ca viññātuṁ sakkuṇeyyo. Tenāha ‘‘pākaṭo’’ti.",
  "tika-s0202t4:58_3": "Viññāpaniyoti vijānitabbo. Byañjanavaseneva cettha viññeyyatā veditabbā ghosassa",
  "tika-s0202t4:58_4": "adhippetattā. Madhuroti piyo pemanīyo apalibuddho. Savanamarahati, savanassa sotassa",
  "tika-s0202t4:58_5": "hitoti vā savanīyo. Sampiṇḍitoti sahito. Bhagavato hi saddo uppattiṭṭhānakatāsañcitattā",
  "tika-s0202t4:58_6": "sahitākāreneva āpāthamāgacchati, na ayosalākāya pahaṭakaṁsathālaṁ viya vippakiṇṇo.",
  "tika-s0202t4:58_7": "Tenāha ‘‘avisārī’’ti. Gambhīroti yathā gambhīravatthuparicchindanena ñāṇassa gambhīrasamaññā,",
  "tika-s0202t4:58_8": "evaṁ gambhīraṭṭhānasambhavato saddassa gambhīrasamaññāti āha ‘‘gambhīroti gambhīrasamuṭṭhito’’ti",
  "tika-s0202t4:58_9": ". Ninnādavāti savisesaṁ ninnādavā. Svāyaṁ viseso gambhīrabhāvasiddhoti āha ‘‘gambhīrattāyeva",
  "tika-s0202t4:58_10": "cesa ninnādī’’ti. Evamettha cattāri aṅgāni caturaṅganipphādīni veditabbāni. Akāraṇā",
  "tika-s0202t4:58_11": "mā nassīti buddhānubhāvena viya sarassa parisapariyantatā vuttā, dhammatāvaseneva",
  "tika-s0202t4:58_12": "pana sā veditabbā tassa mūlakāraṇassa tathā avaṭṭhitattā.",
  "tika-s0202t4:59_0": "Paccosakkitvāti paṭinivattitvā. Samussitakañcanapabbataṁ viya upari indanīlaratanavitatasikhaṁ",
  "tika-s0202t4:59_1": "vijjullatābhūsitaṁ. Mahāpathavīādayo satthuguṇapaṭibhāgatāya nidassanaṁ, kevalaṁ",
  "tika-s0202t4:59_2": "mahantatāmattaṁ upādāya nidassitā.",
  "tika-s0202t4:60": "390.Appaṭisaṁviditoti anārocito. Āgamanavasena cettha paṭisaṁveditanti āha ‘‘aviññātaāgamano’’ti. Uggatabhāvanti kulabhogavijjādīhi uḷārabhāvaṁ. Anuddayasampannāti kāruṇikā.",
  "tika-s0202t4:61": "391. Sahasāva okāsakaraṇena uccakulīnatā dīpitā hotīti āha ‘‘vegena uṭṭhāya dvidhā bhijjitvā’’tiādi.",
  "tika-s0202t4:62": "Nārisamānanāmanti itthiatthajotakanāmaṁ. Tenāha ‘‘itthiliṅga’’nti. Avhātabbāti kathetabbā.",
  "tika-s0202t4:63_0": "394. Ekanīhāreneva aṭṭha pañhe byākaronto. ‘‘Pubbenivāsaṁ…pe… pavuccatī’’ti iminā",
  "tika-s0202t4:63_1": "pubbenivāsassa viditakāraṇaṁ vuttanti āha ‘‘tassa pubbenivāso pākaṭo’’ti. Dibbacakkhuñāṇaṁ",
  "tika-s0202t4:63_2": "kathitaṁ tassa paribhaṇḍañāṇabhāvato yathākammūpagañāṇassa. ‘‘Jātikkhayaṁ patto,",
  "tika-s0202t4:63_3": "abhiññā vosito’’ti ca vuttattā munīti asekkhamuni idhādhippetoti āha ‘‘arahattañāṇamoneyyena samannāgato’’ti.",
  "tika-s0202t4:64_0": "Kilesarāgehi kilesavivaṇṇatāhi. Jātikkhayappattattā ‘‘atho jātikkhayaṁ patto’’ti",
  "tika-s0202t4:64_1": "vuttattā. Abhijānitvāti abhivisiṭṭhatāya aggamaggapaññāya ñatvā. Idāni paṭisambhidāyaṁ",
  "tika-s0202t4:64_2": "āgatanayena pariññāpahānabhāvanāsacchikiriyāsamāpattīnaṁ pāragamanena pāragūti ayamettha",
  "tika-s0202t4:64_3": "atthoti dassetuṁ ‘‘pāragūti vā’’tiādi vuttaṁ. Abhiññeyyadhammānaṁ jānanavasena abhiññāpāragū.",
  "tika-s0202t4:64_4": "Tādisoti yādiso ‘‘pāragū sabbadhammāna’’nti padadvayena vutto, tādiso. Chahi ākārehīti",
  "tika-s0202t4:64_5": "pajānanādīhi yathāvuttehi chahi ākārehi.",
  "tika-s0202t4:65_0": "Kāmañcettha dve eva pucchāgāthā dve ca vissajjanāgāthā, pucchāpaṭipāṭiyā pana asaṅkarato",
  "tika-s0202t4:65_1": "ca vissajjanaṁ pavattati, taṁ niddhāretuṁ kiṁ panātiādi vuttaṁ. Vedehi gatattāti",
  "tika-s0202t4:65_2": "vedehi maggañāṇehi pāraṅgatattā. Pubbenivāsantiādīhi vijjānaṁ atthitāya bodhitattā.",
  "tika-s0202t4:65_3": "Pāpadhammānanti chattiṁsapāpadhammānaṁ sotthānaṁ maggaṁ pāpanena nissesato sodhitattā.",
  "tika-s0202t4:66_0": "395.Dhammonāma arahattamaggo kusaladhammesu ukkaṁsapāramippattiyā ukkaṭṭhaniddesena.",
  "tika-s0202t4:66_1": "Tassa anurūpadhammabhāvato anudhammo nāma heṭṭhimamaggaphaladhammā. Yo satthu santike",
  "tika-s0202t4:66_2": "dhammaṁ sutvā yathānusiṭṭhaṁ na paṭipajjati, so tathāgataṁ dhammādhikaraṇaṁ viheṭheti",
  "tika-s0202t4:66_3": "nāma. Yo pana paṭipajjanto ca dandhābhiññatāya kammaṭṭhānasodhanatthaṁ antarantarā",
  "tika-s0202t4:66_4": "bhagavantaṁ upasaṅkamitvā anekavāraṁ kathāpeti, so ettāvatā dhammādhikaraṇaṁ tathāgataṁ",
  "tika-s0202t4:66_5": "viheṭhetīti na vattabbo. Na hi bhagavato dhammadesanāya parissamo atthi, ayañca attho",
  "tika-s0202t4:66_6": "mahāsudassanasuttādīhi (dī. ni. 2.241 ādayo) dīpetabbo, tasmā – ‘‘saccadhammassa",
  "tika-s0202t4:66_7": "anudhamma’’nti vattabbe vuttameva byatirekamukhena vibhāvetuṁ ‘‘na ca maṁ dhammādhikaraṇaṁ",
  "tika-s0202t4:66_8": "vihesesī’’ti vuttanti daṭṭhabbaṁ. Tattha parinibbāyīti parakāle cettha parinibbānampi",
  "tika-s0202t4:66_9": "saṅgayhati, taṁ pana imasmiṁ gahitameva hotīti āha ‘‘desanāya arahatteneva kūṭaṁ gahita’’nti.",
  "tika-s0202t4:67": "Brahmāyusuttavaṇṇanāya līnatthappakāsanā samattā.",
  "tika-s0202t4:68": "2. Selasuttavaṇṇanā",
  "tika-s0202t4:69_0": "396.Keṇiyotitassa nāmaṁ, pubbe keṇiyā jīvikākappanatoti vadanti. Jaṭiloti jaṭādharo.",
  "tika-s0202t4:69_1": "Brāhmaṇajātikattā koṭisāratāya ca brāhmaṇamahāsālo. Payojetvā nissayo hutvā vasati,",
  "tika-s0202t4:69_2": "rattiṁ kāmasampattiṁ anubhavatīti vā yojanā. Susaṅkhatanti sappimadhusakkarādīhi",
  "tika-s0202t4:69_3": "ceva maricasiṅgīverādīhi ca suṭṭhu abhisaṅkhataṁ.",
  "tika-s0202t4:70_0": "Paṭikkhepapasannatāyāti ahovatāyaṁ appiccho, yo nimantiyamānopi na sādiyatīti upanimantiyamānassa",
  "tika-s0202t4:70_1": "paṭikkhepe titthiyānaṁ pasannabhāvatoti. Taṁ kathaṁ? Viruddhametanti ‘‘akāraṇameta’’nti paṭikkhipati.",
  "tika-s0202t4:71_0": "398.Kappasahassehipi…pe… ahosīti idaṁ nānussavasiddhaṁ anumānaggahaṇaṁ sandhāyāha.",
  "tika-s0202t4:71_1": "Padeti uttarapadalopena niddesoti āha ‘‘padappamāṇe’’ti. Pajjati nikkhipati etthāti",
  "tika-s0202t4:71_2": "vā padaṁ pakatiyā pādanikkhipaṭṭhānaṁ, tasmiṁ pade. Kīḷāpasutatādinā pamādaṁ āpajjati.",
  "tika-s0202t4:71_3": "Bodhisattacārikanti dukkaracariyaṁ sandhāya vadati.",
  "tika-s0202t4:72_0": "399.Paripuṇṇatāyāti anūnatāya. Ahīnaṅgatāyāti avekallabhāvato. Rocatīti ruci, dehappabhā,",
  "tika-s0202t4:72_1": "sobhaṇā ruci etassāti suruci. Ārohasampatti kāyassa pamāṇayuttauccatā. Pariṇāhasampatti",
  "tika-s0202t4:72_2": "kisathūlabhāvavajjitapariṇāhatā. Saṇṭhānasampatti avayavānaṁ susaṇṭhitatā. Cārudassanoti",
  "tika-s0202t4:72_3": "piyadassano tenāha ‘‘sucirampī’’tiādi. Suvaṇṇasadisavaṇṇoti jātihiṅgulakena madditvā",
  "tika-s0202t4:72_4": "silānighaṁseneva parikammaṁ katvā ṭhapitaghanasuvaṇṇarūpavaṇṇo. Mahāpurisabhāvaṁ",
  "tika-s0202t4:72_5": "byañjenti pakāsentīti byañjanāni, mahāpurisalakkhaṇānīti āha ‘‘paṭhamaṁ vuttabyañjanānevā’’ti.",
  "tika-s0202t4:73_0": "Pubbe vuttanti ‘‘surucī’’ti pubbe vuttaṁ, ‘‘ādiccova virocasī’’ti puna vuttaṁ. ‘‘Cārudassano",
  "tika-s0202t4:73_1": "suvaṇṇavaṇṇosī’’ti pubbe vuttaṁ, ‘‘kalyāṇadassano bhikkhu kañcanābhattaco’’ti puna",
  "tika-s0202t4:73_2": "vuttanti imamatthaṁ sandhāyāha ‘‘uttaragāthāyapi eseva nayo’’ti. Sātisayaṁ uttamavaṇṇe",
  "tika-s0202t4:73_3": "vaṇṇetvā uttamavaṇṇinoti padena santaṁ pakāsetīti āha ‘‘uttamavaṇṇasampannassā’’ti.",
  "tika-s0202t4:73_4": "Uttamasārathīti seṭṭhapurisasārathi. Tattha tattha jambuvanasaṇḍamaṇḍitatāya jambudīpo",
  "tika-s0202t4:73_5": "‘‘jambusaṇḍo’’ti vuccati. Issariyanti cakkavattissariyaṁ.",
  "tika-s0202t4:74": "Jātikhattiyāti jātimanto khattiyā. Rājābhirājāti ettha abhi-saddo pūjatthoti āha ‘‘rājūnaṁ pūjanīyo’’ti.",
  "tika-s0202t4:75_0": "Appamāṇāti aparimāṇā lokadhātuyo. ‘‘Yāvatā pana ākaṅkheyyā’’ti (a. ni. 3.81) hi vuttaṁ.",
  "tika-s0202t4:75_1": "Dhammarājā anuttaroti ettha vuttaanuttarabhāvaṁ ‘‘yāvatā hī’’tiādinā pākaṭataraṁ",
  "tika-s0202t4:75_2": "katvā dhammarājabhāvaṁ vibhāvetuṁ ‘‘svāha’’ntiādi vuttaṁ. Dhammenāti paṭivedhadhammena.",
  "tika-s0202t4:75_3": "Tenāha ‘‘anuttarenevā’’ti. Anuttarenāti visiṭṭhena uttamena. Imasmiṁ pakkhe dhammenāti",
  "tika-s0202t4:75_4": "paṭipattidhammenātipi saṅgayhati. Pariyattidhammenāti desanādhammena āṇācakkaṁ pavattemīti",
  "tika-s0202t4:75_5": "yojanā. Desanāñāṇapaṭivedhañāṇavibhāgaṁ dhammacakkameva vā. Appaṭivattiyanti paṭivattituṁ asakkuṇeyyaṁ.",
  "tika-s0202t4:76_0": "Tathāgatena jātoti tathāgatena hetunā ariyāya jātiyā jāto. Hetuatthe karaṇavacanaṁ.",
  "tika-s0202t4:76_1": "Anujātoti ca vutte anu-saddassa vasena tathāgatanti ca upayogavacanameva hoti, so",
  "tika-s0202t4:76_2": "ca anu-saddo hetuatthajotakoti āha ‘‘tathāgataṁ hetuṁ anujāto’’ti. Avaññātabbabhāvena",
  "tika-s0202t4:76_3": "jātoti avajāto duppaṭipannattā. Tenāha ‘‘dussīlo’’ti. Tathā hi vuttaṁ kokālikaṁ ārabbha",
  "tika-s0202t4:76_4": "‘‘purisantakali avajāto’’ti. Putto nāma na hoti tassa ovādānusāsaniyaṁ aṭṭhitattā.",
  "tika-s0202t4:76_5": "Evamāhāti ‘‘anujāto tathāgata’’nti evamāha.",
  "tika-s0202t4:77_0": "Vijjāti maggavijjā. Ukkaṭṭhaniddesena vimuttīti phalavimutti. Nanu ca maggo bhāvetabbena",
  "tika-s0202t4:77_1": "gahitoti? Saccaṁ gahito, sabbe ca pana satta dhammā abhiññeyyāti vijjāya abhiññeyyabhāvo",
  "tika-s0202t4:77_2": "vutto. Iminā vā nayena sabbesampi abhiññeyyabhāvo vutto evāti veditabbo. Phalena",
  "tika-s0202t4:77_3": "vinā hetubhāvasseva abhāvato hetuvacanena phalasiddhi, nirodhassa ca sampāpanena",
  "tika-s0202t4:77_4": "maggassa hetubhāvo. Dukkhassa nibbattanena taṇhāya samudayabhāvoti imamatthaṁ saṅgahitameva",
  "tika-s0202t4:77_5": "atthato āpannattā. Yuttahetunāti yuttiyuttena hetunā buddhabhāvaṁ sādheti saccavinimuttassa",
  "tika-s0202t4:77_6": "bujjhitabbassa abhāvato saccasambodhaneneva ca tassa anavasesato buddhattā. Atthavacanañcetaṁ,",
  "tika-s0202t4:77_7": "payogavacanāni pana – brāhmaṇa, ahaṁ sammāsambuddho sabbathā aviparītadhammadesano,",
  "tika-s0202t4:77_8": "sammāsambuddhattā sabbattha aviparītamācikkhati yathāhaṁ sabbamaggadesakoti . Kiṁ",
  "tika-s0202t4:77_9": "pana bhagavā sayameva attano sammāsambuddhabhāvaṁ ārocetīti? Mahākaruṇāya aññesaṁ",
  "tika-s0202t4:77_10": "mahāvisayato. Tattha ‘‘ekomhi sammāsambuddho, sabbābhibhū sabbavidūhamasmī’’tiādīni",
  "tika-s0202t4:77_11": "(mahāva. 11; ma. ni. 1.285; 2.341; kathā. 405) suttapadāni idameva ca suttapadaṁ",
  "tika-s0202t4:77_12": "etassa atthassa sādhakaṁ.",
  "tika-s0202t4:78_0": "Sallakantanoti sallānaṁ samucchinnattā. Rogassāti kilesarogassa. Tasmāti apunapavattipādanena",
  "tika-s0202t4:78_1": "tikicchanato. Brahmaṁ vā seṭṭhaṁ sammāsambodhiṁ pattoti brahmabhūto. Evaṁ āgatāyāti iminā –",
  "tika-s0202t4:79": "‘‘Kāmā te paṭhamā senā, dutiyā arati vuccati;",
  "tika-s0202t4:80": "Tatiyā khuppipāsā te, catutthī taṇhā pavuccati.",
  "tika-s0202t4:81": "Thinamiddhaṁ tepañcamaṁ thinamiddhaṁ te, chaṭṭhā bhīrū pavuccati;",
  "tika-s0202t4:82": "Sattamī vicikicchā te, makkho thambho te aṭṭhamo.",
  "tika-s0202t4:83": "Lābho siloko sakkāro, micchāladdho ca yo yaso;",
  "tika-s0202t4:84": "Yo cattānaṁ samukkaṁse, pare ca avajānati;",
  "tika-s0202t4:85": "Esā namuci te senā, kaṇhassābhippahārinī’’ti. (su. ni. 438-441);",
  "tika-s0202t4:86": "Evaṁ vuttaṁ navavidhaṁ senaṁ saṅgayhati. Vase vattetvāti samucchindanena anuppādatāpādanena vase vattetvā. Kutoci abhayo nibbhayo.",
  "tika-s0202t4:87_0": "Sayameva daṭṭhabbanti yena yena adhigato, tena tena parasaddhāya gantabbaṁ hitvā",
  "tika-s0202t4:87_1": "asammohato paccavekkhaṇāñāṇeneva sāmaṁ daṭṭhabbaṁ. Tenāha ‘‘paccakkha’’nti. Pasaṭṭhā",
  "tika-s0202t4:87_2": "diṭṭhi sandiṭṭhi. Yathā rathena jayatīti rathiko, evaṁ idaṁ maggabrahmacariyaṁ sandiṭṭhiyā",
  "tika-s0202t4:87_3": "jayatīti sandiṭṭhikaṁ. Atha vā diṭṭhanti dassanaṁ vuccati, diṭṭhameva sandiṭṭhaṁ,",
  "tika-s0202t4:87_4": "sandassananti attho. Sandiṭṭhaṁ arahatīti sandiṭṭhiko yathā vatthayugaṁ arahatīti",
  "tika-s0202t4:87_5": "vatthayugiko. Sandiṭṭhikaṁ phaladānaṁ sandhāya nāssa kāloti akālaṁ, akālameva akālikaṁ,",
  "tika-s0202t4:87_6": "na kālantaraṁ khepetvā phalaṁ deti, attano pana pavattisamanantarameva phalaṁ detīti",
  "tika-s0202t4:87_7": "attho. Atha vā attano phalappadāne pakaṭṭho kālo patto assāti kāliko, lokiyo kusaladhammo,",
  "tika-s0202t4:87_8": "idaṁ pana samanantaraphalattā na kālikaṁ.",
  "tika-s0202t4:88_0": "400. ‘‘Mahāyaññaṁ pavattayī’’tiādīsu kevalaṁ dānadhammādīsu yaññapariyāyasambhavato",
  "tika-s0202t4:88_1": "‘‘brāhmaṇānaṁ yaññābhāvato’’ti vuttaṁ. Brāhmaṇā hi ‘‘aggimukhā devā’’ti aggijuhanapubbakaṁ",
  "tika-s0202t4:88_2": "yaññaṁ vidahanti. Tenāha ‘‘aggijuhanappadhānāti attho’’ti ‘‘bhūrbhuva? Sva?’’ Iti",
  "tika-s0202t4:88_3": "sāvittī pubbakattā mukhaṁ pubbaṅgamaṁ . ‘‘Mukhamiva mukha’’ntiādīsu viya idhāpi padhānapariyāyo",
  "tika-s0202t4:88_4": "mukhasaddoti dassento ‘‘manussānaṁ seṭṭhato rājā ‘mukha’nti vutto’’ti āha. Ādhāratoti",
  "tika-s0202t4:88_5": "ogāhantīnaṁ nadīnaṁ ādhārabhāvato paṭisaraṇato gantabbaṭṭhānabhāvato. Saññāṇatoti",
  "tika-s0202t4:88_6": "candayogavasena ajja asukanakkhattanti paññāyanato. Ālokakaraṇatoti nakkhattāni abhibhavitvā",
  "tika-s0202t4:88_7": "ālokakaraṇato. Sommabhāvatoti sītahimavāsītavātūpakkharabhāvato. Tapantānanti dīpasikhā",
  "tika-s0202t4:88_8": "aggijālā asanivicakkanti evamādīnaṁ vijjalantānaṁ. Āyamukhaṁ aggadakkhiṇeyyabhāvena.",
  "tika-s0202t4:89_0": "Dibbacakkhu dhammacakkhu paññācakkhu buddhacakkhu samantacakkhūti imehi pañcahi cakkhūhi.",
  "tika-s0202t4:89_1": "Te saraṇassāti te saraṇassa ca, te saraṇabhāvamūlakattā itaradvayassa ca, yathāvutta",
  "tika-s0202t4:89_2": "te-padena vuttatthato parassa cāti attho. Idaṁ vuttaṁ hoti – ‘‘te tuyhaṁ, itarassa",
  "tika-s0202t4:89_3": "ca saraṇassa aho ānubhāvo’’ti. Āvuttivasena vā te saraṇassāti ettha attho vibhāvetabbo",
  "tika-s0202t4:89_4": "– tuyhaṁ saraṇabhūtassa ca itarasaraṇassa ca ānubhāvoti. Sesaṁ suviññeyyameva.",
  "tika-s0202t4:90": "Selasuttavaṇṇanāya līnatthappakāsanā samattā.",
  "tika-s0202t4:91": "3. Assalāyanasuttavaṇṇanā",
  "tika-s0202t4:92_0": "401. Aññamaññavisiṭṭhattā visadisaṁ rajjaṁ virajjaṁ, virajjato āgatā, tattha jātāti",
  "tika-s0202t4:92_1": "vā verajjakā, evaṁ jātā kho pana te, yasmā vatthābharaṇādivibhāgena nānappakārā honti,",
  "tika-s0202t4:92_2": "tasmā vuttaṁ ‘‘nānāverajjakāna’’nti. Aṭṭhakathāyaṁ pana verajjasseva vasena nānappakāratā",
  "tika-s0202t4:92_3": "vuttā. Yaññupāsanādināti yaññānubhavanamantajjhenadakkhiṇapariyesanādinā. Catuvaṇṇasādhāraṇanti",
  "tika-s0202t4:92_4": "khattiyādīnaṁ catunnaṁ vaṇṇānaṁ sādhāraṇaṁ saṁsārasuddhipāpatassanaṁ. Nhānasuddhiyāti",
  "tika-s0202t4:92_5": "titthasamuddakhātesu mantajappanapubbakaṁ sāyaṁtatiyaudakorohanādinhānasuddhiyā.",
  "tika-s0202t4:92_6": "Bhāvanāsuddhiyāti paramajotibhūtāya purisabhāvanāsaṅkhātāya suddhiyā. Vāpitasiroti",
  "tika-s0202t4:92_7": "oropitakeso. Tameva hi siro vāpitanti vuccati.",
  "tika-s0202t4:93_0": "Sabhāvavādīti yathābhūtavādī. Pabbajantāti brāhmaṇapabbajjaṁ upagacchantā, tasmā",
  "tika-s0202t4:93_1": "brāhmaṇānaṁ pabbajjāvidhānaṁ sikkhantena bhotā ‘‘brāhmaṇāva sujjhanti, no abrāhmaṇā’’ti",
  "tika-s0202t4:93_2": "ayaṁ vidhi sahetuko saupādāno sakkaccaṁ uggahito, tasmā tuyhaṁ parājayo natthi…pe… evamāhaṁsu.",
  "tika-s0202t4:94_0": "402.Laddhibhindanatthanti ‘‘brāhmaṇāva brahmuno puttā orasā mukhato jātā brahmajā’’ti",
  "tika-s0202t4:94_1": "evaṁ pavattaladdhiyā viniveṭhanatthaṁ. Puttapaṭilābhatthāyāti ‘‘evaṁ mayaṁ pettikaṁ",
  "tika-s0202t4:94_2": "iṇadhāraṁ sodheyyāmā’’ti laddhiyaṁ ṭhatvā puttapaṭilābhatthāya. Ayañhettha adhammikānaṁ",
  "tika-s0202t4:94_3": "brāhmaṇānaṁ ajjhāsayo. Nesanti brāhmaṇānaṁ. Saccavacanaṁ siyāti ‘‘brahmuno puttā’’tiādivacanaṁ",
  "tika-s0202t4:94_4": "saccaṁ yadi siyā brāhmaṇīnaṁ…pe… bhaveyya, na cetaṁ atthi. Mahābrahmuno mukhato jātoti",
  "tika-s0202t4:94_5": "vādacchedakavādo mukhatojātacchekavādo. Assalāyanoviññū jātiko ‘‘nirakkhepaṁ samaṇena",
  "tika-s0202t4:94_6": "gotamena vutta’’nti jānantopi sahagatānaṁ brāhmaṇānaṁ cittānurakkhaṇatthaṁ ‘‘kiñcāpi",
  "tika-s0202t4:94_7": "bhavaṁ gotamo’’tiādimāha.",
  "tika-s0202t4:95_0": "403. Idāni brāhmaṇova seṭṭho vaṇṇoti vādaṁ bhindituṁ ‘‘sutaṁ te yonakakambojesū’’tiādi",
  "tika-s0202t4:95_1": "āraddhaṁ. Yadi brāhmaṇova seṭṭho vaṇṇo, sabbattha brāhmaṇova seṭṭho bhaveyya, atha",
  "tika-s0202t4:95_2": "kasmā yonakakambojādijanapadesu brāhmaṇānaṁ seṭṭhabhāvo natthi? Evañhi tattha vaṇṇā",
  "tika-s0202t4:95_3": ", tasmā ‘‘brāhmaṇova seṭṭho’’ti laddhimattametaṁ. Tesu hi janapadesu janā ekajjhaṁ",
  "tika-s0202t4:95_4": "sannipatitvā sammantayitvā katikaṁ akaṁsu, dāsaṁ sāmikaṁ katvā itare sabbe taṁ pūjetvā",
  "tika-s0202t4:95_5": "tassa vase vattanti, yo tesaṁ ayyo hoti itare sabbe tassa dāsā honti, te katipayasaṁvaccharātikkamena",
  "tika-s0202t4:95_6": "tassa kiñci dosaṁ disvā taṁ tato ṭhānato apanetvā aññaṁ ṭhapenti, iti so ayyo hutvā",
  "tika-s0202t4:95_7": "dāso hoti, itaro dāso hutvā ayyo hoti, evaṁ tāva keci ‘‘ayyo hutvā dāso hoti, dāso",
  "tika-s0202t4:95_8": "hutvā ayyo hotī’’ti ettha atthaṁ vadanti. Aṭṭhakathāyaṁ pana purimavaseneva tamatthaṁ",
  "tika-s0202t4:95_9": "dassetuṁ ‘‘brāhmaṇo sabhariyo’’tiādi vuttaṁ. Vayappatte putte asatīti idaṁ vakkhamānassa",
  "tika-s0202t4:95_10": "dārakassa dāyajjasāmikabhāvassa tāva dassanaṁ. Mātito suddhoti ettha yo mātito suddhattā",
  "tika-s0202t4:95_11": "ayyo, pitito asuddhattā dāso hoti, so eva pitito asuddhattā dāso hutvā mātito ayyo",
  "tika-s0202t4:95_12": "hotīti jātiṁ sambhedeti. Sova sabbena sabbaṁ hotīti na sakkā vattunti apare. Ko thāmoti",
  "tika-s0202t4:95_13": "mahante lokasannivāse anamatagge atīte kāle itthīnaṁ vā citte anavaṭṭhite dāsā dāsā",
  "tika-s0202t4:95_14": "eva honti, ayyā ayyā eva hontīti ettha ko ekantiko sahetuko avassayo, tassa sādhako",
  "tika-s0202t4:95_15": "siddhanto, kiṁ nidassananti attho.",
  "tika-s0202t4:96": "404.Sukkacchedakavādo nāmāti ‘‘brāhmaṇova sukko vaṇṇo’’ti evaṁ vutto sukkacchedakavāro nāma.",
  "tika-s0202t4:97_0": "408.Sabbasmiṁ aggikiccaṁ karonteti etena yathā yato kutoci nissayato uppanno aggiupādānasampanno",
  "tika-s0202t4:97_1": "aggikiccaṁ karoti, evaṁ yasmiṁ kasmiñci dāsakule jāto upanissayasampanno sammāpaṭipajjamāno",
  "tika-s0202t4:97_2": "saṁsārato sujjhati evāti dasseti.",
  "tika-s0202t4:98_0": "409.Pādasikavaṇṇoti antarāḷavaṇṇo. Etesanti khattiyakumārena brāhmaṇakaññāya uppannaputto,",
  "tika-s0202t4:98_1": "brāhmaṇakumārena khattiyakaññāya uppannaputtoti etesaṁ dvinnaṁ māṇavakānaṁ. Matakabhatteti",
  "tika-s0202t4:98_2": "mate uddissa katabhatte. Thālipāketi katamaṅgalabhatte.",
  "tika-s0202t4:99_0": "410.Tumheti jātisāmaññato māṇavaṁ brāhmaṇehi saddhiṁ ekajjhaṁ saṅgaṇhanto āha. Ko",
  "tika-s0202t4:99_1": "nu khoti avaṁsiro isivādo, tesaṁ brāhmaṇīsīnaṁ asāmatthiyadassanena jātiyā appamāṇataṁ",
  "tika-s0202t4:99_2": "vibhāvetuṁ gāmadārakavesena upagacchi. Tena vuttaṁ ‘‘gāmaṇḍalarūpo viyā’’ti. Koṇḍadamakoti adantadamako.",
  "tika-s0202t4:100_0": "411. Janetīti janikā janetti. Janako pitāti etthāpi eseva nayo. Gandhabbapañhanti",
  "tika-s0202t4:100_1": "gandhabbassa mātukucchiyaṁ uppajjanakasattassa khattiyabhāvādipucchaṁ. Dabbigahaṇasippampi",
  "tika-s0202t4:100_2": "ekā vijjā veditabbā. Tattha kira kusalo yaṁ kiñci āhārūpagapaṇṇapupphaphalabījaṁ",
  "tika-s0202t4:100_3": "antamaso elālukampi gahetvā bhesajjehi yojetvā pacanto sappimadhuphāṇitehi samānarasaṁ",
  "tika-s0202t4:100_4": "katvā sampādetuṁ sakkoti, puṇṇopi tādiso, tena ñātaṁ tvaṁ dabbigahaṇasippamattampi",
  "tika-s0202t4:100_5": "na jānāsīti sambandho. Saddhoti kammaphalasaddhāya saddho, pothujjanikeneva ratanattayapasādena",
  "tika-s0202t4:100_6": "pasanno. Tenevāha – ‘‘upāsakaṁ maṁ bhavaṁ…pe… saraṇaṁ gata’’nti.",
  "tika-s0202t4:101": "Assalāyanasuttavaṇṇanāya līnatthappakāsanā samattā.",
  "tika-s0202t4:102": "4. Ghoṭamukhasuttavaṇṇanā",
  "tika-s0202t4:103_0": "412. Khemiyā nāma rañño deviyā ropitattā taṁ ambavanaṁ khemiyambavananti vuccatīti",
  "tika-s0202t4:103_1": "vadanti. Dhammikoti dhammayutto sabbasova adhammaṁ pahāya dhamme ṭhito. Paribbajati",
  "tika-s0202t4:103_2": "pabbajati etenāti paribbajo, gharāvāsato nikkhamanapubbakaṁ liṅgaggahaṇavasena sīlasamādānaṁ.",
  "tika-s0202t4:103_3": "Etthāti etasmiṁ paribbaje. Sabhāvoti taṁ paribbājaniyaṁ, tehi tehi paribbājakehi",
  "tika-s0202t4:103_4": "anuṭṭhātabbo paṭipattidhammasaṅkhāto sabhāvo. Dhammova pamāṇanti etena mayaṁ ahirimanā",
  "tika-s0202t4:103_5": "cittassa yathāupaṭṭhitaṁ kathema, tasmā taṁ appamāṇaṁ, yo panettha avitatho dhammo,",
  "tika-s0202t4:103_6": "tadeva pamāṇaṁ. Adhigatapaṭipattisaṅkhāto sabhāvo atthi, tassa tumhehi tumhehi bahunā",
  "tika-s0202t4:103_7": "nānāsandassanādi kammena idha bhavitabbaṁ, bahudevettha vattabbanti adhippāyo.",
  "tika-s0202t4:104_0": "414.Sārattarattāti sārajjanavasena rattā, bahularāgavasena abhirattāti attho. Attanā",
  "tika-s0202t4:104_1": "ñāpetabbamatthaṁ anuggahāpeti bodhetīti anuggaho, ñāpitakāraṇaṁ, saha anuggahenāti",
  "tika-s0202t4:104_2": "sānuggahā. Tenāha ‘‘sakāraṇā’’ti. Kiṁ pana taṁ kāraṇaṁ? Imassādhippāyo ‘‘natthi dhammiko",
  "tika-s0202t4:104_3": "paribbajo’’ti mayā vutto, addhā panāyasmā udeno yāthāvato dhammikaṁ paribbajaṁ me",
  "tika-s0202t4:104_4": "ācikkhatīti. Tenāha ‘‘vuttañheta’’ntiādi.",
  "tika-s0202t4:105_0": "421. Sabbamidaṁ thāvarajaṅgamaṁ purisakataṁ, tasmā yaṁ kiñci katvā attā posetabbo",
  "tika-s0202t4:105_1": "rakkhitabboti lokāyatanissito nītimaggo ghoṭamukhakanto, tasmā āha ‘‘etassa kira",
  "tika-s0202t4:105_2": "jānanasippe’’tiādi. Saggenibbatto nāma natthi akattabbameva karaṇato. Devalokapariyāpannadhanaṁ",
  "tika-s0202t4:105_3": "manussānaṁ upakappapuññābhāvato pubbe attanā nihitadhanaṁ ‘‘asuke cā’’ti ācikkhitvā",
  "tika-s0202t4:105_4": "gato. Sesaṁ suviññeyyameva.",
  "tika-s0202t4:106": "Ghoṭamukhasuttavaṇṇanāya līnatthappakāsanā samattā.",
  "tika-s0202t4:107": "5. Caṅkīsuttavaṇṇanā",
  "tika-s0202t4:108_0": "422.Tasminti sālavane. Uttarena opāsādanti opāsādagāmassa uttaradisāyaṁ. Uttarenāti",
  "tika-s0202t4:108_1": "ena-saddayogena hi opāsādanti upayogavacanaṁ. Ajjhāvasatīti ettha adhi-ā-saddānaṁ",
  "tika-s0202t4:108_2": "anatthantarataṁ hadaye katvā āha ‘‘vasatī’’ti. Idāni tesaṁ atthavisesabhāvitaṁ dassento",
  "tika-s0202t4:108_3": "‘‘abhibhavitvā vā āvasatī’’tiādimāha. Etthāti opāsādapade. Sattussadantiādīsu pana",
  "tika-s0202t4:108_4": "kathanti āha – ‘‘tassa anuppayogattāva sesapadesū’’ti. Upa-anu-adhi-iti-evaṁ-pubbake",
  "tika-s0202t4:108_5": "vasanakiriyayāṭṭhāne upayogavacanameva pāpuṇātīti saddavidū icchantīti āha ‘‘lakkhaṇaṁ",
  "tika-s0202t4:108_6": "saddasatthato pariyesitabba’’nti. Tathā hi vuttaṁ ‘‘upasaggavasena panettha bhummatthe",
  "tika-s0202t4:108_7": "upayogavacanaṁ veditabba’’nti. Ussadatā nāmettha bahulatāti taṁ bahulataṁ dassetuṁ",
  "tika-s0202t4:108_8": "‘‘bahujana’’ntiādi vuttaṁ. Āvajjitvāti parikkhipitvā.",
  "tika-s0202t4:109_0": "Raññā viya bhuñjitabbanti vā rājabhoggaṁ. Rañño dāyabhūtanti kulaparamparāya bhoggabhāvena",
  "tika-s0202t4:109_1": "raññā laddhadāyabhūtaṁ. Tenāha ‘‘dāyajjanti attho’’ti. Rājanīhārena paribhuñjitabbato",
  "tika-s0202t4:109_2": "uddhaṁ paribhogalābhassa seṭṭhadeyyatā nāma natthīti āha – ‘‘chattaṁ ussāpetvā rājasaṅkhepena",
  "tika-s0202t4:109_3": "paribhuñjitabba’’nti. Titthapabbatādīsūti nadītitthapabbatapādagāmadvāraaṭavīmukhādīsu.",
  "tika-s0202t4:109_4": "Nissaṭṭhapariccattanti muttacāgavasena pariccattaṁ katvā. Etesaṁ brāhmaṇagahapatikānaṁ.",
  "tika-s0202t4:110": "423. Ti sannipatitā. Yo koci viññūnaṁ icchito pañho, tassa pucchitassa yāthāvato kathanasamattho pucchitapañhabyākaraṇasamattho.Kulāpadesādinā mahatī mattā etassāti mahāmatto.",
  "tika-s0202t4:111_0": "424.Teti ‘‘nānāverajjakā’’ti vuttabrāhmaṇā. ‘‘Ubhato sujāto’’ti (dī. ni. ṭī. 1.303;",
  "tika-s0202t4:111_1": "a. ni. ṭī. 3.5.134) ettake vutte yehi kehici dvīhi bhāgehi sujātatā viññāyeyya, sujātasaddo",
  "tika-s0202t4:111_2": "ca ‘‘sujāto cārudassano’’tiādīsu (ma. ni. 2.399; su. ni. 553; theragā. 818) ārohapariṇāhasampattipariyāyoti",
  "tika-s0202t4:111_3": "jātivaseneva sujātataṁ vibhāvetuṁ ‘‘mātito ca pitito cā’’ti vuttaṁ. Anorasaputtavasenapi",
  "tika-s0202t4:111_4": "loke mātupitusamaññā dissati, idha panassa orasaputtavaseneva icchīyatīti dassetuṁ",
  "tika-s0202t4:111_5": "‘‘saṁsuddhagahaṇīko’’ti vuttaṁ. Pitā ca mātā ca pitaro, pitūnaṁ pitaro pitāmahā,",
  "tika-s0202t4:111_6": "tesaṁ yugo pitāmahayugo, tasmā yāva sattamā pitāmahayugāti evamettha attho daṭṭhabbo.",
  "tika-s0202t4:111_7": "Yugasaddo cettha ekasesanayena daṭṭhabbo ‘‘yugo ca yugo ca yugā’’ti. Evañhi tattha",
  "tika-s0202t4:111_8": "tattha dvinnaṁ gahitameva hoti. Tenāha – ‘‘tato uddhaṁ sabbepi pubbapurisā pitāmahaggahaṇeneva",
  "tika-s0202t4:111_9": "gahitā’’ti. Purisaggahaṇañcettha ukkaṭṭhaniddesavasena katanti daṭṭhabbaṁ. Evañhi",
  "tika-s0202t4:111_10": "‘‘mātito’’ti pāḷivacanaṁ samatthitaṁ hoti. Akkhittoti appattakhepo. Anavakkhittoti",
  "tika-s0202t4:111_11": "saddhathālipākādīsu na avakkhitto. Jātivādenāti hetumhi karaṇavacananti dassetuṁ",
  "tika-s0202t4:111_12": "‘‘kena kāraṇenā’’tiādi vuttaṁ. Ettha ca ubhato…pe… pitāmahayugāti etena brāhmaṇassa",
  "tika-s0202t4:111_13": "yonidosābhāvo dassito saṁsuddhagahaṇikabhāvakittanato. Akkhittoti iminā kiriyāparādhābhāvo.",
  "tika-s0202t4:111_14": "Kiriyāparādhena hi sattā khepaṁ pāpuṇanti. Anupakuṭṭhoti iminā ayuttasaṁsaggābhāvo.",
  "tika-s0202t4:111_15": "Ayuttasaṁsaggampi hi paṭicca sattā akkosaṁ labhanti.",
  "tika-s0202t4:112_0": "Issaroti adhipateyyasaṁvattaniyakammaphalena īsanasīlo. Sā panassa issaratā vibhavasampattipaccayā",
  "tika-s0202t4:112_1": "pākaṭā jātāti aḍḍhatāpariyāyabhāvena vadanto ‘‘aḍḍhoti issaro’’ti āha. Mahantaṁ dhanamassa",
  "tika-s0202t4:112_2": "bhūmigatañceva vehāsaṭṭhañcāti mahaddhano. Tassāti tassa tassa. Vadanti ‘‘anvayato",
  "tika-s0202t4:112_3": "byatirekato ca anupasaṅkamanakāraṇaṁ kittemā’’ti.",
  "tika-s0202t4:113_0": "Adhikarūpoti visiṭṭharūpo uttamasarīro. Dassanaṁ arahatīti dassanīyo. Tenāha ‘‘dassanayoggo’’ti.",
  "tika-s0202t4:113_1": "Pasādaṁ āvahatīti pāsādiko. Tenāha ‘‘cittapasādajananato’’ti. Vaṇṇassāti vaṇṇadhātuyā",
  "tika-s0202t4:113_2": ". Sarīranti sannivesavisiṭṭho karacaraṇagīvāsīsādi avayavasamudāyo, so ca saṇṭhānamukhena",
  "tika-s0202t4:113_3": "gayhatīti ‘‘paramāya vaṇṇapokkharatāyāti paramāya…pe… sampattiyā cā’’ti vuttaṁ. Sabbavaṇṇesu",
  "tika-s0202t4:113_4": "suvaṇṇavaṇṇova uttamoti vuttaṁ ‘‘seṭṭhena suvaṇṇavaṇṇena samannāgato’’ti. Tathā hi",
  "tika-s0202t4:113_5": "buddhā cakkavattino ca suvaṇṇavaṇṇāva honti. Brahmavacchasīti uttamasarīrābho suvaṇṇābhoti",
  "tika-s0202t4:113_6": "attho. Imameva hi atthaṁ sandhāyāha ‘‘mahābrahmuno sarīrasadisena sarīrena samannāgato’’ti.",
  "tika-s0202t4:113_7": "Na brahmujugattataṁ. Akhuddāvakāso dassanāyāti ārohapariṇāhasampattiyā avayavapāripūriyā",
  "tika-s0202t4:113_8": "ca dassanāya okāso na khuddako. Tenāha ‘‘sabbānevā’’tiādi.",
  "tika-s0202t4:114_0": "Yamaniyamalakkhaṇaṁ sīlamassa atthīti sīlavā, taṁ panassa rattaññutāya vuddhaṁ vaḍḍhitaṁ",
  "tika-s0202t4:114_1": "sīlaṁ assa atthīti vuddhasīlī, tena ca sabbadā samāyogato vuḍḍhasīlena samannāgato.",
  "tika-s0202t4:114_2": "Pañcasīlamattameva sandhāya vadanti tato paraṁ sīlassa tattha abhāvato tesañca ajānanato.",
  "tika-s0202t4:115_0": "Ṭhānakaraṇasampattiyā sikkhāsampattiyā ca katthacipi anūnatāya parimaṇḍalapadāni",
  "tika-s0202t4:115_1": "byañjanāni akkharāni etissāti parimaṇḍalapadabyañjanā. Atha vā pajjati attho etenāti",
  "tika-s0202t4:115_2": "padaṁ, nāmādi, yathādhippetamatthaṁ byañjetīti byañjanaṁ vākyaṁ, tesaṁ paripuṇṇatāya",
  "tika-s0202t4:115_3": "parimaṇḍalapadabyañjanā. Atthañāpanasādhanatāya vācāva karaṇanti vākkaraṇaṁ, udāharaṇaghoso.",
  "tika-s0202t4:115_4": "Guṇaparipuṇṇabhāvena tassa brāhmaṇassa, tena vā bhāsitabbaatthassa. Pūre puṇṇabhāve.",
  "tika-s0202t4:115_5": "Pūreti ca purimasmiṁ atthe ādhāre bhummaṁ, dutiyasmiṁ visaye. Sukhumālattanenāti",
  "tika-s0202t4:115_6": "iminā tassā vācāya mudusaṇhabhāvamāha. Apalibuddhāya pittasemhādīhi. Sandiṭṭhaṁ sabbaṁ",
  "tika-s0202t4:115_7": "dassetvā viya ekadesakathanaṁ. Vilambitaṁ saṇikaṁ cirāyitvā kathanaṁ. ‘‘Sandiddhavilambitādī’’ti",
  "tika-s0202t4:115_8": "vā pāṭho. Tattha sandiddhaṁ sandehajanakaṁ. Ādi-saddena khalitānukaḍḍhitādiṁ saṅgaṇhāti.",
  "tika-s0202t4:115_9": "Ādimajjhapariyosānaṁ pākaṭaṁ katvāti iminā cassa vācāya atthapāripūriṁ vadanti.",
  "tika-s0202t4:116_0": "425.Sadisāti ekadesena sadisā. Na hi buddhānaṁ guṇehi sabbathā sadisā kecipi guṇā",
  "tika-s0202t4:116_1": "aññesu labbhanti. Itareti attano guṇehi asadisaguṇe. Idanti idaṁ atthajātaṁ. Gopadakanti",
  "tika-s0202t4:116_2": "gāviyā pade ṭhitaudakaṁ. Kulapariyāyenāti kulānukkamena.",
  "tika-s0202t4:117_0": "Tatthāti mañcake. Sīhaseyyaṁ kappesīti yathā rāhu asurindo āyāmato vitthārato ubbedhato",
  "tika-s0202t4:117_1": "ca bhagavato rūpakāyassa paricchedaṁ gahetuṁ na sakkoti, tathārūpaṁ iddhābhisaṅkhāraṁ",
  "tika-s0202t4:117_2": "abhisaṅkharonto sīhaseyyaṁ kappesi.",
  "tika-s0202t4:118_0": "Parisuddhaṭṭhena ariyanti āha ‘‘ariyaṁ uttamaṁ parisuddha’’nti. Anavajjaṭṭhena kusalaṁ,",
  "tika-s0202t4:118_1": "na sukhavipākaṭṭhena. Katthaci caturāsīti pāṇasahassāni katthaci aparimāṇāpi devamanussā",
  "tika-s0202t4:118_2": "yasmā catuvīsatiyā ṭhānesu asaṅkhyeyyā aparimeyyā maggaphalāmataṁ pivanti. Koṭisatasahassādiparimāṇenapi",
  "tika-s0202t4:118_3": "bahū eva. Tasmā anuttarācārasikkhāpanavaseneva bhagavā bahūnaṁ ācariyo. Teti kāmarāgato",
  "tika-s0202t4:118_4": "aññe bhagavatā pahīnakilese.",
  "tika-s0202t4:119_0": "Apāpapurekkhāroti apāpehi purakkharīyati, na vā pāpaṁ purato karotītipi apāpapurekkhāroti",
  "tika-s0202t4:119_1": "imamatthaṁ dassetuṁ ‘‘apāpe nava lokuttaradhamme’’tiādi vuttaṁ. Tattha apāpeti pāpapapaṭipakkhe",
  "tika-s0202t4:119_2": "pāparahite ca. Brahmani bhavā, brahmuno vā hitā garukaraṇādinā, brahmānaṁ vā maggaṁ",
  "tika-s0202t4:119_3": "jānātīti brahmaññā, tassā brahmaññāya pajāya.",
  "tika-s0202t4:120_0": "Tiroraṭṭhātirojanapadāti ettha rajjaṁ raṭṭhaṁ rājanti rājāno etenāti katvā. Tadekadesabhūtā",
  "tika-s0202t4:120_1": "padesā pana janapado janā pajjanti ettha sukhajīvikaṁ pāpuṇantīti katvā. Pucchāya",
  "tika-s0202t4:120_2": "dosaṁ sallakkhetvāti sambandho. Bhagavā vissajjeti tesaṁ upanissayasampattiṁ cintetvāti",
  "tika-s0202t4:120_3": "adhippāyo. Navakāti āgantukabhāvena amhākaṁ abhinavā.",
  "tika-s0202t4:121": "426.Opāteti nippātetīti attho. Tathābhūto ca tattha pesitā hotīti vuttaṁ ‘‘pavesetī’’ti. Saṁpurakkharontīti sakkaccaṁ pubbaṅgamaṁ karonti. Tenāha ‘‘purato katvā vicarantī’’ti.",
  "tika-s0202t4:122_0": "427. Sudde bahi katvā raho sāsitabbaṭṭhena mantā eva taṁtaṁatthapaṭipattihetutāya",
  "tika-s0202t4:122_1": "padanti mantapadaṁ vedaṁ. Tenāha ‘‘vedo’’ti. Evaṁ kirāti paramparabhāvena ābhatanti",
  "tika-s0202t4:122_2": "ācariyaparamparāya ābhataṁ. Pāvacanasaṅkhātasampattiyāti pamukhavacanamhi udattādisampattiyā.",
  "tika-s0202t4:122_3": "Sāvittiādīhi chandabandhehi vaggabandhehi cāti gāyattīādīhi ajjhāyānuvākādīhi chandabandhehi",
  "tika-s0202t4:122_4": "ca vaggabandhehi ca. Sampādetvāti padasampattiṁ ahāpetvā. Pavattāroti vā pāvacanavasena",
  "tika-s0202t4:122_5": "vattāro. Sajjhāyitanti gāyanavasena sajjhāyitaṁ, taṁ pana padeneva icchitanti āha",
  "tika-s0202t4:122_6": "‘‘padasampattivasenā’’ti. Aññesaṁ vuttanti pāvacanavasena aññesaṁ vuttaṁ. Rāsikatanti",
  "tika-s0202t4:122_7": "iruvedayajuvedasāmavedādivasena, tatthāpi paccekaṁ mantabrahmādivasena ajjhāyānuvākādivasena",
  "tika-s0202t4:122_8": "rāsikataṁ. Dibbena cakkhunā oloketvāti dibbacakkhuparibhaṇḍena yathākammūpagañāṇena",
  "tika-s0202t4:122_9": "sattānaṁ kammassakataṁ, paccakkhato dassanaṭṭhena dibbacakkhusadisena pubbenivāsañāṇena",
  "tika-s0202t4:122_10": "atītakappe brāhmaṇānaṁ mantajjhenavidhiñca oloketvā. Pāvacanena saha saṁsandetvāti",
  "tika-s0202t4:122_11": "kassapasammāsambuddhassa yaṁ vacanaṁ vaṭṭasannissitaṁ, tena saha aviruddhaṁ katvā.",
  "tika-s0202t4:122_12": "Na hi tesaṁ vivaṭṭasannissito attho paccakkho hoti. Aparāpareti aṭṭhakādīhi aparāpare,",
  "tika-s0202t4:122_13": "pacchimā okkākarājakālādīsu uppannā. Pakkhipitvāti aṭṭhakādīhi ganthitamantapadesu",
  "tika-s0202t4:122_14": "kilesasannissitapadānaṁ tattha tattha pade pakkhipanaṁ katvā. Viruddhe akaṁsūti brāhmaṇadhammikasuttādīsu",
  "tika-s0202t4:122_15": "(khu. ni. brāhmaṇadhammikasuttaṁ) āgatanayeneva saṁkilesikatthadīpanato paccanīkabhūte akaṁsu.",
  "tika-s0202t4:123_0": "428.Paṭipāṭiyā ghaṭitāti paṭipāṭiyā sambaddhā. Paramparasaṁsattāti ādāniyāya yaṭṭhiyā",
  "tika-s0202t4:123_1": "saṁsattā. Tenāha ‘‘yaṭṭhiggāhakena cakkhumatā’’ti. Purimassāti maṇḍalākārena ṭhitāya",
  "tika-s0202t4:123_2": "andhaveṇiyā sabbapurimassa hatthena sabbapacchimassa kacchaṁ gaṇhāpetvā. Divasampīti",
  "tika-s0202t4:123_3": "anekadivasampi . Cakkhussa anāgatabhavaṁ ñatvā yathāakkantaṭṭhāneyeva anupatitvā",
  "tika-s0202t4:123_4": "akkamanaṁva sallakkhetvā ‘‘kahaṁ cakkhumā kahaṁ maggo’’ti pariveditvā.",
  "tika-s0202t4:124_0": "Pāḷiāgatesu dvīsūti saddhā anussavoti imesu dvīsu. Evarūpeti yathā saddhānussavā,",
  "tika-s0202t4:124_1": "evarūpe eva paccakkhagāhinoti attho. Tayoti ruciākāraparivitakkadiṭṭhinijjhānakkhantiyo.",
  "tika-s0202t4:124_2": "Bhūtavipākāti bhūtatthaniṭṭhāyakā adhippetatthasādhakā, vuttavipariyāyena abhūtatthavipākā",
  "tika-s0202t4:124_3": "veditabbā . Etthāti etesu saddhāyitādivatthūsu. Ekaṁseneva niṭṭhaṁ gantuṁ nālaṁ anekantikattā",
  "tika-s0202t4:124_4": "saddhādiggāhassa. Upari pucchāya maggaṁ vivaritvā ṭhapesi saccānurakkhāya ñātukāmatāya",
  "tika-s0202t4:124_5": "uppāditattā. Passati hi bhagavā – mayā ‘‘saccamanurakkhatā…pe… niṭṭhaṁ gantu’’nti",
  "tika-s0202t4:124_6": "vutte saccānurakkhaṇaṁ ñātukāmo māṇavo ‘‘kittāvatā’’tiādinā pucchissati, tassa taṁ",
  "tika-s0202t4:124_7": "vissajjetvā saccānubodhe pucchāya avasaraṁ datvā tassa upanissaye upakāradhamme kathessāmīti.",
  "tika-s0202t4:124_8": "Tena vuttaṁ – ‘‘upari pucchāya maggaṁ vivaritvā ṭhapesī’’ti.",
  "tika-s0202t4:125_0": "430.Attānaññeva sandhāya vadati, yato vuttaṁ pāḷiyaṁ – ‘‘yaṁ kho panāyamāyasmā dhammaṁ",
  "tika-s0202t4:125_1": "deseti, gambhīro so dhammo duddaso duranubodho’’tiādi. Lubbhantīti lobhanīyā yathā",
  "tika-s0202t4:125_2": "‘‘apāyagamanīyā’’ti āha ‘‘lobhanīyesu dhammesūti lobhadhammesū’’ti. Yathā vā rūpādidhammā",
  "tika-s0202t4:125_3": "lobhanīyā, evaṁ lobhoti āha ‘‘lobhanīyesu dhammesūti lobhadhammesū’’ti. Tenevāha",
  "tika-s0202t4:125_4": "– ‘‘yaṁ loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā",
  "tika-s0202t4:125_5": "nivisatī’’ti (dī. ni. 2.400; ma. ni. 1.133; vibha. 203). Ese nayo sesapadadvayepi.",
  "tika-s0202t4:126_0": "432.Nivesetīti ṭhapeti paṭṭhapeti. Payirupāsatīti upaṭṭhānavasena upagantvā nisīdati.",
  "tika-s0202t4:126_1": "Suyyati etenāti sotanti āha ‘‘pasādasota’’nti. Tañhi savanāya odahitabbanti. Dhāreti",
  "tika-s0202t4:126_2": "sandhāreti tattheva manaṁ ṭhapeti. Atthatoti yathāvuttassa dhammassa atthato. Kāraṇatoti",
  "tika-s0202t4:126_3": "yuttito hetudāharaṇehi upapattito. Olokananti evametanti yathāsabhāvato paññācakkhunā",
  "tika-s0202t4:126_4": "daṭṭhabbataṁ khamanti, tañca mahantassa maṇino pajjalantassa viya āvikatvā atthassa",
  "tika-s0202t4:126_5": "citte upaṭṭhānanti āha ‘‘idhā’’tiādi. Kattukamyatāchandoti kattukāmatāsaṅkhāto kusalacchando.",
  "tika-s0202t4:126_6": "Vāyamatītiādito catunnampi vīriyānaṁ vasena vāyāmaṁ parakkamaṁ karoti. Maggapadhānaṁ",
  "tika-s0202t4:126_7": "padahatīti maggāvahaṁ maggapariyāpannañca sammappadhānaṁ padahati, padahanavasena",
  "tika-s0202t4:126_8": "taṁ paripūreti. Paramasaccanti amoghadhammattā paramatthasaccaṁ. Sahajātanāmakāyenāti",
  "tika-s0202t4:126_9": "maggapaññāsahajātanāmakāyena . Tadevāti tadeva paramasaccaṁ nibbānaṁ. Tenevāha –",
  "tika-s0202t4:126_10": "‘‘sacchikiriyābhisamayena vibhūtaṁ pākaṭaṁ karonto passatī’’ti.",
  "tika-s0202t4:127_0": "433-4.Maggānubodhoti maggapaṭipāṭiyā bodho bujjhanaṁ, yesaṁ kilesānaṁ samucchindanavasena",
  "tika-s0202t4:127_1": "maggappaṭivedho, tesaṁ paṭipassambhanavasena pavattamānaṁ sāmaññaphalaṁ, maggena",
  "tika-s0202t4:127_2": "paṭividdhāni saccāni, paramatthasaccameva vā anurūpabujjhananti adhippāyo. ‘‘Saccānuppattīti",
  "tika-s0202t4:127_3": "phalasacchikiriyā’’ti vuttaṁ. Evañhi sati heṭṭhā vuttā saddhāpaṭilābhādayo dvādasa",
  "tika-s0202t4:127_4": "dhammā saccānuppattiyā upakārā honti, tasmā vuttaṁ ‘‘tesaṁyevāti heṭṭhā vuttānaṁ",
  "tika-s0202t4:127_5": "dvādasanna’’nti. Nāyaṁ ‘‘tesaṁyevā’’ti padassa attho. Satipi kusalavipākādibhāvena",
  "tika-s0202t4:127_6": "nānatte vatthārammaṇabhūmikiccādivasena pana sadisāti upāyatova maggadhammā āsevitā",
  "tika-s0202t4:127_7": "bahulīkatā phalabhūtāti vattabbataṁ arahatīti taṁsadise tabbohāraṁ katvā ‘‘tesaṁ",
  "tika-s0202t4:127_8": "maggasampayuttadhammāna’’nti vuttaṁ. Evañhi āsevanāgahaṇaṁ samatthitaṁ, na aññathā.",
  "tika-s0202t4:127_9": "Na hi ekacittakkhaṇikānaṁ maggadhammānaṁ āsevanā, bahulīkammaṁ vā atthīti. Tulanāti",
  "tika-s0202t4:127_10": "vipassanā. Sā hi vuṭṭhānagāminibhūtā maggappadhānassa bahukārā tassa abhāve maggappadhānasseva",
  "tika-s0202t4:127_11": "abhāvato, evaṁ ussāho tulanāya chando ussāhassa bahukārotiādinā heṭṭhimassa uparimūpakārataṁ",
  "tika-s0202t4:127_12": "suviññeyyamevāti āha – ‘‘iminā nayena sabbapadesu attho veditabbo’’ti. Sesaṁ suviññeyyameva.",
  "tika-s0202t4:128": "Caṅkīsuttavaṇṇanāya līnatthappakāsanā samattā.",
  "tika-s0202t4:129": "6. Esukārīsuttavaṇṇanā",
  "tika-s0202t4:130_0": "437.Koṭṭhāsanti maṁsabhāgaṁ. Laggāpeyyunti nhārunā vā vākena vā bandhitvā purisassa",
  "tika-s0202t4:130_1": "hatthe vā vasanagehe vā olambanavasena bandheyyuṁ. Satthadhammanti satthikesu satthavāhena",
  "tika-s0202t4:130_2": "paṇetabbaṁ āṇādhammaṁ. Tassa nikkhamanatthanti taṁ mūlaṁ satthikehi nittharaṇatthaṁ.",
  "tika-s0202t4:130_3": "Pāpaṁ assāti paricarantassa pāricariyāya ahitaṁva assa. Tenāha ‘‘na seyyo’’ti. Uccakulīnādayo",
  "tika-s0202t4:130_4": "dutiyavārādīhi vuccanti, idha upadhivipattisampattiyo pāpiyādipadehi vuttāti adhippāyo.",
  "tika-s0202t4:130_5": "Tenāha – ‘‘pāpiyoti pāpako lāmako attabhāvo assā’’ti. Seyyaṁsoti hitakoṭṭhāso, hitasabhāvoti",
  "tika-s0202t4:130_6": "attho. Uccakulīnatāti karaṇatthe paccattavacananti āha ‘‘uccākulīnattenā’’ti. ‘‘Vaṇṇo",
  "tika-s0202t4:130_7": "na khīyetha tathāgatassā’’tiādīsu (dī. ni. aṭṭha. 1.305; 3.141; ma. ni. aṭṭha. 2.425;",
  "tika-s0202t4:130_8": "udā. 53; apa. aṭṭha. 2.7.20; bu. vaṁ. aṭṭha. 4.4; cariyā. aṭṭha. 1.nidānakathā; 2.pakiṇṇakakathā;",
  "tika-s0202t4:130_9": "dī. ni. ṭī. 1.ganthārambhakathāvaṇṇanā; saṁ. ni. ṭī. 1.2.1; a. ni. ṭī. 1.1.1; vajira.",
  "tika-s0202t4:130_10": "ṭī. ganthārambhakathāvaṇṇanā; sārattha. ṭī. 1.ganthārambhakathāvaṇṇanā; netti. ṭī.",
  "tika-s0202t4:130_11": "ganthārambhakathāvaṇṇanā; ma. ni. ṭī. 1.1) viya vaṇṇasaddo idha pasaṁsāpariyāyoti",
  "tika-s0202t4:130_12": "āha ‘‘vessopi hi uḷāravaṇṇo hotī’’ti.",
  "tika-s0202t4:131_0": "440. ‘‘Niravo padasaddo soḷāragottassa akiṇṇamattikāpatto tiṭṭheyya asaṅgacārī’’ti",
  "tika-s0202t4:131_1": "vuttattā bhikkhā caritabbāva, ayaṁ tesaṁ kuladhammoti adhippāyo. Haritvāti apanetvā.",
  "tika-s0202t4:131_2": "Sattajīvo sattavāṇijako. Gopeti rakkhatīti gopo, ārakkhādhikāre niyutto. Asanti lūnanti",
  "tika-s0202t4:131_3": "tenāti asitaṁ, lavittaṁ. Vividhaṁ bhāraṁ ābhañjanti olambanti etthāti byābhaṅgī, kājaṁ.",
  "tika-s0202t4:132_0": "441.Anussaratoti anussaraṇahetu kulavaṁsānussaraṇakkhaṇe khattiyotiādinā saṅkhyaṁ",
  "tika-s0202t4:132_1": "gacchati. Tenāha ‘‘porāṇe…pe… anussariyamāne’’ti. Uccanīcattajānanatthañca kulavavatthānaṁ",
  "tika-s0202t4:132_2": "kataṁ hotīti khattiyādikulakammunā tesaṁ catunnaṁ vaṇṇānaṁ sandhanaṁ jīvikaṁ paññapenti",
  "tika-s0202t4:132_3": "brāhmaṇā, tathāgato pana lokuttaradhammameva purisassa sandhanaṁ paññapeti tena sattassa",
  "tika-s0202t4:132_4": "lokaggabhāvasiddhito. Sesaṁ suviññeyyameva.",
  "tika-s0202t4:133": "Esukārīsuttavaṇṇanā līnatthappakāsanā samattā.",
  "tika-s0202t4:134": "7. Dhanañjānisuttavaṇṇanā",
  "tika-s0202t4:135_0": "445.Rājagahaṁparikkhipitvā ṭhitapabbatassāti paṇḍavapabbataṁ sandhāyāha. Rājagahanagarassa",
  "tika-s0202t4:135_1": "dakkhiṇadisābhāge pabbatassa samīpe ṭhito janapado dakkhiṇāgiri. Taṇḍulapuṭakānaṁ",
  "tika-s0202t4:135_2": "pāli etthāti taṇḍulapāli. Tassa kira dvārasamīpe taṇḍulavāṇijā taṇḍulapasibbake vivaritvā",
  "tika-s0202t4:135_3": "paṭipāṭiyā ṭhapetvā nisīdanti, tenassa ‘‘taṇḍulapālidvāra’’nti samaññā ahosi. Sabbameva",
  "tika-s0202t4:135_4": "sassaṁ gaṇhātīti daliddakassakānaṁ divasaparibbayamattameva vissajjetvā sabbameva",
  "tika-s0202t4:135_5": "āyato nipphannaṁ dhaññaṁ gaṇhāti. Mandasassānīti mandanipphattikāni sassāni.",
  "tika-s0202t4:136_0": "446.Iminā nayenāti dāsakammakarassa nivāsanabhattavettanānuppadānena maṅgaladivasesu",
  "tika-s0202t4:136_1": "dhanavatthālaṅkārānuppadānādinā ca posetabbo. Mittāmaccānaṁ piyavacanaatthacariyāsamānattatādi",
  "tika-s0202t4:136_2": "mittāmaccakaraṇīyaṁ kattabbaṁ, tathā ñātisālohitānaṁ. Tattha āvāhavivāhasambaddhena",
  "tika-s0202t4:136_3": "‘‘amhākaṁ ime’’ti ñāyantīti ñātī, mātāpitādisambaddhatāya samānalohitāti sālohitā.",
  "tika-s0202t4:136_4": "Sammā dadantesupi asajjanato natthi etesaṁ tithīti atithi, tesaṁ attanā samānaparibhogavasena",
  "tika-s0202t4:136_5": "atithikaraṇīyaṁ kātabbaṁ, atithibalīti attho. Ñātakabhūtapubbā pettivisayaṁ upagatā",
  "tika-s0202t4:136_6": "pubbapetā, dakkhiṇeyyesu kālena kālaṁ dānaṁ datvā tesaṁ uddisanaṁ pubbapetakaraṇīyaṁ,",
  "tika-s0202t4:136_7": "petabalīti attho. Gandhapupphavilepanajālābhattehi kālena kālaṁ devatānaṁ pūjā devatākaraṇīyaṁ,",
  "tika-s0202t4:136_8": "devatābalīti attho, rājakiccakaraṇaṁ upaṭṭhānaṁ rājakaraṇīyaṁ. Ayampi kāyoti attano",
  "tika-s0202t4:136_9": "kāyaṁ sandhāya vadati. Imamatthaṁ sandhāyāha ‘‘iminā nayena attho veditabbo’’ti.",
  "tika-s0202t4:137_0": "447.Pañca dussīlyakammānīti niccasīlapaṭipakkhadhammā. Dasa akusalakammapathadhammā",
  "tika-s0202t4:137_1": "dasa dussīlyakammāni. Adhammacārī eva visamacārī kāyavisamādicaraṇatoti visamacārīpadassa",
  "tika-s0202t4:137_2": "attho visuṁ na vutto.",
  "tika-s0202t4:138_0": "448-453.Osaranti apasakkanti, khīyantīti attho. Tenāha ‘‘parihāyantī’’ti. Abhisarantīti",
  "tika-s0202t4:138_1": "abhivaḍḍhanavasena pavattanti. Tenāha ‘‘vaḍḍhantī’’ti. Tatrāti brahmaloke. Assāti",
  "tika-s0202t4:138_2": "brahmaloke uppannassa dhanañjānissa. Tato paṭṭhāyāti yadā bhagavatā ‘‘eso, bhikkhave,",
  "tika-s0202t4:138_3": "sāriputto’’tiādi vuttaṁ, tato paṭṭhāya. Catusaccavinimuttanti niddhāretvā vibhajitvā",
  "tika-s0202t4:138_4": "vuccamānehi saccehi vimuttaṁ. Atthato pana tato pubbepi saccavimuttaṁ kathaṁ na kathesiyeva",
  "tika-s0202t4:138_5": "saccavimuttassa niyyānassa abhāvato.",
  "tika-s0202t4:139": "Dhanañjānisuttavaṇṇanāya līnatthappakāsanā samattā.",
  "tika-s0202t4:140": "8. Vāseṭṭhasuttavaṇṇanā",
  "tika-s0202t4:141_0": "454.Jātiṁsodhetukāmā hontīti sahavāsīnaṁ brāhmaṇānaṁ kiriyā parādhena vā asāruppattena",
  "tika-s0202t4:141_1": "vā jātiyā upakkilesaṁ āsaṅkāya taṁ sodhetukāmā honti. Mante sodhetukāmā hontīti mantavacane",
  "tika-s0202t4:141_2": "ācariyamaticodanāya aññena vākyena kenaci kāraṇena saṁsaye uppanne taṁ sodhetukāmā",
  "tika-s0202t4:141_3": "honti. Antarāti vemajjhe, aññatthevā antarāsaddoti tassa aññā kathāti vacanaṁ avagantabbaṁ.",
  "tika-s0202t4:141_4": "Khantīmettānuddayādiguṇasampanno eva ‘‘sīlavāti guṇavā’’tiāha. Tehi sīlassa vissajjanakālepi",
  "tika-s0202t4:141_5": "‘‘sīlavā’’ti vuccati. Sampannasīlattā vā tehi samannāgato eva hotīti āha ‘‘sīlavāti",
  "tika-s0202t4:141_6": "guṇavā’’ti. Ācārasampannoti sādhu ācāravatto.",
  "tika-s0202t4:142": "455.Sikkhitāti tevijjānaṁ sikkhitā tumhe, na dāni tumhehi kiñci kattabbaṁ atthīti attho. Paṭiññātāti paṭijānitvā ṭhitā.",
  "tika-s0202t4:143_0": "Vedattayasaṅkhātā tisso vijjā ajjhayantīti tevijjā. Tenāha ‘‘tivedāna’’nti. Tayo",
  "tika-s0202t4:143_1": "vede aṇanti ajjhayantīti brāhmaṇā, tesaṁ. Yaṁ ekaṁ padampi akkhātaṁ, taṁ atthato",
  "tika-s0202t4:143_2": "byañjanato ca kevalino adhiyino appapayogena. Niṭṭhāgatamhāti nipphattiṁ gatā amhā",
  "tika-s0202t4:143_3": "tevijjāya sakasamayassa kathane.",
  "tika-s0202t4:144": "Manokammato hi vattasampadātikāraṇūpacārenāyamattho vuttoti āha – ‘‘tena samannāgato hi ācārasampanno hotī’’ti.",
  "tika-s0202t4:145": "Khayātītanti vaḍḍhipakkhe ṭhitanti attho. Sukkapakkhapāṭipadato paṭṭhāya hi cando vaḍḍhatīti vuccati, na khīyatīti. Vandamānā janā namakkāraṁ karonti.",
  "tika-s0202t4:146": "Atthadassanenāti vivaraṇena dassanapariṇāyakaṭṭhena lokassa cakkhu hutvā samuppannaṁ.",
  "tika-s0202t4:147_0": "456.Tiṭṭhatu tāva brāhmaṇacintāti – ‘‘kiṁ jātiyā brāhmaṇo hoti udāhu bhavati kammunā’’ti",
  "tika-s0202t4:147_1": "ayaṁ brāhmaṇavicāro tāva tiṭṭhatu . Jātidassanatthaṁ tiṇarukkhakīṭapaṭaṅgato paṭṭhāya",
  "tika-s0202t4:147_2": "loke jātivibhaṅgaṁ vitthārato kathessāmīti tesaṁ cittasampahaṁsanatthaṁ desetabbamatthaṁ",
  "tika-s0202t4:147_3": "paṭijānāti. Tattha aññamaññā hi jātiyoti idaṁ kāraṇavacanaṁ, yasmā imā jātiyo nāma",
  "tika-s0202t4:147_4": "aññamaññaṁ visiṭṭhā, tasmā jātivibhaṅgaṁ byākarissāmīti.",
  "tika-s0202t4:148_0": "Yasmā idha upādinnakajāti byākātabbabhāvena āgatā, tassā pana nidassanabhāvena itarā,",
  "tika-s0202t4:148_1": "tasmā ‘‘jātivibhaṅgaṁ pāṇāna’’nti pāḷiyaṁ vuttaṁ. Tesaṁ tesaṁ pāṇānaṁ jātiyoti attho.",
  "tika-s0202t4:148_2": "Evanti nidassanaṁ kathetvā nidassitabbe kathiyamāne. Tassāti vāseṭṭhassa. Kāmaṁ ‘‘tesaṁ",
  "tika-s0202t4:148_3": "vohaṁ byakkhissa’’nti ubhopi māṇave nissāya desanā āgatā, tathāpi tattha tattha ‘‘evaṁ,",
  "tika-s0202t4:148_4": "vāseṭṭha, jānāhī’’tiādinā vāseṭṭhameva ālapanto bhagavā tameva iminā niyāmena pamukhaṁ",
  "tika-s0202t4:148_5": "akāsi. Tena vuttaṁ ‘‘tassāti vāseṭṭhassā’’ti. Jātibhedo jātiviseso, jātiyā bhedo",
  "tika-s0202t4:148_6": "pākaṭo bhavissati nidassanena vibhūtabhāvaṁ āpāditena paṭiññātassa atthassa vibhūtabhāvāpattito.",
  "tika-s0202t4:148_7": "Āma na vaṭṭatīti kammanānatāya eva upādinnanānatāya paṭikkhepapadametaṁ, na bījanānatāya",
  "tika-s0202t4:148_8": "anupādinnanānatāya paṭikkhepapadanti dassetuṁ ‘‘kammaṁ hī’’tiādi vuttaṁ. Tassattho",
  "tika-s0202t4:148_9": "– taṁtaṁyonikhipanamattaṁ kammassa sāmatthiyaṁ, taṁtaṁyoniniyatā pana ye vaṇṇavisesā,",
  "tika-s0202t4:148_10": "te taṁtaṁyonisiddhiyāva siddhā hontīti taṁ pana yonikhipanakammaṁ taṁtaṁyonivisiṭṭha-visesābhibhūtāya",
  "tika-s0202t4:148_11": "payoganipphattiyā, asaṁmucchitāya eva vā paccayabhūtāya bhavapatthanāya abhisaṅkhatamevāti",
  "tika-s0202t4:148_12": "viññātabbapaccayavisesena vinā phalavisesābhāvato etaṁ samīhitakammaṁ patthanādīhi",
  "tika-s0202t4:148_13": "ca bhinnasattitaṁ visiṭṭhasāmatthiyaṁ vā āpajjitvā cakkhundriyādivisiṭṭhaphalanibbattakaṁ",
  "tika-s0202t4:148_14": "jāyati, evaṁ yonikhipanataṁyoniniyatavisesāvahatā hotīti. Therena hi bījanānatā viya",
  "tika-s0202t4:148_15": "kammanānatāpi upādinnakanānatāya siyā nu kho paccayoti codanaṁ paṭikkhipitvā paccayavisesavisiṭṭhā",
  "tika-s0202t4:148_16": "kammanānatā pana paccayoti nicchitanti daṭṭhabbaṁ.",
  "tika-s0202t4:149_0": "Nānāvaṇṇāti nānappakāravaṇṇā. Tālanāḷikerādīnaṁ loke abhiññātatiṇajātibhāvato visesena",
  "tika-s0202t4:149_1": "gayhati abhiññātasotanayena. Jātiyā brāhmaṇovāti aṭṭhānapayutto eva-saddo, jātiyāva",
  "tika-s0202t4:149_2": "brāhmaṇo bhaveyyāti yojanā. Na ca gayhatīti tiṇarukkhādīsu viya brāhmaṇesu jātiniyatassa",
  "tika-s0202t4:149_3": "liṅgassa anupalabbhanato, pivanabhuñjanakathanahasanādikiriyāya brāhmaṇabhāvena ekantikaliṅganiyatāya",
  "tika-s0202t4:149_4": "mantajjhenādiṁ vinā anupalabbhanato ca. Vacībhedenevāti āhaccavacaneneva.",
  "tika-s0202t4:150_0": "Kīṭe paṭaṅgetiādīsu jātinānatā labbhati aññamaññaliṅgavisiṭṭhatādassanā. Kunthā kīṭakā",
  "tika-s0202t4:150_1": ", khajjakhādakā kipillikā. Uppatitvāti uḍḍetvā uḍḍetvā. Paṭabhāvaṁ gacchantīti vā",
  "tika-s0202t4:150_2": "paṭaṅgā, na khuddakapāṇakā kīṭā nāma. Tesampi kīṭakānaṁ.",
  "tika-s0202t4:151": "Kāḷakādayoti kalandakādayo.",
  "tika-s0202t4:152": "Udaraṁyeva nesaṁ pādā udareneva sampajjanato.",
  "tika-s0202t4:153": "Saññāpubbako vidhi aniccoti dassento ‘‘udake’’ti āha yathā ‘‘vīrassa bhāvo vīriya’’nti.",
  "tika-s0202t4:154": "Pattasamudāye pakkhasaddoti ‘‘pattehi yantī’’ti vuttaṁ. Na hi avayavabyatirekena samudāyo atthi.",
  "tika-s0202t4:155_0": "Saṅkhepena vutto ‘‘jātivasena nānā’’tiādinā. Ettha padatthe dubbiññeyyaṁ natthīti",
  "tika-s0202t4:155_1": "sambandhamattaṁ dassetuṁ ‘‘tatrāyaṁ yojanā’’tiādi vuttaṁ. ‘‘Na hi brāhmaṇānaṁ edisaṁ",
  "tika-s0202t4:155_2": "sīsaṁ hoti, khattiyānaṁ edisanti niyamo atthi yathā hatthiassamigādīna’’nti idameva",
  "tika-s0202t4:155_3": "vākyaṁ sabbattha netabbaṁ. Taṁ saṁṅkhipitvā dassento ‘‘iminā nayena sabbaṁ yojetabba’’nti āha.",
  "tika-s0202t4:156": "Tassāti yathāvuttanigamanavacanassa ayaṁ yojanā idāni vuccamānā yojanā veditabbā.",
  "tika-s0202t4:157": "457.Vokāranti vokaraṇaṁ, yena visiṭṭhatāya na vokarīyati jātibhedoti attho. Tenāha ‘‘nānatta’’nti.",
  "tika-s0202t4:158_0": "Gorakkhādiupajīvanena ājīvavipanno, hiṁsādinā sīlavipanno, nikkhittavattatādinā ācāravipannoti.",
  "tika-s0202t4:158_1": "Sāmaññajotanā visese niviṭṭhā hotīti āha ‘‘gorakkhanti khettarakkha’’nti. ‘‘Goti",
  "tika-s0202t4:158_2": "hi pathaviyā nāma’’nti. Tehi tehi upāyehi sikkhitabbaṭṭhena sippaṁ, tattha kosallaṁ.",
  "tika-s0202t4:158_3": "Paresaṁ īsanaṭṭhena hiṁsanaṭṭhena isso, so assa atthīti isso yodhājīviko, issassa",
  "tika-s0202t4:158_4": "kammaṁ paharaṇaṁ, usuṁ sattiñca nissāya pavattā jīvikā issattaṁ. Tenāha ‘‘āvudhajīvika’’nti.",
  "tika-s0202t4:158_5": "Yaṁ nissāya assa jīvikā, tadeva dassetuṁ ‘‘usuñca sattiñcā’’ti vuttaṁ.",
  "tika-s0202t4:159_0": "Brahmaṁ vuccati vedo, taṁ aṇati jānātīti brāhmaṇo, jānanañca porāṇehi brāhmaṇehi",
  "tika-s0202t4:159_1": "vihitaniyāmena brāhmaṇehi katopasamena anuṭṭhānatapena yathā ‘‘ājīvasīlācāravipanno",
  "tika-s0202t4:159_2": "natthī’’ti brāhmaṇadhammikehi lokiyapaṇḍitehi ca sampaṭicchito, tathā paṭipajjanamevāti",
  "tika-s0202t4:159_3": "āha ‘‘evaṁ brāhmaṇasamayena…pe… sādhetvā’’ti. Evaṁ santeti evaṁ ājīvasīlācāravipannassa",
  "tika-s0202t4:159_4": "abrāhmaṇabhāve sati na jātiyā brāhmaṇo hoti, guṇehi pana ājīvasīlācārasampattisaṅkhātehi",
  "tika-s0202t4:159_5": "brāhmaṇo hoti, tasmā guṇānaṁyeva brāhmaṇabhāvakaraṇato catuvaṇṇavibhāge yattha katthaci",
  "tika-s0202t4:159_6": "kule jāto yo sīlādiguṇasampannatāya guṇavā, so vuttalakkhaṇena nippariyāyato bāhitapāpatāya",
  "tika-s0202t4:159_7": "brāhmaṇoti ayamettha brāhmaṇabhāve ñāyoti, evaṁ ñāyaṁ atthato āpannaṁ katvā. Nanti",
  "tika-s0202t4:159_8": "tameva yathāvuttaṁ ñāyaṁ. Yo brāhmaṇassa saṁvaṇṇitāyāti mātuyā ubhatosujātatādikulavaṇṇena",
  "tika-s0202t4:159_9": "saṁvaṇṇitāya pasatthāya yathārūpāya brāhmaṇassa mātā bhavituṁ yuttā, tathārūpāya",
  "tika-s0202t4:159_10": "mātarisambhūto. Etena catunnaṁ yonīnaṁ yattha katthaci visesaniṭṭhā katā. Tenāha",
  "tika-s0202t4:159_11": "‘‘tatrāpi visesenā’’ti. Evaṁ sāmaññato visesaniṭṭhāvasena ‘‘yonijaṁ mattisambhava’’nti",
  "tika-s0202t4:159_12": "padassa atthaṁ vatvā idāni sāmaññajotanaṁ anādiyitvā visesajotanāvaseneva atthaṁ",
  "tika-s0202t4:159_13": "vattuṁ ‘‘yācāya’’ntiādi vuttaṁ. Parisuddhauppattimaggasaṅkhātā yoni vuttāti anupakkuṭṭhabhāvena",
  "tika-s0202t4:159_14": "parisuddhauppattimaggasaṅkhātā yā cāyaṁ yoni vuttāti sambandho. Tatopi jātasambhūtattāti",
  "tika-s0202t4:159_15": "tato yonito jātattā mātāpettisampattito sambhūtattā.",
  "tika-s0202t4:160_0": "Visiṭṭhattāti samudāyabhūtā manussā rāgādinā visiṭṭhattā. Rāgādinā saha kiñcanenāti",
  "tika-s0202t4:160_1": "sakiñcano. Tatheva rāgādisaṅkhātena palibodhanaṭṭhena saha palibodhenāti sapalibodho.",
  "tika-s0202t4:160_2": "Sabbagahaṇapaṭinissaggenāti upādānasaṅkhātassa sabbassa gahaṇassa paṭinissajjanena.",
  "tika-s0202t4:160_3": "Yasmā bāhitapāpo attano santānato bahikatapāpo, tasmā tamahaṁ brūmi brāhmaṇanti attho",
  "tika-s0202t4:160_4": "vattabbo. Evarūpo etissā kathāya upadeso nānappakārato vibhatto, tasmā tattha tattha",
  "tika-s0202t4:160_5": "vuttanayeneva veditabbo.",
  "tika-s0202t4:161": "458.Gahitadaṇḍesūti paresaṁ daṇḍena viheṭhanaṁ anidhāya ādinnadaṇḍesu.",
  "tika-s0202t4:162": "459.Kiñci gahaṇanti taṇhāgāhādīsu kiñci gāhaṁ.",
  "tika-s0202t4:163_0": "Yena kāmabhavena mānusakehi pañcahi kāmaguṇehi yuñjati, taṁ mānusakaṁ yogaṁ. ‘‘Mānusakaṁ",
  "tika-s0202t4:163_1": "yoga’’nti ettha ca ekadesaṁ gahetvā vuttaṁ, esa nayo ‘‘dibbayoga’’nti etthāpi. Sabbayogavisaṁyuttanti",
  "tika-s0202t4:163_2": "padadvayena vuttehi sabbakilesayogehi vippayuttaṁ.",
  "tika-s0202t4:164": "Ratinti abhiratiṁ āsattiṁ. Kusalabhāvanāyāti kāyabhāvanādi kusaladhammabhāvanāya ukkaṇṭhitaṁ. Vīriyavantanti vīriyasabbhāvena vīraṁ niddisati, vīrabhāvo hi vīriyanti.",
  "tika-s0202t4:165": "Sundaraṁ ṭhānanti nibbānaṁ. Sundarāya paṭipattiyā ariyapaṭipattiyā.",
  "tika-s0202t4:166": "Nibbattinti pariyosānaṁ. Atīteti atītakoṭṭhāse. Kiñcanakārakoti palibodhahetubhūto.",
  "tika-s0202t4:167": "Asekkhe sīlakkhandhādike mahante guṇe. Pañcannaṁ mārānaṁ vijitattā vijitavijayaṁ.",
  "tika-s0202t4:168_0": "460.Idaṁ ajānantāti ‘‘jātiyā brāhmaṇo’’ti idaṁ lokasamaññāmattanti ajānantā. Ye brāhmaṇesu",
  "tika-s0202t4:168_1": "nāmagottaṁ nāma tatiyaṁ diṭṭhābhinivesaṁ janenti, sāva nesaṁ diṭṭhi. Kataṁ abhisaṅkhatanti",
  "tika-s0202t4:168_2": "parikappanavaseneva kataṁ ṭhapitaṁ tadupacitaṁ, na hetupaccayasamāyogena. Samuccāti",
  "tika-s0202t4:168_3": "sammutiyā. Kā pana sā sammutīti āha ‘‘samaññāyā’’ti, lokasamaññātenāti attho. Sammā",
  "tika-s0202t4:168_4": "pana paramatthato ajānantānaṁ nāmagottaṁ evaṁ kappetīti āha ‘‘no ce’’tiādi. Taṁ pana",
  "tika-s0202t4:168_5": "asantampi paramatthato santatāyeva abhinivisanti, tesamayaṁ dosoti dassetuṁ ‘‘evaṁ",
  "tika-s0202t4:168_6": "pakappita’’ntiādi vuttaṁ. Tenāha bhagavā – ‘‘janapadaniruttiṁ nābhiniveseyyā’’ti",
  "tika-s0202t4:168_7": "(ma. ni. 3.331). Ajānantā noti ettha no-saddo avadhāraṇattho – ‘‘na no samaṁ atthi",
  "tika-s0202t4:168_8": "tathāgatenā’’tiādīsu (khu. pā. 6.3) viyāti āha ‘‘ajānantāva evaṁ vadantī’’ti.",
  "tika-s0202t4:169_0": "Nippariyāyanti bhāvanapuṁsakaniddeso, nippariyāyena ujukamevāti attho, na pubbe viya",
  "tika-s0202t4:169_1": "‘‘yo hi kocī’’ti pariyāyavasena. ‘‘Na jaccā’’ti gāthāya pubbaddhena jātivādaṁ paṭikkhipanto",
  "tika-s0202t4:169_2": "pacchimaddhena kammavādaṁ patiṭṭhapento. Tatthāti tissaṁ gāthāyaṁ. Upaḍḍhagāthāya",
  "tika-s0202t4:169_3": "vitthāraṇatthanti upaḍḍhagāthāya atthaṁ vitthāretuṁ ‘‘kassako kammunā’’ti vuttaṁ.",
  "tika-s0202t4:169_4": "Tattha purimāya catūhi pādehi, pacchime dvīhi dvinnampi sādhāraṇato attho vitthārito.",
  "tika-s0202t4:169_5": "Tattha kasikammādīti ādi-saddena sippakammavāṇijādi saṅgaho.",
  "tika-s0202t4:170_0": "Paṭiccasamuppādapadhānavacanaviññeyyo paccayo paṭiccasamuppādasaddassa attho paccayuppannāpekkhāya",
  "tika-s0202t4:170_1": "hotīti āha – ‘‘iminā paccayena etaṁ hotī’’ti. Yaṁ panettha vattabbaṁ, taṁ visuddhimagge",
  "tika-s0202t4:170_2": "(visuddhi. 2.570) taṁsaṁvaṇṇanāyañca (visuddhi. mahāṭī. 2.570) vuttanayena veditabbaṁ.",
  "tika-s0202t4:170_3": "Sammānāvamānārahakuleti sammānārahe khattiyādikule, avamānārahe caṇḍālādikule kammavasena",
  "tika-s0202t4:170_4": "upapatti hoti kammassa vipaccamānokāsakaratāya vinā tādisāya uccanīcakulanibbattiyā",
  "tika-s0202t4:170_5": "abhāvato. Aḍḍhadaliddatādi aññāpi hīnapaṇītatā.",
  "tika-s0202t4:171_0": "Kammunāti cettha yathā lokapajāsattasaddehi eko evattho vutto, evaṁ sesasaddehipi,",
  "tika-s0202t4:171_1": "adhippāyaviseso pana tattha atthīti dassetuṁ ‘‘purimapadena cetthā’’tiādi vuttaṁ.",
  "tika-s0202t4:171_2": "Nāyaṁ loko brahmanimmito kammena uppajjanato. Na hi sannihitakāraṇānaṁ phalānaṁ aññena",
  "tika-s0202t4:171_3": "uppattidiṭṭhi yujjati. Tenāha ‘‘diṭṭhiyā paṭisedho veditabbo’’ti. Yaṁ panettha vattabbaṁ",
  "tika-s0202t4:171_4": "taṁ visuddhimaggasaṁvaṇṇanādīsuvuttanayena veditabbaṁ. Tathā lokassa paṭhamuppatti",
  "tika-s0202t4:171_5": "na brahmunāti ‘‘kammunā hi tāsu tāsū’’tiādi vuttaṁ. Tatiyena ‘‘ayaṁ loko ādito pabhuti",
  "tika-s0202t4:171_6": "pabhavakammunā vattatī’’ti vuttamatthaṁ nigameti.Vuttassevatthassa sūcanañhi nigamanaṁ.",
  "tika-s0202t4:171_7": "Taṁ pana niyamatthaṁ hotīti āha ‘‘kammeneva baddhā hutvā pavattanti, na aññathā’’ti",
  "tika-s0202t4:171_8": ". Catutthena padena. Yāyatoti gacchato. Nibbattatoti nibbattantassa. Pavattatoti pavattantassa.",
  "tika-s0202t4:172_0": "Dhutadhammā visesato taṇhāya santattavasena vattantīti āha ‘‘tapenāti dhutaṅgatapenā’’ti.",
  "tika-s0202t4:172_1": "Methunavirati visesato brāhmaṇānaṁ brahmacariyanti sā idha brahmacariyenāti adhippetāti",
  "tika-s0202t4:172_2": "āha ‘‘brahmacariyenāti methunaviratiyā’’ti. Etenāti iminā ‘‘tapenā’’tiādīhi catūhi",
  "tika-s0202t4:172_3": "padehi vuttena. Seṭṭhenāti uttamena. Saṁkilesavisuddhiyā parisuddhena. Brahmanti",
  "tika-s0202t4:172_4": "brahmabhāvaṁ seṭṭhabhāvaṁ. So panettha atthato brāhmaṇabhāvoti āha ‘‘brāhmaṇabhāvaṁ āvahatī’’ti.",
  "tika-s0202t4:173_0": "Brahmā ca sakko cāti sakkagarukānaṁ sakko sakkenapi garukātabbato, brahmagarukānaṁ",
  "tika-s0202t4:173_1": "brahmā brahmunāpi garukātabbato. Vijānatanti paramatthabrāhmaṇassa visesaṁ jānantānaṁ",
  "tika-s0202t4:173_2": "viññūnaṁ. Aviññuno hi appamāṇaṁ. Tenāha – ‘‘paṇḍitāna’’nti. Sesaṁ suviññeyyameva.",
  "tika-s0202t4:174": "Vāseṭṭhasuttavaṇṇanāya līnatthappakāsanā samattā.",
  "tika-s0202t4:175": "9. Subhasuttavaṇṇanā",
  "tika-s0202t4:176_0": "462. Tudisaññāto gāmo nigamo etassāti todeyyo, tassa attajo todeyyaputtoti āha ‘‘tudigāmā’’tiādi.",
  "tika-s0202t4:176_1": "Ārādhakoti saṁrādhako. Dhammanisanti yasmā sampādanena paripūraṇena icchitā, tasmā",
  "tika-s0202t4:176_2": "vuttaṁ ‘‘sampādako paripūrako’’ti. Ñāyati nicchayena gameti nibbānaṁ, taṁ vā ñāyati",
  "tika-s0202t4:176_3": "paṭivijjhīyati etenāti ñāyo, tato etassa sampādakahetubhāvato ñāyo dhammo ariyamaggo",
  "tika-s0202t4:176_4": "taṁ ñāyaṁ dhammaṁ. Tenāha ‘‘kāraṇadhamma’’nti. Anavajjanti avajjapaṭipakkhaṁ.",
  "tika-s0202t4:177_0": "463. Vaṭṭacārakato niyyātīti niyyānikaṁ īkārassa rassattaṁ ya-kārassa ca ka-kāraṁ",
  "tika-s0202t4:177_1": "katvā. Niyyāne vā niyuttaṁ, niyyānaṁ sīlanti vā niyyānikaṁ, tappaṭipakkhato aniyyānikaṁ.",
  "tika-s0202t4:177_2": "Sā pana atthato akusalakiriyāti āha ‘‘akusalapaṭipada’’nti.",
  "tika-s0202t4:178_0": "Bahubhāvavācako idha mahāsaddo ‘‘mahājano’’tiādīsuviyāti āha ‘‘mahantehi bahūhī’’ti.",
  "tika-s0202t4:178_1": "Atthoti payojanaṁ. Mahantānīti bahulāni. Kiccānīti kātabbāni. Adhikaraṇānīti adhikārajīvikārūpāni.",
  "tika-s0202t4:178_2": "Gharāvāsakammameva pañcabalikaraṇadasaatthaṭṭhānabhāvato lokayātrāya ca sampavattiṭṭhānabhāvato",
  "tika-s0202t4:178_3": "jīvitavuttiyā vā hetubhāvato gharāvāsakammaṭṭhānaṁ.",
  "tika-s0202t4:179": "‘‘Appakenapi medhāvī, pābhatena vicakkhaṇo;",
  "tika-s0202t4:180": "Samuṭṭhāpeti attānaṁ, aṇuṁ aggiṁva sandhama’’nti. (jā. 1.1.4);",
  "tika-s0202t4:181": "Gāthāya vuttanayena cūḷantevāsikassa viya.",
  "tika-s0202t4:182_0": "464. Ayoniso pavattitaṁ vāṇijjakammaṁ viya apāyabhūtaṁ kasikammaṁ nidassanabhāve",
  "tika-s0202t4:182_1": "ṭhapetvā ayonisomanasikaraṇavasena pavattaṁ gharāvāsakiccaṁ sandhāyāha – ‘‘yathā",
  "tika-s0202t4:182_2": "kasi…pe… evaṁ gharāvāsakammaṭṭhānampī’’ti. Brāhmaṇabhatto ahosīti so kira bahū brāhmaṇe",
  "tika-s0202t4:182_3": "dhanaṁ datvā yaññaṁ kāresi. Uparīti ‘‘upari upaṭṭhātīti vadehī’’ti brāhmaṇehi attano",
  "tika-s0202t4:182_4": "samayena ācikkhāpitopi yathā upaṭṭhitameva kathetvā kālaṁ katvā niraye nibbatto,",
  "tika-s0202t4:182_5": "atha brāhmaṇā – ‘‘iminā amhākaṁ yaññe doso dinno’’ti kujjhitvā tassa kaḷevaraṁ susānaṁ",
  "tika-s0202t4:182_6": "netuṁ nādaṁsu. Athassa ñātakehi sahasse dinne taṁ sahassaṁ gahetvā gehato nīharituṁ",
  "tika-s0202t4:182_7": "adaṁsu. Kassapasammāsambuddhakāle chattiṁsa itthiyo ‘‘ekā vatthaṁ adāsi, ekā gandhaṁ,",
  "tika-s0202t4:182_8": "ekā sumanamāla’’ntiādinā taṁ taṁ dānamayaṁ puññaṁ katvā āyupariyosāne tāvatiṁsabhavane",
  "tika-s0202t4:182_9": "sakkassa devarañño paricārikā hutvā nibbattiṁsu sahassaaccharāparivārikā, sakkassa",
  "tika-s0202t4:182_10": "devarañño vejayantarathaṁ pesetvā pakkosāpitena guttilācariyabhūtena mahābodhisattena",
  "tika-s0202t4:182_11": "pucchitā taṁ taṁ attanā kataṁ puññaṁ byākariṁsu. Taṁ sandhāya vuttaṁ ‘‘sakalāya guttilavimānakathāya",
  "tika-s0202t4:182_12": "dīpetabba’’nti. Vaṇijjakammaṭṭhānaṁ vipajjamānanti ettha tassa vipajjamānākāro heṭṭhā",
  "tika-s0202t4:182_13": "vutto. Evaṁ pabbajjakammaṭṭhānampi vipajjamānaṁ appaphalaṁ hotīti ānetvā sambandho.",
  "tika-s0202t4:182_14": "Sīlesu aparipūrakārinotiādi tassa vipajjanākāradassanaṁ. Jhānādisukhanti ettha ādi-saddena",
  "tika-s0202t4:182_15": "abhiññāvipassanādisukhassa viya sabrahmacārīhi saddhiṁ sīlasampadādisukhassa saṅgaho",
  "tika-s0202t4:182_16": "daṭṭhabbo. Arahattampi pāpuṇāti pageva sekkhaputhujjanasampattiyoti adhippāyo.",
  "tika-s0202t4:183_0": "Cāgasīsenāti padhānabhūtena cāgena dānena taṁ avassayaṁ katvā. Ettha te na koci aphāsukabhāvoti.",
  "tika-s0202t4:183_1": "Ujukaṁ katvā aviruddhaṁ katvā, sampayojetvāti attho. Tapacariyanti aggiparicaraṇaṁ,",
  "tika-s0202t4:183_2": "tapacariyañca brahmacariyaggahaṇā duṭṭhullabhāvato.",
  "tika-s0202t4:184_0": "466.Ajānanabhāvanti asabbaññubhāvaṁ. Bhagavato pana sabbaññubhāvo sadevake loke jalatale",
  "tika-s0202t4:184_1": "pakkhittatelaṁ viya pattharitvā ṭhito, na me idaṁ patirūpaṁ, tato parivattissāmīti",
  "tika-s0202t4:184_2": "‘‘brāhmaṇo, bho, gotamā’’tiādimāha. Paccāharituṁ paṭipakkhena apaharituṁ. Setapokkharasadisoti",
  "tika-s0202t4:184_3": "puṇḍarīkapattasadisavaṇṇo. Suvaṭṭitāti vaṭṭabhāvayuttaṭṭhāne suvaṭṭā. Nāmakaṁyevāti",
  "tika-s0202t4:184_4": "nāmamattameva vacanamattameva. Tathābhūtānaṁ bhāvassapi abhāvena nihīnaṁ nāma hoti,",
  "tika-s0202t4:184_5": "nāma-saddo nihīnapariyāyo. Tenāha – ‘‘lāmakaṁyevā’’ti.",
  "tika-s0202t4:185_0": "467.Katamā vācā tesaṁ seyyoti tesaṁ caṅkiyādīnaṁ brāhmaṇamahāsālānaṁ vuccamānavibhāgāsu",
  "tika-s0202t4:185_1": "vācāsu katamā vācā seyyoti. ‘‘Seyyā’’ti liṅgavipallāsena vuttaṁ. Sammutiyāti avilaṅghitasādhumariyādāya",
  "tika-s0202t4:185_2": "lokasammutiyā. Tenāha ‘‘lokavohārenā’’ti. Mantāti mantāsaṅkhātāya paññāya mantetvā",
  "tika-s0202t4:185_3": "jānitvā. Tenāha ‘‘tulayitvā’’ti. Atthasaṁhitanti hetusañhitaṁ. Taṁ pana ekaṁsato",
  "tika-s0202t4:185_4": "yuttiyuttaṁ hotīti āha – ‘‘kāraṇanissita’’nti. Āvutotiādīsu ādito abhimukhaṁ ñāṇagatiyā",
  "tika-s0202t4:185_5": "vibandhanena āvuto, āvariyena visesato ñāṇagatiyā nibandhanena nivuto, evaṁ ophuṭo",
  "tika-s0202t4:185_6": "paliguṇṭhito. Pariyonaddhoti samantato onaddho chādito. Tenāha ‘‘paliveṭhito’’ti.",
  "tika-s0202t4:186_0": "468.Sace etaṁ kāraṇamatthīti ‘‘nissaṭṭhatiṇakaṭṭhupādāno aggi jalatī’’ti etaṁ kāraṇaṁ",
  "tika-s0202t4:186_1": "sace atthi yadi siyā, so aparo tiṇakaṭṭhupādāno aggi yadi bhaveyya. Sadoso sādīnavo",
  "tika-s0202t4:186_2": "saparikkileso. Parisuddhoti upakkilesābhāvena sabbaso suddho. Jāti ādīnaṁ abhāvenāti",
  "tika-s0202t4:186_3": "jātipaccayānaṁ kammakilesānaṁ niggamena.",
  "tika-s0202t4:187": "469.Naniccalā tiṭṭhantīti tattha pakkhipitabbassa labbhamānattā yathāpaññattaṁ hutvā niccalā akampiyā na tiṭṭhanti. Taṁ dosaṁ taṁ ūnatādosaṁ.",
  "tika-s0202t4:188_0": "Aññasmiṁ asatīti atthabhañjakamusāvāde asati. So hi attano santakassa adātukāmatādivasena",
  "tika-s0202t4:188_1": "pavattassa akammapathappattassa musāvādabhāvassa viparīto añño idha adhippeto. Tathā",
  "tika-s0202t4:188_2": "hi itaro yebhuyyena vaḷañjitabbato voharitabbato vaḷañjakamusāvādoti āha. Na kadāci",
  "tika-s0202t4:188_3": "musāvādīti dve kathā na kathenti. Bāhirakānaṁ anavajjatapasammatāyapi nissitoti vattuṁ",
  "tika-s0202t4:188_4": "āha ‘‘sīlavā tapanissitako hoti’’ti. Vivaṭamukhā mantajjhenamaṇḍitā sabbaso sajjhāyā",
  "tika-s0202t4:188_5": "honti, na itareti āha ‘‘pabbajitā niccaṁ sajjhāyantī’’ti.",
  "tika-s0202t4:189_0": "470.Ciraṁ nikkhantoti niggato hutvā cirakāle. Na sabbaso paccakkhā honti satisammohato",
  "tika-s0202t4:189_1": "maggānañca aññathā karaṇato. Cirāyitattanti ‘‘ayaṁ maggo’’ti kathanassa cirāyanaṁ.",
  "tika-s0202t4:189_2": "Vitthāyitattanti asappaṭibhānaṁ. Taṁ pana saupamāha dassetuṁ ‘‘yathā’’tiādi vuttaṁ.",
  "tika-s0202t4:190_0": "Balasampannoti kāyabalena samannāgato. Pamāṇakataṁ kammaṁ nāma pamāṇakarānaṁ rāgādikilesānaṁ",
  "tika-s0202t4:190_1": "avikkhambhitattā ‘‘pamāṇakataṁ kammaṁ nāma kāmāvacara’’nti āha, tesaṁ pana vikkhambhitattā",
  "tika-s0202t4:190_2": "vuttaṁ ‘‘appamāṇakataṁ kammaṁ nāma rūpārūpāvacara’’nti. Tatthāpi visesato appamaññābhāvanā",
  "tika-s0202t4:190_3": "sambhavatīti āha ‘‘tesupī’’tiādi. Nirīhakattā yathā appamāṇasamaññā labbhati, taṁ",
  "tika-s0202t4:190_4": "dassetuṁ ‘‘pamāṇaṁ…pe… vuccatī’’ti āha. Na ohīyati na tiṭṭhatīti katūpacitampi kāmāvacarakammaṁ",
  "tika-s0202t4:190_5": "yathādhigate mahaggatajjhāne aparihīne taṁ abhibhavitvā āsīdetvā passe ohīyakaṁ katvā",
  "tika-s0202t4:190_6": "paṭisandhiṁ dātuṁ samatthabhāvena na tiṭṭhati. Laggitunti āvarituṁ . Ṭhātunti patiṭṭhātuṁ.",
  "tika-s0202t4:190_7": "Pharitvāti paṭippharitvā. Pariyādiyitvāti tassa sāmatthiyaṁ khepetvā. Kammassa pariyādiyanaṁ",
  "tika-s0202t4:190_8": "nāma vipākuppādabandhanamevāti āha – ‘‘tassa vipākaṁ paṭibāhitvā’’ti. Sesaṁ suviññeyyameva.",
  "tika-s0202t4:191": "Subhasuttavaṇṇanāya līnatthappakāsanā samattā.",
  "tika-s0202t4:192": "10. Saṅgāravasuttavaṇṇanā",
  "tika-s0202t4:193_0": "473.Abhippasannāti abhisamecca pasannā. Tenāha – ‘‘aveccappasādavasena pasannā’’ti.",
  "tika-s0202t4:193_1": "Brāhmaṇī vigatamalamaccheratāya ‘‘tuyhaṁ deyyadhammaṁ ruccanakaṭṭhāne dehī’’ti āha.",
  "tika-s0202t4:193_2": "Maggeneva hissā macchariyassa pahīnattā buddhapakkhabrāhmaṇapakkhavasena ubhatopakkhikā.",
  "tika-s0202t4:194_0": "Kiṁsūti kinti pucchāvacanaṁ. Chetvā anādiyitvā vināsetvā. Sukhaṁ setīti cittasantāpābhāvena",
  "tika-s0202t4:194_1": "sukhena supati. Na socatīti tato eva sokaṁ nāma vināseti. Kodhanti kujjhanalakkhaṇaṁ",
  "tika-s0202t4:194_2": "kodhaṁ. Chetvā samucchinditvā. Sukhaṁ setīti kodhapariḷāhena apariḍayhamānattā sukhaṁ",
  "tika-s0202t4:194_3": "supati. Kodhavināsena vinaṭṭhadomanassattā na socati. Visamūlassāti dukkhavipākassa.",
  "tika-s0202t4:194_4": "Madhuraggassāti akkosakassa paccakkosanena, pahārakassa paṭippaharaṇena yaṁ sukhaṁ",
  "tika-s0202t4:194_5": "uppajjati, taṁ sandhāyeva ‘‘madhuraggo’’ti vutto. Imasmiñhi ṭhāne pariyosānaṁ ‘‘agga’’nti",
  "tika-s0202t4:194_6": "vuttaṁ. Ariyāti buddhādayo ariyā.",
  "tika-s0202t4:195_0": "Pañhaṁ kathesīti brāhmaṇo kira cintesi – ‘‘samaṇo gotamo lokapūjito, na sakkā yaṁ",
  "tika-s0202t4:195_1": "vā taṁ vā vatvā santajjetuṁ, ekaṁ saṇhapañhaṁ pucchissāmī’’ti. So ekaṁ pucchāgāthaṁ",
  "tika-s0202t4:195_2": "abhisaṅkharitvā ‘‘sace asukassa nāma vadhaṁ rocemīti vakkhati, ye tuyhaṁ na ruccanti,",
  "tika-s0202t4:195_3": "te māretukāmosi, lokavadhāya uppanno kiṁ tuyhaṁ samaṇabhāvenāti niggahessāmi. Sace",
  "tika-s0202t4:195_4": "na kassaci vadhaṁ rocemīti vakkhati, atha naṁ tvaṁ rāgādīnampi vadhaṁ na icchasi,",
  "tika-s0202t4:195_5": "tasmā samaṇo hutvā āhiṇḍasīti niggaṇhissāmīti imaṁ ubhatokoṭikaṁ pañhaṁ puṭṭho samaṇo",
  "tika-s0202t4:195_6": "gotamo neva gilituṁ na uggilituṁ sakkhissatī’’ti evaṁ cintetvā imaṁ payhaṁ pucchi.",
  "tika-s0202t4:195_7": "Tassa bhagavā ajjhāsayānurūpaṁ kathesi. So pañhabyākaraṇena ārādhitacitto pabbajjaṁ",
  "tika-s0202t4:195_8": "yāci. Satthā taṁ pabbājesi, so pabbajjākiccaṁ matthakaṁ pāpesi. Tena vuttaṁ ‘‘pabbajitvā",
  "tika-s0202t4:195_9": "arahattaṁ patto’’ti.",
  "tika-s0202t4:196_0": "Avabhūtāti adhobhūtā. Adhobhāvo sattānaṁ avaḍḍhi avamaṅgalanti āha – ‘‘avaḍḍhibhūtā",
  "tika-s0202t4:196_1": "avamaṅgalabhūtāyevā’’ti. Paribhūtāti paribhavappattā. Vijjamānānanti pāḷiyaṁ anādare",
  "tika-s0202t4:196_2": "sāmivacananti tadatthaṁ dassento ‘‘vijjamānesū’’tiāha. Pakaṭṭhaṁ, pavaḍḍhaṁ vā ñāṇanti",
  "tika-s0202t4:196_3": "paññāṇanti bhagavato ñāṇaṁ visesetvā vuttaṁ.",
  "tika-s0202t4:197_0": "474.Abhijānitvāti abhivisiṭṭhena ñāṇena jānitvā. Vositavosānāti katakaraṇīyatāya",
  "tika-s0202t4:197_1": "sabbaso parisositaniṭṭhā. Pāramisaṅkhātanti paramukkaṁsabhāvato pāramīti saṅkhātaṁ.",
  "tika-s0202t4:197_2": "Tenāha ‘‘sabbadhammānaṁ pārabhūta’’nti. Brahmacariyassāti sāsanabrahmacariyassa ādibhūtaṁ.",
  "tika-s0202t4:197_3": "Tenāha ‘‘uppādakā janakā’’ti. ‘‘Idamevaṁ bhavissati idameva’’nti takkanaṁ takko,",
  "tika-s0202t4:197_4": "so etassa atthīti takkī. Yasmā so taṁ taṁ vatthuṁ tathā tathā takkitvā gaṇhati, tasmā",
  "tika-s0202t4:197_5": "vuttaṁ ‘‘takkagāhī’’ti. Vīmaṁsanasīlo vīmaṁsī paccakkhabhūtamatthaṁ vīmaṁsanabhūtāya",
  "tika-s0202t4:197_6": "paññāya kevalaṁ vīmaṁsanato. Tenāha ‘‘paññācāraṁ carāpetvā evaṁvādī’’ti. Yathāvuttatakkīvīmaṁsībhāvena",
  "tika-s0202t4:197_7": "takkapariyāhataṁ vīmaṁsānucaritaṁ sayaṁpaṭibhānaṁ evametanti vatvā.",
  "tika-s0202t4:198_0": "485.Aṭṭhitapadhānavatanti aññattha kismiñci puggale aṭṭhitapadhānavataṁ anaññasādhāraṇaṁ",
  "tika-s0202t4:198_1": "bhoto gotamassa padhānaṁ ahosi. Sappurisapadhānavataṁ ahosi sappurisapadhānavatādhigatānaṁ",
  "tika-s0202t4:198_2": "etādisānaṁ arahataṁ acchariyapuggalānaṁyeva āveṇikapadhānavataṁ ahosi. Ajānantova",
  "tika-s0202t4:198_3": "pakāsetīti ayaṁ pucchitamatthaṁ sayaṁ paccakkhato ajānanto eva kevalaṁ saddaṁ uppādetvāva",
  "tika-s0202t4:198_4": "pakāsesīti saññāya āha. Ajānanabhāve santeti ime adhidevāti paccakkhato jānane asati.",
  "tika-s0202t4:198_5": "Paṇḍitena manussenāti lokavohārakusalena manussena, tvaṁ pana lokavohārepi akusalo.",
  "tika-s0202t4:198_6": "Vacanatthañhi ajānanto yaṁ kiñci vadati. Uccena sammatanti uccaṁ supākaṭaṁ sabbaso",
  "tika-s0202t4:198_7": "taruṇadārakehipi sammataṁ. Ñātametaṁ yadidaṁ atthi devāti. Tenāha ‘‘susudārakāpī’’tiādi.",
  "tika-s0202t4:198_8": "Devāti upapattidevā. Adhidevā nāma sammutidevehi adhikadevāti katvā, tadaññe ca manusse",
  "tika-s0202t4:198_9": "adhikabhāve kimeva vattabbaṁ. Sesaṁ suviññeyyameva.",
  "tika-s0202t4:199": "Papañcasūdaniyā majjhimanikāyaṭṭhakathāya",
  "tika-s0202t4:200": "Saṅgāravasuttavaṇṇanāya līnatthappakāsanā samattā.",
  "tika-s0202t4:201": "Niṭṭhitā ca brāhmaṇavaggavaṇṇanā.",
  "tika-s0202t4:202": "Majjhimapaṇṇāsaṭīkā samattā."
}