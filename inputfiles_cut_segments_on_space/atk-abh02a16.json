{
  "atk-abh02a16:0": "17. Khuddakavatthuvibhaṅgo",
  "atk-abh02a16:1": "1. Ekakamātikādivaṇṇanā",
  "atk-abh02a16:2_0": "832. Idāni tadanantare khuddakavatthuvibhaṅgepi paṭhamaṁ mātikaṁ ṭhapetvā nikkhittapadānukkamena",
  "atk-abh02a16:2_1": "niddeso kato. Tatrāyaṁ nikkhepaparicchedo. Ādito tāva jātimadotiādayo tesattati ekakā",
  "atk-abh02a16:2_2": "nikkhittā, tato kodho ca upanāho cātiādayo aṭṭhārasa dukā, akusalamūlādayo pañcatiṁsa",
  "atk-abh02a16:2_3": "tikā, āsavacatukkādayo cuddasa catukkā, orambhāgiyasaṁyojanādayo pannarasa pañcakā,",
  "atk-abh02a16:2_4": "vivādamūlādayo cuddasa chakkā, anusayādayo satta sattakā, kilesavatthuādayo aṭṭha",
  "atk-abh02a16:2_5": "aṭṭhakā, āghātavatthuādayo nava navakā, kilesavatthuādayo satta dasakā, ajjhattikassa",
  "atk-abh02a16:2_6": "upādāya aṭṭhārasa taṇhāvicaritānītiādayo cha aṭṭhārasakāti sabbānipi etāni aṭṭha",
  "atk-abh02a16:2_7": "kilesasatāni nikkhittānīti veditabbāni. Ayaṁ tāva nikkhepaparicchedo.",
  "atk-abh02a16:3": "(1.) Ekakaniddesavaṇṇanā",
  "atk-abh02a16:4_0": "843-844. Idāni yathānikkhittāya mātikāya tattha katamo jātimadotiādinā nayena āraddhe",
  "atk-abh02a16:4_1": "niddesavāre jātiṁ paṭiccāti jātiṁ nissāya. Ettha ca atthipaṭiccaṁ nāma kathitaṁ,",
  "atk-abh02a16:4_2": "tasmā jātiyā satīti ayamettha attho. Gottaṁ paṭiccātiādīsupi eseva nayo. Madanavasena",
  "atk-abh02a16:4_3": "mado. Majjanākāro majjanā. Majjitabhāvo majjitattaṁ. Māno maññanātiādīni heṭṭhā dhammasaṅgahaṭṭhakathāyaṁ",
  "atk-abh02a16:4_4": "vuttatthāneva. Ayaṁ vuccatīti ayaṁ evaṁ jātiyā sati taṁ jātiṁ nissāya uppanno majjanākārappavatto",
  "atk-abh02a16:4_5": "māno jātimadoti vuccati. Svāyaṁ khattiyādīnaṁ catunnampi vaṇṇānaṁ uppajjati. Jātisampanno",
  "atk-abh02a16:4_6": "hi khattiyo ‘mādiso añño natthi. Avasesā antarā uṭṭhāya khattiyā jātā. Ahaṁ pana",
  "atk-abh02a16:4_7": "vaṁsāgatakhattiyo’ti mānaṁ karoti. Brāhmaṇādīsupi eseva nayo. Gottamadaniddesādīsupi",
  "atk-abh02a16:4_8": "imināvupāyena attho veditabbo. Khattiyopi hi ‘ahaṁ koṇḍaññagotto, ahaṁ ādiccagotto’ti",
  "atk-abh02a16:4_9": "mānaṁ karoti. Brāhmaṇopi ‘ahaṁ kassapagotto, ahaṁ bhāradvājagotto’ti mānaṁ karoti.",
  "atk-abh02a16:4_10": "Vessopi suddopi attano attano kulagottaṁ nissāya mānaṁ karoti. Aṭṭhārasāpi seṇiyo",
  "atk-abh02a16:4_11": "‘ekissā seṇiyā jātamhā’ti mānaṁ karontiyeva.",
  "atk-abh02a16:5": "Ārogyamadādīsu ‘ahaṁ arogo, avasesā rogabahulā, gadduhanamattampi mayhaṁ byādhi nāma natthī’ti majjanavasena uppanno māno ārogyamado nāma.",
  "atk-abh02a16:6": "‘Ahaṁ taruṇo, avasesasattānaṁ attabhāvo papāte ṭhitarukkhasadiso, ahaṁ pana paṭhamavaye ṭhito’ti majjanavasena uppanno māno yobbanamado nāma.",
  "atk-abh02a16:7": "‘Ahaṁ ciraṁ jīviṁ, ciraṁ jīvāmi, ciraṁ jīvissāmi; sukhaṁ jīviṁ, sukhaṁ jīvāmi, sukhaṁ jīvissāmī’ti majjanavasena uppanno māno jīvitamado nāma.",
  "atk-abh02a16:8": "‘Ahaṁ lābhī, avasesā sattā appalābhā, mayhaṁ pana lābhassa pamāṇaṁ nāma natthī’ti majjanavasena uppanno māno lābhamado nāma.",
  "atk-abh02a16:9": "‘Avasesā sattā yaṁ vā taṁ vā labhanti, ahaṁ pana sukataṁ paṇītaṁ cīvarādipaccayaṁ labhāmī’ti majjanavasena uppanno māno sakkāramado nāma.",
  "atk-abh02a16:10_0": "‘Avasesabhikkhūnaṁ pādapiṭṭhiyaṁ akkamitvā gacchantā manussā ayaṁ samaṇotipi na vandanti,",
  "atk-abh02a16:10_1": "maṁ pana disvāva vandanti, pāsāṇacchattaṁ viya garuṁ katvā aggikkhandhaṁ viya ca",
  "atk-abh02a16:10_2": "durāsadaṁ katvā maññantī’ti majjanavasena uppanno māno garukāramado nāma.",
  "atk-abh02a16:11": "‘Uppanno pañho mayhameva mukhena chijjati, bhikkhācāraṁ gacchantāpi mameva purato katvā parivāretvā gacchantī’ti majjanavasena uppanno māno purekkhāramado nāma.",
  "atk-abh02a16:12_0": "Agārikassa tāva mahāparivārassa ‘purisasatampi purisasahassampi maṁ parivāreti,’",
  "atk-abh02a16:12_1": "anagāriyassa pana ‘samaṇasatampi samaṇasahassampi maṁ parivāreti, sesā appaparivārā,",
  "atk-abh02a16:12_2": "ahaṁ mahāparivāro ceva suciparivāro cā’ti majjanavasena uppanno māno parivāramado nāma.",
  "atk-abh02a16:13_0": "Bhogo pana kiñcāpi lābhaggahaṇeneva gahito hoti, imasmiṁ pana ṭhāne nikkheparāsi",
  "atk-abh02a16:13_1": "nāma gahito; tasmā ‘avasesā sattā attano paribhogamattampi na labhanti, mayhaṁ pana",
  "atk-abh02a16:13_2": "nidhānagatasseva dhanassa pamāṇaṁ natthī’ti majjanavasena uppanno māno bhogamado nāma.",
  "atk-abh02a16:14_0": "Vaṇṇaṁpaṭiccāti sarīravaṇṇampi guṇavaṇṇampi paṭicca. ‘Avasesā sattā dubbaṇṇā durūpā,",
  "atk-abh02a16:14_1": "ahaṁ pana abhirūpo pāsādiko; avasesā sattā nigguṇā patthaṭaakittino, mayhaṁ pana",
  "atk-abh02a16:14_2": "kittisaddo devamanussesu pākaṭo – itipi thero bahussuto, itipi sīlavā, itipi dhutaguṇayutto’ti",
  "atk-abh02a16:14_3": "majjanavasena uppanno māno vaṇṇamado nāma.",
  "atk-abh02a16:15": "‘Avasesā sattā appassutā, ahaṁ pana bahussuto’ti majjanavasena uppanno māno sutamado nāma.",
  "atk-abh02a16:16": "‘Avasesā sattā appaṭibhānā, mayhaṁ pana paṭibhānassa pamāṇaṁ natthī’ti majjanavasena uppanno māno paṭibhānamado nāma.",
  "atk-abh02a16:17": "‘Ahaṁ rattaññū asukaṁ buddhavaṁsaṁ, rājavaṁsaṁ, janapadavaṁsaṁ, gāmavaṁsaṁ, rattindivaparicchedaṁ, nakkhattamuhuttayogaṁ jānāmī’ti majjanavasena uppanno māno rattaññumado nāma.",
  "atk-abh02a16:18": "‘Avasesā bhikkhū antarā piṇḍapātikā jātā, ahaṁ pana jātipiṇḍapātiko’ti majjanavasena uppanno māno piṇḍapātikamado nāma.",
  "atk-abh02a16:19": "‘Avasesā sattā uññātā avaññātā, ahaṁ pana anuññāto anavaññāto’ti majjanavasena uppanno māno anavaññātamado nāma.",
  "atk-abh02a16:20": "‘Avasesānaṁ iriyāpatho apāsādiko, mayhaṁ pana pāsādiko’ti majjanavasena uppanno māno iriyāpathamado nāma.",
  "atk-abh02a16:21": "‘Avasesā sattā chinnapakkhakākasadisā, ahaṁ pana mahiddhiko mahānubhāvo’ti vā ‘ahaṁ yaṁ yaṁ kammaṁ karomi, taṁ taṁ ijjhatī’ti vā majjanavasena uppanno māno iddhimado nāma.",
  "atk-abh02a16:22_0": "Heṭṭhā parivāraggahaṇena yaso gahitova hoti. Imasmiṁ pana ṭhāne upaṭṭhākamado nāma",
  "atk-abh02a16:22_1": "gahito. So agārikenapi anagārikenapi dīpetabbo. Agāriko hi ekacco aṭṭhārasasu seṇīsu",
  "atk-abh02a16:22_2": "ekissā jeṭṭhako hoti, tassa ‘avasese purise ahaṁ paṭṭhapemi, ahaṁ vicāremī’ti ; anagārikopi",
  "atk-abh02a16:22_3": "ekacco katthaci jeṭṭhako hoti, tassa ‘avasesā bhikkhū mayhaṁ ovāde vattanti, ahaṁ",
  "atk-abh02a16:22_4": "jeṭṭhako’ti majjanavasena uppanno māno yasamado nāma.",
  "atk-abh02a16:23_0": "‘Avasesā sattā dussīlā, ahaṁ pana sīlavā’ti majjanavasena uppanno māno sīlamado nāma.",
  "atk-abh02a16:23_1": "‘Avasesasattānaṁ kukkuṭassa udakapānamattepi kāle cittekaggatā natthi, ahaṁ pana",
  "atk-abh02a16:23_2": "upacārappanānaṁ lābhī’ti majjanavasena uppanno māno jhānamado nāma.",
  "atk-abh02a16:24_0": "‘Avasesā sattā nissippā, ahaṁ pana sippavā’ti majjanavasena uppanno māno sippamado",
  "atk-abh02a16:24_1": "nāma. ‘Avasesā sattā rassā, ahaṁ pana dīgho’ti majjanavasena uppanno māno ārohamado",
  "atk-abh02a16:24_2": "nāma. ‘Avasesā sattā rassā vā honti dīghā vā, ahaṁ nigrodhaparimaṇḍalo’ti majjanavasena",
  "atk-abh02a16:24_3": "uppanno māno pariṇāhamado nāma. ‘Avasesasattānaṁ sarīrasaṇṭhānaṁ virūpaṁ bībhacchaṁ,",
  "atk-abh02a16:24_4": "mayhaṁ pana manāpaṁ pāsādika’nti majjanavasena uppanno māno saṇṭhānamado nāma. ‘Avasesānaṁ",
  "atk-abh02a16:24_5": "sattānaṁ sarīre bahū dosā, mayhaṁ pana sarīre kesaggamattampi vajjaṁ natthī’ti majjanavasena",
  "atk-abh02a16:24_6": "uppanno māno pāripūrimado nāma.",
  "atk-abh02a16:25": "845. Iminā ettakena ṭhānena savatthukaṁ mānaṁ kathetvā idāni avatthukaṁ nibbattitamānameva dassento tattha katamo madotiādimāha. Taṁ uttānatthameva.",
  "atk-abh02a16:26_0": "846. Pamādaniddese cittassa vossaggoti imesu ettakesu ṭhānesu satiyā aniggaṇhitvā",
  "atk-abh02a16:26_1": "cittassa vossajjanaṁ; sativirahoti attho. Vossaggānuppadānanti vossaggassa anuppadānaṁ;",
  "atk-abh02a16:26_2": "punappunaṁ vissajjananti attho. Asakkaccakiriyatāti etesaṁ dānādīnaṁ kusaladhammānaṁ",
  "atk-abh02a16:26_3": "bhāvanāya puggalassa vā deyyadhammassa vā asakkaccakaraṇavasena asakkaccakiriyā.",
  "atk-abh02a16:26_4": "Satatabhāvo sātaccaṁ. Na satatabhāvo asātaccaṁ. Na sātaccakiriyatā asātaccakiriyatā.",
  "atk-abh02a16:26_5": "Anaṭṭhitakaraṇaṁ anaṭṭhitakiriyatā. Yathā nāma kakaṇṭako thokaṁ gantvā thokaṁ tiṭṭhati,",
  "atk-abh02a16:26_6": "na nirantaraṁ gacchati, evameva yo puggalo ekadivasaṁ dānaṁ vā datvā pūjaṁ vā katvā",
  "atk-abh02a16:26_7": "dhammaṁ vā sutvā samaṇadhammaṁ vā katvā puna cirassaṁ karoti, na nirantaraṁ pavatteti,",
  "atk-abh02a16:26_8": "tassa sā kiriyā anaṭṭhitakiriyatāti vuccati. Olīnavuttitāti nirantarakaraṇasaṅkhātassa",
  "atk-abh02a16:26_9": "vipphārasseva abhāvena līnavuttitā. Nikkhittachandatāti kusalakiriyāya vīriyachandassa",
  "atk-abh02a16:26_10": "nikkhittabhāvo. Nikkhittadhuratāti vīriyadhurassa oropanaṁ, osakkitamānasatāti attho.",
  "atk-abh02a16:26_11": "Anadhiṭṭhānanti kusalakaraṇe patiṭṭhābhāvo. Ananuyogoti ananuyuñjanaṁ. Pamādoti pamajjanaṁ.",
  "atk-abh02a16:26_12": "Yo evarūpo pamādoti idaṁ atthapariyāyassa byañjanapariyāyassa ca pariyantābhāvato",
  "atk-abh02a16:26_13": "ākāradassanaṁ. Idaṁ vuttaṁ hoti – yvāyaṁ ādito paṭṭhāya dassito pamādo, yo aññopi",
  "atk-abh02a16:26_14": "evamākāro evaṁjātiko pamādo pamajjanākāravasena pamajjanā, pamajjitabhāvavasena pamajjitattanti",
  "atk-abh02a16:26_15": "saṅkhaṁ gato – ayaṁ vuccati pamādoti. Lakkhaṇato panesa pañcasu kāmaguṇesu sativossaggalakkhaṇo,",
  "atk-abh02a16:26_16": "tattheva satiyā vissaṭṭhākāro veditabbo.",
  "atk-abh02a16:27_0": "847. Thambhaniddese thaddhaṭṭhena thambho; khaliyā thaddhasāṭakassa viya cittassa",
  "atk-abh02a16:27_1": "thaddhatā ettha kathitā. Thambhanākāro thambhanā. Thambhitassa bhāvo thambhitattaṁ.",
  "atk-abh02a16:27_2": "Kakkhaḷassa puggalassa bhāvo kakkhaḷiyaṁ. Pharusassa puggalassa bhāvo phārusiyaṁ.",
  "atk-abh02a16:27_3": "Abhivādanādisāmīcirahānaṁ tassā sāmīciyā akaraṇavasena ujumeva ṭhapitacittabhāvo",
  "atk-abh02a16:27_4": "ujucittatā. Thaddhassa amuduno bhāvo amudutā. Ayaṁ vuccatīti ayaṁ thambho nāma vuccati,",
  "atk-abh02a16:27_5": "yena samannāgato puggalo gilitanaṅgalasīso viya ajagaro, vātabharitā viya bhastā",
  "atk-abh02a16:27_6": "cetiyaṁ vā vuḍḍhatare vā disvā onamituṁ na sakkoti, pariyanteneva carati. Svāyaṁ",
  "atk-abh02a16:27_7": "cittassa uddhumātabhāvalakkhaṇoti veditabbo.",
  "atk-abh02a16:28_0": "848. Sārambhaniddese sārambhanavasena sārambho. Paṭippharitvā sārambho paṭisārambho.",
  "atk-abh02a16:28_1": "Sārambhanākāro sārambhanā. Paṭippharitvā sārambhanā paṭisārambhanā. Paṭisārambhitassa",
  "atk-abh02a16:28_2": "bhāvo paṭisārambhitattaṁ. Ayaṁ vuccatīti ayaṁ sārambho nāma vuccati. Svāyaṁ lakkhaṇato",
  "atk-abh02a16:28_3": "karaṇuttariyalakkhaṇo nāma vuccati, yena samannāgato puggalo taddiguṇaṁ taddiguṇaṁ",
  "atk-abh02a16:28_4": "karoti. Agāriko samāno ekenekasmiṁ gharavatthusmiṁ sajjite aparo dve vatthūni sajjeti,",
  "atk-abh02a16:28_5": "aparo cattāri, aparo aṭṭha, aparo soḷasa. Anagāriko samāno ekenekasmiṁ nikāye gahite,",
  "atk-abh02a16:28_6": "‘nāhaṁ etassa heṭṭhā bhavissāmī’ti aparo dve gaṇhāti, aparo tayo, aparo cattāro,",
  "atk-abh02a16:28_7": "aparo pañca. Sārambhavasena hi gaṇhituṁ na vaṭṭati. Akusalapakkho esa nirayagāmimaggo.",
  "atk-abh02a16:28_8": "Kusalapakkhavasena pana ekasmiṁ ekaṁ salākabhattaṁ dente dve dātuṁ, dve dente cattāri",
  "atk-abh02a16:28_9": "dātuṁ vaṭṭati. Bhikkhunāpi parena ekasmiṁ nikāye gahite, ‘dve nikāye gahetvā sajjhāyantassa",
  "atk-abh02a16:28_10": "me phāsu hotī’ti vivaṭṭapakkhe ṭhatvā taduttari gaṇhituṁ vaṭṭati.",
  "atk-abh02a16:29_0": "849. Atricchatāniddese yathā ariyavaṁsasutte ‘lāmakalāmakaṭṭho itarītaraṭṭho’ evaṁ",
  "atk-abh02a16:29_1": "aggahetvā cīvarādīsu yaṁ yaṁ laddhaṁ hoti, tena tena asantuṭṭhassa; gihino vā pana",
  "atk-abh02a16:29_2": "rūpasaddagandharasaphoṭṭhabbesu yaṁ yaṁ laddhaṁ hoti, tena tena asantuṭṭhassa. Bhiyyokamyatāti",
  "atk-abh02a16:29_3": "visesakāmatā. Icchanakavasena icchā. Icchāva icchāgatā, icchanākāro vā. Attano lābhaṁ",
  "atk-abh02a16:29_4": "aticca icchanabhāvo aticchatā. Rāgotiādīni heṭṭhā vuttatthāneva. Ayaṁ vuccatīti ayaṁ",
  "atk-abh02a16:29_5": "aticchatā nāma vuccati. Atricchatātipi etissā eva nāmaṁ. Lakkhaṇato pana sakalābhe",
  "atk-abh02a16:29_6": "asantuṭṭhi paralābhe ca patthanā – etaṁ atricchatālakkhaṇaṁ. Atricchapuggalassa hi",
  "atk-abh02a16:29_7": "attanā laddhaṁ paṇītampi lāmakaṁ viya khāyati, parena laddhaṁ lāmakampi paṇītaṁ viya",
  "atk-abh02a16:29_8": "khāyati; ekabhājane pakkayāgu vā bhattaṁ vā pūvo vā attano patte pakkhitto lāmako",
  "atk-abh02a16:29_9": "viya, parassa patte paṇīto viya khāyati. Ayaṁ pana atricchatā pabbajitānampi hoti",
  "atk-abh02a16:29_10": "gihīnampi tiracchānagatānampi.",
  "atk-abh02a16:30_0": "Tatrimāni vatthūni – eko kira kuṭumbiko tiṁsa bhikkhuniyo nimantetvā sapūvaṁ bhattaṁ",
  "atk-abh02a16:30_1": "adāsi. Saṅghattherī sabbabhikkhūnīnaṁ patte pūvaṁ parivattāpetvā pacchā attanā laddhameva",
  "atk-abh02a16:30_2": "khādi. Bārāṇasirājāpi ‘aṅgārapakkamaṁsaṁ khādissāmī’ti deviṁ ādāya araññaṁ paviṭṭho",
  "atk-abh02a16:30_3": "ekaṁ kinnariṁ disvā, deviṁ pahāya, tassānupadaṁ gato. Devī nivattitvā assamapadaṁ",
  "atk-abh02a16:30_4": "gantvā kasiṇaparikammaṁ katvā aṭṭha samāpattiyo pañca ca abhiññāyo patvā nisinnā",
  "atk-abh02a16:30_5": "rājānaṁ āgacchantaṁ disvā ākāse uppatitvā agamāsi. Rukkhe adhivatthā devatā imaṁ gāthamāha –",
  "atk-abh02a16:31": "Atricchaṁ atilobhena, atilobhamadena ca;",
  "atk-abh02a16:32": "Evaṁ hāyati atthamhā, ahaṁva asitābhuyāti. ;",
  "atk-abh02a16:33": "Yathā candakinnariṁ patthayanto asitābhuyā rājadhītāya hīno parihīno, evaṁ atricchaṁ atilobhena atthamha hāyati jīyatīti devatā raññā saddhiṁ keḷimakāsi.",
  "atk-abh02a16:34_0": "Kassapabuddhakālepi mittavindako nāma seṭṭhiputto assaddho appasanno mātarā ‘tāta,",
  "atk-abh02a16:34_1": "ajja uposathiko hutvā vihāre sabbarattiṁ dhammasavanaṁ suṇa, sahassaṁ te dassāmī’ti",
  "atk-abh02a16:34_2": "vutte dhanalobhena uposathaṅgāni samādāya vihāraṁ gantvā ‘idaṁ ṭhānaṁ akutobhaya’nti",
  "atk-abh02a16:34_3": "sallakkhetvā dhammāsanassa heṭṭhā nipanno sabbarattiṁ niddāyitvā gharaṁ agamāsi.",
  "atk-abh02a16:34_4": "Mātā pātova yāguṁ pacitvā upanāmesi. So sahassaṁ gahetvāva yāguṁ pivi. Athassa etadahosi",
  "atk-abh02a16:34_5": "– ‘dhanaṁ saṁharissāmī’ti. So nāvāya samuddaṁ pakkhanditukāmo ahosi. Atha naṁ mātā",
  "atk-abh02a16:34_6": "“tāta, imasmiṁ kule cattālīsakoṭidhanaṁ atthi; alaṁ gamanenā”ti vāresi. So tassā",
  "atk-abh02a16:34_7": "vacanaṁ anādiyitvā gacchati eva. Sā purato aṭṭhāsi. Atha naṁ kujjhitvā ‘ayaṁ mayhaṁ",
  "atk-abh02a16:34_8": "purato tiṭṭhatī’ti pādena paharitvā patitaṁ mātaraṁ antaraṁ katvā agamāsi. Mātā uṭṭhahitvā",
  "atk-abh02a16:34_9": "“mādisāya mātari evarūpaṁ kammaṁ katvā gatassa me gataṭṭhāne sukhaṁ bhavissatī”ti",
  "atk-abh02a16:34_10": "evaṁsaññī nāma tvaṁ puttāti āha. Tassa nāvaṁ āruyha gacchato sattame divase nāvā",
  "atk-abh02a16:34_11": "aṭṭhāsi. Atha te manussā “addhā ettha pāpapuriso atthi; salākaṁ dethā”ti salākā dīyamānā",
  "atk-abh02a16:34_12": "tasseva tikkhattuṁ pāpuṇi. Te tassa uḷumpaṁ datvā taṁ samudde pakkhipiṁsu. So ekaṁ",
  "atk-abh02a16:34_13": "dīpaṁ gantvā vimānapetīhi saddhiṁ sampattiṁ anubhavanto tāhi “purato mā agamāsī”ti",
  "atk-abh02a16:34_14": "vuccamānopi taddiguṇaṁ sampattiṁ passanto anupubbena khuracakkadharaṁ ekaṁ purisaṁ",
  "atk-abh02a16:34_15": "addasa. Tassa taṁ cakkaṁ padumapupphaṁ viya upaṭṭhāti. So taṁ āha – “ambho, idaṁ",
  "atk-abh02a16:34_16": "tayā piḷandhapadumaṁ mayhaṁ dehī”ti. “Nayidaṁ, sāmi, padumaṁ; khuracakkaṁ eta”nti.",
  "atk-abh02a16:34_17": "So “vañcesi maṁ tvaṁ. Kiṁ me padumaṁ na diṭṭhapubba”nti vatvā “tvañhi lohitacandanaṁ",
  "atk-abh02a16:34_18": "limpetvā piḷandhanaṁ padumapupphaṁ mayhaṁ na dātukāmosī”ti āha. So cintesi – ‘ayampi",
  "atk-abh02a16:34_19": "mayā katasadisaṁ kammaṁ katvā tassa phalaṁ anubhavitukāmo’ti. Atha naṁ “handa re”ti",
  "atk-abh02a16:34_20": "vatvā tassa matthake cakkaṁ pakkhipitvā palāyi. Etamatthaṁ viditvā satthā imaṁ gāthamāha –",
  "atk-abh02a16:35": "“Catubbhi aṭṭhajjhagamā, aṭṭhahi pica soḷasa;",
  "atk-abh02a16:36": "Soḷasāhi ca bāttiṁsa, atricchaṁ cakkamāsado;",
  "atk-abh02a16:37": "Icchāhatassa posassa, cakkaṁ bhamati matthake”ti. ;",
  "atk-abh02a16:38_0": "Aññataropi atriccho amacco sakavisayaṁ atikkamitvā paravisayaṁ pāvisi. Tattha pothito",
  "atk-abh02a16:38_1": "palāyitvā ekassa tāpasassa vasanaṭṭhānaṁ pavisitvā uposathaṅgāni adhiṭṭhāya nipajji.",
  "atk-abh02a16:38_2": "So tāpasena ‘kiṁ te kata’nti pucchito imā gāthāyo abhāsi –",
  "atk-abh02a16:39": "“Sakaṁ niketaṁ atihīḷayāno,",
  "atk-abh02a16:40": "Atricchatā mallagāmaṁ agacchiṁ;",
  "atk-abh02a16:41": "Tato janā nikkhamitvāna gāmā,",
  "atk-abh02a16:42": "Kodaṇḍakena paripothayiṁsu maṁ.",
  "atk-abh02a16:43": "“So bhinnasīso ruhiramakkhitaṅgo,",
  "atk-abh02a16:44": "Paccāgamāsiṁ sakaṁ niketaṁ;",
  "atk-abh02a16:45": "Tasmā ahaṁ posathaṁ pālayāmi,",
  "atk-abh02a16:46": "Atricchatā mā punarāgamāsī”ti. ;",
  "atk-abh02a16:47_0": "850. Mahicchatāniddese mahantāni vatthūni icchati, mahatī vāssa icchāti mahiccho,",
  "atk-abh02a16:47_1": "tassa bhāvo mahicchatā. Lakkhaṇato pana asantaguṇasambhāvanatā paṭiggahaṇe ca paribhoge",
  "atk-abh02a16:47_2": "ca amattaññutā – etaṁ mahicchatālakkhaṇaṁ. Mahiccho hi puggalo yathā nāma kacchapuṭavāṇijo",
  "atk-abh02a16:47_3": "piḷandhanabhaṇḍakaṁ hatthena gahetvā ucchaṅgepi pakkhipitabbayuttakaṁ pakkhipitvā",
  "atk-abh02a16:47_4": "mahājanassa passantasseva “ammā, asukaṁ gaṇhatha, asukaṁ gaṇhathā”ti mukhena saṁvidahati.",
  "atk-abh02a16:47_5": "Evameva so appamattakampi attano sīlaṁ vā ganthaṁ vā dhutaguṇaṁ vā antamaso araññavāsamattakampi",
  "atk-abh02a16:47_6": "mahājanassa jānantasseva sambhāvetukāmo hoti, sambhāvetvā ca pana sakaṭehipi upanīte",
  "atk-abh02a16:47_7": "paccaye ‘ala’nti avatvā gaṇhāti. Tayo hi pūretuṁ na sakkā – aggi upādānena, samuddo",
  "atk-abh02a16:47_8": "udakena, mahiccho paccayehīti.",
  "atk-abh02a16:48": "Aggikkhandho samuddo ca, mahiccho cāpi puggalo;",
  "atk-abh02a16:49": "Bahuke paccaye dente, tayo pete na pūraye.",
  "atk-abh02a16:50": "Mahicchapuggalo hi vijātamātuyāpi manaṁ gaṇhituṁ na sakkoti, pageva upaṭṭhākānaṁ.",
  "atk-abh02a16:51_0": "Tatrimāni vatthūni – eko kira daharabhikkhu piṭṭhapūve piyāyati. Athassa mātā paṭipattiṁ",
  "atk-abh02a16:51_1": "vīmaṁsamānā ‘sace me putto paṭiggahaṇe mattaṁ jānāti, sakalampi naṁ temāsaṁ pūveheva",
  "atk-abh02a16:51_2": "upaṭṭhahissāmī’ti vassūpanāyikadivase parivīmaṁsamānā paṭhamaṁ ekaṁ pūvaṁ adāsi,",
  "atk-abh02a16:51_3": "tasmiṁ niṭṭhite dutiyaṁ, tasmimpi niṭṭhite tatiyaṁ. Daharo ‘ala’nti avatvā khādiyeva.",
  "atk-abh02a16:51_4": "Mātā tassa amattaññubhāvaṁ ñatvā ‘ajjeva me puttena sakalatemāsassa pūvā khāditā’ti",
  "atk-abh02a16:51_5": "dutiyadivasato paṭṭhāya ekapūvampi na adāsi.",
  "atk-abh02a16:52_0": "Tissamahārājāpi devasikaṁ cetiyapabbate bhikkhusaṅghassa dānaṁ dadamāno ‘mahārāja,",
  "atk-abh02a16:52_1": "kiṁ ekameva ṭhānaṁ bhajasi? Kiṁ aññattha dātuṁ na vaṭṭatī’ti jānapadehi vutto dutiyadivase",
  "atk-abh02a16:52_2": "anurādhapure mahādānaṁ dāpesi. Ekabhikkhupi paṭiggahaṇe mattaṁ na aññāsi. Ekamekena",
  "atk-abh02a16:52_3": "paṭiggahitaṁ khādanīyabhojanīyaṁ dve tayo janā ukkhipiṁsu. Rājā dutiyadivase cetiyapabbate",
  "atk-abh02a16:52_4": "bhikkhusaṅghaṁ nimantāpetvā rājantepuraṁ āgatakāle “pattaṁ dethā”ti āha. “Alaṁ, mahārāja,",
  "atk-abh02a16:52_5": "attano pamāṇena bhikkhaṁ gaṇhissatī”ti ekabhikkhupi pattaṁ na adāsi. Sabbe pamāṇayuttakameva",
  "atk-abh02a16:52_6": "paṭiggahesuṁ. Atha rājā āha – “passatha tumhākaṁ bhikkhūsu ekopi mattaṁ na jānāti.",
  "atk-abh02a16:52_7": "Hiyyo kiñci avasesaṁ nāhosi. Ajja gahitaṁ mandaṁ, avasesameva bahū”ti tesaṁ mattaññutāya",
  "atk-abh02a16:52_8": "attamano itaresañca amattaññutāya anattamano ahosi.",
  "atk-abh02a16:53_0": "851. Pāpicchatāniddese assaddho samāno saddhoti maṁ jano jānātūtiādīsu evaṁ icchanto",
  "atk-abh02a16:53_1": "kiṁ karoti? Assaddho saddhākāraṁ dasseti; dussīlādayo sīlavantādīnaṁ ākāraṁ dassenti.",
  "atk-abh02a16:53_2": "Kathaṁ? Assaddho tāva mahāmahadivase manussānaṁ vihāraṁ āgamanavelāya sammajjaniṁ",
  "atk-abh02a16:53_3": "ādāya vihāraṁ sammajjati, kacavaraṁ chaḍḍeti, manussehi diṭṭhabhāvaṁ ñatvā cetiyaṅgaṇaṁ",
  "atk-abh02a16:53_4": "gacchati, tatthāpi sammajjitvā kacavaraṁ chaḍḍeti, vālikaṁ samaṁ karoti, āsanāni",
  "atk-abh02a16:53_5": "dhovati, bodhimhi udakaṁ siñcati. Manussā disvā ‘natthi maññe añño bhikkhu vihārajagganako,",
  "atk-abh02a16:53_6": "ayameva imaṁ vihāraṁ paṭijaggati, saddho thero’ti gamanakāle nimantetvā gacchanti.",
  "atk-abh02a16:53_7": "Dussīlopi upaṭṭhākānaṁ sammukhe vinayadharaṁ upasaṅkamitvā pucchati “bhante, mayi",
  "atk-abh02a16:53_8": "gacchante goṇo ubbiggo. Tena dhāvatā tiṇāni chinnāni. Sammajjantassa me tiṇāni chijjanti.",
  "atk-abh02a16:53_9": "Caṅkamantassa me pāṇakā mīyanti. Kheḷaṁ pātentassa asatiyā tiṇamatthake patati; tattha",
  "atk-abh02a16:53_10": "tattha kiṁ hotī”ti? “Anāpatti, āvuso, asañcicca asatiyā ajānantassā”ti ca vutte “bhante,",
  "atk-abh02a16:53_11": "mayhaṁ garukaṁ viya upaṭṭhāti; suṭṭhu vīmaṁsathā”ti bhaṇati. Taṁ sutvā manussā ‘amhākaṁ",
  "atk-abh02a16:53_12": "ayyo ettakepi kukkuccāyati! Aññasmiṁ oḷārike kiṁ nāma karissati; natthi iminā sadiso",
  "atk-abh02a16:53_13": "sīlavāti pasannā sakkāraṁ karonti. Appassutopi upaṭṭhākamajjhe nisinno “asuko tipiṭakadharo,",
  "atk-abh02a16:53_14": "asuko catunikāyiko mayhaṁ antevāsiko, mama santike tehi dhammo uggahito”ti vadati.",
  "atk-abh02a16:53_15": "Manussā ‘amhākaṁ ayyena sadiso bahussuto natthi, etassa kira santike asukena ca asukena",
  "atk-abh02a16:53_16": "ca dhammo uggahito’ti pasannā sakkāraṁ karonti.",
  "atk-abh02a16:54_0": "Saṅgaṇikārāmopi mahāmahadivase dīghapīṭhañca apassayañca gāhāpetvā vihārapaccante",
  "atk-abh02a16:54_1": "rukkhamūle divāvihāraṁ nisīdati. Manussā āgantvā “thero kuhi”nti pucchanti. “Gaṇṭhikaputtā",
  "atk-abh02a16:54_2": "nāma gaṇṭhikā eva honti. Tena thero evarūpe kāle idha na nisīdati, vihārapaccante",
  "atk-abh02a16:54_3": "divāṭṭhāne dīghacaṅkame viharatī”ti vadanti. Sopi divasabhāgaṁ vītināmetvā nalāṭe",
  "atk-abh02a16:54_4": "makkaṭasuttaṁ alliyāpetvā pīṭhaṁ gāhāpetvā āgamma pariveṇadvāre nisīdati. Manussā",
  "atk-abh02a16:54_5": "“kahaṁ, bhante, gatattha? Āgantvā na addasamhā”ti vadanti. “Upāsakā, antovihāro ākiṇṇo;",
  "atk-abh02a16:54_6": "daharasāmaṇerānaṁ vicaraṇaṭṭhānametaṁ saṭṭhihatthacaṅkame divāṭṭhāne nisīdimhā”ti",
  "atk-abh02a16:54_7": "attano pavivittabhāvaṁ jānāpeti.",
  "atk-abh02a16:55_0": "Kusītopi upaṭṭhākamajjhe nisinno “upāsakā, tumhehi ukkāpāto diṭṭho”ti vadati. “Na",
  "atk-abh02a16:55_1": "passāma, bhante; kāya velāya ahosī”ti ca puṭṭho “amhākaṁ caṅkamanavelāyā”ti vatvā",
  "atk-abh02a16:55_2": "“bhūmicālasaddaṁ assutthā”ti pucchati. “Na suṇāma, bhante; kāya velāyā”ti puṭṭho",
  "atk-abh02a16:55_3": "“majjhimayāme amhākaṁ ālambanaphalakaṁ apassāya ṭhitakāle”ti vatvā “mahāobhāso ahosi;",
  "atk-abh02a16:55_4": "so vo diṭṭho”ti pucchati. “Kāya velāya, bhante”ti ca vutte “mayhaṁ caṅkamamhā otaraṇakāle”ti",
  "atk-abh02a16:55_5": "vadati. Manussā ‘amhākaṁ thero tīsupi yāmesu caṅkameyeva hoti; natthi ayyena sadiso",
  "atk-abh02a16:55_6": "āraddhavīriyo’ti pasannā sakkāraṁ karonti.",
  "atk-abh02a16:56_0": "Muṭṭhassatīpi upaṭṭhākamajjhe nisinno “mayā asukakāle nāma dīghanikāyo uggahito,",
  "atk-abh02a16:56_1": "asukakāle majjhimo, saṁyuttako, aṅguttariko; antarā olokanaṁ nāma natthi, icchiticchataṭṭhāne",
  "atk-abh02a16:56_2": "mukhāruḷhova tanti āgacchati; ime panaññe bhikkhū eḷakā viya mukhaṁ phandāpentā viharantī”ti",
  "atk-abh02a16:56_3": "vadati. Manussā ‘natthi ayyena sadiso upaṭṭhitasatī’ti pasannā sakkāraṁ karonti.",
  "atk-abh02a16:57_0": "Asamāhitopi upaṭṭhākānaṁ sammukhe aṭṭhakathācariye pañhaṁ pucchati – ‘kasiṇaṁ nāma",
  "atk-abh02a16:57_1": "kathaṁ bhāveti? Kittakena nimittaṁ uppannaṁ nāma hoti? Kittakena upacāro? Kittakena",
  "atk-abh02a16:57_2": "appanā? Paṭhamassa jhānassa kati aṅgāni? Dutiyassa tatiyassa catutthassa jhānassa",
  "atk-abh02a16:57_3": "kati aṅgāni”ti pucchati. Tehi attano uggahitānurūpena kathitakāle sitaṁ katvā ‘kiṁ,",
  "atk-abh02a16:57_4": "āvuso, evaṁ na hosī’ti vutte ‘vaṭṭati, bhante’ti attano samāpattilābhitaṁ sūceti.",
  "atk-abh02a16:57_5": "Manussā ‘samāpattilābhī ayyo’ti pasannā sakkāraṁ karonti.",
  "atk-abh02a16:58_0": "Duppaññopi upaṭṭhākānaṁ majjhe nisinno ‘majjhimanikāye me pañcattayaṁ olokentassa",
  "atk-abh02a16:58_1": "sahiddhiyāva maggo āgato. Pariyatti nāma amhākaṁ na dukkarā. Pariyattivāvaṭo pana",
  "atk-abh02a16:58_2": "dukkhato na muccatīti pariyattiṁ vissajjayimhā’tiādīni vadanto attano mahāpaññataṁ",
  "atk-abh02a16:58_3": "dīpeti. Evaṁ vadanto panassa sāsane pahāraṁ deti. Iminā sadiso mahācoro nāma natthi.",
  "atk-abh02a16:58_4": "Na hi pariyattidharo dukkhato na muccatīti. Akhīṇāsavopi gāmadārake disvā ‘tumhākaṁ",
  "atk-abh02a16:58_5": "mātāpitaro amhe kiṁ vadantī”ti? “Arahāti vadanti, bhante”ti. ‘Yāva chekā gahapatikā,",
  "atk-abh02a16:58_6": "na sakkā vañcetu’nti attano khīṇāsavabhāvaṁ dīpeti.",
  "atk-abh02a16:59_0": "Aññepi cettha cāṭiarahantapārohaarahantādayo veditabbā – eko kira kuhako antogabbhe",
  "atk-abh02a16:59_1": "cāṭiṁ nikhaṇitvā manussānaṁ āgamanakāle pavisati. Manussā ‘kahaṁ thero’ti pucchanti.",
  "atk-abh02a16:59_2": "‘Antogabbhe’ti ca vutte pavisitvā vicinantāpi adisvā nikkhamitvā ‘natthi thero’ti",
  "atk-abh02a16:59_3": "vadanti. ‘Antogabbheyeva thero’ti ca vutte puna pavisanti. Thero cāṭito nikkhamitvā",
  "atk-abh02a16:59_4": "pīṭhe nisinno hoti. Tato tehi ‘mayaṁ, bhante, pubbe adisvā nikkhantā, kahaṁ tumhe",
  "atk-abh02a16:59_5": "gatatthā”ti vutte ‘samaṇā nāma attano icchiticchitaṭṭhānaṁ gacchantī’ti vacanena",
  "atk-abh02a16:59_6": "attano khīṇāsavabhāvaṁ dīpeti.",
  "atk-abh02a16:60_0": "Aparopi kuhako ekasmiṁ pabbate paṇṇasālāyaṁ vasati. Paṇṇasālāya ca pacchato papātaṭṭhāne",
  "atk-abh02a16:60_1": "eko kacchakarukkho atthi. Tassa pāroho gantvā parabhāge bhūmiyaṁ patiṭṭhito. Manussā",
  "atk-abh02a16:60_2": "maggenāgantvā nimantenti. So pattacīvaramādāya pārohena otaritvā gāmadvāre attānaṁ",
  "atk-abh02a16:60_3": "dasseti. Tato manussehi pacchā āgantvā ‘katarena maggena āgatattha, bhante’ti puṭṭho",
  "atk-abh02a16:60_4": "‘samaṇānaṁ āgatamaggo nāma pucchituṁ na vaṭṭati, attano icchiticchitaṭṭhāneneva āgacchantī’ti",
  "atk-abh02a16:60_5": "vacanena khīṇāsavabhāvaṁ dīpeti. Taṁ pana kuhakaṁ eko viddhakaṇṇo ñatvā ‘pariggahessāmi",
  "atk-abh02a16:60_6": "na’nti ekadivasaṁ pārohena otarantaṁ disvā pacchato chinditvā appamattakena ṭhapesi.",
  "atk-abh02a16:60_7": "So ‘pārohato otarissāmī’ti ‘ṭha’nti patito, mattikā patto bhijji. So ‘ñātomhī’ti",
  "atk-abh02a16:60_8": "nikkhamitvā palāyi. Pāpicchassa bhāvo pāpicchatā. Lakkhaṇato pana asantaguṇasambhāvanatā,",
  "atk-abh02a16:60_9": "paṭiggahaṇe ca amattaññutā; etaṁ pāpicchatālakkhaṇanti veditabbaṁ.",
  "atk-abh02a16:61_0": "852. Siṅganiddese vijjhanaṭṭhena siṅgaṁ; nāgarikabhāvasaṅkhātassa kilesasiṅgassetaṁ",
  "atk-abh02a16:61_1": "nāmaṁ. Siṅgārabhāvo siṅgāratā, siṅgārakaraṇākāro vā. Caturabhāvo caturatā. Tathā",
  "atk-abh02a16:61_2": "cāturiyaṁ. Parikkhatabhāvo parikkhatatā; parikhaṇitvā ṭhapitasseva daḷhasiṅgārabhāvassetaṁ",
  "atk-abh02a16:61_3": "nāmaṁ. Itaraṁ tasseva vevacanaṁ. Evaṁ sabbehipi padehi kilesasiṅgāratāva kathitā.",
  "atk-abh02a16:62_0": "853. Tintiṇaniddese tintiṇanti khīyanaṁ. Tintiṇāyanākāro tintiṇāyanā. Tintiṇena ayitassa",
  "atk-abh02a16:62_1": "tintiṇasamaṅgino bhāvo tintiṇāyitattaṁ. Lolupabhāvo loluppaṁ. Itare dve ākārabhāvaniddesā.",
  "atk-abh02a16:62_2": "Pucchañjikatāti lābhalabhanakaṭṭhāne vedhanākampanā nīcavuttitā. Sādhukamyatāti paṇītapaṇītānaṁ",
  "atk-abh02a16:62_3": "patthanā. Evaṁ sabbehipi padehi suvānadoṇiyaṁ kañjiyaṁ pivanakasunakhassa aññaṁ sunakhaṁ",
  "atk-abh02a16:62_4": "disvā bhubhukkaraṇaṁ viya ‘tava santakaṁ, mama santaka’nti kilesavasena khīyanākāro kathito.",
  "atk-abh02a16:63_0": "854. Cāpalyaniddese ākoṭitapaccākoṭitabhāvādīhi cīvarassa maṇḍanā cīvaramaṇḍanā.",
  "atk-abh02a16:63_1": "Maṇivaṇṇacchavikaraṇādīhi pattassa maṇḍanā pattamaṇḍanā. Cittakammādīhi puggalikasenāsanassa",
  "atk-abh02a16:63_2": "maṇḍanā senāsanamaṇḍanā. Imassa vā pūtikāyassāti imassa manussasarīrassa. Yathā hi",
  "atk-abh02a16:63_3": "tadahujātopi siṅgālo jarasiṅgālotveva ūruppamāṇāpi ca gaḷocilatā pūtilatātveva saṅkhaṁ",
  "atk-abh02a16:63_4": "gacchati, evaṁ suvaṇṇavaṇṇopi manussakāyo pūtikāyotveva vuccati. Tassa antarantarā",
  "atk-abh02a16:63_5": "rattavaṇṇapaṇḍuvaṇṇādīhi nivāsanapārupanādīhi sajjanā maṇḍanā nāma. Bāhirānaṁ vā",
  "atk-abh02a16:63_6": "parikkhārānanti ṭhapetvā pattacīvaraṁ sesaparikkhārānaṁ; athavā yā esā cīvaramaṇḍanā",
  "atk-abh02a16:63_7": "pattamaṇḍanāti vuttā, sā tehi vā parikkhārehi kāyassa maṇḍanā tesaṁ vā bāhiraparikkhārānaṁ",
  "atk-abh02a16:63_8": "maṇḍetvā ṭhapanavasena maṇḍanāti evamettha attho veditabbo. Maṇḍanā vibhūsanāti ettha",
  "atk-abh02a16:63_9": "ūnaṭṭhānassa pūraṇavasena maṇḍanā, chavirāgādivasena vibhūsanāti veditabbā. Keḷanāti",
  "atk-abh02a16:63_10": "kīḷanā. Parikeḷanāti parikīḷanā. Giddhikatāti gedhayuttatā. Giddhikattanti tasseva",
  "atk-abh02a16:63_11": "vevacanaṁ. Capalabhāvo capalatā. Tathā cāpalyaṁ. Idaṁ vuccatīti idaṁ cāpalyaṁ nāma",
  "atk-abh02a16:63_12": "vuccati, yena samannāgato puggalo vassasatikopi samāno tadahujātadārako viya hoti.",
  "atk-abh02a16:64_0": "855. Asabhāgavuttiniddese vippaṭikūlaggāhitāti ananulomaggāhitā. Vipaccanīkasātatāti",
  "atk-abh02a16:64_1": "vipaccanīkena paṭiviruddhakaraṇena sukhāyanā. Anādarabhāvo anādariyaṁ. Tathā anādariyatā.",
  "atk-abh02a16:64_2": "Agāravassa bhāvo agāravatā. Jeṭṭhakabhāvassa akaraṇaṁ appatissavatā. Ayaṁvuccatīti",
  "atk-abh02a16:64_3": "ayaṁ asabhāgavutti nāma vuccati; visabhāgajīvikatāti attho; yāya samannāgato puggalo",
  "atk-abh02a16:64_4": "mātaraṁ pitaraṁ vā gilānaṁ paṭivattitvāpi na oloketi; pitusantakassa kāraṇā mātarā",
  "atk-abh02a16:64_5": "saddhiṁ, mātusantakassa kāraṇā pitarā saddhiṁ kalahaṁ karoti; visabhāgajīvitaṁ jīvati,",
  "atk-abh02a16:64_6": "mātāpitūnaṁ santakassa kāraṇā jeṭṭhena vā kaniṭṭhena vā bhātarā saddhiṁ kalahaṁ karoti,",
  "atk-abh02a16:64_7": "nillajjavacanaṁ vadati, ācariyassa vā upajjhāyassa vā vattapaṭivattaṁ na karoti,",
  "atk-abh02a16:64_8": "gilānaṁ na upaṭṭhāti, buddhassa bhagavato cetiyadassanaṭṭhāne uccāraṁ vā passāvaṁ",
  "atk-abh02a16:64_9": "vā karoti, kheḷampi siṅghāṇikampi chaḍḍeti, chattaṁ dhāreti, upāhanā āruyha gacchati,",
  "atk-abh02a16:64_10": "buddhasāvakesu na lajjati, saṅghe cittīkāraṁ na karoti, mātimattapitimattādīsu garuṭṭhānīyesu",
  "atk-abh02a16:64_11": "hirottappaṁ na paccupaṭṭhāpeti. Tassevaṁ pavattamānassa sabbā pesā kiriyā mātarītiādīsupi",
  "atk-abh02a16:64_12": "vatthūsu asabhāgavuttitā nāma hoti.",
  "atk-abh02a16:65_0": "856. Aratiniddese pantesūti dūresu vivittesu vā. Adhikusalesūti samathavipassanādhammesu.",
  "atk-abh02a16:65_1": "Aratīti ratipaṭikkhepo. Aratitāti aramaṇākāro. Anabhiratīti anabhiratabhāvo. Anabhiramaṇāti",
  "atk-abh02a16:65_2": "anabhiramaṇākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.",
  "atk-abh02a16:66_0": "857. Tandīniddese tandīti jātiālasiyaṁ. Tandiyanāti tandiyanākāro. Tandimanakatāti",
  "atk-abh02a16:66_1": "tandiyā abhibhūtacittatā. Alasassa bhāvo ālasyaṁ. Ālasyāyanākāro ālasyāyanā. Alasyāyitassa",
  "atk-abh02a16:66_2": "bhāvo ālasyāyitattaṁ. Iti sabbehipi imehi padehi kilesavasena kāyālasiyaṁ kathitaṁ.",
  "atk-abh02a16:67_0": "858. Vijambhitāniddese jambhanāti phandanā. Punappunaṁ jambhanā vijambhanā. Ānamanāti",
  "atk-abh02a16:67_1": "purato namanā. Vinamanāti pacchato namanā. Sannamanāti samantato namanā. Paṇamanāti",
  "atk-abh02a16:67_2": "yathā hi tantato uṭṭhitapesakāro kismiñcideva gahetvā ujukaṁ kāyaṁ ussāpeti, evaṁ",
  "atk-abh02a16:67_3": "kāyassa uddhaṁ ṭhapanā. Byādhiyakanti uppannabyādhitā. Iti sabbehipi imehi padehi",
  "atk-abh02a16:67_4": "kilesavasena kāyaphandanameva kathitaṁ.",
  "atk-abh02a16:68_0": "859. Bhattasammadaniddese bhuttāvissāti bhuttavato. Bhattamucchāti bhattagelaññaṁ;",
  "atk-abh02a16:68_1": "balavabhattena hi mucchāpatto viya hoti. Bhattakilamathoti bhattena kilantabhāvo.",
  "atk-abh02a16:68_2": "Bhattapariḷāhoti bhattadaratho. Tasmiñhi samaye pariḷāhuppattiyā upahatindriyo hoti,",
  "atk-abh02a16:68_3": "kāyo jīrati. Kāyaduṭṭhullanti bhattaṁ nissāya kāyassa akammaññatā.",
  "atk-abh02a16:69": "860. Cetaso līnattaniddeso heṭṭhā dhammasaṅgahaṭṭhakathāyaṁ vuttatthoyeva. Imehi pana sabbehipi padehi kilesavasena cittassa gilānākāro kathitoti veditabbo.",
  "atk-abh02a16:70_0": "861. Kuhanāniddese lābhasakkārasilokasannissitassāti lābhañca sakkārañca kittisaddañca",
  "atk-abh02a16:70_1": "nissitassa, patthayantassāti attho. Pāpicchassāti asantaguṇadīpanakāmassa. Icchāpakatassāti",
  "atk-abh02a16:70_2": "icchāya apakatassa, upaddutassāti attho.",
  "atk-abh02a16:71_0": "Ito paraṁ yasmā paccayapaṭisevana sāmantajappanairiyāpathasannissitavasena mahāniddese",
  "atk-abh02a16:71_1": "tividhaṁ kuhanavatthu āgataṁ, tasmā tividhampi taṁ dassetuṁ paccayapaṭisevanasaṅkhātena",
  "atk-abh02a16:71_2": "vāti evamādi āraddhaṁ. Tattha cīvarādīhi nimantitassa tadatthikasseva sato pāpicchataṁ",
  "atk-abh02a16:71_3": "nissāya paṭikkhipanena, te ca gahapatike attani suppatiṭṭhitasaddhe ñatvā puna tesaṁ",
  "atk-abh02a16:71_4": "‘aho ayyo appiccho, na kiñci paṭiggaṇhituṁ icchati, suladdhaṁ vata no assa sace appamattakaṁ",
  "atk-abh02a16:71_5": "kiñci paṭiggaṇheyyā’ti nānāvidhehi upāyehi paṇītāni cīvarādīni upanentānaṁ tadanuggahakāmataṁyeva",
  "atk-abh02a16:71_6": "āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṁ vimhāpanaṁ",
  "atk-abh02a16:71_7": "paccayapaṭisevanasaṅkhātaṁ kuhanavatthūti veditabbaṁ. Vuttampi cetaṁ mahāniddese –",
  "atk-abh02a16:72_0": "“Katamaṁ paccayapaṭisevanasaṅkhātaṁ kuhanavatthu? Idha gahapatikā bhikkhuṁ nimantenti",
  "atk-abh02a16:72_1": "cīvarapiṇḍapātasenāsanagilānapaccayabhesajjaparikkhārehi. So pāpiccho icchāpakato",
  "atk-abh02a16:72_2": "atthiko cīvara …pe… parikkhārānaṁ bhiyyokamyataṁ upādāya cīvaraṁ paccakkhāti, piṇḍapātaṁ",
  "atk-abh02a16:72_3": "paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti.",
  "atk-abh02a16:72_4": "So evamāha – “kiṁ samaṇassa mahagghena cīvarena? Etaṁ sāruppaṁ yaṁ samaṇo susānā",
  "atk-abh02a16:72_5": "vā saṅkārakūṭā vā pāpaṇikā vā nantakāni uccinitvā saṅghāṭiṁ katvā dhāreyya. Kiṁ samaṇassa",
  "atk-abh02a16:72_6": "mahagghena piṇḍapātena? Etaṁ sāruppaṁ yaṁ samaṇo uñchācariyāya piṇḍiyālopena jīvikaṁ",
  "atk-abh02a16:72_7": "kappeyya. Kiṁ samaṇassa mahagghena senāsanena? Etaṁ sāruppaṁ yaṁ samaṇo rukkhamūliko",
  "atk-abh02a16:72_8": "vā assa sosāniko vā abbhokāsiko vā. Kiṁ samaṇassa mahagghena gilānapaccayabhesajjaparikkhārena?",
  "atk-abh02a16:72_9": "Etaṁ sāruppaṁ yaṁ samaṇo pūtimuttena vā harītakīkhaṇḍena vā osadhaṁ kareyyāti. Tadupādāya",
  "atk-abh02a16:72_10": "lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati,",
  "atk-abh02a16:72_11": "lūkhaṁ gilānapaccayabhesajjaparikkhāraṁ paṭisevati. Tamenaṁ gahapatikā evaṁ jānanti",
  "atk-abh02a16:72_12": "– ‘ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo’ti",
  "atk-abh02a16:72_13": "bhiyyo bhiyyo nimantenti cīvara…pe… parikkhārehi. So evamāha – ‘tiṇṇaṁ sammukhībhāvā",
  "atk-abh02a16:72_14": "saddho kulaputto bahuṁ puññaṁ pasavati – saddhāya sammukhībhāvā saddho kulaputto",
  "atk-abh02a16:72_15": "bahuṁ puññaṁ pasavati, deyyadhammassa…pe… dakkhiṇeyyānaṁ sammukhībhāvā saddho kulaputto",
  "atk-abh02a16:72_16": "bahuṁ puññaṁ pasavati. Tumhākañcevāyaṁ saddhā atthi, deyyadhammo ca saṁvijjati, ahañca",
  "atk-abh02a16:72_17": "paṭiggāhako. Sacāhaṁ na paṭiggahessāmi, evaṁ tumhe puññena paribāhirā bhavissatha;",
  "atk-abh02a16:72_18": "na mayhaṁ iminā attho, apica tumhākaṁ eva anukampāya paṭiggaṇhāmī’ti. Tadupādāya",
  "atk-abh02a16:72_19": "bahumpi cīvaraṁ paṭiggaṇhāti, bahumpi piṇḍapātaṁ…pe… bhesajjaparikkhāraṁ paṭiggaṇhāti.",
  "atk-abh02a16:72_20": "Yā evarūpā bhākuṭikā bhākuṭiyaṁ kuhanā kuhāyanā kuhitattaṁ – idaṁ vuccati paccayapaṭisevanasaṅkhātaṁ kuhanavatthū”ti.",
  "atk-abh02a16:73_0": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṁ",
  "atk-abh02a16:73_1": "sāmantajappanasaṅkhātaṁ kuhanavatthūti veditabbaṁ. Yathāha – “katamaṁ sāmantajappanasaṅkhātaṁ",
  "atk-abh02a16:73_2": "kuhanavatthu ? Idhekacco pāpiccho icchāpakato sambhāvanādhippāyo ‘evaṁ maṁ jano sambhāvessatī’ti",
  "atk-abh02a16:73_3": "ariyadhammasannissitaṁ vācaṁ bhāsati – ‘yo evarūpaṁ cīvaraṁ dhāreti, so samaṇo mahesakkho’ti",
  "atk-abh02a16:73_4": "bhaṇati; ‘yo evarūpaṁ pattaṁ, lohathālakaṁ, dhamakaraṇaṁ, parisāvanaṁ, kuñcikaṁ,",
  "atk-abh02a16:73_5": "upāhanaṁ, kāyabandhanaṁ, āyogaṁ dhāreti, so samaṇo mahesakkho’ti bhaṇati; ‘yassa",
  "atk-abh02a16:73_6": "evarūpo upajjhāyo, ācariyo, samānupajjhāyo, samānācariyako, mitto sandiṭṭho, sambhatto,",
  "atk-abh02a16:73_7": "sahāyo; yo evarūpe vihāre vasati – aḍḍhayoge, pāsāde, hammiye, guhāyaṁ, leṇe, kuṭiyā,",
  "atk-abh02a16:73_8": "kūṭāgāre, aṭṭe, māḷe, udosite, uddaṇḍe, upaṭṭhānasālāyaṁ, maṇḍape, rukkhamūle vasati,",
  "atk-abh02a16:73_9": "so samaṇo mahesakkho’ti bhaṇati.",
  "atk-abh02a16:74_0": "“Atha vā korajikakorajiko bhākuṭikabhākuṭiko kuhakakuhako lapakalapako mukhasambhāvito",
  "atk-abh02a16:74_1": "‘ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī’ti tādisaṁ gambhīraṁ",
  "atk-abh02a16:74_2": "gūḷhaṁ nipuṇaṁ paṭicchannaṁ lokuttaraṁ suññatāpaṭisaṁyuttaṁ kathaṁ katheti. Yā evarūpā",
  "atk-abh02a16:74_3": "bhākuṭikā bhākuṭiyaṁ kuhanā kuhāyanā kuhitattaṁ – idaṁ vuccati sāmantajappanasaṅkhātaṁ kuhanavatthū”ti.",
  "atk-abh02a16:75_0": "Pāpicchasseva pana sato sambhāvanādhippāyakatena iriyāpathena vimhāpanaṁ iriyāpathasannissitaṁ",
  "atk-abh02a16:75_1": "kuhanavatthūti veditabbaṁ. Yathāha – “katamaṁ iriyāpathasaṅkhātaṁ kuhanavatthu? Idhekacco",
  "atk-abh02a16:75_2": "pāpiccho icchāpakato sambhāvanādhippāyo ‘evaṁ maṁ jano sambhāvessatī’ti gamanaṁ saṇṭhapeti,",
  "atk-abh02a16:75_3": "sayanaṁ saṇṭhapeti, paṇidhāya gacchati, paṇidhāya tiṭṭhati, paṇidhāya nisīdati, paṇidhāya",
  "atk-abh02a16:75_4": "seyyaṁ kappeti, samāhito viya gacchati, samāhito viya tiṭṭhati, nisīdati, seyyaṁ",
  "atk-abh02a16:75_5": "kappeti, āpāthakajjhāyīva hoti. Yā evarūpā iriyāpathassa āṭhapanā ṭhapanā saṇṭhapanā",
  "atk-abh02a16:75_6": "bhākuṭikā bhākuṭiyaṁ kuhanā kuhāyanā kuhitattaṁ – idaṁ vuccati iriyāpathasaṅkhātaṁ kuhanavatthū”ti.",
  "atk-abh02a16:76_0": "Tattha paccayapaṭisevanasaṅkhātenāti paccayapaṭisevananti evaṁ saṅkhātena paccayapaṭisevanena.",
  "atk-abh02a16:76_1": "Sāmantajappitenāti samīpe bhaṇitena. Iriyāpathassāti catuiriyāpathassa. Āṭhapanāti",
  "atk-abh02a16:76_2": "ādiṭhapanā, ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇā,",
  "atk-abh02a16:76_3": "pāsādikabhāvakaraṇanti vuttaṁ hoti. Bhākuṭikāti padhānapurimaṭṭhitabhāvadassanena",
  "atk-abh02a16:76_4": "bhākuṭikaraṇaṁ, mukhasaṅkocoti vuttaṁ hoti. Bhākuṭikaraṇaṁ sīlamassāti bhākuṭiko;",
  "atk-abh02a16:76_5": "bhākuṭikassa bhāvo bhākuṭiyaṁ. Kuhanāti vimhāpanaṁ, kuhassa āyanā kuhāyanā. Kuhitassa bhāvo kuhitattanti.",
  "atk-abh02a16:77_0": "862. Lapanāniddese ālapanāti vihāraṁ āgatamanusse disvā kimatthāya bhonto āgatā?",
  "atk-abh02a16:77_1": "Kiṁ bhikkhū nimantetuṁ? Yadi evaṁ gacchatha; ahaṁ pacchato bhikkhū gahetvā āgacchāmī’ti",
  "atk-abh02a16:77_2": "evaṁ āditova lapanā. Atha vā attānaṁ upanetvā ‘ahaṁ tisso, mayi rājā pasanno, mayi",
  "atk-abh02a16:77_3": "asuko ca asuko ca rājamahāmatto pasanno’ti evaṁ attupanāyikā lapanā ālapanā. Lapanāti",
  "atk-abh02a16:77_4": "puṭṭhassa sato vuttappakārameva lapanaṁ. Sallapanāti gahapatikānaṁ ukkaṇṭhane bhītassa",
  "atk-abh02a16:77_5": "okāsaṁ datvā suṭṭhu lapanā. Ullapanāti ‘mahākuṭumbiko, mahānāviko, mahādānapatī’ti",
  "atk-abh02a16:77_6": "evaṁ uddhaṁ katvā lapanā. Samullapanāti sabbatobhāgena uddhaṁ katvā lapanā. Unnahanāti",
  "atk-abh02a16:77_7": "‘upāsakā, pubbe īdise kāle dānaṁ detha; idāni kiṁ na dethā’ti evaṁ yāva ‘dassāma,",
  "atk-abh02a16:77_8": "bhante, okāsaṁ na labhāmā’tiādīni vadanti tāva uddhaṁ nahanā, veṭhanāti vuttaṁ hoti.",
  "atk-abh02a16:77_9": "Atha vā ucchuhatthaṁ disvā ‘kuto āgatā, upāsakā’ti pucchati. ‘Ucchukhettato, bhante’ti.",
  "atk-abh02a16:77_10": "‘Kiṁ tattha ucchu madhura’nti? ‘Khāditvā, bhante, jānitabba’nti. ‘Na, upāsakā, bhikkhussa",
  "atk-abh02a16:77_11": "‘ucchuṁ dethā’ti vattuṁ vaṭṭatī’ti yā evarūpā nibbeṭhentassāpi veṭhanakakathā, sā",
  "atk-abh02a16:77_12": "unnahanā. Sabbatobhāgena punappunaṁ unnahanā samunnahanā. Ukkācanāti ‘etaṁ kulaṁ",
  "atk-abh02a16:77_13": "maṁyeva jānāti, sace ettha deyyadhammo uppajjati, mayhameva detī’ti evaṁ ukkhipitvā",
  "atk-abh02a16:77_14": "kācanā ukkācanā; uddīpanāti vuttaṁ hoti.",
  "atk-abh02a16:78_0": "Telakandarikavatthu cettha vattabbaṁ. Dve kira bhikkhū ekaṁ gāmaṁ pavisitvā āsanasālāya",
  "atk-abh02a16:78_1": "nisīditvā ekaṁ kumārikaṁ disvā pakkosiṁsu. Tāya āgatāya tatreko ekaṁ pucchi – ‘ayaṁ,",
  "atk-abh02a16:78_2": "bhante, kassa kumārikā’ti? ‘Amhākaṁ upaṭṭhāyikāya telakandarikāya dhītā, āvuso. Imissā",
  "atk-abh02a16:78_3": "mātā mayi gehaṁ gate sappiṁ dadamānā ghaṭeneva deti, ayampi mātā viya ghaṭeneva detī’ti ukkāceti.",
  "atk-abh02a16:79_0": "Sabbatobhāgena punappunaṁ ukkācanā samukkācanā. Anuppiyabhāṇitāti saccānurūpaṁ vā",
  "atk-abh02a16:79_1": "dhammānurūpaṁ vā anapaloketvā punappunaṁ piyabhaṇanameva. Cāṭukamyatāti nīcavuttitā;",
  "atk-abh02a16:79_2": "attānaṁ heṭṭhato ṭhapetvā vattanaṁ. Muggasūpyatāti muggasūpasadisatā. Yathā muggesu",
  "atk-abh02a16:79_3": "paccamānesu kocideva na paccati, avasesā paccanti; evaṁ yassa puggalassa vacane kiñcideva",
  "atk-abh02a16:79_4": "saccaṁ hoti, sesaṁ alikaṁ – ayaṁ puggalo muggasūpyoti vuccati. Tassa bhāvo muggasūpyatā.",
  "atk-abh02a16:79_5": "Pāribhaṭayatāti pāribhaṭayabhāvo. Yo hi kuladārake dhātī viya aṅkena vā khandhena",
  "atk-abh02a16:79_6": "vā paribhaṭati, dhāretīti attho; tassa paribhaṭassa kammaṁ pāribhaṭayaṁ; pāribhaṭayassa",
  "atk-abh02a16:79_7": "bhāvo pāribhaṭayatāti.",
  "atk-abh02a16:80": "863. Nemittikatāniddese nimittanti yaṁkiñci paresaṁ paccayadānasaṁyojanakaṁ kāyavacīkammaṁ. Nimittakammanti nimittassa karaṇakosallaṁ.",
  "atk-abh02a16:81_0": "Tatridaṁ vatthu – eko kira piṇḍapātiko upaṭṭhākakammārassa gehadvāraṁ gantvā ‘kiṁ",
  "atk-abh02a16:81_1": "bhante’ti pucchito cīvarantarena hatthaṁ nīharitvā vāsipaharaṇākāraṁ akāsi. Kammāro",
  "atk-abh02a16:81_2": "‘sallakkhitaṁ me, bhante’ti vāsiṁ katvā adāsi. Obhāsoti paccayapaṭisaṁyuttakathā.",
  "atk-abh02a16:81_3": "Obhāsakammanti vacchakapālake disvā ‘kiṁ ime vacchā khīragovacchā, takkagovacchā’ti",
  "atk-abh02a16:81_4": "pucchitvā ‘khīragovacchā, bhante’ti vutte ‘na khīragovacchā, yadi khīragovacchā siyuṁ",
  "atk-abh02a16:81_5": "bhikkhūpi khīraṁ labheyyu’nti evamādinā nayena tesaṁ dārakānaṁ mātāpitūnaṁ nivedetvā",
  "atk-abh02a16:81_6": "khīradāpanādikaṁ obhāsakaraṇaṁ. Sāmantajappāti samīpaṁ katvā jappanaṁ.",
  "atk-abh02a16:82_0": "Jātakabhāṇakavatthu cettha kathetabbaṁ. Eko kira jātakabhāṇakatthero bhuñjitukāmo",
  "atk-abh02a16:82_1": "upaṭṭhāyikāya gehaṁ pavisitvā nisīdi. Sā adātukāmā ‘taṇḍulā natthī’ti bhaṇantī taṇḍule",
  "atk-abh02a16:82_2": "āharitukāmā viya paṭivissakagharaṁ gatā. Bhikkhu antogabbhaṁ pavisitvā olokento kavāṭakoṇe",
  "atk-abh02a16:82_3": "ucchuṁ, bhājane guḷaṁ, piṭake loṇamacchaphālaṁ, kumbhiyaṁ taṇḍule, ghaṭe ghataṁ disvā",
  "atk-abh02a16:82_4": "nikkhamitvā nisīdi. Gharaṇī ‘taṇḍulaṁ nālattha’nti āgatā. Thero ‘upāsike, ajja bhikkhā",
  "atk-abh02a16:82_5": "na sampajjissatī’ti paṭikacceva nimittaṁ addasa’nti āha. ‘Kiṁ, bhante’ti? ‘Kavāṭakoṇe",
  "atk-abh02a16:82_6": "nikkhittaṁ ucchuṁ viya sappaṁ addasaṁ; ‘taṁ paharissāmī’ti olokento bhājane ṭhapitaṁ",
  "atk-abh02a16:82_7": "guḷapiṇḍaṁ viya pāsāṇaṁ leḍḍukena; pahaṭena sappena kataṁ, piṭake nikkhittaloṇamacchaphālasadisaṁ,",
  "atk-abh02a16:82_8": "phaṇaṁ; tassa taṁ leḍḍuṁ ḍaṁsitukāmassa, kumbhiyā taṇḍulasadise dante; athassa kupitassa,",
  "atk-abh02a16:82_9": "ghaṭe pakkhittaghatasadisaṁ, mukhato nikkhamantaṁ visamissakaṁ kheḷa’nti. Sā ‘na",
  "atk-abh02a16:82_10": "sakkā muṇḍakaṁ vañcetu’nti ucchuṁ datvā odanaṁ pacitvā ghataguḷamacchehi saddhiṁ",
  "atk-abh02a16:82_11": "adāsīti. Evaṁ samīpaṁ katvā jappanaṁ sāmantajappāti veditabbaṁ. Parikathāti yathā",
  "atk-abh02a16:82_12": "taṁ labhati tathā parivattetvā parivattetvā kathanaṁ.",
  "atk-abh02a16:83_0": "864. Nippesikatāniddese akkosanāti dasahi akkosavatthūhi akkosanā. Vambhanāti paribhavitvā",
  "atk-abh02a16:83_1": "kathanaṁ. Garahanāti ‘assaddho appasanno’tiādinā nayena dosāropanā. Ukkhepanāti ‘mā",
  "atk-abh02a16:83_2": "etaṁ ettha kathethā’ti vācāya ukkhipanaṁ. Sabbatobhāgena savatthukaṁ sahetukaṁ katvā",
  "atk-abh02a16:83_3": "ukkhepanā samukkhepanā. Athavā adentaṁ ‘aho dānapatī’ti evaṁ ukkhipanaṁ ukkhepanā.",
  "atk-abh02a16:83_4": "‘Mahādānapatī’ti evaṁ suṭṭhu ukkhepanā samukkhepanā. Khipanāti ‘kiṁ imassa jīvitaṁ",
  "atk-abh02a16:83_5": "bījabhojino’ti evaṁ uppaṇḍanā. Saṅkhipanāti ‘kiṁ imaṁ adāyakoti bhaṇatha yo niccakālaṁ",
  "atk-abh02a16:83_6": "sabbesampi natthīti vacanaṁ detī’ti evaṁ suṭṭhutaraṁ uppaṇḍanā. Pāpanāti adāyakattassa",
  "atk-abh02a16:83_7": "avaṇṇassa vā pāpanaṁ. Sabbatobhāgena pāpanā sampāpanā. Avaṇṇahārikāti ‘evaṁ me avaṇṇabhayāpi",
  "atk-abh02a16:83_8": "dassatī’ti gehato gehaṁ, gāmato gāmaṁ, janapadato janapadaṁ avaṇṇaharaṇaṁ. Parapiṭṭhimaṁsikatāti",
  "atk-abh02a16:83_9": "purato madhuraṁ bhaṇitvā parammukhe avaṇṇabhāsitā. Esā hi abhimukhaṁ oloketuṁ asakkontassa",
  "atk-abh02a16:83_10": "parammukhānaṁ piṭṭhimaṁsakhādanaṁ viya hoti. Tasmā parapiṭṭhimaṁsikatāti vuttā. Ayaṁ",
  "atk-abh02a16:83_11": "vuccati nippesikatāti ayaṁ yasmā veḷupesikā viya abbhaṅgaṁ parassa guṇaṁ nippeseti",
  "atk-abh02a16:83_12": "nipuñchati, yasmā vā gandhajātaṁ nipisitvā gandhamagganā viya paraguṇe nipisitvā",
  "atk-abh02a16:83_13": "vicuṇṇetvā esā lābhamagganā hoti, tasmā nippesikatāti vuccatīti.",
  "atk-abh02a16:84_0": "865. Lābhena lābhaṁ nijigīsanatāniddese nijigīsanatāti magganā. Ito laddhanti imamhā",
  "atk-abh02a16:84_1": "gehā laddhaṁ. Amutrāti amukamhi gehe. Eṭṭhīti icchanā. Gaveṭṭhīti magganā. Pariyeṭṭhīti",
  "atk-abh02a16:84_2": "punappunaṁ magganā. Ādito paṭṭhāya laddhaṁ laddhaṁ bhikkhaṁ tatra tatra kuladārakānaṁ",
  "atk-abh02a16:84_3": "datvā ante khīrayāguṁ labhitvā gatabhikkhuvatthu cettha kathetabbaṁ. Esanātiādīni",
  "atk-abh02a16:84_4": "eṭṭhītiādīnaṁ vevacanāni, tasmā eṭṭhīti esanā, gaveṭṭhīti gavesanā, pariyeṭṭhīti",
  "atk-abh02a16:84_5": "pariyesanā. Iccevamettha yojanā veditabbā.",
  "atk-abh02a16:85_0": "866. Seyyamānaniddese jātiyāti khattiyabhāvādijātisampattiyā. Gottenāti gotamagottādinā",
  "atk-abh02a16:85_1": "ukkaṭṭhagottena. Kolaputtiyenāti mahākulabhāvena. Vaṇṇapokkharatāyāti vaṇṇasampannasarīratāya.",
  "atk-abh02a16:85_2": "Sarīrañhi pokkharanti vuccati, tassa vaṇṇasampattiyā abhirūpabhāvenāti attho. Dhanenātiādīni",
  "atk-abh02a16:85_3": "uttānatthāneva. Mānaṁ jappetīti etesu yena kenaci vatthunā ‘seyyohamasmī’ti mānaṁ pavatteti karoti.",
  "atk-abh02a16:86": "867. Sadisamānaniddese mānaṁ jappetīti etesu yena kenaci vatthunā ‘sadisohamasmī’ti mānaṁ pavatteti. Ayamettha atthato viseso. Pāḷiyaṁ pana nānākaraṇaṁ natthi.",
  "atk-abh02a16:87_0": "868. Hīnamānaniddese omānaṁ jappetīti heṭṭhāmānaṁ pavatteti. Omānoti lāmako heṭṭhāmāno.",
  "atk-abh02a16:87_1": "Omaññanā omaññitattanti ākārabhāvaniddeso. Hīḷanāti jātiādīhi attajigucchanā. Ohīḷanāti",
  "atk-abh02a16:87_2": "atirekato hīḷanā. Ohīḷitattanti tasseva bhāvaniddeso. Attuññāti attānaṁ hīnaṁ katvā",
  "atk-abh02a16:87_3": "jānanā. Attāvaññāti attānaṁ avajānanā. Attaparibhavoti jātiādisampattināmameva jātāti",
  "atk-abh02a16:87_4": "attānaṁ paribhavitvā maññanā. Evamime tayo mānā puggalaṁ anissāya jātiādivatthuvaseneva",
  "atk-abh02a16:87_5": "kathitā. Tesu ekeko tiṇṇampi seyyasadisahīnānaṁ uppajjati. Tattha ‘seyyohamasmī’ti",
  "atk-abh02a16:87_6": "māno seyyasseva yāthāvamāno, sesānaṁ ayāthāvamāno. ‘Sadisohamasmī’ti māno sadisasseva",
  "atk-abh02a16:87_7": "yāthāvamāno, sesānaṁ ayāthāvamāno. ‘Hīnohamasmī’ti māno hīnasseva yāthāvamāno, sesānaṁ ayāthāvamāno.",
  "atk-abh02a16:88_0": "869.Tattha katamo seyyassa seyyohamasmītiādayo pana nava mānā puggalaṁ nissāya kathitā.",
  "atk-abh02a16:88_1": "Tesu tayo tayo ekekassa uppajjanti. Tattha dahatīti ṭhapeti. Taṁ nissāyāti taṁ seyyato",
  "atk-abh02a16:88_2": "dahanaṁ nissāya. Ettha pana seyyassa seyyohamasmīti māno rājūnañceva pabbajitānañca",
  "atk-abh02a16:88_3": "uppajjati. Rājā hi ‘raṭṭhena vā dhanena vā vāhanehi vā ko mayā sadiso atthī’ti etaṁ",
  "atk-abh02a16:88_4": "mānaṁ karoti. Pabbajitopi ‘sīladhutaṅgādīhi ko mayā sadiso atthī’ti etaṁ mānaṁ karoti.",
  "atk-abh02a16:89_0": "870.Seyyassa sadisohamasmīti mānopi etesaṁyeva uppajjati. Rājā hi ‘raṭṭhena vā dhanena",
  "atk-abh02a16:89_1": "vā vāhanehi vā aññarājūhi saddhiṁ mayhaṁ kiṁ nānākaraṇa’nti etaṁ mānaṁ karoti. Pabbajitopi",
  "atk-abh02a16:89_2": "‘sīladhutaṅgādīhi aññena bhikkhunā saddhiṁ mayhaṁ kiṁ nānākaraṇa’nti etaṁ mānaṁ karoti.",
  "atk-abh02a16:90_0": "871.Seyyassa hīnohamasmīti mānopi etesaṁyeva uppajjati. Yassa hi rañño raṭṭhaṁ vā",
  "atk-abh02a16:90_1": "dhanaṁ vā vāhanāni vā sampannāni na honti, so ‘mayhaṁ rājāti vohārasukhamattameva;",
  "atk-abh02a16:90_2": "kiṁ rājā nāma aha’nti etaṁ mānaṁ karoti. Pabbajitopi ‘appalābhasakkāro ahaṁ. Dhammakathiko",
  "atk-abh02a16:90_3": "bahussuto mahātheroti kathāmattameva. Kiṁ dhammakathiko nāmāhaṁ, kiṁ bahussuto nāmāhaṁ,",
  "atk-abh02a16:90_4": "kiṁ mahāthero nāmāhaṁ yassa me lābhasakkāro natthī’ti etaṁ mānaṁ karoti.",
  "atk-abh02a16:91_0": "872.Sadisassa seyyohamasmīti mānādayo amaccādīnaṁ uppajjanti. Amacco hi raṭṭhiyo",
  "atk-abh02a16:91_1": "vā ‘bhogayānavāhanādīhi ko mayā sadiso añño rājapuriso atthī’ti vā ‘mayhaṁ aññehi",
  "atk-abh02a16:91_2": "saddhiṁ kiṁ nānākaraṇa’nti vā ‘amaccoti nāmamattameva mayhaṁ; ghāsacchādanamattampi",
  "atk-abh02a16:91_3": "me natthi. Kiṁ amacco nāmāha’nti ete māne karoti.",
  "atk-abh02a16:92_0": "875.Hīnassa seyyohamasmīti mānādayo dāsādīnaṁ uppajjanti. Dāso hi ‘mātito vā pitito",
  "atk-abh02a16:92_1": "vā ko mayā sadiso añño dāso nāma atthi’ aññe jīvituṁ asakkontā kucchihetu dāsā nāma",
  "atk-abh02a16:92_2": "jātā. Ahaṁ pana paveṇīāgatattā seyyo’ti vā ‘paveṇīāgatabhāvena ubhatosuddhikadāsattena",
  "atk-abh02a16:92_3": "asukadāsena nāma saddhiṁ kiṁ mayhaṁ nānākaraṇa’nti vā ‘kucchivasenāhaṁ dāsabyaṁ upagato.",
  "atk-abh02a16:92_4": "Mātāpitukoṭiyā pana me dāsaṭṭhānaṁ natthi. Kiṁ dāso nāma aha’nti vā ete māne karoti.",
  "atk-abh02a16:92_5": "Yathā ca dāso evaṁ pukkusacaṇḍālādayopi ete māne karontiyeva.",
  "atk-abh02a16:93_0": "Ettha ca ‘seyyassa seyyohamasmī’ti uppannamānova yāthāvamāno, itare dve ayāthāvamānā.",
  "atk-abh02a16:93_1": "Tathā ‘sadisassa sadisohamasmī’ti ‘hīnassa hīnohamasmī’ti uppannamānova yāthāvamāno,",
  "atk-abh02a16:93_2": "itare dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhā.",
  "atk-abh02a16:94": "878. Evaṁ savatthuke māne kathetvā idāni avatthukaṁ nibbattitamānameva dassetuṁ tattha katamo mānotiādi vuttaṁ.",
  "atk-abh02a16:95": "879. Atimānaniddese seyyādivasena puggalaṁ anāmasitvā jātiādīnaṁ vatthuvaseneva niddiṭṭho. Tattha atimaññatīti ‘jātiādīhi mayā sadiso natthī’ti atikkamitvā maññati.",
  "atk-abh02a16:96_0": "880. Mānātimānaniddese yo evarūpoti yo eso ‘ayaṁ pubbe mayā sadiso, idāni ahaṁ seṭṭho,",
  "atk-abh02a16:96_1": "ahaṁ hīnataro’ti uppanno māno. Ayaṁ bhārātibhāro viya purimaṁ sadisamānaṁ upādāya",
  "atk-abh02a16:96_2": "mānātimānoti dassetuṁ evamāha.",
  "atk-abh02a16:97_0": "881. Omānaniddeso hīnamānaniddesasadisoyeva. Veneyyavasena pana so ‘hīnohamasmī’ti",
  "atk-abh02a16:97_1": "māno nāma vutto – ayaṁ omāno nāma. Apicettha ‘tvaṁ jātimā, kākajāti viya te jāti;",
  "atk-abh02a16:97_2": "tvaṁ gottavā, caṇḍālagottaṁ viya te gottaṁ; tuyhaṁ saro atthi, kākassaro viya te",
  "atk-abh02a16:97_3": "saro’ti evaṁ attānaṁ heṭṭhā katvā pavattanavasena ayaṁ omānoti veditabbo.",
  "atk-abh02a16:98_0": "882. Adhimānaniddese appatte pattasaññitāti cattāri saccāni appatvā pattasaññitāya.",
  "atk-abh02a16:98_1": "Akateti catūhi maggehi kattabbakicce akateyeva. Anadhigateti catusaccadhamme anadhigate.",
  "atk-abh02a16:98_2": "Asacchikateti arahattena apaccakkhakate. Ayaṁ vuccati adhimānoti ayaṁ adhigatamāno nāma vuccati.",
  "atk-abh02a16:99_0": "Ayaṁ pana kassa uppajjati, kassa nuppajjatīti? Ariyasāvakassa tāva nuppajjati. So",
  "atk-abh02a16:99_1": "hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇapaṭivedhe",
  "atk-abh02a16:99_2": "nikkaṅkho. Tasmā sotāpannādīnaṁ ‘ahaṁ sakadāgāmī’tiādivasena māno nuppajjati; dussīlassāpi",
  "atk-abh02a16:99_3": "nuppajjati; so hi ariyaguṇādhigame nirāsova. Sīlavatopi pariccattakammaṭṭhānassa",
  "atk-abh02a16:99_4": "niddārāmatādimanuyuttassa nuppajjati.",
  "atk-abh02a16:100_0": "Parisuddhasīlassa pana kammaṭṭhāne appamattassa nāmarūpaṁ vavatthapetvā paccayapariggahena",
  "atk-abh02a16:100_1": "vitiṇṇakaṅkhassa tilakkhaṇaṁ āropetvā saṅkhāre sammasantassa āraddhavipassakassa",
  "atk-abh02a16:100_2": "uppajjati; uppanne ca suddhasamathalābhī vā suddhavipassanālābhī vā antarā ṭhapeti.",
  "atk-abh02a16:100_3": "So hi dasapi vīsampi tiṁsampi vassāni kilesasamudācāraṁ apassanto ‘ahaṁ sotāpanno’ti",
  "atk-abh02a16:100_4": "vā ‘sakadāgāmī’ti vā ‘anāgāmī’ti vā maññati. Samathavipassanālābhī pana arahatteyeva",
  "atk-abh02a16:100_5": "ṭhapeti. Tassa hi samādhibalena kilesā vikkhambhitā, vipassanābalena saṅkhārā supariggahitā.",
  "atk-abh02a16:100_6": "Tasmā saṭṭhipi vassāni asītipi vassāni vassasatampi kilesā na samudācaranti; khīṇāsavasseva",
  "atk-abh02a16:100_7": "cittacāro hoti. So evaṁ dīgharattaṁ kilesasamudācāraṁ apassanto antarā aṭṭhatvāva",
  "atk-abh02a16:100_8": "‘arahā aha’nti maññati, uccamālaṅkavāsī mahānāgatthero viya, haṅkanakavāsī mahādattatthero",
  "atk-abh02a16:100_9": "viya, cittalapabbate niṅkapoṇṇapadhānagharavāsī cūḷasumatthero viya ca.",
  "atk-abh02a16:101_0": "Tatridaṁ ekavatthuparidīpanaṁ – talaṅgaravāsī dhammadinnatthero kira nāma eko pabhinnapaṭisambhido",
  "atk-abh02a16:101_1": "mahākhīṇāsavo mahato bhikkhusaṅghassa ovādadāyako ahosi. So ekadivasaṁ attano divāṭṭhāne",
  "atk-abh02a16:101_2": "nisīditvā ‘kinnu kho amhākaṁ ācariyassa uccataliṅkavāsīmahānāgattherassa samaṇakiccaṁ",
  "atk-abh02a16:101_3": "matthakaṁ patto, no’ti āvajjanto puthujjanabhāvamevassa disvā ‘mayi agacchante puthujjanakālakiriyameva",
  "atk-abh02a16:101_4": "karissatī’ti ca ñatvā iddhiyā vehāsaṁ uppatitvā divāṭṭhāne nisinnassa therassa samīpe",
  "atk-abh02a16:101_5": "orohitvā vanditvā vattaṁ dassetvā ekamantaṁ nisīdi. ‘Kiṁ, āvuso dhammadinna, akāle",
  "atk-abh02a16:101_6": "āgatosī’ti ca vutto ‘pañhaṁ, bhante, pucchituṁ āgatomhī’ti āha.",
  "atk-abh02a16:102_0": "Tato ‘pucchāvuso, jānamāno kathayissāmī’ti vutto pañhāsahassaṁ pucchi. Thero pucchitapucchitaṁ",
  "atk-abh02a16:102_1": "pañhaṁ asajjamānova kathesi. Tato ‘atitikkhaṁ te, bhante, ñāṇaṁ. Kadā tumhehi ayaṁ",
  "atk-abh02a16:102_2": "dhammo adhigato’ti vutto ‘ito saṭṭhivassakāle, āvuso’ti āha. ‘Samādhimpi, bhante,",
  "atk-abh02a16:102_3": "vaḷañjethā’ti? ‘Na idaṁ, āvuso, bhāriya’nti. ‘Tena hi, bhante, ekaṁ hatthiṁ māpethā’ti.",
  "atk-abh02a16:102_4": "Thero sabbasetaṁ hatthiṁ māpesi. ‘Idāni, bhante, yathā ayaṁ hatthī añcitakaṇṇo pasāritanaṅguṭṭho",
  "atk-abh02a16:102_5": "soṇḍaṁ mukhe pakkhipitvā bheravaṁ koñcanādaṁ karonto tumhākaṁ abhimukho āgacchati",
  "atk-abh02a16:102_6": "tathā taṁ karothā’ti. Thero tathā katvā vegena āgacchato hatthissa bheravaṁ ākāraṁ",
  "atk-abh02a16:102_7": "disvā uṭṭhāya palāyituṁ āraddho. Tamenaṁ khīṇāsavatthero hatthaṁ pasāretvā cīvarakaṇṇe",
  "atk-abh02a16:102_8": "gahetvā ‘bhante, khīṇāsavassa sārajjaṁ nāma hotī’ti āha. So tasmiṁ kāle attano puthujjanabhāvaṁ",
  "atk-abh02a16:102_9": "ñatvā ‘avassayo me, āvuso dhammadinna, hohī’ti vatvā pādamūle ukkuṭikaṁ nisīdi. ‘Bhante,",
  "atk-abh02a16:102_10": "tumhākaṁ avassayo bhavissāmiccevāhaṁ āgato, mā cintayitthā’ti kammaṭṭhānaṁ kathesi.",
  "atk-abh02a16:102_11": "Thero kammaṭṭhānaṁ gahetvā caṅkamaṁ āruyha tatiye padavāre aggaphalaṁ arahattaṁ pāpuṇi.",
  "atk-abh02a16:102_12": "Thero kira dosacarito ahosi.",
  "atk-abh02a16:103": "883. Asmimānaniddese rūpaṁ asmīti mānoti ‘ahaṁ rūpa’nti uppannamāno. Chandoti mānaṁ anugatacchandova. Tathā anusayo. Vedanādīsupi eseva nayo.",
  "atk-abh02a16:104_0": "884. Micchāmānaniddese pāpakena vā kammāyatanenāti ādīsu pāpakaṁ kammāyatanaṁ nāma",
  "atk-abh02a16:104_1": "kevaṭṭamacchabandhanesādādīnaṁ kammaṁ. Pāpakaṁ sippāyatanaṁ nāma macchajālakhipanakuminakaraṇesu",
  "atk-abh02a16:104_2": "ceva pāsaoḍḍanasūlāropanādīsu ca chekatā. Pāpakaṁ vijjāṭṭhānaṁ nāma yā kāci parūpaghātavijjā.",
  "atk-abh02a16:104_3": "Pāpakaṁ sutaṁ nāma bhāratayuddhasītāharaṇādipaṭisaṁyuttaṁ. Pāpakaṁ paṭibhānaṁ nāma",
  "atk-abh02a16:104_4": "dubbhāsitayuttaṁ kappanāṭakavilappanādipaṭibhānaṁ. Pāpakaṁ sīlaṁ nāma ajasīlaṁ gosīlaṁ.",
  "atk-abh02a16:104_5": "Vatampi ajavatagovatameva. Pāpikā diṭṭhi pana dvāsaṭṭhiyā diṭṭhigatesu yā kāci diṭṭhi.",
  "atk-abh02a16:105_0": "885. Ñātivitakkaniddesādīsu ‘mayhaṁ ñātayo sukhajīvino sampattiyuttā’ti evaṁ pañcakāmaguṇasannissitena",
  "atk-abh02a16:105_1": "gehasitapemena ñātake ārabbha uppannavitakkova ñātivitakko nāma. ‘Khayaṁ gatā vayaṁ",
  "atk-abh02a16:105_2": "gatā saddhā pasannā’ti evaṁ pavatto pana ñātivitakko nāma na hoti.",
  "atk-abh02a16:106_0": "886. ‘Amhākaṁ janapado subhikkho sampannasasso’ti tuṭṭhamānassa gehasitapemavaseneva",
  "atk-abh02a16:106_1": "uppannavitakko janapadavitakko nāma. ‘Amhākaṁ janapade manussā saddhā pasannā khayaṁ",
  "atk-abh02a16:106_2": "gatā vayaṁ gatā’ti evaṁ pavatto pana janapadavitakko nāma na hoti.",
  "atk-abh02a16:107_0": "887. Amaratthāya vitakko, amaro vā vitakkoti amaravitakko. Tattha ‘ukkuṭikappadhānādīhi",
  "atk-abh02a16:107_1": "dukkhe nijjiṇṇe samparāye attā sukhī hoti amaro’ti dukkarakārikaṁ karontassa tāya",
  "atk-abh02a16:107_2": "dukkarakārikāya paṭisaṁyutto vitakko amaratthāya vitakko nāma. Diṭṭhigatiko pana",
  "atk-abh02a16:107_3": "‘sassataṁ vadesī’tiādīni puṭṭho ‘evantipi me no, tathātipi me no’ aññathātipi me",
  "atk-abh02a16:107_4": "no, notipi me no, no notipi me no’ti vikkhepaṁ āpajjati, tassa so diṭṭhigatapaṭisaṁyutto",
  "atk-abh02a16:107_5": "vitakko. Yathā amaro nāma maccho udake gahetvā māretuṁ na sakkā, ito cito ca dhāvati,",
  "atk-abh02a16:107_6": "gāhaṁ na gacchati; evameva ekasmiṁ pakkhe asaṇṭhahanato na maratīti amaro nāma hoti.",
  "atk-abh02a16:107_7": "Taṁ duvidhampi ekato katvā ayaṁ vuccati amaravitakkoti vuttaṁ.",
  "atk-abh02a16:108_0": "888.Parānuddayatāpaṭisaṁyuttoti anuddayatāpatirūpakena gehasitapemena paṭisaṁyutto.",
  "atk-abh02a16:108_1": "Sahanandītiādīsu upaṭṭhākesu nandantesu socantesu ca tehi saddhiṁ diguṇaṁ nandati,",
  "atk-abh02a16:108_2": "diguṇaṁ socati; tesu sukhitesu diguṇaṁ sukhito hoti, dukkhitesu diguṇaṁ dukkhito",
  "atk-abh02a16:108_3": "hoti. Uppannesu kiccakaraṇīyesūti tesu mahantesu vā khuddakesu vā kammesu uppannesu.",
  "atk-abh02a16:108_4": "Attanā vā yogaṁ āpajjatīti tāni tāni kiccāni sādhento paññattiṁ vītikkamati, sallekhaṁ",
  "atk-abh02a16:108_5": "kopeti. Yo tatthāti yo tasmiṁ saṁsaṭṭhavihāre, tasmiṁ vā yogāpajjane gehasito vitakko",
  "atk-abh02a16:108_6": "– ayaṁ parānuddayatāpaṭisaṁyutto vitakko nāma.",
  "atk-abh02a16:109": "889.Lābhasakkārasilokapaṭisaṁyuttoti cīvarādilābhena ceva sakkārena ca kittisaddena ca saddhiṁ ārammaṇakaraṇavasena paṭisaṁyutto.",
  "atk-abh02a16:110_0": "890.Anavaññattipaṭisaṁyuttoti ‘aho vata maṁ pare na avajāneyyuṁ, na pothetvā viheṭhetvā",
  "atk-abh02a16:110_1": "katheyyu’nti evaṁ anavaññātabhāvapatthanāya saddhiṁ uppajjanavitakko. Yo tattha gehasitoti",
  "atk-abh02a16:110_2": "yo tasmiṁ ‘mā maṁ pare avajāniṁsū’ti uppanne citte pañcakāmaguṇasaṅkhātagehanissito",
  "atk-abh02a16:110_3": "hutvā uppannavitakko. Sesaṁ sabbattha pākaṭamevāti.",
  "atk-abh02a16:111": "Ekakaniddesavaṇṇanā.",
  "atk-abh02a16:112": "(2.) Dukaniddesavaṇṇanā",
  "atk-abh02a16:113_0": "891. Dukesu kodhaniddesādayo heṭṭhā vuttanayeneva veditabbā. Heṭṭhā anāgatesu pana",
  "atk-abh02a16:113_1": "upanāhaniddesādīsu pubbakālaṁ kodhaṁ upanayhatīti aparakālakodho upanāho nāma. Upanayhanākāro",
  "atk-abh02a16:113_2": "upanayhanā. Upanayhitassa bhāvo upanayhitattaṁ. Aṭṭhapanāti paṭhamuppannassa anantaraṭṭhapanā",
  "atk-abh02a16:113_3": "mariyādaṭṭhapanā vā. Ṭhapanāti pakatiṭhapanā. Saṇṭhapanāti sabbatobhāgena punappunaṁ",
  "atk-abh02a16:113_4": "āghātaṭṭhapanā. Anusaṁsandanāti paṭhamuppannena kodhena saddhiṁ antaraṁ adassetvā",
  "atk-abh02a16:113_5": "ekībhāvakaraṇā. Anuppabandhanāti purimena saddhiṁ pacchimassa ghaṭanā. Daḷhīkammanti",
  "atk-abh02a16:113_6": "thirakaraṇaṁ. Ayaṁ vuccatīti ayaṁ upanandhanalakkhaṇo veraṁ appaṭinissajjanaraso",
  "atk-abh02a16:113_7": "upanāhoti vuccati; yena samannāgato puggalo veraṁ nissajjituṁ na sakkoti; ‘evaṁ nāma",
  "atk-abh02a16:113_8": "maṁ esa vattuṁ ananucchaviko’ti aparāparaṁ anubandhati; ādittapūtialātaṁ viya jalateva",
  "atk-abh02a16:113_9": "; dhoviyamānaṁ acchacammaṁ viya, vasātelamakkhitapilotikā viya ca na parisujjhati.",
  "atk-abh02a16:114_0": "892. Makkhanabhāvavasena makkho; paraguṇamakkhanāya pavattentopi attano kāraṇaṁ,",
  "atk-abh02a16:114_1": "gūthapaharaṇakaṁ gūtho viya, paṭhamataraṁ makkhetīti attho. Tato parā dve ākārabhāvaniddesā.",
  "atk-abh02a16:114_2": "Niṭṭhurabhāvo niṭṭhuriyaṁ; ‘taṁ nissāya ettakampi natthī’ti kheḷapātananti attho.",
  "atk-abh02a16:114_3": "Niṭṭhuriyakammanti niṭṭhuriyakaraṇaṁ. Gahaṭṭho vā hi gahaṭṭhaṁ, bhikkhu vā bhikkhuṁ",
  "atk-abh02a16:114_4": "nissāya vasanto appamattakeneva kujjhitvā ‘taṁ nissāya ettakampi natthī’ti kheḷaṁ",
  "atk-abh02a16:114_5": "pātetvā pādena maddanto viya niṭṭhuriyaṁ nāma karoti. Tassa taṁ kammaṁ niṭṭhuriyakammanti",
  "atk-abh02a16:114_6": "vuccati. Lakkhaṇādito panesa paraguṇamakkhanalakkhaṇo makkho, tesaṁ vināsanaraso,",
  "atk-abh02a16:114_7": "parena sukatānaṁ kiriyānaṁ avacchādanapaccupaṭṭhāno.",
  "atk-abh02a16:115_0": "Paḷāsatīti paḷāso; parassa guṇe dassetvā attano guṇehi samaṁ karotīti attho. Paḷāsassa",
  "atk-abh02a16:115_1": "āyanā paḷāsāyanā. Paḷāso ca so attano jayāharaṇato āhāro cāti paḷāsāhāro. Vivādaṭṭhānanti",
  "atk-abh02a16:115_2": "vivādakāraṇaṁ. Yugaggāhoti samadhuraggahaṇaṁ. Appaṭinissaggoti attanā gahitassa appaṭinissajjanaṁ.",
  "atk-abh02a16:115_3": "Lakkhaṇādito panesa yugaggāhalakkhaṇo paḷāso, paraguṇehi attano guṇānaṁ samakaraṇaraso,",
  "atk-abh02a16:115_4": "paresaṁ guṇappamāṇena upaṭṭhānapaccupaṭṭhāno. Paḷāsī hi puggalo dutiyassa dhuraṁ",
  "atk-abh02a16:115_5": "na deti, samaṁ pasāretvā tiṭṭhati, sākacchamaṇḍale aññena bhikkhunā bahūsu suttesu",
  "atk-abh02a16:115_6": "ca kāraṇesu ca ābhatesupi ‘tava ca mama ca vāde kiṁ nāma nānākaraṇaṁ? Nanu majjhe",
  "atk-abh02a16:115_7": "bhinnasuvaṇṇaṁ viya ekasadisameva amhākaṁ vacana’nti vadati. Issāmacchariyaniddesā vuttatthā eva.",
  "atk-abh02a16:116_0": "894. Māyāniddese vācaṁ bhāsatīti jānaṁyeva ‘paṇṇattiṁ vītikkamantā bhikkhū bhāriyaṁ",
  "atk-abh02a16:116_1": "karonti, amhākaṁ pana vītikkamaṭṭhānaṁ nāma natthī’ti upasanto viya bhāsati. Kāyena",
  "atk-abh02a16:116_2": "parakkamatīti ‘mayā kataṁ idaṁ pāpakammaṁ mā keci jāniṁsū’ti kāyena vattaṁ karoti.",
  "atk-abh02a16:116_3": "Vijjamānadosapaṭicchādanato cakkhumohanamāyā viyāti māyā. Māyāvino bhāvo māyāvitā.",
  "atk-abh02a16:116_4": "Katvā pāpaṁ puna paṭicchādanato aticca āsaranti etāya sattāti accāsarā. Kāyavācākiriyāhi",
  "atk-abh02a16:116_5": "aññathā dassanato vañcetīti vañcanā. Etāya sattā nikarontīti nikati; micchākarontīti",
  "atk-abh02a16:116_6": "attho. ‘Nāhaṁ evaṁ karomī’ti pāpānaṁ vikkhipanato vikiraṇā. ‘Nāhaṁ evaṁ karomī’ti",
  "atk-abh02a16:116_7": "parivajjanato pariharaṇā. Kāyādīhi saṁvaraṇato gūhanā. Sabbatobhāgena gūhanā parigūhanā.",
  "atk-abh02a16:116_8": "Tiṇapaṇṇehi viya gūthaṁ kāyavacīkammehi pāpaṁ chādetīti chādanā. Sabbatobhāgena chādanā",
  "atk-abh02a16:116_9": "paṭicchādanā. Na uttānaṁ katvā dassetīti anuttānīkammaṁ. Na pākaṭaṁ katvā dassetīti",
  "atk-abh02a16:116_10": "anāvikammaṁ. Suṭṭhu chādanā vocchādanā. Katapaṭicchādanavasena punapi pāpassa karaṇato",
  "atk-abh02a16:116_11": "pāpakiriyā. Ayaṁ vuccatīti ayaṁ katapaṭicchādanalakkhaṇā māyā nāma vuccati; yāya",
  "atk-abh02a16:116_12": "samannāgato puggalo bhasmāpaṭicchanno viya aṅgāro, udakapaṭicchanno viya khāṇu, pilotikāpaliveṭhitaṁ",
  "atk-abh02a16:116_13": "viya ca satthaṁ hoti.",
  "atk-abh02a16:117_0": "Sāṭheyyaniddese saṭhoti asantaguṇaparidīpanato na sammā bhāsitā. Sabbatobhāgena saṭho",
  "atk-abh02a16:117_1": "parisaṭho. Yaṁ tatthāti yaṁ tasmiṁ puggale. Saṭhanti asantaguṇadīpanaṁ kerāṭiyaṁ.",
  "atk-abh02a16:117_2": "Saṭhatāti saṭhākāro. Kakkaratāti padumanālissa viya aparāmasanakkhamo kharapharusabhāvo.",
  "atk-abh02a16:117_3": "Kakkariyantipi tasseva vevacanaṁ. Parikkhattatā pārikkhattiyanti padadvayena nikhaṇitvā",
  "atk-abh02a16:117_4": "ṭhapitaṁ viya daḷhakerāṭiyaṁ vuttaṁ. Idaṁ vuccatīti idaṁ attano avijjamānaguṇappakāsanalakkhaṇaṁ",
  "atk-abh02a16:117_5": "sāṭheyyaṁ nāma vuccati; yena samannāgatassa puggalassa kucchiṁ vā piṭṭhiṁ vā jānituṁ na sakkā.",
  "atk-abh02a16:118": "Vāmena sūkaro hoti, dakkhiṇena ajāmigo;",
  "atk-abh02a16:119": "Sarena nelako hoti, visāṇena jaraggavoti.",
  "atk-abh02a16:120": "Evaṁ vuttayakkhasūkarasadiso hoti. Avijjādiniddesā vuttatthā eva.",
  "atk-abh02a16:121_0": "902. Anajjavaniddese anajjavoti anujutākāro. Anajjavabhāvo anajjavatā. Jimhatāti",
  "atk-abh02a16:121_1": "candavaṅkatā. Vaṅkatāti gomuttavaṅkatā. Kuṭilatāti naṅgalakoṭivaṅkatā. Sabbehipi",
  "atk-abh02a16:121_2": "imehi padehi kāyavacīcittavaṅkatāva kathitā.",
  "atk-abh02a16:122_0": "Amaddavaniddese na mudubhāvo amudutā. Amaddavākāro amaddavatā. Kakkhaḷabhāvo kakkhaḷiyaṁ.",
  "atk-abh02a16:122_1": "Maddavakarassa sinehassa abhāvato pharusabhāvo phārusiyaṁ. Anīcavuttitāya ujukameva",
  "atk-abh02a16:122_2": "ṭhitacittabhāvo ujucittatā. Puna amudutāgahaṇaṁ tassā visesanatthaṁ ‘amudutāsaṅkhātā",
  "atk-abh02a16:122_3": "ujucittatā, na ajjavasaṅkhātā ujucittatā’ti.",
  "atk-abh02a16:123": "903.Akkhantiniddesādayo khantiniddesādipaṭipakkhato veditabbā.",
  "atk-abh02a16:124_0": "908. Saṁyojananiddese ajjhattanti kāmabhavo. Bahiddhāti rūpārūpabhavo. Kiñcāpi hi",
  "atk-abh02a16:124_1": "sattā kāmabhave appaṁ kālaṁ vasanti kappassa catutthameva koṭṭhāsaṁ, itaresu tīsu",
  "atk-abh02a16:124_2": "koṭṭhāsesu kāmabhavo suñño hoti tuccho, rūpārūpabhave bahuṁ kālaṁ vasanti, tathāpi",
  "atk-abh02a16:124_3": "nesaṁ yasmā kāmabhave cutipaṭisandhiyo bahukā honti, appā rūpārūpabhavesu, yattha",
  "atk-abh02a16:124_4": "ca cutipaṭisandhiyo bahukā tattha ālayopi patthanāpi abhilāsopi bahu hoti, yattha",
  "atk-abh02a16:124_5": "appā tattha appo, tasmā kāmabhavo ajjhattaṁ nāma jāto, rūpārūpabhavā bahiddhā nāma.",
  "atk-abh02a16:124_6": "Iti ajjhattasaṅkhāte kāmabhave bandhanaṁ ajjhattasaṁyojanaṁ nāma, bahiddhāsaṅkhātesu",
  "atk-abh02a16:124_7": "rūpārūpabhavesu bandhanaṁ bahiddhāsaṁyojanaṁ nāma. Tattha ekekaṁ pañcapañcavidhaṁ",
  "atk-abh02a16:124_8": "hoti. Tena vuttaṁ “pañcorambhāgiyāni pañcuddhambhāgiyānī”ti. Tatrāyaṁ vacanattho",
  "atk-abh02a16:124_9": "– oraṁ vuccati kāmadhātu, tattha upapattinipphādanato taṁ oraṁ bhajantīti orambhāgiyāni.",
  "atk-abh02a16:124_10": "Uddhaṁ vuccati rūpārūpadhātu, tattha upapattinipphādanato taṁ uddhaṁ bhajantīti uddhambhāgiyānīti.",
  "atk-abh02a16:125": "Dukaniddesavaṇṇanā.",
  "atk-abh02a16:126": "(3.) Tikaniddesavaṇṇanā",
  "atk-abh02a16:127_0": "909. Tikaniddese tīhi akusalamūlehi vaṭṭamūlasamudācāro kathito. Akusalavitakkādīsu",
  "atk-abh02a16:127_1": "vitakkanavasena vitakko, sañjānanavasena saññā, sabhāvaṭṭhena dhātūti veditabbā.",
  "atk-abh02a16:127_2": "Duccaritaniddese paṭhamanayo kammapathavasena vibhatto, dutiyo sabbasaṅgāhikakammavasena,",
  "atk-abh02a16:127_3": "tatiyo nibbattitacetanāvaseneva.",
  "atk-abh02a16:128": "914. Āsavaniddese suttantapariyāyena tayova āsavā kathitā.",
  "atk-abh02a16:129_0": "919. Esanāniddese saṅkhepato tattha katamā kāmesanāti ādinā nayena vutto kāmagavesanarāgo",
  "atk-abh02a16:129_1": "kāmesanā. Yo bhavesu bhavacchandotiādinā nayena vutto bhavagavesanarāgo bhavesanā.",
  "atk-abh02a16:129_2": "Sassato lokotiādinā nayena vuttā diṭṭhigatikasammatassa brahmacariyassa gavesanā",
  "atk-abh02a16:129_3": "diṭṭhi brahmacariyesanāti veditabbā. Yasmā ca na kevalaṁ rāgadiṭṭhiyo eva esanā,",
  "atk-abh02a16:129_4": "tadekaṭṭhaṁ pana kammampi esanā eva, tasmā taṁ dassetuṁ dutiyanayo vibhatto. Tattha",
  "atk-abh02a16:129_5": "tadekaṭṭhanti sampayuttekaṭṭhaṁ veditabbaṁ. Tattha kāmarāgekaṭṭhaṁ kāmāvacarasattānameva",
  "atk-abh02a16:129_6": "pavattati; bhavarāgekaṭṭhaṁ pana mahābrahmānaṁ. Samāpattito vuṭṭhāya caṅkamantānaṁ",
  "atk-abh02a16:129_7": "jhānaṅgānaṁ assādanakāle akusalakāyakammaṁ hoti, ‘aho sukhaṁ aho sukha’nti vācaṁ",
  "atk-abh02a16:129_8": "bhinditvā assādanakāle vacīkammaṁ, kāyaṅgavācaṅgāni acopetvā manasāva assādanakāle",
  "atk-abh02a16:129_9": "manokammaṁ. Antaggāhikadiṭṭhivasena sabbesampi diṭṭhigatikānaṁ caṅkamanādivasena tāni hontiyeva.",
  "atk-abh02a16:130_0": "920. Vidhāniddese “kathaṁvidhaṁ sīlavantaṁ vadanti, kathaṁvidhaṁ paññavantaṁ vadantī”tiādīsu",
  "atk-abh02a16:130_1": "ākārasaṇṭhānaṁ vidhā nāma. “Ekavidhena ñāṇavatthū”tiādīsu koṭṭhāso. “Vidhāsu na vikampatī”tiādīsu",
  "atk-abh02a16:130_2": "māno. Idhāpi mānova vidhā nāma. So hi seyyādivasena vidahanato vidhāti vuccati. Ṭhapanaṭṭhena",
  "atk-abh02a16:130_3": "vā vidhā. Tasmā ‘seyyohamasmī’ti evaṁ uppannā mānavidhā mānaṭhapanā seyyohamasmīti",
  "atk-abh02a16:130_4": "vidhāti veditabbā. Sesapadadvayesupi eseva nayo.",
  "atk-abh02a16:131_0": "921. Bhayaniddese jātiṁ paṭicca bhayanti jātipaccayā uppannabhayaṁ. Bhayānakanti",
  "atk-abh02a16:131_1": "ākāraniddeso. Chambhitattanti bhayavasena gattacalanaṁ. Lomahaṁsoti lomānaṁ haṁsanaṁ,",
  "atk-abh02a16:131_2": "uddhaggabhāvo. Iminā padadvayena kiccato bhayaṁ dassetvā puna cetaso utrāsoti sabhāvato dassitaṁ.",
  "atk-abh02a16:132_0": "922. Tamaniddese vicikicchāsīsena avijjā kathitā. “Tamandhakāro sammoho, avijjogho",
  "atk-abh02a16:132_1": "mahabbhayo”ti vacanato hi avijjā tamo nāma. Tiṇṇaṁ pana addhānaṁ vasena desanāsukhatāya",
  "atk-abh02a16:132_2": "vicikicchāsīsena desanā katā. Tattha ‘kiṁ nu kho ahaṁ atīte khattiyo ahosiṁ udāhu",
  "atk-abh02a16:132_3": "brāhmaṇo vesso suddo kāḷo odāto rasso dīgho’ti kaṅkhanto atītaṁ addhānaṁ ārabbha",
  "atk-abh02a16:132_4": "kaṅkhati nāma. ‘Kiṁ nu kho ahaṁ anāgate khattiyo bhavissāmi udāhu brāhmaṇo vesso…pe…",
  "atk-abh02a16:132_5": "dīgho’ti kaṅkhanto anāgataṁ addhānaṁ ārabbha kaṅkhati nāma. ‘Kiṁ nu kho ahaṁ etarahi",
  "atk-abh02a16:132_6": "khattiyo udāhu brāhmaṇo vesso suddo; kiṁ vā ahaṁ rūpaṁ udāhu vedanā saññā saṅkhārā",
  "atk-abh02a16:132_7": "viññāṇa’nti kaṅkhanto paccuppannaṁ addhānaṁ ārabbha kaṅkhati nāma.",
  "atk-abh02a16:133_0": "Tattha kiñcāpi khattiyo vā attano khattiyabhāvaṁ, brāhmaṇo vā brāhmaṇabhāvaṁ, vesso",
  "atk-abh02a16:133_1": "vā vessabhāvaṁ, suddo vā suddabhāvaṁ ajānanako nāma natthi, jīvaladdhiko pana satto",
  "atk-abh02a16:133_2": "khattiyajīvādīnaṁ vaṇṇādibhedaṁ sutvā ‘kīdiso nu kho amhākaṁ abbhantare jīvo – kiṁ",
  "atk-abh02a16:133_3": "nu kho nīlako udāhu pītako lohitako odāto caturaṁso chaḷaṁso aṭṭhaṁso’ti kaṅkhanto evaṁ kaṅkhati nāma.",
  "atk-abh02a16:134_0": "923.Titthāyatanānīti titthabhūtāni āyatanāni, titthiyānaṁ vā āyatanāni. Tattha titthaṁ",
  "atk-abh02a16:134_1": "nāma dvāsaṭṭhi diṭṭhiyo. Titthiyā nāma yesaṁ tā diṭṭhiyo ruccanti khamanti. Āyatanaṭṭho",
  "atk-abh02a16:134_2": "heṭṭhā vuttoyeva. Tattha yasmā sabbepi diṭṭhigatikā sañjāyamānā imesuyeva tīsu ṭhānesu",
  "atk-abh02a16:134_3": "sañjāyanti, samosaramānāpi etesuyeva samosaranti sannipatanti, diṭṭhigatikabhāve",
  "atk-abh02a16:134_4": "ca nesaṁ etāniyeva kāraṇāni, tasmā titthāni ca tāni sañjātānītiādinā atthena āyatanāni",
  "atk-abh02a16:134_5": "cāti titthāyatanāni; tenevatthena titthiyānaṁ āyatanānītipi titthāyatanāni. Purisapuggaloti",
  "atk-abh02a16:134_6": "satto. Kāmañca purisotipi puggalotipi vutte sattoyeva vutto, ayaṁ pana sammutikathā",
  "atk-abh02a16:134_7": "nāma yo yathā jānāti tassa tathā vuccati. Paṭisaṁvedetīti attano santāne uppannaṁ",
  "atk-abh02a16:134_8": "jānāti, paṭisaṁviditaṁ karoti anubhavati vā. Pubbekatahetūti pubbe katakāraṇā, pubbe",
  "atk-abh02a16:134_9": "katakammapaccayeneva paṭisaṁvedetīti attho. Ayaṁ nigaṇṭhasamayo. Evaṁvādino pana",
  "atk-abh02a16:134_10": "te kammavedanañca kiriyavedanañca paṭikkhipitvā ekaṁ vipākavedanameva sampaṭicchanti.",
  "atk-abh02a16:134_11": "Pittasamuṭṭhānādīsu ca aṭṭhasu ābādhesu satta paṭikkhipitvā aṭṭhamaṁyeva sampaṭicchanti,",
  "atk-abh02a16:134_12": "diṭṭhadhammavedanīyādīsu ca tīsu kammesu dve paṭikkhipitvā ekaṁ aparāpariyavedanīyameva",
  "atk-abh02a16:134_13": "sampaṭicchanti, kusalākusalavipākakiriyasaṅkhātāsu ca catūsu cetanāsu vipākacetanaṁyeva sampaṭicchanti.",
  "atk-abh02a16:135_0": "Issaranimmānahetūti issaranimmānakāraṇā; brahmunā vā pajāpatinā vā issarena nimmitattā",
  "atk-abh02a16:135_1": "paṭisaṁvedetīti attho. Ayaṁ brāhmaṇasamayo. Ayañhi nesaṁ adhippāyo – imā tisso vedanā",
  "atk-abh02a16:135_2": "paccuppanne attanā katamūlakena vā āṇattimūlakena vā pubbe katena vā ahetuappaccayā",
  "atk-abh02a16:135_3": "vā paṭisaṁvedetuṁ nāma na sakkā; issaranimmānakāraṇā eva pana imā paṭisaṁvedetīti.",
  "atk-abh02a16:135_4": "Evaṁvādino panete heṭṭhā vuttesu aṭṭhasu ābādhesu ekampi asampaṭicchitvā sabbaṁ paṭibāhanti.",
  "atk-abh02a16:135_5": "Tathā diṭṭhadhammavedanīyādīsupi sabbakoṭṭhāsesu ekampi asampaṭicchitvā sabbaṁ paṭibāhanti.",
  "atk-abh02a16:136_0": "Ahetu appaccayāti hetuñca paccayañca vinā akāraṇeneva paṭisaṁvedetīti attho. Ayaṁ",
  "atk-abh02a16:136_1": "ājīvakasamayo. Evaṁ vādino etepi heṭṭhā vuttesu kāraṇesu ca byādhīsu ca ekampi asampaṭicchitvā",
  "atk-abh02a16:136_2": "sabbaṁ paṭikkhipanti.",
  "atk-abh02a16:137_0": "924.Kiñcanāti palibodhā. Rāgo kiñcananti rāgo uppajjamāno satte bandhati palibundheti,",
  "atk-abh02a16:137_1": "tasmā kiñcananti vuccati. Dosamohesupi eseva nayo. Aṅgaṇānīti “udaṅgaṇe tattha papaṁ",
  "atk-abh02a16:137_2": "avindu”nti āgataṭṭhāne bhūmippadeso aṅgaṇaṁ. “Tasseva rajassa vā aṅgaṇassa vā pahānāya",
  "atk-abh02a16:137_3": "vāyamatī”ti āgataṭṭhāne yaṁ kiñci malaṁ vā paṅko vā. “Sāṅgaṇova samāno”ti āgataṭṭhāne",
  "atk-abh02a16:137_4": "nānappakāro tibbakileso. Idhāpi tadeva kilesaṅgaṇaṁ adhippetaṁ. Teneva rāgo aṅgaṇantiādimāha.",
  "atk-abh02a16:138": "Malānīti malinabhāvakaraṇāni. Rāgo malanti rāgo uppajjamāno cittaṁ malinaṁ karoti, malaṁ gāhāpeti, tasmā malanti vuccati. Itaresupi dvīsu eseva nayo.",
  "atk-abh02a16:139": "Visamaniddese yasmā rāgādīsu ceva kāyaduccaritādīsu ca sattā pakkhalanti, pakkhalitā ca pana sāsanatopi sugatitopi patanti, tasmā pakkhalanapātahetuto rāgo visamantiādi vuttaṁ.",
  "atk-abh02a16:140_0": "Aggīti anudahanaṭṭhena aggi. Rāgaggīti rāgo uppajjamāno satte anudahati jhāpeti,",
  "atk-abh02a16:140_1": "tasmā aggīti vuccati. Dosamohesupi eseva nayo. Tattha vatthūni – ekā kira daharabhikkhunī",
  "atk-abh02a16:140_2": "cittalapabbatavihāre uposathāgāraṁ gantvā dvārapālakarūpaṁ olokayamānā ṭhitā. Athassā",
  "atk-abh02a16:140_3": "anto rāgo uppanno. Sā teneva jhāyitvā kālamakāsi. Bhikkhuniyo gacchamānā ‘ayaṁ daharā",
  "atk-abh02a16:140_4": "ṭhitā, pakkosatha na’nti āhaṁsu. Ekā gantvā ‘kasmā ṭhitāsī’ti hatthe gaṇhi. Gahitamattā",
  "atk-abh02a16:140_5": "parivattitvā patitā. Idaṁ tāva rāgassa anudahanatāya vatthu. Dosassa pana anudahanatāya",
  "atk-abh02a16:140_6": "manopadosikā devā daṭṭhabbā. Mohassa anudahanatāya khiḍḍāpadosikā devā daṭṭhabbā.",
  "atk-abh02a16:140_7": "Mohanavasena hi tesaṁ satisammoso hoti. Tasmā khiḍḍāvasena āhārakālaṁ ativattitvā",
  "atk-abh02a16:140_8": "kālaṁ karonti. Kasāvāti kasaṭā nirojā. Rāgādīsu ca kāyaduccaritādīsu ca ekampi paṇītaṁ",
  "atk-abh02a16:140_9": "ojavantaṁ natthi, tasmā rāgo kasāvotiādi vuttaṁ.",
  "atk-abh02a16:141_0": "925.Assādadiṭṭhīti assādasampayuttā diṭṭhi. Natthi kāmesu dosoti kilesakāmena vatthukāmapaṭisevanadoso",
  "atk-abh02a16:141_1": "natthīti vadati. Pātabyatanti pātabbabhāvaṁ paribhuñjanaṁ ajjhoharaṇaṁ. Evaṁvādī",
  "atk-abh02a16:141_2": "hi so vatthukāmesu kilesakāmaṁ pivanto viya ajjhoharanto viya paribhuñjati. Attānudiṭṭhīti",
  "atk-abh02a16:141_3": "attānaṁ anugatā diṭṭhi. Micchādiṭṭhīti lāmakā diṭṭhi. Idāni yasmā ettha paṭhamā sassatadiṭṭhi",
  "atk-abh02a16:141_4": "hoti, dutiyā sakkāyadiṭṭhi, tatiyā ucchedadiṭṭhi, tasmā tamatthaṁ dassetuṁ sassatadiṭṭhi",
  "atk-abh02a16:141_5": "assādadiṭṭhītiādimāha.",
  "atk-abh02a16:142_0": "926.Aratiniddeso ca vihesāniddeso ca vuttatthoyeva. Adhammassa cariyā adhammacariyā,",
  "atk-abh02a16:142_1": "adhammakaraṇanti attho. Visamā cariyā, visamassa vā kammassa cariyāti visamacariyā.",
  "atk-abh02a16:142_2": "Dovacassatāpāpamittatā niddesā vuttatthā eva. Puthunimittārammaṇesu pavattito nānattesu",
  "atk-abh02a16:142_3": "saññā nānattasaññā. Yasmā vā aññāva kāmasaññā, aññā byāpādādisaññā, tasmā nānattā",
  "atk-abh02a16:142_4": "saññātipi nānattasaññā. Kosajjapamādaniddesesu pañcasu kāmaguṇesu vissaṭṭhacittassa",
  "atk-abh02a16:142_5": "kusaladhammabhāvanāya ananuyogavasena līnavuttitā kosajjaṁ, pamajjanavasena pamattabhāvo",
  "atk-abh02a16:142_6": "pamādoti veditabbo. Asantuṭṭhitādiniddesā vuttatthā eva.",
  "atk-abh02a16:143_0": "931. Anādariyaniddese ovādassa anādiyanavasena anādarabhāvo anādariyaṁ. Anādariyanākāro",
  "atk-abh02a16:143_1": "anādaratā. Sagaruvāsaṁ avasanaṭṭhena agāravabhāvo agāravatā. Sajeṭṭhakavāsaṁ avasanaṭṭhena",
  "atk-abh02a16:143_2": "appatissavatā. Anaddāti anādiyanā. Anaddāyanāti anādiyanākāro. Anaddāya ayitassa",
  "atk-abh02a16:143_3": "bhāvo anaddāyitattaṁ. Asīlassa bhāvo asīlyaṁ. Acittīkāroti garucittīkārassa akaraṇaṁ.",
  "atk-abh02a16:144": "932. Assaddhabhāvo assaddhiyaṁ. Asaddahanākāro asaddahanā. Okappetvā anupavisitvā aggahaṇaṁ anokappanā. Appasīdanaṭṭhena anabhippasādo.",
  "atk-abh02a16:145": "Avadaññutāti thaddhamacchariyavasena ‘dehi, karohī’ti vacanassa ajānatā.",
  "atk-abh02a16:146_0": "934.Buddhāca buddhasāvakā cāti ettha buddhaggahaṇena paccekabuddhāpi gahitāva. Asametukamyatāti",
  "atk-abh02a16:146_1": "tesaṁ samīpaṁ agantukāmatā. Saddhammaṁ asotukamyatāti sattatiṁsa bodhipakkhiyadhammā",
  "atk-abh02a16:146_2": "saddhammo nāma, taṁ asuṇitukāmatā. Anuggahetukamyatāti na uggahetukāmatā.",
  "atk-abh02a16:147_0": "Upārambhacittatāti upārambhacittabhāvo. Yasmā pana so atthato upārambhova hoti, tasmā",
  "atk-abh02a16:147_1": "taṁ dassetuṁ tattha katamo upārambhotiādi vuttaṁ. Tattha upārambhanavasena upārambho.",
  "atk-abh02a16:147_2": "Punappunaṁ upārambho anupārambho upārambhanākāro upārambhanā. Punappunaṁ upārambhanā",
  "atk-abh02a16:147_3": "anupārambhanā. Anupārambhitassa bhāvo anupārambhitattaṁ. Uññāti heṭṭhā katvā jānanā.",
  "atk-abh02a16:147_4": "Avaññāti avajānanā. Paribhavanaṁ paribhavo. Randhassa gavesitā randhagavesitā. Randhaṁ",
  "atk-abh02a16:147_5": "vā gavesatīti randhagavesī, tassa bhāvo randhagavesitā. Ayaṁ vuccatīti ayaṁ paravajjānupassanalakkhaṇo",
  "atk-abh02a16:147_6": "upārambho nāma vuccati, yena samannāgato puggalo, yathā nāma tunnakāro sāṭakaṁ pasāretvā",
  "atk-abh02a16:147_7": "chiddameva oloketi, evameva parassa sabbepi guṇe makkhetvā aguṇesuyeva patiṭṭhāti.",
  "atk-abh02a16:148_0": "936.Ayoniso manasikāroti anupāyamanasikāro. Anicce niccanti anicceyeva vatthusmiṁ",
  "atk-abh02a16:148_1": "‘idaṁ nicca’nti evaṁ pavatto. Dukkhe sukhantiādīsupi eseva nayo. Saccavippaṭikulena",
  "atk-abh02a16:148_2": "cāti catunnaṁ saccānaṁ ananulomavasena. Cittassa āvaṭṭanātiādīni sabbānipi āvajjanasseva",
  "atk-abh02a16:148_3": "vevacanāneva. Āvajjanañhi bhavaṅgacittaṁ āvaṭṭetīti cittassa āvaṭṭanā. Anuanu āvaṭṭetīti",
  "atk-abh02a16:148_4": "anāvaṭṭanā. Ābhujatīti ābhogo. Bhavaṅgārammaṇato aññaṁ ārammaṇaṁ samannāharatīti",
  "atk-abh02a16:148_5": "samannāhāro. Tadevārammaṇaṁ attānaṁ anubandhitvā uppajjamāne manasikarotīti manasikāro.",
  "atk-abh02a16:148_6": "Karotīti ṭhapeti. Ayaṁ vuccatīti ayaṁ anupāyamanasikāro uppathamanasikāralakkhaṇo",
  "atk-abh02a16:148_7": "ayonisomanasikāro nāma vuccati. Tassa vasena puggalo dukkhādīni saccāni yāthāvato",
  "atk-abh02a16:148_8": "āvajjituṁ na sakkoti.",
  "atk-abh02a16:149": "Kummaggasevanāniddese yaṁ kummaggaṁ sevato sevanā kummaggasevanāti vuccati, taṁ dassetuṁ tattha katamo kummaggoti dutiyapucchā katā. Sesaṁ sabbattha uttānamevāti.",
  "atk-abh02a16:150": "Tikaniddesavaṇṇanā niṭṭhitā.",
  "atk-abh02a16:151": "(4.) Catukkaniddesavaṇṇanā",
  "atk-abh02a16:152_0": "939. Catukkaniddese taṇhuppādesu cīvarahetūti ‘kattha manāpaṁ cīvaraṁ labhissāmī’ti",
  "atk-abh02a16:152_1": "cīvarakāraṇā uppajjati. Itibhavābhavahetūti ettha itīti nidassanatthe nipāto; yathā",
  "atk-abh02a16:152_2": "cīvarādihetu evaṁ bhavābhavahetūtipi attho. Bhavābhavoti cettha paṇītapaṇītatarāni",
  "atk-abh02a16:152_3": "telamadhuphāṇitādīni adhippetāni. Imesaṁ pana catunnaṁ taṇhuppādānaṁ pahānatthāya",
  "atk-abh02a16:152_4": "paṭipāṭiyāva cattāro ariyavaṁsā desitāti veditabbā.",
  "atk-abh02a16:153_0": "Agatigamanesu chandāgatiṁ gacchatīti chandena pemena agatiṁ gacchati, akattabbaṁ",
  "atk-abh02a16:153_1": "karoti. Parapadesupi eseva nayo. Tattha yo ‘ayaṁ me mitto vā sandiṭṭho vā sambhatto",
  "atk-abh02a16:153_2": "vā ñātako vā lañjaṁ vā pana me detī’ti chandavasena assāmikaṁ sāmikaṁ karoti – ayaṁ",
  "atk-abh02a16:153_3": "chandāgatiṁ gacchati nāma. Yo ‘ayaṁ me verī’ti pakativeravasena vā taṅkhaṇuppannakodhavasena",
  "atk-abh02a16:153_4": "vā sāmikaṁ assāmikaṁ karoti – ayaṁ dosāgatiṁ gacchati nāma. Yo pana mandattā momūhattā",
  "atk-abh02a16:153_5": "yaṁ vā taṁ vā vatvā assāmikaṁ sāmikaṁ karoti – ayaṁ mohāgatiṁ gacchati nāma. Yo pana",
  "atk-abh02a16:153_6": "‘ayaṁ rājavallabho vā visamanissito vā anatthampi me kareyyā’ti bhīto assāmikaṁ sāmikaṁ",
  "atk-abh02a16:153_7": "karoti – ayaṁ bhayāgatiṁ gacchati nāma. Yo vā pana bhājiyaṭṭhāne kiñci bhājento ‘ayaṁ",
  "atk-abh02a16:153_8": "me mitto vā sandiṭṭho vā sambhatto vā’ti pemavasena atirekaṁ deti, ‘ayaṁ me verī’ti",
  "atk-abh02a16:153_9": "dosavasena ūnakaṁ deti, momūhattā dinnādinnaṁ ajānamāno kassaci ūnakaṁ kassaci adhikaṁ",
  "atk-abh02a16:153_10": "deti, ‘ayaṁ imasmiṁ adīyamāne mayhaṁ anatthampi kareyyā’ti bhīto kassaci atirekaṁ",
  "atk-abh02a16:153_11": "deti, so catubbidhopi yathānukkamena chandāgatiādīni gacchati nāma. Ariyā etāya na",
  "atk-abh02a16:153_12": "gacchantīti agati, anariyā iminā agatiṁ gacchantīti agatigamanaṁ. Imaṁ dvayaṁ catunnampi",
  "atk-abh02a16:153_13": "sādhāraṇavasena vuttaṁ. Chandena gamanaṁ chandagamanaṁ. Idaṁ dosādīnaṁ asādhāraṇavasena",
  "atk-abh02a16:153_14": "vuttaṁ. Sakapakkharāgañca parapakkhadosañca purakkhatvā asamaggabhāvena gamanaṁ vaggagamanaṁ.",
  "atk-abh02a16:153_15": "Idaṁ chandadosasādhāraṇavasena vuttaṁ. Vārino viya yathāninnaṁ gamananti vārigamanaṁ.",
  "atk-abh02a16:153_16": "Idaṁ catunnampi sādhāraṇavasena vuttaṁ.",
  "atk-abh02a16:154_0": "Vipariyāsesu aniccādīni vatthūni niccantiādinā nayena viparītato esantīti vipariyāsā,",
  "atk-abh02a16:154_1": "saññāya vipariyāso saññāvipariyāso. Itaresupi dvīsu eseva nayo. Evamete catunnaṁ",
  "atk-abh02a16:154_2": "vatthūnaṁ vasena cattāro, yesu vatthūsu saññādīnaṁ vasena dvādasa honti. Tesu aṭṭha",
  "atk-abh02a16:154_3": "sotāpattimaggena pahīyanti. Asubhe subhanti saññācittavipallāsā sakadāgāmimaggena",
  "atk-abh02a16:154_4": "tanukā honti, anāgāmimaggena pahīyanti. Dukkhe sukhanti saññācittavipallāsā arahattamaggena",
  "atk-abh02a16:154_5": "pahīyantīti veditabbā.",
  "atk-abh02a16:155_0": "Anariyavohāresu anariyavohārāti anariyānaṁ lāmakānaṁ vohārā. Diṭṭhavāditāti ‘diṭṭhaṁ",
  "atk-abh02a16:155_1": "mayā’ti evaṁ vāditā. Ettha ca taṁ taṁ samuṭṭhāpikacetanāvasena attho veditabbo. Saha",
  "atk-abh02a16:155_2": "saddena cetanā kathitātipi vuttameva. Dutiyacatukkepi eseva nayo. Ariyo hi adisvā",
  "atk-abh02a16:155_3": "vā ‘diṭṭhaṁ mayā’ti disvā vā ‘na diṭṭhaṁ mayā’ti vattā nāma natthi; anariyova evaṁ",
  "atk-abh02a16:155_4": "vadati. Tasmā evaṁ vadantassa etā saha saddena aṭṭha cetanā anariyavohārāti veditabbā.",
  "atk-abh02a16:156": "Duccaritesu paṭhamacatukkaṁ veracetanāvasena vuttaṁ, dutiyaṁ vacīduccaritavasena.",
  "atk-abh02a16:157": "Bhayesu paṭhamacatukke jātiṁ paṭicca uppannaṁ bhayaṁ jātibhayaṁ. Sesesupi eseva nayo. Dutiyacatukke rājato uppannaṁ bhayaṁ rājabhayaṁ. Sesesupi eseva nayo.",
  "atk-abh02a16:158_0": "Tatiyacatukke cattāri bhayānīti mahāsamudde udakaṁ orohantassa vuttabhayāni. Mahāsamudde",
  "atk-abh02a16:158_1": "kira mahindavīci nāma saṭṭhi yojanāni uggacchati. Gaṅgāvīci nāma paṇṇāsa. Rohaṇavīci",
  "atk-abh02a16:158_2": "nāma cattālīsa yojanāni uggacchati. Evarūpā ūmiyo paṭicca uppannaṁ bhayaṁ ūmibhayaṁ",
  "atk-abh02a16:158_3": "nāma. Kumbhīlato uppannaṁ bhayaṁ kumbhīlabhayaṁ. Udakāvaṭṭato bhayaṁ āvaṭṭabhayaṁ.",
  "atk-abh02a16:158_4": "Susukā vuccati caṇḍamaccho; tato bhayaṁ susukābhayaṁ.",
  "atk-abh02a16:159_0": "Catutthacatukke attānuvādabhayanti pāpakammino attānaṁ anuvadantassa uppajjanakabhayaṁ.",
  "atk-abh02a16:159_1": "Parānuvādabhayanti parassa anuvādato uppajjanakabhayaṁ. Daṇḍabhayanti agārikassa",
  "atk-abh02a16:159_2": "raññā pavattitadaṇḍaṁ, anagārikassa vinayadaṇḍaṁ paṭicca uppajjanakabhayaṁ. Duggatibhayanti",
  "atk-abh02a16:159_3": "cattāro apāye paṭicca uppajjanakabhayaṁ. Iti imehi catūhi catukkehi soḷasa mahābhayāni nāma kathitāni.",
  "atk-abh02a16:160_0": "Diṭṭhicatukke timbarukadiṭṭhi nāma kathitā. Tattha sayaṁkataṁ sukhadukkhanti vedanaṁ",
  "atk-abh02a16:160_1": "attato samanupassato vedanāya eva vedanā katāti uppannā diṭṭhi. Evañca sati tassā",
  "atk-abh02a16:160_2": "vedanāya pubbepi atthitā āpajjatīti ayaṁ sassatadiṭṭhi nāma hoti. Saccato thetatoti",
  "atk-abh02a16:160_3": "saccato thirato. Paraṁkatanti paccuppannavedanato aññaṁ vedanākāraṇaṁ vedanattānaṁ",
  "atk-abh02a16:160_4": "samanupassato ‘aññāya vedanāya ayaṁ vedanā katā’ti uppannā diṭṭhi. Evaṁ sati purimāya",
  "atk-abh02a16:160_5": "kāraṇavedanāya ucchedo āpajjatīti ayaṁ ucchedadiṭṭhi nāma hoti. Sayaṁkatañca paraṁkatañcāti",
  "atk-abh02a16:160_6": "yathāvutteneva atthena ‘upaḍḍhaṁ sayaṁkataṁ, upaḍḍhaṁ parena kata’nti gaṇhato uppannā",
  "atk-abh02a16:160_7": "diṭṭhi – ayaṁ sassatucchedadiṭṭhi nāma. Catutthā akāraṇā eva sukhadukkhaṁ hotīti",
  "atk-abh02a16:160_8": "gaṇhato uppannā diṭṭhi. Evaṁ sati ayaṁ ahetukadiṭṭhi nāma. Sesamettha heṭṭhā vuttanayattā uttānatthamevāti.",
  "atk-abh02a16:161": "Catukkaniddesavaṇṇanā niṭṭhitā.",
  "atk-abh02a16:162": "(5.) Pañcakaniddesavaṇṇanā",
  "atk-abh02a16:163_0": "940. Pañcakaniddese yasmā yesaṁ sakkāyadiṭṭhiādīni appahīnāni, te bhavaggepi nibbatte",
  "atk-abh02a16:163_1": "etāni ākaḍḍhitvā kāmabhaveyeva pātenti, tasmā orambhāgiyāni saṁyojanānīti vuttāni.",
  "atk-abh02a16:163_2": "Iti etāni pañca gacchantaṁ na vārenti, gataṁ pana ānenti. Rūparāgādīnipi pañca gacchantaṁ",
  "atk-abh02a16:163_3": "na vārenti, āgantuṁ pana na denti. Rāgādayo pañca lagganaṭṭhena saṅgā, anupaviṭṭhaṭṭhena pana sallāti vuttā.",
  "atk-abh02a16:164_0": "941.Cetokhilāti cittassa thaddhabhāvā kacavarabhāvā khāṇukabhāvā. Satthari kaṅkhatīti",
  "atk-abh02a16:164_1": "satthu sarīre vā guṇe vā kaṅkhati. Sarīre kaṅkhamāno ‘dvattiṁsavaralakkhaṇapaṭimaṇḍitaṁ",
  "atk-abh02a16:164_2": "nāma sarīraṁ atthi nu kho natthī’ti kaṅkhati. Guṇe kaṅkhamāno ‘atītānāgatapaccuppannajānanasamatthaṁ",
  "atk-abh02a16:164_3": "sabbaññutañāṇaṁ atthi nu kho natthī’ti kaṅkhati. Vicikicchatīti vicinanto kicchati,",
  "atk-abh02a16:164_4": "dukkhaṁ āpajjati, vinicchetuṁ na sakkoti. Nādhimuccatīti ‘evameta’nti adhimokkhaṁ",
  "atk-abh02a16:164_5": "na paṭilabhati. Na sampasīdatīti guṇesu otaritvā nibbicikicchabhāvena pasīdituṁ anāvilo",
  "atk-abh02a16:164_6": "bhavituṁ na sakkoti.",
  "atk-abh02a16:165_0": "Dhammeti pariyattidhamme ca paṭivedhadhamme ca. Pariyattidhamme kaṅkhamāno ‘tepiṭakaṁ",
  "atk-abh02a16:165_1": "buddhavacanaṁ caturāsītidhammakkhandhasahassānīti vadanti, atthi nu kho etaṁ natthī’ti",
  "atk-abh02a16:165_2": "kaṅkhati. Paṭivedhadhamme kaṅkhamāno ‘vipassanānissando maggo nāma, magganissando",
  "atk-abh02a16:165_3": "phalaṁ nāma, sabbasaṅkhārapaṭinissaggo nibbānaṁ nāmāti vadanti, taṁ atthi nu kho natthīti kaṅkhati’.",
  "atk-abh02a16:166_0": "Saṅghe kaṅkhatīti ‘ujuppaṭipannotiādīnaṁ padānaṁ vasena evarūpaṁ paṭipadaṁ paṭipannā",
  "atk-abh02a16:166_1": "cattāro maggaṭṭhā cattāro phalaṭṭhāti aṭṭhannaṁ puggalānaṁ samūhabhūto saṅgho nāma",
  "atk-abh02a16:166_2": "atthi nu kho natthī’ti kaṅkhati. Sikkhāya kaṅkhamāno ‘adhisīlasikkhā nāma adhicittasikkhā",
  "atk-abh02a16:166_3": "nāma adhipaññā sikkhā nāmāti vadanti, sā atthi nu kho natthī’ti kaṅkhati.",
  "atk-abh02a16:167_0": "Cetasovinibandhāti cittaṁ bandhitvā muṭṭhiyaṁ katvā viya gaṇhantīti cetasovinibandhā.",
  "atk-abh02a16:167_1": "Kāmeti vatthukāmepi kilesakāmepi. Kāyeti attano kāye. Rūpeti bahiddhā rūpe. Yāvadatthanti",
  "atk-abh02a16:167_2": "yattakaṁ icchati tattakaṁ. Udarāvadehakanti udarapūraṁ. Tañhi udaraṁ avadehanato",
  "atk-abh02a16:167_3": "udarāvadehakanti vuccati. Seyyasukhanti mañcapīṭhasukhaṁ utusukhaṁ vā. Passasukhanti",
  "atk-abh02a16:167_4": "yathā samparivattakaṁ sayantassa dakkhiṇapassavāmapassānaṁ sukhaṁ hoti, evaṁ uppannasukhaṁ.",
  "atk-abh02a16:167_5": "Middhasukhanti niddāsukhaṁ. Anuyuttoti yuttapayutto viharati. Paṇidhāyāti patthayitvā.",
  "atk-abh02a16:167_6": "Sīlenātiādīsu sīlanti catupārisuddhisīlaṁ. Vatanti vatasamādānaṁ. Tapoti tapacaraṇaṁ.",
  "atk-abh02a16:167_7": "Brahmacariyanti methunavirati. Devo vā bhavissāmīti mahesakkhadevo vā bhavissāmi.",
  "atk-abh02a16:167_8": "Devaññataro vāti appesakkhadevesu vā aññataro. Kusaladhamme āvaranti nivārentīti nīvaraṇāni.",
  "atk-abh02a16:168": "Mātā jīvitā voropitā hotīti manusseneva sakajanikā manussamātā jīvitā voropitā hoti. Pitāpi manussapitāva. Arahāpi manussaarahāva. Duṭṭhena cittenāti vadhakacittena.",
  "atk-abh02a16:169_0": "Saññīti saññāsamaṅgī. Arogoti nicco. Ittheke abhivadantīti itthaṁ eke abhivadanti,",
  "atk-abh02a16:169_1": "evameke abhivadantīti attho. Ettāvatā soḷasa saññīvādā kathitā. Asaññīti saññāvirahito.",
  "atk-abh02a16:169_2": "Iminā padena aṭṭha asaññīvādā kathitā. Tatiyapadena aṭṭha nevasaññīnāsaññīvādā kathitā.",
  "atk-abh02a16:169_3": "Sato vā pana sattassāti athavā pana vijjamānasseva sattassa. Ucchedanti upacchedaṁ.",
  "atk-abh02a16:169_4": "Vināsanti adassanaṁ. Vibhavanti bhāvavigamaṁ. Sabbānetāni aññamaññavevacanāneva.",
  "atk-abh02a16:169_5": "Tattha dve janā ucchedadiṭṭhiṁ gaṇhanti – lābhī ca alābhī ca. Tattha lābhī arahato",
  "atk-abh02a16:169_6": "dibbena cakkhunā cutiṁ disvā upapattiṁ apassanto, yo vā cutimattameva daṭṭhuṁ sakkoti",
  "atk-abh02a16:169_7": "na upapātaṁ, so ucchedadiṭṭhiṁ gaṇhāti. Alābhī ‘ko paralokaṁ jānātī’ti kāmasukhagiddhatāya",
  "atk-abh02a16:169_8": "vā ‘yathā rukkhato paṇṇāni patitāni na puna viruhanti, evaṁ sattā’tiādinā vitakkena",
  "atk-abh02a16:169_9": "vā ucchedaṁ gaṇhāti. Idha pana taṇhādiṭṭhīnaṁ vasena tathā ca aññathā ca vikappetvāva",
  "atk-abh02a16:169_10": "uppannā satta ucchedavādā kathitā. Tesañhi idaṁ saṅgahavacanaṁ. Diṭṭhadhammanibbānaṁ",
  "atk-abh02a16:169_11": "vā paneketi ettha diṭṭhadhammoti paccakkhadhammo vuccati. Tattha tattha paṭiladdhattabhāvassetaṁ",
  "atk-abh02a16:169_12": "adhivacanaṁ. Diṭṭhadhamme nibbānaṁ diṭṭhadhammanibbānaṁ; imasmiṁyeva attabhāve dukkhā",
  "atk-abh02a16:169_13": "vūpasammanti attho. Idaṁ pañcannaṁ diṭṭhadhammanibbānavādānaṁ saṅgahavacanaṁ.",
  "atk-abh02a16:170_0": "942.Verāti veracetanā. Byasanāti vināsā. Akkhantiyāti anadhivāsanāya. Appiyoti dassanasavanapaṭikūlatāya",
  "atk-abh02a16:170_1": "na piyāyitabbo. Cintetumpi paṭikūlattā mano etasmiṁ na appetīti amanāpo. Verabahuloti",
  "atk-abh02a16:170_2": "bahuvero. Vajjabahuloti bahudoso.",
  "atk-abh02a16:171_0": "Ājīvakabhayanti ājīvaṁ jīvitavuttiṁ paṭicca uppannaṁ bhayaṁ. Taṁ agārikassapi hoti",
  "atk-abh02a16:171_1": "anagārikassapi. Tattha agārikena tāva ājīvahetu bahuṁ akusalaṁ kataṁ hoti. Athassa",
  "atk-abh02a16:171_2": "maraṇasamaye niraye upaṭṭhahante bhayaṁ uppajjati. Anagārikenāpi bahu anesanā katā",
  "atk-abh02a16:171_3": "hoti. Athassa maraṇakāle niraye upaṭṭhahante bhayaṁ uppajjati. Idaṁ ājīvakabhayaṁ",
  "atk-abh02a16:171_4": "nāma. Asilokabhayanti garahabhayaṁ parisasārajjabhayanti katapāpassa puggalassa sannipatitaṁ",
  "atk-abh02a16:171_5": "parisaṁ upasaṅkamantassa sārajjasaṅkhātaṁ bhayaṁ uppajjati. Idaṁ parisasārajjabhayaṁ",
  "atk-abh02a16:171_6": "nāma. Itaradvayaṁ pākaṭameva.",
  "atk-abh02a16:172_0": "943. Diṭṭhadhammanibbānavāresu pañcahi kāmaguṇehīti manāpiyarūpādīhi pañcahi kāmakoṭṭhāsehi",
  "atk-abh02a16:172_1": "bandhanehi vā. Samappitoti suṭṭhu appito allīno hutvā. Samaṅgībhūtoti samannāgato.",
  "atk-abh02a16:172_2": "Paricāretīti tesu kāmaguṇesu yathāsukhaṁ indriyāni cāreti sañcāreti ito cito ca upaneti;",
  "atk-abh02a16:172_3": "atha vā pana laḷati ramati kīḷatīti. Ettha ca duvidhā kāmaguṇā – mānussakā ceva dibbā",
  "atk-abh02a16:172_4": "ca. Mānussakā mandhātukāmaguṇasadisā daṭṭhabbā; dibbā paranimmitavasavattidevarājassa",
  "atk-abh02a16:172_5": "kāmaguṇasadisāti. Evarūpe kāme upagatañhi te paramadiṭṭhadhammanibbānappatto hotīti",
  "atk-abh02a16:172_6": "vadanti. Tattha paramadiṭṭhadhammanibbānanti paramaṁ diṭṭhadhammanibbānaṁ, uttamanti attho.",
  "atk-abh02a16:173_0": "Dutiyavāre hutvā abhāvaṭṭhena aniccā; paṭipīḷanaṭṭhena dukkhā; pakatijahanaṭṭhena",
  "atk-abh02a16:173_1": "vipariṇāmadhammāti veditabbā. Tesaṁ vipariṇāmaññathābhāvāti tesaṁ kāmānaṁ vipariṇāmasaṅkhātā",
  "atk-abh02a16:173_2": "aññathābhāvā. ‘Yampi me ahosi tampi me natthī’ti vuttanayena uppajjanti sokaparidevadukkhadomanassupāyāsā.",
  "atk-abh02a16:173_3": "Tattha antonijjhāyanalakkhaṇo soko; tannissitalālappalakkhaṇo paridevo; kāyapaṭipīḷanalakkhaṇaṁ",
  "atk-abh02a16:173_4": "dukkhaṁ; manovighātalakkhaṇaṁ domanassaṁ; vighātalakkhaṇo upāyāso.",
  "atk-abh02a16:174_0": "Vitakkitanti abhiniropanavasena pavatto vitakko. Vicāritanti anumajjanavasena pavatto",
  "atk-abh02a16:174_1": "vicāro. Etena etanti etena vitakkena ca vicārena ca etaṁ paṭhamajjhānaṁ oḷārikaṁ",
  "atk-abh02a16:174_2": "sakaṇṭakaṁ viya khāyati.",
  "atk-abh02a16:175_0": "Pītigatanti pītimeva. Cetaso uppilāvitanti cittassa uppilabhāvakaraṇaṁ. Cetaso ābhogoti",
  "atk-abh02a16:175_1": "jhānā vuṭṭhāya tasmiṁ sukhe punappunaṁ cittassa ābhogo manasikāroti. Sesaṁ sabbattha uttānatthamevāti.",
  "atk-abh02a16:176": "Pañcakaniddesavaṇṇanā niṭṭhitā.",
  "atk-abh02a16:177": "(6.) Chakkaniddesavaṇṇanā",
  "atk-abh02a16:178": "944. Chakkaniddese yasmā kuddho vā kodhavasena, sandiṭṭhiparāmāsī vā sandiṭṭhiparāmāsitāya kalahaṁ viggahaṁ vivādaṁ āpajjati, tasmā kodhādayo ‘vivādamūlānī’ti vuttā.",
  "atk-abh02a16:179_0": "Chandarāganiddese kāmagehasitattā chandarāgā gehassitā dhammāti saṅgahato vatvā puna",
  "atk-abh02a16:179_1": "pabhedato dassetuṁ manāpiyesu rūpesūtiādi vuttaṁ. Tattha manāpiyesūti manavaḍḍhanakesu",
  "atk-abh02a16:179_2": "iṭṭhesu. Virodhā eva virodhavatthūni. Amanāpiyesūti aniṭṭhesu.",
  "atk-abh02a16:180_0": "945. Agāravesu agāravoti gāravavirahito. Appatissoti appatissayo anīcavutti. Ettha",
  "atk-abh02a16:180_1": "pana yo bhikkhu satthari dharamāne tīsu kālesu upaṭṭhānaṁ na yāti, satthari anupāhane",
  "atk-abh02a16:180_2": "caṅkamante saupāhano caṅkamati, nīce caṅkame caṅkamante ucce caṅkame caṅkamati, heṭṭhā",
  "atk-abh02a16:180_3": "vasante upari vasati, satthudassanaṭṭhāne ubho aṁse pārupati, chattaṁ dhāreti, upāhanaṁ",
  "atk-abh02a16:180_4": "dhāreti, nhāyati, uccāraṁ vā passāvaṁ vā karoti, parinibbute vā pana cetiyaṁ vandituṁ",
  "atk-abh02a16:180_5": "na gacchati, cetiyassa paññāyanaṭṭhāne satthudassanaṭṭhāne vuttaṁ sabbaṁ karoti –",
  "atk-abh02a16:180_6": "ayaṁ satthari agāravo nāma. Yo pana dhammasavane saṅghuṭṭhe sakkaccaṁ na gacchati,",
  "atk-abh02a16:180_7": "sakkaccaṁ dhammaṁ na suṇāti, samullapanto nisīdati, na sakkaccaṁ gaṇhāti, na sakkaccaṁ",
  "atk-abh02a16:180_8": "vāceti – ‘ayaṁ dhamme agāravo nāma. Yo pana therena bhikkhunā anajjhiṭṭho dhammaṁ",
  "atk-abh02a16:180_9": "deseti, pañhaṁ katheti, vuḍḍhe bhikkhū ghaṭṭento gacchati, tiṭṭhati, nisīdati, dussapallatthikaṁ",
  "atk-abh02a16:180_10": "vā hatthapallatthikaṁ vā karoti, saṅghamajjhe ubho aṁse pārupati, chattupāhanaṁ dhāreti",
  "atk-abh02a16:180_11": "– ayaṁ saṅghe agāravo nāma. Ekabhikkhusmimpi hi agārave kate saṅghe agāravo katova",
  "atk-abh02a16:180_12": "hoti. Tisso sikkhā pana apūrayamānova sikkhāya agāravo nāma. Appamādalakkhaṇaṁ ananubrūhayamāno",
  "atk-abh02a16:180_13": "appamāde agāravo nāma. Duvidhaṁ paṭisanthāraṁ akaronto paṭisanthāre agāravo nāma.",
  "atk-abh02a16:181_0": "Parihāniyā dhammāti parihānakarā dhammā. Kammārāmatāti navakamme vā cīvaravicāraṇādīsu",
  "atk-abh02a16:181_1": "vā kammesu abhirati yuttapayuttatā. Bhassārāmatāti tiracchānakathāvasena bhasse yuttapayuttatā.",
  "atk-abh02a16:181_2": "Niddārāmatāti niddāya yuttapayuttatā. Saṅgaṇikārāmatāti saṅgaṇikāya yuttapayuttatā.",
  "atk-abh02a16:181_3": "Saṁsaggārāmatāti savanasaṁsagge, dassanasaṁsagge, samullāpasaṁsagge, paribhogasaṁsagge,",
  "atk-abh02a16:181_4": "kāyasaṁsaggeti pañcavidhe saṁsagge yuttapayuttatā. Papañcārāmatāti taṇhāmānadiṭṭhipapañcesu yuttapayuttatā.",
  "atk-abh02a16:182_0": "946.Somanassupavicārādīsu somanassena saddhiṁ upavicarantīti somanassupavicārā. Cakkhunā",
  "atk-abh02a16:182_1": "rūpaṁ disvāti cakkhuviññāṇena rūpaṁ passitvā. Somanassaṭṭhāniyanti somanassassa ārammaṇavasena",
  "atk-abh02a16:182_2": "kāraṇabhūtaṁ. Upavicaratīti tattha vicārappavattanena upavicarati. Vitakko pana taṁsampayutto",
  "atk-abh02a16:182_3": "vāti iminā nayena tīsupi chakkesu attho veditabbo.",
  "atk-abh02a16:183": "947.Gehasitānīti kāmaguṇanissitāni. Somanassānīti cetasikasukhāni. Domanassānīti cetasikadukkhāni. Upekkhāti aññāṇasampayuttā upekkhā vedanā, aññāṇupekkhātipi etāsaṁyeva nāmaṁ.",
  "atk-abh02a16:184_0": "948.Atthi me attāti vāti sabbapadesu vā-saddo vikappattho; evaṁ vā diṭṭhi uppajjatīti",
  "atk-abh02a16:184_1": "vuttaṁ hoti. Atthi me attāti cettha sassatadiṭṭhi sabbakālesu attano atthitaṁ gaṇhāti.",
  "atk-abh02a16:184_2": "Saccato thetatoti bhūtato ca thirato ca; idaṁ saccanti suṭṭhu daḷhabhāvenāti vuttaṁ",
  "atk-abh02a16:184_3": "hoti. Natthi me attāti ayaṁ pana ucchedadiṭṭhi, sato sattassa tattha tattha vibhavaggahaṇato.",
  "atk-abh02a16:184_4": "Atha vā purimāpi tīsu kālesu atthīti gahaṇato sassatadiṭṭhi, paccuppannameva atthīti",
  "atk-abh02a16:184_5": "gaṇhantī ucchedadiṭṭhi. Pacchimāpi atītānāgatesu natthīti gahaṇato ‘bhasmantā āhutiyo’ti",
  "atk-abh02a16:184_6": "gahitadiṭṭhikānaṁ viya ucchedadiṭṭhi, atīteyeva natthīti gaṇhantī adhiccasamuppannikasseva",
  "atk-abh02a16:184_7": "sassatadiṭṭhi. Attanā vā attānaṁ sañjānāmīti saññākkhandhasīsena khandhe attāti gahetvā",
  "atk-abh02a16:184_8": "saññāya avasesakkhandhe sañjānanato ‘iminā attanā imaṁ attānaṁ sañjānāmī’ti evaṁ",
  "atk-abh02a16:184_9": "hoti. Attanā vā anattānanti saññākkhandhaṁyeva attāti gahetvā itare cattāro khandhe",
  "atk-abh02a16:184_10": "anattāti gahetvā saññāya tesaṁ jānanato evaṁ hoti. Anattanā vā attānanti saññākkhandhaṁ",
  "atk-abh02a16:184_11": "anattāti itare ca cattāro khandhe attāti gahetvā saññāya tesaṁ jānanato evaṁ hoti.",
  "atk-abh02a16:184_12": "Sabbāpi sassatucchedadiṭṭhiyova.",
  "atk-abh02a16:185_0": "Vado vedeyyoti ādayo pana sassatadiṭṭhiyā eva abhinivesākārā. Tattha vadatīti vado;",
  "atk-abh02a16:185_1": "vacīkammassa kārakoti vuttaṁ hoti. Vedayatīti vedeyyo; jānāti anubhavati cāti vuttaṁ",
  "atk-abh02a16:185_2": "hoti. Idāni yaṁ so vedeti taṁ dassetuṁ tatra tatra dīgharattaṁ kalyāṇapāpakānantiādi",
  "atk-abh02a16:185_3": "vuttaṁ. Tattha tatra tatrāti tesu tesu yonigatiṭhitinivāsanikāyesu ārammaṇesu vā.",
  "atk-abh02a16:185_4": "Dīgharattanti cirarattaṁ. Paccanubhotīti paṭisaṁvedayati. Na so jāto nāhosīti so",
  "atk-abh02a16:185_5": "attā ajātidhammato na jāto nāma; sadā vijjamāno yevāti attho. Teneva atīte nāhosi,",
  "atk-abh02a16:185_6": "anāgatepi na bhavissati. Yo hi jāto so ahosi, yo ca jāyissati so bhavissatīti. Athavā",
  "atk-abh02a16:185_7": "‘na so jāto nāhosī’ti so sadā vijjamānattā atītepi na jātu nāhosi, anāgatepi na jātu",
  "atk-abh02a16:185_8": "na bhavissati. Niccoti uppādavayarahito. Dhuvoti thiro sārabhūto. Sassatoti sabbakāliko.",
  "atk-abh02a16:185_9": "Avipariṇāmadhammoti attano pakatibhāvaṁ avijahanadhammo kakaṇṭako viya nānappakārattaṁ",
  "atk-abh02a16:185_10": "nāpajjati. Evamayaṁ sabbāsavadiṭṭhi nāma kathitā. Sesaṁ sabbattha uttānatthamevāti.",
  "atk-abh02a16:186": "Chakkaniddesavaṇṇanā.",
  "atk-abh02a16:187": "(7.) Sattakaniddesavaṇṇanā",
  "atk-abh02a16:188_0": "949. Sattakaniddese thāmagataṭṭhena appahīnaṭṭhena ca anusentīti anusayā. Vaṭṭasmiṁ",
  "atk-abh02a16:188_1": "satte saṁyojenti ghaṭentīti saṁyojanāni. Samudācāravasena pariyuṭṭhahantīti pariyuṭṭhānāni.",
  "atk-abh02a16:188_2": "Kāmarāgova pariyuṭṭhānaṁ kāmarāgapariyuṭṭhānaṁ. Sesesupi eseva nayo.",
  "atk-abh02a16:189": "950. Asataṁ dhammā, lāmakaṭṭhena vā asantā dhammāti asaddhammā. Rāgādīhi dosehi duṭṭhāni caritānīti duccaritāni. Tena tenākārena maññantīti mānā.",
  "atk-abh02a16:190_0": "951. Diṭṭhiniddese rūpīti rūpavā. Cātumahābhūtikoti catumahābhūtamayo. Mātāpitūnaṁ",
  "atk-abh02a16:190_1": "etanti mātāpettikaṁ. Kintaṁ? Sukkasoṇitaṁ. Mātāpettike sambhūto jātoti mātāpettikasambhavo.",
  "atk-abh02a16:190_2": "Idha rūpakāyasīsena manussattabhāvaṁ attāti vadati. Dutiyo taṁ paṭikkhipitvā dibbattabhāvaṁ",
  "atk-abh02a16:190_3": "vadati. Dibboti devaloke sambhūto. Kāmāvacaroti chakāmāvacaradevapariyāpanno. Kabaḷīkāraṁ",
  "atk-abh02a16:190_4": "bhakkhayatīti kabaḷīkārabhakkho. Manomayoti jhānamanena nibbatto. Sabbaṅgapaccaṅgīti",
  "atk-abh02a16:190_5": "sabbaṅgapaccaṅgayutto. Ahīnindriyoti paripuṇṇindriyo; yāni brahmaloke atthi tesaṁ",
  "atk-abh02a16:190_6": "vasena, itaresañca saṇṭhānavasenetaṁ vuttaṁ. Ākāsānañcāyatanūpagoti ākāsānañcāyatanabhāvaṁ",
  "atk-abh02a16:190_7": "upagato. Itaresupi eseva nayo. Sesaṁ sabbattha uttānatthamevāti.",
  "atk-abh02a16:191": "Sattakaniddesavaṇṇanā.",
  "atk-abh02a16:192": "(8.) Aṭṭhakaniddesavaṇṇanā",
  "atk-abh02a16:193_0": "952. Aṭṭhakaniddese kilesāyeva kilesavatthūni. Kusītavatthūnīti kusītassa alasassa",
  "atk-abh02a16:193_1": "vatthūni, patiṭṭhā, kosajjakāraṇānīti attho. Kammaṁ kātabbaṁ hotīti cīvaravicāraṇādikammaṁ",
  "atk-abh02a16:193_2": "kātabbaṁ hoti. Na vīriyaṁ ārabhatīti duvidhampi vīriyaṁ nārabhati. Appattassāti jhānavipassanāmaggaphaladhammassa",
  "atk-abh02a16:193_3": "appattassa pattiyā. Anadhigatassāti tasseva anadhigatassa adhigamatthāya. Asacchikatassāti",
  "atk-abh02a16:193_4": "tasseva asacchikatassa sacchikaraṇatthāya. Idaṁ paṭhamanti ‘idaṁ handāhaṁ nipajjāmī’ti",
  "atk-abh02a16:193_5": "evaṁ osīdanaṁ paṭhamaṁ kusītavatthu. Iminā nayena sabbattha attho veditabbo.",
  "atk-abh02a16:194": "Māsācitaṁ maññeti ettha pana māsācitaṁ nāma tintamāso; yathā tintamāso garuko hoti, evaṁ garukoti adhippāyo. Gilānā vuṭṭhito hotīti gilāno hutvā pacchā vuṭṭhito hoti.",
  "atk-abh02a16:195_0": "954.Aṭṭhasu lokadhammesūti ettha lokassa dhammāti lokadhammā. Etehi vimutto nāma",
  "atk-abh02a16:195_1": "natthi, buddhānampi honti eva. Tasmā ‘lokadhammā’ti vuccanti. Paṭighātoti paṭihaññanākāro.",
  "atk-abh02a16:195_2": "Lābhe sārāgoti ‘ahaṁ lābhaṁ labhāmī’ti evaṁ gehasitasomanassavasena uppanno sārāgo;",
  "atk-abh02a16:195_3": "so cittaṁ paṭihanati. Alābhe paṭivirodhoti ‘ahaṁ lābhaṁ na labhāmī’ti domanassavasena",
  "atk-abh02a16:195_4": "uppannavirodho; sopi cittaṁ paṭihanati. Tasmā ‘paṭighāto’ti vutto. Yasādīsupi ‘ahaṁ",
  "atk-abh02a16:195_5": "mahāparivāro, ahaṁ appaparivāro, ahaṁ pasaṁsappatto, ahaṁ garahappatto, ahaṁ sukhappatto,",
  "atk-abh02a16:195_6": "ahaṁ dukkhappato’ti evametesaṁ uppatti veditabbā. Anariyavohārāti anariyānaṁ vohārā.",
  "atk-abh02a16:196_0": "957.Purisadosāti purisānaṁ dosā. Na sarāmīti ‘mayā etassa kammassa kataṭṭhānaṁ na",
  "atk-abh02a16:196_1": "sarāmi na sallakkhemī’ti evaṁ assatibhāvena nibbeṭheti moceti. Codakaṁyeva paṭippharatīti",
  "atk-abh02a16:196_2": "paṭiviruddho hutvā pharati, paṭibhāṇitabhāvena tiṭṭhati. Kiṁ nu kho tuyhanti ‘tuyhaṁ",
  "atk-abh02a16:196_3": "bālassa abyattassa bhaṇitena nāma kiṁ’ yo tvaṁ neva vatthunā āpattiṁ, na codanaṁ",
  "atk-abh02a16:196_4": "jānāsī’ti dīpeti; ‘tvaṁ pi nāma evaṁ kiñci ajānanto bhaṇitabbaṁ maññissasī’ti ajjhottharati.",
  "atk-abh02a16:196_5": "Paccāropetīti ‘tvaṁ pi khosī’tiādīni vadanto paṭiāropeti. Paṭikarohīti desanāgāminiṁ",
  "atk-abh02a16:196_6": "desehi, vuṭṭhānagāminito vuṭṭhāhi tato suddhante patiṭṭhito aññaṁ codessasī’ti dīpeti.",
  "atk-abh02a16:197_0": "Aññenāññaṁ paṭicaratīti aññena kāraṇena vacanena vā aññaṁ kāraṇaṁ vacanaṁ vā paṭicchādeti.",
  "atk-abh02a16:197_1": "‘Āpattiṁ āpannosī’ti vutto ‘ko āpanno? Kiṁ āpanno? Kathaṁ āpanno? Kismiṁ āpanno?",
  "atk-abh02a16:197_2": "Kaṁ bhaṇatha? Kiṁ bhaṇathā’ti vadati. ‘Evarūpaṁ kiñci tayā diṭṭha’nti vutte ‘na suṇāmī’ti",
  "atk-abh02a16:197_3": "sotaṁ vā upaneti. Bahiddhā kathaṁ apanāmetīti ‘itthannāmaṁ āpattiṁ āpannosī’ti puṭṭho",
  "atk-abh02a16:197_4": "‘pāṭaliputtaṁ gatomhī’ti vatvā puna ‘tava pāṭaliputtagamanaṁ na pucchāmā’ti vutte",
  "atk-abh02a16:197_5": "‘tato rājagahaṁ gatomhī’ti ‘rājagahaṁ vā yāhi, brāhmaṇagehaṁ vā; āpattiṁ āpannosī’ti?",
  "atk-abh02a16:197_6": "‘Tattha me sūkaramaṁsaṁ laddha’ntiādīni vadanto kathaṁ bahiddhā vikkhipati. Kopanti",
  "atk-abh02a16:197_7": "kupitabhāvaṁ. Dosanti duṭṭhabhāvaṁ. Ubhayampetaṁ kodhasseva nāmaṁ. Appaccayanti asantuṭṭhākāraṁ;",
  "atk-abh02a16:197_8": "domanassassetaṁ nāmaṁ. Pātukarotīti dasseti pakāseti. Bāhāvikkhepakaṁ bhaṇatīti bāhā",
  "atk-abh02a16:197_9": "vikkhipitvā alajjivacanaṁ vadati. Vihesetīti viheṭheti bādhati. Anādiyitvāti cittīkārena",
  "atk-abh02a16:197_10": "aggahetvā avajānitvā; anādaro hutvāti attho.",
  "atk-abh02a16:198_0": "Atibāḷhanti atidaḷhaṁ atippamāṇaṁ. Mayi byāvaṭāti mayi byāpāraṁ āpannā. Hīnāyāvattitvāti",
  "atk-abh02a16:198_1": "hīnassa gihibhāvassa atthāya āvattitvā; gihī hutvāti attho. Attamanā hothāti tuṭṭhacittā",
  "atk-abh02a16:198_2": "hotha, ‘mayā labhitabbaṁ labhatha, mayā vasitabbaṭṭhāne vasatha, phāsuvihāro vo mayā",
  "atk-abh02a16:198_3": "kato’ti adhippāyena vadati.",
  "atk-abh02a16:199_0": "958. Asaññīti pavatto vādo asaññīvādo; so tesaṁ atthīti asaññīvādā. Rūpī attātiādīsu",
  "atk-abh02a16:199_1": "lābhino kasiṇarūpaṁ attāti gahetvā rūpīti diṭṭhi uppajjati; alābhino takkamatteneva,",
  "atk-abh02a16:199_2": "ājīvakānaṁ viya. Lābhinoyeva ca pana arūpasamāpattinimittaṁ attāti gahetvā arūpīti",
  "atk-abh02a16:199_3": "diṭṭhi uppajjati; alābhino takkamatteneva, nigaṇṭhānaṁ viya. Asaññībhāve panettha",
  "atk-abh02a16:199_4": "ekanteneva kāraṇaṁ na pariyesitabbaṁ. Diṭṭhigatiko hi ummattako viya yaṁ vā taṁ vā",
  "atk-abh02a16:199_5": "gaṇhāti. Rūpī ca arūpī cāti rūpārūpamissakagāhavasena vuttaṁ. Ayaṁ diṭṭhi rūpāvacarārūpāvacarasamāpattilābhinopi",
  "atk-abh02a16:199_6": "takkikassāpi uppajjati. Neva rūpī nārūpīti pana ekantato takkikadiṭṭhiyeva. Antavāti",
  "atk-abh02a16:199_7": "parittakasiṇaṁ attato gaṇhantassa diṭṭhi. Anantavāti appamāṇakasiṇaṁ. Antavā ca anantavā",
  "atk-abh02a16:199_8": "cāti uddhamadho sapariyantaṁ tiriyaṁ apariyantaṁ kasiṇaṁ attāti gahetvā uppannadiṭṭhi.",
  "atk-abh02a16:199_9": "Nevantavā nānantavāti takkikadiṭṭhiyeva. Sesaṁ sabbattha uttānatthamevāti.",
  "atk-abh02a16:200": "Aṭṭhakaniddesavaṇṇanā.",
  "atk-abh02a16:201": "(9.) Navakaniddesavaṇṇanā",
  "atk-abh02a16:202": "960. Navakaniddese nava āghātavatthūnīti sattesu uppattivaseneva kathitāni. Purisānaṁ malānīti purisamalāni. Navavidhāti navakoṭṭhāsā navappabhedā vā.",
  "atk-abh02a16:203_0": "963.Taṇhaṁ paṭiccāti taṇhaṁ nissāya. Pariyesanāti rūpādiārammaṇapariyesanā. Sā hi",
  "atk-abh02a16:203_1": "taṇhāya sati hoti. Lābhoti rūpādiārammaṇapaṭilābho. So hi pariyesanāya sati hoti.",
  "atk-abh02a16:203_2": "Vinicchayo pana ñāṇataṇhādiṭṭhivitakkavasena catubbidho. Tattha “sukhavinicchayaṁ",
  "atk-abh02a16:203_3": "jaññā, sukhavinicchayaṁ ñatvā ajjhattaṁ sukhamanuyuñjeyyā”ti ayaṁ ñāṇavinicchayo.",
  "atk-abh02a16:203_4": "“Vinicchayoti dve vinicchayā – taṇhāvinicchayo ca diṭṭhivinicchayo cā”ti evaṁ āgatāni",
  "atk-abh02a16:203_5": "aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando",
  "atk-abh02a16:203_6": "kho, devānaminda, vitakkanidāno”ti imasmiṁ pana sutte idha vinicchayoti vutto vitakkoyeva",
  "atk-abh02a16:203_7": "āgato. Lābhaṁ labhitvā hi iṭṭhāniṭṭhaṁ sundarāsundarañca vitakkeneva vinicchināti",
  "atk-abh02a16:203_8": "– ‘ettakaṁ me rūpārammaṇatthāya bhavissati, ettakaṁ saddādiārammaṇatthāya, ettakaṁ",
  "atk-abh02a16:203_9": "mayhaṁ bhavissati, ettakaṁ parassa, ettakaṁ paribhuñjissāmi, ettakaṁ nidahissāmī’ti.",
  "atk-abh02a16:203_10": "Tena vuttaṁ “lābhaṁ paṭicca vinicchayo”ti.",
  "atk-abh02a16:204_0": "Chandarāgoti evaṁ akusalavitakkena vitakkite vatthusmiṁ dubbalarāgo ca balavarāgo",
  "atk-abh02a16:204_1": "ca uppajjati. Idañhi idha chandoti dubbalarāgassādhivacanaṁ. Ajjhosānanti ahaṁ mamanti",
  "atk-abh02a16:204_2": "balavasanniṭṭhānaṁ. Pariggahoti taṇhādiṭṭhivasena pariggahakaraṇaṁ. Macchariyanti",
  "atk-abh02a16:204_3": "parehi sādhāraṇabhāvassa asahanatā. Tenevassa porāṇā evaṁ vacanatthaṁ vadanti – “idaṁ",
  "atk-abh02a16:204_4": "acchariyaṁ mayhameva hotu, mā aññassa acchariyaṁ hotūti pavattattā macchariyanti",
  "atk-abh02a16:204_5": "vuccatī”ti. Ārakkhoti dvārapidahanamañjusagopanādivasena suṭṭhu rakkhaṇaṁ. Adhikarotīti",
  "atk-abh02a16:204_6": "adhikaraṇaṁ; kāraṇassetaṁ nāmaṁ. Ārakkhādhikaraṇanti bhāvanapuṁsakaṁ; ārakkhahetūti",
  "atk-abh02a16:204_7": "attho. Daṇḍādānādīsu paranisedhanatthaṁ daṇḍassa ādānaṁ daṇḍādānaṁ. Ekatodhārādino",
  "atk-abh02a16:204_8": "satthassa ādānaṁ satthādānaṁ. Kalahoti kāyakalahopi vācākalahopi. Purimo purimo virodho",
  "atk-abh02a16:204_9": "viggaho, pacchimo pacchimo vivādo. Tuvaṁ tuvanti agāravavacanaṁ, tvaṁ tvanti attho.",
  "atk-abh02a16:205_0": "964.Iñjitānīti iñjanāni calanāni. Asmīti iñjitametantiādīhi sabbapadehi mānova kathito.",
  "atk-abh02a16:205_1": "Ahanti pavattopi hi māno iñjitameva, ayamahanti pavattopi, nevasaññīnāsaññī bhavissanti",
  "atk-abh02a16:205_2": "pavattopi. Sesanavakehipi mānova kathito. Māno hi iñjanato iñjitaṁ, maññanato maññitaṁ,",
  "atk-abh02a16:205_3": "phandanato phanditaṁ, papañcanato papañcitaṁ. Tehi tehi kāraṇehi saṅkhatattā saṅkhatanti",
  "atk-abh02a16:205_4": "ca vuccati. Sesaṁ sabbattha uttānatthamevāti.",
  "atk-abh02a16:206": "Navakaniddesavaṇṇanā.",
  "atk-abh02a16:207": "(10.) Dasakaniddesavaṇṇanā",
  "atk-abh02a16:208": "966. Dasakaniddese kilesā eva kilesavatthūni. Āghātavatthūni panettha “anatthaṁ me acarī”tiādīnaṁ vasena avikopetabbe khāṇukaṇṭakādimhipi aṭṭhāne uppannāghātena saddhiṁ vuttāni.",
  "atk-abh02a16:209_0": "970. Micchattesu micchāñāṇanti pāpakiriyāsu upāyacintāvasena pāpaṁ katvā ‘sukataṁ",
  "atk-abh02a16:209_1": "mayā’ti paccavekkhaṇākārena uppanno moho. Micchāvimuttīti avimuttasseva sato vimuttasaññitā.",
  "atk-abh02a16:209_2": "Sesaṁ sabbattha uttānatthamevāti.",
  "atk-abh02a16:210": "Dasakaniddesavaṇṇanā.",
  "atk-abh02a16:211": "Taṇhāvicaritaniddesavaṇṇanā",
  "atk-abh02a16:212_0": "973. Taṇhāvicaritaniddese taṇhāvicaritānīti taṇhāsamudācārā taṇhāpavattiyo. Ajjhattikassa",
  "atk-abh02a16:212_1": "upādāyāti ajjhattikaṁ khandhapañcakaṁ upādāya. Idañhi upayogatthe sāmivacanaṁ. Asmīti",
  "atk-abh02a16:212_2": "hotīti yadetaṁ ajjhattaṁ khandhapañcakaṁ upādāya taṇhāmānadiṭṭhivasena samūhagāhato",
  "atk-abh02a16:212_3": "‘asmī’ti hoti, tasmiṁ satīti attho. Itthasmīti hotītiādīsu pana evaṁ samūhato ‘aha’nti",
  "atk-abh02a16:212_4": "gahaṇe sati tato anupanidhāya ca upanidhāya cāti dvidhā gahaṇaṁ hoti. Tattha anupanidhāyāti",
  "atk-abh02a16:212_5": "aññaṁ ākāraṁ anupagamma sakabhāvameva ārammaṇaṁ katvā ‘itthasmī’ti hoti; khattiyādīsu",
  "atk-abh02a16:212_6": "‘idaṁpakāro aha’nti evaṁ taṇhāmānadiṭṭhivasena hotīti attho. Idaṁ tāva anupanidhāya",
  "atk-abh02a16:212_7": "gahaṇaṁ. Upanidhāya gahaṇaṁ pana duvidhaṁ hoti – samato ca asamato ca. Taṁ dassetuṁ",
  "atk-abh02a16:212_8": "evasmīti ca aññathāsmīti ca vuttaṁ. Tattha evasmīti idaṁ samato upanidhāya gahaṇaṁ;",
  "atk-abh02a16:212_9": "yathā ayaṁ khattiyo, yathā ayaṁ brāhmaṇo, evaṁ ahampīti attho. Aññathāsmīti idaṁ",
  "atk-abh02a16:212_10": "pana asamato gahaṇaṁ; yathāyaṁ khattiyo, yathāyaṁ brāhmaṇo, tato aññathā ahaṁ hīno",
  "atk-abh02a16:212_11": "vā adhiko vāti attho. Imāni tāva paccuppannavasena cattāri taṇhāvicaritāni. Bhavissantiādīni",
  "atk-abh02a16:212_12": "pana cattāri anāgatavasena vuttāni. Sesaṁ purimacatukke vuttanayeneva attho veditabbo.",
  "atk-abh02a16:212_13": "Asmīti sassato asmi. Sātasmīti asassato asmi. Asasmīti satasmīti vā pāṭho. Tattha",
  "atk-abh02a16:212_14": "atthīti asaṁ; niccassetaṁ adhivacanaṁ. Sīdatīti sataṁ; aniccassetaṁ adhivacanaṁ.",
  "atk-abh02a16:212_15": "Iti imāni dve sassatucchedavasena vuttānīti veditabbāni. Ito parāni siyantiādīni",
  "atk-abh02a16:212_16": "cattāri saṁsayaparivitakkavasena vuttāni. Tāni purimacatukke vuttanayeneva atthato",
  "atk-abh02a16:212_17": "veditabbāni. Apāhaṁ siyantiādīni pana cattāri “api nāmāhaṁ bhaveyya”nti evaṁ patthanākappanavasena",
  "atk-abh02a16:212_18": "vuttāni. Tāni purimacatukke vuttanayeneva veditabbāni. Evametesu –",
  "atk-abh02a16:213": "Dve diṭṭhisīsā cattāro, suddhasīsā sīsamūlakā;",
  "atk-abh02a16:214": "Tayo tayoti etāni, aṭṭhārasa vibhāvaye.",
  "atk-abh02a16:215_0": "Etesu hi sassatucchedavasena vuttā dve diṭṭhisīsā nāma. Asmīti, bhavissanti, siyanti,",
  "atk-abh02a16:215_1": "apāhaṁ siyanti ete cattāro suddhasīsāeva. Itthasmīti ādayo tayo tayoti dvādasa sīsamūlakā",
  "atk-abh02a16:215_2": "nāmāti. Evamete dve diṭṭhisīsā, cattāro suddhasīsā, dvādasa sīsamūlakāti aṭṭhārasa",
  "atk-abh02a16:215_3": "taṇhāvicaritadhammā veditabbā.",
  "atk-abh02a16:216_0": "974. Idāni paṭipāṭiyāva te dhamme bhājetvā dassetuṁ kathañca asmīti hotītiādi āraddhaṁ.",
  "atk-abh02a16:216_1": "Tattha kañci dhammaṁ anavakāriṁ karitvāti rūpavedanādīsu kañci ekadhammampi avinibbhogaṁ",
  "atk-abh02a16:216_2": "katvā, ekekato aggahetvā, samūhatova gahetvāti attho. Asmīti chandaṁ paṭilabhatīti",
  "atk-abh02a16:216_3": "pañcakkhandhe niravasesato gahetvā ‘aha’nti taṇhaṁ paṭilabhati. Mānadiṭṭhīsupi eseva",
  "atk-abh02a16:216_4": "nayo. Tattha kiñcāpi ayaṁ taṇhāvicaritaniddeso, mānadiṭṭhiyo pana na vinā taṇhāya,",
  "atk-abh02a16:216_5": "tasmā tadekaṭṭhavasena idha vuttā. Taṇhāsīsena vā papañcattayampi uddiṭṭhaṁ. Taṁ",
  "atk-abh02a16:216_6": "uddesānurūpeneva niddisitumpi mānadiṭṭhiyo gahitā. Taṇhāpapañcaṁ vā dassento teneva",
  "atk-abh02a16:216_7": "saddhiṁ sesapapañcepi dassetuṁ evamāha.",
  "atk-abh02a16:217": "Tasmiṁ sati imāni papañcitānīti tasmiṁ “asmīti chandaṁ paṭilabhatī”tiādinā nayena vutte papañcattaye sati puna imāni “itthasmīti vā”tiādīni papañcitāni hontīti attho.",
  "atk-abh02a16:218_0": "Khattiyosmītiādīsu abhisekasenāmaccādinā ‘khattiyo ahaṁ’, mantajjhena porohiccādinā",
  "atk-abh02a16:218_1": "‘brāhmaṇo ahaṁ’, kasigorakkhādinā ‘vesso ahaṁ’, asitabyābhaṅgitāya ‘suddo ahaṁ’,",
  "atk-abh02a16:218_2": "gihibyañjanena ‘gahaṭṭho aha’nti iminā nayena attho veditabbo. Evaṁ itthasmīti hotīti",
  "atk-abh02a16:218_3": "evaṁ khattiyādīsu khattiyādippakāraṁ attani uppādayitvā ‘itthaṁpakāro aha’nti hoti.",
  "atk-abh02a16:219_0": "Yathā so khattiyotiādīsu ‘yathā so abhisekasenāmaccādinā khattiyo, tathā ‘ahampi",
  "atk-abh02a16:219_1": "khattiyo’ti iminā nayena attho veditabbo. Dutiyanaye ‘yathā so abhisekasenāmaccādinā",
  "atk-abh02a16:219_2": "khattiyo, nāhaṁ tathā khattiyo; ahaṁ pana tato hīno vā seṭṭho vā’ti iminā nayena",
  "atk-abh02a16:219_3": "attho veditabbo. Bhavissantiādiniddesādīsupi eseva nayo.",
  "atk-abh02a16:220_0": "975. Evaṁ ajjhattikassa upādāya taṇhāvicaritāni bhājetvā idāni bāhirassa upādāya",
  "atk-abh02a16:220_1": "taṇhāvicaritāni bhājetuṁ tattha katamānītiādimāha. Tattha bāhirassa upādāyāti bāhiraṁ",
  "atk-abh02a16:220_2": "khandhapañcakaṁ upādāya. Idampi hi upayogatthe sāmivacanaṁ. Imināti iminā rūpena",
  "atk-abh02a16:220_3": "vā…pe… viññāṇena vā. Avasesaṁ pana uddesavāre tāva vuttanayeneva veditabbaṁ.",
  "atk-abh02a16:221_0": "976. Niddesavāre pana avakāriṁ karitvāti vinibbhogaṁ katvā. Iminā asmīti chandaṁ",
  "atk-abh02a16:221_1": "paṭilabhatītiādīsu iminā rūpena vā…pe… viññāṇena vāti evaṁ pañcakkhandhe ekadesato",
  "atk-abh02a16:221_2": "gahetvā iminā ‘aha’nti chandādīni paṭilabhatīti evamattho veditabbo.",
  "atk-abh02a16:222": "Iminā khattiyosmītiādīsu ‘iminā chattena vā khaggena vā abhisekasenāmaccādinā vā khattiyo aha’nti evaṁ purimanayeneva attho veditabbo. Imināti padamattameva hettha viseso.",
  "atk-abh02a16:223_0": "Yathā so khattiyotiādīsupi imināti vuttapadameva viseso. Tasmā tassa vasena yathā",
  "atk-abh02a16:223_1": "khattiyo, evaṁ ahampi iminā khaggena vā chattena vā abhisekasenāmaccādinā vā khattiyoti",
  "atk-abh02a16:223_2": "evaṁ yojetvā sabbapadesu attho veditabbo. Iminā niccosmīti pañcakkhandhe anavakāriṁ",
  "atk-abh02a16:223_3": "katvā rūpādīsu ekameva dhammaṁ ‘aha’nti gahetvā ‘iminā khaggena vā chattena vā ahaṁ",
  "atk-abh02a16:223_4": "nicco dhuvo’ti maññati. Ucchedadiṭṭhiyampi eseva nayo. Sesaṁ sabbattha vuttanayeneva veditabbaṁ.",
  "atk-abh02a16:224_0": "Iti evarūpāni atītāni chattiṁsāti ekekassa puggalassa atīte chattiṁsa. Anāgatāni",
  "atk-abh02a16:224_1": "chattiṁsāti ekekasseva anāgate chattiṁsa. Paccuppannāni chattiṁsāti ekekassa vā puggalassa",
  "atk-abh02a16:224_2": "yathālābhavasena bahunaṁ vā paccuppanne chattiṁsa. Sabbasattānaṁ pana ekaṁseneva",
  "atk-abh02a16:224_3": "atīte chattiṁsa, anāgate chattiṁsa, paccuppanne chattiṁsāti veditabbāni. Anantā hi",
  "atk-abh02a16:224_4": "asadisataṇhāmānadiṭṭhibhedā sattā. Aṭṭhataṇhāvicaritasataṁ hotīti ettha pana aṭṭhasatasaṅkhātaṁ",
  "atk-abh02a16:224_5": "taṇhāvicaritaṁ hotīti evamattho daṭṭhabbo. Sesaṁ sabbattha uttānatthamevāti.",
  "atk-abh02a16:225": "Taṇhāvicaritaniddesavaṇṇanā.",
  "atk-abh02a16:226": "Diṭṭhigataniddesavaṇṇanā",
  "atk-abh02a16:227_0": "977. Diṭṭhigataniddese brahmajāle veyyākaraṇeti brahmajālanāmake veyyākaraṇe, dīghanikāyassa",
  "atk-abh02a16:227_1": "paṭhamasuttante. Vuttāni bhagavatāti satthārā sayaṁ āhacca bhāsitāni. Cattāro sassatavādātiādīsu",
  "atk-abh02a16:227_2": "“te ca bhonto samaṇabrāhmaṇā kimāgamma kimārabbha sassatavādā sassataṁ attānañca",
  "atk-abh02a16:227_3": "lokañca paññāpenti catūhi vatthūhī”tiādinā brahmajāle vuttanayeneva pabhedo ca attho ca veditabboti.",
  "atk-abh02a16:228": "Sammohavinodaniyā vibhaṅgaṭṭhakathāya",
  "atk-abh02a16:229": "Khuddakavatthuvibhaṅgavaṇṇanā niṭṭhitā."
}