{
  "anya-e0803n5:0": "5. Okārantapulliṅganāmikapadamālā",
  "anya-e0803n5:1": "Bhū dhātuto pavattānaṁ, nāmikānamito paraṁ;",
  "anya-e0803n5:2": "Nāmamālaṁ pakāsissaṁ, nāmamālantarampi ca.",
  "anya-e0803n5:3": "Vippakiṇṇakathā ettha, evaṁ vutte na hessati;",
  "anya-e0803n5:4": "Pabhedo nāmamālānaṁ, paripuṇṇova hehiti.",
  "anya-e0803n5:5": "Pubbācariyasīhānaṁ, tasmā idha mataṁ sutaṁ;",
  "anya-e0803n5:6": "Purecaraṁ karitvāna, vakkhāmi savinicchayaṁ.",
  "anya-e0803n5:7_0": "Puriso, purisā. Purisaṁ, purise. Purisena, purisehi, purisebhi. Purisassa, purisānaṁ.",
  "anya-e0803n5:7_1": "Purisā, purisasmā, purisamhā, purisehi, purisebhi. Purisassa, purisānaṁ. Purise,",
  "anya-e0803n5:7_2": "purisasmiṁ, purisamhi, purisesu. Bho purisa, bhavanto purisā.",
  "anya-e0803n5:8_0": "Ayamāyasmatā mahākaccānena pabhinnapaṭisambhidena katasmā niruttipiṭakato uddharito",
  "anya-e0803n5:8_1": "purisaiccetassa pakatirūpassa nāmikapadamālānayo. Tatra purisavacanaekavacanaputhuvacanesu",
  "anya-e0803n5:8_2": "paccattavacanādīni bhavanti. Taṁ yathā? Puriso tiṭṭhati, purisā tiṭṭhanti. Tatra",
  "anya-e0803n5:8_3": "purisoti purisavacane ekavacane paccattavacanaṁ bhavati, purisāti purisavacane puthuvacane",
  "anya-e0803n5:8_4": "paccattavacanaṁ bhavati.",
  "anya-e0803n5:9": "Purisaṁ passati, purise passati. Tatra purisanti purisavacane ekavacane upayogavacanaṁ bhavati, puriseti purisavacane puthuvacane upayogavacanaṁ bhavati.",
  "anya-e0803n5:10_0": "Purisena kataṁ, purisehi kataṁ, purisebhi kataṁ. Tatra purisenāti purisavacane ekavacane",
  "anya-e0803n5:10_1": "karaṇavacanaṁ bhavati, purisehi, purisebhīti purisavacane puthuvacane karaṇavacanaṁ bhavati.",
  "anya-e0803n5:11": "Purisassa dīyate, purisānaṁ dīyate. Tatra purisassāti purisavacane ekavacane sampadānavacanaṁ bhavati, purisānanti purisavacane puthuvacane sampadānavacanaṁ bhavati.",
  "anya-e0803n5:12_0": "Purisā nissaṭaṁ, purisasmā nissaṭaṁ, purisamhā nissaṭaṁ, purisehi nissaṭaṁ, purisebhi",
  "anya-e0803n5:12_1": "nissaṭaṁ. Tatra purisāti purisavacane ekavacane nissakkavacanaṁ bhavati. Purisasmāti…pe…",
  "anya-e0803n5:12_2": "purisamhāti purisavacane ekavacane nissakkavacanaṁ bhavati, purisehi, purisebhīti",
  "anya-e0803n5:12_3": "purisavacane puthuvacane nissakkavacanaṁ bhavati.",
  "anya-e0803n5:13": "Purisassa pariggaho, purisānaṁ pariggaho. Tatra purisassāti purisavacane ekavacane sāmivacanaṁ bhavati, purisānanti purisavacane puthuvacane sāmivacanaṁ bhavati.",
  "anya-e0803n5:14_0": "Purise patiṭṭhitaṁ, purisasmiṁ patiṭṭhitaṁ, purisamhi patiṭṭhitaṁ, purisesu patiṭṭhitaṁ.",
  "anya-e0803n5:14_1": "Tatra puriseti purisavacane ekavacane bhummavacanaṁ bhavati, purisasminti…pe… purisamhīti…pe…",
  "anya-e0803n5:14_2": "purisesūti purisavacane puthuvacane bhummavacanaṁ bhavati.",
  "anya-e0803n5:15_0": "Bho purisa tiṭṭha, bhavanto purisā tiṭṭhatha. Tatra bho purisaiti purisavacane ekavacane",
  "anya-e0803n5:15_1": "ālapanaṁ bhavati, bhavanto purisāiti purisavacane puthuvacane ālapanaṁ bhavatīti",
  "anya-e0803n5:15_2": "iminā nayena sabbattha nayo vitthāretabbo.",
  "anya-e0803n5:16_0": "Yamakamahātherena katāya pana cūḷaniruttiyaṁ “bho purisa”iti rassavasena ālapanekavacanaṁ",
  "anya-e0803n5:16_1": "vatvā “bho purisā”iti dīghavasena ālapanabahuvacanaṁ vuttaṁ. Kiñcāpi tādiso nayo",
  "anya-e0803n5:16_2": "niruttipiṭake natthi, tathāpi bahūnamālapanavisaye “bho yakkhā”itiādīnaṁ ālapanabahuvacanānaṁ",
  "anya-e0803n5:16_3": "jātakaṭṭhakathādīsu dissanato pasatthatarova hoti viññūnaṁ pamāṇañca, tasmā iminā",
  "anya-e0803n5:16_4": "yamakamahātheramatenapi “puriso purisā purisa”ntiādīni vatvā āmantane “bho purisa,",
  "anya-e0803n5:16_5": "bho purisā, bhavanto purisā”ti nāmikapadamālā yojetabbā.",
  "anya-e0803n5:17_0": "Tattha purisoti paṭhamāya ekavacanaṁ. Purisāti bahuvacanaṁ. Purisanti dutiyāya ekavacanaṁ.",
  "anya-e0803n5:17_1": "Puriseti bahuvacanaṁ. Purisenāti tatiyāya ekavacanaṁ. Purisehi, purisebhīti dve bahuvacanāni.",
  "anya-e0803n5:17_2": "Purisassāti catutthiyā ekavacanaṁ. Purisānanti bahuvacanaṁ. Purisā, purisasmā, purisamhāti",
  "anya-e0803n5:17_3": "tīṇi pañcamiyā ekavacanāni. Purisehi, purisebhīti dve bahuvacanāni. Purisassāti chaṭṭhiyā",
  "anya-e0803n5:17_4": "ekavacanaṁ. Purisānanti bahuvacanaṁ. Purise, purisasmiṁ, purisamhīti tīṇi sattamiyā",
  "anya-e0803n5:17_5": "ekavacanāni. Purisesūti bahuvacanaṁ. Bho purisāti aṭṭhamiyā ekavacanaṁ. Bho purisā,",
  "anya-e0803n5:17_6": "bhavanto purisāti dve bahuvacanāni.",
  "anya-e0803n5:18_0": "Kiñcāpetesu “purisā”ti idaṁ paṭhamāpañcamīaṭṭhamīnaṁ, “purise”ti idaṁ dutiyāsattamīnaṁ,",
  "anya-e0803n5:18_1": "“purisehi, purisebhī”ti tatiyāpañcamīnaṁ, “purisāna”nti catutthīchaṭṭhīnaṁ ekasadisaṁ,",
  "anya-e0803n5:18_2": "tathāpi atthavasena asaṅkarabhāvo veditabbo. Kathaṁ? “Puriso tiṭṭhati, purisā tiṭṭhanti.",
  "anya-e0803n5:18_3": "Purisaṁ passati, purise passatī”tiādinā.",
  "anya-e0803n5:19_0": "Tattha ca bhoti āmantanatthe nipāto. So na kevalaṁ ekavacanaṁyeva hoti, atha kho",
  "anya-e0803n5:19_1": "bahuvacanampi hotīti “bho purisā”iti bahuvacanappayogopi gahito. “Bhavanto”tidaṁ",
  "anya-e0803n5:19_2": "pana bahuvacanameva hotīti “purisā”ti puna vuttanti daṭṭhabbaṁ. Iti yamakamahātherena",
  "anya-e0803n5:19_3": "“bho purisa”iti rassavasena ālapanekavacanaṁ vatvā “bho purisā”iti dīghavasena ālapanabahuvacanaṁ",
  "anya-e0803n5:19_4": "vuttaṁ. Tathā hi pāḷiyaṁ aṭṭhakathāsu ca nipātabhūto bhosaddo ekavacanabahuvacanavasena",
  "anya-e0803n5:19_5": "dvidhā bhijjati. Atrimāni nidassanapadāni – “api nu kho sapariggahānaṁ tevijjānaṁ",
  "anya-e0803n5:19_6": "brāhmaṇānaṁ apariggahena brahmunā saddhiṁ saṁsandati sametīti, no hidaṁ bho gotama.",
  "anya-e0803n5:19_7": "Acchariyaṁ bho ānanda, abbhutaṁ bho ānanda, ehi bho samaṇa, bho pabbajita”iccādipāḷito",
  "anya-e0803n5:19_8": "aṭṭhakathāto ca bhosaddassa ekavacanappayoge pavattinidassanaṁ, “tena hi bho mamapi",
  "anya-e0803n5:19_9": "suṇātha. Yathā mayameva arahāma taṁ bhavantaṁ gotamaṁ dassanāya upasaṅkamituṁ, nāhaṁ",
  "anya-e0803n5:19_10": "bho samaṇassa gotamassa subhāsitaṁ subhāsitato nābbhanumodāmi, passatha bho imaṁ",
  "anya-e0803n5:19_11": "kulaputtaṁ. Bho yakkhā ahaṁ imaṁ tumhākaṁ bhājetvā dadeyyaṁ. Aparisuddho panamhi,",
  "anya-e0803n5:19_12": "bho dhuttā tumhākaṁ kriyā mayhaṁ na ruccati. So te purise āha bho tumhe maṁ mārentā",
  "anya-e0803n5:19_13": "rañño dassetvāva mārethā”ti iccādi pana pāḷito aṭṭhakathāto ca bhosaddassa bahuvacanappayoge",
  "anya-e0803n5:19_14": "pavattinidassanaṁ. Kaccāyanappakaraṇe pana “bho purisa, bho purisā”ti padadvayaṁ",
  "anya-e0803n5:19_15": "ālapanekavacanavasena vuttaṁ. Taṁ yathā āgamehi na virujjhati, tathā gahetabbaṁ.",
  "anya-e0803n5:20_0": "Keci pana adūraṭṭhassālapane “bho purisa”iti rassavasena ālapanekavacanaṁ icchanti,",
  "anya-e0803n5:20_1": "dūraṭṭhassālapane pana “bho purisā”iti dīghavasena ālapanekavacanaṁ icchanti. Adūraṭṭhānaṁ",
  "anya-e0803n5:20_2": "dūraṭṭhānañca purisānaṁ itthīnañca ālapane na kiñci vadanti. Tathā adūraṭṭhāya dūraṭṭhāya",
  "anya-e0803n5:20_3": "ca itthiyā ālapane te pucchitabbā “adūraṭṭhānaṁ dūraṭṭhānañca purisānamālapane kathaṁ",
  "anya-e0803n5:20_4": "vattabba”nti. Addhā te evaṁ puṭṭhā uttari kiñci vattuṁ na sakkhissanti. Evampi te",
  "anya-e0803n5:20_5": "ce vadeyyuṁ “bhavanto purisāti imināva adūraṭṭhānaṁ dūraṭṭhānañca purisānamālapanaṁ",
  "anya-e0803n5:20_6": "bhavatī”ti. Tadā te vattabbā “yadi bhavanto purisā”ti iminā advejjhena vacanena adūraṭṭhānaṁ",
  "anya-e0803n5:20_7": "dūraṭṭhānañca purisānamālapanaṁ bhavati, evaṁ sante “bho purisa”iti rassapadenapi",
  "anya-e0803n5:20_8": "dūraṭṭhassa ca purisassālapanaṁ vattabbaṁ, evaṁ avatvā kimatthaṁ adūraṭṭhassālapane",
  "anya-e0803n5:20_9": "“bho purisa”iti rassavasena ālapanekavacanaṁ icchatha, kimatthañca dūraṭṭhassālapane",
  "anya-e0803n5:20_10": "“bho purisā”iti dīghavasena ālapanekavacanaṁ icchatha.",
  "anya-e0803n5:21_0": "Nanu “taggha bhagavā bojjhaṅgā, taggha sugata bojjhaṅgā”tiādīsu ālapanapadabhūtaṁ",
  "anya-e0803n5:21_1": "“bhagavā”iti dīghapadaṁ samīpe ṭhitakālepi dūre ṭhitakālepi buddhassālapanapadaṁ",
  "anya-e0803n5:21_2": "bhavitumarahateva, tathā ālapanapadabhūtaṁ “sugata”iti rassapadampi. Yasmā panetesu",
  "anya-e0803n5:21_3": "“bhagavā”ti ālapanapadassa na katthacipi rassattaṁ dissati, “sugatā”ti ālapanapadassa",
  "anya-e0803n5:21_4": "ca na katthacipi dīghattaṁ dissati, tasmā dīgharassamattābhedaṁ acintetvā “purisa”iti",
  "anya-e0803n5:21_5": "rassavasena vuttapadaṁ pakatissaravasena samīpe ṭhitassa purisassa āmantanakāle adūraṭṭhassālapanapadaṁ",
  "anya-e0803n5:21_6": "bhavati, āyatassaravasena dūre ṭhitapurisassa āmantanakāle dūraṭṭhassālapanapadaṁ",
  "anya-e0803n5:21_7": "bhavatīti gahetabbaṁ. Tathā “bhavanto purisā, bho yakkhā, bho dhuttā”tiādīni dīghavasena",
  "anya-e0803n5:21_8": "vuttāni ālapanabahuvacanapadānipi pakatissaravasena samīpe ṭhitapurisānaṁ āmantanakāle",
  "anya-e0803n5:21_9": "adūraṭṭhānamālapanapadāni bhavanti, āyatassaravasena dūre ṭhitapurisādīnaṁ āmantanakāle",
  "anya-e0803n5:21_10": "dūraṭṭhānamālapanapadāni bhavantīti gahetabbāni. Tathā hi brāhmaṇā katthaci katthaci",
  "anya-e0803n5:21_11": "rassaṭṭhānepi dīghaṭṭhānepi āyatena sarena majjhimāyatena sarena accāyatena ca sarena",
  "anya-e0803n5:21_12": "vedaṁ paṭhanti likhitumasakkuṇeyyena gītassarena viya. Iti sabbakkharesupi āyatena",
  "anya-e0803n5:21_13": "sarenuccāraṇaṁ labbhateva likhitumasakkuṇeyyaṁ, tasmā asampathamanotaritvā “bho purisa”iti",
  "anya-e0803n5:21_14": "vacanena dūraṭṭhassa ca adūraṭṭhassa ca purisassālapanaṁ bhavati, “bho purisā, bhavanto",
  "anya-e0803n5:21_15": "purisā”ti imehi vacanehipi dūraṭṭhānañca adūraṭṭhānañca purisānamālapanaṁ bhavatīti",
  "anya-e0803n5:21_16": "daṭṭhabbaṁ. Iti dūraṭṭhassa adūraṭṭhānañca āyatena sarena āmantanameva pamāṇaṁ, na",
  "anya-e0803n5:21_17": "dīgharassamattāviseso, tasmā “bho sattha, bho rāja, bho gaccha, bho muni, bho daṇḍi,",
  "anya-e0803n5:21_18": "bho bhikkhu, bho sayambhu, bhoti kaññe, bhoti patti, bhoti itthi, bhoti yāgu, bhoti",
  "anya-e0803n5:21_19": "vadhu, bho kula, bho aṭṭhi, bho cakkhu”iccevamādīhi padehi adūraṭṭhassālapanañca",
  "anya-e0803n5:21_20": "dūraṭṭhassālapanañca bhavati. “Bhavanto satthā, satthāro, bhotiyo kaññā, kaññāyo”ti",
  "anya-e0803n5:21_21": "evamādīhipi padehi adūraṭṭhānañcālapanaṁ bhavatīti daṭṭhabbaṁ.",
  "anya-e0803n5:22": "Idaṁ panettha sanniṭṭhānaṁ –",
  "anya-e0803n5:23": "Tassa taṁ vacanaṁ sutvā, rañño puttaṁ adassayuṁ;",
  "anya-e0803n5:24": "Putto ca pitaraṁ disvā, dūratovajjhabhāsatha.",
  "anya-e0803n5:25": "Āgacchu dovārikā khaggabandhā,",
  "anya-e0803n5:26": "Kāsāviyā hantu mamaṁ janinda;",
  "anya-e0803n5:27": "Akkhāhi me pucchito etamatthaṁ,",
  "anya-e0803n5:28": "Aparādho ko nvidha mamajja atthi.",
  "anya-e0803n5:29": "Evaṁ saddhammarājena, vohārakusalena ve;",
  "anya-e0803n5:30": "Sudesite somanassa-jātake sabbadassinā.",
  "anya-e0803n5:31": "Dūraṭṭhānepi rassattaṁ, “janinda”iti dissati;",
  "anya-e0803n5:32": "Na katthacipi dīghattaṁ, iti nīti mayā matā.",
  "anya-e0803n5:33_0": "Idampettha vattabbaṁ “kuto nu bho idamāyātaṁ ‘dūraṭṭhassālapanaṁ adūraṭṭhassālapanami’ti”?",
  "anya-e0803n5:33_1": "Saddasatthato. Saddasatthaṁ nāma na sabbaso buddhavacanassopakārakaṁ, ekadesena pana hoti.",
  "anya-e0803n5:34_0": "Imasmiṁ pakaraṇe “bahuvacana”nti vā “puthuvacana”nti vā “anekavacana”nti vā atthato",
  "anya-e0803n5:34_1": "ekaṁ, byañjanameva nānaṁ, tasmā sabbattha “bahuvacana”nti vā “puthuvacana”nti vā",
  "anya-e0803n5:34_2": "“anekavacana”nti vā vohāro kātabbo, puthuvacanaṁ anekavacananti ca idaṁ sāsane niruttaññūnaṁ",
  "anya-e0803n5:34_3": "vohāro, itaraṁ saddasatthavidūnaṁ.",
  "anya-e0803n5:35_0": "Kasmā pana imasmiṁ pakaraṇe dvivacanaṁ na vuttanti? Yasmā buddhavacane dvivacanaṁ",
  "anya-e0803n5:35_1": "nāma natthi, tasmā na vuttanti. Nanu buddhavacane vacanattayaṁ atthi, tathā hi “āyasmā”ti",
  "anya-e0803n5:35_2": "idaṁ ekavacanaṁ, “āyasmantā”ti idaṁ dvivacanaṁ, “āyasmanto”ti idaṁ bahuvacananti?",
  "anya-e0803n5:35_3": "Tanna, yadi “āyasmantā”ti idaṁ vacanaṁ dvivacanaṁ bhaveyya, “puriso purisā”tiādīsu",
  "anya-e0803n5:35_4": "kataraṁ dvivacananti vadeyyātha, tasmā buddhavacane dvivacanaṁ nāma natthi. Teneva",
  "anya-e0803n5:35_5": "hi si yo aṁ yo nā hītiādinā ekavacanabahuvacanāneva dassitānīti.",
  "anya-e0803n5:36_0": "Nanu ca bho “suṇantu me āyasmantā, ajja uposatho pannaraso. Yadāyasmantānaṁ pattakallaṁ,",
  "anya-e0803n5:36_1": "mayaṁ aññamaññaṁ pārisuddhiuposathaṁ kareyyāmā”ti pāḷiyaṁ dve sandhāya “āyasmantā”ti",
  "anya-e0803n5:36_2": "vuttaṁ, “uddiṭṭhā kho āyasmanto cattāro pārājikā dhammā”tiādīsu pana pāḷīsu bahavo",
  "anya-e0803n5:36_3": "sandhāya “āyasmanto”ti vuttaṁ, na ca sakkā vattuṁ “yathā tathā vutta”nti, parivāsādiārocanepi",
  "anya-e0803n5:36_4": "aṭṭhakathācariyehi viññātasugatādhippāyehi “dvinnaṁ ārocentena ‘āyasmantā dhārentū’ti,",
  "anya-e0803n5:36_5": "tiṇṇaṁ ārocentena ‘āyasmanto dhārentū’ti vattabba”nti vuttattāti? Saccaṁ vuttaṁ,",
  "anya-e0803n5:36_6": "taṁ pana vinayavohāravasena vuttanti. Nanu vinayo buddhavacanaṁ, kasmā “buddhavacane",
  "anya-e0803n5:36_7": "dvivacanaṁ nāma natthī”ti vadathāti? Saccaṁ vinayo buddhavacanaṁ, tathāpi vinayakammavasena",
  "anya-e0803n5:36_8": "vuttattā upalakkhaṇamattaṁ, na sabbasādhāraṇabahuvacanapariyāpannaṁ. Yadi hi “āyasmantā”ti",
  "anya-e0803n5:36_9": "idaṁ dvivacanaṁ siyā, tappayogānipi kriyāpadāni dvivacanāneva siyuṁ, tathārūpānipi",
  "anya-e0803n5:36_10": "kriyāpadāni na santi. Na hi akkharasamayakovido jhānalābhīpi dibbacakkhunā vassasatampi",
  "anya-e0803n5:36_11": "vassasahassampi samavekkhanto buddhavacane ekampi kriyāpadaṁ dvivacananti passeyya,",
  "anya-e0803n5:36_12": "evaṁ kriyāpadesu dvivacanassābhāvā nāmikapadesu dvivacanaṁ natthi. Nāmikapadesu tadabhāvāpi",
  "anya-e0803n5:36_13": "kriyāpadesu tadabhāvo veditabbo. Sakkaṭabhāsāyaṁ dvīsupi dvivacanāni santi, māgadhabhāsāyaṁ pana natthi.",
  "anya-e0803n5:37_0": "Apica “puthuvacana”nti niruttivohāropi “buddhavacane dvivacanaṁ natthī”ti etamatthaṁ",
  "anya-e0803n5:37_1": "dīpeti. Tañhi sakkaṭabhāsāyaṁ vuttā dvivacanato bahuvacanato ca visuṁbhūtaṁ vacanaṁ,",
  "anya-e0803n5:37_2": "tattha vā vuttehi atthehi visuṁbhūtassa atthassa vacanaṁ “puthuvacana”nti vuccati.",
  "anya-e0803n5:37_3": "Kathamidaṁ sakkaṭabhāsāyaṁ vuttā dvivacanato bahuvacanato ca visuṁbhūtaṁ vacananti",
  "anya-e0803n5:37_4": "ce? Yasmā sakkaṭabhāsāyaṁ “puthuvacana”nti vohāro natthi, tasmā idaṁ tehi sakkaṭabhāsāyaṁ",
  "anya-e0803n5:37_5": "vuttehi dvivacanabahuvacanehi visuṁbhūtaatthassa vacananti vuccati. Kathañca pana",
  "anya-e0803n5:37_6": "sakkaṭabhāsāyaṁ vuttehi visuṁbhūtassa atthassa vacananti puthuvacananti ce? Yasmā",
  "anya-e0803n5:37_7": "sakkaṭabhāsāyaṁ dve upādāya dvivacanaṁ vuttaṁ, na ticatupañcādike bahavo upādāya,",
  "anya-e0803n5:37_8": "bahavo pana upādāya bahuvacanaṁ vuttaṁ, na dve upādāya, ayaṁ sakkaṭabhāsāya viseso.",
  "anya-e0803n5:37_9": "Māgadhabhāsāyaṁ pana dviticatupañcādike bahavo upādāya puthuvacanaṁ vuttaṁ, tasmā",
  "anya-e0803n5:37_10": "sakkaṭabhāsāyaṁ vuttehi atthehi visuṁbhūtassa atthassa vacananti puthuvacananti vuccati.",
  "anya-e0803n5:37_11": "Ayaṁ māgadhabhāsāya viseso. Tasmātra puthubhūtassa, puthuno vā atthassa vacanaṁ “puthuvacana”nti",
  "anya-e0803n5:37_12": "attho samadhigantabbo.",
  "anya-e0803n5:38": "Idāni “puriso, purisā, purisa”nti niruttipiṭakato uddharitanayaṁ nissāya pakatirūpabhūtassa bhūtasaddassa nāmikapadamālā vuccate –",
  "anya-e0803n5:39_0": "Bhūto, bhūtā. Bhūtaṁ, bhūte. Bhūtena, bhūtehi, bhūtebhi. Bhūtassa, bhūtānaṁ. Bhūtā,",
  "anya-e0803n5:39_1": "bhūtasmā, bhūtamhā, bhūtehi, bhūtebhi. Bhūtassa, bhūtānaṁ. Bhūte, bhūtasmiṁ, bhūtamhi,",
  "anya-e0803n5:39_2": "bhūtesu. Bho bhūta, bhavanto bhūtā.",
  "anya-e0803n5:40_0": "Atha vā “bho bhūtā”iti bahuvacanaṁ viññeyyaṁ. Yathā panettha bhūtaiccetassa pakatirūpassa",
  "anya-e0803n5:40_1": "nāmikapadamālā purisanayena yojitā, evaṁ bhāvakādīnañca aññesañca taṁsadisānaṁ nāmikapadamālā",
  "anya-e0803n5:40_2": "purisanayena yojetabbā. Etthaññāni taṁsadisāni nāma “buddho”tiādīnaṁ padānaṁ buddhaiccādīni pakatirūpāni.",
  "anya-e0803n5:41": "Buddho dhammo saṅgho maggo,",
  "anya-e0803n5:42": "Khandho kāyo kāmo kappo;",
  "anya-e0803n5:43": "Māso pakkho yakkho bhakkho,",
  "anya-e0803n5:44": "Nāgo megho bhogo yāgo.",
  "anya-e0803n5:45": "Rāgo doso moho māno,",
  "anya-e0803n5:46": "Makkho thambho kodho lobho;",
  "anya-e0803n5:47": "Hāso vero dāho tejo,",
  "anya-e0803n5:48": "Chando kāso sāso rogo.",
  "anya-e0803n5:49": "Asso sasso isso sisso,",
  "anya-e0803n5:50": "Sīho byaggho rukkho selo;",
  "anya-e0803n5:51": "Indo sakko devo gāmo,",
  "anya-e0803n5:52": "Cando sūro ogho dīpo.",
  "anya-e0803n5:53": "Passo yañño cāgo vādo,",
  "anya-e0803n5:54": "Hattho patto soso gedho;",
  "anya-e0803n5:55": "Somo yodho gaccho accho,",
  "anya-e0803n5:56": "Geho māḷo aṭṭo sālo.",
  "anya-e0803n5:57": "Naro nago migo saso,",
  "anya-e0803n5:58": "Suṇo bako ajo dijo;",
  "anya-e0803n5:59": "Hayo gajo kharo saro,",
  "anya-e0803n5:60": "Dumo talo paṭo dhajo.",
  "anya-e0803n5:61": "Urago paṭago vihago bhujago,",
  "anya-e0803n5:62": "Kharabho sarabho pasado gavajo;",
  "anya-e0803n5:63": "Mahiso vasabho asuro garuḷo,",
  "anya-e0803n5:64": "Taruṇo varuṇo baliso paligho.",
  "anya-e0803n5:65": "Sālo dhavo ca khadiro,",
  "anya-e0803n5:66": "Godhumo saṭṭhiko yavo;",
  "anya-e0803n5:67": "Kaḷāyo ca kulattho ca,",
  "anya-e0803n5:68": "Tilo muggo ca taṇḍulo.",
  "anya-e0803n5:69": "Khattiyo brāhmaṇo vesso,",
  "anya-e0803n5:70": "Suddo dhutto ca pukkuso;",
  "anya-e0803n5:71": "Caṇḍālo patiko paṭṭho,",
  "anya-e0803n5:72": "Manusso rathiko ratho.",
  "anya-e0803n5:73": "Pabbajito gahaṭṭho ca,",
  "anya-e0803n5:74": "Goṇo oṭṭho ca gadrabho;",
  "anya-e0803n5:75": "Mātugāmo ca orodho,",
  "anya-e0803n5:76": "Iccādīni vibhāvaye.",
  "anya-e0803n5:77_0": "Kecettha vadeyyuṁ “nanu bho ‘orodhā ca kumārā cā’ti pāṭhassa dassanato orodhasaddo",
  "anya-e0803n5:77_1": "itthiliṅgo”ti? Tanna, tattha hi “orodhā”ti idaṁ okārantapulliṅgameva, nā’kārantitthiliṅgaṁ,",
  "anya-e0803n5:77_2": "tumhe pana “ākārantitthiliṅga”nti maññamānā evaṁ vadatha, na panidaṁ ākārantitthiliṅgaṁ,",
  "anya-e0803n5:77_3": "atha kho “mātugāmā”tipadaṁ viya bahuvacanavasena vuttamākārantapadanti. Nanu ca bho",
  "anya-e0803n5:77_4": "sammohavinodaniyādīsu orodhasaddassa itthiliṅgatā pākaṭā, kathanti ce? “Rukkhe adhivatthā",
  "anya-e0803n5:77_5": "devatā therassa kuddhā paṭhamameva manaṁ palobhetvā ‘ito te sattadivasamatthake upaṭṭhāko",
  "anya-e0803n5:77_6": "rājā marissatī’ti supine ārocesi. Thero taṁ kathaṁ sutvā rājorodhānaṁ ācikkhi. Tā",
  "anya-e0803n5:77_7": "ekappahāreneva mahāviravaṁ viraviṁsū”ti. Ettha hi “rājorodhāna”nti vatvā “tā”ti vuttattāva",
  "anya-e0803n5:77_8": "orodhasaddassa itthiliṅgatā pākaṭāti? Tanna, atthassa duggahaṇato. Duggahito hi ettha",
  "anya-e0803n5:77_9": "tumhehi attho, ettha pana orodhasaddena itthipadatthassa kathanato itthipadatthaṁ",
  "anya-e0803n5:77_10": "sandhāya “tā”ti vuttattā “tā itthiyo”ti ayamevattho. Tumhe pana amātāpitarasaṁvaddhattā",
  "anya-e0803n5:77_11": "ācariyakule ca anivuṭṭhattā etaṁ sukhumatthamajānantā yaṁ vā taṁ vā mukhārūḷhaṁ vadatha.",
  "anya-e0803n5:78": "Bhuñjanatthaṁ kathanatthaṁ, mukhaṁ hotīti no vade;",
  "anya-e0803n5:79": "Yaṁ vā taṁ vā mukhārūḷhaṁ, vacanaṁ paṇḍito naroti.",
  "anya-e0803n5:80_0": "Na mayaṁbho yaṁ vā taṁ vā mukhārūḷhaṁ vadāma, aṭṭhakathācariyānaññeva vacanaṁ gahetvā",
  "anya-e0803n5:80_1": "vadāma, aṭṭhakathāyeva amhākaṁ paṭisaraṇaṁ, na mayaṁ tumhākaṁ saddahāmāti. Amhākaṁ",
  "anya-e0803n5:80_2": "saddahatha vā mā vā, mā tumhe “aṭṭhakathācariyānaññeva vacanaṁ gahetvā vadāmā”ti",
  "anya-e0803n5:80_3": "aṭṭhakathācariye abbhācikkhatha. Na hi aṭṭhakathācariyehi “orodhasaddo itthiliṅgo”ti",
  "anya-e0803n5:80_4": "vuttaṭṭhānamatthi, tasmāpi aṭṭhakathācariye abbhācikkhatha, na yuttaṁ buddhādīnaṁ",
  "anya-e0803n5:80_5": "garūnamabbhācikkhanaṁ mahato anatthassa lābhāya saṁvattanato. Vuttañhetaṁ bhagavatā",
  "anya-e0803n5:80_6": "“attanā duggahitena amhe ceva abbhācikkhati, bahuñca apuññaṁ pasavati, tato attānañca khaṇatī”ti.",
  "anya-e0803n5:81_0": "Evaṁ abbhācikkhanassa ayuttataṁ sāvajjatañca dassetvā punapi te idaṁ vattabbā – jātakaṭṭhakathāyampi",
  "anya-e0803n5:81_1": "tumhehi āhaṭaudāharaṇasadisaṁ udāharaṇamatthi, taṁ suṇātha. Kosiyajātakaṭṭhakathāyañhi",
  "anya-e0803n5:81_2": "“satthā jetavane viharanto ekaṁ sāvatthiyaṁ mātugāmaṁ ārabbha kathesi. Sā kirekassa",
  "anya-e0803n5:81_3": "saddhassa pasannassa upāsakabrāhmaṇassa brāhmaṇī dussīlā pāpadhammā”ti pāṭho dissati.",
  "anya-e0803n5:81_4": "Ettha hi “mātugāmaṁ ārabbha kathesī”ti vatvā “sā”ti vuttattā tumhākaṁ matena mātugāmasaddo",
  "anya-e0803n5:81_5": "itthiliṅgoyeva siyā, na pulliṅgo, kimidaṁ aṭṭhakathāvacanampi na passatha, tadeva",
  "anya-e0803n5:81_6": "pana aṭṭhakathāvacanaṁ passatha, kiṁ sā eva aṭṭhakathā tumhākaṁ paṭisaraṇaṁ, na tadaññāti.",
  "anya-e0803n5:82_0": "Yadi tāsaddaṁ apekkhitvā orodhasaddassa itthiliṅgattamicchatha, etthāpi sāsaddamapekkhitvā",
  "anya-e0803n5:82_1": "mātugāmasaddassa itthiliṅgattamicchathāti. Evaṁ vuttā te niruttarā appaṭibhānā maṅkubhūtā",
  "anya-e0803n5:82_2": "pattakkhandhā adhomukhā pajjhāyeyyuṁ. Etthāpi mātugāmasaddena itthipadatthassa kathanato",
  "anya-e0803n5:82_3": "itthipadatthaṁ sandhāya “sā”ti vuttattā “sā itthī”ti ayamevattho. Katthaci hi padhānavācakena",
  "anya-e0803n5:82_4": "pulliṅgena napuṁsakaliṅgena vā samānādhikaraṇassa guṇasaddassa abhidheyyaliṅgānuvattittāpulliṅgavasena",
  "anya-e0803n5:82_5": "vā napuṁsakaliṅgavasena vā niddisitabbattepi liṅgamanapekkhitvā itthipadatthamevāpekkhitvā",
  "anya-e0803n5:82_6": "itthiliṅganiddeso dissati. Taṁ yathā? “Idha visākhe mātugāmo susaṁvihitakammantā",
  "anya-e0803n5:82_7": "hoti saṅgahitaparijanā bhattumanāpaṁ carati, sambhataṁ anurakkhatī”ti ca, “ko nu",
  "anya-e0803n5:82_8": "kho bhante hetu ko paccayo, yena midhekacco mātugāmo dubbaṇṇā ca hoti durūpā supāpikā",
  "anya-e0803n5:82_9": "dassanāya, daliddā ca hoti appassakā appabhogā appesakkhā ca. Idha mallike ekacco",
  "anya-e0803n5:82_10": "mātugāmo kodhanā hoti upāyāsabahulā, appampi vuttā samānā abhisajjati kuppati byāpajjati",
  "anya-e0803n5:82_11": "patitthiyati kopañca dosañca appaccayañca pātukarotī”ti ca, “taṁ kho pana bhikkhave",
  "anya-e0803n5:82_12": "itthiratanaṁ rañño cakkavattissa pubbuṭṭhāyinī pacchānipātinī kiṁkārapaṭissāvinī”ti ca ime payogā.",
  "anya-e0803n5:83_0": "Katthaci pana padhānavācakena napuṁsakaliṅgena samānādhikaraṇassa guṇasaddassa abhidheyyaliṅgānuvattittā",
  "anya-e0803n5:83_1": "napuṁsakaliṅgavasena niddisitabbattepi liṅgamanapekkhitvā purisapadatthamevāpekkhitvā",
  "anya-e0803n5:83_2": "pulliṅganiddeso dissati. Taṁ yathā? “Pañca paccekabuddhasatāni imasmiṁ isigilismiṁ",
  "anya-e0803n5:83_3": "pabbate ciranivāsino ahesuṁ. Taṁ kho pana rañño cakkavattissa pariṇāyakaratanaṁ ñātānaṁ",
  "anya-e0803n5:83_4": "pavesetā aññātānaṁ nivāretā”ti. Katthaci padhānavācakena liṅgattayena samānādhikaraṇassa",
  "anya-e0803n5:83_5": "guṇasaddassa abhidheyyaliṅgānurūpaṁ niddeso dissati. Taṁ yathā? Sā itthī “sīlavatī",
  "anya-e0803n5:83_6": "kalyāṇadhammā. Aṭṭhahi kho nakulamāte dhammehi samannāgato mātugāmo kāyassa bhedā",
  "anya-e0803n5:83_7": "parammaraṇā manāpakāyikānaṁ devānaṁ sahabyataṁ upapajjati. Saddho purisapuggalo,",
  "anya-e0803n5:83_8": "saddhaṁ kulaṁ, cittaṁ dantaṁ sukhāvaha”nti.",
  "anya-e0803n5:84": "Seyyaiti saddo pana yebhuyyena okārantabhāve ṭhatvā liṅgattayānukūlo bhavati ekākāreneva tiṭṭhanato. Kathaṁ? Seyyo amitto matiyā upeto. Esāva pūjanā seyyo, ekāhaṁ jīvitaṁ seyyo.",
  "anya-e0803n5:85": "“Dhammena ca alābho yo,",
  "anya-e0803n5:86": "Yo ca lābho adhammiko;",
  "anya-e0803n5:87": "Alābho dhammiko seyyo,",
  "anya-e0803n5:88": "Yañce lābho adhammiko.",
  "anya-e0803n5:89": "Yaso ca appabuddhīnaṁ, viññūnaṁ ayaso ca yo;",
  "anya-e0803n5:90": "Ayasova seyyo viññūnaṁ, na yaso appabuddhinaṁ.",
  "anya-e0803n5:91": "Dummedhehi pasaṁsā ca, viññūhi garahā ca yā;",
  "anya-e0803n5:92": "Garahāva seyyo viññūhi, yañce bālappasaṁsanā.",
  "anya-e0803n5:93": "Sukhañca kāmamayikaṁ, dukkhañca pavivekikaṁ;",
  "anya-e0803n5:94": "Pavivekaṁ dukkhaṁ seyyo, yañce kāmamayaṁ sukhaṁ.",
  "anya-e0803n5:95": "Jīvitañca adhammena, dhammena maraṇañca yaṁ;",
  "anya-e0803n5:96": "Maraṇaṁ dhammikaṁ seyyo, yañce jīve adhammika”nti.",
  "anya-e0803n5:97_0": "Evamayaṁ seyya iti saddo okārantabhāve ṭhatvā liṅgattayānukūlo bhavati. Katthaci",
  "anya-e0803n5:97_1": "pana ākārantabhāve ṭhatvā itthiliṅgānukūlo dissati “itthīpi hi ekacciyā, seyyā posa",
  "anya-e0803n5:97_2": "janādhipā”ti. Niggahītanto pana hutvā napuṁsakaliṅgānukūlo apasiddho. Evaṁpakāre",
  "anya-e0803n5:97_3": "payoge kiṁ tumhe na passathāti. Evaṁ vuttā ca te niruttarāva bhavissanti.",
  "anya-e0803n5:98_0": "Sacepi te ettha evaṁ vadeyyuṁ “tattha tattha suttappadese aṭṭhakathādīsu ca ‘mātugāmo’ti",
  "anya-e0803n5:98_1": "vā ‘mātugāmenā’ti vā okārantapulliṅgabhāvena mātugāmasaddassa dassanato pulliṅgabhūtaṁ",
  "anya-e0803n5:98_2": "mātugāmasaddaṁ anapekkhitvā itthipadatthameva apekkhitvā “sā itthī”ti itthīsaddena",
  "anya-e0803n5:98_3": "sāsaddassa sambandhaggahaṇaṁ mayaṁ sampaṭicchāma, ‘orodho’ti vā ‘orodhenā’ti vā okārantapulliṅgabhāvena",
  "anya-e0803n5:98_4": "ṭhitassa orodhasaddassa adassanato pana tumhehi vuttaṁ purimatthaṁ na sampaṭicchāmā”ti.",
  "anya-e0803n5:98_5": "Tadā tesaṁ imāni vinayapāḷiyaṁ āgatapadāni dassetabbāni “tena kho pana samayena rājā",
  "anya-e0803n5:98_6": "udeno uyyāne paricāresi saddhiṁ orodhena, atha kho rañño udenassa orodho rājānaṁ",
  "anya-e0803n5:98_7": "udenaṁ etadavocā”ti. Evaṁ imāni suttapadāni dassetvā suttanipātaṭṭhakathāyaṁ “rāmo",
  "anya-e0803n5:98_8": "nāma rājā kuṭṭharogī orodhehi ca nāṭakehi ca jigucchamāno”ti vacanañca dassetvā “gacchatha",
  "anya-e0803n5:98_9": "tumhe garukulamupagantvā bhagavato saddhammassa ciraṭṭhitatthaṁ sādhukaṁ padabyañjanāni",
  "anya-e0803n5:98_10": "uggaṇhathā”ti uyyojetabbā.",
  "anya-e0803n5:99_0": "Idāni mātugāmasaddādīsu kiñci vinicchayaṁ vadāma – mātugāmasaddo ca orodhasaddo ca",
  "anya-e0803n5:99_1": "dārasaddo cāti ime itthipadatthavācakāpi samānā ekantena pulliṅgā bhavanti. Tesu",
  "anya-e0803n5:99_2": "dārasaddassa ekasmiṁ atthe vattamānassāpi bahuvacanakattameva saddasatthavidū icchanti,",
  "anya-e0803n5:99_3": "na ekavacanakattaṁ. Mayaṁ pana dārasaddassa ekasmiṁ atthe ekavacanakattaṁ, yebhuyyena",
  "anya-e0803n5:99_4": "pana bahuvacanakattaṁ anujānāma, bavhatthe vattabbameva natthi. Pāḷiyañhi dārasaddo",
  "anya-e0803n5:99_5": "yebhuyyena bahuvacanako bhavati, ekavacanako appo. Tatrime payogā –",
  "anya-e0803n5:100": "“Dāsā ca dāsyo anujīvino ca,",
  "anya-e0803n5:101": "Puttā ca dārā ca mayañca sabbe;",
  "anya-e0803n5:102": "Dhammañcarāmapparalokahetu,",
  "anya-e0803n5:103": "Tasmā hi amhaṁ daharā na miyyare”ti ca,",
  "anya-e0803n5:104": "“Yo ñātīnaṁ sakhīnaṁ vā, dāresu paṭidissati;",
  "anya-e0803n5:105": "Sahasā sampiyāyena, taṁ jaññāvasalo itī”ti ca,",
  "anya-e0803n5:106": "“Sehi dārehi’santuṭṭho, vesiyāsu padissati;",
  "anya-e0803n5:107": "Dissati paradāresu, taṁ parābhavato mukha”nti ca,",
  "anya-e0803n5:108": "“Puttesu dāresu ca yā apekkhā”ti ca byāse, samāse pana “puttadārā disā pacchā, puttadārehi mattano”ti ca evamādayo bahuvacanappayogā bahavo bhavanti.",
  "anya-e0803n5:109": "Ekavacanappayogā pana appā. Seyyathidaṁ? “Garūnaṁ dāre, dhammaṁ care yopi samuñjakaṁ care, dārañca posaṁ dadamappakasmi”nti ca,",
  "anya-e0803n5:110": "“Ye gahaṭṭhā puññakarā, sīlavanto upāsakā;",
  "anya-e0803n5:111": "Dhammena dāraṁ posenti, te namassāmi mātalī”ti ca,",
  "anya-e0803n5:112": "“Paradāraṁ na gaccheyyaṁ, sadārapasuto siya”nti ca,",
  "anya-e0803n5:113": "“Yo icche puriso hotuṁ, jātiṁ jātiṁ punappunaṁ;",
  "anya-e0803n5:114": "Paradāraṁ vivajjeyya, dhotapādova kaddama”nti ca",
  "anya-e0803n5:115": "Evamādayo ekavacanappayogā appā.",
  "anya-e0803n5:116_0": "Samāhāralakkhaṇavasena panesa dārasaddo napuṁsakaliṅgekavacanopi katthaci bhavati.",
  "anya-e0803n5:116_1": "“Ādāya puttadāraṁ. Puttadārassa saṅgaho”iti evaṁ idha vuttappakārena liṅgañca atthañca",
  "anya-e0803n5:116_2": "sallakkhetvā “puriso purisā”ti pavattaṁ purisasaddanayaṁ nissāya sabbesaṁ “bhūto",
  "anya-e0803n5:116_3": "bhāvako bhavo”tiādīnaṁ bhūdhātumayānaṁ aññesañcokārantapadānaṁ nāmikapadamālāsu saddhāsampannehi",
  "anya-e0803n5:116_4": "kulaputtehi saddhammaṭṭhitiyā kosallamuppādetabbaṁ.",
  "anya-e0803n5:117_0": "Kiṁ pana sabbāni okārantapadāni purisanaye sabbappakārena ekasadisāneva hutvā paviṭṭhānīti?",
  "anya-e0803n5:117_1": "Na paviṭṭhāni. Kānici hi okārantapadāni purisanaye sabbathā paviṭṭhāni ca honti,",
  "anya-e0803n5:117_2": "ekadesena paviṭṭhāni ca, kānici okārantapadāni purisanaye ekadesena paviṭṭhāni ca",
  "anya-e0803n5:117_3": "honti, ekadesena na paviṭṭhāni ca, kānici okārantapadāni purisanaye sabbathā appaviṭṭhāneva.",
  "anya-e0803n5:117_4": "Tatra katamāni kānici okārantapadāni purisanaye sabbathā paviṭṭhāni ca honti, ekadesena",
  "anya-e0803n5:117_5": "paviṭṭhāni ca? “Saro vayo ceto”tiādīni. Saroiti hi ayaṁsaddo ususaddasaravanaakārādisaravācako",
  "anya-e0803n5:117_6": "ce, purisanaye sabbathā paviṭṭho. Rahadavācako ce, manogaṇapakkhikattā purisanaye",
  "anya-e0803n5:117_7": "ekadesena paviṭṭho. Vayoiti saddo parihānivācako ce, purisanaye sabbathā paviṭṭho.",
  "anya-e0803n5:117_8": "Āyukoṭṭhāsavācako ce, manogaṇapakkhikattā purisanaye ekadesena paviṭṭho. Ceto iti",
  "anya-e0803n5:117_9": "saddo yadi paṇṇattivācako, purisanaye sabbathā paviṭṭho. Yadi pana cittavācako, manogaṇapakkhikattā",
  "anya-e0803n5:117_10": "purisanaye ekadesena paviṭṭho. Manogaṇo ca nāma –",
  "anya-e0803n5:118": "Mano vaco vayo tejo,",
  "anya-e0803n5:119": "Tapo ceto tamo yaso;",
  "anya-e0803n5:120": "Ayo payo siro chando,",
  "anya-e0803n5:121": "Saro uro raho aho –",
  "anya-e0803n5:122": "Ime soḷasa.",
  "anya-e0803n5:123": "Idāni yathāvuttassa pākaṭīkaraṇatthaṁ manasaddādīnaṁ nāmikapadamālaṁ kathayāma –",
  "anya-e0803n5:124_0": "Mano, manā. Manaṁ, mano, mane. Manasā, manena, manehi, manebhi. Manaso, manassa,",
  "anya-e0803n5:124_1": "manānaṁ. Manā, manasmā, manamhā, manehi, manebhi. Manaso, manassa, manānaṁ. Manasi,",
  "anya-e0803n5:124_2": "mane, manasmiṁ, manamhi, manesu. Bho mana, bhavanto manā.",
  "anya-e0803n5:125_0": "Atha vā “bho manā”iti bahuvacanampi ñeyyaṁ. Evaṁ vaco, vacā. Vacaṁ, vaco, vace. Vacasātiādinā",
  "anya-e0803n5:125_1": "nāmikapadamālā yojetabbā. Ahasaddassa pana bhummekavacanaṭṭhāne ahasi, ahe, ahasmiṁ,",
  "anya-e0803n5:125_2": "ahamhi, ahu, ahanīti yojetabbā.",
  "anya-e0803n5:126": "Idāni rūpantaravisesadassanatthaṁ napuṁsakaliṅgassa manasaddassapi nāmikapadamālaṁ vadāma, aṭṭhāne ayaṁ kathitāti na codetabbaṁ.",
  "anya-e0803n5:127_0": "Manaṁ, manāni, manā. Manaṁ, manāni, mane. Manena, manehi, manebhi. Manassa, manaso,",
  "anya-e0803n5:127_1": "manānaṁ. Manā, manasmā, manamhā, manehi, manebhi. Manassa, manaso, manānaṁ. Mane,",
  "anya-e0803n5:127_2": "manasmiṁ, manamhi, manesu. Bho mana, bhavanto manā. Atha vā “bho manāni, bho manā”evampi",
  "anya-e0803n5:127_3": "bahuvacanaṁ veditabbaṁ. Evamuttaratrāpi nayo.",
  "anya-e0803n5:128_0": "Ettha ca pulliṅgassa manasaddassa paccattakaraṇasampadānasāmibhummavacanāni mano",
  "anya-e0803n5:128_1": "manasā manaso manasīti rūpāni ṭhapetvā yāni sesāni, napuṁsakaliṅgassa ca manasaddassa",
  "anya-e0803n5:128_2": "paccattavacanāni “manaṁ manānī”ti rūpāni ca, aṭṭhamyopayogavacanānaṁ “manaṁ manānī”ti",
  "anya-e0803n5:128_3": "rūpadvayañca ṭhapetvā yāni sesāni, tāni sabbāni kamato samasamāni.",
  "anya-e0803n5:129_0": "Keci okāranto manoiti saddo napuṁsakaliṅgoti vadanti, te vattabbā – yadi so napuṁsakaliṅgo",
  "anya-e0803n5:129_1": "siyā, tassadisehi vaco vayotiādisaddehipi napuṁsakaliṅgeheva bhavitabbaṁ, na “te",
  "anya-e0803n5:129_2": "napuṁsakaliṅgā”ti garū vadanti, “pulliṅgā”icceva vadanti. Yasmā ca pāḷiyaṁ “kāyo",
  "anya-e0803n5:129_3": "anicco; mano anicco”ti ca “kāyo dukkho, mano dukkho”ti ca “nicco vā anicco vāti anicco",
  "anya-e0803n5:129_4": "bhante”ti ca evamādayo pulliṅgappayogā bahavo diṭṭhā. Tena ñāyati manosaddo ekantena",
  "anya-e0803n5:129_5": "pulliṅgoti. Yadi pana napuṁsakaliṅgosiyā, “anicco dukkho”ti evamādīni taṁsamānādhikaraṇāni",
  "anya-e0803n5:129_6": "anekapadasatānipi napuṁsakaliṅgāneva siyuṁ. Na hi tāni napuṁsakaliṅgāni, atha kho",
  "anya-e0803n5:129_7": "abhidheyyaliṅgānuvattakāni vāccaliṅgāni. Evaṁ manosaddassa pulliṅgatā paccetabbāti,",
  "anya-e0803n5:129_8": "sace manosaddo napuṁsakaliṅgo na hoti, kathaṁ “manānī”ti napuṁsakarūpaṁ dissatīti?",
  "anya-e0803n5:129_9": "Saccaṁ “manānī”ti napuṁsakaliṅgameva, tathāpi manogaṇe pamukhabhāvena gahitassokārantassa",
  "anya-e0803n5:129_10": "manasaddassa rūpaṁ na hoti. Atha kiñcarahīti ce? Cittasaddena samānaliṅgassa samānasutittepi",
  "anya-e0803n5:129_11": "manogaṇe apariyāpannassa niggahītantasseva manasaddassa rūpaṁ. Manasaddo hi punnapuṁsakavasena",
  "anya-e0803n5:129_12": "dvidhā bhijjati “mano manaṁ”iti yathā “ajjavoajjava”nti. “Mano ce nappadussati. Santaṁ",
  "anya-e0803n5:129_13": "tassa manaṁ hotī”ti hi pāḷi. Yadi ca so manosaddo napuṁsakaliṅgo na hoti.",
  "anya-e0803n5:130": "“Garu cetiyapabbatavattaniyā,",
  "anya-e0803n5:131": "Pamadā pamadā pamadā vimadaṁ;",
  "anya-e0803n5:132": "Samaṇaṁ sunisamma akā hasitaṁ,",
  "anya-e0803n5:133": "Patitaṁ asubhesu munissa mano”ti",
  "anya-e0803n5:134_0": "Ettha manosaddena samānādhikaraṇo “patita”nti saddo napuṁsakaliṅgabhāvena kasmā sannihito.",
  "anya-e0803n5:134_1": "Yasmā ca samānādhikaraṇapadaṁ napuṁsakaliṅgabhāvena sannihitaṁ, tasmā saddantarasannidhānavasena",
  "anya-e0803n5:134_2": "manosaddo napuṁsakaliṅgoti ñāyatīti? Tanna, samānādhikaraṇapadassa sabbattha liṅgavisesājotanato.",
  "anya-e0803n5:134_3": "Yadi hi samānādhikaraṇapadaṁ sabbattha liṅgavisesaṁ joteyya, “cattāro indriyānī”ti",
  "anya-e0803n5:134_4": "etthāpi “cattāro”ti padaṁ indriyasaddassa pulliṅgattaṁ kareyya, na ca kātuṁ sakkoti.",
  "anya-e0803n5:134_5": "Indriyasaddo hi ekantena napuṁsakaliṅgo. Yadi tumhe “patita”nti samānādhikaraṇapadaṁ",
  "anya-e0803n5:134_6": "nissāya manosaddassa napuṁsakaliṅgattamicchatha, “cattāro indriyānī”ti etthapi “cattāro”ti",
  "anya-e0803n5:134_7": "samānādhikaraṇapadaṁ nissāya indriyasaddassa pulliṅgattaṁ icchathāti. Na mayaṁ bho",
  "anya-e0803n5:134_8": "indriyasaddassa pulliṅgattaṁ icchāma, atha kho napuṁsakaliṅgattaṁyeva icchāma, “cattāro”ti",
  "anya-e0803n5:134_9": "padaṁ liṅgavipallāsavasena ṭhitattā “cattārī”ti gaṇhāma, tasmā “cattāri indriyānī”ti",
  "anya-e0803n5:134_10": "atthaṁ dhāremāti. Yadi evaṁ “patitaṁ asubhesu munissa mano”ti etthāpi “patita”nti",
  "anya-e0803n5:134_11": "padaṁ liṅgavipallāsavasena ṭhitanti mantvā “patito”ti atthaṁ dhārethāti. Na dhārema",
  "anya-e0803n5:134_12": "ettha liṅgavipallāsassa anicchitabbato. Yadi hi manosaddo pulliṅgo siyā, taṁsamānādhikaraṇapadaṁ",
  "anya-e0803n5:134_13": "“patito”ti vattabbaṁ siyā. Kimācariyo evaṁ vattuṁ na jāni, jānamāno eva so “patito”ti",
  "anya-e0803n5:134_14": "nāvoca, “patita”nti panāvoca, tena ñāyati “manosaddo napuṁsakaliṅgo”ti. Mā tumhe",
  "anya-e0803n5:134_15": "evaṁ vadetha, samānādhikaraṇapadaṁ nāma katthaci padhānaliṅgamanuvattati, katthaci",
  "anya-e0803n5:134_16": "nānuvattati, tasmā na taṁ liṅgavisesajotane ekantato pamāṇaṁ. “Mātugāmo, orodho,",
  "anya-e0803n5:134_17": "āvuso visākha, ehi visākhe, cittāni aṭṭhīnī”ti evamādirūpavisesoyeva pamāṇaṁ. Yadi",
  "anya-e0803n5:134_18": "samānādhikaraṇapadeyeva liṅgaviseso adhigantabbo siyā, “cattāro ca mahābhūtā”tiādīsu",
  "anya-e0803n5:134_19": "liṅgavavatthānaṁ na siyā. Yasmā evamādīsupi ṭhānesu liṅgavavatthānaṁ hotiyeva. Kathaṁ?",
  "anya-e0803n5:134_20": "“Cattāro”ti pulliṅgaṁ “mahābhūtā”ti napuṁsakanti, tasmā “patitaṁ asubhesu munissa",
  "anya-e0803n5:134_21": "mano”ti etthāpi “patita”nti napuṁsakaliṅgaṁ “mano”ti pulliṅganti vavatthānaṁ bhavatīti.",
  "anya-e0803n5:134_22": "Idaṁ sutvā te tuṇhī bhavissanti. Tato tesaṁ tuṇhībhūtānaṁ idaṁ vattabbaṁ – yasmā",
  "anya-e0803n5:134_23": "manogaṇe pavattānaṁ padānaṁ samānādhikaraṇapadāni katthaci napuṁsakavasena yojetabbāni,",
  "anya-e0803n5:134_24": "tasmā manogaṇe pamukhassa manosaddassapi samānādhikaraṇapadāni katthaci napuṁsakavasena",
  "anya-e0803n5:134_25": "yojitāni. Tathā hi pubbācariyā “saddhammatejavihataṁ vilayaṁ khaṇena, veneyyasattahadayesu",
  "anya-e0803n5:134_26": "tamo’payāti. Dukkhaṁ vaco etasminti dubbaco. Avanataṁ siro yassa soyaṁ avaṁsiro,",
  "anya-e0803n5:134_27": "appakaṁ rāgādi rajo yesaṁ paññāmaye akkhimhi te apparajakkhā”tiādinā saddaracanaṁ",
  "anya-e0803n5:134_28": "kubbiṁsu, na pana tehi vaco siro rajosaddādīnaṁ napuṁsakaliṅgattaṁ vibhāvetuṁ īdisī",
  "anya-e0803n5:134_29": "saddaracanā katā, atha kho siromanosaddānaṁ manogaṇe pavattānaṁ pulliṅgasaddānaṁ",
  "anya-e0803n5:134_30": "katthacipi īdisānipi liṅgavipallāsavasena ṭhitāni samānādhikaraṇapadāni hontīti paresaṁ",
  "anya-e0803n5:134_31": "jānāpanādhippāyavatiyā anukampāya viracitā. Etthāpi tumhākaṁ matena manosaddassa",
  "anya-e0803n5:134_32": "napuṁsakaliṅgatte sati vaco siro iccādayopi napuṁsakaliṅgattamāpajjanti napuṁsakaliṅgavasena",
  "anya-e0803n5:134_33": "samānādhikaraṇapadānaṁ niddiṭṭhattā. Kiṁ panetesampi napuṁsakaliṅgattaṁ icchathāti.",
  "anya-e0803n5:134_34": "Addhā te idampi sutvā nibbeṭhetumasakkontā tuṇhī bhavissanti. Kiñcāpi te aññaṁ gahetabbakāraṇaṁ",
  "anya-e0803n5:134_35": "apassantā evaṁ vadeyyuṁ “yadi bho mano saddo napuṁsakaliṅgona hoti, kasmā veyyākaraṇā",
  "anya-e0803n5:134_36": "‘manosaddo napuṁsakaliṅgo’ti vadantī”ti? Te vattabbā – yadi tumhe veyyākaraṇamataṁ",
  "anya-e0803n5:134_37": "gahetvā manosaddassa napuṁsakaliṅgattaṁ rocetha, nanu bhagavāyeva loke asadiso mahāveyyākaraṇo",
  "anya-e0803n5:134_38": "mahāpuriso visārado parappavādamaddano. Bhagavantañhi padakā veyyākaraṇā ambaṭṭhamāṇavapokkharasātisoṇadaṇḍādayo",
  "anya-e0803n5:134_39": "ca brāhmaṇā saccakanigaṇṭhādayo ca paribbājakā vādena na sampāpuṇiṁsu, aññadatthu",
  "anya-e0803n5:134_40": "bhagavāyeva mattavāraṇagaṇamajjhe kesarasīho viya asambhīto nesaṁ nesaṁ vādaṁ maddesi,",
  "anya-e0803n5:134_41": "mahante ca ne atthe patiṭṭhāpesi, evaṁvidhena bhagavatā vohārakusalena yasmā “kāyo",
  "anya-e0803n5:134_42": "anicco”ti ca “kāyo dukkho, mano anicco, mano dukkho”ti ca evamādinā vuttā manosaddassa",
  "anya-e0803n5:134_43": "pulliṅgabhāvasūcanikā bahū pāḷiyo dissanti, tasmā manosaddo pulliṅgoyevāti sārato",
  "anya-e0803n5:134_44": "paccetabboti. Evaṁ vuttā te niruttarā appaṭibhānā maṅkubhūtā pattakkhandhā adhomukhā pajjhāyissanti.",
  "anya-e0803n5:135": "Idāni sarasaddādīnaṁ nāmikapadamālā visesato vuccate –",
  "anya-e0803n5:136_0": "Saro, sarā. Saraṁ, sare. Sarena, sarehi, sarebhi. Sarassa, sarānaṁ. Sarā, sarasmā,",
  "anya-e0803n5:136_1": "saramhā, sarehi, sarebhi. Sarassa, sarānaṁ. Sare, sarasmiṁ, saramhi, saresu. Bho",
  "anya-e0803n5:136_2": "sara, bhavanto sarā.",
  "anya-e0803n5:137": "Ayaṁ purisanaye sabbathā paviṭṭhassa ususaddasaravanaakārādisaravācakassa sarasaddassa nāmikapadamālā.",
  "anya-e0803n5:138": "Ayaṁ pana purisanaye ekadesena paviṭṭhassa manogaṇapakkhikassa rahadavācakassa sarasaddassa nāmikapadamālā –",
  "anya-e0803n5:139_0": "Saro, sarā. Saraṁ, saro, sare. Sarasā, sarena, sarehi, sarebhi. Saraso, sarassa,",
  "anya-e0803n5:139_1": "sarānaṁ. Sarā, sarasmā, saramhā, sarehi, sarebhi. Saraso, sarassa, sarānaṁ. Sarasi,",
  "anya-e0803n5:139_2": "sare, sarasmiṁ, saramhi, saresu. Bho sara, bhavanto sarā, bho sarā iti vā.",
  "anya-e0803n5:140": "Vayo, vayā. Vayaṁ, vaye. Vayena, vayehi, vayebhīti purisanayena ñe yyo. Ayaṁ purisanaye sabbathā paviṭṭhassa parihānivācakassa vayasaddassa nāmikapadamālā.",
  "anya-e0803n5:141_0": "Ayaṁ pana purisanaye ekadesena paviṭṭhassa manogaṇapakkhikassa āyukoṭṭhāsavācakassa",
  "anya-e0803n5:141_1": "vayasaddassa nāmikapadamālā – vayo, vayā. Vayaṁ, vayo, vaye. Vayasā, vayena, vayehi,",
  "anya-e0803n5:141_2": "vayebhīti mananayena ñeyyo. Tassa ceto paṭissosi, araññe luddagocaro. Cetā haniṁsu vedabbaṁ.",
  "anya-e0803n5:142": "Ceto, cetā. Cetaṁ, cete. Cetena, cetehi, cetebhīti purisanayena ñeyyo. Ayaṁ purisanaye sabbathā paviṭṭhassa paṇṇattivācakassa cetasaddassa nāmikapadamālā.",
  "anya-e0803n5:143_0": "Ayaṁ pana purisanaye ekadesena paviṭṭhassa cittavācakassa cetasaddassa nāmikapadamālā",
  "anya-e0803n5:143_1": "– ceto, cetā. Cetaṁ, ceto, cete. Cetasā, cetena, cetehi, cetebhīti mananayena ñeyyo.",
  "anya-e0803n5:143_2": "Yaso kulaputto, yasaṁ kulaputtaṁ, yasena kulaputtenāti ekavacanavasena purisanayena",
  "anya-e0803n5:143_3": "yojetabbā, ekavacanaputhuvacanavasena vā. Evaṁ kānici okārantapadāni purisanaye sabbathā",
  "anya-e0803n5:143_4": "paviṭṭhāni ca honti, ekadesena paviṭṭhāni cāti iminā nayena sabbapadāni paññācakkhunā",
  "anya-e0803n5:143_5": "upaparikkhitvā viseso veditabbo. Avisesaññuno hi evamādivibhāgaṁ ajānantā yaṁ vā",
  "anya-e0803n5:143_6": "taṁ vā byañjanaṁ ropentā yathādhippetaṁ atthaṁ virādhenti, tasmā yo ettha amhehi",
  "anya-e0803n5:143_7": "pakāsito vibhāgo, so saddhāsampannehi kulaputtehi sakkaccamuggahetabbo. Katamāni",
  "anya-e0803n5:143_8": "kānici okārantapadāni purisanaye ekadesena paviṭṭhāni ca ekadesena na paviṭṭhāni",
  "anya-e0803n5:143_9": "ca? Mano vaco tejosaddādayo ceva ayyasaddo ca, tatra manasaddādīnaṁ nāmikapadamālā heṭṭhā vibhāvitā.",
  "anya-e0803n5:144_0": "Ayyasaddassa pana nāmikapadamālāyaṁ “ayyo, ayyā. Ayyaṁ, ayye”ti purisanayena vatvā",
  "anya-e0803n5:144_1": "ālapanaṭṭhāne “bho ayya, bho ayyo”ti dve ekavacanāni, “bhavanto ayyā, bhavanto ayyo”ti",
  "anya-e0803n5:144_2": "dve bahuvacanāni ca vattabbāni. Ettha ayyo iti saddo paccattavacanabhāve ekavacanaṁ,",
  "anya-e0803n5:144_3": "ālapanavacanabhāve ekavacanañceva bahuvacanañca. Tatrime payogā “ayyo kira sāgato",
  "anya-e0803n5:144_4": "ambatitthikena nāgena saṅgāmesi, pivatu bhante ayyo sāgato kāpotikaṁ pasanna”nti",
  "anya-e0803n5:144_5": "evamādīni ayyosaddassa paccattekavacanappayogāni, “atha kho sā itthī taṁ purisaṁ",
  "anya-e0803n5:144_6": "etadavoca ‘nāyyo so bhikkhu maṁ nippāṭesi, apica ahameva tena bhikkhunā gacchāmi,",
  "anya-e0803n5:144_7": "akārako so bhikkhu, gaccha khamāpehī’ti” evamādīni ayyosaddassa ālapanekavacanappayogāni,",
  "anya-e0803n5:144_8": "“etha’yyo rājavasatiṁ, nisīditvā suṇātha me. Etha mayaṁ ayyo samaṇesu sakyaputtiyesu",
  "anya-e0803n5:144_9": "pabbajissāmā”ti evamādīni ayyosaddassa ālapanabahuvacanappayogāni. Bhavati catra –",
  "anya-e0803n5:145": "Ayyo iti ayaṁ saddo, paccattekavaco bhave;",
  "anya-e0803n5:146": "Ālapane bahuvaco, bhave ekavacopi ca –",
  "anya-e0803n5:147": "Evaṁ kānici okārantapadāni purisanaye ekadesena paviṭṭhāni ca honti ekadesena na paviṭṭhāni ca.",
  "anya-e0803n5:148": "Katamāni kānici okārantapadāni purisanaye sabbathā appaviṭṭhāni? Gosaddoyeva. Gosaddassa hi ayaṁ nāmikapadamālā –",
  "anya-e0803n5:149_0": "Go, gāvo, gavo. Gāvuṁ, gāvaṁ, gavaṁ, gāvo, gavo. Gāvena, gavena, gohi, gobhi. Gāvassa,",
  "anya-e0803n5:149_1": "gavassa, gavaṁ, gunnaṁ, gonaṁ. Gāvā, gāvasmā, gāvamhā, gavā, gavasmā, gavamhā, gohi,",
  "anya-e0803n5:149_2": "gobhi. Gāvassa, gavassa, gavaṁ, gunnaṁ, gonaṁ. Gāve, gāvasmiṁ, gāvamhi, gave, gavasmiṁ,",
  "anya-e0803n5:149_3": "gavamhi, gāvesu, gavesu, gosu. Bho go, bhavanto gāvo, gavo. Ayaṁ purisanaye sabbathā",
  "anya-e0803n5:149_4": "appaviṭṭhassa gosaddassa nāmikapadamālā.",
  "anya-e0803n5:150_0": "Nanu ca bho gosaddo attanā sambhūtagoṇasaddamālāvasena purisanaye ekadesena paviṭṭho",
  "anya-e0803n5:150_1": "ceva ekadesena na paviṭṭho cāti? Saccaṁ. Goṇasaddo gosaddavasena sambhūtopi “vatticchānupubbikā",
  "anya-e0803n5:150_2": "saddapaṭipattī”ti vacanato gosaddato visuṁ amhehi gahetvā purisanaye pakkhitto. Tassa",
  "anya-e0803n5:150_3": "hi visuṁ gahaṇe yutti dissati syādīsu ekākāreneva tiṭṭhanato, tasmā gosaddato sambhūtampi",
  "anya-e0803n5:150_4": "goṇasaddaṁ anapekkhitvā suddhaṁ gosaddameva gahetvā purisanaye sabbathā gosaddassa appaviṭṭhatā vuttā.",
  "anya-e0803n5:151_0": "Nanu ca bho paccattavacanabhūto goiti saddo purisoti saddena sadisattā purisanaye",
  "anya-e0803n5:151_1": "ekadesena paviṭṭhoti? Tanna, gosaddo hi niccamokāranto, na purisasaddādayo viya paṭhamaṁ",
  "anya-e0803n5:151_2": "akārantabhāve ṭhatvā pacchā paṭiladdhokārantaṭṭho. Teneva hi paccattavacanaṭṭhānepi",
  "anya-e0803n5:151_3": "ālapanavacanaṭṭhānepi goicceva tiṭṭhati. Yadi paccattavacanattaṁ paṭicca gosaddassa",
  "anya-e0803n5:151_4": "purisanaye ekadesena paviṭṭhatā icchitabbā, “kānici okārantapadānī”ti evaṁ vuttā",
  "anya-e0803n5:151_5": "okārantakathā kamatthaṁ dīpeyya, nipphalāva sā kathā siyā, tasmā amhehi yathāvutto",
  "anya-e0803n5:151_6": "nayoyeva āyasmantehi manasi kātabbo. Evaṁ gosaddassa purisanaye sabbathā appaviṭṭhatā daṭṭhabbā.",
  "anya-e0803n5:152_0": "Kecettha evaṁ puccheyyuṁ “gosaddassa tāva ‘go, gāvo, gavo. Gāvuṁ, gāvaṁ, gavaṁ’ iccādinā",
  "anya-e0803n5:152_1": "nayena purisanaye sabbathā appaviṭṭhatā amhehi ñātā, jaraggava puṅgavādisaddā pana",
  "anya-e0803n5:152_2": "kutra naye paviṭṭhā”ti? Tesaṁ evaṁ byākātabbaṁ “jaraggava puṅgavādisaddā sabbathāpi",
  "anya-e0803n5:152_3": "purisanaye paviṭṭhā”ti. Tathā hi tesaṁ gosaddato ayaṁ viseso, jaranto ca so go cāti",
  "anya-e0803n5:152_4": "jaraggavo. Ettha nakāralopo takārassa ca gakārattaṁ bhavati samāsapadattā, samāse",
  "anya-e0803n5:152_5": "ca simhi pare gosaddassokārassa avādeso labbhati, tasmā pāḷiyaṁ “visāṇena jaraggavo”ti",
  "anya-e0803n5:152_6": "ekavacanarūpaṁ dissati. Tathā hi aññattha anupapadattā gavoiti bahuvacanapadaṁyeva",
  "anya-e0803n5:152_7": "dissati. Idha pana sopapadattā samāsapadabhāvamāgamma “jaraggavo”ti ekavacanapadaṁyeva",
  "anya-e0803n5:152_8": "dissati. Tathā hi jaraggavoti ettha jarantā ca te gavo cāti evaṁ bahuvacanavasena",
  "anya-e0803n5:152_9": "nibbacanīyatā na labbhati lokasaṅketavasena ekasmiṁ atthe nirūḷhattāti. “Jaraggavo,",
  "anya-e0803n5:152_10": "jaraggavā. Jaraggavaṁ, jaraggave. Jaraggavenā”ti purisanayena nāmikapadamālā yojetabbā.",
  "anya-e0803n5:152_11": "Esa nayo puṅgavo sakyapuṅgavotiādīsupi.",
  "anya-e0803n5:153_0": "Tatra puṅgavoti gunnaṁ yūthapati nisabhasaṅkhāto usabho. Yo pāḷiyaṁ “muhuttajātova",
  "anya-e0803n5:153_1": "yathā gavaṁpati, samehi pādehi phusī vasundhara”nti ca “gavañce taramānānaṁ, ujuṁ",
  "anya-e0803n5:153_2": "gacchati puṅgavo”ti ca āgato. Īdisesu pana ṭhānesu keci “pumā ca so go cāti puṅgavo”ti",
  "anya-e0803n5:153_3": "vacanatthaṁ bhaṇanti. Mayaṁ pana padhāne nirūḷho ayaṁ saddoti vacanatthaṁ na bhaṇāma.",
  "anya-e0803n5:153_4": "Na hi puṅkokilotiādisaddānaṁ kokilādīnaṁ pumbhāvappakāsanamatte samatthatā viya imassa",
  "anya-e0803n5:153_5": "pumbhāvappakāsanamatte samatthatā sambhavati, atha kho padhānabhāvappakāsane ca samatthatā",
  "anya-e0803n5:153_6": "sambhavati. Tena “sakyapuṅgavo”tiādīsu nisabhasaṅkhāto puṅgavo viyāti puṅgavo, sakyānaṁ,",
  "anya-e0803n5:153_7": "sakyesu vā puṅgavo sakyapuṅgavotiādinā samāsapadattho gahetabbo. Atha vā uttarapadatte",
  "anya-e0803n5:153_8": "ṭhitānaṁ sīhabyagghanāgādisaddānaṁ seṭṭhavācakattā “sakyapuṅgavo”tiādīnaṁ “sakyaseṭṭho”tiādinā",
  "anya-e0803n5:153_9": "attho gahetabbo. Iti sabbathāpi purisanaye pavattanato jaraggava puṅgavādisaddānaṁ",
  "anya-e0803n5:153_10": "gosaddassa padamālato visadisapadamālatā vavatthapetabbā. Gosaddassa pana purisanaye",
  "anya-e0803n5:153_11": "sabbathā appaviṭṭhatā ca vavatthapetabbā.",
  "anya-e0803n5:154_0": "Āpasadde ācariyānaṁ liṅgavacanavasena matibhedo vijjati, tasmā taṁmatena tassa purisanaye",
  "anya-e0803n5:154_1": "sabbathā appaviṭṭhatā bhavati. “Aṅguttarāpesū”ti pāḷiyā aṭṭhakathāyaṁ “mahiyā pana",
  "anya-e0803n5:154_2": "nadiyā uttarena āpo”ti vuttaṁ, ṭīkāyaṁ pana taṁ ulliṅgitvā “mahiyā nadiyā āpo tassa",
  "anya-e0803n5:154_3": "janapadassa uttarena honti, tāsaṁ avidūrattā so janapado uttarāpo”ti vuttaṁ. Evaṁ",
  "anya-e0803n5:154_4": "āpasaddassa ekantena itthiliṅgatā bahuvacanatā ca ācariyehi icchitā, tesaṁ mate āpoiti",
  "anya-e0803n5:154_5": "itthiliṅge paṭhamābahuvacanarūpe honte dutiyātatiyāpañcamīsattamīnaṁ bahuvacanarūpāni",
  "anya-e0803n5:154_6": "kīdisāni siyuṁ. Tathā hi “purise, purisehi purisebhi purisesū”ti rūpavato pulliṅgassa",
  "anya-e0803n5:154_7": "viya okārantitthiliṅgassa ekāraehi kārādiyuttāni rūpāni katthacipi na dissanti. Ato",
  "anya-e0803n5:154_8": "tesaṁ mate padamālānayo atīva dukkaro.",
  "anya-e0803n5:155": "Āpasaddassa garavo, saddasatthanayaṁ pati;",
  "anya-e0803n5:156": "Bahuvacanatañcitthi-liṅgabhāvañca abravuṁ.",
  "anya-e0803n5:157_0": "Iccāpasaddassa itthiliṅgabahuvacanantatā veyyākaraṇānaṁ mataṁ nissāya anumatāti veditabbā.",
  "anya-e0803n5:157_1": "Aṭṭhasāliniyaṁ pana āpo iti saddassa napuṁsakaliṅgekavacanavasena vutto payogo diṭṭho",
  "anya-e0803n5:157_2": "“omattaṁ pana āpo adhimattapathavīgatikaṁ jāta”nti. Jātakapāḷiyaṁ tu tassekavacanantatā",
  "anya-e0803n5:157_3": "diṭṭhā. Tathā hi “suciṁ sugandhaṁ salilaṁ, āpo tatthābhisandatī”ti. Imasmiṁ padese",
  "anya-e0803n5:157_4": "āpo iti saddo ekavacanaṭṭhāne ṭhito diṭṭho. Kecettha vadeyyuṁ “āpoti saṅkhaṁ gataṁ",
  "anya-e0803n5:157_5": "salilaṁ suci sugandhaṁ hutvā tattha abhisandatīti salilaṁsaddavasena ekavacanappayogo",
  "anya-e0803n5:157_6": "kato, na nāmasaddavasena. Āpasaddo hi ekantenitthiliṅgo ceva bahuvacananto ca. Tathā",
  "anya-e0803n5:157_7": "hi ‘āpo tatthābhisandantī’ti bahuvacanavasena tappayogo vattabbopi chandānurakkhaṇatthaṁ",
  "anya-e0803n5:157_8": "vacanavipallāsavasena niddiṭṭho”ti. Tanna, “āpo tatthābhisandare”ti vattuṁ sakkuṇeyyattā",
  "anya-e0803n5:157_9": "“tāni ajja padissare”ti bahuvacanappayogā viya. Yasmā evaṁ na vuttaṁ, yasmā ca pana",
  "anya-e0803n5:157_10": "pāḷiyaṁ “āpo labbhati, tejo labbhati, vāyo labbhatī”ti ekavacanappayogo dissati,",
  "anya-e0803n5:157_11": "tasmā “āpo”ti saddassa ekavacanantatā paccakkhato diṭṭhāti.",
  "anya-e0803n5:158_0": "Athāpi ce vadeyyuṁ – nanu pāḷiyaṁyeva tassa bahuvacanantatā paccakkhato diṭṭhā “āpo",
  "anya-e0803n5:158_1": "ca devā pathavī ca, tejo vāyo tadāgamu”nti? Tampi na. Ettha hi “devā”ti saddaṁ apekkhitvā",
  "anya-e0803n5:158_2": "“āgamu”nti bahuvacanappayogo kato, na “āpo”ti saddaṁ. Yadi “āpo”ti saddaṁ sandhāya",
  "anya-e0803n5:158_3": "bahuvacanappayogo kato siyā, “pathavī”ti “tejo”ti “vāyo”ti ca saddampi sandhāya bahuvacanappayogo",
  "anya-e0803n5:158_4": "kato siyā. Evaṁ sante pathavī tejo vāyosaddāpi bahuvacanakabhāvamāpajjeyyuṁ, na pana",
  "anya-e0803n5:158_5": "āpajjanti. Na hete bahuvacanakā, atha kho ekavacanakā eva. Rūḷhīvasena te pavattā",
  "anya-e0803n5:158_6": "pakatiāpādīsu atthesu appavattanato. Tathā hi āpokasiṇādīsu parikammaṁ katvā nibbattā",
  "anya-e0803n5:158_7": "devā ārammaṇavasena “āpo”tiādināmaṁ labhantīti. Evaṁ vuttāpi te evaṁ vadeyyuṁ “nanu",
  "anya-e0803n5:158_8": "ca bho ‘aṅguttarāpesū’ti bahuvacanapāḷi dissatī”ti? Te vattabbā – asampathamavatiṇṇā",
  "anya-e0803n5:158_9": "tumhe, na hi tumhe saddappavattiṁ jānātha, “aṅguttarāpesū”ti bahuvacanaṁ pana “kurūsu",
  "anya-e0803n5:158_10": "aṅgesu aṅgānaṁ magadhāna”ntiādīni bahuvacanāni viya rūḷhīvasena ekassāpi janapadassa",
  "anya-e0803n5:158_11": "vuttaṁ, na āpasaṅkhātaṁ atthaṁ sandhāya. “Aṅguttarāpesū”ti ettha hi āpasaṅkhāto attho",
  "anya-e0803n5:158_12": "upasajjanībhūto, pulliṅgabahuvacanena pana vutto janapadasaṅkhāto atthoyeva padhāno",
  "anya-e0803n5:158_13": "“āgatasamaṇo saṅghārāmo”ti ettha samaṇasaṅkhātaṁ atthaṁ upasajjanakaṁ katvā pavattassa",
  "anya-e0803n5:158_14": "āgatasamaṇasaddassa saṅghārāmasaṅkhāto attho viya, tasmā āpasaṅkhātaṁ atthaṁ gahetvā",
  "anya-e0803n5:158_15": "yo aṅguttarāpo nāma janapado, tasmiṁ aṅguttarāpesu janapadeti attho veditabbo. Tathā",
  "anya-e0803n5:158_16": "hi “aṅguttarāpesu viharati āpaṇaṁ nāma aṅgānaṁ nigamo”ti pāḷi dissati. Tattha uttarena",
  "anya-e0803n5:158_17": "mahāmahiyā nadiyā āpo yesaṁ te uttarāpā, aṅgā ca te uttarāpā cāti aṅguttarāpā, tesu",
  "anya-e0803n5:158_18": "aṅguttarāpesu. Evaṁ ekasmiṁ janapadeyeva bahuvacanaṁ na āpasaṅkhāte atthe, tena aṭṭhakathāyaṁ",
  "anya-e0803n5:158_19": "vuttaṁ “tasmiṁ aṅguttarāpesu janapade”ti. Evaṁ vuttā te niruttarā bhavissanti.",
  "anya-e0803n5:159_0": "Tathāpi ye evaṁ vadanti “āpasaddo itthiliṅgo ceva bahuvacanakocā”ti. Te pucchitabbā",
  "anya-e0803n5:159_1": "“kiṁ paṭicca tumhe āyasmanto ‘āpasaddo itthiliṅgo ceva bahuvacanako cā’ti vadathā”ti",
  "anya-e0803n5:159_2": "? Te evaṁ puṭṭhā evaṁ vadeyyuṁ – “aṅgāyeva so janapado, mahiyā pana nadiyā uttarena",
  "anya-e0803n5:159_3": "āpo, tāsaṁ avidūrattā uttarāpoti vuccatī”ti ca “mahiyā pana nadiyā āpo tassa janapadassa",
  "anya-e0803n5:159_4": "uttarena honti, tāsaṁ avidūrattā so janapado uttarāpoti vuccatī”ti ca evaṁ pubbācariyehi",
  "anya-e0803n5:159_5": "abhisaṅkhato saddaracanāviseso dissati, tasmā itthiliṅgo ceva bahuvacanako cā”ti",
  "anya-e0803n5:159_6": "vadāmāti. Saccaṁ dissati, so pana saddasatthe veyyākaraṇānaṁ mataṁ gahetvā abhisaṅkhato,",
  "anya-e0803n5:159_7": "saddasatthañca nāma na sabbathā buddhavacanassopakārakaṁ, ekadesena pana hoti, tasmā",
  "anya-e0803n5:159_8": "kaccāyanappakaraṇe icchitānicchitasaṅgahavivajjanaṁ kātuṁ “jinavacanayuttañhi, liṅgañca",
  "anya-e0803n5:159_9": "nippajjate”ti lakkhaṇāni vuttāni.",
  "anya-e0803n5:160_0": "Yadi ca āpasaddo itthiliṅgabahuvacanako, kathaṁ āpoti padaṁ sijjhatīti? Āpasaddato",
  "anya-e0803n5:160_1": "paṭhamāyovacanaṁ katvā tassokārādesañca katvā āpoti padaṁ sijjhati “gāvo”ti padamivāti.",
  "anya-e0803n5:160_2": "Visamamidaṁ nidassanaṁ, “gāvo”ti padañhi niccokārantena gosaddena sambhūtaṁ. Tathā",
  "anya-e0803n5:160_3": "hi yomhi pare gosaddantassāvādesaṁ katvā tato yonamokārādesaṁ katvā “gāvo”ti nipphajjati,",
  "anya-e0803n5:160_4": "āpasadde pana dve ādesā na santi. Buddhavacanañhi patvā āpasaddo akārantatāpakatiko",
  "anya-e0803n5:160_5": "jāto, na aññathāpakatikoti.",
  "anya-e0803n5:161_0": "Evaṁ vuttāpi te “idameva saccaṁ, nāñña”nti cetasi sannidhāya ādhānaggāhiduppaṭinissaggibhāve,",
  "anya-e0803n5:161_1": "“na vacanapaccanīkasātena suvijānaṁ subhāsita”nti evaṁ vuttapaccanīkasātabhāve ca",
  "anya-e0803n5:161_2": "ṭhatvā evaṁ vadeyyuṁ “yatheva gāvosaddo, tatheva āposaddo kiṁ itthiliṅgo na bhavissati",
  "anya-e0803n5:161_3": "bahuvacanako cā”ti? Tato tesaṁ imāni suttapadāni dassetabbāni. Seyyathidaṁ? “Āpaṁ",
  "anya-e0803n5:161_4": "āpato sañjānāti, āpaṁ āpato saññatvā āpaṁ maññati, āpasmiṁ maññati, āpaṁ meti maññati,",
  "anya-e0803n5:161_5": "āpaṁ abhinandatī”ti evaṁ suttapadāni dassetvā “āpanti idaṁ kataravacana”nti pucchitabbā.",
  "anya-e0803n5:161_6": "Addhā te āpasaddassa bahuvacanantabhāvameva icchamānā vakkhanti “dutiyābahuvacana”nti.",
  "anya-e0803n5:161_7": "Te vattabbā “nanu yovacanaṁ na suyyatī”ti? Te vadeyyuṁ “yovacanaṁ kataamādesattā",
  "anya-e0803n5:161_8": "na suyyatī”ti. Yaṁ yaṁ bhonto icchanti, taṁ taṁ mukhārūḷhaṁ vadanti.",
  "anya-e0803n5:162_0": "“Āpato”ti idaṁ pana kiṁ bhonto vadantīti? “Āpato”ti idampi “bahuvacanakaṁ topaccayanta”nti",
  "anya-e0803n5:162_1": "vadāma topaccayassa ekatthe ca bavhatthe ca pavattanato. Iti tumhe bahuvacanakattaṁyeva",
  "anya-e0803n5:162_2": "icchamānā “āposaddo ca yovacananto”ti bhaṇatha, “āpato”ti idampi “bahuvacanakaṁ topaccayanta”nti",
  "anya-e0803n5:162_3": "bhaṇatha, “āpasmiṁ maññatī”ti ettha pana “āpasmi”ntidaṁ kataravacanantaṁ katarādesena",
  "anya-e0803n5:162_4": "sambhūtanti? Addhā te evaṁ puṭṭhā niruttarā bhavissanti. Tathā yesaṁ evaṁ hoti “āpasaddo",
  "anya-e0803n5:162_5": "itthiliṅgo ceva bahuvacanako cā”ti, te pucchitabbā “yaṁ ācariyehi veyyākaraṇamataṁ",
  "anya-e0803n5:162_6": "gahetvā ‘yā āpo’ti ca ‘tāsa’nti ca vuttaṁ, tattha ‘kiṁ tāsa’nti vacane ‘āpāna’nti",
  "anya-e0803n5:162_7": "padaṁ ānetvā attho vattabbo, udāhu āpassā”ti? “Āpāna’nti padamānetvā attho vattabbo”ti",
  "anya-e0803n5:162_8": "ce, evañca sati “yā āpā”ti vattabbaṁ “yā kaññā tiṭṭhantī”ti padamiva. Atha “āpā”ti",
  "anya-e0803n5:162_9": "padaṁ nāma natthi, “āpo”ti padaṁyeva bahuvacanakanti ce, evaṁ sati “tāsa”nti etthāpi",
  "anya-e0803n5:162_10": "“āpassā”ti padaṁ ānetvā attho veditabbo. Kasmāti ce? Yasmā “āpo”ti paccattekavacanassa",
  "anya-e0803n5:162_11": "tumhākaṁ matena bahuvacanatte sati “āpassā”ti padampi bahuvacananti katvā tāsaṁsaddena",
  "anya-e0803n5:162_12": "yojetvā vattuṁ yuttitoti. Evaṁ sati “āpāna”nti padassa abhāveneva bhavitabbaṁ. Yathā",
  "anya-e0803n5:162_13": "pana “puriso, purisā. Purisaṁ, purise”ti ca, “go, gāvo, gavo. Gāvu”nti ca ekavacanabahuvacanāni",
  "anya-e0803n5:162_14": "bhavanti, evaṁ “āpo, āpā. Āpaṁ, āpe”ti ekavacanabahuvacanehi bhavitabbaṁ. Evañca",
  "anya-e0803n5:162_15": "sati “āpasaddo bahuvacanakoyeva hotī”ti na vattabbaṁ.",
  "anya-e0803n5:163_0": "Ye evaṁ vadanti, tesaṁ vacanaṁ sadosaṁ duppariharaṇīyaṁ mūlapariyāyasutte “āpaṁ maññati",
  "anya-e0803n5:163_1": "āpasmi”nti ekavacanapāḷīnaṁ dassanato, visuddhimaggādīsu ca “vissandanabhāvena taṁ",
  "anya-e0803n5:163_2": "taṁ ṭhānaṁ āpoti appotīti āpo”tiādikassa ekavacanavasena vuttanibbacanassa dassanato.",
  "anya-e0803n5:163_3": "Yathā pana pāḷiyaṁ itthiliṅgepi pariyāpanno gosaddo “tā gāvo tato tato daṇḍena ākoṭeyyā”ti",
  "anya-e0803n5:163_4": "ca “annadā baladā cetā”ti ca ādinā bavhatthadīpakehi itthiliṅgabhūtehi sabbanāmikapadehi",
  "anya-e0803n5:163_5": "ca asabbanāmikapadehi ca samānādhikaraṇabhāvena vutto dissati, na tathā pāḷiyaṁ bavhatthadīpakehi",
  "anya-e0803n5:163_6": "itthiliṅgabhūtehi sabbanāmikapadehi vā asabbanāmikapadehi vā samānādhikaraṇabhāvena",
  "anya-e0803n5:163_7": "vutto āpasaddo dissati. Yadi hi āpasaddo itthiliṅgo siyā, kaññasaddato āpaccayo viya",
  "anya-e0803n5:163_8": "āpasaddato āpaccayo vā siyā, nadasaddato viya ca īpaccayo vā siyā, ubhayampi natthi,",
  "anya-e0803n5:163_9": "ubhayābhāvato itthiliṅge vuttaṁ sabbampi vidhānaṁ tattha na labbhati, tena ñāyati",
  "anya-e0803n5:163_10": "“āpasaddo anitthiliṅgo”ti. Nanu ca bho gosaddatopi āpaccayo natthi, tadabhāvato itthiliṅge",
  "anya-e0803n5:163_11": "vuttavidhānaṁ na labbhati, evaṁ sante kasmā soyeva itthiliṅgo hoti, na panāyaṁ āpasaddoti?",
  "anya-e0803n5:164_0": "Ettha vuccate – gosaddo na niyogā itthiliṅgo, atha kho pulliṅgova. Itthiliṅgabhāve",
  "anya-e0803n5:164_1": "pana tamhā āpaccaye ahontepi īpaccayo vikappena hoti, aññampi itthiliṅge vuttavidhānaṁ",
  "anya-e0803n5:164_2": "labbhati. So hi niccamokārantatāpakatiyaṁ ṭhatvā “go, gāvī”tiādinā attano itthiliṅgarūpānaṁ",
  "anya-e0803n5:164_3": "nibbattikāraṇabhūto, tena so itthiliṅgo bhavati. Āpasadde pana īpaccayādi na labbhati.",
  "anya-e0803n5:164_4": "Tena so itthiliṅgoti na vattabbo. Yathā vā gosaddassa avisadākāravohārataṁ paṭicca",
  "anya-e0803n5:164_5": "itthiliṅgabhāvo upapajjati, na tathā āpasaddassa. Āpasaddassa hi anākularūpakkamattā",
  "anya-e0803n5:164_6": "avisadākāravohāratā na dissati, yāya eso itthiliṅgo siyā. Evaṁ vuttā te niruttarā bhavissanti.",
  "anya-e0803n5:165_0": "Tathā yesaṁ evaṁ hoti “āpasaddo sabbadā itthiliṅgo ceva bahuvacanako cā”ti, te vattabbā",
  "anya-e0803n5:165_1": "– yathā itthiliṅgabhūtassa kaññāsaddassa paṭhamaṁ kaññaiti rassavasena ṭhapitassa",
  "anya-e0803n5:165_2": "āpaccayato paraṁ smiṁvacanaṁ sarūpato na tiṭṭhati, yaṁbhāvena ca yābhāvena ca tiṭṭhati",
  "anya-e0803n5:165_3": "“kaññāyaṁ, kaññāyā”ti, na tathā “itthiliṅga”nti tumhehi gahitassa āposaddassa paṭhamaṁ",
  "anya-e0803n5:165_4": "āpaiti rassavasena ṭhapitassa paraṁ smiṁvacanaṁ yaṁbhāvena ca yābhāvena ca tiṭṭhati,",
  "anya-e0803n5:165_5": "atha kho sarūpatoyeva tiṭṭhati “āpasmiṁ maññatī”ti. Yadi pana āpasaddo itthiliṅgo",
  "anya-e0803n5:165_6": "siyā, smiṁvacanaṁ sarūpato na tiṭṭheyya. Yasmā ca smiṁvacanaṁ sarūpato tiṭṭhati,",
  "anya-e0803n5:165_7": "tasmā āpasaddo na itthiliṅgo. Na hi caturāsītidhammakkhandhasahassasaṅgahesu anekakoṭisatasahassesu",
  "anya-e0803n5:165_8": "pāḷippadesesu ekasmimpi pāḷippadese paṭhamaṁ akārantabhāvena ṭhapetabbānaṁ itthiliṅgasaddānaṁ",
  "anya-e0803n5:165_9": "parato ṭhitaṁ smiṁvacanaṁ sarūpato tiṭṭhatīti. Evaṁ vuttā te niruttarā bhavissanti.",
  "anya-e0803n5:166_0": "Keci panettha evaṁ vadeyyuṁ “āpasaddo napuṁsakaliṅgo, tathā hi aṭṭhasāliniyaṁ ‘omattaṁ",
  "anya-e0803n5:166_1": "pana āpo adhimattapathavīgatikaṁ jāta’nti napuṁsakaliṅgabhāvena taṁsamānādhikaraṇapadāni",
  "anya-e0803n5:166_2": "niddiṭṭhānī”ti? Tanna, manogaṇe pavattehi tama vaca sirasaddādīhi viya āpasaddenapi",
  "anya-e0803n5:166_3": "samānādhikaraṇapadānaṁ katthaci napuṁsakaliṅgabhāvena niddisitabbattā. Pubbācariyānañhi",
  "anya-e0803n5:166_4": "saddaracanāsu “saddhammatejavihataṁ vilayaṁ khaṇena, veneyyasattahadayesu tamo payātī”ti",
  "anya-e0803n5:166_5": "ettha “tamo”tipadena samānādhikaraṇaṁ “vihata”nti napuṁsakaliṅgaṁ dissati, tathā",
  "anya-e0803n5:166_6": "“dukkhaṁ vaco etasmiṁ vipaccanīkasāte puggaleti dubbaco”ti ettha “vaco”ti padena",
  "anya-e0803n5:166_7": "samānādhikaraṇaṁ “dukkha”nti napuṁsakaliṅgaṁ, “avanataṁ siro yassa so avanatasiro”ti",
  "anya-e0803n5:166_8": "ettha “siro”ti padena samānādhikaraṇaṁ “avanata”nti napuṁsakaliṅgaṁ, “appaṁ rāgādirajo",
  "anya-e0803n5:166_9": "yesaṁ paññāmaye akkhimhi te apparajakkhā”ti ettha “rajo”ti padena samānādhikaraṇaṁ",
  "anya-e0803n5:166_10": "“appa”nti napuṁsakaliṅgaṁ dissati. Na te ācariyā tehi samānādhikaraṇapadehi tamavacasirasaddādīnaṁ",
  "anya-e0803n5:166_11": "napuṁsakaliṅgattaviññāpanatthaṁ tathāvidhaṁ saddaracanaṁ kubbiṁsu, atha kho “sobhanaṁ",
  "anya-e0803n5:166_12": "mano tassāti sumano”ti ettha viya manogaṇe pavattapulliṅgānaṁ payoge napuṁsakaliṅgabhāvenapi",
  "anya-e0803n5:166_13": "samānādhikaraṇapadāni katthaci hontīti dassanatthaṁ kubbiṁsu. Yathā ca “vihata”ntiādikā",
  "anya-e0803n5:166_14": "saddaracanā tamavacasirasaddādīnaṁ napuṁsakaliṅgattaviññāpanatthaṁ na katā, tathā",
  "anya-e0803n5:166_15": "“omatta”nti ca “adhimattapathavīgatikaṁ jāta”nti ca saddaracanāpi āpasaddassa napuṁsakaliṅgattaviññāpanatthaṁ",
  "anya-e0803n5:166_16": "na katā. Yasmā pana manogaṇe pavattehi manasaddādīhi ekadesena samānagatikattā āpasaddenapi",
  "anya-e0803n5:166_17": "napuṁsakaliṅgassa samānādhikaraṇatā yujjati, tasmā aṭṭhasāliniyaṁ “omattaṁ pana āpo",
  "anya-e0803n5:166_18": "adhimattapathavīgatikaṁ jāta”nti napuṁsakaliṅgassa āpasaddena samānādhikaraṇatā katā.",
  "anya-e0803n5:166_19": "Tathāpi āpasaddo manasaddādīhi ekadesena samānagatiko samāsapadatte majjhokārassa",
  "anya-e0803n5:166_20": "“āpokasiṇaṁ, āpogata”ntiādippayogassa dassanato, tasmā “omatta”ntiādivacanaṁ āpasaddassa",
  "anya-e0803n5:166_21": "napuṁsakaliṅgattaviññāpanatthaṁ vuttanti na gahetabbaṁ, liṅgavipariyayavasena pana",
  "anya-e0803n5:166_22": "katthaci evampi saddagati hotīti ñāpanatthaṁ vuttanti gahetabbaṁ. “Omatto”ti ca “adhimattapathavīgatiko",
  "anya-e0803n5:166_23": "jāto”ti ca liṅgaṁ parivattetabbaṁ. Yadi hi āpasaddo napuṁsakaliṅgo siyā, sanikārāni’ssa",
  "anya-e0803n5:166_24": "paccattopayogarūpāni buddhavacanādīsu vijjeyyuṁ, na tādisāni santi. Kiñci bhiyyo",
  "anya-e0803n5:166_25": "– okārantaṁ nāma napuṁsakaliṅgaṁ katthacipi natthi, niggahītantaikāranta ukārantavasena",
  "anya-e0803n5:166_26": "hi tividhāniyeva napuṁsakaliṅgāni. Tena āpasaddassa napuṁsakaliṅgatā nupapajjatīti.",
  "anya-e0803n5:166_27": "Evaṁ vuttā te niruttarā bhavissanti. Iccokārantavasena gahitassa āpasaddassa itthiliṅgatā",
  "anya-e0803n5:166_28": "ca napuṁsakaliṅgatā ca ekantato natthi, niggahītantavasena pana gahitassa katthaci",
  "anya-e0803n5:166_29": "napuṁsakaliṅgatā siyā “bhante nāgasena samuddo samuddoti vuccati, kena kāraṇena āpaṁ",
  "anya-e0803n5:166_30": "udakaṁ samuddoti vuccatī”ti payogadassanato. Ettha paneke vadeyyuṁ “yadi bho okārantavasena",
  "anya-e0803n5:166_31": "gahitassa āpasaddassa itthinapuṁsakaliṅgavasena dviliṅgatā natthi, okāranto āpasaddo",
  "anya-e0803n5:166_32": "kataraliṅgo”ti? Pulliṅgoti mayaṁ vadāmāti.",
  "anya-e0803n5:167_0": "Yadi ca bho āpasaddo pulliṅgo. Yathā āpasaddassa pulliṅgatā paññāyeyya, nijjhānakkhamatā",
  "anya-e0803n5:167_1": "ca bhaveyya, tathā suttaṁ āharathāti. “Āharissāmisuttaṁ, na no suttāharaṇe bhāro",
  "anya-e0803n5:167_2": "atthī”ti evañca pana vatvā tesaṁ imāni suttapadāni dassetabbāni. Seyyathidaṁ? “Āpo",
  "anya-e0803n5:167_3": "upalabbhatīti? Āmantā. Āpassa kattā kāretā upalabbhatīti? Na hevaṁ vattabbe. Atīto",
  "anya-e0803n5:167_4": "āpo atthīti? Āmantā. Tena āpena āpakaraṇīyaṁ karotīti? Na hevaṁ vattabbe. Āpaṁ maññati",
  "anya-e0803n5:167_5": "āpasmiṁ maññatī”ti imāni suttapadāni.",
  "anya-e0803n5:168_0": "Ettha ca “upalabbhatī”tiādinā āpasaddassa ekavacanatā siddhā, tāya siddhāya bahuvacanatāpi",
  "anya-e0803n5:168_1": "siddhāyeva. Ekavacanatāyeva hi saddasatthe paṭisiddhā, na bahuvacanatā, tena “āpenā”ti",
  "anya-e0803n5:168_2": "iminā pana āpasaddassa itthiliṅgabhāvavigamo siddho itthiliṅge enādesābhāvato. “Āpassa,",
  "anya-e0803n5:168_3": "āpasmi”nti imināpi itthiliṅgabhāvavigamoyeva itthiliṅge sarūpato nā smā smiṁ vacanānamabhāvā.",
  "anya-e0803n5:168_4": "“Atīto”ti iminā itthiliṅganapuṁsakaliṅgabhāvavigamo okārantanapuṁsakaliṅgassa abhāvato,",
  "anya-e0803n5:168_5": "okārantassa guṇanāmabhūtassa itthiliṅgassa ca abhāvato.",
  "anya-e0803n5:169_0": "Apica buddhavacanādīsu “cittāni, rūpānī”tiādīni viya sanikārānaṁ rūpānaṁ adassanato",
  "anya-e0803n5:169_1": "okārantabhāvena gahitassa napuṁsakaliṅgabhāvavigamo atīva pākaṭo. Aparampettha vattabbaṁ",
  "anya-e0803n5:169_2": "– “atīto āpo atthīti? Āmantā”ti ettha “atīto”ti iminā āpasaddassa visadākāravohāratāsūcakena",
  "anya-e0803n5:169_3": "okārantapadena tassa avisadākāravohāratāya ca ubhayamuttākāravohāratāya ca abhāvo",
  "anya-e0803n5:169_4": "siddho. Tassa ca avisadākāravohāratāya abhāve siddhe itthiliṅgabhāvo dūrataro. Ubhayamuttākāravohāratāya",
  "anya-e0803n5:169_5": "ca abhāve siddhe napuṁsakaliṅgabhāvopi dūrataroyeva. Iti na katthacipi okārantabhāvena",
  "anya-e0803n5:169_6": "gahito āpasaddo itthiliṅgo vā napuṁsakaliṅgo vā bhavati. Milindapañhe pana niggahītantavasena",
  "anya-e0803n5:169_7": "āgato napuṁsakaliṅgoti veditabbo, na cettha vattabbaṁ “atīto”ti “tenā”ti ca imāni",
  "anya-e0803n5:169_8": "liṅgavipallāsavasena vuttānīti vāccaliṅgānamanuvattāpakassa abhidheyyaliṅgabhūtassa",
  "anya-e0803n5:169_9": "āpasaddassa “kaññāya cittānī”tiādīnaṁ viya itthinapuṁsakaliṅgarūpānaṁ abhāvato. Apica",
  "anya-e0803n5:169_10": "vohārakusalā tathāgatā tathāgatasāvakā ca, tehiyeva uttamapurisehi vohārakusalehi",
  "anya-e0803n5:169_11": "“atīto āpo”tiādinā vuttattāpi “atīto”ti “tenā”ti ca imāni liṅgavipallāsavasena vuttānīti",
  "anya-e0803n5:169_12": "na cintetabbāni, tasmā taṁsamānādhikaraṇo okārantabhāvena gahito āpasaddo ekavacananto",
  "anya-e0803n5:169_13": "pulliṅgo ceva yathāpayogaṁ ekavacanabahuvacanako cāti veditabbo “āpo, āpā. Āpaṁ,",
  "anya-e0803n5:169_14": "āpe”tiādinā yojetabbattā. Evaṁ vuttāni suttapadāni savinicchayāni sutvā addhā te",
  "anya-e0803n5:169_15": "āpasaddassa itthiliṅgabahuvacanatāvādino niruttarā bhavissanti.",
  "anya-e0803n5:170_0": "Ettha koci vadeyya – pāḷiyaṁ pulliṅganayo ekavacananayo ca kiṁ aṭṭhakathāṭīkācariyehi",
  "anya-e0803n5:170_1": "na diṭṭho, ye āpasaddassa itthiliṅgabahuvacanattaṁ vaṇṇesunti? No na diṭṭho, diṭṭhoyeva",
  "anya-e0803n5:170_2": "so nayo tehi. Yasmā pana te na kevalaṁ sāṭṭhakathe tepiṭake buddhavacaneyeva visāradā,",
  "anya-e0803n5:170_3": "atha kho sakalepi saddasatthe visāradā, tasmā saddasatthe attano paṇḍiccaṁ pakāsetuṁ,",
  "anya-e0803n5:170_4": "“saddasatthe ca īdiso nayo vutto”ti viññāpetuñca saddasatthanayaṁ gahetvā āpasaddassa",
  "anya-e0803n5:170_5": "itthiliṅgabahuvacanakattaṁ vaṇṇesunti natthi tesaṁ doso. Tathā hi mūlapariyāyasuttantaṭṭhakathāyaṁ",
  "anya-e0803n5:170_6": "tehiyeva vuttaṁ āpasaddassa pulliṅgekavacanakattasūcanakaṁ “lakkhaṇasasambhārārammaṇasammutivasena",
  "anya-e0803n5:170_7": "catubbidho āpo, tesū”tiādi, tasmā natthi tesaṁ doso. Pūjārahā hi te āyasmanto, namoyeva",
  "anya-e0803n5:170_8": "tesaṁ karoma, na tesaṁ vacanaṁ codanābhājanaṁ. Ye pana ujuvipaccanīkavādā daḷhameva",
  "anya-e0803n5:170_9": "āpasaddassa itthiliṅgabahuvacanattaṁ mamāyanti, tesaṁyeva vacanaṁ codanābhājanaṁ.",
  "anya-e0803n5:170_10": "Yasmā pana mayaṁ pāḷinayānusārena antadvayavato āpasaddassa pulliṅgattaṁ napuṁsakaliṅgattañca",
  "anya-e0803n5:170_11": "vidadhāma, tasmā yo koci idaṁ vādaṁ madditvā aññaṁ vādaṁ patiṭṭhāpetuṁ sakkhissatīti",
  "anya-e0803n5:170_12": "netaṁ ṭhānaṁ vijjati, idañca pana ṭhānaṁ mahāgahanaṁ duppaṭivijjhanaṭṭhena, paramasukhumañca",
  "anya-e0803n5:170_13": "katañāṇasambhārehi paramasukhumañāṇehi paṇḍitehi vedanīyattā. Sabbamidañhi vacanaṁ",
  "anya-e0803n5:170_14": "tesu tesu ṭhānesu atthabyañjanapariggahaṇe sotūnaṁ paramakosallajananatthañceva sāsane",
  "anya-e0803n5:170_15": "ādaraṁ akatvā saddasatthamatena kālaṁ vītināmentānaṁ sāthalikānaṁ pamādavihāranisedhanatthañca",
  "anya-e0803n5:170_16": "sāsanassātimahantabhāvadīpanatthañca vuttaṁ, na attukkaṁsanaparavambhanatthanti imissaṁ",
  "anya-e0803n5:170_17": "nītiyaṁ saddhāsampannehi kulaputtehi yogo karaṇīyo bhagavato sāsanassa ciraṭṭhitatthaṁ.",
  "anya-e0803n5:171_0": "Yasmā pana pāḷito aṭṭhakathā balavatī nāma natthi, tasmā pāḷinayānurūpeneva āpasaddassa",
  "anya-e0803n5:171_1": "nāmikapadamālaṁ yojessāma sotūnamasammohatthaṁ, kimettha saddasatthanayo karissati.",
  "anya-e0803n5:171_2": "Atrāyaṁ udānapāḷi “kiṁ kayirā udapānena, āpā ce sabbadā siyu”nti.",
  "anya-e0803n5:172": "Āpo, āpā. Āpaṁ, āpe. Āpena, āpehi, āpebhi. Āpassa, āpānaṁ. Āpā, āpasmā, āpamhā, āpehi, āpebhi. Āpassa, āpānaṁ. Āpe, āpasmiṁ, āpamhi, āpesu. Bho āpa, bhavanto āpā.",
  "anya-e0803n5:173": "Sabbanāmādīhipi yojessāma – yo āpo, ye āpā. Yaṁ āpaṁ, ye āpe. Yena āpena, sesaṁ neyyaṁ, so āpo, te āpā. Atīto āpo, atītā āpā. Sesaṁ neyyaṁ. Iccevaṁ –",
  "anya-e0803n5:174": "Purisena samā āpa-saddādī sabbathā matā;",
  "anya-e0803n5:175": "Na sabbathāva gosaddo, purisena samo mato.",
  "anya-e0803n5:176": "Manādī ekadesena, purisena samā matā;",
  "anya-e0803n5:177": "Sarādī ekadesena, sabbathā vā samā matā.",
  "anya-e0803n5:178": "Ye panettha saddā “manogaṇo”ti vuttā, kathaṁ tesaṁ manogaṇabhāvo sallakkhetabboti? Vuccate tesaṁ manogaṇabhāvasallakkhaṇakāraṇaṁ –",
  "anya-e0803n5:179": "Manogaṇo manogaṇā-",
  "anya-e0803n5:180": "Dikā cevā’manogaṇo;",
  "anya-e0803n5:181": "Iti saddā tidhā ñeyyā,",
  "anya-e0803n5:182": "Manogaṇavibhāvane.",
  "anya-e0803n5:183": "Ye te nā sa smiṁvisaye,",
  "anya-e0803n5:184": "Sā so syantā bhavanti ca;",
  "anya-e0803n5:185": "Samāsataddhitantatte,",
  "anya-e0803n5:186": "Majjhokārā ca honti hi.",
  "anya-e0803n5:187": "Sokārantapayogā ca, kriyāyogamhi dissare;",
  "anya-e0803n5:188": "Evaṁvidhā ca te saddā, ñeyyā “manogaṇo”iti.",
  "anya-e0803n5:189_0": "Atra tassatthassa sādhakāni payogāni sāsanato ca lokato ca yathārahamāharitvā dassessāma",
  "anya-e0803n5:189_1": "– manasā ce pasannena, bhāsati vā karoti vā. Na mayhaṁ manaso piyo. Sādhukaṁ manasi",
  "anya-e0803n5:189_2": "karotha. Manopubbaṅgamā dhammā. Manoramaṁ, manodhātu, manomayena kāyena, iddhiyā",
  "anya-e0803n5:189_3": "upasaṅkami. Yo ve “dassa”nti vatvāna, adāne kurute mano. Vacasā paricitā. Vacaso vacasi.",
  "anya-e0803n5:190": "Vacorasmīhi bodhesi, veneyyakumudañcidaṁ;",
  "anya-e0803n5:191": "Rāgo sārāgarahito, visuddho buddhacandimā.",
  "anya-e0803n5:192": "Kassapassa vaco sutvā, alāto etadabravi;",
  "anya-e0803n5:193": "Esa bhiyyo pasīdāmi, sutvāna munino vaco.",
  "anya-e0803n5:194_0": "Sakhā ca mitto ca mamāsi sīvika, susikkhito sādhu karohi me vaco. Ekūnatiṁso vayasā",
  "anya-e0803n5:194_1": "subhadda. Vayaso, vayasi, vayovuddho, vayoguṇā anupubbaṁ jahanti. Jalantamiva tejasā.",
  "anya-e0803n5:194_2": "Tejaso, tejasi, tejodhātukusalo. Tejokasiṇaṁ. Tapasā uttamo, tapaso, tapasi, tapodhano,",
  "anya-e0803n5:194_3": "tapojigucchā. Kasmā bhavaṁ vijanamaraññanissito, tapo idha krubbasi brahmapattiyā.",
  "anya-e0803n5:194_4": "Cetasā aññāsi, evaṁ cetaso parivitakko udapādi, etamatthaṁ cetasi sannidhāya, cetoparivitakkamaññāya.",
  "anya-e0803n5:194_5": "Cetopariyañāṇaṁ, ceto paricchindati, so parasattānaṁ parapuggalānaṁ cetasā ceto paricca",
  "anya-e0803n5:194_6": "jānāti. Tamasā, tamaso, tamasi, tamonudo, tamoharo. Navāhametaṁ yasasā dadāmi. Yasaso,",
  "anya-e0803n5:194_7": "yasasi, yaso bhogasamappito. Yasoladdhākho panasmākaṁ bhogā. Yasodharā devī, yaso",
  "anya-e0803n5:194_8": "laddhā na majjeyya. Ayasāva malaṁ samuṭṭhitaṁ. Ayaso, ayasi, ayopākārapariyantaṁ,",
  "anya-e0803n5:194_9": "ayasā paṭikujjitaṁ. Seyyo ayoguḷo bhutto, ayopatto, ayomayaṁ, ayo kantatīti ayokanto.",
  "anya-e0803n5:194_10": "Ghatena vā bhuñjassu payasā vā, sādhu khalu payaso pānaṁ yaññadattena, payasi ojā,",
  "anya-e0803n5:194_11": "payodharā, payonidhi. Sahassanetto sirasā paṭiggahi. Siraso, sirasi añjaliṁ katvā,",
  "anya-e0803n5:194_12": "vanditabbaṁ isiddhajaṁ. Siroruhā, siro chindati. Yo kāme parivajjeti, sappasseva",
  "anya-e0803n5:194_13": "padāsiro. Siro te vajjhayitvāna. Sarasā, saraso, tīṇi uppalajātāni, tasmiṁ sarasi",
  "anya-e0803n5:194_14": "brāhmaṇa. Saroruhaṁ. Yaṁ etā upasevanti, chandasāvā dhanenavā. Sāvittī chandaso mukhaṁ.",
  "anya-e0803n5:194_15": "Chandasi, chandoviciti, chandobhaṅgo, urasā panudahissāmi, uraso, urasi jāyati, urasilomo,",
  "anya-e0803n5:194_16": "uromajjhe vijjhi. Rahasā, rahaso, rahasi, rahogato nisīditvā, evaṁ cintesahaṁ tadā.",
  "anya-e0803n5:194_17": "Ahasā, ahasi. Jāyanti tattha pārohā, ahorattānamaccayeti imāni payogāni. Ettha ca",
  "anya-e0803n5:194_18": "“manena, manassa, mane, manasmiṁ, manamhī”tiādīni ca “manaāyatanaṁ tamaparāyano ayapatto",
  "anya-e0803n5:194_19": "chandahānī”tiādīni ca “na manaṁ aññāsi. Yasaṁ laddhāna dummedho. “Siraṁ chindatī”tiādīni",
  "anya-e0803n5:194_20": "ca rūpāni manogaṇabhāvappakāsakāni na hontīti na dassitāni, na alabbhamānavasena,",
  "anya-e0803n5:194_21": "tasmātra imā ādito paṭṭhāya manogaṇabhāvavibhāvinī gāthāyo bhavanti –",
  "anya-e0803n5:195": "“Manasā manaso manasi”,",
  "anya-e0803n5:196": "Itiādivasā ṭhitā;",
  "anya-e0803n5:197": "Sā so syantā saddarūpā,",
  "anya-e0803n5:198": "Vuttā “manogaṇo”iti.",
  "anya-e0803n5:199": "Manodhātu vacorasmi,",
  "anya-e0803n5:200": "Vayovuddho tapoguṇo;",
  "anya-e0803n5:201": "Tejodhātu tamonāso,",
  "anya-e0803n5:202": "Yasobhogasamappito.",
  "anya-e0803n5:203": "Cetoparivitakko ca, ayopatto payodharā;",
  "anya-e0803n5:204": "Siroruhā saroruhaṁ, uromajjhe rahogato.",
  "anya-e0803n5:205": "Chandobhaṅgo ahorattaṁ, manomaya’mayomayaṁ;",
  "anya-e0803n5:206": "Evaṁvidho viseso yo, lakkhaṇantaṁ manogaṇe.",
  "anya-e0803n5:207": "“Vaco sutvā, siro chindi, ayo kantati” iccapi;",
  "anya-e0803n5:208": "Upayogassa saṁsiddhi, lakkhaṇantaṁ manogaṇe.",
  "anya-e0803n5:209": "Manogaṇe vuttanayo, itthiliṅge na labbhati;",
  "anya-e0803n5:210": "Punnapuṁsakaliṅgesu, labbhateva yathārahaṁ.",
  "anya-e0803n5:211": "Iccevaṁ sabbathāpi –",
  "anya-e0803n5:212": "Sā so syantāni rūpāni, sandissanti manogaṇe;",
  "anya-e0803n5:213": "Majjhokārantarūpā ca, sokārantūpayogatā.",
  "anya-e0803n5:214": "Idaṁ manogaṇalakkhaṇaṁ. Evaṁ manogaṇalakkhaṇaṁ anākulaṁ niggumbaṁ nijjaṭaṁ samuddiṭṭhaṁ.",
  "anya-e0803n5:215": "Atha manogaṇādilakkhaṇaṁ kathayāma –",
  "anya-e0803n5:216": "Ye te nā sasmiṁvisaye,",
  "anya-e0803n5:217": "Sā so syantā yathārahaṁ;",
  "anya-e0803n5:218": "Samāsataddhitantatte,",
  "anya-e0803n5:219": "Majjhokāro na honti tu.",
  "anya-e0803n5:220": "Sokārantūpayogā ca,",
  "anya-e0803n5:221": "Kriyāyoge na honti te;",
  "anya-e0803n5:222": "Saddā evaṁvidhā sabbe;",
  "anya-e0803n5:223": "Manogaṇādikā matā.",
  "anya-e0803n5:224_0": "Seyyathidaṁ? “Bilaṁ padaṁ mukha”miccādayo. Tesaṁ rūpāni bhavanti – bilasā, bilaso,",
  "anya-e0803n5:224_1": "bilasi, bilagato, bilaṁ pāvisi. Padasāva agamāsi, tīṇi padavārāni, mākāsi mukhasā",
  "anya-e0803n5:224_2": "pāpaṁ, mukhagataṁ bhojanaṁ chaḍḍāpeti. Saccena danto damasā upeto. Rasavaraṁ rasamayaṁ",
  "anya-e0803n5:224_3": "rasaṁ pivīti. Idaṁ manogaṇādikalakkhaṇaṁ.",
  "anya-e0803n5:225": "Aparampi bhavati –",
  "anya-e0803n5:226": "Ye samāsādibhāvamhi, majjhokārāva honti tu;",
  "anya-e0803n5:227": "Nā sa smiṁvisaye sāso-syantā pana na hontihi.",
  "anya-e0803n5:228": "Sokārantūpayogā ca,",
  "anya-e0803n5:229": "Kriyāyoge na honti te;",
  "anya-e0803n5:230": "Saddā evaṁvidhā cāpi,",
  "anya-e0803n5:231": "Manogaṇādikā matā.",
  "anya-e0803n5:232_0": "Seyyathidaṁ? “Āpo vāyo sarado”iccevamādayo. Tesaṁ rūpāni bhavanti – āpodhātu, vāyodhātu,",
  "anya-e0803n5:232_1": "āpokasiṇaṁ, vāyokasiṇaṁ, āpomayaṁ, vāyomayaṁ, jīva tvaṁ saradosataṁ, saradakālo.",
  "anya-e0803n5:232_2": "Āpena, āpassa, āpe, āpasmiṁ, āpamhi. Vāyena, vāyassa, vāye, vāyasmiṁ, vāyamhi. Saradena,",
  "anya-e0803n5:232_3": "saradassa, sarade, saradasmiṁ, saradamhi. Āpaṁ āpato sañjānāti. Vāyaṁ vāyato sañjānāti.",
  "anya-e0803n5:232_4": "Saradaṁ pattheti, saradaṁ ramaṇīyā nadī.",
  "anya-e0803n5:233": "Keci panettha vadeyyuṁ “nanu sāsane vāyasaddo viya vāyusaddopi manogaṇādīsu icchitabbo”ti? Ettha vuccate –",
  "anya-e0803n5:234": "“Vāyu vāyo”ti etesu, pacchimoyeva icchito;",
  "anya-e0803n5:235": "Manogaṇādīsu nādi, ādiggahavasenidha.",
  "anya-e0803n5:236": "“Manodhātu vāyodhātu”, iccādīni padāni hi;",
  "anya-e0803n5:237": "Akārantavaseneva, majjhokārāni sijjhare.",
  "anya-e0803n5:238": "Vāyusaddamhi gahite, ādiggahavasenidha;",
  "anya-e0803n5:239": "“Vāyodhātū”ti omajjhaṁ, rūpameva na hessati.",
  "anya-e0803n5:240": "Yathā hi āyusaddassa, rūpaṁ dissati sāgamaṁ;",
  "anya-e0803n5:241": "“Āyusā ekaputta”nti, manasādipadaṁ viya.",
  "anya-e0803n5:242": "Na tathā vāyusaddassa, rūpaṁ dissati sāgamaṁ;",
  "anya-e0803n5:243": "Tasmā manogaṇādimhi, tasso’kāso na vijjati.",
  "anya-e0803n5:244": "Tathā hi “vāyati iti, vāyo” iti garū vaduṁ;",
  "anya-e0803n5:245": "“Vāyodhātū”ti etassa, padassatthaṁ tahiṁ tahiṁ.",
  "anya-e0803n5:246": "Yattha pathavī ca āpo ca, tejo vāyo na gādhati;",
  "anya-e0803n5:247": "Ettha āpādikaṁ sadda-ttikaṁ manogaṇādike.",
  "anya-e0803n5:248": "Idampi manogaṇādikalakkhaṇaṁ. Ettha manogaṇādikā dvidhā bhijjanti bila padādito āpādito ca. Evaṁ manogaṇādikalakkhaṇaṁ anākulaṁ niggumbaṁ nijjaṭaṁ samuddiṭṭhaṁ.",
  "anya-e0803n5:249": "Atha amanogaṇalakkhaṇaṁ kathayāma –",
  "anya-e0803n5:250": "Ye ca nāvisaye sontā, ye ca smāvisaye siyuṁ;",
  "anya-e0803n5:251": "Saddā evaṁpakārā te, amanogaṇasaññitā.",
  "anya-e0803n5:252_0": "Ke te? Atthabyañjanakkharasaddādayo ceva dīghorasaddā ca. Etesu hi atthasaddādīnaṁ",
  "anya-e0803n5:252_1": "nāvacanaṭṭhāne “atthaso byañjanaso akkharaso suttaso upāyaso sabbaso ṭhānaso”tiādīni",
  "anya-e0803n5:252_2": "sontāni rūpāni bhavanti. Dīghorasaddānaṁ pana smāvacanaṭṭhāne “dīghaso oraso”ti sontāni",
  "anya-e0803n5:252_3": "rūpāni bhavanti. Idaṁ amanogaṇalakkhaṇaṁ.",
  "anya-e0803n5:253": "Aparampi bhavati –",
  "anya-e0803n5:254": "Sabbathā vinimuttā ye, sā so syantādibhāvato;",
  "anya-e0803n5:255": "Evaṁvidhāpi te saddā, amanogaṇasaññitā.",
  "anya-e0803n5:256": "Ke te? “Puriso kaññā citta”miccādayo. Idampi amanogaṇalakkhaṇaṁ. Evaṁ amanogaṇalakkhaṇaṁ anākulaṁ niggumbaṁ nijjaṭaṁ samuddiṭṭhaṁ.",
  "anya-e0803n5:257_0": "Evaṁ dassitesu manogaṇalakkhaṇādīsu koci vadeyya “yadidaṁ tumhehi vuttaṁ ‘ye samāsādibhāvamhi,",
  "anya-e0803n5:257_1": "majjhokārāva honti tū’tiādinā manogaṇādikalakkhaṇaṁ, tena “parosataṁ gomayaṁ godhano”iccādīsu",
  "anya-e0803n5:257_2": "goparasaddādayopi manogaṇādikabhāvaṁ āpajjantīti? Nāpajjanti. Kasmāti ce? Yasmā –",
  "anya-e0803n5:258": "Ettha manogaṇādīnaṁ, antassottaṁ paṭiccidaṁ;",
  "anya-e0803n5:259": "“Majjhokārā”ti vacanaṁ, vuttaṁ na tvāgamādikaṁ.",
  "anya-e0803n5:260": "“Parosataṁ gomaya”nti-ādīsu amanogaṇo;",
  "anya-e0803n5:261": "Pubbabhūtaṁ padaṁ ossā-gamattā’niccatāya ca.",
  "anya-e0803n5:262": "Tasmā nāpajjanti. Iti sabbathāpi amanogaṇalakkhaṇaṁ nissesato dassitaṁ. Iccevaṁ manogaṇavibhāvanāyaṁ manogaṇo manogaṇādiko amanogaṇo cāti tidhā bhedo veditabbo.",
  "anya-e0803n5:263_0": "Tattha manogaṇe pariyāpannasaddānaṁ samāsaṁ patvā “abyaggamanaso naro, thiracetasaṁ",
  "anya-e0803n5:263_1": "kulaṁ, saddheyyavacasā upāsikātiādinā liṅgattayavasena aññathāpi rūpāni bhavanti.",
  "anya-e0803n5:263_2": "Ettha pana keci evaṁ vadanti “yadā manasaddo sakatthe avattitvā ‘abyaggo mano yassa",
  "anya-e0803n5:263_3": "soyaṁ abyaggamanaso, alīno mano yassa soyaṁ alīnamanaso’ti evaṁ aññatthe vattati,",
  "anya-e0803n5:263_4": "tadā purisanayeneva nāmikapadamālā labbhati, na manogaṇanayenā”ti. Taṁ na gahetabbaṁ",
  "anya-e0803n5:263_5": "ubhinnampi yathārahaṁ labbhanato. Tathā hi visuddhimagge puggalāpekkhanavasena “khantisoraccamettādi-guṇabhūsitacetaso.",
  "anya-e0803n5:263_6": "Ajjhesanaṁ gahetvānā”ti ettha manogaṇanayo dissati. Taṭṭīkāyampi “ajjhesito dāṭhānāga-ttherena",
  "anya-e0803n5:263_7": "thiracetasā”ti manogaṇanayo dissati, tasmā tesaṁ vacanaṁ na gahetabbaṁ. Evaṁ vadantā",
  "anya-e0803n5:263_8": "ca te abyaggamanasaddādīnaṁ abyaggamanasaiccādinā sakārantapakatibhāvena ṭhapetabbabhāvaṁ",
  "anya-e0803n5:263_9": "vibbhantamativasena cintetvā sabbāsu vibhattīsu, dvīsu ca vacanesu purisanayena yojetabbataṁ",
  "anya-e0803n5:263_10": "maññanti. Evañca sati “guṇabhūsitacetaso, thiracetasā”ti chaṭṭhīcatutthītatiyārūpāni",
  "anya-e0803n5:263_11": "nasiyuṁ, aññāniyeva anabhimatāni rūpāni siyuṁ. Yasmā siyuṁ, tasmā evaṁ aggahetvā",
  "anya-e0803n5:263_12": "ayaṁ viseso gahetabbo.",
  "anya-e0803n5:264_0": "Yattha hi samāsavasena manasaddo cetasaddādayo ca sakatthe avattitvā aññatthe vattanti,",
  "anya-e0803n5:264_1": "tattha sakārāgamānaṁ padānaṁ nāmikapadamālā purisanayena ca manogaṇe mananayena ca",
  "anya-e0803n5:264_2": "yathārahaṁ labbhati. Nissakārāgamānaṁ pana purisanayeneva labbhati. Yattha pana samāsavisayeyeva",
  "anya-e0803n5:264_3": "manādisaddā sakatthe vattanti, tattha nissakārāgamānaṁ nāmikapadamālā purisanayena",
  "anya-e0803n5:264_4": "ca manogaṇe mananayena ca labbhati.",
  "anya-e0803n5:265_0": "Idāni imassatthassa āvibhāvatthaṁ, saddagatīsu ca viññūnaṁ kosalluppādanatthaṁ yathāvuttānaṁ",
  "anya-e0803n5:265_1": "padānaṁ padamālā tidhā katvā dassayissāma – “byāsatto mano yassa soyaṁ byāsattamanaso",
  "anya-e0803n5:265_2": "naro”ti evamaccantaṁ puggalāpekkhakassa imassa padassa –",
  "anya-e0803n5:266_0": "Byāsattamanaso naro, byāsattamanasā narā. Byāsattamanasaṁ naraṁ, byāsattamanase nare.",
  "anya-e0803n5:266_1": "Byāsattamanasā, byāsattamanena narena, byāsattamanehi, byāsattamanebhi narehi. Byāsattamanaso,",
  "anya-e0803n5:266_2": "byāsattamanassa narassa, byāsattamanānaṁ narānaṁ. Byāsattamanā, byāsattamanasmā,",
  "anya-e0803n5:266_3": "byāsattamanamhā narā, byāsattamanehi, byāsattamanebhi narehi. Byāsattamanaso, byāsattamanassa",
  "anya-e0803n5:266_4": "narassa, byāsattamanānaṁ narānaṁ. Byāsattamanasi, byāsattamane, byāsattamanasmiṁ,",
  "anya-e0803n5:266_5": "byāsattamanamhi nare, byāsattamanesu naresu. Bho byāsattamanasa nara, bhavanto byāsattamanasā",
  "anya-e0803n5:266_6": "narāti nāmikapadamālā bhavati.",
  "anya-e0803n5:267_0": "Evaṁ sakārāgamassa labbhamānālabbhamānatā vavatthapetabbā. Ettha hi paṭhamādutiyāvibhattīnaṁ",
  "anya-e0803n5:267_1": "ekavacanabahuvacanaṭṭhāne ca tatiyācatutthīchaṭṭhīsattamīnaṁ ekavacanaṭṭhāne ca yathārahaṁ",
  "anya-e0803n5:267_2": "sāgamo bhavati ādesasaravibhattisaraparattā. Ayañca nayo sukhumo sādhukaṁ manasi kātabbo.",
  "anya-e0803n5:268_0": "Aparo nayo – “byāsatto mano yassa soyaṁ byāsattamano”ti evampi puggalāpekkhakassa",
  "anya-e0803n5:268_1": "imassa padassa “byāsattamano naro, byāsattamanā narā. Byāsattamanaṁ nara”ntiādinā",
  "anya-e0803n5:268_2": "purisanayeneva nāmikapadamālā bhavati. Ettha pana sabbathāpi sāgamo natthi. Aparopi",
  "anya-e0803n5:268_3": "nayo – “byāsatto ca so mano cāti byāsattamano”ti evaṁ cittāpekkhakassapi imassa padassa",
  "anya-e0803n5:268_4": "“byāsattamano, byāsattamanā. Byāsattamanaṁ, byāsattamane. Byāsattamanasā, byāsattamanenā”tiādinā",
  "anya-e0803n5:268_5": "manogaṇe mananayena nāmikapadamālā bhavati, ettha pana tatiyācatutthīchaṭṭhīsattamīnaṁ",
  "anya-e0803n5:268_6": "ekavacanaṭṭhāneyeva sāgamo bhavati ādesasaraparattā. Yathā ca ettha, evaṁ “alīnamanaso",
  "anya-e0803n5:268_7": "naro”tiādīsupi ayaṁ tividho nayo veditabbo.",
  "anya-e0803n5:269_0": "Napuṁsakaliṅge pana vattabbe “byāsattamanasaṁ kulaṁ, byāsattamanāni kulāni. Byāsattamanasaṁ",
  "anya-e0803n5:269_1": "kulaṁ, byāsattamanāni kulāni. Byāsattamanasā kulenā”tiādinā nāmikapadamālā yojetabbā.",
  "anya-e0803n5:269_2": "Ettha pana paṭhamādutiyātatiyācatutthīchaṭṭhīsattamīnaṁ ekavacanaṭṭhāneyeva yathārahaṁ",
  "anya-e0803n5:269_3": "sāgamo bhavati ādesasaravibhattisaraparattā, ayampi nayo sukhumo sādhukaṁ manasi kātabbo.",
  "anya-e0803n5:270_0": "Itthiliṅge pana vattabbe “byāsattamanasā itthī”ti evaṁ paṭhamekavacanaṭṭhāneyeva",
  "anya-e0803n5:270_1": "sāgamaṁ vatvā tato “byāsattamanā, byāsattamanāyo itthiyo. Byāsattamanaṁ itthi”nti",
  "anya-e0803n5:270_2": "kaññānayena yojetabbā. “Evaṁ saddheyyavacasā upāsikā, saddheyyavacāyo upāsikāyo.",
  "anya-e0803n5:270_3": "Saddheyyavacaṁ upāsika”ntiādināpi. “Byāsattamanaṁ kulaṁ, byāsattamanā itthī”tiādinā",
  "anya-e0803n5:270_4": "pana cittakaññānayena yojetabbā. Ettha pana sabbathāpi sāgamo natthi.",
  "anya-e0803n5:271_0": "Sotūnaṁ ñāṇappabhedajananatthaṁ aparāpi nāmikapadamālāyo dassayissāma sahanibbacanena",
  "anya-e0803n5:271_1": "– mano eva mānasaṁ, samussāhitaṁ mānasaṁ yassa soyaṁ samussāhitamānaso. “Samussāhitamānaso,",
  "anya-e0803n5:271_2": "samussāhitamānasā. Samussāhitamānasaṁ, samussāhitamānase. Samussāhitamānasenā”ti",
  "anya-e0803n5:271_3": "purisanayena yojetabbā. Sundarā medhā assa atthīti sumedhaso. “Sumedhaso, sumedhasā.",
  "anya-e0803n5:271_4": "Sumedhasaṁ, sumedhase. Sumedhasenā”ti purisanayena, evaṁ “bhūrimedhaso”tiādīnampi. Tatrime payogā –",
  "anya-e0803n5:272": "“Yaṁ vadanti sumedhoti, bhūripaññaṁ sumedhasaṁ;",
  "anya-e0803n5:273": "Kiṁ nu tamhā vippavasi, muhuttamapi piṅgiya;",
  "anya-e0803n5:274": "Gotamā bhūripaññāṇā, gotamā bhūrimedhasā.",
  "anya-e0803n5:275": "Nāhaṁ tamhā vippavasāmi, muhuttamapi brāhmaṇa;",
  "anya-e0803n5:276": "Gotamā bhūripaññāṇā, gotamā bhūrimedhasā”ti.",
  "anya-e0803n5:277_0": "Itthiliṅge vattabbe “samussāhitamānasā sumedhasā”ti rūpāni, napuṁsake vattabbe “samussāhitamānasaṁ",
  "anya-e0803n5:277_1": "sumedhasa”nti rūpāni, kaññā cittanayena etesaṁ padamālā yojetabbā. Okārantapulliṅgaṭṭhāne",
  "anya-e0803n5:277_2": "itthiliṅgādivinicchayo nayappakāsanatthaṁ kato. Visesato hi okārantakathāyeva idhādhippetā.",
  "anya-e0803n5:277_3": "Apica loke nīti nāma nānappakārehi kathitā eva sobhati, ayañca sāsane nīti, tasmā",
  "anya-e0803n5:277_4": "nānappakārehi kathitāti.",
  "anya-e0803n5:278": "Sabbāni nayato evaṁ, okārantapadānime;",
  "anya-e0803n5:279": "Pulliṅgāni pavuttāni, sāsanatthaṁ mahesino.",
  "anya-e0803n5:280": "Viseso tesu kesañci, pāḷiyaṁ yo padissati;",
  "anya-e0803n5:281": "Paccattavacanaṭṭhāne, pakāsessāmi taṁ’dhunā.",
  "anya-e0803n5:282": "“Vanappagumbe yatha phussitagge”, itiādinayena hi;",
  "anya-e0803n5:283": "Katthacodantapulliṅga-rūpāni aññathā siyuṁ.",
  "anya-e0803n5:284": "Paccattavacanicceva, tañca rūpaṁ pakāsaye;",
  "anya-e0803n5:285": "“Paccatte bhummaniddeso”, iti bhāsanti kecana.",
  "anya-e0803n5:286_0": "Tatra kānici suttapadāni dassessāma – natthi attakāre, natthi parakāre, natthi purisakāre,",
  "anya-e0803n5:286_1": "pariyantakate saṁsāre, jīve sattame, na hevaṁ vattabbe, bāle ca paṇḍite ca sandhāvitvā",
  "anya-e0803n5:286_2": "saṁsaritvā dukkhassantaṁ karissantīti. Imāni ekavacanabahuvacanavasena dvidhā gahetabbāni.",
  "anya-e0803n5:286_3": "Paccattekavacanabahuvacanānañca ekārādeso veditabbo.",
  "anya-e0803n5:287_0": "Ye pana “vanappagumbeti paccattavacanassa bhummavacananiddeso”ti vadanti, te vattabbā",
  "anya-e0803n5:287_1": "“yadi vanappagumbeti paccattavacanassa bhummavacananiddeso, evañca sati ‘thāliyaṁ",
  "anya-e0803n5:287_2": "odanaṁ pacatī’ti ettha viya ādhārasutisambhavato ‘gimhāna māse paṭhamasmiṁ gimhe’ti",
  "anya-e0803n5:287_3": "idaṁ kataratthaṁ jotetī”ti? Te vadeyyuṁ “na mayaṁ bho ‘vanappagumbeti idaṁ bhummavacana’nti",
  "anya-e0803n5:287_4": "vadāma, atha kho ‘paccattavacanassa bhummavacananiddeso’ti vadāmā”ti. Evampi dosoyeva",
  "anya-e0803n5:287_5": "tumhākaṁ, nanu “saṅghe gotami dehī”ti etthāpi sampadānavacanassa bhummavacananiddesoti",
  "anya-e0803n5:287_6": "vuttepi saṅghassa dānakriyāya ādhārabhāvato “saṅghe”ti vacanaṁ suṇantānaṁ ādhārasuti",
  "anya-e0803n5:287_7": "ca ādhāraparikappo ca hotiyeva. Na hi sakkā evaṁ pavattaṁ cittaṁ nivāretuṁ, tasmā",
  "anya-e0803n5:287_8": "ettha evaṁ pana viseso gahetabbo “paccattavacanassapi katthaci bhummavacanassa viya",
  "anya-e0803n5:287_9": "rūpaṁ hotī”ti. Evañhi gahite na koci virodho. Īdisesu hi ṭhānesu niruttippabhedakusalo",
  "anya-e0803n5:287_10": "lokānukampako bhagavā paccattavacanavasena niddisitabbe sati evaṁ aniddisitvā lokassa",
  "anya-e0803n5:287_11": "sammohamuppādayanto viya kathaṁ bhummavacananiddesaṁ karissati, tasmā saddasāmaññalesamattaṁ",
  "anya-e0803n5:287_12": "gahetvā “bhummavacananiddeso”ti na vattabbaṁ. Yadi saddasāmaññaṁ gahetvā bhummavacananiddesaṁ",
  "anya-e0803n5:287_13": "icchatha, “paccattekavacanassa upayogabahuvacananiddeso”tipi icchitabbaṁ siyā.",
  "anya-e0803n5:288_0": "Apica tatheva “attakāre”ti paccattavacanassa bhummavacananiddese sati ādhārasutisambhavato",
  "anya-e0803n5:288_1": "“attakārasmiṁ kiñci vatthu natthī”ti anadhippeto attho siyā, na pana “attakāro natthī”ti",
  "anya-e0803n5:288_2": "adhippeto attho. “Upayogabahuvacananiddeso”ti gahaṇepi upayogatthassa natthisaddena",
  "anya-e0803n5:288_3": "avattabbattā dosoyeva siyā, atthisaddādīnaṁ viya pana natthisaddassapi paṭhamāya",
  "anya-e0803n5:288_4": "yogato “attakāre”ti idaṁ paccattavacanamevāti viññāyati. “Bāle ca paṇḍite ca sandhāvitvā",
  "anya-e0803n5:288_5": "saṁsaritvā dukkhassantaṁ karissantī”ti etthāpi paccattavacanassa “bhummavacananiddeso”ti",
  "anya-e0803n5:288_6": "vā “upayogavacananiddeso”ti vā gahaṇe sati “bālā ca paṇḍitā cā”ti ettakampi vattuṁ",
  "anya-e0803n5:288_7": "ajānanadoso siyā, “karissantī”ti padayogato pana “bāle cā”tiādi paccattavacanamevāti",
  "anya-e0803n5:288_8": "viññāyati. Yathā pana niggahītāgamavasenuccārite “cakkhuṁ udapādī”ti pade paccattavacanassa",
  "anya-e0803n5:288_9": "“cakkhuṁ me dehi yācito”ti ettha upayogavacanena sutivasena samānattepi paccattavacanatthoyeva",
  "anya-e0803n5:288_10": "sotāre paṭibhāti “udapādī”tiākhyātena kathitattā, na pana vibhattivipallāsatthabhūto",
  "anya-e0803n5:288_11": "upayogavacanattho “udapādī”tiākhyātena avacanīyattā, “cakkhuṁ udapādī”ti hi bhagavatā",
  "anya-e0803n5:288_12": "vuttakāle ko “cakkhuṁ udapādī”ti padaṁ parivattitvā atthamācikkhati, tathā “bāle",
  "anya-e0803n5:288_13": "paṇḍite”tiādīnampi paccattavacanānaṁ aparehi “bāle paṇḍite”tiādīhi bhummopayogavacanehi",
  "anya-e0803n5:288_14": "sutivasena samānattepi paccattavacanatthoyeva sotāre paṭibhāti, na itaravacanattho",
  "anya-e0803n5:288_15": "yathāpayogaṁ atthassa gahetabbattā. Iti “vanappagumbe, bāle, paṇḍite”tiādīnaṁ suddhapaccattavacanattaññeva",
  "anya-e0803n5:288_16": "sārato paccetabbaṁ, na sutisāmaññena bhummopayogavacanattaṁ.",
  "anya-e0803n5:289": "Yaṁ panācariyena jātakaṭṭhakathāyaṁ –",
  "anya-e0803n5:290": "“Tayo giriṁ tiantaraṁ kāmayāmi,",
  "anya-e0803n5:291": "Pañcālā kuruyo kekake ca;",
  "anya-e0803n5:292": "Tatuttariṁ brāhmaṇa kāmayāmi,",
  "anya-e0803n5:293": "Tikiccha maṁ brāhmaṇa kāmanīta”nti –",
  "anya-e0803n5:294_0": "Imassa kāmanītajātakassa saṁvaṇṇanāyaṁ “kekake cāti paccatte upayogavacanaṁ, tena",
  "anya-e0803n5:294_1": "kekakassa raṭṭhaṁ dassetī”ti vuttaṁ. Evaṁ vadanto ca so “purise passati, purise patiṭṭhita”nti,",
  "anya-e0803n5:294_2": "“passāmi loke sadhane manusse”ti ca ādīsu yebhuyyena “purise, loke, sadhane, manusse”tiādīnaṁ",
  "anya-e0803n5:294_3": "upayogabahuvacanabhummekavacanabhāvena āgatattā paccattekavacanabahuvacanabhāvassa",
  "anya-e0803n5:294_4": "pana apākaṭattā yebhuyyappavattiṁ sandhāya “idampi tādisamevā”ti maññamāno vadati",
  "anya-e0803n5:294_5": "maññe. Ācariyā hi katthaci attano ruciyāpi visuṁ visuṁ kathenti. Ayaṁ pana amhākaṁ",
  "anya-e0803n5:294_6": "ruci – “kekake”ti idaṁ paccattavacanameva “pañcālā, kuruyo”ti sahajātapadāni viya,",
  "anya-e0803n5:294_7": "raṭṭhavācakattā pana “kuruyo”ti padamiva bahuvacanavasena vuttaṁ. Na hi bhagavā “khattiyo,",
  "anya-e0803n5:294_8": "brāhmaṇo, vesso”tiādīsu viya samānavibhattīhi niddisitabbesu sahajātapadesu pacchimaṁ",
  "anya-e0803n5:294_9": "upayogavacanavasena niddiseyya, yutti ca na dissati “pañcālā”ti, “kuruyo”ti paccattavacanaṁ",
  "anya-e0803n5:294_10": "vatvā “kekake”ti upayogavacanassa vacane, tasmā “kekake”ti idaṁ paccattavacanameva.",
  "anya-e0803n5:294_11": "Tathā hi sandhivisodhanavidhāyako ācariyo tādisānaṁ padānaṁ paccattavacanattaññeva",
  "anya-e0803n5:294_12": "vibhāvento sāmaṁ kate pakaraṇe “vanappagumbo vanappagumbe, sukhaṁ dukkhaṁ jīvo, sukhe",
  "anya-e0803n5:294_13": "dukkhe jīve”ti āha, ṭīkāyampi ca tesaṁ paccattavacanabhāvameva vibhāvento “vanappagumbo,",
  "anya-e0803n5:294_14": "sukhaṁ, dukkhaṁ, jīvo”ti sādhanīyaṁ rūpaṁ patiṭṭhapetvā niggahītalopavasena akārokārānañca",
  "anya-e0803n5:294_15": "ekārādesavasena “vanappagumbe, sukhe, dukkhe, jīve”ti rūpanipphattimāha. Sā pāḷinayānu",
  "anya-e0803n5:294_16": "kūlā. Kaccāyanācariyenapi pāḷinayaṁ nissāya “dvipade tulyādhikaraṇe”ti paccattabahuvacanapadaṁ",
  "anya-e0803n5:294_17": "vuttaṁ. Tenāha vuttiyaṁ “dve padāni tulyādhikaraṇānī”ti. “Dvipade tulyādhikaraṇe”ti",
  "anya-e0803n5:294_18": "ca idaṁ “aṭṭha nāgāvāsasatānī”ti vattabbe “aṭṭha nāgāvāsasate”ti padamiva vuccatīti daṭṭhabbaṁ.",
  "anya-e0803n5:295_0": "Keci pana tesaṁ bhummekavacanattaṁ icchanti. Tattha yadi “vanappagumbe”ti paccatte",
  "anya-e0803n5:295_1": "bhummavacanaṁ, “kekake”ti ca paccatte upayogavacanaṁ, “esese eke ekaṭṭhe”ti ettha",
  "anya-e0803n5:295_2": "“esese”ti imānipi paccatte bhummavacanāni vā siyuṁ, upayogavacanāni vā. Yathetāni",
  "anya-e0803n5:295_3": "evaṁvidhāni na honti, suddhapaccattavacanāniyeva honti, tathā “vanappagumbe, kekake”tiādīnipi",
  "anya-e0803n5:295_4": "tathāvidhāni na honti, suddhapaccattavacanāniyeva honti. Iccevaṁ sabbathāpi “vanappagumbe,",
  "anya-e0803n5:295_5": "bāle, paṇḍite, kekake”ti, “viratte kosiyāyane, aṭṭha nāgāvāsasate, ke purise, esese”ti",
  "anya-e0803n5:295_6": "evamādīnaṁ anekesaṁ purisaliṅgaitthiliṅganapuṁsakaliṅgasabbanāmaekavacanaanekavacanavasena",
  "anya-e0803n5:295_7": "sāsanavare ṭhitānaṁ padānaṁ nipphatti paccattekavacanaputhuvacanānamekārādesavaseneva",
  "anya-e0803n5:295_8": "bhavatīti avassamidaṁ sampaṭicchitabbaṁ. Evaṁ “vanappagumbe, bāle, paṇḍite”tiādīnaṁ",
  "anya-e0803n5:295_9": "suddhapaccattavacanatā atīva sukhumā dubbiññeyyā, saddhena kulaputtena ācariye payirupāsitvā",
  "anya-e0803n5:295_10": "tadupadesaṁ sakkaccaṁ gahetvā jānitabbā. Buddhavacanasmiñhi saddato ca atthato ca",
  "anya-e0803n5:295_11": "adhippāyato ca akkharacintakānaṁ ñāṇacakkhusammuyhanaṭṭhānabhūtā pāḷinayā vividhā dissanti.",
  "anya-e0803n5:296_0": "Tattha saddato tāva idaṁ sammuyhanaṭṭhānaṁ – “virattā kosiyāyanī”ti vattabbe “viratte",
  "anya-e0803n5:296_1": "kosiyāyane”ti itthiliṅgapaccattavacanaṁ dissati, “ko puriso”ti vattabbe “ke purise”ti",
  "anya-e0803n5:296_2": "sabbanāmikapaccattavacanaṁ dissati, “kinnāmo te upajjhāyo”ti vattabbe “konāmo te",
  "anya-e0803n5:296_3": "upajjhāyo”ti samāsapadaṁ pulliṅgavisayaṁ dissati. Kiṁ nāmaṁ etassāti konāmoti hi",
  "anya-e0803n5:296_4": "samāso. Tena “konāmā itthī, konāmaṁ kula”nti ayampi nayo gahetabbo. “Kva te balaṁ",
  "anya-e0803n5:296_5": "mahārājā”ti vattabbe “ko te balaṁ mahārājā”ti ettha kvasaddena īsakaṁ samānasutiko",
  "anya-e0803n5:296_6": "sattamiyanto kosaddo dissati, kva kosaddā hi aññamaññamīsakasamānasutikā. Tathā “idha",
  "anya-e0803n5:296_7": "hemantagimhesu, idha hemantagimhisu, na tenatthaṁ abandhi so, na tenatthaṁ abandhisū”ti",
  "anya-e0803n5:296_8": "aññānipi yojetabbāni.",
  "anya-e0803n5:297_0": "Atthato pana idaṁ sammuyhanaṭṭhānaṁ – “yaṁ na kañcanadvepiñcha, andhena tamasā gata”nti",
  "anya-e0803n5:297_1": "ettha nakāro “kata”nti iminā sambandhitabbo. Na katanti kataṁ viyāti attho. Ettha",
  "anya-e0803n5:297_2": "hi nakāro upamāne vattati, na paṭisedhe.",
  "anya-e0803n5:298": "“Assaddho akataññū ca,",
  "anya-e0803n5:299": "Sandhicchedo ca yo naro;",
  "anya-e0803n5:300": "Hatāvakāso vantāso,",
  "anya-e0803n5:301": "Sa ve uttamaporiso”ti",
  "anya-e0803n5:302": "Evamādīnipi aññāni yojetabbāni.",
  "anya-e0803n5:303_0": "Adhippāyato idaṁ sammuyhanaṭṭhānaṁ – “taṇhaṁ asmimānaṁ sassatucchedadiṭṭhiyo dvādasāyatananissitaṁ",
  "anya-e0803n5:303_1": "nandirāgañca hantvā brāhmaṇo anīgho yātī”ti vattabbepi tathā avatvā tamevatthaṁ gahetvā aññena pariyāyena",
  "anya-e0803n5:304": "“Mātaraṁ pitaraṁ hantvā, rājāno dve ca khattiye;",
  "anya-e0803n5:305": "Raṭṭhaṁ sānucaraṁ hantvā, anīgho yāti brāhmaṇo”ti",
  "anya-e0803n5:306": "Vuttaṁ.",
  "anya-e0803n5:307": "“Vanaṁ chindatha mā rukkhaṁ, vanato jāyate bhayaṁ;",
  "anya-e0803n5:308": "Chetvā vanañca vanathaṁ, nibbanā hotha bhikkhavo”ti",
  "anya-e0803n5:309": "Evamādīnipi aññāni yojetabbāni. Evaṁ buddhavacane saddato ca atthato ca adhippāyato ca akkharacintakānaṁ ñāṇacakkhusammuyhanaṭṭhānabhūtā pāḷinayā vividhā dissanti. Yathāha –",
  "anya-e0803n5:310": "“Jānantā api saddasatthamakhilaṁ muyhanti pāṭhakkame,",
  "anya-e0803n5:311": "Yebhuyyena hi lokanītividhurā pāṭhe nayā vijjare;",
  "anya-e0803n5:312": "Paṇḍiccampi pahāya bāhiragataṁ ettheva tasmā budho,",
  "anya-e0803n5:313": "Sikkheyyāmaladhammasāgaratare nibbānatitthūpage”ti.",
  "anya-e0803n5:314_0": "Evaṁ pāḷinayānaṁ dubbiññeyyattā “vanappagumbe, bāle ca, paṇḍite cā”tiādīnaṁ suddhapaccattavacanattaññeva",
  "anya-e0803n5:314_1": "sārato paccetabbaṁ, na sutisāmaññena bhummopayogavacanattaṁ bhummopayogavacanehi",
  "anya-e0803n5:314_2": "tesaṁ samānasutikattepi paccattajotakattā. Samānasutikāpi hi saddā atthappakaraṇaliṅgasaddantarābhisambandhādivasena",
  "anya-e0803n5:314_3": "atthavisesajotakā bhavanti. Taṁ yathā? “Sīho gāyatī”ti vutte “evaṁnāmako puriso”ti",
  "anya-e0803n5:314_4": "attho viññāyati. “Sīho naṅguṭṭhaṁ cāletī”ti vutte pana “migarājā”ti viññāyati. Evaṁ",
  "anya-e0803n5:314_5": "atthavasena samānasutikānaṁ atthavisesajotanaṁ bhavati. Saṅgāme ṭhatvā “sindhavamānehī”ti",
  "anya-e0803n5:314_6": "vutte “asso”ti viññāyati. Rogisālāyaṁ pana “sindhavamānehī”ti vutte “lavaṇa”nti viññāyati.",
  "anya-e0803n5:314_7": "Evaṁ pakaraṇavasena samānasutikānaṁ atthavisesajotanaṁ bhavati. “Issā”ti vutte “evaṁnāmikā",
  "anya-e0803n5:314_8": "dhammajātī”ti viññāyati. “Isso”ti vutte pana “acchamigo”ti viññāyati. Evaṁ liṅgavasena",
  "anya-e0803n5:314_9": "ekadesasamānasutikānaṁ atthavisesajotanaṁ bhavati. Ettha pana kiñcāpi “devadattaṁ",
  "anya-e0803n5:314_10": "pakkosa ghaṭadhārakaṁ daṇḍadhāraka”ntiādīsupi ghaṭadaṇḍādīni liṅgaṁ, tathāpi samānasutikādhikārattā",
  "anya-e0803n5:314_11": "na taṁ idhādhippetaṁ.",
  "anya-e0803n5:315_0": "“Issā uppajjatī”ti ca “issā purisamanubandhiṁsū”ti ca vutte pana sabbathā samānasutikānaṁ",
  "anya-e0803n5:315_1": "saddantarābhisambandhavasena yathāvuttaatthavisesajotanaṁ bhavati. Tathā “sīho bhikkhave",
  "anya-e0803n5:315_2": "migarājā sāyanhasamayaṁ āsayā nikkhamatī”ti vutte “migādhipo kesarasīho”ti viññāyati.",
  "anya-e0803n5:315_3": "“Sīho samaṇuddeso, sīho senāpatī”ti ca vutte pana “sīho nāma sāmaṇero, sīho nāma",
  "anya-e0803n5:315_4": "senāpatī”ti viññāyati. Evampi saddantarābhisambandhavasena samānasutikānaṁ atthavisesajotanaṁ",
  "anya-e0803n5:315_5": "bhavati. “Addasaṁsu kho chabbaggiyā bhikkhū sattarasavaggiye bhikkhū vihāraṁ paṭisaṅkharonte”ti",
  "anya-e0803n5:315_6": "evampi saddantarābhisambandhavasena samānasutikānaṁ paccattopayogatthasaṅkhātaatthavisesajotanaṁ",
  "anya-e0803n5:315_7": "bhavati. Tathā “siñca bhikkhu imaṁ nāvaṁ, aññataro bhikkhu bhagavantaṁ etadavocā”ti",
  "anya-e0803n5:315_8": "evampi saddantarābhisambandhavasena samānasutikānaṁ ālapanatthapaccattatthasaṅkhātaatthavisesajotanaṁ",
  "anya-e0803n5:315_9": "bhavati, tasmā “vanappagumbe yatha phussitagge”tiādīni bhummopayogavacanehi sadisattepisaddantarābhisambandhavasena",
  "anya-e0803n5:315_10": "suddhapaccattavacanānīti gahetabbāni. Paccattekavacanabahuvacanānaṁ eva hi ekārādesavasena",
  "anya-e0803n5:315_11": "evaṁvidhāni rūpāni bhavanti bhummopayogavacanāni viyāti. Nanu ca bho evaṁvidhānaṁ",
  "anya-e0803n5:315_12": "rūpānaṁ pāḷiyaṁ dissanato ‘ekārantampi pulliṅgaṁ atthī’ti vattabbanti? Na vattabbaṁ,",
  "anya-e0803n5:315_13": "okārantabhāvogadharūpavisesattā tesaṁ rūpānaṁ. Ādesavasena hi siddhattā visuṁ ekārantapulliṅgaṁ",
  "anya-e0803n5:315_14": "nāma natthi, tasmā pulliṅgānaṁ yathāvuttasattavidhatāyeva gahetabbāti.",
  "anya-e0803n5:316_0": "Keci pana vadeyyuṁ “yāyaṁ purisasaddanayaṁ gahetvā ‘bhūto, bhūtā. Bhūta’ntiādinā",
  "anya-e0803n5:316_1": "sabbesamokārantapadānaṁ nāmikapadamālā vibhattā, tattha catutthekavacanassa āyādesasahitāni",
  "anya-e0803n5:316_2": "rūpāni kimatthaṁ na vuttānī”ti? Visesadassanatthaṁ. Tādisāni hi catutthekavacanarūpāni",
  "anya-e0803n5:316_3": "pāḷinaye porāṇaṭṭhakathānaye ca upaparikkhiyamāne “gatyatthakammani, nayanatthakammani,",
  "anya-e0803n5:316_4": "vibhattivipariṇāme, tadatthe cā”ti saṅkhepato imesu catūsuyeva ṭhānesu, pabhedato",
  "anya-e0803n5:316_5": "pana sattasu ṭhānesu dissanti. Dānarocanadhāraṇanamoyogādibhede pana yattha katthaci",
  "anya-e0803n5:316_6": "sampadānavisaye na dissanti, iti imaṁ visesaṁ dassetuṁ na vuttānīti. Nanu dānakriyāyoge",
  "anya-e0803n5:316_7": "“abhirūpāya kaññā deyyā”ti catutthekavacanassa āyādesasahitarūpadassanato imasmimpi",
  "anya-e0803n5:316_8": "saddanītippakaraṇe “purisāya, bhūtāyā”tiādīni vattabbāni, evaṁ sante kasmā “dānarocanadhāraṇanamoyogādibhede",
  "anya-e0803n5:316_9": "pana yattha katthaci sampadānavisaye na dissantī”ti vuttanti? Apāḷinayattā. “Abhirūpāya",
  "anya-e0803n5:316_10": "kaññā deyyā”ti ayañhi saddasatthato āgato nayo, na buddhavacanato. Buddhavacanañhi",
  "anya-e0803n5:316_11": "patvā “abhirūpassa kaññā deyyā”ti padarūpaṁ bhavissatīti. Nanu ca bho namoyogādīsupi",
  "anya-e0803n5:316_12": "catutthekavacanassa āyādeso dissatīti. Sāsanāvacarāpi hi nipuṇā paṇḍitā “namo buddhāyā”tiādīni",
  "anya-e0803n5:316_13": "vatvā ratanattayaṁ vandanti. Keci pana –",
  "anya-e0803n5:317": "“Namo buddhāya buddhassa,",
  "anya-e0803n5:318": "Namo dhammāya dhammino;",
  "anya-e0803n5:319": "Namo saṅghāya saṅghassa,",
  "anya-e0803n5:320": "Namokārena sotthi me”ti ca,",
  "anya-e0803n5:321": "“Mukhe sarasi samphulle, nayanuppalapaṅkaje;",
  "anya-e0803n5:322": "Pādapaṅkajapūjāya, buddhāya satataṁ dade”ti ca,",
  "anya-e0803n5:323_0": "“Naro naraṁ yācati kiñci vatthuṁ, narena dūto pahito narāyā”ti ca gāthāracanampi",
  "anya-e0803n5:323_1": "kubbantīti? Saccaṁ, sāsanāvacarāpi nipuṇā paṇḍitā “namo buddhāyā”tiādīnivatvā ratanattayaṁ",
  "anya-e0803n5:323_2": "vandanti, gāthāracanampi kubbanti, evaṁ santepi te saddasatthe kataparicayavasena",
  "anya-e0803n5:323_3": "saddasatthato nayaṁ gahetvā tathārūpā gāthāpi cuṇṇiyapadānipi abhisaṅkharonti, “namo",
  "anya-e0803n5:323_4": "buddhāyā”tiādīni vatvā ratanattayaṁ vandanti. Ye pana saddasatthe akataparicayā antamaso",
  "anya-e0803n5:323_5": "bāladārakā, tepi aññesaṁ vacanaṁ sutvā kataparicayavasena “namo buddhāyā”tiādīni",
  "anya-e0803n5:323_6": "vatvā ratanattayaṁ vandanti, “namo buddhassā”ti vadantā pana appakatarā. Katthaci",
  "anya-e0803n5:323_7": "hi padese kumārake akkharasamayaṁ uggaṇhāpentā garū akkharānamādimhi “namo buddhāyā”ti",
  "anya-e0803n5:323_8": "sikkhāpenti, na pana “namo buddhassā”ti, evaṁ santepi pāḷinaye porāṇaṭṭhakathānaye",
  "anya-e0803n5:323_9": "ca upaparikkhiyamāne ṭhapetvā gatyatthakammādiṭṭhānacatukkaṁ, pabhedato sattaṭṭhānaṁ",
  "anya-e0803n5:323_10": "vā dānarocanadhāraṇanamoyogādibhede yattha katthaci sampadānavisaye catutthekavacanassa",
  "anya-e0803n5:323_11": "āyādesasahitāni rūpāni na dissanti, tasmā kehici abhisaṅkhatāni “namo buddhāya, buddhāya",
  "anya-e0803n5:323_12": "dānaṁ dentī”ti padāni pāḷiṁ patvā “namo buddhassa, buddhassa dānaṁ dentī”ti aññarūpāni",
  "anya-e0803n5:323_13": "bhavantīti daṭṭhabbaṁ. Ayaṁ pana pāḷinayaaṭṭhakathānayānurūpena āyādesassa payogaracanā",
  "anya-e0803n5:323_14": "– “buddhāya saraṇaṁ gacchati, buddhaṁ saraṇaṁ gacchatī”ti vā, “buddhāya nagaraṁ nenti,",
  "anya-e0803n5:323_15": "buddhaṁ nagaraṁ nentī”ti vā, “buddhāya sakkato dhammo, buddhena sakkato dhammo”ti",
  "anya-e0803n5:323_16": "vā, “buddhāya jīvitaṁ pariccajati, buddhassa atthāya jīvitaṁ pariccajatī”ti vā, “buddhāya",
  "anya-e0803n5:323_17": "apenti aññatitthiyā, buddhasmā apenti aññatitthiyā”ti vā, “buddhāya dhammatā, buddhassa",
  "anya-e0803n5:323_18": "dhammatā”ti vā, “buddhāya pasanno, buddhe pasanno”ti vā iti pabhedato imaṁ sattaṭhānaṁ",
  "anya-e0803n5:323_19": "vivajjetvā aññattha āyādeso na dissati. Tathā hi –",
  "anya-e0803n5:324": "Pāṭhe mahānamakkāra-saṅkhāte sādhunandane;",
  "anya-e0803n5:325": "Sampadāne namoyoge, āyādeso na dissati.",
  "anya-e0803n5:326_0": "Ettha mahānamakkārapāṭho nāma “namo tassa bhagavato arahato sammāsambuddhassā”ti",
  "anya-e0803n5:326_1": "pāṭho. Atrāpi āyādeso na dissati. Vammikasuttepi “namo karohi nāgassā”ti evaṁ āyādeso",
  "anya-e0803n5:326_2": "na dissati. Ambaṭṭhasuttepi “sotthi bhadante hotu rañño, sotthi janapadassa”. Evaṁ āyādeso na dissati.",
  "anya-e0803n5:327": "“Suppabuddha”nti pāṭhassa, atthasaṁvaṇṇanāyapi;",
  "anya-e0803n5:328": "Sampadāne namoyoge, āyādeso na dissati.",
  "anya-e0803n5:329": "Tathā hi",
  "anya-e0803n5:330": "“Suppabuddhaṁ pabujjhanti, sadā gotamasāvakā;",
  "anya-e0803n5:331": "Yesaṁ divā ca ratto ca, niccaṁ buddhagatā satī”ti",
  "anya-e0803n5:332_0": "Imissā pāḷiyā aṭṭhakathāyaṁ “sammādiṭṭhikassa putto guḷaṁ khipamāno buddhānussatiṁ",
  "anya-e0803n5:332_1": "āvajjetvā ‘namo buddhassā’ti vatvā guḷaṁ khipatī”ti āyādesavajjito saddaracanāviseso",
  "anya-e0803n5:332_2": "dissati. Sagāthāvaggavaṇṇanāyampi dhanañjānīsuttaṭṭhakathāyaṁ “tvaṁ ṭhitāpi nisinnāpi",
  "anya-e0803n5:332_3": "khipitvāpi kāsetvāpi ‘namo buddhassā’ti tassa muṇḍakassa samaṇakassa namakkāraṁ karosī”ti",
  "anya-e0803n5:332_4": "āyādesavajjito saddaracanāviseso dissati. Tathā tattha tattha “buddhappamukhassa",
  "anya-e0803n5:332_5": "bhikkhusaṅghassa dānaṁ deti. Tassa purisassa bhattaṁ na ruccati. Samaṇassa rocate",
  "anya-e0803n5:332_6": "saccaṁ, buddhassa chattaṁ dhāreti, buddhassa silāghate”tiādinā āyādesavivajjito saddaracanāviseso",
  "anya-e0803n5:332_7": "dissati. Evaṁ dānarocanādīsu bahūsu sampadānavisayesu catutthekavacanassa āyādesasahitaṁ rūpaṁ na dissati.",
  "anya-e0803n5:333_0": "Gatyatthakammādīsu pana catūsu ṭhānesu dissati. Tathā hi “mūlāya paṭikasseyya, appo",
  "anya-e0803n5:333_1": "saggāya gacchatī”ti cettha gatyatthakammani dissati. Ettha hi “mūlaṁ paṭikasseyya,",
  "anya-e0803n5:333_2": "appo saggaṁ gacchatī”ti ca attho. “Paṭikasseyyā”ti cettha kasa gatiyanti dhātussa",
  "anya-e0803n5:333_3": "patiupasaggena visesitattā “ākaḍḍheyyā”ti attho bhavati. “Ayaṁ puriso mama atthakāmo,",
  "anya-e0803n5:333_4": "yo maṁ gahetvāna dakāya netī”ti ettha nayanatthakammani dissati. Ettha hi maṁ udakaṁ",
  "anya-e0803n5:333_5": "neti, attano vasanakasobbhaṁ pāpetīti attho. “Viramathāyasmanto mama vacanāyā”ti",
  "anya-e0803n5:333_6": "ettha vibhattivipariṇāme dissati. Mama vacanato viramathāti hi nissakkavacanavasena",
  "anya-e0803n5:333_7": "attho. “Mahāgaṇāya bhattā me”ti etthāpi vibhattivipariṇāme dissati. Mama mahato haṁsagaṇassa",
  "anya-e0803n5:333_8": "bhattāti hi sāmivacanavasena attho. Mama haṁsarājāti cettha adhippāyo. “Asakkatā",
  "anya-e0803n5:333_9": "casma dhanañcayāyā”ti etthāpi vibhattivipariṇāme dissati. Mayaṁ dhanañcayassa rañño",
  "anya-e0803n5:333_10": "asakkatā ca bhavāmāti hi kattutthe sāmivacanaṁ. Tathā hi “dhanañcayassā”ti vā “dhanañcayenā”ti",
  "anya-e0803n5:333_11": "vā vattabbe evaṁ avatvā “dhanañcayāyā”ti sampadānavacanaṁ dānakriyādikassa sampadānavisayassa",
  "anya-e0803n5:333_12": "abhāvato vibhattivipariṇāmeyeva yujjati, tasmā dhanañcayarājena mayaṁ asakkatā ca",
  "anya-e0803n5:333_13": "bhavāmāti attho gahetabbo. Aññampi vibhattivipariṇāmaṭṭhānaṁ maggitabbaṁ.",
  "anya-e0803n5:334_0": "“Virāgāya upasamāya nirodhāyā”tiādīni pana anekasahassāni āyādesasahitāni saddarūpāni",
  "anya-e0803n5:334_1": "tadatthe pavattanti. Aṭṭhakathācariyāpi hi dhammavinayasaddatthaṁ vaṇṇentā “dhammānaṁ",
  "anya-e0803n5:334_2": "vinayāya. Anavajjadhammatthañhesa vinayo, na bhavabhogādiattha”nti tadatthavaseneva",
  "anya-e0803n5:334_3": "āyādesasahitaṁ saddarūpaṁ payuñjiṁsu, evaṁ catutthekavacanassa āyādesasahitāni rūpāni",
  "anya-e0803n5:334_4": "gatyatthakammani nayanatthakammani vibhattivipariṇāme tadatthe cāti imesu catūsuyeva",
  "anya-e0803n5:334_5": "ṭhānesu dissanti, na pana dānarocanādibhede yattha katthaci sampadānavisaye. Tathā",
  "anya-e0803n5:334_6": "hi niruttipiṭake “atthāyāti sampadānavacana”nti āyādesasahitaṁ saddarūpaṁ vuttaṁ,",
  "anya-e0803n5:334_7": "purisasaddādivasena pana tādisāni rūpāni na vuttāni tādisānaṁ saddarūpānaṁ yattha",
  "anya-e0803n5:334_8": "katthaci appavattanato. Kaccāyanappakaraṇepi hi “āya catutthekavacanassa tū”ti lakkhaṇassa",
  "anya-e0803n5:334_9": "vuttiyaṁ “atthāya hitāya sukhāya devamanussāna”nti vuttaṁ. “Purisāyā”ti vā “samaṇāyā”ti",
  "anya-e0803n5:334_10": "vā “brāhmaṇāyā”ti vā na vuttanti.",
  "anya-e0803n5:335_0": "Ettha siyā – nanu bho tasseva vuttiyaṁ “catutthīti kimatthaṁ purisassa mukhaṁ. Ekavacanassāti",
  "anya-e0803n5:335_1": "kimatthaṁ purisānaṁ dadāti. Vāti kimatthaṁ dātā hoti samaṇassa vā brāhmaṇassa vā”ti",
  "anya-e0803n5:335_2": "vuttattā “purisāya samaṇāya brāhmaṇāyā”tiādīni padarūpāni nayato dassitāni, kevalaṁ",
  "anya-e0803n5:335_3": "pana mukhasaddayogato bahuvacanabhāvato vikappanato ca “purisāyā”tiādīni na sijjhanti,",
  "anya-e0803n5:335_4": "mukhasaddayogādivirahite pana ṭhāne avassaṁ sijjhantīti? Ettha vuccate – “catutthīti",
  "anya-e0803n5:335_5": "kimatthaṁ purisassa mukha”nti vadanto “sace āyādeso bhaveyya, catutthiyā eva bhavati,",
  "anya-e0803n5:335_6": "na chaṭṭhiyā”ti dassento “mukha”nti padaṁ dassesi, na ca tena “mukhasaddaṭṭhāne detītiādike",
  "anya-e0803n5:335_7": "sampadānavisayabhūte kriyāpade ṭhite āyādeso hotī”ti dasseti. “Ekavacanassāti kimatthaṁ",
  "anya-e0803n5:335_8": "purisānaṁ dadātī”ti vadantopi “ekavacanasseva āyādeso hoti, na bahuvacanassā”ti dasseti.",
  "anya-e0803n5:335_9": "“Dadātī”ti idaṁ padaṁ “purisāna”nti padassa sampadānavacanattaṁ ñāpetuṁ avoca, na",
  "anya-e0803n5:335_10": "ca “detītiādike sampadānavisayabhūte kriyāpade sati catutthekavacanassa āyādeso hotī”ti",
  "anya-e0803n5:335_11": "imamatthaṁ viññāpeti. “Vāti kimatthaṁ dātā hoti samaṇassa vā brāhmaṇassa vā”ti ca",
  "anya-e0803n5:335_12": "vadantopi “sampadāneyeva vikappena āyādeso hotī”ti viññāpeti, na dānādikriyaṁ paṭicca",
  "anya-e0803n5:335_13": "āyādesavidhānaṁ ñāpeti.",
  "anya-e0803n5:336_0": "Yadi pana dānādikriyaṁ paṭicca āyādesavidhānaṁ siyā, vuttikārakena lakkhaṇassa vuttiyaṁ",
  "anya-e0803n5:336_1": "mūlodāharaṇeyeva “atthāya hitāyā”ti tadatthapayogāni viya “purisāya dīyate”tiādi",
  "anya-e0803n5:336_2": "vattabbaṁ siyā, na ca vuttaṁ. Kasmāti ce? Buddhavacane porāṇaṭṭhakathāsu ca tādisassa",
  "anya-e0803n5:336_3": "payogassa abhāvā. Niruttipiṭake hi pabhinnapaṭisambhido so āyasmā mahākaccāno “purisassa",
  "anya-e0803n5:336_4": "dīyate”ti āyādesarahitāniyeva rūpāni dasseti, “atthāyāti sampadānavacana”nti bhaṇantopi",
  "anya-e0803n5:336_5": "ca thero dānādikriyāpekkhaṁ akatvā catutthekavacanassa āyādesasahitaṁ rūpameva niddisi.",
  "anya-e0803n5:336_6": "Tena so payogo tadatthappayogoti viññāyati. Iti imehi kāraṇehi jānitabbaṁ “dānādikriyaṁ",
  "anya-e0803n5:336_7": "paṭicca āyādesavidhānaṁ na kata”nti. Yajjevaṁ “atthāya hitāyā”tiādīniyeva tadatthappayogāni",
  "anya-e0803n5:336_8": "“āya catutthekavacanassa tū”ti lakkhaṇassa visayā bhaveyyuṁ, nāññānīti? Tanna, aññānipi",
  "anya-e0803n5:336_9": "visayāyeva tassa. Katamāni? “Mūlāya paṭikasseyya, appo saggāya gacchati, dakāya neti,",
  "anya-e0803n5:336_10": "viramathāyasmanto mamavacanāya, gaṇāya bhattā”tiādīni. “Saggassa gamanena vā”tiādīni",
  "anya-e0803n5:336_11": "pana vādhikārattā avisayāvāti.",
  "anya-e0803n5:337_0": "Nanu ca bho evaṁ sante vuttikārakena mūlodāharaṇesu “atthāya hitāya sukhāya devamanussāna”nti",
  "anya-e0803n5:337_1": "vatvā “mūlāya paṭikasseyyā”tiādīnipi vattabbāni, kimudāharaṇe pana “vāti kimatthaṁ",
  "anya-e0803n5:337_2": "saggassa gamanena vā”ti vattabbanti? Saccaṁ, avacane kāraṇamatthi, taṁ suṇātha –",
  "anya-e0803n5:337_3": "“mūlāya paṭikasseyya, appo saggāya gacchatī”ti ettha hi “mūlāya, saggāyā”ti padāni",
  "anya-e0803n5:337_4": "suddhasampadānavacanāni na honti gatyatthakammani vattanato, tasmā mūlodāharaṇesu",
  "anya-e0803n5:337_5": "na vuttāni. Tathā “dakāya netī”ti ettha “dakāyā”ti padaṁ nayanatthakammani vattanato",
  "anya-e0803n5:337_6": "suddhasampadānavacanaṁ na hotīti na vuttaṁ. “Viramathāyasmanto mama vacanāyā”ti ettha",
  "anya-e0803n5:337_7": "pana “vacanāyā”ti padaṁ nissakkavacanatthe vattanato, “gaṇāya bhattā”ti ettha “gaṇāyā”ti",
  "anya-e0803n5:337_8": "padaṁ sāmivacanatthe vattanato, “asakkatā casma dhanañcayāyā”ti ettha “dhanañcayāyā”ti",
  "anya-e0803n5:337_9": "padaṁ kattuvasena sāmiatthe vattanato suddhasampadānavacanaṁ na hotīti na vuttaṁ.",
  "anya-e0803n5:337_10": "Kimudāharaṇepi “saggassā”ti padaṁ gamanasaddasannidhānato gatyatthakammani vattanato",
  "anya-e0803n5:337_11": "suddhasampadānavacanaṁ na hotīti “vāti kimatthaṁ saggassa gamanena vā”ti na vuttaṁ.",
  "anya-e0803n5:337_12": "Evañhettha vuttanayena buddhavacanaṁ porāṇaṭṭhakathānayañca patvā catutthekavacanassa",
  "anya-e0803n5:337_13": "āyādesasahitāni rūpāni gatyatthakammādīsu catūsuyeva ṭhānesu dissanti, na pana dānarocanādibhede",
  "anya-e0803n5:337_14": "yattha katthaci sampadānavisayeti daṭṭhabbaṁ.",
  "anya-e0803n5:338_0": "Nanu ca bho “candanasāraṁ jeṭṭhikāya adāsi suvaṇṇamālaṁ kaniṭṭhāyā”ti dānappayoge",
  "anya-e0803n5:338_1": "catutthekavacanassa āyādesasahitarūpadassanato “rājakaññāya dīyate, rājakaññāya ruccati",
  "anya-e0803n5:338_2": "alaṅkāro, rājakaññāya chattaṁ dhāreti, rājakaññāya namo karohi, rājakaññāya sotthi",
  "anya-e0803n5:338_3": "bhavatu, rājakaññāya silāghate”tiādīhipi payogehi bhavitabbaṁ, atha kasmā “buddhavacanaṁ",
  "anya-e0803n5:338_4": "porāṇaṭṭhakathānayañca patvā catutthekavacanassa āyādesasahitāni rūpāni gatyatthakammādīsu",
  "anya-e0803n5:338_5": "catūsuyeva ṭhānesu dissanti, na pana dānarocanādibhede yattha katthaci sampadānavisaye”ti",
  "anya-e0803n5:338_6": "vadathāti? Uppathamavatiṇṇo bhavaṁ, na hi bhavaṁ amhākaṁ vacanatthaṁ jānāti. Ayañhettha",
  "anya-e0803n5:338_7": "amhākaṁ vacanattho – sabbānipi itthiliṅgāni ekavacanavasena tatiyācatutthīpañcamīchaṭṭhīsattamīṭhānesu",
  "anya-e0803n5:338_8": "samasamāni honti, appāni asamāni, tasmā tāni ṭhapetvā pulliṅganapuṁsakaliṅgesu purisādi",
  "anya-e0803n5:338_9": "cittādisaddānaṁ akārantapakatibhāve ṭhitānaṁ catutthekavacanassa āyādesasahitāni",
  "anya-e0803n5:338_10": "rūpāni buddhavacanādīsu dānarocanādibhede yattha katthaci sampadānavisaye na dissanti.",
  "anya-e0803n5:338_11": "Teneva hi “mūlāya, saggāya, dakāya, vacanāya, gaṇāyā”tiādīni gatyatthakammādīsu tīsu",
  "anya-e0803n5:338_12": "“abhiññāya, sambodhāya, nibbānāyā”ti evamādīni pana anekasatāni tiliṅgapadāni tadattheyevāti",
  "anya-e0803n5:338_13": "imesu catūsu ṭhānesu dissanti. “Deti, rocati, dhāretī”tiādīsu pana suddhasampadānavisayesu",
  "anya-e0803n5:338_14": "na dissanti. Bhavanti catra –",
  "anya-e0803n5:339": "Catutthekavacanassa, āyādesena saṁyutaṁ;",
  "anya-e0803n5:340": "Rūpaṁ anitthiliṅgānaṁ, ṭhānesu catusuṭṭhitaṁ.",
  "anya-e0803n5:341": "Gatyatthakammani ceva, nayanatthassa kammani;",
  "anya-e0803n5:342": "Vibhattiyā vipallāse, tadatthe cāti niddise.",
  "anya-e0803n5:343": "“Mūlāya paṭikasseyya, appo saggāya gacchati”;",
  "anya-e0803n5:344": "Evaṁ gatyatthakammasmiṁ, diṭṭhamamhehi sāsane.",
  "anya-e0803n5:345": "“Dakāya neti” iccevaṁ, nayanatthassa kammani;",
  "anya-e0803n5:346": "“Vacanāyā”ti nissakke, viramaṇappayogato.",
  "anya-e0803n5:347": "“Gaṇāya”iti sāmismiṁ, “bhattā”ti saddayogato;",
  "anya-e0803n5:348": "“Dhanañcayāyā”ti padaṁ, kattutthe sāmisūcakaṁ.",
  "anya-e0803n5:349": "“Asakkatā”ti saddassa, yogatoti viniddise;",
  "anya-e0803n5:350": "Añño cāpi vipallāso, maggitabbo vibhāvinā.",
  "anya-e0803n5:351": "“Abhiññāya sambodhāya, nibbānāyā”timāni tu;",
  "anya-e0803n5:352": "Liṅgattayavaseneva, tadatthasmiṁ viniddise.",
  "anya-e0803n5:353": "Evaṁ pāṭhānulomena, kathito āyasambhavo;",
  "anya-e0803n5:354": "Idantu sukhumaṁ ṭhānaṁ, cintetabbaṁ punappunaṁ.",
  "anya-e0803n5:355": "Okārantavaseneva, nānānayasumaṇḍitā;",
  "anya-e0803n5:356": "Padamālā mahesissa, sāsanatthaṁ pakāsitā.",
  "anya-e0803n5:357": "Imamatimadhurañce cittikatvā suṇeyyuṁ,",
  "anya-e0803n5:358": "Vividhanayavicittaṁ sādhavo saddanītiṁ;",
  "anya-e0803n5:359": "Jinavaravacanete saddato jātakaṅkhaṁ,",
  "anya-e0803n5:360": "Kumudamiva’sinā ve suṭṭhu chindeyyumettha.",
  "anya-e0803n5:361": "Iti navaṅge sāṭṭhakathe piṭakattaye byappathagatīsu viññūnaṁ",
  "anya-e0803n5:362": "Kosallatthāya kate saddanītippakaraṇe",
  "anya-e0803n5:363": "Savinicchayo okārantapulliṅgānaṁ pakatirūpassa",
  "anya-e0803n5:364": "Nāmikapadamālāvibhāgo nāma",
  "anya-e0803n5:365": "Pañcamo paricchedo.",
  "anya-e0803n5:366": "Akārantokārantatāpakatikaokārantapulliṅgaṁ niṭṭhitaṁ."
}