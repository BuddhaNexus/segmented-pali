{
  "tika-abh05t0:0": "Namo tassa bhagavato arahato sammāsambuddhassa",
  "tika-abh05t0:1": "Abhidhammapiṭake",
  "tika-abh05t0:2": "Pañcapakaraṇa-anuṭīkā",
  "tika-abh05t0:3": "Dhātukathāpakaraṇa-anuṭīkā",
  "tika-abh05t0:4": "Ganthārambhavaṇṇanā",
  "tika-abh05t0:5_0": "Dhātukathāpakaraṇadesanāya desadesakaparisāpadesā vuttappakārā evāti kālāpadesaṃ",
  "tika-abh05t0:5_1": "dassento “dhātukathāpakaraṇaṃ desento”tiādimāha. “Tasseva anantaraṃ adesayī”ti hi",
  "tika-abh05t0:5_2": "iminā vibhaṅgānantaraṃ dhātukathā desitāti tassā desanākālo apadiṭṭho hoti. Ye pana",
  "tika-abh05t0:5_3": "“vibhaṅgānantaraṃ kathāvatthupakaraṇaṃ desita”nti vadanti, tesaṃ vādaṃ paṭikkhipanto",
  "tika-abh05t0:5_4": "“vibhaṅgānantaraṃ…pe… dassetu”nti āha.",
  "tika-abh05t0:6_0": "“Kāmā te paṭhamā senā”tiādivacanato kilesaviddhaṃsanampi devaputtamārassa balavidhamananti",
  "tika-abh05t0:6_1": "sakkā vattuṃ, “appavattikaraṇavasena kilesābhisaṅkhāramārāna”nti pana vuccamānattā",
  "tika-abh05t0:6_2": "khantibalasaddhābalādiānubhāvena ussāhaparisābalabhañjanameva devaputtamārassa balaviddhaṃsanaṃ",
  "tika-abh05t0:6_3": "daṭṭhabbaṃ. Visayātikkamanaṃ kāmadhātusamatikkamo. Samudayappahānapariññāvasenāti",
  "tika-abh05t0:6_4": "pahānābhisamayapariññābhisamayānaṃ vasena. Nanu cetaṃ pañcannaṃ mārānaṃ bhañjanaṃ",
  "tika-abh05t0:6_5": "sāvakesupi labbhatevāti codanaṃ manasi katvā āha “parūpanissayarahita”ntiādi. Vīrassa",
  "tika-abh05t0:6_6": "bhāvo vīriyanti katvā vuttaṃ “mahāvīriyoti mahāvīro”ti. Mahāvīriyatā ca paripuṇṇavīriyapāramitāya",
  "tika-abh05t0:6_7": "caturaṅgasamannāgatavīriyādhiṭṭhānena anaññasādhāraṇacatubbidhasammappadhānasampattiyā",
  "tika-abh05t0:6_8": "ca veditabbā. Tato eva hissa vīriyāhānisiddhipīti.",
  "tika-abh05t0:7_0": "Khandhādike dhamme adhiṭṭhāya nissāya visayaṃ katvā abhidhammakathā pavattāti āha",
  "tika-abh05t0:7_1": "“abhidhammakathādhiṭṭhānaṭṭhena vā”ti. Tesaṃ kathanatoti tesaṃ khandhādīnaṃ kathābhāvato.",
  "tika-abh05t0:7_2": "Etena atthavisesasannissayo byañjanasamudāyo pakaraṇanti vuttaṃ hoti. Atha vā dhātuyo",
  "tika-abh05t0:7_3": "kathīyanti ettha, etena vāti dhātukathā, tathāpavatto byañjanatthasamudāyo. Yadi",
  "tika-abh05t0:7_4": "evaṃ sattannampi pakaraṇānaṃ dhātukathābhāvo āpajjatīti codanaṃ sandhāyāha “yadipī”tiādi.",
  "tika-abh05t0:7_5": "Tattha sātisayanti savisesaṃ vicittātirekavasena anavasesato ca desanāya pavattattā.",
  "tika-abh05t0:7_6": "Tathā hi vuttaṃ “sabbāpi dhammasaṅgaṇī dhātukathāya mātikā”ti. Tenevāha “ekadesakathanameva",
  "tika-abh05t0:7_7": "hi aññattha kata”nti.",
  "tika-abh05t0:8_0": "Idāni sāsane yesu dhātu-saddo niruḷho, tesaṃ vasena aññehipi asādhāraṇaṃ imassa pakaraṇassa",
  "tika-abh05t0:8_1": "dhātukathābhāvaṃ dassento “khandhāyatanadhātūhi vā”tiādimāha. Tattha tatthāti khandhāyatanadhātūsu.",
  "tika-abh05t0:8_2": "Mahanto pabhedānugato visayo etāsanti mahāvisayā, dhātuyo, na khandhāyatanāni appatarapadattā.",
  "tika-abh05t0:8_3": "Yena vā sabhāvena dhammā saṅgahāsaṅgahasampayogavippayogehi uddesaniddese labhanti,",
  "tika-abh05t0:8_4": "so sabhāvo dhātu. Sā dhātu idha sātisayaṃ desitāti savisesaṃ dhātuyā kathanato idaṃ",
  "tika-abh05t0:8_5": "pakaraṇaṃ “dhātukathā”ti vuttaṃ. Sabhāvattho hi ayaṃ dhātu-saddo “dhātuso, bhikkhave,",
  "tika-abh05t0:8_6": "sattā saṃsandantī”tiādīsu viya. Dhātubhedanti dhātuvibhāgaṃ. Pakaraṇanti vacanaseso.",
  "tika-abh05t0:8_7": "Kuto pakaraṇa-saddo labbhatīti āha “sattannaṃ pakaraṇānaṃ kamena vaṇṇanāya pavattattā”ti.",
  "tika-abh05t0:8_8": "Tena yojanaṃ katvāti tena pakaraṇa-saddena “dhātukathāva pakaraṇaṃ dhātukathāpakaraṇa”nti",
  "tika-abh05t0:8_9": "yojanaṃ katvā. Taṃ dīpananti taṃ dhātukathāpakaraṇassa atthadīpanaṃ, atthadīpanākārena",
  "tika-abh05t0:8_10": "pavattaṃ vaṇṇanaṃ. “Atthaṃ dīpayissāmī”ti vatvā “taṃ suṇāthā”ti vadanto sotadvārānusārena",
  "tika-abh05t0:8_11": "tattha upadhāraṇe niyojetīti āha “taṃdīpanavacanasavanena upadhārethāti attho”ti.",
  "tika-abh05t0:9": "Ganthārambhavaṇṇanā niṭṭhitā.",
  "tika-abh05t0:10": "1. Mātikāvaṇṇanā",
  "tika-abh05t0:11": "1. Nayamātikāvaṇṇanā",
  "tika-abh05t0:12_0": "1. Cuddasavidhenāti cuddasappakārena, cuddasahi padehīti attho. Tattha “saṅgaho asaṅgaho”ti",
  "tika-abh05t0:12_1": "idamekaṃ padaṃ, tathā “sampayogo vippayogo”ti. “Saṅgahitena sampayuttaṃ vippayutta”ntiādīni",
  "tika-abh05t0:12_2": "pana tīṇi tīṇi padāni ekekaṃ padaṃ. Itaresu padavibhāgo suviññeyyova. Etehīti saṅgahādippakārehi.",
  "tika-abh05t0:12_3": "Nayanaṃ pāpanaṃ, taṃ pana pavattanaṃ ñāpanañca hotīti “pavattīyati ñāyantī”ti ca",
  "tika-abh05t0:12_4": "dvidhāpi attho vutto. Nayā eva uddisiyamānā mātikā. Atthadvayepi pavattanañāṇakiriyānaṃ",
  "tika-abh05t0:12_5": "karaṇabhāvena saṅgahādippakārā nayāti vuttā. Tenāha aṭṭhakathāyaṃ “iminā saṅgahādikena",
  "tika-abh05t0:12_6": "nayenā”ti. Padānanti atthadīpakānaṃ vacanānaṃ. Pajjati etena atthoti hi padaṃ. Padānanti",
  "tika-abh05t0:12_7": "ca saṃsāmisambandhe sāmivacanaṃ, pakaraṇassāti pana avayavāvayavīsambandhe.",
  "tika-abh05t0:13": "2. Abbhantaramātikāvaṇṇanā",
  "tika-abh05t0:14_0": "2. Tadatthānīti paṭiccasamuppādatthāni. Paṭicca samuppajjati saṅkhārādikaṃ etasmāti",
  "tika-abh05t0:14_1": "hi paṭiccasamuppādo, paccekaṃ avijjādiko paccayadhammo. Tathā hi vuttaṃ saṅkhārapiṭake",
  "tika-abh05t0:14_2": "“dvādasa paccayā, dvādasa paṭiccasamuppādā”ti. Tesanti khandhādīnaṃ. Tathādassitānanti",
  "tika-abh05t0:14_3": "gaṇanuddesavibhāgamattena dassitānaṃ. Kasmā panettha paṭiccasamuppādo dvādasabhāveneva",
  "tika-abh05t0:14_4": "gahito, nanu tattha bhavo kammabhavādibhedena, sokādayo ca sarūpatoyeva idha pāḷiyaṃ",
  "tika-abh05t0:14_5": "gahitāti codanaṃ sandhāyāha “tatthā”tiādi. Tattha tatthāti tasmiṃ “pañcavīsādhikena",
  "tika-abh05t0:14_6": "padasatenā”ti evaṃ vutte aṭṭhakathāvacane. Kammabhavassa bhāvanabhāvena, upapattibhavassa",
  "tika-abh05t0:14_7": "bhavanabhāvena. Padatthato pana kammabhavo bhavati etasmāti bhavo, itaro bhavati,",
  "tika-abh05t0:14_8": "bhavanaṃ vāti. Tannidānadukkhabhāvenāti jarāmaraṇanidānadukkhabhāvena.",
  "tika-abh05t0:15_0": "“Sabbāpi dhammasaṅgaṇī dhātukathāya mātikā”ti idampi dhātukathāya mātikākittanamevāti",
  "tika-abh05t0:15_1": "“sabbāpi…pe… mātikāti ayaṃ dhātukathāmātikāto bahiddhā vuttā”ti vacanaṃ asambhāvento",
  "tika-abh05t0:15_2": "“atha vā”tiādimāha. Pakaraṇantaragatā vuttā dhātukathāya mātikābhāvenāti attho. Kāmañcettha",
  "tika-abh05t0:15_3": "mātikābhāvena vuttā, pakaraṇantaragatattā pana aññato gahetabbarūpā ito bahibhūtā",
  "tika-abh05t0:15_4": "nāma honti, sarūpato gahitāva pañcakkhandhātiādikā abbhantarā. Tenāha “sarūpato dassetvā",
  "tika-abh05t0:15_5": "ṭhapitattā”ti. Mātikāya asaṅgahitattāti mātikāya sarūpena asaṅgahitattā, na aññathā.",
  "tika-abh05t0:15_6": "Na hi mātikāya asaṅgahito koci padattho atthi. Vikiṇṇabhāvenāti khandhavibhaṅgādīsu",
  "tika-abh05t0:15_7": "visuṃ visuṃ kiṇṇabhāvena visaṭabhāvena.",
  "tika-abh05t0:16": "3. Nayamukhamātikāvaṇṇanā",
  "tika-abh05t0:17_0": "3. Nayānaṃ saṅgahādippakāravisesānaṃ pavatti desanā, tassā viniggamaṭṭhānatāya dvāraṃ.",
  "tika-abh05t0:17_1": "Yathāvuttadhammā yathārahaṃ khandhāyatanadhātuyo arūpino ca khandhāti tesaṃ uddeso",
  "tika-abh05t0:17_2": "nayamukhamātikā. Tenāha “nayāna”ntiādi. Viyujjanasīlā, viyogo vā etesaṃ atthīti viyogino,",
  "tika-abh05t0:17_3": "tathā sahayogino, saṅgahāsaṅgahadhammā ca viyogīsahayogīdhammā ca saṅgahā…pe… dhammā,",
  "tika-abh05t0:17_4": "saṅgaṇhanāsaṅgaṇhanavasena viyujjanasaṃyujjanavasena ca pavattanakasabhāvāti attho.",
  "tika-abh05t0:17_5": "Cuddasapītiādinā tamevatthaṃ pākaṭataraṃ karoti. Yehīti yehi khandhādīhi arūpakkhandhehi",
  "tika-abh05t0:17_6": "ca. Te cattāroti te saṅgahādayo cattāro. Saccādīhipīti saccaindriyapaṭiccasamuppādādīhipi",
  "tika-abh05t0:17_7": "saha. Yathāsambhavanti sambhavānurūpaṃ, yaṃ yaṃ padaṃ saṅgahito asaṅgahitoti ca vattuṃ",
  "tika-abh05t0:17_8": "yuttaṃ, taṃ tanti attho.",
  "tika-abh05t0:18_0": "So panāti saṅgahāsaṅgaho. Saṅgāhakabhūtehīti saṅgahaṇakiriyāya kattubhūtehi. Tehīti",
  "tika-abh05t0:18_1": "saccādīhi. Na saṅgahabhūtehīti saṅgahaṇakiriyāya karaṇabhūtehi saccādīhi saṅgahāsaṅgaho",
  "tika-abh05t0:18_2": "na vutto. Tatthāpi hi khandhāyatanadhātuyo eva karaṇabhūtāti dasseti. Khandhādīheva",
  "tika-abh05t0:18_3": "saṅgahehīti khandhādīhiyeva saṅgaṇhanakiriyāya karaṇabhūtehi, “khandhasaṅgahena saṅgahitā,",
  "tika-abh05t0:18_4": "āyatanasaṅgahena asaṅgahitā, dhātusaṅgahena asaṅgahitā, te dhammā catūhi khandhehi,",
  "tika-abh05t0:18_5": "dvīhāyatanehi, aṭṭhahi dhātūhi asaṅgahitā”ti saṅgahāsaṅgaho niyametvā vutto. Tasmāti",
  "tika-abh05t0:18_6": "yasmā saccādīni saṅgāhakabhāvena vuttāni, na saṅgahabhāvena, khandhādīniyeva ca saṅgahabhāvena vuttāni, tasmā.",
  "tika-abh05t0:19_0": "Kasmā panettha saccādayo saṅgahavasena na vuttāti? Tathādesanāya asambhavato. Na",
  "tika-abh05t0:19_1": "hi sakkā rūpakkhandhādīnaṃ samudayasaccādīhi, saññādīnaṃ vā indriyādīhi saṅgahanayena",
  "tika-abh05t0:19_2": "pucchituṃ vissajjituṃ vāti. Tathā ariyaphalādīsu uppannavedanādīnaṃ saccavinimuttatāya",
  "tika-abh05t0:19_3": "“vedanākkhandho katihi saccehi saṅgahito”ti pucchitvāpi “ekena saccena saṅgahito”tiādinā",
  "tika-abh05t0:19_4": "niyametvā saṅgahaṃ dassetuṃ na sakkāti. Yathāsambhavanti yehi sampayogo, yehi ca",
  "tika-abh05t0:19_5": "vippayogo, tadanurūpaṃ.",
  "tika-abh05t0:20_0": "Rūpaṃ rūpena nibbānena vā vippayuttaṃ na hoti, nibbānaṃ vā rūpena. Kasmā? Sampayuttanti",
  "tika-abh05t0:20_1": "anāsaṅkanīyasabhāvattā. Catunnañhi khandhānaṃ aññamaññaṃ sampayogībhāvato “rūpanibbānehipi",
  "tika-abh05t0:20_2": "so atthi natthī”ti siyā āsaṅkā, tasmā tesaṃ itarehi, itaresañca tehi vippayogo vuccati,",
  "tika-abh05t0:20_3": "na pana rūpassa rūpena, nibbānena vā, nibbānassa vā rūpena katthaci sampayogo atthīti",
  "tika-abh05t0:20_4": "tadāsaṅkābhāvato vippayogopi rūpassa rūpanibbānehi, nibbānassa vā tena na vuccati,",
  "tika-abh05t0:20_5": "arūpakkhandhehiyeva pana vuccatīti āha “catūhevā”tiādi. Anārammaṇassa cakkhāyatanādikassa.",
  "tika-abh05t0:20_6": "Anārammaṇaanārammaṇamissakehīti anārammaṇena sotāyatanādinā anārammaṇamissakena ca",
  "tika-abh05t0:20_7": "dhammāyatanādinā. Missakassa dhammāyatanādikassa. Anārammaṇaanārammaṇamissakehi na",
  "tika-abh05t0:20_8": "hotīti yojetabbaṃ. Yesaṃ pana yehi hoti, taṃ dassetuṃ “anārammaṇassa panā”tiādi vuttaṃ.",
  "tika-abh05t0:20_9": "Yathā hi sārammaṇassa anārammaṇena anārammaṇamissakena ca vippayogo hoti, evaṃ sārammaṇenapi",
  "tika-abh05t0:20_10": "so hotiyeva. Tena viya anārammaṇassa anārammaṇamissakassa cāti daṭṭhabbaṃ.",
  "tika-abh05t0:21": "4. Lakkhaṇamātikāvaṇṇanā",
  "tika-abh05t0:22_0": "4. Visuṃ yojanā kātabbāti yo tīhi saṅgaho catūhi ca sampayogo vutto, taṃ sabhāgo",
  "tika-abh05t0:22_1": "bhāvo payojeti, yo ca tīhi asaṅgaho catūhi ca vippayogo vutto, taṃ visabhāgo bhāvoti",
  "tika-abh05t0:22_2": "imamatthaṃ dassento “saṅgaho…pe… viññāyatī”ti āha. Yassa saṅgaho, so dhammo khandhādiko",
  "tika-abh05t0:22_3": "sabhāgo. Yassa asaṅgaho, so visabhāgo. Tathā sampayogesupi veditabbaṃ. Idāni yathāvuttaṃ",
  "tika-abh05t0:22_4": "sabhāgataṃ sarūpato niddhāretvā dassetuṃ “tatthā”tiādi vuttaṃ. Tattha samānabhāvo",
  "tika-abh05t0:22_5": "saṅgahe sabhāgatā, ekuppādādiko sampayogeti iminā ruppanādividhuro asamānasabhāvo",
  "tika-abh05t0:22_6": "asaṅgahe visabhāgatā, nānuppādādiko vippayogeti ayamattho atthasiddhoti na vuttoti.",
  "tika-abh05t0:23": "5. Bāhiramātikāvaṇṇanā",
  "tika-abh05t0:24_0": "5. Etena ṭhapanākārenāti sarūpena aggahetvā yathāvuttena pakaraṇantaramātikāya idha",
  "tika-abh05t0:24_1": "mātikābhāvakittanasaṅkhātena ṭhapanākārena. Pakaraṇantaraṭhapitāya mātikāya avibhāgena",
  "tika-abh05t0:24_2": "pacchato gahaṇaṃ bahi ṭhapananti āha “bahi piṭṭhito ṭhapitattā”ti. Idha aṭṭhapetvāti",
  "tika-abh05t0:24_3": "imissā dhātukathāya sarūpena avatvā. Tathā pakāsitattāti mātikābhāvena jotitattā.",
  "tika-abh05t0:24_4": "Dhammasaṅgaṇīsīsena hi dhammasaṅgaṇiyaṃ āgatamātikāva gahitāti. Yehi nayehi dhātukathāya",
  "tika-abh05t0:24_5": "niddeso, tesu nayesu, tehi vibhajitabbesu khandhādīsu, tesaṃ nayānaṃ pavattidvāralakkhaṇesu",
  "tika-abh05t0:24_6": "ca uddiṭṭhesu dhātukathāya uddesavasena vattabbaṃ vuttameva hotīti yaṃ uddesavasena",
  "tika-abh05t0:24_7": "vattabbaṃ, taṃ vatvā puna yathāvuttānaṃ khandhādīnaṃ kusalādivibhāgadassanatthaṃ",
  "tika-abh05t0:24_8": "“sabbāpi dhammasaṅgaṇī dhātukathāya mātikā”ti vuttanti evamettha mātikāya nikkhepavidhi veditabbo.",
  "tika-abh05t0:25_0": "“Gāvīti ayamāhā”ti ettha gāvī-saddo viya “saṅgaho asaṅgaho”ti ettha padatthavipallāsakārinā",
  "tika-abh05t0:25_1": "iti-saddena atthapadatthako saṅgahāsaṅgaha-saddo saddapadatthako jāyatīti adhippāyenāha",
  "tika-abh05t0:25_2": "“aniddhāritatthassa saddasseva vuttattā”ti. Tena atthuddhārato saṅgahasaddaṃ saṃvaṇṇetīti",
  "tika-abh05t0:25_3": "dasseti. Aniddhāritavisesoti asaṅgahitajātisañjātiādiviseso. Sāmaññena gahetabbatanti",
  "tika-abh05t0:25_4": "saṅgahasaddābhidheyyatāsāmaññena viññāyamāno vuccamāno vā. Na cettha sāmaññañca ekarūpamevāti",
  "tika-abh05t0:25_5": "codanā kātabbā bhedāpekkhattā tassa. Yattakā hi tassa visesā, tadapekkhameva tanti.",
  "tika-abh05t0:25_6": "“Attano jātiyā”ti viññāyati yathā “matteyyā”ti vutte attano mātu hitāti.",
  "tika-abh05t0:26_0": "Dhammavisesaṃ aniddhāretvāti saṅgahitatādinā pucchitabbavissajjetabbadhammānaṃ visesanaṃ",
  "tika-abh05t0:26_1": "akatvā. Sāmaññenāti avisesena. Dhammānanti khandhādidhammānaṃ. Avasesā niddhāretvāti",
  "tika-abh05t0:26_2": "“saṅgahitena asaṅgahita”ntiādikā avasesā dvādasapi pucchitabbavissajjetabbadhammavisesaṃ",
  "tika-abh05t0:26_3": "niddhāretvā dhammānaṃ pucchanavissajjananayauddesāti yojanā. Nanu ca “saṅgahitena",
  "tika-abh05t0:26_4": "asaṅgahita”ntiādayopi yathāvuttavisesaṃ aniddhāretvā sāmaññena dhammānaṃ pucchanavissajjananayuddesāti",
  "tika-abh05t0:26_5": "codanaṃ sandhāyāha “saṅgahitena asaṅgahita”ntiādi. Yassa attho ñāyati, saddo ca na",
  "tika-abh05t0:26_6": "payujjati, so lopoti veditabbo, āvuttiādivasena vā ayamattho dīpetabbo. Tenāti luttaniddiṭṭhena",
  "tika-abh05t0:26_7": "asaṅgahita-saddena. Saṅgahitavisesavisiṭṭhoti cakkhāyatanena khandhasaṅgahena saṅgahitatāvisesavisiṭṭho,",
  "tika-abh05t0:26_8": "tena sotāyatanādibhāvena asaṅgahito sotapasādādiko yo ruppanasabhāvo dhammaviseso.",
  "tika-abh05t0:26_9": "Tannissito taṃ dhammavisesaṃ nissāya labbhamāno. “Te dhammā katihi khandhehi…pe…",
  "tika-abh05t0:26_10": "catūhi khandhehi asaṅgahitā”tiādinā asaṅgahitatāsaṅkhāto pucchāvissajjananayo parato",
  "tika-abh05t0:26_11": "pucchitvā vissajjiyamāno idha uddiṭṭho hoti. Visesane karaṇavacananti iminā tassa",
  "tika-abh05t0:26_12": "dhammassa yathāvuttasaṅgahitatāvisesavisiṭṭhataṃyeva vibhāveti. Evamete pucchitabbavissajjetabbadhammavisesaṃ",
  "tika-abh05t0:26_13": "niddhāretvā pucchanavissajjananayuddesā pavattāti veditabbā.",
  "tika-abh05t0:27_0": "Nanu ca “saṅgahitena asaṅgahita”nti ettāvatāpi ayamattho labbhatīti? Na labbhati",
  "tika-abh05t0:27_1": "tassa dhammamattadīpanato. Nayuddeso heso, na dhammuddeso. Tathā hi pāḷiyaṃ saṅgahitenaasaṅgahitapadaniddese",
  "tika-abh05t0:27_2": "“cakkhāyatanena ye dhammā khandhasaṅgahena saṅgahitā, āyatana…pe… dhātusaṅgahena",
  "tika-abh05t0:27_3": "asaṅgahitā”ti vatvā “te dhammā katihi khandhehi…pe… asaṅgahitā”ti pucchitvā “te dhammā",
  "tika-abh05t0:27_4": "catūhi khandhehi dvīhāyatanehi aṭṭhahi dhātūhi asaṅgahitā”ti dutiyaṃ asaṅgahitapadaṃ",
  "tika-abh05t0:27_5": "gahitaṃ. Aññathā “cakkhāyatanena ye dhammā khandhasaṅgahena saṅgahitā, te dhammā",
  "tika-abh05t0:27_6": "āyatanasaṅgahena asaṅgahitā, dhātusaṅgahena asaṅgahitā. Te katame”icceva niddisitabbaṃ siyā.",
  "tika-abh05t0:28_0": "Esa nayoti atidesena dassitamatthaṃ pākaṭataraṃ kātuṃ “tesupī”tiādi vuttaṃ. Tatiyapadenāti",
  "tika-abh05t0:28_1": "luttaniddesena gahetabbanti vuttapadaṃ sandhāyāha. Kattuatthe karaṇaniddeso saṅgahitāsaṅgahitehi",
  "tika-abh05t0:28_2": "tehi dhammehi dhammānaṃ saṅgahitatāsaṅgahitatāya vuttattā. Tathā hi tattha pāḷiyaṃ",
  "tika-abh05t0:28_3": "“tehi dhammehi ye dhammā”ti dhammamukheneva saṅgahitatāsaṅgahitatā vuttā. Dutiyatatiyesu",
  "tika-abh05t0:28_4": "pana saṅgahitatāsaṅgahitatāsaṅkhātavisesanadvārena dhammānaṃ asaṅgahitatāsaṅgahitatā",
  "tika-abh05t0:28_5": "vuttāti tattha “visesane karaṇavacana”nti vuttaṃ. Tenāha “tattha hi…pe… dhammantarassā”ti.",
  "tika-abh05t0:28_6": "Tattha sabhāvantarenāti saṅgahitatāsaṅgahitatāsaṅkhātena sabhāvantarena pakārantarena.",
  "tika-abh05t0:28_7": "Sabhāvantarassāti asaṅgahitatāsaṅgahitatāsaṅkhātassa sabhāvantarassa. Etesūti catutthapañcamesu.",
  "tika-abh05t0:28_8": "Dhammantarenāti aññadhammena. Dhammantarassāti tato aññassa dhammassa visesanaṃ kataṃ.",
  "tika-abh05t0:28_9": "Tattha hi antarena pakāravisesāmasanaṃ dhammeneva dhammo visesitoti. Ādipadenevāti",
  "tika-abh05t0:28_10": "“saṅgahitenā”tiādinā vuttena paṭhamapadeneva. Itarehīti “sampayuttaṃ vippayutta”ntiādinā",
  "tika-abh05t0:28_11": "vuttehi dutiyatatiyapadehi. Etthāti ekādasamādīsu catūsu. Dutiyatatiyesu viya visesane",
  "tika-abh05t0:28_12": "eva karaṇavacanaṃ daṭṭhabbaṃ, na catutthapañcamesu viya kattuattheti adhippāyo. Pucchāvissajjanānantiādinā",
  "tika-abh05t0:28_13": "tamevatthaṃ vibhāveti.",
  "tika-abh05t0:29_0": "Vividhakappanatoti vividhaṃ bahudhā kappanato, saṅgahāsaṅgahānaṃ visuṃ saha ca visesanavisesitabbabhāvakappanatoti",
  "tika-abh05t0:29_1": "attho. Taṃ pana vikappanaṃ vuttākārena vibhajanaṃ hotīti āha “vibhāgatoti attho”ti.",
  "tika-abh05t0:29_2": "Sanniṭṭhānalakkhaṇena adhimokkhena sampayuttadhammā ārammaṇe nicchayanākārena pavattiyā",
  "tika-abh05t0:29_3": "sanniṭṭhānavasena vuttadhammā. Te ca tehi saddhiṃ tadavasiṭṭhe dvipañcaviññāṇavicikicchāsahagatadhamme",
  "tika-abh05t0:29_4": "ca saṅgahetvā āha “sanniṭṭhānavasena vuttā ca sabbe ca cittuppādā sanniṭṭhānavasena",
  "tika-abh05t0:29_5": "vuttasabbacittuppādā”ti. Itareti phassādayo. Sabbesanti ekūnanavutiyā cittuppādānaṃ.",
  "tika-abh05t0:29_6": "Pariggahetabbāti saṅgahādivasena pariggaṇhitabbā. Mahāvisayena adhimokkhena. Aññesanti",
  "tika-abh05t0:29_7": "vitakkādīnaṃ. Vacanaṃ sandhāyāti “adhimuccanaṃ adhimokkho, so sanniṭṭhānalakkhaṇo”ti",
  "tika-abh05t0:29_8": "dhammasaṅgahavaṇṇanāyaṃ “taṇhāpaccayā adhimokkho, adhimokkhapaccayā bhavo”ti paṭiccasamuppādavibhaṅge",
  "tika-abh05t0:29_9": "ca āgataṃ vacanaṃ sandhāya. Atthe satīti “sanniṭṭhāna…pe… sādhāraṇato”ti evamatthe",
  "tika-abh05t0:29_10": "vuccamāne. Vattabbesūti saṅgahādipariggahatthaṃ vattabbesu. Vuttā phassādayo manasikārapariyosānā.",
  "tika-abh05t0:29_11": "Tādisassāti phassādisadisassa sādhāraṇassa adhimokkhasadisassa asādhāraṇassa aññassa dhammassa abhāvā.",
  "tika-abh05t0:30_0": "Nanu jīvitindriyacittaṭṭhitiyopi sādhāraṇāti? Saccaṃ sādhāraṇā, atthi pana visesoti",
  "tika-abh05t0:30_1": "dassento āha “jīvitindriyaṃ panā”tiādi. Asamādhisabhāvā balabhāvaṃ appattā sāmaññasaddeneva",
  "tika-abh05t0:30_2": "vattabbāti yojanā. Sāmaññavisesasaddehi cāti sāmaññavisesasaddehi vattabbā ca samādhisabhāvā",
  "tika-abh05t0:30_3": "cittekaggatā. Visesasaddavacanīyaṃ aññanti balappattasamādhito aññaṃ sāmaññasaddena",
  "tika-abh05t0:30_4": "byāpetabbaṃ, visesasaddena ca nivattetabbaṃ natthi samādhisabhāvāya eva cittekaggatāya",
  "tika-abh05t0:30_5": "gahitattā. Na aññabyāpakanivattako sāmaññaviseso anañña…pe… viseso, tassa dīpanato.",
  "tika-abh05t0:30_6": "Tasseva dhammassāti tasseva balappattasamādhidhammassa. Bhedadīpakehīti visesadīpakehi",
  "tika-abh05t0:30_7": "samādhibalādivacanehi vattabbā. Vuttalakkhaṇā anaññabyāpakanivattakasāmaññavisesadīpanā",
  "tika-abh05t0:30_8": "saddā. Tato viparītehi aññaṃ byāpetabbaṃ nivattetabbañca gahetvā pavattehi sāmaññavisesasaddeheva",
  "tika-abh05t0:30_9": "na sukhādisabhāvā vedanā viya vattabbā. Tasmāti yasmā asamādhisabhāvā samādhisabhāvāti",
  "tika-abh05t0:30_10": "dvedhā bhinditvā gahitā cittekaggatā, tasmā. Asamādhisabhāvameva pakāseyya visesasaddanirapekkhaṃ",
  "tika-abh05t0:30_11": "pavattamānattā. Itaroti samādhibalādiko visesasaddo. Idhāti imasmiṃ abbhantaramātikuddese,",
  "tika-abh05t0:30_12": "sādhāraṇe phassādike, mahāvisaye vā adhimokkhe uddisiyamāne. Nanu ca abhinditvā gayhamānā",
  "tika-abh05t0:30_13": "cittekaggatā vedanā viya sādhāraṇā hotīti codanaṃ sandhāyāha “abhinnāpi vā”tiādi.",
  "tika-abh05t0:30_14": "“Cittassa ṭhiti cittekaggatā avisāhaṭamānasatā. Arūpīnaṃ dhammānaṃ āyu ṭhitī”ti vacanato",
  "tika-abh05t0:30_15": "samādhijīvitindriyānaṃ aññadhammanissayena vattabbatā veditabbā. Na arahatīti idha",
  "tika-abh05t0:30_16": "uddesaṃ na arahati samukheneva vattabbesu phassādīsu uddisiyamānesūti attho.",
  "tika-abh05t0:31": "Mātikāvaṇṇanā niṭṭhitā.",
  "tika-abh05t0:32": "2. Niddesavaṇṇanā",
  "tika-abh05t0:33": "1. Paṭhamanayo saṅgahāsaṅgahapadavaṇṇanā",
  "tika-abh05t0:34": "1. Khandhapadavaṇṇanā",
  "tika-abh05t0:35_0": "6. “Abhiññeyyadhammabhāvena vuttā cattāro khandhā hontī”tiādinā, “rūpakkhandho abhiññeyyo”tiādinā",
  "tika-abh05t0:35_1": "ca abhiññātalakkhaṇavisayāti āha “sabhāvato abhiññātāna”nti. Pariññeyyatādīti ādi-saddena",
  "tika-abh05t0:35_2": "pahātabbasacchikātabbabhāvetabbatā saṅgayhati. Adhipatiyādīti adhipatipaccayabhāvaupaṭṭhānapadahanādīni.",
  "tika-abh05t0:35_3": "Saccādiviseso viyāti dukkhasaccādipariyāyo abhiññeyyapīḷanaṭṭhādiviseso viya. Evañca",
  "tika-abh05t0:35_4": "katvāti nayamukhamātikāya abhiññeyyanissayena vuccamānattā eva. Tesaṃ rūpadhammānaṃ",
  "tika-abh05t0:35_5": "pañcannaṃ khandhānaṃ khandhabhāvena viya rūpakkhandhabhāvena sabhāgatā hoti, na vedanākkhandhādibhāvenāti",
  "tika-abh05t0:35_6": "saṅgahalakkhaṇamāha. Itīti tasmā, yasmā rūpadhammā aññamaññaṃ rūpakkhandhabhāvena",
  "tika-abh05t0:35_7": "sabhāgā, tasmāti attho. Rūpakkhandhabhāvasaṅkhātena rūpakkhandhabhāvena atthamukheneva",
  "tika-abh05t0:35_8": "gahaṇe. Saddadvārena pana gahaṇe rūpakkhandhavacanasaṅkhātena vā rūpakkhandhavacanavacanīyatāsaṅkhātena.",
  "tika-abh05t0:35_9": "Idāni tamevatthaṃ pākaṭataraṃ kātuṃ “rūpakkhandhoti hī”tiādi vuttaṃ.",
  "tika-abh05t0:36_0": "Purimenāti rūpakkhandhena. Saññākkhandhamūlakātiādīsu “purimena yojiyamāne”tiādiṃ",
  "tika-abh05t0:36_1": "ānetvā yathārahaṃ yojetabbaṃ. Abhedato pañcakapucchāvissajjanaṃ khandhapadaniddese",
  "tika-abh05t0:36_2": "sabbapacchimamevāti āha “bhedato pañcakapucchāvissajjanānantara”nti.",
  "tika-abh05t0:37": "Āyatanapadādivaṇṇanā",
  "tika-abh05t0:38_0": "40. Yadipi ekakepi sadisaṃ vissajjanaṃ vissajjanaṃ samudayamaggasaccānaṃ “samudayasaccaṃ",
  "tika-abh05t0:38_1": "ekena khandhena…pe… maggasaccaṃ ekena khandhena ekenāyatanena ekāya dhātuyā saṅgahitaṃ,",
  "tika-abh05t0:38_2": "catūhi khandhehi ekādasahi āyatanehi sattarasahi dhātūhi asaṅgahita”nti niddiṭṭhattā.",
  "tika-abh05t0:38_3": "Etthāti etasmiṃ indriyapadaniddese. Cakkhusotacakkhusukhindriyadukānanti cakkhusotadukaṃ",
  "tika-abh05t0:38_4": "cakkhusukhindriyadukanti etesaṃ dukānaṃ. Cakkhusotasukhindriyānañhi “ekena khandhena",
  "tika-abh05t0:38_5": "ekenāyatanena ekāya dhātuyā saṅgahitaṃ, catūhi khandhehi ekādasahi āyatanehi sattarasahi",
  "tika-abh05t0:38_6": "dhātūhi asaṅgahita”nti ekake sadisaṃ vissajjanaṃ. Cakkhusotindriyadukassa pana “cakkhundriyañca",
  "tika-abh05t0:38_7": "sotindriyañca ekena khandhena dvīhāyatanehi dvīhi dhātūhi saṅgahitā, catūhi khandhehi",
  "tika-abh05t0:38_8": "dasahāyatanehi soḷasahi dhātūhi asaṅgahitā”ti, “cakkhundriyañca sukhindriyañca dvīhi",
  "tika-abh05t0:38_9": "khandhehi dvīhāyatanehi dvīhi dhātūhi saṅgahitā, tīhi khandhehi dasahāyatanehi soḷasahi",
  "tika-abh05t0:38_10": "dhātūhi asaṅgahitā”ti cakkhusukhindriyadukassa ca asadisaṃ vissajjanaṃ. Nāpi dukehi",
  "tika-abh05t0:38_11": "tikassāti cakkhusotacakkhusukhindriyādidukehi cakkhusotasukhindriyāditikassa nāpi",
  "tika-abh05t0:38_12": "sadisaṃ vissajjanaṃ. Idhāti saccapadaniddese. Tikena cāti dukkhasamudayamaggāditikena",
  "tika-abh05t0:38_13": "ca. “Pañcahi khandhehi dvādasahāyatanehi aṭṭhārasahi dhātūhi saṅgahitā, na kehici",
  "tika-abh05t0:38_14": "khandhehi na kehici āyatanehi na kāhici dhātūhi asaṅgahitā”ti sadisaṃ vissajjanaṃ.",
  "tika-abh05t0:39": "6. Paṭiccasamuppādavaṇṇanā",
  "tika-abh05t0:40_0": "61. Avijjāvacanenāti “avijjāpaccayā saṅkhārā”ti ettha avijjāggahaṇena. Visesanaṃ",
  "tika-abh05t0:40_1": "na kattabbaṃ, “sabbampi viññāṇa”nti vattabbanti adhippāyo. Tattha kāraṇamāha “kusalādīnampī”tiādinā.",
  "tika-abh05t0:40_2": "Vissajjanāsadisena sabbaviññāṇādisaṅgahaṇato. Tesanti viññāṇādipadānaṃ. Idhāti imasmiṃ",
  "tika-abh05t0:40_3": "paṭhamanaye. Akammajānampi saṅgahitatā viññāyati saddāyatanassapi gahitattā.",
  "tika-abh05t0:41_0": "71. Jāyamāna…pe… mānānanti jāyamānādiavatthānaṃ dhammānaṃ. Jāyamānādibhāvamattattāti",
  "tika-abh05t0:41_1": "nibbattanādiavatthāmattabhāvato. Vinibbhujjitvāti avatthābhāvato vinibbhogaṃ katvā.",
  "tika-abh05t0:41_2": "Paramatthato avijjamānāni, sabhāvamattabhūtānīti paramatthadhammānaṃ avatthābhāvamattabhūtāni.",
  "tika-abh05t0:41_3": "Aparamatthasabhāvānipi rūpadhammassa nibbattiādibhāvato ruppanabhāvena gayhanti.",
  "tika-abh05t0:41_4": "Tato “rūpakkhandhassa sabhāgāni, arūpānaṃ pana jātijarāmaraṇānī”ti ānetvā yojanā.",
  "tika-abh05t0:41_5": "Ekekabhūtānīti yathā ekasmiṃ rūpakalāpe jātiādīni ekekāniyeva honti, evaṃ ekasmiṃ",
  "tika-abh05t0:41_6": "arūpakalāpepīti vuttaṃ. Tenāha “rūpakalāpajātiādīni viyā”tiādi. Anubhavanasañjānanavijānanakiccānaṃ",
  "tika-abh05t0:41_7": "vedanādīnaṃ nibbattiādibhūtānipi jātiādīni tathā na gayhantīti āha “vediyana…pe…",
  "tika-abh05t0:41_8": "agayhamānānī”ti. Tena vedanākkhandhādīhi jātiādīnaṃ saṅgahābhāvamāha. “Jāti, bhikkhave,",
  "tika-abh05t0:41_9": "aniccā saṅkhatā”tiādivacanato jātiādīnampi saṅkhatapariyāyo atthīti saṅkhatābhisaṅkharaṇakiccena",
  "tika-abh05t0:41_10": "saṅkhārakkhandhena tesaṃ saṅgahoti vuttaṃ “saṅkhatā…pe… sabhāgānī”ti. Teneva ca saṅkhārakkhandhassa",
  "tika-abh05t0:41_11": "anekantaparamatthakiccatā veditabbā. Tathā duvidhānīti vuttappakārena rūpārūpadhammānaṃ",
  "tika-abh05t0:41_12": "nibbattiādibhāvena dvippakārāni. Tenāti yathāvuttasabhāgatthena. Tehi khandhādīhīti",
  "tika-abh05t0:41_13": "rūpakkhandhasaṅkhārakkhandhadhammāyatanadhammadhātūhi.",
  "tika-abh05t0:42": "Paṭhamanayasaṅgahāsaṅgahapadavaṇṇanā niṭṭhitā.",
  "tika-abh05t0:43": "2. Dutiyanayo saṅgahitenaasaṅgahitapadavaṇṇanā",
  "tika-abh05t0:44_0": "171. “Saṅgahitena asaṅgahita”nti ettha saṅgahitāsaṅgahitasaddā bhinnādhikaraṇā na",
  "tika-abh05t0:44_1": "gahetabbā visesanavisesitabbatāya icchitattā. Yo hi dhammo saṅgahitatāvisesavisiṭṭho",
  "tika-abh05t0:44_2": "asaṅgahito heṭṭhā uddiṭṭho, sveva idha asaṅgahitabhāvena pucchitvā vissajjīyatīti",
  "tika-abh05t0:44_3": "dassento “yaṃ taṃ…pe… tadeva dassento”ti āha. Ye hi dhammā cakkhāyatanena khandhasaṅgahena",
  "tika-abh05t0:44_4": "saṅgahitā, āyatanadhātusaṅgahena ca asaṅgahitā, tesaṃyeva puna khandhādīhi asaṅgaho",
  "tika-abh05t0:44_5": "pucchitvā vissajjito. Tena vuttaṃ “cakkhāyatanena…pe… āhā”ti. Sabbatthāti sabbesu",
  "tika-abh05t0:44_6": "nayesu vāresu ca. Khandhādisaṅgahasāmaññānanti “khandhasaṅgahenā”tiādinā avisesena",
  "tika-abh05t0:44_7": "vuttānaṃ khandhādisaṅgahānaṃ. “Sāmaññajotanā visese avatiṭṭhatī”ti āha “niccaṃ visesāpekkhattā”ti.",
  "tika-abh05t0:44_8": "Visesāvabodhanatthāni pañhabyākaraṇānīti vuttaṃ “bhedanissitattā ca pucchāvissajjanāna”nti.",
  "tika-abh05t0:44_9": "Savisesāva khandhādigaṇanāti “khandhasaṅgahenā”tiādinā avisesena vuttāpi rūpakkhandhādinā",
  "tika-abh05t0:44_10": "savisesāva khandhādigaṇanā, khandhādinā saṅgahoti attho. Suddhāti kevalā anavasesā,",
  "tika-abh05t0:44_11": "sāmaññabhūtāti vuttaṃ hoti.",
  "tika-abh05t0:45_0": "Tatthāti yathādhikate dutiyanaye. Sāmaññajotanāya visesaniddiṭṭhattā āha “saṅgahi…pe…",
  "tika-abh05t0:45_1": "niddhāritattā”ti. Tīsu saṅgahesūti khandhādisaṅgahesu tīsu. Aññehīti vuttāvasesehi",
  "tika-abh05t0:45_2": "dvīhi ekena vā. Ettakeneva dassetabbā siyuṃ tāvatāpi saṅgahitena asaṅgahitabhāvassa",
  "tika-abh05t0:45_3": "pakāsitattā. Tesanti saṅgahitenaasaṅgahitabhāvena vuttadhammānaṃ. Evaṃvidhānanti",
  "tika-abh05t0:45_4": "“cakkhāyatanaṃ sotāyatana”ntiādinā aniddhāritavisesānaṃ. Asambhavāti vuttappakārena",
  "tika-abh05t0:45_5": "niddisituṃ asambhavā. Saṅgahādinayadassanamattaṃ nayamātikāya byāpāro, yattha pana",
  "tika-abh05t0:45_6": "saṅgahādayo, te khandhādayo kusalādayo ca tesaṃ visayabhūtāti tehi vinā saṅgahādīnaṃ",
  "tika-abh05t0:45_7": "pavatti natthi. Tenāha “nayamātikāya abbhantarabāhiramātikāpekkhattā”ti. Saṅgāhakaṃ",
  "tika-abh05t0:45_8": "asaṅgāhakañcāti vattabbaṃ. Yo hi idha saṅgāhakabhāvena vutto dhammo asaṅgāhakabhāvenapi vuttoyevāti.",
  "tika-abh05t0:46_0": "“Ye dhammā khandhasaṅgahena saṅgahitā, āyatanadhātusaṅgahena asaṅgahitā”ti, “ye dhammā",
  "tika-abh05t0:46_1": "khandhasaṅgahena asaṅgahitā, āyatanadhātusaṅgahena saṅgahitā”ti ca yattha pucchitabbavissajjitabbadhammavisesaniddhāraṇaṃ",
  "tika-abh05t0:46_2": "natthi, tattha paṭhamanaye chaṭṭhanaye ca “rūpakkhandho katihi khandhehi saṅgahito?",
  "tika-abh05t0:46_3": "Ekena khandhenā”ti, “rūpakkhandho katihi khandhehi sampayuttoti? Natthi. Catūhi khandhehi",
  "tika-abh05t0:46_4": "vippayutto”ti ca evaṃ pucchitabbavissajjitabbabhāvena. Itaresūti dutiyādinayesu.",
  "tika-abh05t0:46_5": "Tassa tassāti yaṃ pucchitabbaṃ vissajjitabbañca “ye dhammā”ti aniyamitarūpena niddhāritaṃ,",
  "tika-abh05t0:46_6": "tassa tassa “te dhammā”ti niyāmakabhāvena.",
  "tika-abh05t0:47_0": "Etthāti etasmiṃ pakaraṇe. Yena yena cakkhāyatanādinā saṅgāhakena. Khandhādisaṅgahesūti",
  "tika-abh05t0:47_1": "khandhāyatanadhātusaṅgahesu. Tena tenāti khandhādisaṅgahena. Aññanti tato tato saṅgāhakato",
  "tika-abh05t0:47_2": "aññaṃ. Tabbinimuttaṃ saṅgahetabbāsaṅgahetabbaṃ yaṃ dhammajātaṃ atthi, taṃ tadeva",
  "tika-abh05t0:47_3": "“cakkhāyatanena ye dhammā khandhasaṅgahena saṅgahitā, āyatanadhātusaṅgahena asaṅgahitā”ti",
  "tika-abh05t0:47_4": "saṅgāhakāsaṅgāhakabhāvena uddhaṭaṃ. Añño dhammo natthi tassa sabhāgabhāvena saṅgāhakasseva",
  "tika-abh05t0:47_5": "abhāvato. Siyā panetaṃ sabhāgena ekadesena saṅgahoti, taṃ paṭikkhipanto āha “na ca",
  "tika-abh05t0:47_6": "so…pe… hotī”ti. Yañcātiādinā vacanantaraṃ pariharati.",
  "tika-abh05t0:48_0": "Yadi cātiādināpi tasseva tena saṅgahābhāvaṃ pāṭhābhāvadassanena vibhāveti. Tattha",
  "tika-abh05t0:48_1": "so evāti yo rūpādikkhandho saṅgāhakabhāvena vutto, so eva tena rūpādikkhandhena saṅgayheyya",
  "tika-abh05t0:48_2": "saṅgahetabbo bhaveyya, teneva tassa saṅgahābhāve lakkhaṇaṃ dassento āha “na hi so",
  "tika-abh05t0:48_3": "eva tassa sabhāgo visabhāgo cā”ti. Ekadesā viya cakkhāyatanādayo samudāyassa rūpakkhandhādikassa.",
  "tika-abh05t0:48_4": "Rūpakkhandho cakkhāyatanādīnaṃ na saṅgāhako asaṅgāhako ca sabhāgavisabhāgabhāvābhāvato.",
  "tika-abh05t0:48_5": "Esa nayo sesesupi. Samudāyantogadhānantiādinā vuttamevatthaṃ pākaṭataraṃ karoti.",
  "tika-abh05t0:48_6": "Tattha yenāti vibhāgena. Teti ekadesā. Tesanti ekadesānaṃ. Ettha tadantogadhatāya",
  "tika-abh05t0:48_7": "vibhāgābhāvo, vibhāgābhāvena sabhāgavisabhāgatābhāvo, tena saṅgāhakāsaṅgāhakatābhāvo",
  "tika-abh05t0:48_8": "dassitoti veditabbo.",
  "tika-abh05t0:49_0": "Yathā sabbena sabbaṃ sabhāgavisabhāgābhāvena ekadesānaṃ samudāyo saṅgāhako asaṅgāhako",
  "tika-abh05t0:49_1": "ca na hoti, evaṃ ekadesasabhāgavisabhāgānanti dassento “tathā”tiādimāha. Tattha yathātiādi",
  "tika-abh05t0:49_2": "udāharaṇadassanena yathāvuttassa atthassa pākaṭakaraṇaṃ. Khandhasaṅgahena saṅgāhakaṃ",
  "tika-abh05t0:49_3": "asaṅgāhakañcāti yojanā. Tathā sesesupi. Na hi ekadesa…pe… visabhāgaṃ yena samudāyo",
  "tika-abh05t0:49_4": "saṅgāhako asaṅgāhako ca siyāti adhippāyo. Ettha ca saṅgāhakattaṃ tāva mā hotu, asaṅgāhakattaṃ",
  "tika-abh05t0:49_5": "pana kasmā paṭikkhipīyatīti codanaṃ manasi katvā āha “tasmā”tiādi. Tattha tasmāti",
  "tika-abh05t0:49_6": "vuttamevatthaṃ hetubhāvena parāmasati. Attato aññassa, attani antogadhato aññassa,",
  "tika-abh05t0:49_7": "attekadesasabhāgato aññassa satipi asaṅgāhakatteti yojanā. Taṃ panetaṃ “rūpakkhandho",
  "tika-abh05t0:49_8": "rūpakkhandhena saṅgahito asaṅgahito ca na hotī”tiādinā vutte tayo pakāre sandhāya",
  "tika-abh05t0:49_9": "vuttaṃ. Saṅgāhakattameva etesaṃ natthīti etesaṃ attā, attani antogadho, attekadesasabhāgo",
  "tika-abh05t0:49_10": "cāti vuttānaṃ saṅgāhakabhāvo eva natthi sabhāgābhāvato. Tena vuttaṃ “na hi so eva",
  "tika-abh05t0:49_11": "tassa sabhāgo”tiādi. Yenāti saṅgāhakattena. Evarūpānanti yathāvuttānaṃ tippakārānaṃ",
  "tika-abh05t0:49_12": "aggahaṇaṃ veditabbaṃ satipi visabhāgabhāveti adhippāyo.",
  "tika-abh05t0:50_0": "Tenāti “dhammāyatana”ntiādinā vacanena. Ekadesassa vedanākkhandhādikassa samudāyassa",
  "tika-abh05t0:50_1": "dhammāyatanassa saṅgāhakattaṃ ekadesena samudāyassa saṅgahitabhāvanti attho, samudāyassa",
  "tika-abh05t0:50_2": "rūpakkhandhassa ekadesassa cakkhāyatanassa sotāyatanassa ca saṅgāhakattaṃ samudāyena",
  "tika-abh05t0:50_3": "ekadesassa saṅgahitabhāvanti vuttaṃ hoti. Yadi evaṃ na dasseti, atha kiṃ dassetīti",
  "tika-abh05t0:50_4": "āha “catukkhandhagaṇanabhedehī”tiādi. Tattha catukkhandhagaṇanabhedehīti rūpādicatukkhandhagaṇanavibhāgehi.",
  "tika-abh05t0:50_5": "Pañcadhāti rūpādicatukkhandhasaṅgaho viññāṇakkhandhasaṅgahoti evaṃ pañcappakārena",
  "tika-abh05t0:50_6": "bhinnataṃ. Tenāha “gaṇetabbāgaṇetabbabhāvenā”ti. “Ekena khandhenā”tiādīsu karaṇatthe",
  "tika-abh05t0:50_7": "karaṇavacanaṃ, na kattuattheti katvā āha “saṅgāhakāsaṅgāhakanirapekkhāna”nti. Tenevāha",
  "tika-abh05t0:50_8": "“kammakaraṇamattasabbhāvā”ti. Dutiyādayo pana nayā. Agaṇanādidassanānīti agaṇanagaṇanadassanāni.",
  "tika-abh05t0:50_9": "Nanu ca dutiyādīsu gaṇanādīnipi vijjantīti? Saccaṃ vijjanti, tāni pana visesanabhūtāni",
  "tika-abh05t0:50_10": "appadhānānīti visesitabbabhūtānaṃ padhānānaṃ vasenevaṃ vuttaṃ. “Cakkhāyatanena ye",
  "tika-abh05t0:50_11": "dhammā khandhasaṅgahena saṅgahitā”tiādinā kattuādayo niddiṭṭhāti āha “kattukaraṇakammattayasabbhāvā”ti.",
  "tika-abh05t0:51_0": "Tathā tathāti tena tena rūpakkhandhādippakārena. Taṃtaṃkhandhādibhāvābhāvo sabhāgavisabhāgatāti",
  "tika-abh05t0:51_1": "rūpadhammādīnaṃ rūpakkhandhādibhāvo sabhāgatā, vedanākkhandhādiabhāvo visabhāgatāti",
  "tika-abh05t0:51_2": "attho. Yathāniddhāritadhammadassaneti “ye dhammā, te dhammā”ti niddhāritappakāradhammanirūpane.",
  "tika-abh05t0:51_3": "Saṅgāhakasaṅgahetabbānanti cakkhāyatanādikassa saṅgāhakassa sotāyatanādikassa ca",
  "tika-abh05t0:51_4": "saṅgahetabbassa. Samānakkhandhādibhāvoti ekakkhandhādibhāvo, rūpakkhandhādibhāvoti",
  "tika-abh05t0:51_5": "attho. Tadabhāvoti tassa samānakkhandhādibhāvassa abhāvo aññakkhandhādibhāvo. Ayanti",
  "tika-abh05t0:51_6": "yvāyaṃ paṭhamanaye tathā tathā gaṇetabbāgaṇetabbatāsaṅkhāto dutiyādinayesu yathāvuttānaṃ",
  "tika-abh05t0:51_7": "samānakkhandhādibhāvābhāvasaṅkhāto taṃtaṃkhandhādibhāvābhāvo vutto, ayametesaṃ dvippakārānaṃ",
  "tika-abh05t0:51_8": "nayānaṃ sabhāgavisabhāgatāsu viseso.",
  "tika-abh05t0:52_0": "Samudayasaccasukhindriyādīti ādi-saddena maggasaccadukkhindriyādi saṅgayhati. Asaṅgāhakattābhāvatoti",
  "tika-abh05t0:52_1": "saṅgahitatāvisiṭṭhassa asaṅgāhakattassa abhāvato. Na hi sakkā “samudayasaccena ye",
  "tika-abh05t0:52_2": "dhammā khandhasaṅgahena saṅgahitā, āyatanadhātusaṅgahena asaṅgahitā”tiādi vattuṃ.",
  "tika-abh05t0:52_3": "Dukkhasaccasadisāni abyākatapadādīni. Itarehīti āyatanadhātusaṅgahehi saṅgāhakattāsaṅgāhakattābhāvato",
  "tika-abh05t0:52_4": "na uddhaṭānīti yojanā. Evantiādi yathāvuttassa atthassa nigamanavasena vuttaṃ. Na",
  "tika-abh05t0:52_5": "rūpakkhandhoti na sabbo rūpakkhandhadhammoti attho.",
  "tika-abh05t0:53_0": "“Khandhapadenā”ti idaṃ karaṇatthe karaṇavacanaṃ, na kattuattheti āha “khandhapadasaṅgahenāti",
  "tika-abh05t0:53_1": "attho”ti. Tenevassa kattuatthataṃ paṭisedhetuṃ “na saṅgāhakenā”ti vuttaṃ. Karaṇaṃ",
  "tika-abh05t0:53_2": "pana katturahitaṃ natthīti āha “kenaci saṅgāhakenāti idaṃ pana ānetvā vattabba”nti.",
  "tika-abh05t0:53_3": "Saṅgāhakesu na yujjati na saṅgahetabbesūti adhippāyo. Rūpakkhandhadhammā hi “ye dhammā",
  "tika-abh05t0:53_4": "khandhasaṅgahena saṅgahitā”ti vuttāti. Samudāye vuttavidhi tadavayavepi sambhavatīti",
  "tika-abh05t0:53_5": "codanaṃ samuṭṭhāpento “etena nayenā”tiādimāha. Paṭiyogīnivattanaṃ eva-saddena karīyatīti",
  "tika-abh05t0:53_6": "āha “na hi aññamattanivāraṇaṃ eva-saddassa attho”ti. Tenāha “saṅgāhakato aññanivāraṇaṃ",
  "tika-abh05t0:53_7": "eva-saddassa attho”ti. So ca…pe… pekkhanti iminā tamevatthaṃ pākaṭataraṃ karoti.",
  "tika-abh05t0:53_8": "Saṅgāhakāpekkhatte hi “so cā”tiādivacanassa “cakkhāyatanena rūpakkhandhova saṅgahito”ti",
  "tika-abh05t0:53_9": "ettha cakkhāyatanaṃ saṅgāhakanti yathādhippetassa atthassa asambhavo evāti idāni",
  "tika-abh05t0:53_10": "taṃ asambhavaṃ vibhāvento “katha”ntiādimāha, taṃ suviññeyyameva.",
  "tika-abh05t0:54_0": "Etthāti “aḍḍhekādasahi āyatanadhātūhī”ti ettha. “Rūpakkhandhenā”ti ānetvā vattabbaṃ",
  "tika-abh05t0:54_1": "āyatanadhātuvisesanatthaṃ. Na so eva tassa, samudāyo vā tadekadesānaṃ saṅgāhako asaṅgāhako",
  "tika-abh05t0:54_2": "ca hotīti vuttovāyamatthoti āha “rūpakkhandho…pe… na hotī”ti. Iminā pariyāyenāti",
  "tika-abh05t0:54_3": "yasmā vuttappakāraṃ saṅgāhakattaṃ natthi “yena saṅgahitassa asaṅgāhakaṃ siyā”ti iminā",
  "tika-abh05t0:54_4": "pariyāyena. Asaṅgahitatāya abhāvo vutto aṭṭhakathāyaṃ “so ca…pe… natthī”ti. Saṅgahitatāyāti",
  "tika-abh05t0:54_5": "nippariyāyena saṅgahitabhāvena asaṅgahitatāya abhāvo vuttoti na yujjatīti yojanā.",
  "tika-abh05t0:54_6": "Sā saṅgahitatāti attanā attano, attekadesānaṃ vā saṅgahitatā. Tenāti rūpakkhandhena.",
  "tika-abh05t0:54_7": "Tesanti rūpakkhandhatadekadesānaṃ. Atthi ca vippayuttatā vedanākkhandhādīhi. Cakkhāyatanādīhi",
  "tika-abh05t0:54_8": "viyāti visadisudāharaṇaṃ. Etehi rūpavedanākkhandhādīhi aññehi ca evarūpehi. Etāni",
  "tika-abh05t0:54_9": "aññāni cāti etthāpi eseva nayo.",
  "tika-abh05t0:55_0": "Teneva tassa saṅgahitattābhāvadassanena heṭṭhā dassitena. Etthāti etasmiṃ vāre. Aggahaṇeti",
  "tika-abh05t0:55_1": "akathane, adesanāyanti attho. Samudayasaccādīsūti samudayasaccasukhindriyādīsu yujjeyya",
  "tika-abh05t0:55_2": "taṃ kāraṇaṃ. Kasmā? Tehi samudayasaccādīhi khandhādisaṅgahena saṅgahite dhammajāte",
  "tika-abh05t0:55_3": "sati tassa āyatanasaṅgahādīhi asaṅgahitattassa abhāvato. Rūpakkhandhādīhīti rūpakkhandhavedanākkhandhādīhi.",
  "tika-abh05t0:55_4": "Saṅgahitameva natthi, kasmā? “So eva tassa saṅgāhako na hotī”ti vuttovāyamattho.",
  "tika-abh05t0:55_5": "Yadipi rūpakkhandhādinā rūpakkhandhādikassa attano…pe… natthīti sambandho. Aññassa",
  "tika-abh05t0:55_6": "pana vedanākkhandhādikassa rūpakkhandhādinā saṅgahitattābhāvena asaṅgahitattaṃ atthīti",
  "tika-abh05t0:55_7": "yojanā. Ubhayābhāvoti saṅgahitattāsaṅgahitattābhāvo. Ettha etasmiṃ vāre. Dhammāyatanajīvitindriyādīnanti",
  "tika-abh05t0:55_8": "dhammāyatanādīnaṃ khandhacatukkasaṅgāhakatte, jīvitindriyādīnaṃ khandhadukasaṅgāhakatteti",
  "tika-abh05t0:55_9": "yojanā. Pāḷiyaṃ anāgatattā “satī”ti sāsaṅkaṃ vadati. Ādi-saddena paṭhamena dhammadhātusaḷāyatanādīnaṃ",
  "tika-abh05t0:55_10": "sukhindriyādīnañca, dutiyena ekakkhandhassa saṅgaho daṭṭhabbo. Sukhindriyañhi vedanākkhandhasseva",
  "tika-abh05t0:55_11": "saṅgāhakaṃ. Tesanti khandhacatukkakhandhadukādīnaṃ asaṅgahitatā na natthi atthevāti",
  "tika-abh05t0:55_12": "tassā abhāvo anekantiko. Pubbe vuttanayenāti “rūpakkhandhādīhi panā”tiādinā vuttanayena.",
  "tika-abh05t0:56_0": "Tatthevāti tasmiṃyeva pubbe vutte sanidassanasappaṭighapade. Nivattetvā gaṇhantoti",
  "tika-abh05t0:56_1": "pubbe vuttaṃ paṭinivattetvā gaṇhanto paccāmasanto. Tadavattabbatāti tesaṃ saṅgāhakāsaṅgāhakasaṅgahitattāsaṅgahitattānaṃ",
  "tika-abh05t0:56_2": "avattabbatā. Asaṅgāhakattābhāvato eva…pe… na saṅgāhakattābhāvatoti yasmā nesaṃ asaṅgāhakattaṃ",
  "tika-abh05t0:56_3": "viya saṅgāhakattampi natthi, tato eva saṅgahitattāsaṅgahitattampīti dasseti.",
  "tika-abh05t0:57": "Dutiyanayasaṅgahitenaasaṅgahitapadavaṇṇanā niṭṭhitā.",
  "tika-abh05t0:58": "3. Tatiyanayo asaṅgahitenasaṅgahitapadavaṇṇanā",
  "tika-abh05t0:59_0": "179. Rūpakkhandhena khandhasaṅgahena asaṅgahitesūti niddhāraṇe bhummaṃ. Tasmāti yasmā",
  "tika-abh05t0:59_1": "ekadesasabhāgatā samudāyasabhāgatā na hoti, tasmā. Tenāti rūpakkhandhena. Tānīti",
  "tika-abh05t0:59_2": "vedanādikkhandhattayanibbānāni. Yathā ca ekadesavisabhāgatāya na saṅgahitatā, evaṃ",
  "tika-abh05t0:59_3": "ekadesasabhāgatāya asaṅgahitatāpi natthīti dassento “na kevala”ntiādimāha. Saṅgahitāneva",
  "tika-abh05t0:59_4": "na na hontīti yojanā. Teti vedanādikkhandhattayanibbānasukhumarūpadhammā. Tehīti",
  "tika-abh05t0:59_5": "viññāṇakkhandhacakkhāyatanādīhi. Na kathañci sammissāti kenacipi pakārena na sammissāti",
  "tika-abh05t0:59_6": "asammissatāya saṅgahitattābhāvaṃ sādheti. Rūpakkhandhena viya…pe… na hotīti yathā",
  "tika-abh05t0:59_7": "rūpakkhandhena sabhāgatābhāvato nibbānaṃ na kenacipi saṅgahaṇena saṅgahitaṃ, evaṃ",
  "tika-abh05t0:59_8": "viññāṇakkhandhacakkhāyatanādīhi taṃ āyatanadhātusaṅgahehi saṅgahitaṃ na hotīti khandhasaṅgahābhāvo",
  "tika-abh05t0:59_9": "pākaṭo vuttovāti evaṃ vuttaṃ.",
  "tika-abh05t0:60_0": "Evarūpānanti rūpakkhandhaviññāṇakkhandhacakkhāyatanādīnaṃ. Na hi nibbānaṃ sandhāya",
  "tika-abh05t0:60_1": "“rūpakkhandhena viññāṇakkhandhena cakkhāyatanena ye dhammā khandhasaṅgahena asaṅgahitā,",
  "tika-abh05t0:60_2": "āyatanadhātusaṅgahena saṅgahitā”ti sakkā vattuṃ. Tena vuttaṃ “saṅgāhakattābhāvato",
  "tika-abh05t0:60_3": "evā”ti. Tathā “abyākatehi dhammehi ye dhammā khandhasaṅgahena asaṅgahitā, āyatanadhātusaṅgahena",
  "tika-abh05t0:60_4": "saṅgahitā”tiādi na sakkā vattuṃ tādisassa dhammassa abhāvatoti āha “sanibbāna…pe…",
  "tika-abh05t0:60_5": "bhāvatovā”ti. Aggahaṇaṃ veditabbanti yojanā. Tenāha “na hī”tiādi. Kañcīti kañci dhammajātaṃ.",
  "tika-abh05t0:60_6": "Teti abyākatadhammādayo. Attanoti abyākatadhammādiṃ sandhāyāha. Ekadesoti rūpakkhandhādi.",
  "tika-abh05t0:60_7": "Attekadesasabhāgoti nibbānaṃ. Tañhi dhammāyatanadhammadhātupariyāpannatāya tadekadesasabhāgo.",
  "tika-abh05t0:60_8": "Asaṅgahitasaṅgāhakattāti khandhasaṅgahena asaṅgahitānaṃ saññākkhandhādīnaṃ āyatanadhātusaṅgahena",
  "tika-abh05t0:60_9": "saṅgāhakattāti attho.",
  "tika-abh05t0:61_0": "Visabhāgakkhandhanibbānasamudāyattā khandhasaṅgahena dhammāyatanena na koci dhammo",
  "tika-abh05t0:61_1": "saṅgahito atthīti yojanā. Etassāti “dhammāyatanena saṅgahitā”ti etassa padassa dhammāyatanagaṇanena",
  "tika-abh05t0:61_2": "saṅgahitāti attho. Oḷārikarūpasammissaṃ dhammāyatanekadesaṃ.",
  "tika-abh05t0:62": "Tatiyanayaasaṅgahitenasaṅgahitapadavaṇṇanā niṭṭhitā.",
  "tika-abh05t0:63": "4. Catutthanayo saṅgahitenasaṅgahitapadavaṇṇanā",
  "tika-abh05t0:64_0": "191. Tiṇṇaṃ saṅgahānanti khandhāyatanadhātusaṅgahānaṃ. Saṅgahaṇapubbaṃ asaṅgahaṇaṃ,",
  "tika-abh05t0:64_1": "asaṅgahaṇapubbaṃ saṅgahaṇañca vuccamānaṃ saṅgahaṇāsaṅgahaṇānaṃ pavattivisesena vuttaṃ",
  "tika-abh05t0:64_2": "hotīti āha “saṅgahaṇā…pe… uddiṭṭhā”ti. Saṅgahābhāvakato asaṅgaho saṅgahahetuko saṅgahassa",
  "tika-abh05t0:64_3": "pavattivisesoyeva nāma hotīti āha “saṅgahaṇappavattivisesavirahe”ti. Kenaci samudayasaccādinā",
  "tika-abh05t0:64_4": "tīhipi saṅgahehi saṅgahitena saṅkhārakkhandhapariyāpannena dhammavisesena puna tatheva",
  "tika-abh05t0:64_5": "saṅgahito so eva samudayasaccādiko dhammaviseso saṅgahitena saṅgahito. Saṅgāhakattābhāvasabbhāvā",
  "tika-abh05t0:64_6": "saṅgāhakabhāvena na uddhaṭā, na asaṅgāhakattā eva. Yathā hi tīhi saṅgahehi na saṅgāhakā,",
  "tika-abh05t0:64_7": "evaṃ dvīhi, ekenapi saṅgahena na saṅgāhakā idha na uddhaṭā. Tehi saṅgahitāti tehi",
  "tika-abh05t0:64_8": "tīhi saṅgahehi saṅgahitā dhammā. Yassāti yassa attano saṅgāhakassa.",
  "tika-abh05t0:65_0": "Sakalavācakenāti anavasesaṃ khandhādiatthaṃ vadantena. Tena khandhādipadenāti “teneva",
  "tika-abh05t0:65_1": "saṅgahaṃ gaccheyyā”ti ettha tena khandhādipadenāti evaṃ yojetabbaṃ. Evaṃ pana ayojetvā",
  "tika-abh05t0:65_2": "“yaṃ attano saṅgāhakaṃ saṅgaṇhitvā puna teneva saṅgahaṃ gaccheyya, taṃ aññaṃ saṅgahitaṃ",
  "tika-abh05t0:65_3": "nāma natthī”ti evaṃ na sakkā vattuṃ. Kasmāti ce? Na hi yena samudayasaccādinā yaṃ",
  "tika-abh05t0:65_4": "saṅkhārakkhandhapariyāpannaṃ dhammajātaṃ khandhādisaṅgahehi saṅgahitaṃ, teneva samudayasaccādinā",
  "tika-abh05t0:65_5": "tassa tadavasiṭṭhassa saṅkhārakkhandhadhammassa, na ca tasseva kevalassa samudayasaccādikassa",
  "tika-abh05t0:65_6": "saṅgaho pucchito vissajjitoti yojanā, atha kho tena saṅkhārakkhandhadhammena phassādinā.",
  "tika-abh05t0:65_7": "Saṅgahitassāti saṅgahitatāvisiṭṭhassāti attho. Tasmā attano saṅgāhakaṃ sakalakkhaṇādiṃ",
  "tika-abh05t0:65_8": "saṅgaṇhitvā puna tena khandhādipadena yaṃ saṅgahaṃ gaccheyya, taṃ tādisaṃ natthīti",
  "tika-abh05t0:65_9": "attho veditabbo. Vedanā saddo ca khandho āyatanañcāti vedanā visuṃ khandho, saddo",
  "tika-abh05t0:65_10": "ca visuṃ āyatananti attho. Aññena khandhantarādinā. Asammissanti abyākatadukkhasaccādi",
  "tika-abh05t0:65_11": "viya amissitaṃ. Na hi…pe… etthāti saṅgahitatāvisiṭṭhena dhammena yo dhammo saṅgahito,",
  "tika-abh05t0:65_12": "tassa saṅgahitatāvisiṭṭhoyeva yo saṅgaho, so na ettha vāre pucchito vissajjito ca.",
  "tika-abh05t0:65_13": "Saṅgahovāti kevalo saṅgaho, na kattāpekkhoti attho. Na saṅgāhakenāti idaṃ yathāvuttena",
  "tika-abh05t0:65_14": "atthena nivattitassa dassanaṃ. Na hītiādi taṃsamatthanaṃ.",
  "tika-abh05t0:66": "Catutthanayasaṅgahitenasaṅgahitapadavaṇṇanā niṭṭhitā.",
  "tika-abh05t0:67": "5. Pañcamanayo asaṅgahitenaasaṅgahitapadavaṇṇanā",
  "tika-abh05t0:68_0": "193. Vuttanayenāti yasmā saṅgahappavattivisesavirahito asaṅgahitadhammavisesanissito",
  "tika-abh05t0:68_1": "pañcamanayo, tasmā yo ettha kenaci asaṅgahitena dhammavisesena puna asaṅgahito dhammaviseso",
  "tika-abh05t0:68_2": "asaṅgahitena asaṅgahito asaṅgahitatāya pucchitabbo vissajjitabbo ca. Tameva tāva",
  "tika-abh05t0:68_3": "yathāniddhāritaṃ dassento “rūpakkhandhena ye dhammā khandha…pe… asaṅgahitā, tehi",
  "tika-abh05t0:68_4": "dhammehi ye dhammā khandha…pe… asaṅgahitāti āhā”ti catutthanaye vuttanayānusārena.",
  "tika-abh05t0:68_5": "Yathāniddhāritadhammadassananti pāḷiyaṃ niddhāritappakāradhammadassanaṃ. Saha sukhumarūpenāti",
  "tika-abh05t0:68_6": "sasukhumarūpaṃ, tena sukhumarūpena saddhiṃ gahitaṃ viññāṇaṃ, tena sahitadhammasamudāyā",
  "tika-abh05t0:68_7": "sasukhuma…pe… dāyā. Ke pana teti āha “dukkhasaccā”tiādi. Kesañcīti nibbānacakkhāyatanādīnaṃ.",
  "tika-abh05t0:68_8": "Tīhipi saṅgahehi. Paripuṇṇasaṅgahehi tīhipi saṅgahehi asaṅgāhakā paripuṇṇasaṅgahāsaṅgāhakā.",
  "tika-abh05t0:68_9": "Abyākatadhammasadisā nevadassanenanabhāvanāyapahātabbanevasekkhānāsekkhādayo. Itareti",
  "tika-abh05t0:68_10": "rūpakkhandhādayo. Tabbipariyāyenāti vuttavipariyāyena, tīhipi saṅgahehi asaṅgahetabbassa",
  "tika-abh05t0:68_11": "atthitāya paripuṇṇasaṅgahāsaṅgāhakattāti attho.",
  "tika-abh05t0:69_0": "Asaṅgāhakesu nibbānaṃ antogadhaṃ, tasmā taṃ anidassanaappaṭighehi asaṅgahetabbaṃ",
  "tika-abh05t0:69_1": "na hotīti attho. Tenāha “na ca tadeva tassa asaṅgāhaka”nti. “Vedanākkhandhena ye",
  "tika-abh05t0:69_2": "dhammā”tiādayo nava pañhā dutiyapañhādayo, te paṭhamapañhena saddhiṃ dasa, nāmarūpapañhādayo",
  "tika-abh05t0:69_3": "pana catuvīsatīti āha “sabbepi catuttiṃsa hontī”ti. Rūpakkhandhādivisesakapadanti",
  "tika-abh05t0:69_4": "“rūpakkhandhenā”tiādinā asaṅgāhakattena visesakaṃ rūpakkhandhādipadaṃ. Pucchāyāti",
  "tika-abh05t0:69_5": "ca pucchanatthanti attho. “Rūpakkhandhenā”tiādi sabbampi vā viññāpetuṃ icchitabhāvena",
  "tika-abh05t0:69_6": "vacanaṃ pañhabhāvato pucchā. Tenāha aṭṭhakathāyaṃ “pañhā panettha…pe… catuttiṃsa",
  "tika-abh05t0:69_7": "hontī”ti. Te hi lakkhaṇato dassitāti te niddhāritadhammā teneva asaṅgahitāsaṅgahitatāya",
  "tika-abh05t0:69_8": "niddhāraṇasaṅkhātena lakkhaṇena dassitā.",
  "tika-abh05t0:70_0": "Tadevāti eva-saddenāti “tadevā”ti ettha eva-saddena. “Yaṃ pucchāya uddhaṭaṃ padaṃ,",
  "tika-abh05t0:70_1": "taṃ khandhādīhi asaṅgahita”nti ettha “khandhādīhevā”ti avadhāraṇaṃ nippayojanaṃ pakārantarassa",
  "tika-abh05t0:70_2": "abhāvato. “Tīhi asaṅgaho”ti hi vuttaṃ. Tathā “asaṅgahitamevā”ti saṅgahitatānivattanassa",
  "tika-abh05t0:70_3": "anadhippetattā. Tadevāti pana icchitaṃ uddhaṭasseva asaṅgahitenaasaṅgahitabhāvassa",
  "tika-abh05t0:70_4": "avadhāretabbattāti dassento “na kadācī”tiādimāha. Tattha aññassāti anuddhaṭassa.",
  "tika-abh05t0:70_5": "Aniyatataṃ dassetīti idaṃ avadhāraṇaphaladassanaṃ. Niyamatoti sakkā vacanaseso yojetunti",
  "tika-abh05t0:70_6": "idampi eva-kārena siddhamevatthaṃ pākaṭataraṃ kātuṃ vuttaṃ. Yato hi eva-kāro, tato",
  "tika-abh05t0:70_7": "aññattha niyamoti. Evaṃpakāramevāti pucchāya uddhaṭappakārameva, yaṃ pakāraṃ pucchāya",
  "tika-abh05t0:70_8": "uddhaṭaṃ, taṃpakāramevāti attho. Tassāti asaṅgahitassa. Aññassāti pucchāya anuddhaṭappakārassa.",
  "tika-abh05t0:70_9": "Etena yo pucchāya uddhaṭo tīhipi saṅgahehi asaṅgahito, tasseva idha pucchitabbavissajjitabbabhāvo,",
  "tika-abh05t0:70_10": "na aññassāti dasseti. Tenāha “pucchāya uddhaṭañhī”tiādi. Āyatanadhātusaṅgahavasena",
  "tika-abh05t0:70_11": "cettha rūpakkhandhādīnaṃ aññasahitatā, viññāṇakkhandhādīnaṃ asahitatā ca veditabbā.",
  "tika-abh05t0:71_0": "Avasesā vedanādayo tayo khandhā nibbānañca sakalena rūpakkhandhena tesaṃ saṅgaho",
  "tika-abh05t0:71_1": "natthīti “saṅgahitā”ti na sakkā vattuṃ, ekadesena pana saṅgaho atthīti “asaṅgahitā",
  "tika-abh05t0:71_2": "na hontīti evaṃ daṭṭhabba”nti āha. “Rūpadhammāvā”ti niyamanaṃ pucchāya uddhaṭabhāvāpekkhanti",
  "tika-abh05t0:71_3": "dassento “pucchāya…pe… adhippāyo”ti āha. Tena vuttaṃ “anuddhaṭā vedanādayopi hi asaṅgahitā",
  "tika-abh05t0:71_4": "evā”ti. Etthāti etasmiṃ pañcamanayaniddese. Paṭhame nayeti paṭhame atthavikappe.",
  "tika-abh05t0:71_5": "Tathā dutiyeti etthāpi. Rūpaviññāṇehīti asukhumarūpadhammehi viññāṇena cāti ayamettha",
  "tika-abh05t0:71_6": "adhippāyoti dassento “oḷārika…pe… attho”ti āha. Kathaṃ pana rūpadhammāti vutte oḷārikarūpasseva",
  "tika-abh05t0:71_7": "gahaṇanti āha “rūpekadeso hi ettha rūpaggahaṇena gahito”ti.",
  "tika-abh05t0:72_0": "196. Asaṅgāhakanti “cakkhāyatanena…pe… asaṅgahitā”ti evaṃ asaṅgāhakabhāvena vuttaṃ",
  "tika-abh05t0:72_1": "pucchitabbavissajjetabbabhāvena vuttampi kāmaṃ vedanādīheva catūhi asaṅgahitaṃ, taṃ",
  "tika-abh05t0:72_2": "pana na cakkhāyatanamevāti dassetuṃ “cakkhāyatanena panā”tiādi vuttaṃ. Yehi dhammehīti",
  "tika-abh05t0:72_3": "khandhādīsu yehi. Sabbaṃ dhammajātaṃ teva rūpādike dhamme udāneti pāḷiyaṃ. Kasmā",
  "tika-abh05t0:72_4": "panetaṃ udānetīti āha “sadisavissajjanā”tiādi. Paṭhamena udānena. Dveti “bāhirā upādā",
  "tika-abh05t0:72_5": "dve”ti ettha vuttaṃ dve-saddaṃ sandhāyāha. Tassa asaṅgahitassa. Yathādassitassāti",
  "tika-abh05t0:72_6": "“rūpa”ntiādinā dassitappakārassa. Dhammanvayañāṇuppādanaṃ nayadānaṃ. “Rūpaṃ dhammāyatana”ntiādīnaṃ",
  "tika-abh05t0:72_7": "padānaṃ vasena dvevīsapadiko esa nayo.",
  "tika-abh05t0:73": "Pañcamanayaasaṅgahitenaasaṅgahitapadavaṇṇanā niṭṭhitā.",
  "tika-abh05t0:74": "6. Chaṭṭhanayo sampayogavippayogapadavaṇṇanā",
  "tika-abh05t0:75_0": "228. “Tatthā”ti iminā “sampayogavippayogapadaṃ bhājetvā”ti ettha sampayogavippayogapadaṃ",
  "tika-abh05t0:75_1": "bhājitaṃ, saṃvaṇṇetabbatāya ca padhānabhūtaṃ paccāmaṭṭhaṃ, na rūpakkhandhādipadanti",
  "tika-abh05t0:75_2": "dassento “yaṃ labbhati…pe… veditabba”nti vatvā puna “rūpakkhandhādīsu hī”tiādinā",
  "tika-abh05t0:75_3": "tamatthaṃ vivarati. Tattha na labbhatīti “sampayuttaṃ vippayutta”nti vā gahetuṃ na",
  "tika-abh05t0:75_4": "labbhati, alabbhamānampi pucchāya gahitaṃ paṭikkhepena vissajjetuṃ. Paṭikkhepopi",
  "tika-abh05t0:75_5": "hi pucchāya vissajjanameva. Tathā hi yamake “yassa rūpakkhandho nuppajjittha, tassa",
  "tika-abh05t0:75_6": "vedanākkhandho nuppajjitthā”ti pucchāya “natthī”ti vissajjitaṃ. Tena panettha rūpadhammesu",
  "tika-abh05t0:75_7": "sampayogaṭṭho na labbhatīti ayamattho dassito hoti. Alabbhamānampi sampayogapadaṃ",
  "tika-abh05t0:75_8": "gahitanti sambandho. Sabbatthāti rūpakkhandhavedanākkhandhādīsu. Etesanti rūpanibbānānaṃ.",
  "tika-abh05t0:75_9": "Visabhāgatāti ataṃsabhāgatā. Ekuppādādibhāvo hi sampayoge sabhāgatā, na saṅgahe viya",
  "tika-abh05t0:75_10": "samānasabhāgatā, tasmā ekuppādādibhāvarahitānaṃ rūpanibbānānaṃ sā ekuppādāditā visabhāgatā",
  "tika-abh05t0:75_11": "vuttā. Tadabhāvatoti tassā visabhāgatāya ekuppādāditāya abhāvato. Vippayogopi nivārito",
  "tika-abh05t0:75_12": "eva hoti, visabhāgo bhāvo vippayogoti vuttovāyamatthoti. “Catūsu hī”tiādinā vuttamevatthaṃ",
  "tika-abh05t0:75_13": "pākaṭataraṃ karoti. Tattha tesaṃ tehīti ca arūpakkhandhe eva parāmasati. Visabhāgatā",
  "tika-abh05t0:75_14": "ca hoti rūpanibbānesu avijjamānattāti attho. Tenāha “na ca rūpekadesassā”tiādi. Tenevāti",
  "tika-abh05t0:75_15": "catukkhandhasabhāgattā eva.",
  "tika-abh05t0:76_0": "Tīhi viññāṇadhātūhīti ghānajivhākāyaviññāṇadhātūhi vippayutte anārammaṇamissake rūpadhammamissake",
  "tika-abh05t0:76_1": "dhamme dīpeti rūpabhavoti yojanā. Pañcahīti cakkhuviññāṇādīhi pañcahi viññāṇadhātūhi.",
  "tika-abh05t0:76_2": "Ekāya manodhātuyā. Na sampayutteti na sampayutte eva. Tathā hi “vippayutte ahonte",
  "tika-abh05t0:76_3": "sattahipi sampayutte sattapi vā tā”ti vuttaṃ. Tenāti vippayuttatāpaṭikkhepena. Tāhīti",
  "tika-abh05t0:76_4": "sattaviññāṇadhātūhi. Sampayutte dīpentīti sampayutte dīpentiyeva, na sampayutte evāti",
  "tika-abh05t0:76_5": "evamavadhāraṇaṃ gahetabbaṃ. Esa nayo sesesupi. Sampayutte vedanādike. Sampayuttavippayuttabhāvehi",
  "tika-abh05t0:76_6": "navattabbaṃ, taṃyeva viññāṇadhātusattakaṃ. Sampayuttabhāvena navattabbāni sampayuttanavattabbāni,",
  "tika-abh05t0:76_7": "bhinnasantānikāni, nānākkhaṇikāni ca arūpānipi dhammajātāni. Anārammaṇamissakasabbaviññāṇadhātutaṃsampayuttā",
  "tika-abh05t0:76_8": "dhammāyatanādipadehi dīpetabbā, anārammaṇamissakasabbaviññāṇadhātuyo acetasikādipadehi",
  "tika-abh05t0:76_9": "dīpetabbā, tadubhayasamudāyā dukkhasaccādipadehi dīpetabbāti veditabbā.",
  "tika-abh05t0:77_0": "Yadi evanti yadi anārammaṇamissānaṃ dhammānaṃ vippayogo natthi. Anārammaṇamissobhayadhammāti",
  "tika-abh05t0:77_1": "rūpanibbānasahitasabbaviññāṇadhātutaṃsampayuttadhammā. Khandhādīhevāti khandhāyatanadhātūhi",
  "tika-abh05t0:77_2": "eva, na arūpakkhandhamattena. Arūpakkhandheyeva pana sandhāya “tehi dhammehi ye dhammā",
  "tika-abh05t0:77_3": "vippayuttā”ti vuttanti nāyaṃ dosoti dasseti. Tadekadesāti “anārammaṇamissā”tiādinā",
  "tika-abh05t0:77_4": "vuttadhammasamudāyassa ekadesā. Tadekadesaññasamudāyāti tasseva yathāvuttassa samudāyassa",
  "tika-abh05t0:77_5": "ekadesā hutvā aññesaṃ avayavānaṃ rūpakkhandhādīnaṃ samudāyabhūtā. Vibhāgābhāvatoti",
  "tika-abh05t0:77_6": "bhedābhāvato. Bhedoti cettha accantabhedo adhippeto. Na hi samudāyāvayavānaṃ sāmaññavisesānaṃ",
  "tika-abh05t0:77_7": "viya accantabhedo atthi bhedābhedayuttattā. Tesaṃ accantabhedameva hi sandhāya “samudāyantogadhānaṃ",
  "tika-abh05t0:77_8": "ekadesānaṃ na vibhāgo atthī”ti saṅgahepi vuttaṃ. Tenāti avibhāgasabbhāvato sabhāgavisabhāgattābhāvena.",
  "tika-abh05t0:77_9": "Tesanti anārammaṇamissakasabbaviññāṇadhātuādīnaṃ. Te ca akusalābyākatā. Tesanti kusalākusalābyākatadhammānaṃ.",
  "tika-abh05t0:77_10": "Tasmāti yasmā vibhattasabhāvānaṃ na tesaṃ samudāyekadesādibhāvo, tasmā. Yasmā pana",
  "tika-abh05t0:77_11": "kusalādayo eva khandhādayoti khandhādiāmasanena samudāyekadesādibhāvo āpanno evāti",
  "tika-abh05t0:77_12": "vuttanayena vippayogābhāvo hoti, tasmā taṃ pariharanto “khandhādīni anāmasitvā”tiādimāha.",
  "tika-abh05t0:77_13": "Tesanti kusalādīnaṃ. Aññamaññavippayuttatā vuttā “kusalehi dhammehi ye dhammā vippayuttā”tiādinā.",
  "tika-abh05t0:77_14": "Sabbesūti dutiyādisabbapañhesu.",
  "tika-abh05t0:78_0": "Chattiṃsāya piṭṭhidukapadesu vīsati dukapadāni imasmiṃ naye labbhanti, avasiṭṭhāni",
  "tika-abh05t0:78_1": "soḷasevāti āha “soḷasāti vattabba”nti. Tato eva “tevīsapadasata”nti ettha “tevīsa”nti",
  "tika-abh05t0:78_2": "idañca “ekavīsa”nti vattabbanti yojanā. Sabbatthāti sabbapañhesu. Ekakālekasantānānaṃ",
  "tika-abh05t0:78_3": "bhinnakālabhinnasantānānañca anekesaṃ dhammānaṃ samudāyabhūtā saṅkhārakkhandhadhammāyatanadhammadhātuyoti",
  "tika-abh05t0:78_4": "āha “kālasantāna…pe… dhātūna”nti. Ekadesasammissāti cittiddhipādādinā attano ekadeseneva",
  "tika-abh05t0:78_5": "khandhantarādīhi sammissā iddhipādādayo, anārammaṇehi rūpanibbānehi ca asammissā.",
  "tika-abh05t0:78_6": "Samānakālasantānehīti ekakālasantānehi kālasantānabhedarahitehi ekadesantarehi, saṅkhārakkhandhādīnaṃ",
  "tika-abh05t0:78_7": "ekadesantarehi, saṅkhārakkhandhādīnaṃ ekadesavisesabhūtehi satipaṭṭhānasammappadhānasaññākkhandhādīhi",
  "tika-abh05t0:78_8": "vibhattā eva samudayasaccādayo sampayogīvippayogībhāvena, rūpakkhandhādayo vippayogībhāvena",
  "tika-abh05t0:78_9": "gahitāti yojanā. Tehi samudayasaccādīhi. Te saññākkhandhādayo. Kehici sahuppajjanārahehi",
  "tika-abh05t0:78_10": "ekadesantarehi vibhattehi. Na hi saṅkhārakkhandhādipariyāpannattepi samudayasaccādayo",
  "tika-abh05t0:78_11": "maggasaccādīhi sampayogaṃ labhanti. Tesanti vedanākkhandhasaññākkhandhādīnaṃ. Ekuppādā…pe…",
  "tika-abh05t0:78_12": "visabhāgatā cāti ekuppādāditāsaṅkhātā yathārahaṃ sabhāgatā visabhāgatā ca. Tena yathāvuttakāraṇena",
  "tika-abh05t0:78_13": "sampayogassa vippayogassa ca labhanato.",
  "tika-abh05t0:79_0": "Bhinnakālānaṃ samudāyīnaṃ samudāyā bhinnakālasamudāyā. Vattamānā ca ekasmiṃ santāne",
  "tika-abh05t0:79_1": "ekekadhammā vattanti. Tasmāti yasmā etadeva, tasmā. Tesaṃ vedanākkhandhādīnaṃ vibhajitabbassa",
  "tika-abh05t0:79_2": "ekadesabhūtassa abhāvato. Sukhindriyādīni vedanākkhandhekadesabhūtānipi. Tena vibhāgākaraṇena.",
  "tika-abh05t0:79_3": "Yadi samānakālassa vibhajitabbassa abhāvato cakkhuviññāṇadhātādayo viññāṇakkhandhassa",
  "tika-abh05t0:79_4": "vibhāgaṃ na karonti, atha kasmā “cakkhuviññāṇadhātu…pe… manoviññāṇadhātu soḷasahi",
  "tika-abh05t0:79_5": "dhātūhi vippayuttā”ti vuttanti codanaṃ manasi katvā āha “khandhāyatana…pe… vippayuttāti",
  "tika-abh05t0:79_6": "vutta”nti. Evamevanti yathā dhātuvibhāgena vibhattassa viññāṇassa, evamevaṃ.",
  "tika-abh05t0:80_0": "235. Taṃsampayogībhāvanti tehi khandhehi sampayogībhāvaṃ. Yathā hi samānakālasantānehi",
  "tika-abh05t0:80_1": "ekacittuppādagatehi vedanāsaññāviññāṇakkhandhehi samudayasaccassa sampayuttatā, evaṃ",
  "tika-abh05t0:80_2": "bhinnasantānehi bhinnakālehi ca tehi tassa vippayuttatāti āha “evaṃ taṃvippayogībhāvaṃ…pe…",
  "tika-abh05t0:80_3": "na vutta”nti. Visabhāgatānibandhassa vibhāgassa abhāvena avibhāgehi tehi tīhi khandhehi.",
  "tika-abh05t0:80_4": "Vibhāge hītiādinā tamevatthaṃ pākaṭataraṃ karoti. Vibhāgarahitehīti samānakālasantānehi",
  "tika-abh05t0:80_5": "ekacittuppādagatattā avibhattehi vedanākkhandhādīhi na yuttaṃ vippayuttanti vattuṃ.",
  "tika-abh05t0:80_6": "Tenāha “vijjamānehi…pe… bhāvato”ti. Tattha vijjamānassa samānassa samānajātikassāti",
  "tika-abh05t0:80_7": "adhippāyo. Na hi vijjamānaṃ rūpārūpaṃ aññamaññassa visabhāgaṃ na hoti. Anuppannā",
  "tika-abh05t0:80_8": "dhammā viyāti idaṃ visadisudāharaṇadassanaṃ. Yathā “anuppannā dhammā”ti anāgatakālaṃ",
  "tika-abh05t0:80_9": "vuccatīti āmaṭṭhakālabhedaṃ, evaṃ yaṃ āmaṭṭhakālabhedaṃ na hotīti attho. Uddharitabbaṃ",
  "tika-abh05t0:80_10": "desanāya desetabbanti vuttaṃ hoti. Vijjamānasseva vijjamānena sampayogo, sampayogārahasseva",
  "tika-abh05t0:80_11": "ca vippayogoti atthibhāvasannissayā sampayuttavippayuttatāti āha “paccuppannabhāvaṃ",
  "tika-abh05t0:80_12": "nissāyā”ti. Tenevāha “avijjamānassā”tiādi. Tañcāti uddharaṇaṃ.",
  "tika-abh05t0:81_0": "Vibhāgarahitehīti visabhāgatābhāvato avibhāgehi. Anāmaṭṭhakālabhedeti anāmaṭṭhakālavisese.",
  "tika-abh05t0:81_1": "Avijjamānassa…pe… sampayogo natthīti etena pārisesato vijjamānassa ca vijjamānena",
  "tika-abh05t0:81_2": "sampayogo dassito. Avijjamānatādīpake bhede gahiteti yathāgahitesu dhammesu tehi",
  "tika-abh05t0:81_3": "vippayogīnaṃ avijjamānabhāvadīpake tesaṃyeva visese “arūpabhavo ekena khandhena dasahāyatanehi",
  "tika-abh05t0:81_4": "soḷasahi dhātūhi vippayutto”tiādinā gahite teneva ruppanādinā bhedena tesaṃ aññamaññaṃ",
  "tika-abh05t0:81_5": "visabhāgatāpi gahitā evāti vippayogo hotīti yojanā. Bhede pana aggahite tena tena",
  "tika-abh05t0:81_6": "gahaṇenāti yathāvutte avijjamānatādīpake visese, visabhāge vā aggahite “vedanā, saññā,",
  "tika-abh05t0:81_7": "saṅkhārakkhandho tīhi khandhehi ekenāyatanena sattahi dhātūhi sampayutto”tiādinā",
  "tika-abh05t0:81_8": "tena tena gahaṇena sabhāgatādīpanena visabhāgatāya aggahitattā sabhāgatāva hoti.",
  "tika-abh05t0:81_9": "Tathā ca sati sabhāgatte kā panettha sabhāgatāti āha “vijjamānatāya…pe… hotī”ti.",
  "tika-abh05t0:81_10": "Tassāti sabhāgatāya. Tasmāti visabhāgatāya alabbhamānattā, sabhāgatāya ca labbhamānattā.",
  "tika-abh05t0:82_0": "262. Vitakko viyāti savitakkasavicāresu cittuppādesu vitakko viya. So hi vitakkarahitattā",
  "tika-abh05t0:82_1": "avitakko vicāramatto ca. Tenāha “koṭṭhāsantaracittuppādesu alīnā”ti. Tato eva so",
  "tika-abh05t0:82_2": "appadhāno, dutiyajhānadhammā evettha padhānāti āha “ye padhānā”ti. Tenevāti savitakkasavicāresu",
  "tika-abh05t0:82_3": "cittuppādesu vitakkassa avitakkavicāramattaggahaṇena idha aggahitattā, vitakkattike",
  "tika-abh05t0:82_4": "dutiyarāsiyeva ca adhippetattā. Anantaranayeti sampayuttenavippayuttapadaniddese.",
  "tika-abh05t0:82_5": "Samudayasaccena samānagatikā sadisappavattikā. Itīti iminā kāraṇena. Te avitakkavicāramattā",
  "tika-abh05t0:82_6": "dhammā na gahitā, samudayasaccaṃ viya na desanāruḷhā. Na savitakkasavicārehi samānagatikāti",
  "tika-abh05t0:82_7": "yojanā. Yadi hi te savitakkasavicārehi samānagatikā siyuṃ, “avitakkavicāramattehi",
  "tika-abh05t0:82_8": "dhammehi ye dhammā sampayuttā, tehi dhammehi ye dhammā vippayuttā, te dhammā na kehici",
  "tika-abh05t0:82_9": "khandhehi, na kehici āyatanehi, ekāya dhātuyā vippayuttā”ti vattabbā siyuṃ. Yasmā",
  "tika-abh05t0:82_10": "pana te samudayasaccena samānagatikā. Yathā hi ye samudayasaccena sampayuttehi vippayuttā,",
  "tika-abh05t0:82_11": "tesaṃ kehici vippayogaṃ vattuṃ na sakkā, evaṃ tehipi. Tathā hi vakkhati “samudayasaccādīnī”tiādi.",
  "tika-abh05t0:82_12": "Dasamo…pe… vuttoti ettha dasamanaye tehi avitakkavicāramattehi vippayuttehi vippayuttānaṃ",
  "tika-abh05t0:82_13": "soḷasahi dhātūhi vippayogo vutto, osānanaye tehi vippayuttānaṃ aṭṭhārasahi dhātūhi",
  "tika-abh05t0:82_14": "saṅgaho ca vuttoti tasmā na te savitakkasavicārehi samānagatikāti dasseti.",
  "tika-abh05t0:83_0": "Vitakkasahitesūti sahavitakkesu. Tesūti avitakkavicāramattesu saha vitakkena dutiyajjhānadhammesu,",
  "tika-abh05t0:83_1": "“avitakkavicāramattā”ti gahitesu vuttesūti attho. Sabbepi teti dutiyajjhānadhammā",
  "tika-abh05t0:83_2": "vitakko cāti sabbepi te dhammā sakkā vattuṃ. Tathā hi sampayogavippayogapadaniddese",
  "tika-abh05t0:83_3": "“avitakkavicāramattā dhammā ekena khandhena ekenāyatanena ekāya dhātuyā kehici sampayuttā”ti",
  "tika-abh05t0:83_4": "vuttaṃ. Tattha ekena khandhenāti saṅkhārakkhandhena. So hi samudāyoti “avitakkavicāramattā",
  "tika-abh05t0:83_5": "dhammā”ti vuttadhammasamudāyo. Nanu vitakkopettha dhammasaṅgahaṃ gato, so ca vicārato",
  "tika-abh05t0:83_6": "aññenapi sampayuttoti codanaṃ sandhāyāha “na hi tadekadesassa…pe… hotī”ti. Yathātiādinā",
  "tika-abh05t0:83_7": "tamevatthaṃ iddhipādanidassanena vibhāveti. Tassattho – yathā iddhipādasamudāyassa",
  "tika-abh05t0:83_8": "ekadesabhūtānaṃ chandiddhipādādīnaṃ tīhi khandhehi sampayogo vutto, taṃsamudāyassa",
  "tika-abh05t0:83_9": "na hoti, evaṃ idhāpi vitakkassa aññehi sampayogo avitakkavicāramattassa samudāyassa na hotīti.",
  "tika-abh05t0:84_0": "Yadi evaṃ “iddhipādo dvīhi khandhehi sampayutto”tiādi na vattabbanti ce? No na vattabbanti",
  "tika-abh05t0:84_1": "dassento “yathā panā”tiādimāha. Tattha tesūti iddhipādesu. Samudāyassāti iddhipādasamudāyassa.",
  "tika-abh05t0:84_2": "Tehi vedanākkhandhādīhi sampayuttatā vuttā “iddhipādo dvīhi khandhehi sampayutto”tiādinā.",
  "tika-abh05t0:84_3": "Tenāti vicārena. Na hītiādinā yathādhigatadhammānaṃ sampayuttatāya navattabbābhāvaṃ",
  "tika-abh05t0:84_4": "udāharaṇadassanavasena vibhāveti. Keci vicikicchā taṃsahagatā ca mohavajjā mohena",
  "tika-abh05t0:84_5": "sampayuttā, keci asampayuttā. Mohenāti vicikicchāsahagatamohameva sandhāya vadati.",
  "tika-abh05t0:84_6": "Iti iminā kāraṇena na samudāyo tena mohena sampayutto. Añño koci dhammo hetubhāvo",
  "tika-abh05t0:84_7": "nāpi atthi, yena hetunā so dassanenapahātabbahetukoti vutto samudāyo. Evanti iminā",
  "tika-abh05t0:84_8": "nayena “bhāvanā…pe… yopi sampayuttā”ti navattabbatāya nidassetabbāti attho. Evanti",
  "tika-abh05t0:84_9": "yathā dassanenapahātabbahetukasamudāyassa sampayuttatā na vattabbā, evaṃ yena dhammena",
  "tika-abh05t0:84_10": "avitakka…pe… siyā, taṃ na natthi. Tasmāti yasmā avitakkavicāramattesu kocipi vicārena",
  "tika-abh05t0:84_11": "asampayutto natthi, tasmā. Teti avitakkavicāramattā dhammā. Ekadhammepi…pe… kato",
  "tika-abh05t0:84_12": "yathā “appaccayā dhammā asaṅkhatā dhammā”ti.",
  "tika-abh05t0:85": "Chaṭṭhanayasampayogavippayogapadavaṇṇanā niṭṭhitā.",
  "tika-abh05t0:86": "7. Sattamanayo sampayuttenavippayuttapadavaṇṇanā",
  "tika-abh05t0:87_0": "306. Tehi samudayasaccādīhi khandhattayakhandhekadesādike sampayutte satipi, sampayuttehi",
  "tika-abh05t0:87_1": "ca vippayutte rūpanibbānādike tadaññadhamme satipi vippayogābhāvato. Saṅkhepena vuttamatthaṃ",
  "tika-abh05t0:87_2": "vitthārena dassetuṃ “na hī”tiādi vuttaṃ. Tato lobhasahagatacittuppādato aññadhammānaṃ",
  "tika-abh05t0:87_3": "avasiṭṭhānaṃ kusalākusalābyākatadhammānaṃ khandhādīsu kenaci vippayogo na hi atthi",
  "tika-abh05t0:87_4": "khandhapañcakādīnaṃ saṅgaṇhanato tesaṃ. Te eva cittuppādāti te lobhasahagatacittuppādā",
  "tika-abh05t0:87_5": "eva. Tadaññadhammānanti tadaññadhammānampīti pi-saddalopo daṭṭhabbo. Tathāti iminā",
  "tika-abh05t0:87_6": "na ca te eva dhammā aḍḍhadutiyāyatanadhātuyo, atha kho te ca tato aññe cāti imamatthaṃ upasaṃharati.",
  "tika-abh05t0:88_0": "Nanu tadaññabhāvato eva tehi itaresaṃ vippayogo siddhoti āha “na cā”tiādi. Tadaññasamudāyehīti",
  "tika-abh05t0:88_1": "tato lobhasahagatacittuppādato aññasamudāyehi aññe lobhasahagatā dhammā vippayuttā",
  "tika-abh05t0:88_2": "na honti. Kasmā? Samudāye…pe… vippayogābhāvato. Tassattho – samudāyena lobhasahagatatadaññadhammarāsinā",
  "tika-abh05t0:88_3": "ekadesānaṃ lobhasahagatadhammānaṃ vippayogābhāvato, tathā ye ekadesā hutvā aññesaṃ",
  "tika-abh05t0:88_4": "avayavānaṃ samudāyabhūtā, tesañca samudāyena vippayogābhāvatoti. Anena samudāyena",
  "tika-abh05t0:88_5": "avayavassa samudāyassa avayavena ca tassa na vippayogo, avayavasseva pana avayavenāti",
  "tika-abh05t0:88_6": "dasseti. Esa nayoti yvāyaṃ samudayasacce vutto vidhi, eseva maggasaccasukhindriyādīsu",
  "tika-abh05t0:88_7": "arūpakkhandhekadesattā tesanti dasseti. Niravasesesūti abahikatavitakkesu. Vitakko",
  "tika-abh05t0:88_8": "hi samudāyato abahikato. “So hi samudāyo”tiādiko vuttanayo labbhatīti āha “aggahaṇe",
  "tika-abh05t0:88_9": "kāraṇaṃ na dissatī”ti.",
  "tika-abh05t0:89_0": "Aññesupi samudayasaccādīsu vissajjanassa…pe… daṭṭhabbaṃ, yato samudayasaccādi idha",
  "tika-abh05t0:89_1": "na gahitanti adhippāyo. Sampayuttādhikārato “aññenā”ti padaṃ sampayuttato aññaṃ vadatīti",
  "tika-abh05t0:89_2": "āha “asampayuttena asammissanti attho”ti. Idāni byatirekenapi tamatthaṃ patiṭṭhāpetuṃ",
  "tika-abh05t0:89_3": "“adukkhamasukhā…pe… gahitānī”ti vuttaṃ. Etena lakkhaṇenāti “asampayuttena asammissa”nti",
  "tika-abh05t0:89_4": "vuttalakkhaṇena. Cittanti “cittehi dhammehi ye dhammā”ti pañhaṃ upalakkheti. Sahayuttapadehi",
  "tika-abh05t0:89_5": "sattāti “cetasikehi dhammehi ye dhammā”tiādinā cittena sahayutte dhamme dīpentehi",
  "tika-abh05t0:89_6": "padehi āgatā satta pañhā. Tiṇṇaṃ tikapadānamaggahaṇena ūnoti katvā. Ye sandhāya “tike",
  "tika-abh05t0:89_7": "tayo”ti vuttaṃ. Taṃ pana vedanāpītittikesu pacchimaṃ, vitakkattike paṭhamanti padattayaṃ veditabbaṃ.",
  "tika-abh05t0:90_0": "309. Uddhaṭapadena pakāsiyamānā atthā abhedopacārena “uddhaṭapada”nti vuttāti āha",
  "tika-abh05t0:90_1": "“uddhaṭapadena sampayuttehī”ti. Tena ca yathāvuttena uddhaṭapadena. Manena yuttāti",
  "tika-abh05t0:90_2": "ettha mananamattattā manodhātu “mano”ti vuttāti āha “manodhātuyā ekantasampayuttā”ti.",
  "tika-abh05t0:91": "Sattamanayasampayuttenavippayuttapadavaṇṇanā niṭṭhitā.",
  "tika-abh05t0:92": "8. Aṭṭhamanayo vippayuttenasampayuttapadavaṇṇanā",
  "tika-abh05t0:93_0": "317. Rūpakkhandhena vippayuttā nāma cattāro arūpino khandhā, tesaṃ aññehi sampayogo",
  "tika-abh05t0:93_1": "nāma natthi tādisassa aññassa sampayogino abhāvato. Samudāyassa ca ekadesena sampayogo",
  "tika-abh05t0:93_2": "natthīti vuttovāyamattho. Vedanākkhandhādīhi vippayuttaṃ rūpaṃ nibbānañca, tassa",
  "tika-abh05t0:93_3": "kenaci sampayogo natthevāti āha “rūpakkhandhādīhi…pe… natthī”ti. Tenāti “rūpakkhandhena",
  "tika-abh05t0:93_4": "ye dhammā vippayuttā”tiādivacanena.",
  "tika-abh05t0:94": "Aṭṭhamanayavippayuttenasampayuttapadavaṇṇanā niṭṭhitā.",
  "tika-abh05t0:95": "9. Navamanayo sampayuttenasampayuttapadavaṇṇanā",
  "tika-abh05t0:96_0": "319. “Samāsapadaṃ ida”nti vatvā ayaṃ nāma samāsoti dassento “yassa khandhādino”tiādimāha,",
  "tika-abh05t0:96_1": "yassa vedanākkhandhādinoti attho. Yaṃ idha sampayuttaṃ vuttanti imasmiṃ navamanaye",
  "tika-abh05t0:96_2": "yaṃ dhammajātaṃ sampayuttanti vuttaṃ. Rūpakkhandhādīsu araṇantesu abbhantarabāhiramātikādhammesūti",
  "tika-abh05t0:96_3": "niddhāraṇe bhummaṃ. Tañhi dhammajātaṃ attanā sampayuttena vedanākkhandhādinā sayaṃ",
  "tika-abh05t0:96_4": "sampayuttanti niddhāritaṃ. Ayogoti asampayogo. Vakkhati dasamanaye. Tattha hi “rūpakkhandhena",
  "tika-abh05t0:96_5": "vedanādayo vippayuttā, tehi rūpakkhandho vippayutto”ti vatvā nibbānaṃ kathanti codanaṃ",
  "tika-abh05t0:96_6": "sandhāyāha “nibbānaṃ pana sukhumarūpagatikamevā”ti vuttaṃ. “Manāyatanaṃ ekenāyatanena",
  "tika-abh05t0:96_7": "ekāya dhātuyā kehici vippayutta”nti ettha hi yathā sukhumarūpaṃ viya sarūpato anuddhaṭampi",
  "tika-abh05t0:96_8": "nibbānaṃ kehicītipadena gahitameva hotīti edisesu ṭhānesu nibbānaṃ sukhumarūpagatikanti",
  "tika-abh05t0:96_9": "viññāyati, evamidhāpi “rūpamissakehi vā”ti etena anupādinnaanupādāniyādīhi nibbānamissakehipi",
  "tika-abh05t0:96_10": "asampayogo vutto hotīti daṭṭhabbo. Avikalacatukkhandhasaṅgāhakehi padehi sahavattino",
  "tika-abh05t0:96_11": "aññassa sampayogino abhāvato atītānāgatehi ca sampayogo natthevāti tassa ayujjamānataṃ",
  "tika-abh05t0:96_12": "dassento “vattamānānameva…pe… arūpabhavādīhīti attho”ti āha. Itareti ye sampayogaṃ",
  "tika-abh05t0:96_13": "labhanti, ke pana te rūpena asammissā arūpekadesabhūtā. Tenāha “vedanākkhandhādayo”ti.",
  "tika-abh05t0:97": "Navamanayasampayuttenasampayuttapadavaṇṇanā niṭṭhitā.",
  "tika-abh05t0:98": "10. Dasamanayo vippayuttenavippayuttapadavaṇṇanā",
  "tika-abh05t0:99_0": "353. Ye vippayuttena vippayuttabhāvena pāḷiyaṃ aggahitā, tesu keci vippayuttassa",
  "tika-abh05t0:99_1": "dhammantarassa abhāvato keci khandhādīhi vippayogasseva asambhavatoti imamatthaṃ",
  "tika-abh05t0:99_2": "dassento “dhammāyatanādidhammā”tiādimāha. Tattha sabbacittuppādagatadhammabhāvatoti",
  "tika-abh05t0:99_3": "iminā bhinnakālatādivisesavato arūpakkhandhassa vippayuttassa dhammantarassa abhāvamāha,",
  "tika-abh05t0:99_4": "anārammaṇamissakabhāvatoti iminā pana sabbassapi. Kāmabhavo upapattibhavo saññībhavo",
  "tika-abh05t0:99_5": "pañcavokārabhavoti ime cattāro mahābhavā. Vippayogābhāvatoti vippayogāsambhavato.",
  "tika-abh05t0:99_6": "Na hi ye dukkhasaccādīhi vippayuttā, tehi vippayuttānaṃ tesaṃyeva dukkhasaccādīnaṃ",
  "tika-abh05t0:99_7": "khandhādīsu kenaci vippayogo sambhavati.",
  "tika-abh05t0:100": "Dasamanayavippayuttenavippayuttapadavaṇṇanā niṭṭhitā.",
  "tika-abh05t0:101": "11. Ekādasamanayo saṅgahitenasampayuttavippayuttapadavaṇṇanā",
  "tika-abh05t0:102_0": "409. Teti saṅkhārakkhandhadhammā. Sesehīti avasiṭṭhehi vedanāsaññāviññāṇakkhandhehi.",
  "tika-abh05t0:102_1": "“Etena saha sambandho”ti iminā padānaṃ sambandhadassanamukhena “samudayasaccena ye",
  "tika-abh05t0:102_2": "dhammā sampayuttā”ti pāḷiyā atthavivaraṇaṃ pākaṭataraṃ katvā kehicītipadassatthaṃ",
  "tika-abh05t0:102_3": "kātuṃ “kehicīti etassa panā”tiādimāha. Atthaṃ dassetuṃ āhāti sambandho. Visesetvāti",
  "tika-abh05t0:102_4": "ettha tesaṃ dhammānaṃ taṇhāvajjānaṃ saṅkhārakkhandhadhammāyatanadhammadhātupariyāpannatākittanaṃ",
  "tika-abh05t0:102_5": "visesanaṃ daṭṭhabbaṃ, yato te samudayasaccena khandhādisaṅgahena saṅgahitāti vuttā.",
  "tika-abh05t0:102_6": "Sayaṃ attanā sampayutto na hotīti vuttaṃ “attavajjehī”ti. Tena vuttaṃ “cittaṃ na",
  "tika-abh05t0:102_7": "vattabbaṃ cittena sampayuttantipi, cittena vippayuttantipī”ti. Sampayogārahehīti",
  "tika-abh05t0:102_8": "visesanaṃ sukhumarūpaṃ nibbānanti dve sandhāya kataṃ, na taṇhādike.",
  "tika-abh05t0:103": "Ekādasamanayasaṅgahitenasampayuttavippayuttapadavaṇṇanā niṭṭhitā.",
  "tika-abh05t0:104": "12. Dvādasamanayo sampayuttenasaṅgahitāsaṅgahitapadavaṇṇanā",
  "tika-abh05t0:105_0": "417. Navamanaye sampayogavisiṭṭhā sampayuttā uddhaṭā, dvādasamanaye ca sampayogavisiṭṭhā",
  "tika-abh05t0:105_1": "saṅgahitāsaṅgahitāti ubhayatthāpi sampayogavisiṭṭhāva gahitāti āha “dvādasama…pe… labbhantī”ti.",
  "tika-abh05t0:106": "Dvādasamanayasampayuttenasaṅgahitāsaṅgahitapadavaṇṇanā niṭṭhitā.",
  "tika-abh05t0:107": "13. Terasamanayo asaṅgahitenasampayuttavippayuttapadavaṇṇanā",
  "tika-abh05t0:108_0": "448. Yehīti rūpakkhandhadhammāyatanādīhi. Tīhipi khandhāyatanādisaṅgahehi. Puna yehīti",
  "tika-abh05t0:108_1": "arūpabhavādīhi. Oḷārikāyatanāneva honti āyatanadhātusaṅgahehipi asaṅgahitattā. Teti",
  "tika-abh05t0:108_2": "catuvokārabhavādayo. Vuttāvasesāti rūpakkhandhadhammāyatanādīhi avasiṭṭhā. Satipi",
  "tika-abh05t0:108_3": "asaṅgāhakatte tehi asaṅgahitānaṃ sampayogo na sambhavatīti vedanākkhandhādayo idha",
  "tika-abh05t0:108_4": "terasamanaye vissajjanaṃ na ruhanti nārohanti. Tenāha aṭṭhakathāyaṃ “vedanākkhandhena",
  "tika-abh05t0:108_5": "hi khandhādivasena rūpārūpadhammā asaṅgahitā honti, tesañca sampayogo nāma natthī”ti",
  "tika-abh05t0:108_6": "asaṅgāhakā eva na honti avikalapañcakkhandhādisamudāyabhāvato.",
  "tika-abh05t0:109_0": "Teti “dukkhasaccādī”ti ādi-saddena vuttadhammā. Asabba…pe… siyuṃ avitakkāvicārādidhammā",
  "tika-abh05t0:109_1": "viya. Na tesaṃ vippayogo natthi tabbinimuttassa cittuppādassa sambhavato. Vedanākkhandhena",
  "tika-abh05t0:109_2": "asaṅgahitānaṃ anārammaṇamissakattā na “vippayogassa atthitāyā”ti vuttaṃ. Tathā cāha",
  "tika-abh05t0:109_3": "“rūpārūpadhammā asaṅgahitā”ti. Ubhayābhāvatoti sampayogavippayogābhāvato. Anārammaṇasahitasabbaviññāṇataṃdhātusampayuttatadubhayadhammā",
  "tika-abh05t0:109_4": "acetasikacetasikalokiyapadādīnaṃ vasena veditabbā.",
  "tika-abh05t0:110": "Terasamanayaasaṅgahitenasampayuttavippayuttapadavaṇṇanā niṭṭhitā.",
  "tika-abh05t0:111": "14. Cuddasamanayo vippayuttenasaṅgahitāsaṅgahitapadavaṇṇanā",
  "tika-abh05t0:112": "456. Dhammasabhāvamattattāti sabhāvadhammānaṃ dhammamattattā avatthāvisesamattattā.",
  "tika-abh05t0:113_0": "Samucchijjati etenāti samucchedo. Saṅgahādivicārapariniṭṭhānabhūto cuddasamanayo.",
  "tika-abh05t0:113_1": "Tenāha “pariyosāne naye”ti. Vissajjetabbadhammavivittā pucchā moghapucchā, sā tathābhūtāpi",
  "tika-abh05t0:113_2": "vissajjetabbadhammābhāvassa ñāpikā hotīti āha “tesaṃ pucchāya moghattā te na labbhantī”ti.",
  "tika-abh05t0:113_3": "Moghā pucchā etassāti moghapucchako. Aṭṭhamo nayo tattha sabbapucchānaṃ moghattā.",
  "tika-abh05t0:113_4": "Tena ca sahāti tena aṭṭhamanayena saddhiṃ imasmiṃ osānanaye aṭṭhamanaye ca osānanaye",
  "tika-abh05t0:113_5": "ca ete dhammāyatanādayo sabbappakārena na labbhanti. Vippayogassapi abhāvāti tattha kāraṇamāha.",
  "tika-abh05t0:114": "Cuddasamanayavippayuttenasaṅgahitāsaṅgahitapadavaṇṇanā niṭṭhitā.",
  "tika-abh05t0:115": "Dhātukathāpakaraṇa-anuṭīkā samattā.",
  "tika-abh05t0:116": "Puggalapaññattipakaraṇa-anuṭīkā",
  "tika-abh05t0:117": "1. Mātikāvaṇṇanā",
  "tika-abh05t0:118_0": "1. “Dhātukathaṃ desayitvā anantaraṃ tassa āha puggalapaññatti”nti vutte tattha kāraṇaṃ",
  "tika-abh05t0:118_1": "samudāgamato paṭṭhāya vibhāvento “dhammasaṅgahe”tiādimāha. Tattha yadipi dhammasaṅgahe",
  "tika-abh05t0:118_2": "phassādīnaṃ pathavīādīnañca dhammānaṃ nānānayavicitto anupadavibhāgopi kato, na saṅgaho",
  "tika-abh05t0:118_3": "eva, so pana tesaṃ kusalattikādihetudukāditikadukehi saṅgahasandassanatthoti vuttaṃ",
  "tika-abh05t0:118_4": "“dhammasaṅgahe tikadukādivasena saṅgahitānaṃ dhammāna”nti. Teneva hi taṃ pakaraṇaṃ",
  "tika-abh05t0:118_5": "“dhammasaṅgaho”ti samaññaṃ labhi. Kāmañca dhammasaṅgahepi “tasmiṃ kho pana samaye",
  "tika-abh05t0:118_6": "cattāro khandhā hontī”tiādinā khandhādivibhāgo dassito, so pana na tathā sātisayo,",
  "tika-abh05t0:118_7": "yathā vibhaṅgapakaraṇeti sātisayaṃ taṃ gahetvā āha “vibhaṅge khandhādivibhāgaṃ dassetvā”ti,",
  "tika-abh05t0:118_8": "yato taṃ “vibhaṅgo”tveva paññāyittha. Dhātukathāyāti ādhāre bhummaṃ, tathā “dhammasaṅgahe",
  "tika-abh05t0:118_9": "vibhaṅge”ti etthāpi. Ādhāro hi saṅgahaṇavibhajanappabhedavacanasaṅkhātānaṃ avayavakiriyānaṃ",
  "tika-abh05t0:118_10": "taṃsamudāyabhūtāni pakaraṇāni yathā “rukkhe sākhā”ti. Karaṇavacanaṃ vā etaṃ, dhātukathāya",
  "tika-abh05t0:118_11": "karaṇabhūtāyāti attho.",
  "tika-abh05t0:119_0": "Ettha ca abhiññeyyadhamme desento desanākusalo bhagavā tikadukavasena tāva nesaṃ",
  "tika-abh05t0:119_1": "saṅgahaṃ dassento dhammasaṅgaṇiṃ desetvā saṅgahapubbakattā vibhāgassa tadanantaraṃ",
  "tika-abh05t0:119_2": "khandhādivasena vibhāgaṃ dassento vibhaṅgaṃ desesi. Puna yathāvuttavibhāgasaṅgahayutte",
  "tika-abh05t0:119_3": "dhamme saṅgahāsaṅgahādinayappabhedato dassento dhātukathaṃ desesi tassā abbhantarabāhiramātikāsarīrakattā.",
  "tika-abh05t0:119_4": "Na hi sakkā khandhādike kusalādike ca vinā saṅgahāsaṅgahādinayaṃ netunti. Tenāha",
  "tika-abh05t0:119_5": "“tathāsaṅgahitavibhattāna”nti. Evaṃ saṅgahato vibhāgato pabhedato ca dhammānaṃ desanā",
  "tika-abh05t0:119_6": "yassā paññattiyā vasena hoti, yo cāyaṃ yathāvuttadhammupādāno puggalavohāro, tassa",
  "tika-abh05t0:119_7": "ca samayavimuttādivasena vibhāgo, taṃ sabbaṃ vibhāvetuṃ puggalapaññatti desitāti",
  "tika-abh05t0:119_8": "idametesaṃ catunnaṃ pakaraṇānaṃ desanānukkamakāraṇaṃ daṭṭhabbaṃ.",
  "tika-abh05t0:120_0": "Tesanti dhammānaṃ. Sabhāvatoti “phasso vedanā”tiādisabhāvato. Upādāyāti “puggalo",
  "tika-abh05t0:120_1": "satto poso”tiādinā khandhe upādāya. Paññāpanaṃ yāya tajjāupādādibhedāya paññattiyā",
  "tika-abh05t0:120_2": "hoti, taṃ paññattiṃ. Pabhedatoti khandhādisamayavimuttādivibhāgato. Yāya paññattiyā",
  "tika-abh05t0:120_3": "sabhāvato upādāya ca paññāpananti saṅkhepato vuttamatthaṃ vivaranto “tattha ye dhamme”tiādimāha.",
  "tika-abh05t0:120_4": "Tattha asabhāvapaññattiyāpi mūlabhūtaṃ upādānaṃ sabhāvadhammo eva, kevalaṃ pana tesaṃ",
  "tika-abh05t0:120_5": "pavattiākārabhedasannissayato visesoti dassento “ye dhamme…pe… hotī”ti āha. Tattha",
  "tika-abh05t0:120_6": "pubbāpariyabhāvena pavattamāneti iminā pabandhasannissayataṃ dassento santānapaññattiṃ",
  "tika-abh05t0:120_7": "vadati, asabhāvasamūhavasenāti iminā sesapaññattiṃ. Tisso hi paññattiyo santānapaññatti",
  "tika-abh05t0:120_8": "samūhapaññatti avatthāvisesapaññattīti. Tattha pabandho santāno. Samudāyo samūho.",
  "tika-abh05t0:120_9": "Uppādādiko daharabhāvādiko ca avatthāviseso. Tesu asabhāvaggahaṇena vinā pabandhasamūhānaṃ",
  "tika-abh05t0:120_10": "asabhāvatte siddhe asabhāvasamūhavasenāti asabhāvaggahaṇaṃ pabandhasamūhavinimuttapaññattisandassanatthanti",
  "tika-abh05t0:120_11": "tena avatthāvisesapaññattiyā pariggaho vuttoti veditabbo.",
  "tika-abh05t0:121_0": "Tesanti pubbe yaṃ-saddena parāmaṭṭhānaṃ indriyabaddhadhammānaṃ. Tenevāha “aññesañca",
  "tika-abh05t0:121_1": "bāhirarūpanibbānāna”nti. Sasabhāvasamūhasasabhāvappabhedavasenāti rūpakkhandhādisasabhāvasamūhavasena",
  "tika-abh05t0:121_2": "cakkhāyatanādisasabhāvavisesavasena ca. “Sasabhāvasamūhasabhāvabhedavasenā”ti ca",
  "tika-abh05t0:121_3": "pāṭho. Tattha samūhasabhāvoti sabhāvasantānaṃ avatthāvisesavidhuraṃ samūhavasena",
  "tika-abh05t0:121_4": "lakkhaṇamevāha. Tathā hi khandhapaññattiyāpi sabhāvapaññattitā vuttā. Tāyāti āyatanapaññattiādippabhedāya",
  "tika-abh05t0:121_5": "sabhāvapaññattiyā. Vibhattā sabhāvapaññattīti “phasso phusanā”tiādinā vibhattā phassādisabhāvapaññatti.",
  "tika-abh05t0:121_6": "Sabbāpīti pi-saddena sabhāvadhammesu sāmaññavasena pavattaṃ kusalādipaññattiṃ saṅgaṇhāti.",
  "tika-abh05t0:121_7": "Rūpādidhammānaṃ samūho santānena pavattamāno avatthāvisesasahito ekattaggahaṇanibandhano",
  "tika-abh05t0:121_8": "sattoti voharīyatīti so sabhāvadhammo nāma pana na hotīti āha “puggalapaññatti pana",
  "tika-abh05t0:121_9": "asabhāvapaññattī”ti. Tāyāti puggalapaññattiyā. Yasmā pana dhammānaṃ pabandho samūho",
  "tika-abh05t0:121_10": "ca dhammasannissitoti vattabbataṃ arahati, tasmā “pariññeyyādisabhāvadhamme upādāya",
  "tika-abh05t0:121_11": "pavattito”ti vuttaṃ.",
  "tika-abh05t0:122_0": "Vijjamānapaññatti pana “sabhāvapaññattī”ti vuttā, avijjamānapaññatti “asabhāvapaññattī”ti",
  "tika-abh05t0:122_1": "vuttā. Sabbā paññattiyoti upādāyapaññattikiccapaññattiādayo sabbā paññattiyo. Yadi",
  "tika-abh05t0:122_2": "sabbā paññattiyo idha dassitā honti, kathaṃ “puggalapaññattī”ti nāmaṃ jātanti āha",
  "tika-abh05t0:122_3": "“khandhādipaññattīsū”tiādi. Aññatthāti dhammasaṅgahādīsu. Ye dhammeti ye khandhādidhamme.",
  "tika-abh05t0:122_4": "Paññattiyā vatthubhāvenāti paññāpanassa adhiṭṭhānabhāvena. Adhiṭṭhānañhi paññāpetabbadhammā",
  "tika-abh05t0:122_5": "paññāpanassa. Evañca katvā khandhādīhi saddhiṃ puggalo gahito. Ye dhammeti vā ye",
  "tika-abh05t0:122_6": "paññattidhamme. Paññāpetukāmoti nikkhipitukāmo vatthubhedato asaṅkarato ṭhapetukāmo.",
  "tika-abh05t0:122_7": "Paññattiparicchedanti ca vatthubhedabhinnaṃ paññattibhūtaṃ paricchedaṃ. Evamettha attho daṭṭhabbo.",
  "tika-abh05t0:123_0": "Sāmaññappabhedapaññāpanāti sāmaññabhūtānaṃ visesabhūtānañca atthānaṃ paññāpanā. Tesanti",
  "tika-abh05t0:123_1": "attha-saddāpekkhāya pulliṅganiddeso. Tatthāti paññāpanāya atthadassanabhūtesu dassanādīsu.",
  "tika-abh05t0:123_2": "Idamevaṃnāmakanti idaṃ ruppanādiatthajātaṃ itthannāmakaṃ rūpakkhandhavedanākkhandhādisamaññaṃ.",
  "tika-abh05t0:123_3": "Taṃtaṃkoṭṭhāsikakaraṇanti rūpavedanāditaṃtaṃatthavibhāgapariyāpannatāpādanaṃ. Tathā",
  "tika-abh05t0:123_4": "saññuppādānamevāti āha “bodhanameva nikkhipanā”ti. Bodhanañhi bodhaneyyasantāne bodhetabbassa",
  "tika-abh05t0:123_5": "atthassa ṭhapananti katvā “nikkhipanā”ti vuttaṃ. “Paññāpanā”tiādinā bhāvasādhanena",
  "tika-abh05t0:123_6": "vatvā sādhanantarāmasanena atthantaraparikappāsaṅkā siyāti taṃ nivāretuṃ “yo panāyaṃ…pe…",
  "tika-abh05t0:123_7": "veditabbo”ti āha. Tesaṃ tesaṃ dhammānanti taṃtaṃpaññāpetabbadhammānaṃ. Dassanabhūtāya",
  "tika-abh05t0:123_8": "nāmapaññattiyā diṭṭhatāya, ṭhapanabhūtāya ṭhapitatāya. Taṃnimittatanti tassa dassanassa",
  "tika-abh05t0:123_9": "ṭhapanassa ca nimittakāraṇataṃ. Nimittañhi kattubhāvena voharīyati yathā “bhikkhā",
  "tika-abh05t0:123_10": "vāsetī”ti, “ariyabhāvakarāni saccāni ariyasaccānī”ti ca.",
  "tika-abh05t0:124_0": "Pāḷiyaṃ anāgatatanti vijjamānatādivisesavacanena saha pāṭhānāruḷhataṃ. Vijjamānassa",
  "tika-abh05t0:124_1": "satoti vijjamānassa samānassāti imamatthaṃ dassento “vijjamānabhūtassāti attho”ti",
  "tika-abh05t0:124_2": "āha. Tathāti saccikaṭṭhaparamatthavasena avijjamānassa anupalabbhamānassa. Taṃ pana",
  "tika-abh05t0:124_3": "anupalabbhamānataṃ tathā-saddena byatirekavasena dīpitaṃ pākaṭataraṃ kātuṃ “yathā",
  "tika-abh05t0:124_4": "kusalādīnī”tiādimāha. Tattha vinivattasabhāvānīti vibhattasabhāvāni. Upaladdhīti",
  "tika-abh05t0:124_5": "gahaṇaṃ. Tenākārenāti tena rūpavedanādiākārena avijjamānassa. Aññenākārenāti tato",
  "tika-abh05t0:124_6": "rūpavedanādito aññena tabbinimuttena paññāpetabbapaññāpanākārena vijjamānassa. Paññattiduke",
  "tika-abh05t0:124_7": "vuttameva “ayañca vādo sevatthikathāya paṭisiddho”tiādinā. Lokaniruttimattasiddhassāti",
  "tika-abh05t0:124_8": "ettha mattaggahaṇaṃ tassa paññattivatthussa na kevalaṃ vijjamānasabhāvatānivattanatthameva,",
  "tika-abh05t0:124_9": "atha kho viparītaggāhanivattanatthampīti dassento “anabhinivesena cittenā”ti āha.",
  "tika-abh05t0:124_10": "Catusaccapañcakkhandhādivinimuttaṃ saccantarakhandhantarādikaṃ pañcamasaccādikaṃ.",
  "tika-abh05t0:124_11": "Sace taṃ koci atthīti paṭijāneyya, ayāthāvagahitassa taṃ vācāvatthumattamevassāti",
  "tika-abh05t0:124_12": "dassento āha “sābhinivesena…pe… vutta”nti. Uddese niddese ca sattavantaṃ padhānabhāvena",
  "tika-abh05t0:124_13": "āgamanaṃ sandhāyāha “sarūpato tissannaṃ āgatata”nti. Guṇabhāvena pana uddhaṃsotapaññāvimuttapāsāṇalekhādiggahaṇesu",
  "tika-abh05t0:124_14": "itarāpi tisso paññattiyo imasmiṃ pakaraṇe āgatā eva.",
  "tika-abh05t0:125_0": "Yathāvuttassa…pe… avirodhenāti “vijjamānapaññatti avijjamānapaññattī”ti evaṃ vuttappakārassa",
  "tika-abh05t0:125_1": "avilomanena. Ācariyavādāti cettha attanomatiyo veditabbā, aññattha pana aṭṭhakathā",
  "tika-abh05t0:125_2": "ca. Yathā ca avirodho hoti, taṃ dassento “tasmā”tiādimāha. Tattha avijjamānattā paññāpetabbamattatthena",
  "tika-abh05t0:125_3": "paññattīti etena “avijjamānā paññatti avijjamānapaññattī”ti imaṃ samāsavikappamāha.",
  "tika-abh05t0:125_4": "Avijjamānapaññattīti ettha hi dve samāsā avijjamānassa, avijjamānā vā paññattīti",
  "tika-abh05t0:125_5": "avijjamānapaññatti. Tesu purimena nāmapaññatti vuttā, dutiyena upādāpaññattiādibhedā",
  "tika-abh05t0:125_6": "itarāpi. Sasabhāvaṃ vedanādikaṃ. Tajjaparamatthanāmalābhatoti tajjassa tadanurūpassa",
  "tika-abh05t0:125_7": "paramatthassa anvatthassa nāmassa labhanato, anubhavanādisabhāvānaṃ dhammānaṃ paramatthikassa",
  "tika-abh05t0:125_8": "vedanādināmassa labhanattāti attho. Etena visesanivattiattho matta-saddo, tena cāyaṃ",
  "tika-abh05t0:125_9": "viseso nivattitoti dasseti. Parato labhitabbanti paraṃ upādāya laddhabbaṃ yathā rūpādike",
  "tika-abh05t0:125_10": "upādāya sattoti nissabhāvasamūhasantānādi paññattivatthu. Ekattenāti anaññattena.",
  "tika-abh05t0:125_11": "Anupalabbhasabhāvatā ñāṇena aggahetabbasabhāvatā, yato te navattabbāti vuccanti.",
  "tika-abh05t0:126_0": "Sasūkasālirāsiādiākārena saṃkucitaggo vāsavavāsudevādīnaṃ viya moliviseso kirīṭaṃ,",
  "tika-abh05t0:126_1": "so pana makuṭavisesopi hotiyevāti āha “kirīṭaṃ makuṭa”nti. Sabbasamorodhoti sabbāsaṃ",
  "tika-abh05t0:126_2": "vijjamānapaññattiādīnaṃ channaṃ paññattīnaṃ antokaraṇaṃ. Saṅkhātabbappadhānattāti",
  "tika-abh05t0:126_3": "idaṃ lakkhaṇavacanaṃ. Na hi sabbāpi upanidhāpaññattisaṅkhāvasena pavattā, nāpi sabbā",
  "tika-abh05t0:126_4": "saṅkhātabbappadhānā. Dutiyaṃ tatiyantiādikaṃ pana upanidhāpaññattiyā, dve tīṇītiādikaṃ",
  "tika-abh05t0:126_5": "upanikkhittapaññattiyā ekadesaṃ upalakkhaṇavasena dassento tassa ca saṅkhyeyyappadhānatāyāha",
  "tika-abh05t0:126_6": "“saṅkhātabbappadhānattā”ti. Pūraṇattho hi saddo tadatthadīpanamukhena pūretabbamatthaṃ",
  "tika-abh05t0:126_7": "dīpeti. So ca saṅkhāvisayo padhānovāti dutiyādīnaṃ paññattīnaṃ saṅkhātabbappadhānatā",
  "tika-abh05t0:126_8": "vuttā. Yāva hi dasasaṅkhā saṅkhyeyyappadhānāti. Tathā dve tīṇītiādīnampi paññattīnaṃ.",
  "tika-abh05t0:126_9": "Saṅkhātabbo pana attho koci vijjamāno, koci avijjamāno, koci saha visuñca tadubhayaṃ",
  "tika-abh05t0:126_10": "missoti chapi paññattiyo bhajatīti.",
  "tika-abh05t0:127_0": "Itarāti upādāsamodhānatajjāsantatipaññattiyo vuttāvasesā upanidhāpaññattiupanikkhittapaññattiyo",
  "tika-abh05t0:127_1": "ca. Sattarathādibhedā upādāpaññatti, dīgharassādibhedā upanidhāpaññatti ca avijjamānapaññatti.",
  "tika-abh05t0:127_2": "Hatthagatādivisiṭṭhā upanidhāpaññatti, samodhānapaññatti ca avijjamānenaavijjamānapaññatti.",
  "tika-abh05t0:127_3": "Tatheva “suvaṇṇavaṇṇo brahmassaro”tiādikā vijjamānagabbhā vijjamānenaavijjamānapaññattiṃ",
  "tika-abh05t0:127_4": "bhajantīti āha “yathāyogaṃ taṃ taṃ paññatti”nti. Tena vuttaṃ “dutiyaṃ tatiyaṃ…pe…",
  "tika-abh05t0:127_5": "bhajantī”ti. Yañhītiādi yathāvuttaupanidhāupanikkhittapaññattīnaṃ avijjamānenaavijjamānapaññattibhāvasamatthanaṃ.",
  "tika-abh05t0:127_6": "Tattha tañca saṅkhānanti yaṃ “paṭhamaṃ eka”ntiādikaṃ saṅkhānaṃ, tañca saṅkhāmukhena",
  "tika-abh05t0:127_7": "gahetabbarūpaṃ. Ca-saddena saṅkhyeyyaṃ saṅgaṇhāti. Tampi hi paññāpetabbaṃ paññattīti.",
  "tika-abh05t0:127_8": "Tassā pana paramatthato abhāvo vuttoyeva. Kiñci natthīti paramatthato kiñci natthi.",
  "tika-abh05t0:127_9": "Tathāti iminā avijjamānenaavijjamānabhāvanti etaṃ ākaḍḍhati. Tenāha “na hi…pe… vijjamāno”ti.",
  "tika-abh05t0:128_0": "Okāseti avīciparanimmitavasavattīparicchinne padese. So hi kāmādhiṭṭhānato “kāmo”ti",
  "tika-abh05t0:128_1": "vuccati. Kammanibbattakkhandhesūti iminā uttarapadalopena kāmabhavaṃ “kāmo”ti vadati.",
  "tika-abh05t0:128_2": "Bhaṇanaṃ saddo cetanā vā, taṃsamaṅgitāya tabbisiṭṭhe puggale bhāṇakoti paññattīti",
  "tika-abh05t0:128_3": "āha “vijjamānenaavijjamānapaññattipakkhaṃ bhajatī”ti. Yebhuyyena rūpāyatanaggahaṇamukhena",
  "tika-abh05t0:128_4": "rūpasaṅkhātena saṇṭhānaṃ gayhatīti tassa tena abhedopacāraṃ katvā vuttaṃ “rūpāyatanasaṅkhātena",
  "tika-abh05t0:128_5": "saṇṭhānenā”ti. Yaṃ abhedopacāraṃ bhindituṃ ajānantā nikāyantariyā rūpāyatanaṃ saṇṭhānasabhāvaṃ",
  "tika-abh05t0:128_6": "paṭijānanti. “Kiso puggalo, thūlo puggalo, kiso daṇḍo, thūlo daṇḍo”tiādinā puggalādīnaṃ",
  "tika-abh05t0:128_7": "paññāpanā tathātathāsanniviṭṭhe rūpasaṅkhāte kisādisaṇṭhānapaññatti, na rūpāyatanamatteti",
  "tika-abh05t0:128_8": "āha “saṇṭhānanti vā rūpāyatane aggahite”ti. Paccattadhammanāmavasenāti “pathavī phasso”tiādinā",
  "tika-abh05t0:128_9": "dhammānaṃ taṃtaṃnāmavasena. Kiccapaññattiādivibhāgena pavatto ayampi ācariyavādo",
  "tika-abh05t0:128_10": "“kiccapaññatti ekaccā bhūmipaññatti paccattapaññatti asaṅkhatapaññatti ca vijjamānapaññatti,",
  "tika-abh05t0:128_11": "liṅgapaññatti ekaccā paccattapaññatti ca avijjamānapaññatti, ekaccā kiccapaññatti",
  "tika-abh05t0:128_12": "vijjamānenaavijjamānapaññatti, ekaccā bhūmisaṇṭhānapaññatti vijjamānena vā avijjamānena",
  "tika-abh05t0:128_13": "vā avijjamānapaññattī”ti dassitattā “dhammakathā itthiliṅga”ntiādīnaṃ vijjamānenavijjamānapaññattibhāvo,",
  "tika-abh05t0:128_14": "avijjamānenaavijjamānapaññattibhāvo ca dassitanayoti āha “sabbasaṅgāhakoti daṭṭhabbo”ti.",
  "tika-abh05t0:128_15": "Upādāpaññattiādibhāvo cettha kiccapaññattiādīnaṃ kiccapaññattiādibhāvo ca tāsaṃ yathārahaṃ vibhāvetabbo.",
  "tika-abh05t0:129_0": "2. Saṅkhepappabhedavasenāti “yāvatā pañcakkhandhā”ti sabbepi khandhe khandhabhāvasāmaññena",
  "tika-abh05t0:129_1": "saṃkhipanavasena, “yāvatā rūpakkhandho”tiādinā khandhānaṃ tato sāmaññato pakārehi",
  "tika-abh05t0:129_2": "bhindanavasena ca. Ayaṃ atthoti ayaṃ paññattisaṅkhāto attho. Sāmaññato vā hi dhammānaṃ",
  "tika-abh05t0:129_3": "paññāpanaṃ hoti visesato vā. Viseso cettha attano sāmaññāpekkhāya veditabbo, visesāpekkhāya",
  "tika-abh05t0:129_4": "pana sopi sāmaññaṃ sampajjatīti “kittāvatā khandhānaṃ khandhapaññattī”ti pucchāya",
  "tika-abh05t0:129_5": "saṅkhepato vissajjanavasena “yāvatā pañcakkhandhā”ti vuttanti tatthāpi “khandhānaṃ",
  "tika-abh05t0:129_6": "khandhapaññattī”ti ānetvā yojetabbanti āha “yāvatā…pe… paññattī”ti. “Yāvatā pañcakkhandhā,",
  "tika-abh05t0:129_7": "ettāvatā khandhānaṃ khandhapaññatti. Yāvatā rūpakkhandho…pe… viññāṇakkhandho, ettāvatā",
  "tika-abh05t0:129_8": "khandhānaṃ khandhapaññattī”ti evamettha pāḷiyojanā kātabbā. Evañhi saṅkhepato pabhedato",
  "tika-abh05t0:129_9": "ca khandhapaññatti vissajjitā hoti. Tathā hi imasseva atthassa aṭṭhakathāyaṃ vuttabhāvaṃ",
  "tika-abh05t0:129_10": "dassento “yattakena…pe… ādikenā”ti āha. Tatthāti tasmiṃ vissajjanassa atthavacane,",
  "tika-abh05t0:129_11": "tasmiṃ vā vissajjanapāṭhe tadatthavacane ca. Pabhedanidassanamattanti pabhedassa",
  "tika-abh05t0:129_12": "udāharaṇamattaṃ. Avuttopi sabbo bhūtupādiko, sukhādiko ca pabhedo. Taṃ pana bhūmimukhena",
  "tika-abh05t0:129_13": "dassetuṃ “rūpakkhandho kāmāvacaro”tiādi vuttanti daṭṭhabbaṃ.",
  "tika-abh05t0:130_0": "Evaṃ aṭṭhakathāyaṃ āgatanayena pāḷiyā atthayojanaṃ dassetvā idāni taṃ pakārantarena",
  "tika-abh05t0:130_1": "dassetuṃ “ayaṃ vā”tiādi vuttaṃ. Tattha ayaṃ vāti vuccamānaṃ sandhāyāha. Etthāti etasmiṃ",
  "tika-abh05t0:130_2": "khandhapaññattivissajjane. Idanti idaṃ padaṃ. Yattako…pe… khandhapaññattiyā pabhedoti",
  "tika-abh05t0:130_3": "iminā saṅkhepato vitthārato ca khandhānaṃ pabhedaṃ pati paññattivibhāgoti dassitaṃ",
  "tika-abh05t0:130_4": "hoti. Tenāha “vatthubhedena…pe… dassetī”ti. Pakaraṇantareti vibhaṅgapakaraṇe. Tattha",
  "tika-abh05t0:130_5": "hi sātisayaṃ khandhānaṃ vibhāgapaññatti vuttā. Tenāha aṭṭhakathāyaṃ “sammāsambuddhena",
  "tika-abh05t0:130_6": "hi…pe… kathitā”ti. Ettha ca paṭhamanaye samukhena, dutiye vatthumukhena paññattiyā",
  "tika-abh05t0:130_7": "vibhāgā dassitāti ayametesaṃ viseso.",
  "tika-abh05t0:131_0": "Esa nayoti iminā khandhapaññattiyā vuttamatthaṃ āyatanapaññattiyādīsu atidisati.",
  "tika-abh05t0:131_1": "Tattha “yāvatā pañcakkhandhā”ti, “khandhānaṃ khandhapaññattī”ti idaṃ paññattiniddesapāḷiyā",
  "tika-abh05t0:131_2": "ādipariyosānaggahaṇamukhena dassanaṃ. “Yāvatā dvādasāyatanānī”ti, “āyatanānaṃ āyatanapaññattī”ti",
  "tika-abh05t0:131_3": "imassa attho “yattakena paññāpanena saṅkhepato dvādasāyatanānī”ti etena dassito,",
  "tika-abh05t0:131_4": "“yāvatā cakkhāyatana”ntiādikassa pana “pabhedato cakkhāyatana”ntiādikenāti. Tattha",
  "tika-abh05t0:131_5": "“cakkhāyatanaṃ…pe… dhammāyatana”nti pabhedanidassanamattametaṃ. Etena avuttopi sabbo",
  "tika-abh05t0:131_6": "saṅgahito hotīti “tatrāpi dasāyatanā kāmāvacarā”tiādi vuttaṃ. Ayaṃ vā ettha pāḷiyā",
  "tika-abh05t0:131_7": "atthayojanā – “yāvatā”ti idaṃ sabbehi padehi yojetvā “yattakāni dvādasāyatanāni…pe…",
  "tika-abh05t0:131_8": "yattako dvādasannaṃ āyatanānaṃ, tappabhedānañca cakkhāyatanādīnaṃ pabhedo, tattako",
  "tika-abh05t0:131_9": "āyatanānaṃ āyatanapaññattiyā pabhedo”ti pakaraṇantare vuttena vatthupabhedena āyatanapaññattiyā",
  "tika-abh05t0:131_10": "pabhedaṃ dassetītiādinā itarapaññattīsupi nayo yojetabbo.",
  "tika-abh05t0:132_0": "7. “Cha paññattiyo…pe… puggalapaññattī”ti imaṃ apekkhitvā “kittāvatā…pe… ettāvatā",
  "tika-abh05t0:132_1": "indriyānaṃ indriyapaññattī”ti ayaṃ pāḷipadeso niddesopi samāno pakaraṇantare vatthubhedena",
  "tika-abh05t0:132_2": "vuttaṃ khandhādipaññattippabhedaṃ upādāya uddesoyeva hotīti āha “uddesamattenevāti attho”ti.",
  "tika-abh05t0:133": "Mātikāvaṇṇanā niṭṭhitā.",
  "tika-abh05t0:134": "2. Niddesavaṇṇanā",
  "tika-abh05t0:135": "1. Ekakaniddesavaṇṇanā",
  "tika-abh05t0:136_0": "1. Paccanīkadhammānaṃ jhāpanaṭṭhena jhānaṃ, tato suṭṭhu vimuccanaṭṭhena vimokkhoti",
  "tika-abh05t0:136_1": "nippariyāyena jhānaṅgāneva vimokkhoti aṭṭhakathāadhippāyo. Ṭīkākārena pana “abhibhāyatanaṃ",
  "tika-abh05t0:136_2": "viya sasampayuttaṃ jhānaṃ vimokkho”ti maññamānena “adhippāyenāhā”ti vuttaṃ. Jhānadhammā",
  "tika-abh05t0:136_3": "hi sampayuttadhammehi saddhiṃyeva paṭipakkhato vimuccanti, na vinā, tathā abhirativasena",
  "tika-abh05t0:136_4": "ārammaṇe nirāsaṅkappavattipīti adhippāyo. Yathā vā jhānaṅgānaṃ jhānapaccayena paccayabhāvato",
  "tika-abh05t0:136_5": "saviseso jhānapariyāyo, evaṃ vimokkhakiccayogato tesaṃ saviseso vimokkhapariyāyo,",
  "tika-abh05t0:136_6": "tadupacārena sampayuttānaṃ veditabbo. Paṭhamaṃ samaṅgibhāvatthanti paṭilābhaṃ sandhāyāha.",
  "tika-abh05t0:136_7": "“Phusitvā viharatīti paṭilabhitvā iriyatī”ti hi vuttaṃ. Aṭṭhakathāyaṃ “yena hi saddhiṃ…pe…",
  "tika-abh05t0:136_8": "paṭiladdhā nāma hontī”ti tehi sādhetabbasahajātādipaccayalābhoyevettha paṭilābho",
  "tika-abh05t0:136_9": "daṭṭhabbo. Yathā phasso yattha uppanno, taṃ ārammaṇaṃ phusatīti vuccati, evaṃ sampayuttadhammepi",
  "tika-abh05t0:136_10": "taṃsabhāvattāti āha “samphassena phusanattha”nti. Tassa “vivaratī”ti iminā sambandho.",
  "tika-abh05t0:136_11": "Itarehīti upacārampītiādinā upacārapurimappanāparappanānaṃ paṭilābhakāraṇanti vacanehi.",
  "tika-abh05t0:136_12": "Itare kāraṇattheti “upacārena…pe… phusatiyevā”ti vutte kāraṇatthadīpake atthe. Phusati",
  "tika-abh05t0:136_13": "phalaṃ adhigacchati etāyāti kāraṇabhāvassa phusanāpariyāyo veditabbo.",
  "tika-abh05t0:137_0": "Paṭhamatthamevāti samaṅgibhāvatthameva. Tāni aṅgānīti iminā jhānakoṭṭhāsabhāvena",
  "tika-abh05t0:137_1": "vuttadhammāyeva gahitā, na phassapañcamakaindriyaṭṭhakādibhāvenāti vuttaṃ “sesā…pe…",
  "tika-abh05t0:137_2": "saṅgahitānī”ti. Evaṃ satīti sukhasaṅkhātajhānaṅgato vedanāsomanassindriyānaṃ sesitabbabhāve",
  "tika-abh05t0:137_3": "sati. Evañhi nesaṃ phassakatā itarassa phassitabbatāva siyā. Tenāha “sukhassa phusitabbattā”ti.",
  "tika-abh05t0:137_4": "Vedayitādhipateyyaṭṭhehīti ārammaṇānubhavanasaṅkhātena vedayitasabhāvena, tasseva",
  "tika-abh05t0:137_5": "sātavisesasaṅkhātena sampayuttehi anuvattanīyabhāvena ca. Upanijjhāyanabhāvopi yathāvuttavedayitādhipateyyaṭṭhavisiṭṭho",
  "tika-abh05t0:137_6": "oḷārikassa ārammaṇassa nijjhāyanabhāvo. Abhinnasabhāvopi hi dhammo purimavisiṭṭhapaccayavisesasambhavena",
  "tika-abh05t0:137_7": "visesena bhinnākāro hutvā visiṭṭhaphalabhāvaṃ āpajjati. Yathekaṃyeva kammaṃ cakkhādinibbattihetubhūtaṃ",
  "tika-abh05t0:137_8": "kammaṃ. Tena vuttaṃ “vedayitā…pe… vuttattā”ti. Aṅgānīti nāyaṃ tapparabhāvena bahuvacananiddeso",
  "tika-abh05t0:137_9": "anantabhāvato, kevalañca aṅgānaṃ bahuttā bahuvacanaṃ, tena kiṃ siddhaṃ? Paccekampi",
  "tika-abh05t0:137_10": "yojanā siddhā hoti. Tena vuttaṃ “paccekampi yojanā kātabbā”ti. Yadi “sukhaṃ ṭhapetvā”ti",
  "tika-abh05t0:137_11": "yojanāyaṃ sesā tayo khandhā honti, sesā tayo, cattāro ca khandhā hontīti vattabbaṃ",
  "tika-abh05t0:137_12": "siyāti? Na, catūsu tiṇṇaṃ antogadhattā. Tenāha “sabbayojanā…pe… vutta”nti.",
  "tika-abh05t0:138_0": "2. Asamayavimokkhenāti heṭṭhāmaggavimokkhena. So hi lokiyavimokkho viya adhigamavaḷañjanatthaṃ",
  "tika-abh05t0:138_1": "pakappetabbasamayavisesābhāvato evaṃ vutto. Aggamaggavimokkho pana ekaccāsavavimuttivacanato",
  "tika-abh05t0:138_2": "idha nādhippeto. Tenāha “ekacce āsavā parikkhīṇā hontī”ti. Ekaccehi āsavehi vimuttoti",
  "tika-abh05t0:138_3": "diṭṭhāsavādīhi samucchedavimuttiyā vimutto. Asamaya…pe… lābhenāti yathāvuttaasamayavimokkhassa",
  "tika-abh05t0:138_4": "upanissayabhūtassa adhigamena. Tato eva sātisayena, ekaccehi kāmāsavehi vimutto vikkhambhanavasenāti",
  "tika-abh05t0:138_5": "attho. So eva ekaccasamayavimokkhalābhī yathāvutto samayavimutto asamayavimokkhavisesassa",
  "tika-abh05t0:138_6": "vasena samayavimokkhapaññattiyā adhippetattā. Soti asamayavimokkhūpanissayasamayavimokkhalābhī.",
  "tika-abh05t0:138_7": "Tena sātisayena samayavimokkhena. Tathāvimuttova hotīti ettha iti-saddo hetuattho.",
  "tika-abh05t0:138_8": "Yasmā tathāvimutto hoti, tasmā samayavimuttapaññattiṃ laddhuṃ arahatīti pariññātatthaṃ",
  "tika-abh05t0:138_9": "hetunā patiṭṭhāpeti. Byatirekamukhenapi tamatthaṃ pākaṭataraṃ kātuṃ “puthujjano panā”tiādi",
  "tika-abh05t0:138_10": "vuttaṃ. Tattha samudācārabhāvatoti samudācārassa sambhavato. Soti jhānalābhī puthujjano.",
  "tika-abh05t0:139_0": "Yadi punarāvattakadhammatāya puthujjano samayavimuttoti na vutto, tadabhāvato kasmā",
  "tika-abh05t0:139_1": "arahā tathā na vuttoti āha “arahato panā”tiādi. Tadakāraṇabhāvanti tesaṃ vimokkhānaṃ,",
  "tika-abh05t0:139_2": "tassa vā samayavimuttibhāvassa akāraṇabhāvaṃ. Sabboti sukkhavipassakopi samathayānikopi",
  "tika-abh05t0:139_3": "aṭṭhavimokkhalābhīpi. Bahiabbhantarabhāvā apekkhāsiddhā, vattu adhippāyavasena gahetabbarūpā",
  "tika-abh05t0:139_4": "cāti āha “bāhirānanti lokuttarato bahibhūtāna”nti.",
  "tika-abh05t0:140_0": "3. Rūpato aññaṃ na rūpanti tattha rūpapaṭibhāgaṃ kasiṇarūpādi rūpa-saddena gahitanti",
  "tika-abh05t0:140_1": "tadaññaṃ paṭhamatatiyāruppavisayamattaṃ arūpakkhandhanibbānavinimuttaṃ arūpa-saddena",
  "tika-abh05t0:140_2": "gahitaṃ daṭṭhabbaṃ. Paṭipakkhabhūtehi kilesacorehi amūsitabbaṃ jhānameva cittamañjūsaṃ.",
  "tika-abh05t0:140_3": "Samādhinti vā samādhisīsena jhānameva vuttanti veditabbaṃ.",
  "tika-abh05t0:141_0": "4. Attano anurūpena pamādenāti ettha anāgāmino adhikusalesu dhammesu asakkaccaasātaccakiriyādinā.",
  "tika-abh05t0:141_1": "Khīṇāsavassa pana tādisena pamādapatirūpakena, tādisāya vā asakkaccakiriyāya. Sā",
  "tika-abh05t0:141_2": "cassa ussukkābhāvato veditabbā. Paṭippassaddhasabbussukkā hi te uttamapurisā. Samayena",
  "tika-abh05t0:141_3": "samayanti samaye samaye. Bhummatthe hi etaṃ karaṇavacanaṃ upayogavacanañca. Anipphattitoti",
  "tika-abh05t0:141_4": "samāpajjituṃ asakkuṇeyyato. Assāti “tesañhī”tiādinā vuttassa imassa aṭṭhakathāvacanassa.",
  "tika-abh05t0:141_5": "Tenāti yathābhatena suttena.",
  "tika-abh05t0:142_0": "5. Yenādhippāyena “dhammehī”ti vattabbanti vuttaṃ, taṃ vivaranto “idhā”tiādimāha.",
  "tika-abh05t0:142_1": "Tattha idhāti “parihānadhammo aparihānadhammo”ti etasmiṃ padadvaye. Tatthāti “kuppadhammo",
  "tika-abh05t0:142_2": "akuppadhammo”ti padadvaye. Sati vacananānatte attheva vacanatthanānattanti āha “vacanatthanānattamattena",
  "tika-abh05t0:142_3": "vā”ti. Vacanatthaggahaṇamukhena gahetabbassa pana vibhāvanatthassa natthettha nānattaṃ,",
  "tika-abh05t0:142_4": "yato tesaṃ pariyāyantaratāsiddhi.",
  "tika-abh05t0:143_0": "7-8. Samāpatticetanāti yāya cetanāya samāpattiṃ nibbatteti samāpajjati ca. Tenāha",
  "tika-abh05t0:143_1": "“tadāyūhanā”ti. Ārakkhapaccupaṭṭhānā satīti katvā āha “anurakkhaṇā…pe… satī”ti. Tenāha",
  "tika-abh05t0:143_2": "“ekārakkho satārakkhena cetasā viharatī”ti. Tathā hi sā “kusalākusalānaṃ dhammānaṃ",
  "tika-abh05t0:143_3": "gatiyo samannesatī”ti vuttā.",
  "tika-abh05t0:144": "11. Aggamaggaṭṭhopi itaramaggaṭṭhā viya anupacchinnabhayattā bhayūparatavohāraṃ labhatīti āha “arahattamaggaṭṭho ca…pe… bhayūparato”ti.",
  "tika-abh05t0:145": "12. Kecīti tihetukapaṭisandhike mandabuddhike sandhāyāha. Tena vuttaṃ “duppaññāti iminā gayhantī”ti. Dubbalā paññā yesaṃ te duppaññāti.",
  "tika-abh05t0:146": "14. Aniyatadhammasamannāgatasseva paccayavisesena niyatadhammapaṭilābhoti āha “yattha…pe… hontī”ti. Tadabhāvāti niyatāniyatavomissāya pavattiyā abhāvā.",
  "tika-abh05t0:147_0": "16. Pariyādiyitabbānīti pariyādakena maggena khepetabbāni. Taṇhādīnaṃ palibudhanādikiriyāya",
  "tika-abh05t0:147_1": "matthakappattiyā sīsabhāvo veditabbo, nibbānassa pana visaṅkhārabhāvato saṅkhārasīsatā.",
  "tika-abh05t0:147_2": "Tenāha “saṅkhāravivekabhūto nirodho”ti. Keci pana “saṅkhārasīsaṃ nirodhasamāpattī”ti",
  "tika-abh05t0:147_3": "vadanti, taṃ tesaṃ matimattaṃ paññattimattassa sīsabhāvānupapattito taduddhañca saṅkhārappavattisabbhāvato.",
  "tika-abh05t0:147_4": "Saha viyāti ekajjhaṃ viya. Etena sama-saddassa atthamāha. Sahattho hesa sama-saddo.",
  "tika-abh05t0:147_5": "Saṃsiddhidassanenāti saṃsiddhiyā niṭṭhānassa uparamassa dassanena.",
  "tika-abh05t0:148_0": "Idhāti imissā puggalapaññattipāḷiyā, imissā vā tadaṭṭhakathāya. Kilesapavattasīsānanti",
  "tika-abh05t0:148_1": "kilesasīsapavattasīsānaṃ. Tesu hi gahitesu itarampi pariyādiyitabbaṃ kilesabhāvena",
  "tika-abh05t0:148_2": "pariyādiyitabbatāsāmaññena ca gahitameva hotīti kilesavaṭṭapariyādānena maggassa",
  "tika-abh05t0:148_3": "itaravaṭṭānampi pariyādiyanaṃ. Vaṭṭupacchedakena maggeneva hi jīvitindriyampi anavasesato",
  "tika-abh05t0:148_4": "nirujjhatīti. Kasmā panettha pavattasīsaṃ visuṃ gahitanti codanaṃ sandhāyāha “pavattasīsampī”tiādi.",
  "tika-abh05t0:148_5": "Odhiso ca anodhiso ca kilesapariyādāne sati sijjhamānā paccavekkhaṇavārā tena nipphādetabbāti",
  "tika-abh05t0:148_6": "vuttā. Tenevāha “kilesapariyādānasseva vārā”ti. Idāni tamatthaṃ āgamena sādhento",
  "tika-abh05t0:148_7": "“vimuttasmi”ntiādimāha. Cuticittena hotīti idaṃ yathāvuttassa kilesapariyādānasamāpanabhūtassa",
  "tika-abh05t0:148_8": "paccavekkhaṇavārassa cuticittena paricchinnattā vuttaṃ, tasmā cuticittena paricchedakena",
  "tika-abh05t0:148_9": "paricchinnaṃ hotīti attho.",
  "tika-abh05t0:149": "17. Tiṭṭheyyāti na upagaccheyya. Ṭhānañhi gatinivatti. Tena vuttaṃ “nappavatteyyā”ti.",
  "tika-abh05t0:150": "18. Payirupāsanāya bahūpakārattā payirupāsitabbattā.",
  "tika-abh05t0:151_0": "20. Aggavijjā yassa anadhigatavijjādvayassa hoti, so ce pacchā vijjādvayaṃ adhigacchati,",
  "tika-abh05t0:151_1": "tassa paṭhamaṃ adhigatavijjādvayassa viya atevijjatābhāvā yadipi nippariyāyatā tevijjatā,",
  "tika-abh05t0:151_2": "paṭhamaṃ adhigatavijjādvayassa pana sā savisesāti dassento “yāya katakiccatā”tiādimāha.",
  "tika-abh05t0:151_3": "Tattha aggavijjāti āsavakkhayañāṇaṃ, aggamaggañāṇameva vā veditabbaṃ. Sā ca tevijjatāti yojanā.",
  "tika-abh05t0:152": "22. Tatthevāti saccābhisambodhe eva.",
  "tika-abh05t0:153_0": "24. Tanti nirodhasamāpattilābhino ubhatobhāgavimuttatāvacanaṃ. Vuttalakkhaṇūpapattikoti",
  "tika-abh05t0:153_1": "dvīhi bhāgehi dve vāre vimuttoti evaṃ vuttalakkhaṇena upapattito yuttito samannāgato.",
  "tika-abh05t0:153_2": "Eseva nayoti yathā catunnaṃ arūpasamāpattīnaṃ ekekato nirodhato ca vuṭṭhāya arahattaṃ",
  "tika-abh05t0:153_3": "pattānaṃ vasena pañca ubhatobhāgavimuttā vuttā, tathā sekkhabhāvaṃ pattānaṃ vasena",
  "tika-abh05t0:153_4": "pañca kāyasakkhino hontīti katvā vuttaṃ.",
  "tika-abh05t0:154_0": "Dassanakāraṇāti iminā “disvā”ti ettha tvā-saddo hetuatthoti dasseti yathā “sīhaṃ",
  "tika-abh05t0:154_1": "disvā bhayaṃ hotī”tiādīsu. Dassane sati parikkhayo, nāsatīti āha “dassanāyattaparikkhayattā”ti.",
  "tika-abh05t0:154_2": "Purimakiriyāti āsavānaṃ khayakiriyāya purimakiriyā. Samānakālattepi hi kāraṇakiriyā",
  "tika-abh05t0:154_3": "phalakiriyāya purimasiddhā viya voharīyati. Tato nāmakāyato muccanato. Yato hi yena",
  "tika-abh05t0:154_4": "muccitabbaṃ, taṃ nissito hotīti vuttaṃ “nāmanissitako”ti. Tassāti kāyadvayavimuttiyā",
  "tika-abh05t0:154_5": "ubhatobhāgavimuttabhāvassa. Arūpaloke hi ṭhitārahantavasenāyamattho vutto. Tenāha “sutte hī”tiādi.",
  "tika-abh05t0:155_0": "Dvīhi bhāgehīti vikkhambhanasamucchedabhāgehi. Dve vāreti kilesānaṃ vikkhambhanasamucchindanavasena",
  "tika-abh05t0:155_1": "dvikkhattuṃ. Kilesehi vimuttoti idaṃ paṭhamatatiyavādānaṃ vasena vuttaṃ, itaraṃ dutiyavādassa.",
  "tika-abh05t0:155_2": "Arūpajjhānaṃ yadipi rūpasaññādīhi vimuttaṃ taṃsamatikkamādinā pattabbattā, pavattinivārakehi",
  "tika-abh05t0:155_3": "pana kāmacchandādīhiyevassa vimutti sātisayāti dassento “nīvaraṇasaṅkhātanāmakāyato",
  "tika-abh05t0:155_4": "vimutta”nti āha. Yañcāpi arūpajjhānaṃ rūpaloke vivekaṭṭhatāvasenapi rūpakāyato vimuttaṃ,",
  "tika-abh05t0:155_5": "taṃ pana rūpapaṭibandhachandarāgavikkhambhaneneva hotīti vikkhambhanameva padhānanti",
  "tika-abh05t0:155_6": "vuttaṃ “rūpataṇhāvikkhambhanena rūpakāyato ca vimuttattā”ti. Ekadesena ubhatobhāgavimuttaṃ",
  "tika-abh05t0:155_7": "nāma hoti samucchedavimuttiyā abhāvā.",
  "tika-abh05t0:156": "25. “Sattisayo”ti viya samudāye pavatto vohāro avayavepi dissatīti dassento āha “aṭṭhavimokkhekadesena…pe… vuccatī”ti.",
  "tika-abh05t0:157_0": "26. Phuṭṭhānanti phassitānaṃ, adhigatānanti attho. Antoti antasadiso phassanāya parakālo.",
  "tika-abh05t0:157_1": "Tadanantaro hi tappariyosāno viya hotīti. Kālavisayo cāyaṃ anta-saddo, na pana kālattho.",
  "tika-abh05t0:157_2": "Tenāha “adhippāyo”ti. Nāmakāyekadesatoti nīvaraṇasaṅkhātanāmakāyekadesato. Ālocito",
  "tika-abh05t0:157_3": "pakāsito viya hoti vibandhavikkhambhanena ālocane pakāsane samatthassa ñāṇacakkhuno",
  "tika-abh05t0:157_4": "adhiṭṭhānasamuppādanato. Na tu vimuttoti vimuttoti na vuccateva.",
  "tika-abh05t0:158_0": "28. Imaṃ pana nayanti “apica tesa”ntiādinā āgatavidhiṃ. Yena visesenāti yena kāraṇavisesena.",
  "tika-abh05t0:158_1": "Soti diṭṭhippattasaddhāvimuttānaṃ yathāvutto paññāya viseso. Paṭikkhepo kato kāraṇassa",
  "tika-abh05t0:158_2": "avibhāvitattā. Ubhatobhāgavimutto viya, paññāvimutto viya vā sabbathā avimuttassa",
  "tika-abh05t0:158_3": "sāvasesavimuttiyampi diṭṭhippattassa viya paññāya sātisayāya abhāvato saddhāmattena",
  "tika-abh05t0:158_4": "vimuttabhāvo daṭṭhabbo. Saddhāya adhimuttoti idaṃ āgamanavasena saddhāya adhikabhāvaṃ",
  "tika-abh05t0:158_5": "sandhāya vuttaṃ, maggādhigamato panassa paccakkhameva ñāṇadassanaṃ.",
  "tika-abh05t0:159_0": "31. “Sototi ariyamaggassa nāma”nti nippariyāyena taṃsamaṅgī sotāpannoti adhippāyena",
  "tika-abh05t0:159_1": "codako “api-saddo kasmā vutto”ti codanaṃ uṭṭhāpetvā “nanū”tiādinā attano adhippāyaṃ",
  "tika-abh05t0:159_2": "vivarati. Itaro “nāpanna”ntiādinā pariharati. Samannāgato eva nāma lokuttaradhammānaṃ",
  "tika-abh05t0:159_3": "akuppasabhāvattā. Itarehīti dutiyamaggaṭṭhādīhi. So evāti paṭhamaphalaṭṭho eva. Idhāti",
  "tika-abh05t0:159_4": "imasmiṃ sattakkhattuparamaniddese. Sotaṃ vā ariyamaggaṃ ādito panno adhigatoti sotāpannoti",
  "tika-abh05t0:159_5": "vuccamāne dutiyamaggaṭṭhādīnaṃ nattheva sotāpannabhāvāpatti. Sutte pana sotaṃ ariyamaggaṃ",
  "tika-abh05t0:159_6": "ādito mariyādaṃ amuñcitvāva panno paṭipajjatīti katvā maggasamaṅgī “sotāpanno”ti",
  "tika-abh05t0:159_7": "vutto. Pariyāyena itaropi tassa aparihānadhammattā sotāpannoti veditabbaṃ. Pahīnāvasiṭṭhakilesapaccavekkhaṇāya",
  "tika-abh05t0:159_8": "samudayasaccaṃ viya dukkhasaccampi paccavekkhitaṃ hoti saccadvayapariyāpannattā kilesānanti",
  "tika-abh05t0:159_9": "āha “catusaccapaccavekkhaṇādīna”nti. Ādi-saddena phalapaccavekkhaṇauparimaggaphaladhamme ca saṅgaṇhāti.",
  "tika-abh05t0:160": "32. Mahākulamevāti uḷārakulameva vuccati “kulīno kulaputto”tiādīsu viya.",
  "tika-abh05t0:161_0": "33. Sajjhānako aparihīnajjhāno kālakato brahmalokūpago hutvā vaṭṭajjhāsayo ce, uparūpari",
  "tika-abh05t0:161_1": "nibbattitvā nibbāyatīti āha “anāgāmisabhāgo”ti. Yato so jhānānāgāmīti vuccati. Tenāha “anāvattidhammo”ti.",
  "tika-abh05t0:162": "36. Parayoge tvā-saddo tadanto hutvā “parasaddayoge”ti vutto, appatvāti vuttaṃ hotīti “appattaṃ hutvā”ti iminā vuccati.",
  "tika-abh05t0:163": "37. Tenāti “upahaccā”ti padena. Nanu ca vemajjhātikkamo “atikkamitvā vemajjha”nti iminā pakāsito hotīti adhippāyo.",
  "tika-abh05t0:164_0": "40. Taṇhāvaṭṭasotā taṇhāvaṭṭabandhā. Tassāti sotassa. Sambandhe cetaṃ sāmivacanaṃ.",
  "tika-abh05t0:164_1": "Uddhaṃsotassa uparibhavūpagatā ekaṃsikāti āha “yattha vā tattha vā gantvā”ti. Tassāti",
  "tika-abh05t0:164_2": "uddhaṃsotassa. Tatthāti avihesu. Lahusālahusagatikāti lahukālahukāyugatikā, lahukālahukañāṇagatikā",
  "tika-abh05t0:164_3": "vā. Uppajjitvāva nibbāyanakādīhīti ādi-saddena “ākāsaṃ laṅghitvā nibbāyatī”tiādinā",
  "tika-abh05t0:164_4": "vuttā tisso upamā saṅgaṇhāti. Antarāupahaccaparinibbāyīhi adhimattatā, uddhaṃsotato",
  "tika-abh05t0:164_5": "anadhimattatā ca asaṅkhārasasaṅkhāraparinibbāyīnaṃ na veditabbāti yojanā. Te evāti",
  "tika-abh05t0:164_6": "antarāupahaccaparinibbāyiuddhaṃsotā eva. Yadi evaṃ asaṅkhārasasaṅkhāraparinibbāyīnaṃ",
  "tika-abh05t0:164_7": "upamāvacanena tato mahantatarehi kasmā vuttanti codanaṃ sandhāyāha “tato mahanta…pe… dassanattha”nti.",
  "tika-abh05t0:165_0": "Tenāti “no cassa, no ca me siyā”ti vacanena. Tenāti vā yathāvuttena tassa atthavacanena.",
  "tika-abh05t0:165_1": "Imassa dukkhassāti imassa sampati vattamānassa viññāṇādidukkhassa. Udayadassanaṃ",
  "tika-abh05t0:165_2": "ñāṇaṃ. Catūhipīti “no cassā”ti catūhi padehi. Yaṃ atthīti yaṃ paramatthato vijjati.",
  "tika-abh05t0:165_3": "Tenāha “bhūtanti sasabhāva”nti, bhūtanti khandhapañcakanti attho. Yathāha “bhūtamidanti,",
  "tika-abh05t0:165_4": "bhikkhave, samanupassathā”ti. Vivaṭṭamānaso viviccamānahadayo taṇhādisotato nivattajjhāsayo.",
  "tika-abh05t0:165_5": "Upekkhako hotīti cattabhariyo viya puriso bhayaṃ nandiñca pahāya udāsino hoti.",
  "tika-abh05t0:166_0": "Avisiṭṭheti hīne. Visiṭṭheti uttame. “Bhave”ti vatvā “sambhave”ti vuccamānaṃ avuttavācakaṃ",
  "tika-abh05t0:166_1": "hotīti dassento “paccuppanno”tiādimāha. Bhūtameva vuccatīti yaṃ bhūtanti vuccati,",
  "tika-abh05t0:166_2": "tadeva bhavoti ca vuccati, bhavati ahosīti vā. Sambhavati etasmāti sambhavo. Tadāhāro",
  "tika-abh05t0:166_3": "tassa bhavassa paccayo. Anukkamena maggapaññāyāti vipassanānukkamena laddhāya ariyamaggapaññāya. Tenāti sekkhena.",
  "tika-abh05t0:167": "Ekakaniddesavaṇṇanā niṭṭhitā.",
  "tika-abh05t0:168": "2. Dukaniddesavaṇṇanā",
  "tika-abh05t0:169": "63. Kassacīti kassacipi. Kathañcīti kenaci pakārena, vikkhambhanamattenāpīti vuttaṃ hoti. Ajjhattaggahaṇassāti attānaṃ adhikicca uddissa pavattaggāhassa.",
  "tika-abh05t0:170_0": "83. Purimaggahitanti “karissati me”tiādinā cittena paṭhamaṃ gahitaṃ. Taṃ katanti",
  "tika-abh05t0:170_1": "taṃ tādisaṃ upakāraṃ. Puññaphalaṃ upajīvanto kataññupakkhe tiṭṭhatīti vuttaṃ “puññaphalaṃ anupajīvanto”ti.",
  "tika-abh05t0:171": "90. Guṇapāripūriyā paripuṇṇo yāvadattho idha tittoti āha “niṭṭhitakiccatāya nirussukko”ti.",
  "tika-abh05t0:172": "Dukaniddesavaṇṇanā niṭṭhitā.",
  "tika-abh05t0:173": "3. Tikaniddesavaṇṇanā",
  "tika-abh05t0:174_0": "91. Sesasaṃvarabhedenāti kāyikavācasikavītikkamato sesena saṃvaravināsena. So pana",
  "tika-abh05t0:174_1": "dvāravasena vuccamāno manodvāriko hotīti āha “manosaṃvarabhedenā”ti. Idāni taṃ pakārabhedena",
  "tika-abh05t0:174_2": "dassento “satisaṃvarādibhedena vā”ti āha, muṭṭhasaccādippavattiyāti attho. Yaṃ kiñci",
  "tika-abh05t0:174_3": "sabhāvabhūtaṃ caritampi “sīla”nti vuccatīti akusalassapi sīlapariyāyo vutto.",
  "tika-abh05t0:175": "94. Samānavisayānanti paṭhamaphalādiko samāno evarūpo visayo etesanti samānavisayā, tesaṃ.",
  "tika-abh05t0:176": "107. Tadattho tappayojano lokuttarasādhakoti attho. Tassa paramatthasāsanassa. Mūlekadesattāti mūlabhāvena ekadesattā.",
  "tika-abh05t0:177": "118. Unnaḷo uggatatucchamāno.",
  "tika-abh05t0:178": "123. Sīlassa anuggaṇhanaṃ aparisuddhiyaṃ sodhanaṃ apāripūriyaṃ pūraṇañcāti āha “sodhetabbe ca vaḍḍhetabbe cā”ti. Adhisīlaṃ nissāyāti adhisīlaṃ nissayaṃ katvā uppannapaññāya.",
  "tika-abh05t0:179_0": "124. Gūthasadisattameva dasseti, na gūthakūpasadisattanti adhippāyo. Gūthavaseneva",
  "tika-abh05t0:179_1": "hi kūpassapi jigucchanīyatāti. Ayañca attho gūtharāsiyeva gūthakūpoti imasmiṃ pakkhe navattabbo siyā.",
  "tika-abh05t0:180_0": "130. Sarabhaṅgasatthārādayo rūpabhavādikāmādipariññaṃ katvā paññapento lokiyaṃ pariññaṃ",
  "tika-abh05t0:180_1": "sammadeva paññapentīti āha “yebhuyyena na sakkontī”ti. Asamatthabhāvaṃ vā sandhāya",
  "tika-abh05t0:180_2": "no ca paññāpetuṃ sakkontīti vuttanti yojanā.",
  "tika-abh05t0:181": "Tikaniddesavaṇṇanā niṭṭhitā.",
  "tika-abh05t0:182": "4. Catukkaniddesavaṇṇanā",
  "tika-abh05t0:183_0": "133. Parenāti aññena, āṇattenāti attho. Āṇattiyā attanā cāti āṇāpakassa āṇattiyā,",
  "tika-abh05t0:183_1": "attanā ca āṇattena kataṃ tañca tassa āṇāpakassa yaṃ vacīpayogena katanti yojanā.",
  "tika-abh05t0:183_2": "Āṇattiyā pāpassāti āṇāpanavasena pasutapāpassa.",
  "tika-abh05t0:184": "148. Desanāya karaṇabhūtāya. Dhammānanti desanāya yathābodhetabbānaṃ sīlādidhammānaṃ.",
  "tika-abh05t0:185_0": "152. Anantaranti ñāṇassa upaṭṭhitanti anantaraṃ vuttaṃ. Kiṃ pana tanti āha “vacana”nti.",
  "tika-abh05t0:185_1": "Lujjatīti idaṃ yena kāraṇena loka-saddo tadatthe pavatto, taṃ dassetīti āha “kāraṇayutta”nti.",
  "tika-abh05t0:186_0": "156. Sahitāsahitassāti kusalasaddayogena sāmivacanaṃ bhummattheti dassento āha “sahitāsahiteti",
  "tika-abh05t0:186_1": "attho”ti. Sahitabhāsanena desakasampatti, sahitāsahitakosallena sāvakasampatti veditabbā.",
  "tika-abh05t0:186_2": "Parisasampattipi ñāṇasampannassa dhammakathikassa paṭibhānasampadāya kāraṇaṃ hotīti",
  "tika-abh05t0:186_3": "āha “sāvakasampattiyā bodhetuṃ samatthatāyā”ti.",
  "tika-abh05t0:187": "157. Kusaladhammehīti samathavipassanādhammehi. Catuttho vutto, yo neva saṅghaṃ nimanteti, na dānaṃ deti.",
  "tika-abh05t0:188_0": "166. Yamidaṃ “kālenā”ti vuttanti “yo tattha avaṇṇo, tampi bhaṇati kālena. Yopi tattha",
  "tika-abh05t0:188_1": "vaṇṇo, tampi bhaṇati kālenā”ti yaṃ idaṃ pāḷiyaṃ vuttaṃ, tatra tasmiṃ vacane vākye",
  "tika-abh05t0:188_2": "yo puggalo “kālena bhaṇatī”ti vutto, so kīdisoti vicāraṇāya tassa dassanatthaṃ “kālaññū",
  "tika-abh05t0:188_3": "hotī”tiādi pāḷiyaṃ vuttanti dassento saṅgahe āhāti yojanā.",
  "tika-abh05t0:189": "168. Pubbuppannapaccayavipattīti tasmiṃ attabhāve paṭhamuppannapaccayavipatti. Tesaṃ vipatti pavattappaccayavipattīti yojanā.",
  "tika-abh05t0:190": "173. Tesanti pahīnāvasiṭṭhakilesānaṃ. Vimuttidassanameva hoti vimuttiatthattā taṃdassanassa.",
  "tika-abh05t0:191": "174. Tantāvutānaṃ vatthānanti niddhāraṇe sāmivacanaṃ.",
  "tika-abh05t0:192_0": "178. Nāmakāyoti nāmasamūho. Idameva ca dvayanti sīlasaṃvarapūraṇaṃ, sājīvāvītikkamanañcāti",
  "tika-abh05t0:192_1": "idameva dvayaṃ. Tatoti sājīvāvītikkamanato. Kathāya haliddarāgādisadisatāti yojanā.",
  "tika-abh05t0:192_2": "Tenāha “na puggalassā”ti.",
  "tika-abh05t0:193": "179. Iti-saddenāti “dārumāsako”ti ettha vuttaiti-saddena. Evaṃpakāreti imināpi salākādike saṅgaṇhāti.",
  "tika-abh05t0:194": "181. Avisaṭasukhanti avikkhepasukhaṃ.",
  "tika-abh05t0:195": "187. Khandhadhammesūti saṅkhatadhammesu. Tadalābhenāti maggaphalālābhena. Atthenāti sīlādiatthena.",
  "tika-abh05t0:196": "Catukkaniddesavaṇṇanā niṭṭhitā.",
  "tika-abh05t0:197": "5. Pañcakaniddesavaṇṇanā",
  "tika-abh05t0:198_0": "191. Yathā tesu paṭipajjitabbanti tesu pañcasu puggalesu yathārahaṃ upameyyopamādassanamukhena",
  "tika-abh05t0:198_1": "hitūpadesapaṭipattiyā yathā aññehi paṭipajjitabbanti attho. Kiriyāvācī ārambha-saddo",
  "tika-abh05t0:198_2": "adhippeto, na “ārambhakattussa kasāvapucchā”tiādīsu viya dhammavācīti āha “ārambhakiriyāvācako",
  "tika-abh05t0:198_3": "saddo”ti. “Nirujjhantī”ti vuttattā “maggakiccavasenā”ti vuttaṃ.",
  "tika-abh05t0:199": "192. Gahaṇaṃ “evameta”nti sampaṭicchanaṃ.",
  "tika-abh05t0:200": "199. Na evaṃ sambandho asamānajātikattā.",
  "tika-abh05t0:201": "Pañcakaniddesavaṇṇanā niṭṭhitā.",
  "tika-abh05t0:202": "6. Chakkaniddesavaṇṇanā",
  "tika-abh05t0:203_0": "202. Idaṃ saccābhisambodhādikaṃ saṅgahitaṃ hoti phalassa hetunā avinābhāvato. Tenāha",
  "tika-abh05t0:203_1": "“sāma”ntiādi. Anācariyakena attanā uppāditenāti idaṃ sabbaññutaññāṇe vijjamānaguṇakathanaṃ,",
  "tika-abh05t0:203_2": "na tabbidhuradhammantaranivattanaṃ tathārūpassa aññassa abhāvato. Tenassa sācariyakatā,",
  "tika-abh05t0:203_3": "parato ca uppatti paṭikkhittāti imamatthamāha “tatthā”tiādinā. Tattha sācariyakattaṃ",
  "tika-abh05t0:203_4": "parūpadesahetukatā, parato uppatti upadesena vināpi sannissāya nibbattīti ayametesaṃ viseso.",
  "tika-abh05t0:204": "Chakkaniddesavaṇṇanā niṭṭhitā.",
  "tika-abh05t0:205": "7. Sattakaniddesavaṇṇanā",
  "tika-abh05t0:206_0": "203. Kusalesu dhammesūti ādhāre bhummaṃ, na visayeti dassento “kusalesu dhammesu",
  "tika-abh05t0:206_1": "antogadhā”ti āha. Idāni visayalakkhaṇaṃ etaṃ bhummanti dassento “bodhipakkhiyadhammesu",
  "tika-abh05t0:206_2": "vā”tiādimāha. “Tadupakāratāyā”ti idaṃ kusalesu dhammesu sādhetabbesūti imamatthaṃ",
  "tika-abh05t0:206_3": "sandhāya vuttaṃ. Ummujjanapaññāyāti ummujjāpanapaññāya, ummujjanākārena vā pavattapaññāya.",
  "tika-abh05t0:206_4": "Tenevāti ummujjanamattattā eva. Yathā hi ñāṇuppādo saṃkilesapakkhato ummujjanaṃ,",
  "tika-abh05t0:206_5": "evaṃ saddhuppādopīti āha “saddhāsaṅkhātameva ummujjana”nti. Cittavāroti cittappabandhavāro.",
  "tika-abh05t0:206_6": "Paccekaṃ ṭhānavipassanāpataraṇapatigādhappattiniṭṭhattā tesaṃ puggalānaṃ “aneke puggalā”ti",
  "tika-abh05t0:206_7": "vuttaṃ. Kasmā? Tenattabhāvena arahattassa aggahaṇato. Tatiyapuggalādibhāvanti ummujjitvā",
  "tika-abh05t0:206_8": "ṭhitapuggalādibhāvaṃ.",
  "tika-abh05t0:207": "Sattakaniddesavaṇṇanā niṭṭhitā.",
  "tika-abh05t0:208": "10. Dasakaniddesavaṇṇanā",
  "tika-abh05t0:209_0": "209. Sotāpannādayoti vuttavisesayuttā sotāpannasakadāgāmijhānānāgāmino. Asā…pe… panāti",
  "tika-abh05t0:209_1": "ettha pana-saddo visesatthadīpano. Tena “ajjhattasaṃyojanānaṃ samucchinnattā”ti idaṃ",
  "tika-abh05t0:209_2": "visesaṃ dīpetīti veditabbaṃ.",
  "tika-abh05t0:210": "Dasakaniddesavaṇṇanā niṭṭhitā.",
  "tika-abh05t0:211": "Puggalapaññattipakaraṇa-anuṭīkā samattā.",
  "tika-abh05t0:212": "Kathāvatthupakaraṇa-anuṭīkā",
  "tika-abh05t0:213": "Ganthārambhavaṇṇanā",
  "tika-abh05t0:214_0": "Samudāye ekadesā antogadhāti samudāyo tesaṃ adhiṭṭhānabhāvena vutto yathā “rukkhe",
  "tika-abh05t0:214_1": "sākhā”ti dasseti “kathāsamudāyassā”tiādinā. Tattha kathānanti tisso kathā vādo jappo",
  "tika-abh05t0:214_2": "vitaṇḍāti. Tesu yena pamāṇatakkehi pakkhapaṭipakkhānaṃ patiṭṭhāpanapaṭikkhepā honti,",
  "tika-abh05t0:214_3": "so vādo. Ekādhikaraṇā hi aññamaññaviruddhā dhammā pakkhapaṭipakkhā yathā “hoti tathāgato",
  "tika-abh05t0:214_4": "paraṃ maraṇā, na hoti tathāgato paraṃ maraṇā”ti. Nānādhikaraṇā pana aññamaññaviruddhāpi",
  "tika-abh05t0:214_5": "pakkhapaṭipakkhā nāma na honti yathā “aniccaṃ rūpaṃ, niccaṃ nibbāna”nti. Yena chalajātiniggahaṭṭhānehi",
  "tika-abh05t0:214_6": "pakkhapaṭipakkhānaṃ patiṭṭhāpanaṃ paṭikkhepārambho, so jappo. Ārambhamattamevettha,",
  "tika-abh05t0:214_7": "na atthasiddhīti dassanatthaṃ ārambhaggahaṇaṃ. Yāya pana chalajātiniggahaṭṭhānehi",
  "tika-abh05t0:214_8": "paṭipakkhapaṭikkhepāya vāyamanti, sā vitaṇḍā. Tattha atthavikappupapattiyā vacanavighāto",
  "tika-abh05t0:214_9": "chalaṃ yathā “navakambaloyaṃ puriso, rājā no sakkhī”ti evamādi. Dūsanabhāsā jātayo,",
  "tika-abh05t0:214_10": "uttarapatirūpakāti attho. Niggahaṭṭhānāni parato āvi bhavissanti. Evaṃ vādajappavitaṇḍappabhedāsu",
  "tika-abh05t0:214_11": "tīsu kathāsu idha vādakathā “kathā”ti adhippetā. Sā ca kho aviparītadhammatāya patiṭṭhāpanavasena,",
  "tika-abh05t0:214_12": "na viggāhikakathābhāvenāti veditabbaṃ. Mātikāṭhapanenevāti uddesadesanāya eva. Ṭhapitassāti",
  "tika-abh05t0:214_13": "desitassa. Desanā hi desetabbamatthaṃ vineyyasantānesu ṭhapanato nikkhipanato ṭhapanaṃ,",
  "tika-abh05t0:214_14": "nikkhepoti ca vuccati.",
  "tika-abh05t0:215": "Ganthārambhavaṇṇanā niṭṭhitā.",
  "tika-abh05t0:216": "Nidānakathāvaṇṇanā",
  "tika-abh05t0:217_0": "Parinibbānameva …pe… vuttaṃ. Abhinnasabhāvampi hi atthaṃ tadaññadhammato visesāvabodhanatthaṃ",
  "tika-abh05t0:217_1": "aññaṃ viya katvā voharanti yathā “attano sabhāvaṃ dhārentīti dhammā”ti. Sāti asaṅkhatā",
  "tika-abh05t0:217_2": "dhātu. Karaṇabhāvena vuttā yathāvuttassa upasamassa sādhakatamabhāvaṃ sandhāya. Dhammavādī…pe…",
  "tika-abh05t0:217_3": "dubbalatā vuttā tathārūpāya paññāya bhāve tādisānaṃ pakkhabhāvābhāvato. Laddhiyāti",
  "tika-abh05t0:217_4": "“atthi puggalo saccikaṭṭhaparamatthena, parihāyati arahā arahattā”tiādiladdhiyā.",
  "tika-abh05t0:217_5": "Suttantehīti devatāsaṃyuttādīhi. Liṅgākappabhedaṃ parato sayameva vakkhati.",
  "tika-abh05t0:218_0": "Bhinditvā mūlasaṅgahanti mūlasaṅgītiṃ vināsetvā, bhedaṃ vā katvā yathā sā ṭhitā,",
  "tika-abh05t0:218_1": "tato aññathā katvā. Saṅgahitato vā aññatrāti mūlasaṅgītiyā saṅgahitato aññatra. Tenāha",
  "tika-abh05t0:218_2": "“asaṅgahitaṃ sutta”nti. Nītatthaṃ yathārutavasena viññeyyatthattā. Neyyatthaṃ vipariṇāmadukkhatādivasena",
  "tika-abh05t0:218_3": "niddhāretabbatthattā. Tīhi ṭhānehīti “sūrā satimanto idha brahmacariyavāso”ti evaṃ",
  "tika-abh05t0:218_4": "vuttehi tīhi kāraṇehi. Aññaṃ sandhāya bhaṇitanti ekaṃ pabbajjāsaṅkhātaṃ brahmacariyavāsaṃ",
  "tika-abh05t0:218_5": "sandhāya bhaṇitaṃ. Aññaṃ atthaṃ ṭhapayiṃsūti sabbassapi brahmacariyavāsassa vasena",
  "tika-abh05t0:218_6": "“natthi devesu brahmacariyavāso”tiādikaṃ aññaṃ atthaṃ ṭhapayiṃsu. Suttañca aññaṃ",
  "tika-abh05t0:218_7": "sandhāya bhaṇitaṃ tato aññaṃ sandhāya bhaṇitaṃ katvā ṭhapayiṃsu, tassa atthañca aññaṃ",
  "tika-abh05t0:218_8": "ṭhapayiṃsūti evamettha yojanā veditabbā. Suññatādīti ādi-saddena aniccatādiṃ saṅgaṇhāti.",
  "tika-abh05t0:219_0": "Gambhīraṃ ekadesaṃ mahāpadesaparivārādiṃ. Ekacce sakalaṃ abhidhammaṃ vissajjiṃsu",
  "tika-abh05t0:219_1": "chaḍḍayiṃsu seyyathāpi suttantikā. Te hi taṃ na jinavacananti vadanti. Kathāvatthussa",
  "tika-abh05t0:219_2": "savivādattetiādi heṭṭhā nidānaṭṭhakathāya āgatanayaṃ sandhāya vuttaṃ. Keci pana puggalapaññattiyāpi",
  "tika-abh05t0:219_3": "savivādattaṃ maññanti. “Tatiyasaṅgītito pubbe pavattamānānaṃ vasenā”ti idaṃ kasmā",
  "tika-abh05t0:219_4": "vuttaṃ, nanu tatiyasaṅgītito pubbepi taṃ mātikārūpena pavattateva? Niddesaṃ vā sandhāya",
  "tika-abh05t0:219_5": "tathā vuttanti veditabbaṃ. Aññānīti aññākārāni abhidhammapakaraṇādīni akariṃsu, pavattantānipi",
  "tika-abh05t0:219_6": "tāni aññathā katvā paṭhiṃsūti attho. Mañjusirīti idaṃ kasmā vuttaṃ. Na hi taṃ nāmaṃ",
  "tika-abh05t0:219_7": "piṭakattayaṃ anuvattantehi bhikkhūhi gayhati? Itarehi gayhamānampi vā sāsanikapariññehi",
  "tika-abh05t0:219_8": "na sāsanāvacaraṃ gayhatīti katvā vuttaṃ. Nikāyanāmanti mahāsaṅghikādinikāyanāmaṃ,",
  "tika-abh05t0:219_9": "duttaguttādivagganāmañca.",
  "tika-abh05t0:220": "Saṅkantikānaṃ bhedo suttavādīti saṅkantikānaṃ anantare eko nikāyabhedo suttavādī nāma bhijjittha. Sahāti ekajjhaṃ katvā, gaṇiyamānāti attho.",
  "tika-abh05t0:221_0": "Uppanne vāde sandhāyāti tatiyasaṅgītikāle uppanne vāde sandhāya. Uppajjanaketi tato",
  "tika-abh05t0:221_1": "paṭṭhāya yāva saddhammantaradhānā etthantare uppajjanake. Suttasahassāharaṇañcettha",
  "tika-abh05t0:221_2": "paravādabhañjanatthañca sakavādapatiṭṭhāpanatthañca. Suttekadesopi hi “sutta”nti",
  "tika-abh05t0:221_3": "vuccati samudāyavohārassa avayavesupi dissanato yathā “paṭo daḍḍho, samuddo diṭṭho”ti",
  "tika-abh05t0:221_4": "ca. Te panettha suttapadesā “atthi puggalo attahitāya paṭipanno”tiādinā āgatā veditabbā.",
  "tika-abh05t0:222": "Nidānakathāvaṇṇanā niṭṭhitā.",
  "tika-abh05t0:223": "Mahāvaggo",
  "tika-abh05t0:224": "1. Puggalakathā",
  "tika-abh05t0:225": "1. Suddhasaccikaṭṭho",
  "tika-abh05t0:226": "1. Anulomapaccanīkavaṇṇanā",
  "tika-abh05t0:227_0": "1. Sambarādīhi pakappitavijjā, tathābhisaṅkhatāni osadhāni ca “māyā”ti vuccanti,",
  "tika-abh05t0:227_1": "idha pana māyāya āhitavisesā abhūtaññeyyākārā adhippetāti dassento “māyāya amaṇiādayo",
  "tika-abh05t0:227_2": "maṇiādiākārena dissamānā māyāti vuttā”ti āha. Saccaññeva saccikaṃ, so eva attho aviparītassa",
  "tika-abh05t0:227_3": "ñāṇassa visayabhāvaṭṭhenāti saccikaṭṭho. Tenāha “bhūtaṭṭho”ti. Aviparītabhāvato eva",
  "tika-abh05t0:227_4": "paramo padhāno atthoti paramattho, ñāṇassa paccakkhabhūto dhammānaṃ aniddisitabbasabhāvo.",
  "tika-abh05t0:227_5": "Tena vuttaṃ “uttamattho”ti.",
  "tika-abh05t0:228_0": "Atthīti vacanasāmaññenāti “atthi puggalo attahitāya paṭipanno”tiādīsu “atthī”ti pavattavacanasāmaññena.",
  "tika-abh05t0:228_1": "Atthavikappupapattiyā vacanavighāto chalanti vadanti. Patiṭṭhaṃ pacchindantoti hetuṃ",
  "tika-abh05t0:228_2": "dūsento, ahetuṃ karontoti attho. Hetu hi paṭiññāya patiṭṭhāpanato patiṭṭhā, taṃ pana",
  "tika-abh05t0:228_3": "hetuṃ atthamattato dassento “yadi saccikaṭṭhenā”tiādimāha. Payogato pana dūsanena",
  "tika-abh05t0:228_4": "saddhiṃ parato āvi bhavissati. Okāsaṃ adadamānoti yathānurūpaṃ yuttiṃ vattuṃ avasaraṃ",
  "tika-abh05t0:228_5": "adento. Atha vā patiṭṭhaṃ pacchindanto, paṭiññaṃ eva parivattentoti attho. Upalabbhati",
  "tika-abh05t0:228_6": "puggaloti hi sakavādiṃ uddissa paravādino paṭiññāva na yuttā appasiddhattā visesitabbassa.",
  "tika-abh05t0:228_7": "Tenevāha “anupalabbhaneyyato na tava vādo tiṭṭhatīti nivattento”ti. Rūpañca upalabbhati…pe…",
  "tika-abh05t0:228_8": "dassetīti etena paravādinā adhippetahetuno viparītatthasādhakattaṃ dasseti.",
  "tika-abh05t0:229_0": "Upalabbhamānaṃ nāma hotīti ākārato taṃākāravantānaṃ anaññattāti adhippāyo. Aññathāti",
  "tika-abh05t0:229_1": "ākāra, ākāravantānaṃ bhede. Etissāti “tato so puggalo upalabbhati saccikaṭṭhaparamaṭṭhenā”ti",
  "tika-abh05t0:229_2": "evaṃ vuttāya dutiyapucchāya. Esa visesoti yo yathāvutto dvinnaṃ pucchānaṃ visayassa",
  "tika-abh05t0:229_3": "sabhāvākārabhedo, esa dvinnaṃ pucchānaṃ viseso. Sabhāvadhammānaṃ sāmaññalakkhaṇena",
  "tika-abh05t0:229_4": "abhinnānampi salakkhaṇato bhedoyevāti aññadhammassa aññenākārena na kadācipi upalabbho",
  "tika-abh05t0:229_5": "bhaveyya. Yadi siyā, aññattameva na siyāti ruppanādisapaccayādiākārena anupalabbhamānopi",
  "tika-abh05t0:229_6": "puggalo attano bhūtasabhāvaṭṭhena upalabbhatevāti vadantaṃ paravādinaṃ pati “yo saccikaṭṭho”tiādi",
  "tika-abh05t0:229_7": "codanā anokāsāti dassento āha “yathā pana…pe… niggaho ca na kātabbo”ti. Tattha niggahoti",
  "tika-abh05t0:229_8": "“ājānāhi niggaha”nti evaṃ vuttaniggaho, parājayāropanena paravādino niggaṇhananti attho.",
  "tika-abh05t0:230_0": "Svāyaṃ pana yasmā tassa vādāparādhahetuko, tasmā taṃ dassetuṃ aṭṭhakathāyaṃ dosāparādhapariyāyehi",
  "tika-abh05t0:230_1": "vibhāvito. Avajānanañhettha niggahaṭṭhānaṃ. Tathā hi paṭiññāhāni, paṭiññāntaraṃ,",
  "tika-abh05t0:230_2": "paṭiññāvirodho, paṭiññāsaññāso, hetvantaraṃ, atthantaraṃ, niratthakaṃ, aviññātatthaṃ,",
  "tika-abh05t0:230_3": "asambandhatthaṃ, appattakālaṃ, ūnaṃ, adhikaṃ, punaruttaṃ, ananubhāsanaṃ, aviññātaṃ,",
  "tika-abh05t0:230_4": "appaṭibhā, vikkhepo, matānuññā, anuyuñjitabbassa upekkhanaṃ, ananuyuñjitabbassa anuyogo,",
  "tika-abh05t0:230_5": "apasiddhantaraṃ, hetvābhāsā cāti dvāvīsati niggahaṭṭhānāni ñāyavādino vadanti.",
  "tika-abh05t0:231_0": "Tattha visadisūdāharaṇadhammānujānanaṃ paṭhamudāharaṇe paṭiññāhāni. Paṭiññātatthapaṭisedhe",
  "tika-abh05t0:231_1": "tadaññatthaniddeso paṭiññāntaraṃ. Paṭiññāviruddhahetukittanaṃ paṭiññāvirodho. Paṭiññātatthāpanayanaṃ",
  "tika-abh05t0:231_2": "paṭiññāsaññāso. Avisesavutte hetumhi paṭisiddhe visesahetukathanaṃ hetvantaraṃ. Adhikatatthānupayogiatthakathanaṃ",
  "tika-abh05t0:231_3": "atthantaraṃ. Mātikāpāṭho viya atthahīnaṃ niratthakaṃ. Tikkhattuṃ vuttampi sakkhipaṭivādīhi",
  "tika-abh05t0:231_4": "aviditaṃ aviññātatthaṃ. Pubbāparavasena sambandharahitaṃ asambandhatthaṃ. Avayavavipallāsavacanaṃ",
  "tika-abh05t0:231_5": "appattakālaṃ. Avayavavikalaṃ ūnaṃ. Adhikahetūdāharaṇaṃ adhikaṃ. Ṭhapetvā anuvādaṃ",
  "tika-abh05t0:231_6": "saddatthānaṃ punappunaṃ vacanaṃ atthāpannavacanañca punaruttaṃ. Parisāya viditassa",
  "tika-abh05t0:231_7": "tīhi vuttassa apaccudāhāro ananubhāsanaṃ. Yaṃ vādinā vuttaṃ parisāya viññātaṃ paṭivādinā",
  "tika-abh05t0:231_8": "duviññātaṃ, taṃ aviññātaṃ. Taṃvādinā vattabbe vutte paravādino paṭivacanassa anupaṭṭhānaṃ",
  "tika-abh05t0:231_9": "appaṭibhā. Kiccantarappasaṅgena kathāvicchindanaṃ vikkhepo. Attano dosānujānanena",
  "tika-abh05t0:231_10": "parapakkhassa dosappasañjanaṃ paramatānujānanaṃ matānuññā. Niggahappattassa niggaṇhanaṃ",
  "tika-abh05t0:231_11": "anuyuñjitabbassa upekkhanaṃ. Sampattaniggahassa aniggahaṭṭhāne ca niggaṇhanaṃ anuyuñjitabbassa",
  "tika-abh05t0:231_12": "anuyogo. Ekaṃ siddhantamanujānitvā aniyamato tadaññasiddhantakathāppasañjanaṃ apasiddhantaraṃ.",
  "tika-abh05t0:231_13": "Asiddhā anekantikā viruddhā ca hetvābhāsā, hetupatirūpakāti attho. Tesañca kathanaṃ niggahaṭṭhānanti.",
  "tika-abh05t0:232_0": "Imesu dvāvīsatiyā niggahaṭṭhānesu idaṃ paṭiññāya apanayanato sayameva paccakkhānato",
  "tika-abh05t0:232_1": "paṭiññāsaññāso nāma niggahaṭṭhānaṃ. Tenevāha “avajānaneneva niggahaṃ dassetī”ti.",
  "tika-abh05t0:232_2": "Asiddhattāti etena paccakkhato anumānato ca puggalassa anupalabbhamāha. Na hi so",
  "tika-abh05t0:232_3": "paccakkhato upalabbhati. Yadi upalabbheyya, vivādo eva na siyā, anumānampi tādisaṃ",
  "tika-abh05t0:232_4": "natthi, yena puggalaṃ anumineyyuṃ. Tathā hi taṃ sāsaniko puggalavādī vadeyya “puggalo",
  "tika-abh05t0:232_5": "upalabbhati, atthi puggalo”ti bhagavatā vuttattā rūpavedanādi viya. Yañhi bhagavatā",
  "tika-abh05t0:232_6": "“atthī”ti yadi vuttaṃ, taṃ paramatthato atthi yathā taṃ rūpaṃ vedanā saññā saṅkhārā",
  "tika-abh05t0:232_7": "viññāṇaṃ. Yaṃ pana paramatthato natthi, na taṃ bhagavatā “atthī”ti vuttaṃ yathā taṃ",
  "tika-abh05t0:232_8": "pakativādiādīnaṃ pakatiādīti, taṃ micchā. Ettha hi yadi vohārato puggalassa atthibhāvo",
  "tika-abh05t0:232_9": "adhippeto, siddhaṃ sādhanaṃ, atha paramatthato, asiddho hetu tathā avuttattā. Viruddho",
  "tika-abh05t0:232_10": "ca tassa aniccasaṅkhatapaṭiccasamuppannādibhāvāsādhanato rūpavedanādīsu tathā diṭṭhattātiādinā",
  "tika-abh05t0:232_11": "tassa ahetukabhāvasseva pākaṭabhāvato.",
  "tika-abh05t0:233_0": "Yaṃ pana bāhirakā puthu aññatitthiyā vadanti. Attheva ca paramatthato attā ñāṇābhidhānassa",
  "tika-abh05t0:233_1": "pavattiyā nimittabhāvato rūpādi viya. Atha vā attātirittapadatthantaro rūpakkhandho",
  "tika-abh05t0:233_2": "khandhasabhāvattā yathā taṃ itarakkhandhā. Yañhettha padatthantaraṃ, so puggaloti adhippāyo.",
  "tika-abh05t0:234_0": "Ettha ca purimassa hetuno paññattiyā anekantikatā asiddhatā ca. Na hi asato sakavādinaṃ",
  "tika-abh05t0:234_1": "pati paramatthato ñāṇābhidhānappavattiyā nimittabhāvo sijjhati. Vohārato ce, tadasiddhasādhanatā",
  "tika-abh05t0:234_2": "rūpādisabhāvavinimuttarūpopi puggalo na hotīti evamādiviruddhatthatā. Pacchimassa",
  "tika-abh05t0:234_3": "pana hetuno sādhetabbatthasāmaññapariggahe siddhasādhanatā, rūpakkhandhato padatthantarato",
  "tika-abh05t0:234_4": "paramatthantarabhūtavedanādisambhavassa icchitattā ca. Tabbisesapariggahe ca sakavādinaṃ",
  "tika-abh05t0:234_5": "pati udāharaṇābhāvo paraparikappitajīvapadatthavirahato. Itarakkhandhānaṃ vedanādivinimuttaubhayasiddhajīvapadatthasahitopi",
  "tika-abh05t0:234_6": "rūpakkhandho na hoti itarakkhandhā viyāti viruddhatthatā ca.",
  "tika-abh05t0:235_0": "Yaṃ pana kāṇādā “sukhādīnaṃ nissayabhāvato”ti anumānaṃ vadanti, te idaṃ vattabbā",
  "tika-abh05t0:235_1": "– kiṃ sukhādīnaṃ attani paṭibaddhaṃ yato sukhādinissayatāya attā anumīyati. Yadi",
  "tika-abh05t0:235_2": "uppādo, evaṃ sante sabbepi sukhādayo ekato eva bhaveyyuṃ kāraṇassa sannihitabhāvato",
  "tika-abh05t0:235_3": "aññanirapekkhato ca. Atha aññampi kiñci indriyādikāraṇantaramapekkhitabbaṃ, tadeva",
  "tika-abh05t0:235_4": "hotu kāraṇaṃ, kimaññena adiṭṭhasāmatthiyena parikappitena payojanaṃ. Atha pana tesaṃ",
  "tika-abh05t0:235_5": "attādhīnā vuttīti vadeyyuṃ, evampi na sijjhati udāharaṇābhāvato. Na hi rūpādivinimutto",
  "tika-abh05t0:235_6": "tādiso koci sabhāvadhammo sukhādisannissayabhūto atthi, yato attano attatthasiddhiyā",
  "tika-abh05t0:235_7": "udāharaṇaṃ apadiseyyuṃ. Iminā nayena asamāsapadābhidheyyattātiādīnampi ayuttattā",
  "tika-abh05t0:235_8": "nivāretabbā. Tathā “aññassa saccikaṭṭhassa asiddhattā”ti iminā ca pakatiaṇuādīnampi",
  "tika-abh05t0:235_9": "bāhiraparikappitānaṃ asiddhatā vuttāvāti veditabbā. Kathaṃ pana tesaṃ asiddhīti?",
  "tika-abh05t0:235_10": "Pamāṇena anupalabbhanato. Na hi paccakkhato pakati siddhā kapilassapi isino tassa",
  "tika-abh05t0:235_11": "apaccakkhabhāvassa kāpilehi anuññāyamānattā.",
  "tika-abh05t0:236_0": "Yaṃ pana “atthi padhānaṃ bhedānaṃ anvayadassanato sakalakalāpamattaṃ viyā”ti te anumānaṃ",
  "tika-abh05t0:236_1": "vadanti. Iminā hi bhedānaṃ satvādīnaṃ vijjamānapadhānatā paṭiññātā. Ettha ca vuccate",
  "tika-abh05t0:236_2": "– sakalādīnaṃ padhānaṃ tabbibhāgehi kiṃ aññattaṃ, udāhu anaññanti, kiñcettha yadi",
  "tika-abh05t0:236_3": "aññattaṃ, sabbo loko padhānamayoti samayavirodho siyā, saṇṭhānabhedena aññattha paṭijānanato",
  "tika-abh05t0:236_4": "na dosoti ce? Taṃ na, valayakaṭakādisaṇṭhānabhedepi kanakābhedadassanato. Na hi saṇṭhānaṃ",
  "tika-abh05t0:236_5": "vatthubhedanimittaṃ tassa anupādānattā. Yaṃ yassa bhedanimittaṃ, na taṃ tassa anupādānaṃ",
  "tika-abh05t0:236_6": "yathā suvaṇṇamattikādighaṭādīnaṃ suvaṇṇaghaṭo mattikāghaṭo koseyyapaṭo kappāsapaṭoti",
  "tika-abh05t0:236_7": "ca sādhetabbadhammarahitañca udāharaṇaṃ. Na hi padhānekakāraṇapubbakattaṃ sakalādīnaṃ",
  "tika-abh05t0:236_8": "pakativādino siddhaṃ, nāpi kāpilānaṃ kathañci aññattānujānanato. Anaññatte pana udāharaṇābhāvo.",
  "tika-abh05t0:236_9": "Na hi tadeva sādhetabbaṃ tadeva ca udāharaṇaṃ yuttaṃ, anvayadassanampi asiddhaṃ.",
  "tika-abh05t0:236_10": "Na hi tadeva tena anvitaṃ yujjati. Padhānena anvayadassanampi asiddhaṃ paravādinoti",
  "tika-abh05t0:236_11": "guṇassa padhānassa ananujānanato. Atha yaṃ kiñci kāraṇaṃ padhānaṃ “padhīyati ettha",
  "tika-abh05t0:236_12": "phala”nti, evampi asiddhameva kāraṇe phalassa atthibhāvānanujānanato, hetuno ca asiddhanissayatāparābhimatabhedānanujānanato.",
  "tika-abh05t0:236_13": "Atha visesena kāraṇāyattavuttitā phalassa sādhīyati, na kiñci viruddhaṃ dhammānaṃ",
  "tika-abh05t0:236_14": "yathāsakaṃ paccayena paṭiccasamuppattiyā icchitattāti.",
  "tika-abh05t0:237_0": "Apica pakativādino “satvarajatamasaṅkhātānaṃ tiṇṇaṃ guṇānaṃ samabhāvo pakati, sā",
  "tika-abh05t0:237_1": "ca niccā satvādivisamasabhāvato aniccato mahatādivikārato anaññā”ti paṭijānanti.",
  "tika-abh05t0:237_2": "Sā tesaṃ vuttappakārā pakati na sijjhati tato viruddhasabhāvato vikārato anaññattā.",
  "tika-abh05t0:237_3": "Na hi assassa visāṇaṃ dīghaṃ, tañca rassato govisāṇato anaññanti vuccamānaṃ sijjhati.",
  "tika-abh05t0:237_4": "Kiñca bhiyyo? Tiṇṇaṃ ekabhāvābhāvato. Satvādiguṇattayato hi pakatiyā anaññattaṃ icchantānaṃ",
  "tika-abh05t0:237_5": "tesaṃ satvādīnampi pakatiyā anaññattaṃ āpajjati, na ca yuttaṃ tiṇṇaṃ ekabhāvoti.",
  "tika-abh05t0:237_6": "Evampi pakati na sijjhati. Kathaṃ? Anekadosāpattito. Yadi hi byattasabhāvato vikārato",
  "tika-abh05t0:237_7": "abyattasabhāvā pakati anaññā, evaṃ sante hetumantatā aniccatā abyāpitā sakiriyatā",
  "tika-abh05t0:237_8": "anekatā nissitatā liṅgatā sāvayavatā paratantratāti evamādayo aneke dosā pakatiyā",
  "tika-abh05t0:237_9": "āpajjanti, na jātivikārato anaññā paṭijānitabbā. Tathā ca sati samayavirodhoti kappanāmattaṃ",
  "tika-abh05t0:237_10": "pakatīti asiddhā sāti niṭṭhamettha gantabbaṃ.",
  "tika-abh05t0:238_0": "Pakatiyā ca asiddhāya taṃnimittakabhāvena vuccamānā mahatādayopi asiddhā eva. Yathā",
  "tika-abh05t0:238_1": "ca pakati mahatādayo ca, evaṃ issarapajāpatipurisakālasabhāvaniyatiyadicchādayopi.",
  "tika-abh05t0:238_2": "Etesu hi issaro tāva na sijjhati upakārassa adassanato. Sattānañhi jātiyaṃ mātāpitūnaṃ",
  "tika-abh05t0:238_3": "bījakhettabhāvena kammassa hīnatādivibhāgakaraṇena, tato parañca utuāhārānaṃ brūhanupatthambhanena,",
  "tika-abh05t0:238_4": "indriyānaṃ dassanādikiccasādhanena upakāro dissati, na, evamissarassa. Hīnatādivibhāgakaraṇamissarassāti",
  "tika-abh05t0:238_5": "ce? Taṃ na, asiddhattā. Yathāvutto upakāraviseso issaranimmito, na kammunāti sādhanīyametaṃ.",
  "tika-abh05t0:238_6": "Itaratrāpi samānametanti ce? Na, kammato phalaniyamasiddhattā. Sati hi katūpacite",
  "tika-abh05t0:238_7": "kammasmiṃ tattha yaṃ akusalaṃ, tato hīnatā, yaṃ kusalaṃ, tato paṇītatāti siddhametaṃ.",
  "tika-abh05t0:238_8": "Issaravādināpi hi na sakkā kammaṃ paṭikkhipituṃ.",
  "tika-abh05t0:239_0": "Apicetassa lokavicittassa issaranimmānabhāve bahū dosā sambhavanti. Kathaṃ? Yadi",
  "tika-abh05t0:239_1": "sabbamidaṃ lokavicittaṃ issaranimmitaṃ, saheva vacanena pavattitabbaṃ, na kamena.",
  "tika-abh05t0:239_2": "Na hi sannihitakāraṇānaṃ phalānaṃ kamena uppatti yuttā, kāraṇantarāpekkhāya issarassa",
  "tika-abh05t0:239_3": "sāmatthiyahāni. Cakkhādīnaṃ cakkhuviññāṇādīsu kāraṇabhāvo na yutto. Karotīti hi kāraṇanti.",
  "tika-abh05t0:239_4": "Issaro eva ca kārakoti sabbakāraṇānaṃ kāraṇabhāvahāni. Yehi puthuvisesehi issaro",
  "tika-abh05t0:239_5": "pasīdeyya, tesañca sayaṃkāratā āpajjati, tathā sabbesaṃ hetukānaṃ kāraṇabhāvo. Yañjetaṃ",
  "tika-abh05t0:239_6": "nimmānaṃ, tañcassa attadatthaṃ vā siyā, paratthaṃ vā siyā. Attadatthatāyaṃ attano",
  "tika-abh05t0:239_7": "issarabhāvahāni akatakiccatāya isitāvasitābhāvato. Tena vā nimmitena yaṃ attano kātabbaṃ,",
  "tika-abh05t0:239_8": "taṃ kasmā sayameva na karoti. Paratthatāyaṃ pana paro nāmettha loko evāti kimatthiyaṃ",
  "tika-abh05t0:239_9": "tassa nirayādirogādivisādinimmānaṃ. Yā cassa issaratā, sā sayaṃkatā vā siyā paraṃkatā",
  "tika-abh05t0:239_10": "vā ahetukā vā. Tattha sayaṃkatā ce, tato pubbe anissarabhāvāpatti. Paraṃkatā ce,",
  "tika-abh05t0:239_11": "pacchāpi anissarabhāvāpatti sauttaratā ca siyā. Ahetukā ce, na kassaci anissaratāti",
  "tika-abh05t0:239_12": "evamissarassapi asiddhi veditabbā.",
  "tika-abh05t0:240_0": "Yathā ca issaro, evaṃ pajāpati puriso ca. Nāmamattameva hettha viseso. Tehi vādīhi",
  "tika-abh05t0:240_1": "pakappitaṃ yadidaṃ “pajāpati puriso”ti. Taṃnimittakaṃ pana lokappavattiṃ icchantānaṃ",
  "tika-abh05t0:240_2": "pajāpativāde purisavāde ca issaravāde viya dosā asiddhi ca vidhātabbā. Yathā cete",
  "tika-abh05t0:240_3": "issarādayo, evaṃ kālopi asiddho lakkhaṇābhāvato. Paramatthato hi vijjamānānaṃ dhammānaṃ",
  "tika-abh05t0:240_4": "sabhāvasaṅkhātaṃ lakkhaṇaṃ upalabbhati. Yathā pathaviyā kathinatā, na evaṃ kālassa,",
  "tika-abh05t0:240_5": "tasmā natthi paramatthato kāloti. Kālavādī panāha “vattanālakkhaṇo kālo”ti. So vattabbo",
  "tika-abh05t0:240_6": "“kā panāyaṃ vattanā”ti. So āha “samayamuhuttādīnaṃ pavattī”ti. Tampi na, rūpādīhi",
  "tika-abh05t0:240_7": "atthantarabhāvena aniddhāritattā. Paramatthato hi aniddhāritasabhāvassa vattanālakkhaṇatāyaṃ",
  "tika-abh05t0:240_8": "sasavisāṇādīnampi taṃlakkhaṇatā āpajjeyya.",
  "tika-abh05t0:241_0": "Yaṃ pana vadanti kāṇādā “aparasmiṃ aparaṃ yugapadi ciraṃ khippamiti kālaliṅgānīti",
  "tika-abh05t0:241_1": "liṅgasabbhāvato atthi kālo”ti, taṃ ayuttaṃ liṅgino anupalabbhamānattā. Siddhasambandhesu",
  "tika-abh05t0:241_2": "hi liṅgesu liṅgamattaggahaṇena liṅgini avabodho bhaveyya. Na ca kenaci aviparītacetasā",
  "tika-abh05t0:241_3": "tena liṅgena saha kadāci kālasaṅkhāto liṅgī gahitapubboti. Ato na yuttaṃ “liṅgasabbhāvato",
  "tika-abh05t0:241_4": "atthi kālo”ti. “Aparasmiṃ apara”ntiādikassa visesassa nimittabhāvato yuttanti ce?",
  "tika-abh05t0:241_5": "Na, paṭhamajātatādinimittakattā tassa. Na ca paṭhamajātatādi nāma koci dhammo atthi",
  "tika-abh05t0:241_6": "aññatra samaññāmattatoti nattheva paramatthato kālo. Kiñca bhiyyo, bahūnaṃ ekabhāvāpattito.",
  "tika-abh05t0:241_7": "Atītādivibhāgena hi lokasamaññāvasena bahū kālabhedā. Tvañcetaṃ ekaṃ vadasīti bahūnaṃ",
  "tika-abh05t0:241_8": "ekabhāvābhāvato nattheva paramatthato kālo. Tathā ekassa anekabhāvāpattito. Yo hi",
  "tika-abh05t0:241_9": "ayaṃ ajja vattamānakālo, so hiyyo anāgato ahosi, sve atīto bhavissati. Hiyyo ca vattamāno",
  "tika-abh05t0:241_10": "ajja atīto ahosi, tathā sve vattamānopi aparajja. Na cekasabhāvassa anekasabhāvatā",
  "tika-abh05t0:241_11": "yuttāti asiddho paramatthato kālo. Dhammappavattiṃ pana upādāya kappanāmattasiddhāya",
  "tika-abh05t0:241_12": "lokasamaññāya atītādivibhāgato voharīyatīti vohāramattakoti daṭṭhabbo.",
  "tika-abh05t0:242_0": "Sabhāvaniyatiyadicchādayopi asiddhā. Kiṃ kāraṇā? Lakkhaṇābhāvā. Na hi sabhāvato niyatiyadicchā",
  "tika-abh05t0:242_1": "sambhavati. Aññathā evaṃvidho koci bhāvo atthi ce, tesaṃ sabhāvasaṅkhātena lakkhaṇena",
  "tika-abh05t0:242_2": "bhavitabbaṃ, patiṭṭhāpakahetunā ca na catthi. Kevalaṃ panete vādā vimaddiyamānā ahetuvāde",
  "tika-abh05t0:242_3": "eva tiṭṭhanti, na cāhetukaṃ lokavicittaṃ visesābhāvappasaṅgato. Ahetukabhāve hi pavattiyā",
  "tika-abh05t0:242_4": "yvāyaṃ narasuranirayatiracchānādīsu indriyādīnaṃ viseso, tassa abhāvo āpajjati, na",
  "tika-abh05t0:242_5": "cāyaṃ paṇḍitehi icchito. Kiñca? Diṭṭhabhāvato. Diṭṭhā hi cakkhādito cakkhuviññāṇādīnaṃ",
  "tika-abh05t0:242_6": "bījādito aṅkurādīnaṃ pavatti, tasmāpi hetutovāyaṃ pavatti. Tathā pure pacchā ca abhāvato.",
  "tika-abh05t0:242_7": "Yato yato hi paccayasāmaggito yaṃ yaṃ phalaṃ nibbattati, tato pubbe pacchā ca na",
  "tika-abh05t0:242_8": "tassa nibbatti sambhavati, kiñca bahunā. Yadi ahetuto pavatti siyā, ahetukā pavattīti",
  "tika-abh05t0:242_9": "imāpi vācā yathāsakapaccayasamavāyato pure pacchā ca bhaveyyuṃ, na ca bhavanti aladdhappaccayattā,",
  "tika-abh05t0:242_10": "majjhe eva ca bhavanti laddhappaccayattā. Evaṃ sabbepi saṅkhatā dhammāti na sijjhati",
  "tika-abh05t0:242_11": "ahetuvādo. Tasmiñca asiddhe pavattiyā ahetubhāvo viya ahetupariyāyavisesabhūtā sabhāvaniyatiyadicchādayopi",
  "tika-abh05t0:242_12": "asiddhā eva hontīti veditabbā.",
  "tika-abh05t0:243_0": "Yaṃ pana kāṇādā “paramāṇavo niccā, tehi dviaṇukādiphalaṃ nibbattati, tañca aniccaṃ,",
  "tika-abh05t0:243_1": "tassa vasenetaṃ lokavicitta”nti vadanti, tampi micchāparikappamattaṃ. Na hi paramāṇavo",
  "tika-abh05t0:243_2": "nāma santi aññatra bhūtasaṅghātā. So pana aniccova, na ca niccato aniccassa nibbatti",
  "tika-abh05t0:243_3": "yuttā tassa kāraṇabhāvānupapattito tathā adassanato ca. Yadi ca so kassaci kāraṇabhāvaṃ",
  "tika-abh05t0:243_4": "gaccheyya, anicco eva siyā vikārāpattito. Na cāyaṃ sambhavo atthi, yaṃ vikāraṃ anāpajjantameva",
  "tika-abh05t0:243_5": "kāraṇaṃ phalaṃ nibbatteyyāti. Vikārañce āpajjati, kutassa niccatāvakāso, tasmā vuttappakārā",
  "tika-abh05t0:243_6": "paramāṇavo sattā aniccā, aññepi niccādibhāvena bāhirakehi parikappitā asiddhā evāti",
  "tika-abh05t0:243_7": "veditabbaṃ. Tena vuttaṃ “dhammappabhedato pana aññassa saccikaṭṭhassa asiddhattā”ti.",
  "tika-abh05t0:244_0": "Etthāha “yadi paramatthato puggalo na upalabbhati, evaṃ pana puggale anupalabbhamāne",
  "tika-abh05t0:244_1": "atha kasmā bhagavā ‘atthi puggalo attahitāya paṭipanno’ti, ‘cattārome, bhikkhave,",
  "tika-abh05t0:244_2": "puggalā santo saṃvijjamānā lokasmi’nti ca tattha tattha puggalassa atthibhāvaṃ pavedesī”ti.",
  "tika-abh05t0:244_3": "Vineyyajjhāsayavasena. Tathā tathā vinetabbānañhi puggalānaṃ ajjhāsayavasena vineyyadamanakusalo",
  "tika-abh05t0:244_4": "satthā dhammaṃ desento lokasamaññānurūpaṃ tattha tattha puggalaggahaṇaṃ karoti, na",
  "tika-abh05t0:244_5": "paramatthato puggalassa atthibhāvato.",
  "tika-abh05t0:245_0": "Apica aṭṭhahi kāraṇehi bhagavā puggalakathaṃ katheti hirottappadīpanatthaṃ, kammassakatādīpanatthaṃ,",
  "tika-abh05t0:245_1": "paccattapurisakāradīpanatthaṃ, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,",
  "tika-abh05t0:245_2": "dakkhiṇāvisuddhidīpanatthaṃ, lokasammutiyā appahānatthañcāti. “Khandhā dhātū āyatanāni",
  "tika-abh05t0:245_3": "hirīyanti ottappantī”ti hi vutte mahājano na jānāti, sammohaṃ āpajjati, paṭisattu",
  "tika-abh05t0:245_4": "vā hoti “kimidaṃ khandhā dhātū āyatanāni hirīyanti ottappanti nāmā”ti. “Itthī hirīyati",
  "tika-abh05t0:245_5": "ottappati, puriso, khattiyo, brāhmaṇo”ti pana vutte jānāti, na sammohaṃ āpajjati,",
  "tika-abh05t0:245_6": "na paṭisattu hoti, tasmā bhagavā hirottappadīpanatthaṃ puggalakathaṃ katheti. “Khandhā",
  "tika-abh05t0:245_7": "kammassakā, dhātuyo āyatanānī”ti vuttepi eseva nayo. Tasmā kammassakatādīpanatthampi",
  "tika-abh05t0:245_8": "puggalakathaṃ katheti. “Veḷuvanādayo mahāvihārā khandhehi kārāpitā, dhātūhi, āyatanehī”ti",
  "tika-abh05t0:245_9": "vuttepi eseva nayo. Tathā “khandhā mātaraṃ jīvitā voropenti, pitaraṃ, arahantaṃ,",
  "tika-abh05t0:245_10": "ruhiruppādakammaṃ, saṅghabhedakammaṃ karonti, dhātuyo, āyatanānī”ti vuttepi, “khandhā",
  "tika-abh05t0:245_11": "mettāyanti, dhātuyo, āyatanānī”ti vuttepi, “khandhā pubbenivāsaṃ anussaranti, dhātuyo,",
  "tika-abh05t0:245_12": "āyatanānī”ti vuttepi eseva nayo. Tasmā bhagavā paccattapurisakāradīpanatthaṃ ānantariyadīpanatthaṃ",
  "tika-abh05t0:245_13": "brahmavihāradīpanatthaṃ pubbenivāsadīpanatthañca puggalakathaṃ katheti. “Khandhā",
  "tika-abh05t0:245_14": "dānaṃ paṭiggaṇhanti, dhātuyo, āyatanānī”ti vuttepi mahājano na jānāti, sammohaṃ āpajjati,",
  "tika-abh05t0:245_15": "paṭisattu vā hoti “kimidaṃ khandhā dhātū āyatanāni paṭiggaṇhanti nāmā”ti. “Puggalo",
  "tika-abh05t0:245_16": "paṭiggaṇhātī”ti pana vutte jānāti, na sammohaṃ āpajjati, na paṭisattu hoti, tasmā",
  "tika-abh05t0:245_17": "bhagavā dakkhiṇāvisuddhidīpanatthaṃ puggalakathaṃ katheti. Lokasammutiñca buddhā",
  "tika-abh05t0:245_18": "bhagavanto nappajahanti lokasamaññāya lokābhilāpe ṭhitāyeva dhammaṃ desenti, tasmā",
  "tika-abh05t0:245_19": "bhagavā lokasammutiyā appahānatthampi puggalakathaṃ kathetīti imehi aṭṭhahi kāraṇehi",
  "tika-abh05t0:245_20": "bhagavā puggalakathaṃ katheti, na paramatthato puggalassa atthibhāvatoti veditabbaṃ.",
  "tika-abh05t0:246_0": "Dhammappabhedākārenevāti yathāvuttarūpādidhammappabhedato aññassa saccikaṭṭhassa",
  "tika-abh05t0:246_1": "asiddhattā rūpādidhammappabhedākāreneva puggalassa upaladdhiyā bhavitabbanti attho.",
  "tika-abh05t0:246_2": "Tena “kiṃ tava puggalo upalabbhamāno ruppanākārena upalabbhati, udāhu anubhavanasañjānanābhisaṅkharaṇavijānanesu",
  "tika-abh05t0:246_3": "aññatarākārenā”ti dasseti tabbinimuttassa sabhāvadhammassa loke abhāvato. Avisesavisesehi",
  "tika-abh05t0:246_4": "puggalūpalabbhassa paṭiññāpaṭikkhepapakkhā anujānanāvajānanapakkhā. Yadipime dvepi",
  "tika-abh05t0:246_5": "pakkhā anulomapaṭilomanayesu labbhanti, ādito pana paṭhamaṃ ṭhapetvā pavatto paṭhamanayo,",
  "tika-abh05t0:246_6": "itaro dutiyanti imaṃ nesaṃ visesaṃ dassento “anujānanā…pe… veditabbo”ti āha. Yathādhikatāya",
  "tika-abh05t0:246_7": "laddhiyā anulomanato cettha paṭhamo nayo anulomapakkho, tabbilomanato itaro paṭilomapakkhoti",
  "tika-abh05t0:246_8": "vuttoti veditabbanti.",
  "tika-abh05t0:247_0": "Tena vata reti ettha tenāti kāraṇavacanaṃ. Yena puggalūpalabbho patiṭṭhapīyati, tena",
  "tika-abh05t0:247_1": "hetunā. Svāyaṃ hetu sāsanikassa bāhirakassa ca vasena heṭṭhā dassito eva. Hetupatirūpake",
  "tika-abh05t0:247_2": "cāyaṃ hetusamaññā paramatthassa adhippetattā. Heṭṭhā “ājānāhi niggaha”nti niggahassa",
  "tika-abh05t0:247_3": "saññāpanamattaṃ kataṃ, taṃ idāni “yaṃ tattha vadesī”tiādinā nigamanarūpena micchābhāvadassanena",
  "tika-abh05t0:247_4": "ca vibhāviyamānaṃ pākaṭabhāvakaraṇato āropitaṃ patiṭṭhāpitaṃ hotīti aṭṭhakathāyaṃ",
  "tika-abh05t0:247_5": "“āropitattā”ti vuttaṃ.",
  "tika-abh05t0:248_0": "Ettha ca “puggalo upalabbhatī”ti paṭiññāvayavo sarūpeneva dassito. “Tenā”ti iminā",
  "tika-abh05t0:248_1": "sāmaññato hetāvayavo dassito. Yvāyaṃ yasmā paṭiññādhammo hutvā sadisapakkhe vijjamāno,",
  "tika-abh05t0:248_2": "visadisapakkhe avijjamānoyeva hetu lakkhaṇūpapanno nāma hoti, na itaro, tasmā yattha",
  "tika-abh05t0:248_3": "so vijjati na vijjati ca, so sadisāsadisabhāvabhinno duvidho diṭṭhantāvayavo. Yathā",
  "tika-abh05t0:248_4": "rūpādi upalabbhati, tathā puggalo. Yathā ca sasavisāṇaṃ na upalabbhati, na tathā",
  "tika-abh05t0:248_5": "puggaloti upanayo. Svāyaṃ “vattabbe kho puggalo upalabbhati saccikaṭṭhaparamatthenā”ti",
  "tika-abh05t0:248_6": "imāya pāḷiyā dīpito, yo aṭṭhakathāyaṃ saddhiṃ hetudāharaṇehi “pāpanā”ti vutto. Nigamanaṃ",
  "tika-abh05t0:248_7": "pāḷiyaṃ sarūpeneva āgataṃ, yā aṭṭhakathāyaṃ “ropanā”ti vuttāti. Evaṃ porāṇena ñāyakkamena",
  "tika-abh05t0:248_8": "sādhanāvayavā niddhāretvā yojetabbā.",
  "tika-abh05t0:249_0": "Idāni vattanena parapakkhupalakkhite hetudāharaṇe anvayabyatirekadassanavasena niddhāretvā",
  "tika-abh05t0:249_1": "sādhanapayogo yojetabbo. Kāraṇaṃ vattabbanti kimettha vattabbaṃ. Hetudāharaṇehiyeva",
  "tika-abh05t0:249_2": "hi saparapakkhānaṃ sādhanaṃ dūsanaṃ vā, na paṭiññāya, tassā sādhetabbādibhāvato.",
  "tika-abh05t0:249_3": "Taṃ pana dvayaṃ “tena vata re”tiādipāḷiyā vibhāvitaṃ. Aṭṭhakathāyaṃ pāpanāropanāsīsena",
  "tika-abh05t0:249_4": "dassitaṃ. Paṭiññāṭhapanā pana tesaṃ visayadassanaṃ kathāyaṃ taṃmūlatāyāti veditabbaṃ.",
  "tika-abh05t0:249_5": "Tenāha “yaṃ pana vakkhatī”tiādi. Teneva ca aṭṭhakathāyaṃ “idaṃ anuloma…pe… ekaṃ catukkaṃ",
  "tika-abh05t0:249_6": "veditabba”nti vakkhati. Tathā cāha “yathā pana tatthā”tiādi. Niggahova visuṃ vutto,",
  "tika-abh05t0:249_7": "na paṭikammanti adhippāyo. Visuṃ vuttoti ca pāpanāropanāhi asammissaṃ katvā visuṃ",
  "tika-abh05t0:249_8": "aṅgabhāvena vutto, na tadaññataro viya tadantogadhabhāvena vutto, nāpi ṭhapanā viya",
  "tika-abh05t0:249_9": "agaṇanupagabhāvenāti attho. Ye panāti padakāre sandhāyāha. Dutiye…pe… āpajjati tattha",
  "tika-abh05t0:249_10": "niggahassa ayathābhūtattā paṭikammassa ca yathābhūtabhāvatoti adhippāyo.",
  "tika-abh05t0:250_0": "2. Paramatthato puggalaṃ nānujānāti, vohārato pana anujānātīti sakavādimataṃ jānantenapi",
  "tika-abh05t0:250_1": "paravādinā chalavasena vibhāgaṃ akatvā “puggalo nupalabbhati saccikaṭṭhaparamatthenā”ti",
  "tika-abh05t0:250_2": "pucchāya katāya sakavādī tattha ayaṃ puggalavādī, imassa laddhi paṭikkhipitabbāti",
  "tika-abh05t0:250_3": "paramatthasaccaṃ sandhāyāha “āmantā”ti. “Na upalabbhatī”ti hi vuttaṃ hoti. Puna itaro",
  "tika-abh05t0:250_4": "sammutisaccaṃ sandhāya “yo saccikaṭṭho”tiādimāha. Tassattho – yo lokavohārasiddho",
  "tika-abh05t0:250_5": "saccikaṭṭho, tato eva kenaci apaṭikkhipitabbato paramatthato tato so puggalo nupalabbhatīti.",
  "tika-abh05t0:250_6": "Puna sakavādī pubbe paramatthasaccavasena puggale paṭikkhitte idāni sammutisaccavasenāyaṃ",
  "tika-abh05t0:250_7": "pucchāti mantvā taṃ appaṭikkhipanto “na hevaṃ vattabbe”ti āha. Tenāha “attanā adhippetaṃ",
  "tika-abh05t0:250_8": "saccikaṭṭhamevāti sammutisaccaṃ sandhāyāti adhippāyo”ti. Evamavaṭṭhite “yadi paravādinā…pe…",
  "tika-abh05t0:250_9": "nārabhitabbā”ti idaṃ na vattabbaṃ paṭhamapucchāya paramatthasaccassa saccikaṭṭhoti",
  "tika-abh05t0:250_10": "adhippetattā. “Atha sakavādinā…pe… āpajjatī”ti idampi na vattabbaṃ dutiyapucchāya",
  "tika-abh05t0:250_11": "sammutisaccassa saccikaṭṭhoti adhippetattā.",
  "tika-abh05t0:251_0": "Yadi ubhayaṃ adhippetanti idaṃ yadi paṭhamapucchaṃ sandhāya, tadayuttaṃ tassā paramatthasaccasseva",
  "tika-abh05t0:251_1": "vasena pavattattā. Atha dutiyapucchaṃ sandhāya, tassā sammutisaccavasena paṭhamatthaṃ",
  "tika-abh05t0:251_2": "vatvā puna missakavasena vattuṃ “sammutisaccaparamatthasaccāni vā ekato katvāpi evamāhā”ti",
  "tika-abh05t0:251_3": "vuttattā tampi na vattabbameva. Dvepi saccānīti sammutiparamatthasaccāni. Tesu paramatthasaccasseva",
  "tika-abh05t0:251_4": "nippariyāyena saccikaṭṭhaparamatthabhāvo, itarassa upacārena. Tathā ca vuttaṃ “māyā",
  "tika-abh05t0:251_5": "marīci…pe… uttamaṭṭho”ti. Tasmā sammutisaccavasena upaladdhiṃ icchantenapi paramatthasaccavasena",
  "tika-abh05t0:251_6": "anicchanato “puggalo upalabbhati saccikaṭṭhaparamatthenā”tiādinā anuyogo yutto. “Padhānappadhānesu",
  "tika-abh05t0:251_7": "padhāne kiccasiddhī”ti eteneva “na ca saccikaṭṭhekadesena anuyogo”tiādi nivattitañca",
  "tika-abh05t0:251_8": "hoti saccikaṭṭhekadesabhāvasseva asiddhattā. Nāssa paramatthasaccatā anuyuñjitabbāti",
  "tika-abh05t0:251_9": "assa saccikaṭṭhassa paramatthasaccatā paravādinā na anuyuñjitabbā “puggalo nupalabbhati",
  "tika-abh05t0:251_10": "saccikaṭṭhaparamatthenā”ti sakavādinopi saccikaṭṭhaparamatthato tassa icchitabbattāti",
  "tika-abh05t0:251_11": "adhippāyo. Voharitasaccikaṭṭhassa attanā adhippetasaccikaṭṭhatāpi yuttā tassa tena",
  "tika-abh05t0:251_12": "adhippetattā. Svāyamattho heṭṭhā dassitoyeva. Vuttanayova dosoti “dvepi saccānī”tiādinā",
  "tika-abh05t0:251_13": "anantarameva vuttaṃ sandhāyāha. Tassa pana adosabhāvo dassitoyeva. Atha na iti atha",
  "tika-abh05t0:251_14": "na bhūtasabhāvatthena upalabbheyyāti yojanā. Vattabboti yadettha vattabbaṃ, taṃ “yo",
  "tika-abh05t0:251_15": "lokavohārasiddho”tiādinā vuttameva, tasmā ettha “paramatthato puggalaṃ nānujānātī”tiādinā",
  "tika-abh05t0:251_16": "adhippāyamagganaṃ daṭṭhabbaṃ.",
  "tika-abh05t0:252_0": "Anuññeyyametaṃ siyāti etaṃ anupalabbhanaṃ paṭhamapucchāyaṃ viya dutiyapucchāyampi",
  "tika-abh05t0:252_1": "anujānitabbaṃ siyā. Na vā kiñci vattabbanti atha vā kiñci na vattabbaṃ ṭhapanīyattā",
  "tika-abh05t0:252_2": "pañhassa. Tathā hissa ṭhapanīyākāraṃ dassento “yathā hī”tiādimāha. Ettha ca kāmaṃ",
  "tika-abh05t0:252_3": "saccadvayākārena puggalo nupalabbhati, sammutiyākārena pana nupalabbhatīti upalabbhanabhāvassa",
  "tika-abh05t0:252_4": "vasena paṭikkhepo katoti ayamettha adhippāyo daṭṭhabbo. Anuññātaṃ paṭikkhittañcāti",
  "tika-abh05t0:252_5": "paṭhamapucchāyaṃ anuññātaṃ, dutiyapucchāyaṃ paṭikkhittaṃ. Etaṃ chalavādaṃ nissāyāti",
  "tika-abh05t0:252_6": "etaṃ ekaṃyeva vatthuṃ uddissa anujānanapaṭikkhipanākāraṃ chalavacanaṃ nissāya. Tvaṃ",
  "tika-abh05t0:252_7": "niggahetabboti yojanā. Sambhavantassa sāmaññenāti niggahaṭṭhānabhāvena sambhavantassa",
  "tika-abh05t0:252_8": "anulomanayena anujānanapaṭikkhepassa samānabhāvena. Asambhavantassa kappananti paccanīkanayena",
  "tika-abh05t0:252_9": "tassa niggahaṭṭhānabhāvena asambhavantassa tathā kappanaṃ saṃvidhānaṃ chalavādo bhavituṃ",
  "tika-abh05t0:252_10": "arahati. “Atthavikappupapattiyā vacanavighāto chala”nti vuttovāyamattho. Tenāti yathāvuttakappanaṃ",
  "tika-abh05t0:252_11": "chalavādoti vuttattā. Vacanasāmaññamattaṃ kappitaṃ chalaṃ vadati etenāti chalavādo.",
  "tika-abh05t0:252_12": "Tena vuttaṃ “chalavādassa kāraṇattā chalavādo”ti. Vacanasāmaññamattaṃ atthabhūtaṃ",
  "tika-abh05t0:252_13": "tadatthaṃ chalavādaṃ nissāya. “Vicāretabba”nti vuttaṃ, kimettha vicāretabbaṃ. Yadipi",
  "tika-abh05t0:252_14": "pakkhassa ṭhapanāmūlakaṃ anujānanāvajānanānaṃ micchābhāvadassanaṃ tabbisayattā, pāpanāropanāhi",
  "tika-abh05t0:252_15": "eva pana so vibhāvīyati, na ṭhapanāyāti pākaṭoyamattho.",
  "tika-abh05t0:253_0": "4-5. Tenāti sakavādinā. Tena niyāmenāti yena niyāmena sakavādinā catūhi pāpanāropanāhissa",
  "tika-abh05t0:253_1": "niggaho kato, tena niyāmena nayena. So niggaho dukkaṭo aniggahoyevāti dassento āha",
  "tika-abh05t0:253_2": "“aniggahabhāvassa vā upagamitattā”ti, pāpitattāti attho. Evamevāti yathā “tayā mama",
  "tika-abh05t0:253_3": "kato niggaho”tiādinā aniggahabhāvūpanayo vutto, evameva. Etassāti “tena hī”tiādinā",
  "tika-abh05t0:253_4": "imāya pāḷiyā vuttassa.",
  "tika-abh05t0:254": "Anulomapaccanīkavaṇṇanā niṭṭhitā.",
  "tika-abh05t0:255": "2. Paccanīkānulomavaṇṇanā",
  "tika-abh05t0:256_0": "7-10. Aññenāti sammutisaccabhūtena. Parassāti sakavādino. So hi paravādinā paro nāma",
  "tika-abh05t0:256_1": "hoti. Paṭiññāpaṭikkhepānaṃ bhinnavisayattā “avirodhitattā”ti vuttaṃ. Abhinnādhikaraṇaṃ",
  "tika-abh05t0:256_2": "viya hi abhinnavisayameva viruddhaṃ nāma siyā, na itaranti adhippāyo. Tamevatthaṃ",
  "tika-abh05t0:256_3": "vibhāvetuṃ “na hi…pe… āpajjatī”ti āha. Yadi evaṃ kathamidaṃ niggahaṭṭhānaṃ jātanti",
  "tika-abh05t0:256_4": "āha “attano panā”tiādi. Tena paṭiññāntaraṃ nāma aññamevetaṃ niggahaṭṭhānanti dasseti.",
  "tika-abh05t0:257": "Paccanīkānulomavaṇṇanā niṭṭhitā.",
  "tika-abh05t0:258": "Suddhasaccikaṭṭhavaṇṇanā niṭṭhitā.",
  "tika-abh05t0:259": "2. Okāsasaccikaṭṭho",
  "tika-abh05t0:260": "1. Anulomapaccanīkavaṇṇanā",
  "tika-abh05t0:261_0": "11. Sāmaññena vuttaṃ visesaniviṭṭhaṃ hotīti āha “sabbatthāti sabbasmiṃ sarīreti ayamattho”ti.",
  "tika-abh05t0:261_1": "Sāmaññajotanā hi visese avatiṭṭhatīti visesatthinā viseso anupayujjitabboti. Etenāti",
  "tika-abh05t0:261_2": "desavasena sabbattha paṭikkhepavacanena.",
  "tika-abh05t0:262": "3. Kālasaccikaṭṭho",
  "tika-abh05t0:263": "1. Anulomapaccanīkavaṇṇanā",
  "tika-abh05t0:264_0": "12. Majjhimajātikāleti paccuppannattabhāvakāle. Attabhāvo hi idha “jātī”ti adhippeto.",
  "tika-abh05t0:264_1": "Tato atīto purimajātikālo, anāgato pacchimajātikālo. Imesu tīsūti sabbattha, sabbadā,",
  "tika-abh05t0:264_2": "sabbesūti imesu tīsu nayesu. Pāṭhassa saṃkhittatā suviññeyyāti taṃ ṭhapetvā atthassa",
  "tika-abh05t0:264_3": "sadisataṃ vibhāvento “idhāpi hi…pe… yojetabba”nti āha. Etthāpi “na kenaci sabhāvena",
  "tika-abh05t0:264_4": "puggalo upalabbhatī”ti ayamattho vutto hoti. Na hi kenaci sabhāvena upalabbhamānassa",
  "tika-abh05t0:264_5": "sakalekadesavinimutto pavattikālo nāma atthīti.",
  "tika-abh05t0:265": "4. Avayavasaccikaṭṭho",
  "tika-abh05t0:266": "1. Anulomapaccanīkavaṇṇanā",
  "tika-abh05t0:267": "13. Tatiyanaye na sabbekadhammavinimuttaṃ pavattiṭṭhānaṃ nāma atthīti yojetabbaṃ.",
  "tika-abh05t0:268": "Okāsādisaccikaṭṭho",
  "tika-abh05t0:269": "2. Paccanīkānulomavaṇṇanā",
  "tika-abh05t0:270_0": "14. Anulomapañcakassātiādimhi aṭṭhakathāvacane. Puna tatthāti yathāvutte aṭṭhakathāvacane,",
  "tika-abh05t0:270_1": "tesu vā anulomapañcakapaccanīkesu. Sabbattha puggalo nupalabbhatītiādikassa pāṭhappadesassa",
  "tika-abh05t0:270_2": "attho “sarīraṃ sandhāyā”tiādinā aṭṭhakathāyaṃ vuttanayena veditabbo attho. Paṭikammādipāḷinti",
  "tika-abh05t0:270_3": "paṭikammaniggahaupanayananigamanapāḷiṃ. Tīsu mukhesūti “sabbatthā”tiādinā vuttesu",
  "tika-abh05t0:270_4": "tīsu vādamukhesu. Paccanīkassa pāḷi vuttāti sambandho. Tanti pāḷiṃ. Saṅkhipitvā āgatattā",
  "tika-abh05t0:270_5": "sarūpena avutte. Suddhika…pe… vuttaṃ hoti tattha “sabbatthā”tiādinā sarīrādino parāmasanaṃ",
  "tika-abh05t0:270_6": "natthi, idha atthīti ayameva viseso, aññaṃ samānanti.",
  "tika-abh05t0:271": "Saccikaṭṭhavaṇṇanā niṭṭhitā.",
  "tika-abh05t0:272": "5. Suddhikasaṃsandanavaṇṇanā",
  "tika-abh05t0:273_0": "17-27. Saccikaṭṭhassa, saccikaṭṭhe vā saṃsandanaṃ saccikaṭṭhasaṃsandananti samāsadvayaṃ",
  "tika-abh05t0:273_1": "bhavatīti dassento “saccikaṭṭhassā”tiādimāha. Tattha saccikaṭṭhassa puggalassāti",
  "tika-abh05t0:273_2": "saccikaṭṭhasabhāvassa paramatthato vijjamānasabhāvassa puggalassa. Rūpādīhi saddhiṃ",
  "tika-abh05t0:273_3": "saṃsandananti saccikaṭṭhatāsāmaññena rūpādīhi samīkaraṇaṃ. Saccikaṭṭheti saccikaṭṭhahetu,",
  "tika-abh05t0:273_4": "tattha vā taṃ adhiṭṭhānaṃ katvā. “Tulyayoge samuccayo”ti samuccayatthattā eva ca-kārassa",
  "tika-abh05t0:273_5": "saccikaṭṭhena upaladdhisāmaññena idha rūpamāhaṭanti tassa udāhaṭabhāvo yuttoti “yathārūpa”nti",
  "tika-abh05t0:273_6": "nidassanavasena attho vutto, aññathā idha rūpassa āharaṇameva kimatthiyaṃ. Evaṃ sesadhammesupi.",
  "tika-abh05t0:273_7": "Yā panettha aññattapucchā, sāpi nidassanatthaṃ upabrūheti aññattanibandhanattā tassa.",
  "tika-abh05t0:273_8": "Opammasaṃsandane pana nidassanattho gāhīyatīti imasmiṃ suddhikasaṃsandane kevalaṃ",
  "tika-abh05t0:273_9": "samuccayavaseneva atthadassanaṃ yuttanti adhippāyo. Rūpādīni upādāpaññattimattattā",
  "tika-abh05t0:273_10": "puggalassa so tehi añño, anañño cāti na vattabboti ayaṃ sāsanakkamoti āha “rūpādīhi…pe…",
  "tika-abh05t0:273_11": "samayo”ti. Anuññāyamāneti tasmiṃ samaye sutte ca appaṭikkhipiyamāne. Ayañca attho",
  "tika-abh05t0:273_12": "sāsanikassa paravādino vasena vuttoti veditabbaṃ.",
  "tika-abh05t0:274_0": "“Ājānāhi niggaha”nti pāṭho diṭṭho bhavissati, aññathā “paṭilomapañcakāni dassitāni,",
  "tika-abh05t0:274_1": "paṭikammacatukkādīni saṃkhittānī”ti na sakkā vattunti adhippāyo. Codanāya vinā paravādino",
  "tika-abh05t0:274_2": "paṭijānāpanaṃ natthīti vuttaṃ “paṭijānāpanatthanti…pe… codanattha”nti. Codanāpubbakañhi",
  "tika-abh05t0:274_3": "tassa paṭijānāpanaṃ. Tena phalavohārena kāraṇaṃ vuttanti dasseti. Abyākatattāti abyākaraṇīyattā,",
  "tika-abh05t0:274_4": "bhagavatā vā na byākatattā. Yadi ṭhapanīyattā paṭikkhipitabbanti imasmiṃ paccanīkanaye",
  "tika-abh05t0:274_5": "ṭhapanīyattā pañhassa sakavādinā paṭikkhipitabbaṃ. Parenapīti paravādināpi ṭhapanīyattā",
  "tika-abh05t0:274_6": "laddhimeva nissāya anulomanaye paṭikkhepo katoti ayamettha suddhikasaṃsandanāya adhippāyo",
  "tika-abh05t0:274_7": "yutto anulomepi rūpādīhi aññattacodanāyameva paravādinā paṭikkhepassa katattāti adhippāyo.",
  "tika-abh05t0:275": "Suddhikasaṃsandanavaṇṇanā niṭṭhitā.",
  "tika-abh05t0:276": "6. Opammasaṃsandanavaṇṇanā",
  "tika-abh05t0:277_0": "28-36. Upaladdhisāmaññena aññattapucchā cāti iminā dvayampi uddharati upaladdhisāmaññena",
  "tika-abh05t0:277_1": "aññattapucchā, upaladdhisāmaññena pucchā cāti. Tattha pacchimaṃ sandhāyāha “dvinnaṃ",
  "tika-abh05t0:277_2": "samānatā”tiādi. Tassattho – dvinnaṃ rūpavedanānaṃ viya rūpapuggalānaṃ saccikaṭṭhena",
  "tika-abh05t0:277_3": "samānatā tesaṃ aññattassa kāraṇaṃ yuttaṃ na hoti. Atha kho…pe… upalabbhanīyatāti",
  "tika-abh05t0:277_4": "idañca saṃsandanaṃ vicāretabbaṃ. Ayaṃ hettha adhippāyo – yadi saccikaṭṭhasāmaññena",
  "tika-abh05t0:277_5": "rūpapuggalānaṃ upaladdhisāmaññaṃ icchitaṃ, teneva nesaṃ aññattampi icchitabbaṃ. Atha",
  "tika-abh05t0:277_6": "paramatthavohārabhedato tesaṃ aññattaṃ na icchitaṃ, tato eva upaladdhisāmaññampi na icchitabbanti.",
  "tika-abh05t0:278": "37-45. Upaladdhīti puggalassa upaladdhi vijjamānatā. “Paṭikammapañcaka”nti viññāyatīti yojanā.",
  "tika-abh05t0:279": "Opammasaṃsandanavaṇṇanā niṭṭhitā.",
  "tika-abh05t0:280": "7. Catukkanayasaṃsandanavaṇṇanā",
  "tika-abh05t0:281_0": "46-52. Ekadhammatopīti sattapaññāsāya saccikaṭṭhesu ekadhammatopi. Etena tato sabbatopi",
  "tika-abh05t0:281_1": "puggalassa aññattānanujānanaṃ dasseti. Tenāha aṭṭhakathāyaṃ “sakalaṃ paramatthasaccaṃ",
  "tika-abh05t0:281_2": "sandhāyā”ti. Rūpādiekekadhammavasena nānuyuñjitabbo avayavabyatirekena samudāyassa",
  "tika-abh05t0:281_3": "abhāvato. Yasmā pana samudāyāvayavā bhinnasabhāvā, tasmā “samudāyato…pe… niggahāraho",
  "tika-abh05t0:281_4": "siyā”ti paravādino āsaṅkamāha. Etaṃ vacanokāsanti yadipi sattapaññāsadhammasamudāyato",
  "tika-abh05t0:281_5": "puggalassa aññattaṃ na icchati tabbinimuttassa saccikaṭṭhassa abhāvato, tadekadesato",
  "tika-abh05t0:281_6": "panassa anaññattampi na icchateva. Na hi samudāyo avayavo hotīti. Tasmā “taṃ paṭikkhipato",
  "tika-abh05t0:281_7": "kiṃ niggahaṭṭhānanti vattuṃ mā labbhethā”ti dassetuṃ “ayañcā”tiādi vuttaṃ. Rūpādidhammappabhedavibhāgamukheneva",
  "tika-abh05t0:281_8": "anavasesato puggaloti gahaṇākāradassanavasena pavatto paṭhamavikappo, dutiyo pana",
  "tika-abh05t0:281_9": "avibhāgato paramatthasaccabhāvasāmaññenāti ayaṃ imesaṃ dvinnaṃ vikappānaṃ viseso.",
  "tika-abh05t0:281_10": "Itīti vuttappakāraparāmasananti āha “eva”nti.",
  "tika-abh05t0:282_0": "Sabhāvavinibbhogatoti sabhāvena vinibbhujjitabbato. Sabhāvabhinno hi dhammo tadaññadhammato",
  "tika-abh05t0:282_1": "vinibbhogaṃ labhati. Tenāha “rūpato aññasabhāgattā”ti. Rūpavajjeti rūpadhammavajje.",
  "tika-abh05t0:282_2": "Tīsupīti “rūpasmiṃ puggalo, aññatra rūpā, puggalasmiṃ rūpa”nti imesu evaṃ pavattesu",
  "tika-abh05t0:282_3": "tīsupi anuyogesu. Sāsaniko evāyaṃ puggalavādīti katvā āha “na hi so sakkāyadiṭṭhiṃ",
  "tika-abh05t0:282_4": "icchatī”ti. “Rūpavā”ti iminā rūpena sakiñcanatāva ñāpīyati, na rūpāyattavuttitāti",
  "tika-abh05t0:282_5": "āha “aññatra rūpāti ettha ca rūpavā puggaloti ayamattho saṅgahito”ti.",
  "tika-abh05t0:283": "Catukkanayasaṃsandanavaṇṇanā niṭṭhitā.",
  "tika-abh05t0:284": "Niṭṭhitā ca saṃsandanakathāvaṇṇanā.",
  "tika-abh05t0:285": "8. Lakkhaṇayuttivaṇṇanā",
  "tika-abh05t0:286": "54. Lakkhaṇayuttikathāyaṃ “chalavasena pana vattabbaṃ ājānāhi niggaha”nti pāṭho gahetabbo.",
  "tika-abh05t0:287": "Lakkhaṇayuttivaṇṇanā niṭṭhitā.",
  "tika-abh05t0:288": "9. Vacanasodhanavaṇṇanā",
  "tika-abh05t0:289_0": "55-59. Padadvayassa atthato ekatteti padadvayassa ekattatthe satīti attho. Parikappavacanañhetaṃ",
  "tika-abh05t0:289_1": "dosadassanatthaṃ “evaṃ sante ayaṃ doso”ti. Tayidaṃ ekattaṃ upalabbhati evāti pacchimapadāvadhāraṇaṃ",
  "tika-abh05t0:289_2": "veditabbaṃ. “Kehici puggalo kehici na puggalo”ti byabhicāradassanato parena na sampaṭicchitanti",
  "tika-abh05t0:289_3": "katvā tameva asampaṭicchitattaṃ vibhāvento “puggalassa hī”tiādimāha. Tattha avibhajitabbatanti",
  "tika-abh05t0:289_4": "“upalabbhati cā”ti evaṃ avibhajitabbataṃ. Vibhajitabbatanti “puggalo ca tadaññañca",
  "tika-abh05t0:289_5": "upalabbhatī”ti evaṃ vibhajitabbataṃ. Etena “puggalo upalabbhati evā”ti pacchimapadāvadhāraṇaṃ",
  "tika-abh05t0:289_6": "veditabbaṃ, na “puggalo eva upalabbhatī”ti imamatthaṃ dasseti. Taṃ vibhāganti yathāvuttaṃ",
  "tika-abh05t0:289_7": "vibhajitabbāvibhajitabbaṃ vibhāgaṃ vadato sakavādino, aññassa vā kassaci. Etassāti",
  "tika-abh05t0:289_8": "paravādino. Yathāvuttavibhāganti “puggalo upalabbhati…pe… kehici na puggalo”ti evaṃ",
  "tika-abh05t0:289_9": "pāḷiyaṃ vuttappakāraṃ vibhāgaṃ. Yathāāpāditenāti “puggalo upalabbhatīti padadvayassa",
  "tika-abh05t0:289_10": "atthato ekatte”tiādinā āpāditappakārena. Na bhavitabbanti yadipi tena puggalo upalabbhati",
  "tika-abh05t0:289_11": "eva vuccati, upalabbhatīti pana puggalo eva na vuccati, atha kho aññopi, tasmā yathāvuttena",
  "tika-abh05t0:289_12": "pasaṅgena na bhavitabbaṃ. Tenāha “maggitabbo ettha adhippāyo”ti.",
  "tika-abh05t0:290": "60. Atthato puggalo natthīti vuttaṃ hoti attasuññatādassanena anattalakkhaṇassa vihitattā.",
  "tika-abh05t0:291": "Vacanasodhanavaṇṇanā niṭṭhitā.",
  "tika-abh05t0:292": "10. Paññattānuyogavaṇṇanā",
  "tika-abh05t0:293_0": "61-66. Rūpakāyāvirahaṃ sandhāya āha, na rūpataṇhāsabbhāvaṃ. Tathā sati anekantikattā",
  "tika-abh05t0:293_1": "paṭikkhipitabbameva siyā, na anujānitabbanti. “Atthitāyā”ti āhāti sambandho. Kāmībhāvassa",
  "tika-abh05t0:293_2": "anekantikattā kassaci kāmadhātūpapannassa kāmadhātuyā āyattattābhāvato ca kadāci",
  "tika-abh05t0:293_3": "bhāvassevāti yojanā.",
  "tika-abh05t0:294_0": "67. Kāyānupassanāyāti kāyānupassanādesanāya. Sā hi kāyakāyānupassīnaṃ vibhāgaggahaṇassa",
  "tika-abh05t0:294_1": "kāraṇabhūtā, kāyānupassanā eva vā. Evaṃladdhikattāti añño kāyo añño puggaloti evaṃladdhikattā.",
  "tika-abh05t0:294_2": "Āhacca bhāsitanti ṭhānakaraṇāni āhantvā kathitaṃ, bhagavatā sāmaṃ desitanti attho.",
  "tika-abh05t0:295": "Paññattānuyogavaṇṇanā niṭṭhitā.",
  "tika-abh05t0:296": "11. Gatianuyogavaṇṇanā",
  "tika-abh05t0:297_0": "69-72. Yānissa suttāni nissāya laddhi uppannā, tesaṃ dassanato parato “tena hi puggalo",
  "tika-abh05t0:297_1": "sandhāvatī”tiādinā pāḷi āgatā, purato pana “na vattabbaṃ puggalo sandhāvatī”tiādinā,",
  "tika-abh05t0:297_2": "tasmā vuttaṃ “dassento…pe… bhavitabba”nti. Dassetvāti vā vattabbanti “yānissa…pe…",
  "tika-abh05t0:297_3": "tāni dassetvā ‘tena hi puggalo sandhāvatī’tiādimāhā”ti vattabbanti attho. Dassentoti",
  "tika-abh05t0:297_4": "vā idaṃ dassanakiriyāya na vattamānatāmattavacanaṃ, atha kho tassā lakkhaṇatthavacanaṃ,",
  "tika-abh05t0:297_5": "hetubhāvavacanaṃ vāti na koci doso.",
  "tika-abh05t0:298_0": "91. So vattabboti so jīvasarīrānaṃ anaññatāpajjanākāro vattabbo, natthīti adhippāyo.",
  "tika-abh05t0:298_1": "“Rūpī attā”ti imissā laddhiyā vasena “yena rūpasaṅkhātena attano sabhāvabhūtena sarīrena",
  "tika-abh05t0:298_2": "saddhiṃ gacchatī”ti evaṃ pana atthe sati so ākāro vutto eva hoti, tathā ca sati “rūpaṃ",
  "tika-abh05t0:298_3": "puggaloti ananuññātattā”ti evampi vattuṃ na sakkā. Yasmā pana “idha sarīranikkhepā”ti",
  "tika-abh05t0:298_4": "anantaraṃ vakkhati, tasmā “so vattabbo”ti vuttaṃ. Nirayūpagassa puggalassa antarābhavaṃ",
  "tika-abh05t0:298_5": "na icchatīti idaṃ purātanānaṃ antarābhavavādīnaṃ vasena vuttaṃ. Adhunātanā pana “uddhaṃpādo",
  "tika-abh05t0:298_6": "tu nārako”ti vadantā tassapi antarābhavaṃ icchanteva, keci pana asaññūpagānaṃ. Arūpūpagānaṃ",
  "tika-abh05t0:298_7": "pana sabbepi na icchanti. Tattha ye “saññuppādā ca pana te devā tamhā kāyā cavantī”ti",
  "tika-abh05t0:298_8": "suttassa atthaṃ micchā gahetvā cutūpapātakālesu asaññīnaṃ saññā atthīti antarābhavatova",
  "tika-abh05t0:298_9": "asaññūpapattiṃ icchanti, tadaññesaṃ vasena “savedano…pe… paṭikkhipatī”ti dassento",
  "tika-abh05t0:298_10": "“ye panā”tiādimāha. Ke panevaṃ icchanti? Sabbatthivādīsu ekacce.",
  "tika-abh05t0:299_0": "92. Nevasaññānāsaññāyataneti nevasaññānāsaññāyatane bhave, acittuppāde vā saññā atthīti",
  "tika-abh05t0:299_1": "icchantīti na vattabbanti sambandho. Yato so saññābhavena asaṅgahito, bhavantarabhāvena ca saṅgahito.",
  "tika-abh05t0:300_0": "93. Indhanupādāno aggi viya indhanena rūpādiupādāno puggalo rūpādinā vinā natthīti",
  "tika-abh05t0:300_1": "ettha ayamadhippāyavibhāvanā – yathā na vinā indhanena aggi paññāpīyati, na ca taṃ",
  "tika-abh05t0:300_2": "aññaṃ indhanato sakkā paṭijānituṃ, nāpi anaññaṃ. Yadi hi aññaṃ siyā, na uṇhaṃ indhanaṃ",
  "tika-abh05t0:300_3": "siyā, atha anaññaṃ, nidahitabbaṃyeva dāhakaṃ siyā, evaṃ na vinā rūpādīhi puggalo",
  "tika-abh05t0:300_4": "paññāpīyati, na ca tehi añño, nāpi anañño sassatucchedabhāvappasaṅgatoti paravādino",
  "tika-abh05t0:300_5": "adhippāyo. Tattha yadi aggindhanopamā lokavohārena vuttā, apaḷittaṃ kaṭṭhādiindhanaṃ",
  "tika-abh05t0:300_6": "nidahitabbañca, paḷittaṃ bhāsuruṇhaṃ aggidāhakañca, tañca ojaṭṭhamakarūpaṃ pabandhavasena",
  "tika-abh05t0:300_7": "pavattaṃ aniccaṃ saṅkhataṃ paṭiccasamuppannaṃ. Yadi evaṃ puggalo rūpādīhi añño anicco",
  "tika-abh05t0:300_8": "ca āpanno, atha paramatthato ca, tasmiṃyeva kaṭṭhādisaññite rūpasaṅkhātapaḷitte yaṃ",
  "tika-abh05t0:300_9": "usumaṃ so aggi taṃsahajātāni tīṇibhūtāni indhanaṃ. Evampi siddhaṃ lakkhaṇabhedato",
  "tika-abh05t0:300_10": "aggindhanānaṃ aññattanti aggi viya indhanato rūpādīhi añño puggalo anicco ca āpajjatīti.",
  "tika-abh05t0:301": "Gatianuyogavaṇṇanā niṭṭhitā.",
  "tika-abh05t0:302": "12. Upādāpaññattānuyogavaṇṇanā",
  "tika-abh05t0:303_0": "97. Nīlaguṇayogato nīlo, nīlo eva nīlako, tassa, ayaṃ panassa nīlapaññatti nīlarūpupādānāti",
  "tika-abh05t0:303_1": "āha “nīlaṃ…pe… paññattī”ti. Evaṃ pana pāṭhe ṭhite nīlaṃ upādāya nīloti kathamayaṃ",
  "tika-abh05t0:303_2": "paduddhāroti āha “nīlaṃ rūpaṃ…pe… ettha yo puṭṭho nīlaṃ upādāya nīlo”ti. Etthāti",
  "tika-abh05t0:303_3": "etasmiṃ vacane. Tadādīsūti “pītaṃ rūpaṃ upādāyā”tiādikaṃ aṭṭhakathāyaṃ ādi-saddena",
  "tika-abh05t0:303_4": "gahitameva tadatthadassanavasena gaṇhāti.",
  "tika-abh05t0:304": "98. Vuttanti “maggakusalo”tiādīsu chekaṭṭhaṃ sandhāya vuttaṃ. Kusalapaññattiṃ kusalavohāraṃ.",
  "tika-abh05t0:305": "112. Pubbapakkhaṃ dassetvā uttaramāhāti paravādī pubbapakkhaṃ dassetvā sakavādissa uttaramāha.",
  "tika-abh05t0:306_0": "115. “Rūpaṃ rūpavā”tiādinayappavattaṃ paravādivādaṃ bhindituṃ “yathā na nigaḷo negaḷiko”tiādinā",
  "tika-abh05t0:306_1": "sakavādivādo āraddhoti āha “yassa rūpaṃ so rūpavāti uttarapakkhe vuttaṃ vacanaṃ uddharitvā”ti.",
  "tika-abh05t0:307": "118. Viññāṇanissayabhāvūpagamananti cakkhuviññāṇassa nissayabhāvūpagamanaṃ. Tayidaṃ visesanaṃ cakkhussāti imināva siddhanti na kataṃ daṭṭhabbaṃ.",
  "tika-abh05t0:308": "Upādāpaññattānuyogavaṇṇanā niṭṭhitā.",
  "tika-abh05t0:309": "13. Purisakārānuyogavaṇṇanā",
  "tika-abh05t0:310": "123. Kammānanti kusalākusalakammānaṃ. Taggahaṇeneva hi taṃtaṃkiccakaraṇīye kiriyānampi saṅgaho daṭṭhabbo. Nipphādakappayojakabhāvenāti kārakakārāpakabhāvena.",
  "tika-abh05t0:311_0": "125. Kammakārakassa puggalassa yo añño puggalo kārako. Tenapīti kārakakārakenapi.",
  "tika-abh05t0:311_1": "Tassāti kārakakārakassa. Aññanti aññaṃ kammaṃ. Evanti iminā vuttappakārena. Tehi",
  "tika-abh05t0:311_2": "tehi kārakehi puggalā viya aññāni kammāni karīyantīti dasseti. Tenāha “kammavaṭṭassa",
  "tika-abh05t0:311_3": "anupacchedaṃ vadantī”ti. Evaṃ sante puggalassa kārako, kammassa kārakoti ayaṃ vibhāgo",
  "tika-abh05t0:311_4": "idha anāmaṭṭho hoti, tathā ca sati kārakaparamparāya vacanaṃ virujjheyyāti āha “puggalassa…pe…",
  "tika-abh05t0:311_5": "vicāretabbameta”nti. Tassa kārakanti puggalassa kārakaṃ. Idañcāti na kevalaṃ puggalakārakassa",
  "tika-abh05t0:311_6": "kammakārakatāpattiyeva doso, atha kho idaṃ kammakārakatāya kārakaparamparāpajjanampi",
  "tika-abh05t0:311_7": "vicāretabbaṃ, na yujjatīti attho. Puggalānañhi paṭipāṭiyā kārakabhāvo kārakaparamparā.",
  "tika-abh05t0:312": "170. Eko antoti “gāho”ti sassatagāhasaṅkhāto antoti attho.",
  "tika-abh05t0:313_0": "176. Siyā añño, siyā anañño, siyā na vattabbo “aññoti vā anaññoti vā”ti, evaṃ pavattanigaṇṭhavādasadisattā",
  "tika-abh05t0:313_1": "so eva eko neva so hoti, na aññoti laddhimattaṃ. Tenāha “idaṃ pana natthevā”ti. Parassa",
  "tika-abh05t0:313_2": "icchāvasenevāti paravādino laddhivaseneva. Ekaṃ anicchantassāti ekaṃ “so karoti,",
  "tika-abh05t0:313_3": "so paṭisaṃvedetī”ti gahaṇaṃ sassatadiṭṭhibhayena paṭikkhipantassa itaraṃ ucchedaggahaṇaṃ",
  "tika-abh05t0:313_4": "āpannaṃ. Tañca paṭikkhipantassa aññaṃ missakaṃ niccāniccaggahaṇaṃ, vikkhepaggahaṇañca",
  "tika-abh05t0:313_5": "āpannaṃ. Kārakavedakicchāya ṭhatvāti sveva kārako vedako cāti imasmiṃ ādāye ṭhatvā.",
  "tika-abh05t0:313_6": "Taṃtaṃanicchāyāti tassa tassa vādassa asampaṭicchanena. Āpannavasenapīti āpannagāhavasenapi",
  "tika-abh05t0:313_7": "ayaṃ anuyogo vuttoti yojanā. Sabbesaṃ āpannattāti heṭṭhā vuttanayena sabbesaṃ vikappānaṃ",
  "tika-abh05t0:313_8": "anukkamena āpannattā nāyamanuyogo katoti yojanā. Ekekassevāti tesu visuṃ visuṃ ekekasseva",
  "tika-abh05t0:313_9": "āpannattā. Tantivasena pana te vikappā ekajjhaṃ dassetvāti adhippāyo. Ekato yojetabbaṃ",
  "tika-abh05t0:313_10": "catunnampi pañhānaṃ ekato puṭṭhattā.",
  "tika-abh05t0:314": "Purisakārānuyogavaṇṇanā niṭṭhitā.",
  "tika-abh05t0:315": "Kalyāṇavaggo niṭṭhito.",
  "tika-abh05t0:316": "14. Abhiññānuyogavaṇṇanā",
  "tika-abh05t0:317_0": "193. Vikubbatīti ettha iti-saddo ādiattho, pakārattho vā. Tena “dibbāya sotadhātuyā",
  "tika-abh05t0:317_1": "saddaṃ suṇātī”tiādikaṃ saṅgaṇhāti. Abhiññānuyogo daṭṭhabboti yojanā. Tadabhiññāvatoti",
  "tika-abh05t0:317_2": "āsavakkhayābhiññāvato. Arahato sādhananti arahato saccikaṭṭhaparamatthena puggalattābhāvasādhanaṃ.",
  "tika-abh05t0:317_3": "Tabbhāvassāti arahattassa. Arahattadhārānañhi khandhā nāma puggalattaṃ tassapi hotīti.",
  "tika-abh05t0:318": "Abhiññānuyogavaṇṇanā niṭṭhitā.",
  "tika-abh05t0:319": "15-18. Ñātakānuyogādivaṇṇanā",
  "tika-abh05t0:320_0": "209. Tatiyakoṭibhūtassāti tatiyakoṭisabhāvassa saṅkhatāsaṅkhatavinimuttasabhāvassa.",
  "tika-abh05t0:320_1": "Sabhāvassāti ca sabhāvadhammassa. Laddhiṃ nigūhitvāti puggalo neva saṅkhato, nāsaṅkhatoti",
  "tika-abh05t0:320_2": "laddhiṃ avibhāvetvā.",
  "tika-abh05t0:321": "Ñātakānuyogādivaṇṇanā niṭṭhitā.",
  "tika-abh05t0:322": "19. Paṭivedhānuyogādivaṇṇanā",
  "tika-abh05t0:323": "218. Pajānanaṃ nāma na hoti nibbidādīnaṃ appaccayattā. Paricchedanasamatthatañca dassetīti sambandho.",
  "tika-abh05t0:324_0": "228. Saharūpabhāvo rūpena samaṅgitā, vinārūpabhāvo tato vinissaṭatāti tadubhayaṃ",
  "tika-abh05t0:324_1": "rūpassa abbhantaragamanaṃ bahinikkhamanañca hoti. Tasmā taṃ dvayaṃ saharūpabhāvavinārūpabhāvānaṃ",
  "tika-abh05t0:324_2": "lakkhaṇavacananti vuttaṃ.",
  "tika-abh05t0:325_0": "237. Oḷārikoti thūlo. Āhito ahaṃ māno etthāti attā, attabhāvo. So eva yathāsakaṃ",
  "tika-abh05t0:325_1": "kammunā paṭilabhitabbato paṭilābho. Padadvayenapi kāmāvacarattabhāvo kathito. Manomayo",
  "tika-abh05t0:325_2": "attapaṭilābho rūpāvacarattabhāvo. So hi jhānamanena nibbattattā manomayo. Arūpo attapaṭilābhoti",
  "tika-abh05t0:325_3": "arūpāvacarattabhāvo. So hi rūpena amissitattā arūpoti evamettha attho veditabbo.",
  "tika-abh05t0:325_4": "“Attā”ti pana jīve lokavohāro niruḷho, asatipi jīve tathāniruḷhaṃ lokavohāraṃ gahetvā",
  "tika-abh05t0:325_5": "sammāsambuddhāpi voharantīti dassento “iti imā lokassa samaññā, yāhi tathāgato voharatī”ti",
  "tika-abh05t0:325_6": "vatvā idāni yathā voharanti, taṃ pakāraṃ vibhāvento “aparāmasa”ntiādimāha.",
  "tika-abh05t0:326_0": "Paccattasāmaññalakkhaṇavasenāti kakkhaḷaphusanādisalakkhaṇavasena aniccatādisāmaññalakkhaṇavasena",
  "tika-abh05t0:326_1": "ca. Imināti “paccattasāmaññalakkhaṇavasenā”tiādinā vuttena paramatthato puggalābhāvavacanena.",
  "tika-abh05t0:326_2": "Ito purimāti tattha tattha sakavādipaṭikkhepādivibhāvanavasena pavattā ito atthasaṃvaṇṇanato",
  "tika-abh05t0:326_3": "purimā. Imināti vā “yathā rūpādayo dhammā”tiādinā aṭṭhakathāyaṃ vuttavacanena. Yathā",
  "tika-abh05t0:326_4": "cāti ettha ca-saddo samuccayattho. Tena samaññānatidhāvanaṃ sampiṇḍeti. Idaṃ vuttaṃ",
  "tika-abh05t0:326_5": "hoti – yathā parāmāso ca na hoti janapadaniruttiyā abhinivisitabbato, yathā ca samaññātidhāvanaṃ",
  "tika-abh05t0:326_6": "na hoti, evaṃ ito purimā ca atthavaṇṇanā yojetabbā. Samaññātidhāvane hi sati sabbalokavohārūpacchedo siyāti.",
  "tika-abh05t0:327_0": "Tasmā saccanti yasmā tattha paramatthākāraṃ anāropetvā samaññaṃ nātidhāvanto kevalaṃ",
  "tika-abh05t0:327_1": "lokasammutiyāva voharati, tasmā saccaṃ paresaṃ avisaṃvādanato. Tathakāraṇanti tatho",
  "tika-abh05t0:327_2": "avitatho dhammasabhāvo kāraṇaṃ pavattihetu etassāti tathakāraṇaṃ, paramatthavacanaṃ,",
  "tika-abh05t0:327_3": "aviparītadhammasabhāvavisayanti attho. Tenāha “dhammānaṃ tathatāya pavatta”nti.",
  "tika-abh05t0:328": "Paṭivedhānuyogādivaṇṇanā niṭṭhitā.",
  "tika-abh05t0:329": "Puggalakathāvaṇṇanā niṭṭhitā.",
  "tika-abh05t0:330": "2. Parihānikathā",
  "tika-abh05t0:331": "1. Vādayuttiparihānikathāvaṇṇanā",
  "tika-abh05t0:332_0": "239. Idaṃ suttanti idaṃ lakkhaṇamattaṃ daṭṭhabbaṃ. “Pañcime, bhikkhave, dhammā samayavimuttassa",
  "tika-abh05t0:332_1": "bhikkhuno parihānāya saṃvattantī”ti idampi hi suttaṃ anāgāmiādīnaṃyeva parihāninissayo,",
  "tika-abh05t0:332_2": "na arahato. Samayavimuttoti aṭṭhasamāpattilābhino sekkhassetaṃ nāmaṃ. Yathāha –",
  "tika-abh05t0:333_0": "“Katamo ca puggalo samayavimutto? Idhekacco puggalo kālena kālaṃ samayena samayaṃ",
  "tika-abh05t0:333_1": "aṭṭha vimokkhe kāyena phusitvā viharati, paññāya cassa disvā ekacce āsavā parikkhīṇā",
  "tika-abh05t0:333_2": "honti. Ayaṃ vuccati puggalo samayavimutto”ti.",
  "tika-abh05t0:334_0": "“Parihānidhammo”ti ca puthujjano ca ekacco ca sekkho adhippeto, na arahāti. Tasmāti",
  "tika-abh05t0:334_1": "yasmā yathādassitāni suttāni anāgāmiādīnaṃ parihāniladdhiyā nissayo, na arahato,",
  "tika-abh05t0:334_2": "tasmā. Taṃ nissāya taṃ apekkhitvā yasmā “arahatopī”ti ettha arahatopi parihāni, ko",
  "tika-abh05t0:334_3": "pana vādo anāgāmiādīnanti ayamattho labbhati, tasmā pi-saddasampiṇḍitamatthaṃ dassento",
  "tika-abh05t0:334_4": "“arahatopi…pe… yojetabba”nti āha. Yasmā vā kāmañcettha dutiyasuttaṃ sekkhavasena",
  "tika-abh05t0:334_5": "āgataṃ, paṭhamatatiyasuttāni pana asekkhavasenapi āgatānīti tesaṃ laddhi, tasmā “arahatopī”ti",
  "tika-abh05t0:334_6": "aṭṭhakathāyaṃ vuttaṃ. Tenāha “idaṃ suttaṃ arahato”tiādi.",
  "tika-abh05t0:335_0": "Tatiyasminti “sabbesaññeva arahantānaṃ parihānī”ti etasmiṃ pañhe. So hi “sabbeva",
  "tika-abh05t0:335_1": "arahanto”tiādinā āgatesu tatiyo pañho. Tesanti mudindriyānaṃ. Tatiyasmimpīti pi-saddo",
  "tika-abh05t0:335_2": "vuttatthasamuccayo. Tena paṭhamapañhaṃ samuccinoti “tatthapi tikkhindriyā adhippetā”ti.",
  "tika-abh05t0:336_0": "Soyeva na parihāyatīti sotāpannoyeva sotāpannabhāvato na parihāyatīti attho. Na cettha",
  "tika-abh05t0:336_1": "sakadāgāmibhāvāpattiyā sotāpannabhāvāpagamo parihāni hoti visesādhigamabhāvato. Pattavisesato",
  "tika-abh05t0:336_2": "hi parihānīti. Itareti sakadāgāmiādikā. Uparimaggatthāyāti uparimaggattayapaṭilābhatthāya",
  "tika-abh05t0:336_3": "“niyato”ti vuttamatthaṃ aggahetvā.",
  "tika-abh05t0:337": "Vādayuttiparihānikathāvaṇṇanā niṭṭhitā.",
  "tika-abh05t0:338": "2. Ariyapuggalasaṃsandanaparihānikathāvaṇṇanā",
  "tika-abh05t0:339_0": "241. Tatoti arahattato. Tatthāti dassanamaggaphale. Vāyāmenāti vipassanussāhanena.",
  "tika-abh05t0:339_1": "Tadanantaranti sotāpattiphalānantaraṃ. Paṭhamaṃ dassanamaggaphalānantaraṃ arahattaṃ",
  "tika-abh05t0:339_2": "pāpuṇāti, tato parihīno puna vāyamanto tadanantaraṃ na arahattaṃ pāpuṇātīti kā ettha",
  "tika-abh05t0:339_3": "yuttīti adhippāyo. Paravādī nāma yuttampi vadati ayuttampīti kiṃ tassa vāde yuttigavesanāyāti",
  "tika-abh05t0:339_4": "pana daṭṭhabbaṃ. Aparihānasabhāvo bhāvanāmaggo ariyamaggattā dassanādassanamaggo",
  "tika-abh05t0:339_5": "viya. Na cettha asiddhatāsaṅkā lokuttaramaggassa parassapi ariyamaggabhāvassa siddhattā,",
  "tika-abh05t0:339_6": "nāpi lokiyamaggena anekantikatā ariyasaddena visesitattā. Tathā na viruddhatā dutiyamaggādīnaṃ",
  "tika-abh05t0:339_7": "bhāvanāmaggabhāvassa oḷārikakilesappahānādīnañca parassapi āgamato siddhattā.",
  "tika-abh05t0:340": "Ariyapuggalasaṃsandanaparihānikathāvaṇṇanā niṭṭhitā.",
  "tika-abh05t0:341": "3. Suttasādhanaparihānikathāvaṇṇanā",
  "tika-abh05t0:342": "265. Puggalapaññattiaṭṭhakathāyaṃ “patti, phusanā”ti ca paccakkhato adhigamo adhippetoti vuttaṃ “pattabbaṃ vadatīti āha phusanāraha”nti.",
  "tika-abh05t0:343": "267. Katasanniṭṭhānassāti imasmiṃ sattāhe māse utumhi antovasse vā aññaṃ ārādhessāmīti katanicchayassa.",
  "tika-abh05t0:344": "Suttasādhanaparihānikathāvaṇṇanā niṭṭhitā.",
  "tika-abh05t0:345": "Parihānikathāvaṇṇanā niṭṭhitā.",
  "tika-abh05t0:346": "3. Brahmacariyakathā",
  "tika-abh05t0:347": "1. Suddhabrahmacariyakathāvaṇṇanā",
  "tika-abh05t0:348_0": "269. Heṭṭhāpīti paranimmitavasavattidevehi heṭṭhāpi. Maggabhāvanampi na icchantīti",
  "tika-abh05t0:348_1": "viññāyati “idha brahmacariyavāso”ti iminā “dvepi brahmacariyavāsā natthi devesūti",
  "tika-abh05t0:348_2": "upaladdhivasenā”ti vuttattā.",
  "tika-abh05t0:349_0": "270. Tassevāti paravādino eva. Puggalavasenāti “gihīnañceva ekaccānañca devāna”nti",
  "tika-abh05t0:349_1": "evaṃ puggalavasena. Tassāti paravādino. Paṭikkhepo na yuttoti evaṃ puggalavasena",
  "tika-abh05t0:349_2": "atthayojanā na yuttāti adhippāyo. Puggalādhiṭṭhānena pana katāpi atthavaṇṇanā okāsavasena",
  "tika-abh05t0:349_3": "paricchijjatīti nāyaṃ doso. Tassāyaṃ adhippāyoti ayaṃ “gihīnañcevā”tiādinā vutto",
  "tika-abh05t0:349_4": "tassa paravādino yadi adhippāyo, evaṃ saññāya paravādino sakavādinā samānādāyoti",
  "tika-abh05t0:349_5": "na niggahāraho siyā. Tenāha “saka…pe… tabbo”ti. Paṭhamaṃ pana anujānitvā pacchā paṭikkhepeneva",
  "tika-abh05t0:349_6": "niggahetabbatā veditabbā. Keci “yattha natthi pabbajjā, natthi tattha brahmacariyavāsoti",
  "tika-abh05t0:349_7": "pucchāya ekaccānaṃ manussānaṃ maggappaṭivedhaṃ sandhāya paravādino paṭikkhepo. Yadipi",
  "tika-abh05t0:349_8": "so devānaṃ maggappaṭilābhaṃ na icchati, sambhavantaṃ pana sabbaṃ dassetuṃ aṭṭhakathāyaṃ",
  "tika-abh05t0:349_9": "‘gihīna’micceva avatvā ‘ekaccānañca devāna’nti vutta”nti vadanti, taṃ na sundaraṃ",
  "tika-abh05t0:349_10": "“sandhāyā”ti vuttattā, purimoyevattho yutto.",
  "tika-abh05t0:350": "Suddhabrahmacariyakathāvaṇṇanā niṭṭhitā.",
  "tika-abh05t0:351": "2. Saṃsandanabrahmacariyakathāvaṇṇanā",
  "tika-abh05t0:352_0": "273. Rūpāvacaramaggenāti rūpāvacarajjhānena. Tañhi rūpabhavūpapattiyā upāyabhāvato",
  "tika-abh05t0:352_1": "maggoti vutto. Yathāha “rūpupapattiyā maggaṃ bhāvetī”ti. Idanti idaṃ rūpāvacarajjhānaṃ.",
  "tika-abh05t0:352_2": "“Idhavihāyaniṭṭhahetubhūto rūpāvacaramaggo”tiādikaṃ dīpentaṃ vacanaṃ anāgāmimaggassa",
  "tika-abh05t0:352_3": "tabbhāvadīpakena “idha bhāvitamaggo”tiādikena kathaṃ sametīti codetvā yathā sameti,",
  "tika-abh05t0:352_4": "taṃ dassetuṃ “pubbe panā”tiādi vuttaṃ. Tattha “pubbe”ti iminā “idha bhāvitamaggo”tiādikaṃ",
  "tika-abh05t0:352_5": "vadanti, idhāpi pana “rūpāvacaramaggenā”tiādikaṃ. Tattha anāgāmī evāti anāgāmiphalaṭṭho",
  "tika-abh05t0:352_6": "eva. Jhānānāgāmīti asamucchinnajjhattasaṃyojanopi rūpabhave uppajjitvā anāvattidhammamaggaṃ",
  "tika-abh05t0:352_7": "bhāvetvā tattheva parinibbāyanato. Adhippāyoti yathāvutto dvinnaṃ aṭṭhakathāvacanānaṃ",
  "tika-abh05t0:352_8": "avirodhadīpako adhippāyo.",
  "tika-abh05t0:353_0": "Idhāti kāmaloke. Tatthāti brahmaloke. Ettha ca paravādī evaṃ pucchitabbo “tīhi, bhikkhave,",
  "tika-abh05t0:353_1": "ṭhānehī”ti suttaṃ kiṃ yathārutavasena gahetabbatthaṃ, udāhu sandhāyabhāsitanti? Tattha",
  "tika-abh05t0:353_2": "jānamāno sandhāyabhāsitanti vadeyya. Aññathā “paranimmitavasavattideve upādāyā”tiādi",
  "tika-abh05t0:353_3": "vattuṃ na sakkā “deve ca tāvatiṃse”ti vuttattā. Yathā hi tassa “seyyathāpi devehi",
  "tika-abh05t0:353_4": "tāvatiṃsehi saddhiṃ mantetvā”tiādīsu viya sakkaṃ devarājānaṃ upādāya kāmāvacaradevesu",
  "tika-abh05t0:353_5": "tāvatiṃsadevā pākaṭā paññātāti tesaṃ gahaṇaṃ, na teyeva adhippetāti suttapadassa",
  "tika-abh05t0:353_6": "sandhāyabhāsitatthaṃ sampaṭicchitabbaṃ, evaṃ “idha brahmacariyavāso”ti etthāpi anavajjasukhaabyāsekasukhanekkhammasukhādisannissayabhāvena",
  "tika-abh05t0:353_7": "mahānisaṃsatāya sāsane pabbajjā “idha brahmacariyavāso”ti imasmiṃ sutte adhippetā.",
  "tika-abh05t0:353_8": "Sā hi uttarakurukānaṃ devānañca anokāsabhāvato dukkarā dullabhā ca. Tattha sūriyaparivattādīhipi",
  "tika-abh05t0:353_9": "devesu maggapaṭilābhāya atthitā vibhāvetabbā, uttarakurukānaṃ pana visesānadhigamabhāvo",
  "tika-abh05t0:353_10": "ubhinnampi icchito evāti.",
  "tika-abh05t0:354": "Saṃsandanabrahmacariyakathāvaṇṇanā niṭṭhitā.",
  "tika-abh05t0:355": "Brahmacariyakathāvaṇṇanā niṭṭhitā.",
  "tika-abh05t0:356": "3. Odhisokathāvaṇṇanā",
  "tika-abh05t0:357_0": "274. Odhisoti bhāgaso, bhāgenāti attho. Bhāgo nāma yasmā ekadeso hoti, tasmā “ekadesena",
  "tika-abh05t0:357_1": "ekadesenā”ti vuttaṃ. Tattha yadi catunnaṃ maggānaṃ vasena samudayapakkhikassa kilesagaṇassa",
  "tika-abh05t0:357_2": "catubhāgehi pahānaṃ “odhiso pahāna”nti adhippetaṃ, icchitamevetaṃ sakavādissa “tiṇṇaṃ",
  "tika-abh05t0:357_3": "saṃyojanānaṃ parikkhayā diṭṭhigatānaṃ pahānāyā”ti ca ādivacanato. Yasmā pana maggo",
  "tika-abh05t0:357_4": "catūsu saccesu nānābhisamayavasena kiccakaro, na ekābhisamayavasenāti paravādino",
  "tika-abh05t0:357_5": "laddhi, tasmā yathā “maggo kālena dukkhaṃ parijānāti, kālena samudayaṃ pajahatī”tiādinā",
  "tika-abh05t0:357_6": "nānakkhaṇavasena saccesu pavattatīti icchito, evaṃ paccekampi nānakkhaṇavasena pavatteyya.",
  "tika-abh05t0:357_7": "Tathā sati dukkhādīnaṃ ekadesaekadesameva parijānāti pajahatīti dassetuṃ pāḷiyaṃ",
  "tika-abh05t0:357_8": "“sotāpatti…pe… ekadese pajahatī”tiādi vuttaṃ. Sati hi nānābhisamaye paṭhamamaggādīhi",
  "tika-abh05t0:357_9": "pahātabbānaṃ saṃyojanattayādīnaṃ dukkhadassanādīhi ekadesaekadesappahānaṃ siyāti",
  "tika-abh05t0:357_10": "ekadesasotāpattimaggaṭṭhāditā, tato eva ekadesasotāpannāditā ca āpajjati anantaraphalattā",
  "tika-abh05t0:357_11": "lokuttarakusalānaṃ, na ca taṃ yuttaṃ. Na hi kālabhedena vinā so eva sotāpanno, asotāpanno",
  "tika-abh05t0:357_12": "cāti sakkā viññātuṃ. Tenāha “ekadesaṃ sotāpanno, ekadesaṃ na sotāpanno”tiādi.",
  "tika-abh05t0:358_0": "Apicāyaṃ nānābhisamayavādī evaṃ pucchitabbo “maggañāṇaṃ saccāni paṭivijjhantaṃ kiṃ",
  "tika-abh05t0:358_1": "ārammaṇato paṭivijjhati, udāhu kiccato”ti. Yadi ārammaṇatoti vadeyya, tassa vipassanāñāṇassa",
  "tika-abh05t0:358_2": "viya dukkhasamudayānaṃ accantaparicchedasamucchedā na yuttā tato anissaṭattā, tathā",
  "tika-abh05t0:358_3": "maggadassanaṃ. Na hi sayameva attānaṃ ārabbha pavattatīti yuttaṃ, maggantaraparikappanāyaṃ",
  "tika-abh05t0:358_4": "anavaṭṭhānaṃ āpajjatīti, tasmā tīṇi saccāni kiccato, nirodhaṃ kiccato ārammaṇato",
  "tika-abh05t0:358_5": "ca paṭivijjhatīti evamasammohato paṭivijjhantassa maggañāṇassa nattheva nānābhisamayo.",
  "tika-abh05t0:358_6": "Vuttañhetaṃ “yo, bhikkhave, dukkhaṃ passati, dukkhasamudayampi so passatī”tiādi.",
  "tika-abh05t0:358_7": "Na cetaṃ kālantaradassanaṃ sandhāya vuttaṃ. “Yo nu kho, āvuso, dukkhaṃ passati, dukkhasamudayampi",
  "tika-abh05t0:358_8": "so passati, dukkhanirodhampi…pe… dukkhanirodhagāminipaṭipadampi so passatī”ti ekasaccadassanasamaṅgino",
  "tika-abh05t0:358_9": "aññasaccadassanasamaṅgibhāvavicāraṇāyaṃ tadatthasādhanatthaṃ āyasmatā gavaṃpatittherena",
  "tika-abh05t0:358_10": "ābhatattā paccekañca saccattayadassanassa yojitattā. Aññathā purimadiṭṭhassa puna",
  "tika-abh05t0:358_11": "adassanato samudayādidassane dukkhādidassanamayojanīyaṃ siyā. Na hi lokuttaramaggo",
  "tika-abh05t0:358_12": "lokiyamaggo viya katakāribhāvena pavattati samucchedakattā. Tathā yojane ca sabbaṃ",
  "tika-abh05t0:358_13": "dassanaṃ dassanantaraparanti dassanānuparamo siyā. Evaṃ āgamato yuttito ca nānābhisamayassa",
  "tika-abh05t0:358_14": "asambhavato paccekaṃ maggānaṃ odhiso pahānaṃ natthīti niṭṭhamettha gantabbaṃ.",
  "tika-abh05t0:359": "Odhisokathāvaṇṇanā niṭṭhitā.",
  "tika-abh05t0:360": "4. Jahatikathāvaṇṇanā",
  "tika-abh05t0:361": "1. Nasuttāharaṇakathāvaṇṇanā",
  "tika-abh05t0:362_0": "280. Yadipi pāḷiyaṃ “tayo magge bhāvetī”ti vuttaṃ, maggabhāvanā pana yāvadeva kilesasamucchindanatthāti",
  "tika-abh05t0:362_1": "ñatvā “kiccasabbhāvanti tīhi pahātabbassa pahīnata”nti āha. Tattha tīhīti heṭṭhimehi",
  "tika-abh05t0:362_2": "tīhi ariyamaggehi pahātabbassa ajjhattasaṃyojanassa pahīnataṃ samucchindananti attho.",
  "tika-abh05t0:362_3": "Taṃ pana kiccanti adhobhāgiyasaṃyojanesu maggassa pahānābhisamayakiccaṃ. Teneva maggenāti",
  "tika-abh05t0:362_4": "anāgāmimaggeneva. Etaṃ na sametīti evaṃ magguppādato pageva kāmarāgabyāpādā pahīyantīti",
  "tika-abh05t0:362_5": "laddhikittanaṃ iminā maggassa kiccasabbhāvakathanena na sameti na yujjati. Tasmāti",
  "tika-abh05t0:362_6": "iminā yathāvuttameva virodhaṃ paccāmasati. Pahīnānanti vikkhambhitānaṃ. Yo hi jhānalābhī",
  "tika-abh05t0:362_7": "jhānena yathāvikkhambhite kilese maggena samucchindati, so idhādhippeto. Tenāha “dassanamagge…pe… adhippāyo”ti.",
  "tika-abh05t0:363": "Jahatikathāvaṇṇanā niṭṭhitā.",
  "tika-abh05t0:364": "5. Sabbamatthītikathāvaṇṇanā",
  "tika-abh05t0:365": "1. Vādayuttivaṇṇanā",
  "tika-abh05t0:366_0": "282. Sabbaṃ atthīti ettha yasmā paccuppannaṃ viya atītānāgatampi dharamānasabhāvanti",
  "tika-abh05t0:366_1": "paravādino laddhi, tasmā sabbanti kālavibhāgato atītādibhedaṃ sabbaṃ. So pana “yampi",
  "tika-abh05t0:366_2": "natthi, tampi atthī”ti kālavimuttassa vasena anuyogo, taṃ atippasaṅgadassanavasena",
  "tika-abh05t0:366_3": "paravādipaṭiññāya dosāropanaṃ. Nayadassanaṃ vā atītānāgatānaṃ natthibhāvassa. Atthīti",
  "tika-abh05t0:366_4": "pana ayaṃ atthibhāvo yasmā desakālākāradhammehi vinā na hoti, tasmā taṃ tāva tehi",
  "tika-abh05t0:366_5": "saddhiṃ yojetvā anuyogaṃ dassetuṃ “sabbattha sabbamatthī”tiādinā pāḷi pavattā. Tattha",
  "tika-abh05t0:366_6": "yadipi sabbatthāti idaṃ sāmaññavacanaṃ, taṃ pana yasmā visesaniviṭṭhaṃ hoti, parato",
  "tika-abh05t0:366_7": "ca sabbesūti dhammā vibhāgato vuccanti, tasmā oḷārikassa pākaṭassa rūpadhammasamudāyassa",
  "tika-abh05t0:366_8": "vasena atthaṃ dassetuṃ aṭṭhakathāyaṃ “sabbatthāti sabbasmiṃ sarīre”ti vuttaṃ, nidassanamattaṃ",
  "tika-abh05t0:366_9": "vā etaṃ daṭṭhabbaṃ. Tathā ca kāṇādakāpilehi paṭiññāyamānā ākāsakālādisattapakatipurisā",
  "tika-abh05t0:366_10": "viya paravādinā paṭiññāyamānaṃ sabbaṃ sabbabyāpīti āpannameva hotīti. “Sabbattha",
  "tika-abh05t0:366_11": "sarīre”ti ca “tile tela”nti viya byāpane bhummanti sarīrapariyāpannena sabbena bhavitabbanti",
  "tika-abh05t0:366_12": "vuttaṃ “sirasi pādā…pe… attho”ti.",
  "tika-abh05t0:367_0": "Sabbasmiṃ kāle sabbamatthīti yojanā. Etasmiṃ pakkheyevassa aññavādo paridīpito siyā",
  "tika-abh05t0:367_1": "“yaṃ atthi, attheva taṃ, yaṃ natthi, nattheva taṃ, asato natthi sambhavo, sato natthi",
  "tika-abh05t0:367_2": "vināso”ti. Evaṃ sabbenākārena sabbaṃ sabbesu dhammesu sabbaṃ atthīti atthoti sambandho.",
  "tika-abh05t0:367_3": "Imehi pana pakkhehi “sabbaṃ sabbasabhāvaṃ, anekasattinicitābhāvā asato natthi sambhavo”ti",
  "tika-abh05t0:367_4": "vādo paridīpito siyā. Yogarahitanti kenaci yuttāyuttalakkhaṇasaṃyogarahitaṃ. Taṃ",
  "tika-abh05t0:367_5": "pana ekasabhāvanti saṃyogarahitaṃ nāma atthato ekasabhāvaṃ, ekadhammoti attho. Etena",
  "tika-abh05t0:367_6": "devavādīnaṃ brahmadassanaṃ atthevātivādo paridīpito siyā. Atthīti pucchatīti yadi",
  "tika-abh05t0:367_7": "sabbamatthīti tava vādo, yathāvuttāya mama diṭṭhiyā sammādiṭṭhibhāvo atthīti ekantena",
  "tika-abh05t0:367_8": "tayā sampaṭicchitabbo, tasmā “kiṃ so atthī”ti pucchatīti attho.",
  "tika-abh05t0:368": "Vādayuttivaṇṇanā niṭṭhitā.",
  "tika-abh05t0:369": "2. Kālasaṃsandanakathāvaṇṇanā",
  "tika-abh05t0:370_0": "285. Atītā …pe… karitvāti etthāyaṃ saṅkhepattho – atītaṃ anāgatanti rūpassa imaṃ",
  "tika-abh05t0:370_1": "visesaṃ, evaṃ visesaṃ vā rūpaṃ aggahetvā paccuppannatāvisesavisiṭṭharūpameva appiyaṃ",
  "tika-abh05t0:370_2": "paccuppannarūpabhāvānaṃ samānādhikaraṇattā etasmiṃyeva visaye appetabbaṃ, vacīgocaraṃ",
  "tika-abh05t0:370_3": "pāpetabbaṃ satipi nesaṃ visesanavisesitabbatāsaṅkhāte vibhāge tathāpi avibhajitabbaṃ",
  "tika-abh05t0:370_4": "katvāti. Yasmā pana pāḷiyaṃ “paccuppannanti vā rūpanti vā”ti paccuppannarūpasaddehi",
  "tika-abh05t0:370_5": "tadatthassa vattabbākāro itisaddehi dassito, tasmā “paccuppannasaddena…pe… vuttaṃ",
  "tika-abh05t0:370_6": "hotī”ti āha. Rūpapaññattīti rūpāyatanapaññatti. Sā hi sabhāvadhammupādānā tajjāpaññatti.",
  "tika-abh05t0:370_7": "Tenevāha “sabhāvaparicchinne pavattā vijjamānapaññattī”ti. Rūpasamūhaṃ upādāyāti",
  "tika-abh05t0:370_8": "taṃtaṃattapaññattiyā upādānabhūtānaṃ abhāvavibhāvanākārena pavattamānānaṃ rūpadhammānaṃ",
  "tika-abh05t0:370_9": "samūhaṃ upādāya. Upādānupādānampi hi upādānamevāti. Tasmāti samūhupādāyādhīnatāya",
  "tika-abh05t0:370_10": "avijjamānapaññattibhāvato. Vigamāvattabbatāti vigamassa vatthabhāvāpagamassa avattabbatā.",
  "tika-abh05t0:370_11": "Na hi odātatāvigamena avatthaṃ hoti. Na pana yuttā rūpabhāvassa vigamāvattabbatāti",
  "tika-abh05t0:370_12": "yojanā. Rūpabhāvoti ca rūpāyatanasabhāvo cakkhuviññāṇassa gocarabhāvo. Na hi tassa",
  "tika-abh05t0:370_13": "paccuppannabhāvavigame vigamāvattabbatā yuttā.",
  "tika-abh05t0:371": "Kālasaṃsandanakathāvaṇṇanā niṭṭhitā.",
  "tika-abh05t0:372": "Vacanasodhanavaṇṇanā",
  "tika-abh05t0:373_0": "288. Anāgataṃ vā paccuppannaṃ vāti ettha vā-saddo aniyamattho yathā “khadire vā bandhitabbaṃ",
  "tika-abh05t0:373_1": "palāse vā”ti. Tasmā “hutvā hotī”ti ettha hoti-saddo anāgatapaccuppannesu yaṃ kiñci",
  "tika-abh05t0:373_2": "padhānaṃ katvā sambandhaṃ labhatīti dassento “anāgataṃ…pe… daṭṭhabba”nti āha. Tattha",
  "tika-abh05t0:373_3": "paccuppannaṃ hontanti paccuppannaṃ jāyamānaṃ paccuppannabhāvaṃ labhantaṃ. Tenāha",
  "tika-abh05t0:373_4": "“taññeva anāgataṃ taṃ paccuppannanti laddhivasenā”ti. Tampi hutvā hotīti yaṃ anāgataṃ",
  "tika-abh05t0:373_5": "hutvā paccuppannabhāvappattiyā “hutvā hotī”ti vuttaṃ, kiṃ tadapi puna hutvā hotīti",
  "tika-abh05t0:373_6": "pucchati. Tabbhāvāvigamatoti paccuppannabhāvato hutvāhotibhāvānupagamato. Paccuppannābhāvatoti",
  "tika-abh05t0:373_7": "paccuppannatāya abhāvato.",
  "tika-abh05t0:374_0": "Vacanaṃ arahatīti iminā vacanamatte na koci dosoti dasseti. Idaṃ vuttaṃ hoti – yadipi",
  "tika-abh05t0:374_1": "tassa puna hutvā bhūtassa puna hutvāhotibhāvo natthi, punappunaṃ ñāpetabbatāya pana",
  "tika-abh05t0:374_2": "dutiyaṃ tato parampi tathā vattabbataṃ arahatīti “āmantā”ti paṭijānātīti. Dhammeti",
  "tika-abh05t0:374_3": "sabhāvadhamme. Tappaṭikkhepato adhamme abhāvadhamme. Tenāha “sasavisāṇe”ti.",
  "tika-abh05t0:375_0": "Paṭikkhittanayenāti “hutvā hoti, hutvā hotī”ti ettha pubbe yadetaṃ tayā “anāgataṃ",
  "tika-abh05t0:375_1": "hutvā paccuppannaṃ hotī”ti vadatā “taṃyeva anāgataṃ taṃ paccuppanna”nti laddhivasena",
  "tika-abh05t0:375_2": "“anāgataṃ vā paccuppannaṃ vā hutvā hotī”ti vuttaṃ, “kiṃ te tampi hutvā hotī”ti pucchite",
  "tika-abh05t0:375_3": "yo paravādinā hutvā bhūtassa puna hutvāabhāvato “na hevā”ti paṭikkhepo kato, tena",
  "tika-abh05t0:375_4": "paṭikkhittanayena. Svāyaṃ yadeva rūpādi anāgataṃ, tadeva paccuppannanti satipi atthābhede",
  "tika-abh05t0:375_5": "anāgatapaccuppannanti pana attheva kālabhedoti taṃkālabhedavirodhāya paṭikkhepo pavattoti",
  "tika-abh05t0:375_6": "āha “paṭikkhittanayenāti kālanānattenā”ti. Tena hi so ayañca paṭikkhepo nīto pavattitoti.",
  "tika-abh05t0:375_7": "Paṭiññātanayenāti idampi yathāvuttapaṭikkhepānantaraṃ yaṃ paṭiññātaṃ, taṃ sandhāyāha.",
  "tika-abh05t0:375_8": "Yathā hi sā paṭiññā atthābhedena nītā pavattitā, tathāyampi. Tenevāha “atthānānattenā”ti,",
  "tika-abh05t0:375_9": "anāgatādippabhedāya kālapaññattiyā upādānabhūtassa atthassa abhedenāti attho. Yathā",
  "tika-abh05t0:375_10": "upādānabhūtarūpādiatthābhedepi tesaṃ khaṇattayānāvatti taṃsamaṅgitā anāgatapaccuppannabhāvāvattitā,",
  "tika-abh05t0:375_11": "tathā tattha vuccamānā hutvāhotibhāvā yathākkamaṃ purimapacchimesu pavattitā purimapacchimakiriyāti",
  "tika-abh05t0:375_12": "katvāti imamatthaṃ dassento “atthānānattaṃ…pe… paṭijānātī”ti vatvā puna “atthānānattameva",
  "tika-abh05t0:375_13": "hī”tiādinā tameva atthaṃ samattheti. Yathā pana “taṃ jīvaṃ taṃ sarīra”nti paṭijānantassa",
  "tika-abh05t0:375_14": "jīvova sarīraṃ, sarīrameva jīvoti jīvasarīrānaṃ anaññattaṃ āpajjati, evaṃ “taññeva",
  "tika-abh05t0:375_15": "anāgataṃ taṃ paccuppanna”nti ca paṭijānantassa anāgatapaccuppannānaṃ anaññattaṃ āpannanti",
  "tika-abh05t0:375_16": "paccuppannānāgatesu vuttā hotibhāvahutvābhāvā anāgatapaccuppannesupi āpajjeyyunti",
  "tika-abh05t0:375_17": "vuttaṃ aṭṭhakathāyaṃ “evaṃ sante anāgatampi hutvāhoti nāma, paccuppannampi hutvāhotiyeva nāmā”ti.",
  "tika-abh05t0:376_0": "Anuññātapañhassāti “taññeva anāgataṃ taṃ paccuppannanti? Āmantā”ti evaṃ atthānānattaṃ",
  "tika-abh05t0:376_1": "sandhāya anuññātassa atthassa. Ñātuṃ icchito hi attho pañho. Doso vuttoti anāgataṃ",
  "tika-abh05t0:376_2": "hutvā paccuppannabhūtassa puna anāgataṃ hutvā paccuppannabhāvāpattisaṅkhāto doso",
  "tika-abh05t0:376_3": "vutto purimanaye. Pacchimanaye pana anāgatapaccuppannesu ekekassa hutvāhotibhāvāpattisaṅkhāto",
  "tika-abh05t0:376_4": "doso vuttoti attho. Paṭikkhittapañhanti “taṃyeva anāgataṃ taṃ paccuppannanti? Na",
  "tika-abh05t0:376_5": "hevaṃ vattabbe”ti evaṃ kālanānattaṃ sandhāya paṭikkhittapañhaṃ. Tenāti anāgatapaccuppannānaṃ",
  "tika-abh05t0:376_6": "hotihutvābhāvapaṭikkhepena. Codetīti anāgataṃ tena hoti nāma, paccuppannaṃ tena hutvā",
  "tika-abh05t0:376_7": "nāma, ubhayampi anaññattā ubhayasabhāvanti codeti. Etthāti “hutvā hotī”ti etasmiṃ",
  "tika-abh05t0:376_8": "pañhe kathaṃ hoti dosoti codetīti. “Tassevā”ti pariharati. Kathaṃ katvā codanā, kathañca",
  "tika-abh05t0:376_9": "katvā parihāro? Anujānanapaṭikkhepānaṃ bhinnavisayatāya codanā, atthābhedakālabhedavisayattā",
  "tika-abh05t0:376_10": "abhinnādhāratāya tesaṃ parihāro. Tassevāti hi paravādino evāti attho.",
  "tika-abh05t0:377_0": "Tadubhayaṃ gahetvāti “taṃ anāgataṃ taṃ paccuppanna”nti ubhayaṃ ekajjhaṃ gahetvā.",
  "tika-abh05t0:377_1": "Ekekanti tesu ekekaṃ. Ekekamevāti ubhayaṃ ekajjhaṃ aggahetvā ekekameva visuṃ visuṃ",
  "tika-abh05t0:377_2": "imasmiṃ pakkhe tathā na yuttanti attho. Esa nayoti atidesaṃ katvā saṃkhittattā taṃ",
  "tika-abh05t0:377_3": "dubbiññeyyanti “anāgatassa hī”tiādinā vivarati. Paṭijānitabbaṃ siyā anāgatapaccuppannānaṃ",
  "tika-abh05t0:377_4": "yathākkamaṃ hotihutvābhāvatoti adhippāyo. “Yadetaṃ tayā”tiādinā pavatto saṃvaṇṇanānayo",
  "tika-abh05t0:377_5": "purimanayo, tattha hi “yadi te anāgataṃ hutvā”tiādinā hutvāhotibhāvo codito. “Aparo",
  "tika-abh05t0:377_6": "nayo”tiādiko dutiyanayo. Tattha hi “anāgatassa…pe… hutvāhotiyeva nāmā”ti anāgatādīsu",
  "tika-abh05t0:377_7": "ekekassa hutvāhotināmatā coditā.",
  "tika-abh05t0:378": "Vacanasodhanavaṇṇanā niṭṭhitā.",
  "tika-abh05t0:379": "Atītañāṇādikathāvaṇṇanā",
  "tika-abh05t0:380_0": "290. Kathaṃ vuccatīti kasmā vuttaṃ. Tenāti hi iminā dutiyapucchāya “atītaṃ ñāṇa”nti",
  "tika-abh05t0:380_1": "idaṃ paccāmaṭṭhaṃ, tañca paccuppannaṃ ñāṇaṃ, atītadhammārammaṇatāya atītanti vuttaṃ.",
  "tika-abh05t0:380_2": "Tenāha aṭṭhakathāyaṃ “puna puṭṭho atītārammaṇaṃ paccuppannaṃ ñāṇa”ntiādi.",
  "tika-abh05t0:381": "Atītañāṇādikathāvaṇṇanā niṭṭhitā.",
  "tika-abh05t0:382": "Arahantādikathāvaṇṇanā",
  "tika-abh05t0:383_0": "291. “Arahaṃ khīṇāsavo”tiādinā suttavirodho pākaṭoti idameva dassento “yuttivirodho…pe…",
  "tika-abh05t0:383_1": "daṭṭhabbo”ti āha. Tattha anānattanti aviseso. Evamādikoti ādi-saddena katakiccatābhāvo",
  "tika-abh05t0:383_2": "anohitabhāratāti evamādīnaṃ saṅgaho daṭṭhabbo.",
  "tika-abh05t0:384": "Arahantādikathāvaṇṇanā niṭṭhitā.",
  "tika-abh05t0:385": "Padasodhanakathāvaṇṇanā",
  "tika-abh05t0:386_0": "295. Yo atītasaddābhidheyyo attho, so atthisaddābhidheyyoti dvepi samānādhikaraṇatthāti",
  "tika-abh05t0:386_1": "katvā vuttaṃ “atītaatthisaddānaṃ ekatthattā”ti, na, atītasaddābhidheyyasseva atthisaddābhidheyyattā.",
  "tika-abh05t0:386_2": "Tenāha “atthisaddatthassa ca nvātītabhāvato”ti. Tena kiṃ siddhanti āha “atītaṃ nvātītaṃ,",
  "tika-abh05t0:386_3": "nvātītañca atītaṃ hotī”ti. Idaṃ vuttaṃ hoti – yadi tava matena atītaṃ atthi, atthi",
  "tika-abh05t0:386_4": "ca nvātītanti atītañca no atītaṃ siyā, tathā atthi no atītaṃ atītañca no atītaṃ atītaṃ",
  "tika-abh05t0:386_5": "siyāti, yathā “atītaṃ atthī”ti ettha atītameva atthīti nāyaṃ niyamo gahetabbo anatītassapi",
  "tika-abh05t0:386_6": "atthibhāvassa icchitattā. Tenevāha “atthi siyā atītaṃ, siyā nvātīta”nti. Yena hi",
  "tika-abh05t0:386_7": "ākārena atītassa atthibhāvo paravādinā icchito, tenākārena anatītassa anāgatassa",
  "tika-abh05t0:386_8": "paccuppannassa ca so icchito. Kena pana ākārena icchitoti? Saṅkhatākārena. Tena vuttaṃ",
  "tika-abh05t0:386_9": "“tenātītaṃ nvātītaṃ, nvātītaṃ atīta”nti. Tasmā atītaṃ atthiyevāti evamettha niyamo",
  "tika-abh05t0:386_10": "gahetabbo. Atthibhāve hi atītaṃ niyamitaṃ, na atīte atthibhāvo niyamito, “na pana",
  "tika-abh05t0:386_11": "nibbānaṃ atthī”ti ettha pana nibbānameva atthīti ayampi niyamo sambhavatīti so eva",
  "tika-abh05t0:386_12": "gahetabbo. Yadipi hi nibbānaṃ paramatthato atthibhāvaṃ upādāya uttarapadāvadhāraṇaṃ",
  "tika-abh05t0:386_13": "labbhati tadaññassapi abhāvato, tathāpi asaṅkhatākārena aññassa anupalabbhanato tathā",
  "tika-abh05t0:386_14": "nibbānameva atthīti purimapadāvadhāraṇe atthe gayhamāne “atthi siyā nibbānaṃ, siyā",
  "tika-abh05t0:386_15": "no nibbāna”nti codanā anokāsā. Atītādīsu pana purimapadāvadhāraṇaṃ paravādinā na",
  "tika-abh05t0:386_16": "gahitanti natthettha atippasaṅgo. Aggahaṇañcassa pāḷito eva viññāyati. Evamettha",
  "tika-abh05t0:386_17": "atītādīnaṃ atthitaṃ vadantassa paravādissevāyaṃ iṭṭhavighātadosāpatti, na pana nibbānassa",
  "tika-abh05t0:386_18": "atthitaṃ vadantassa sakavādissāti. Paṭipādanā patiṭṭhāpanā veditabbā.",
  "tika-abh05t0:387_0": "Etthāha “atītaṃ atthī”tiādinā kiṃ panāyaṃ atītānāgatānaṃ paramatthato atthibhāvo",
  "tika-abh05t0:387_1": "adhippeto, udāhu na paramatthato. Kiñcettha – yadi tāva paramatthato, sabbakālaṃ",
  "tika-abh05t0:387_2": "atthibhāvato saṅkhārānaṃ sassatabhāvo āpajjati, na ca taṃ yuttaṃ āgamavirodhato yuttivirodhato",
  "tika-abh05t0:387_3": "ca. Atha na paramatthato, “sabbamatthī”tiādikā codanā niratthikā siyā, na niratthikā.",
  "tika-abh05t0:387_4": "So hi paravādī “yaṃ kiñci rūpaṃ atītānāgata”ntiādinā atītānāgatānampi khandhabhāvassa",
  "tika-abh05t0:387_5": "vuttattā asati ca atīte kusalākusalassa kammassa āyatiṃ phalaṃ kathaṃ bhaveyya, tattha",
  "tika-abh05t0:387_6": "ca pubbenivāsañāṇādi anāgate ca anāgataṃsañāṇādi kathaṃ pavatteyya, tasmā attheva",
  "tika-abh05t0:387_7": "paramatthato atītānāgatanti yaṃ paṭijānāti, taṃ sandhāya ayaṃ katāti. Ekantena cetaṃ",
  "tika-abh05t0:387_8": "sampaṭicchitabbaṃ. Yepi “sabbaṃ atthī”ti vadanti atītaṃ anāgataṃ paccuppannañca, te sabbatthivādāti.",
  "tika-abh05t0:388_0": "Catubbidhā cete te sabbatthivādā. Tattha keci bhāvaññattikā. Te hi “yathā suvaṇṇabhājanassa",
  "tika-abh05t0:388_1": "bhinditvā aññathā kariyamānassa saṇṭhānasseva aññathattaṃ, na vaṇṇādīnaṃ, yathā ca",
  "tika-abh05t0:388_2": "khīraṃ dadhibhāvena pariṇamantaṃ rasavīriyavipāke pariccajati, na vaṇṇaṃ, evaṃ dhammāpi",
  "tika-abh05t0:388_3": "anāgataddhuno paccuppannaddhaṃ saṅkamantā anāgatabhāvameva jahanti, na attano sabhāvaṃ.",
  "tika-abh05t0:388_4": "Tathā paccuppannaddhuno atītaddhaṃ saṅkame”ti vadanti. Keci lakkhaṇaññattikā, te",
  "tika-abh05t0:388_5": "pana “tīsu addhāsu pavattamāno dhammo atīto atītalakkhaṇayutto, itaralakkhaṇehi ayutto.",
  "tika-abh05t0:388_6": "Tathā anāgato paccuppanno ca. Yathā puriso ekissā itthiyā ratto aññāsu aratto”ti",
  "tika-abh05t0:388_7": "vadanti. Aññe avatthaññattikā, te “tīsu addhāsu pavattamāno dhammo taṃ taṃ avatthaṃ",
  "tika-abh05t0:388_8": "patvā añño aññaṃ niddisīyati avatthantarato, na sabhāvato. Yathā ekaṃ akkhaṃ ekaṅge",
  "tika-abh05t0:388_9": "nikkhittaṃ ekanti vuccati, sataṅge satanti, sahassaṅge sahassanti, evaṃsampadamida”nti.",
  "tika-abh05t0:388_10": "Apare aññathaññattikā, te pana “tīsu addhāsu pavattamāno dhammo taṃ taṃ apekkhitvā",
  "tika-abh05t0:388_11": "tadaññasabhāvena vuccati. Yathā taṃ ekā itthī mātāti ca vuccati dhītā”ti ca. Evamete",
  "tika-abh05t0:388_12": "cattāro sabbatthivādā.",
  "tika-abh05t0:389_0": "Tesu paṭhamo pariṇāmavāditāya kāpilapakkhikesu pakkhipitabboti. Dutiyassapi kālasaṅkaro",
  "tika-abh05t0:389_1": "āpajjati sabbassa sabbalakkhaṇayogato. Catutthassapi saṅkarova. Ekasseva dhammassa",
  "tika-abh05t0:389_2": "pavattikkhaṇe tayopi kālā samodhānaṃ gacchanti. Purimapacchimakkhaṇā hi atītānāgatā,",
  "tika-abh05t0:389_3": "majjhimo paccuppannoti. Tatiyassa pana avatthaññattikassa natthi saṅkaro dhammakiccena",
  "tika-abh05t0:389_4": "kālavavatthānato. Dhammo hi sakiccakkhaṇe paccuppanno, tato pubbe anāgato, pacchā atītoti.",
  "tika-abh05t0:390_0": "Tattha yadi atītampi dharamānasabhāvatāya atthi anāgatampi, kasmā taṃ atītanti vuccati",
  "tika-abh05t0:390_1": "anāgatanti vā, nanu vuttaṃ “dhammakiccena kālavavatthānato”ti. Yadi evaṃ paccuppannassa",
  "tika-abh05t0:390_2": "cakkhussa kiṃ kiccaṃ, anavasesapaccayasamavāye phaluppādanaṃ. Evaṃ sati anāgatassapi",
  "tika-abh05t0:390_3": "cassa tena bhavitabbaṃ atthibhāvatoti lakkhaṇasaṅkaro siyā. Idañcettha vattabbaṃ,",
  "tika-abh05t0:390_4": "teneva sabhāvena sato dhammassa kiccaṃ, kiccakaraṇe ko vibandho, yena kadāci karoti",
  "tika-abh05t0:390_5": "kadāci na karoti paccayasamavāyabhāvato, kiccassa samavāyābhāvatoti ce? Taṃ na, niccaṃ",
  "tika-abh05t0:390_6": "atthibhāvassa icchitattā. Tato eva ca addhunaṃ avavatthānaṃ. Dhammo hi teneva sabhāvena",
  "tika-abh05t0:390_7": "vijjamāno kasmā kadāci atītoti vuccati kadāci anāgatoti kālassa vavatthānaṃ na siyā.",
  "tika-abh05t0:390_8": "Yo hi dhammo ajāto, so anāgato. Yo jāto na ca niruddho, so paccuppanno. Yo niruddho,",
  "tika-abh05t0:390_9": "so atīto. Idamevettha vattabbaṃ. Yadi yathā vattamānaṃ atthi, tathā atītaṃ anāgatañca",
  "tika-abh05t0:390_10": "atthi, tassa tathā sato ajātatā niruddhatā ca kena hotīti. Teneva hi sabhāvena sato",
  "tika-abh05t0:390_11": "dhammassa kathamidaṃ sijjhati ajātoti vā niruddhoti vā. Kiṃ tassa pubbe nāhosi, yassa",
  "tika-abh05t0:390_12": "abhāvato ajātoti vuccati, kiñca pacchā natthi, yassa abhāvato niruddhoti vuccati.",
  "tika-abh05t0:390_13": "Tasmā sabbathāpi addhattayaṃ na sijjhati, yadi ahutvā saṅgati hutvā ca vinassatīti",
  "tika-abh05t0:390_14": "na sampaṭicchanti. Yaṃ pana vuttaṃ “saṅkhatalakkhaṇayogato na sassatabhāvappasaṅgo”ti,",
  "tika-abh05t0:390_15": "tayidaṃ kevalaṃ vācāvatthumattaṃ udayavayāsambhavato, atthi ca nāma sabbadā so dhammo,",
  "tika-abh05t0:390_16": "na ca niccoti kutoyaṃ vācāyutti.",
  "tika-abh05t0:391": "Sabhāvo sabbadā atthi, nicco dhammo na vuccati;",
  "tika-abh05t0:392": "Dhammo sabhāvato nāñño, aho dhammesu kosalaṃ.",
  "tika-abh05t0:393_0": "Yañca vuttaṃ “yaṃ kiñci rūpaṃ atītānāgata”ntiādinā atītānāgatānaṃ khandhabhāvassa",
  "tika-abh05t0:393_1": "vuttattā atthevāti, vadāma. Atītaṃ bhūtapubbaṃ, anāgataṃ yaṃ sati paccaye bhavissati,",
  "tika-abh05t0:393_2": "tadubhayassapi ruppanādisabhāvānātivattanato rūpakkhandhādibhāvo vutto. Yathādhammasabhāvānātivattanato",
  "tika-abh05t0:393_3": "atītā dhammā anāgatā dhammāti, na dharamānasabhāvatāya. Ko ca evamāha “paccuppannaṃ",
  "tika-abh05t0:393_4": "viya taṃ atthī”ti. Kathaṃ panetaṃ atthīti? Atītānāgatasabhāvena. Idaṃ pana taveva",
  "tika-abh05t0:393_5": "upaṭṭhitaṃ, kathaṃ taṃ atītaṃ anāgatañca vuccati, yadi niccakālaṃ atthīti.",
  "tika-abh05t0:394_0": "Yaṃ pana “na tāva kālaṃ karoti, yāva na taṃ pāpaṃ byantī hotī”ti sutte vuttaṃ, taṃ",
  "tika-abh05t0:394_1": "yasmiñca santāne kammaṃ katūpacitaṃ, tattha tenāhitaṃ taṃphaluppādanasamatthataṃ",
  "tika-abh05t0:394_2": "sandhāya vuttaṃ, na atītassa kammassa dharamānasabhāvattā. Tathā sati sakena bhāvena",
  "tika-abh05t0:394_3": "vijjamānaṃ kathaṃ taṃ atītaṃ nāma siyā. Itthañcetaṃ evaṃ sampaṭicchitabbaṃ, yaṃ saṅkhārā",
  "tika-abh05t0:394_4": "ahutvā sambhavanti, hutvā pativenti tesaṃ udayato pubbe vayato ca pacchā na kāci",
  "tika-abh05t0:394_5": "ṭhiti nāma atthi, yato atītānāgataṃ atthīti vucceyya. Tena vuttaṃ –",
  "tika-abh05t0:395": "“Anidhānagatā bhaggā, puñjo natthi anāgate;",
  "tika-abh05t0:396": "Uppannā yepi tiṭṭhanti, āragge sāsapūpamā”ti. ;",
  "tika-abh05t0:397_0": "Yadi cānāgataṃ paramatthato siyā, ahutvā sambhavantīti vattuṃ na sakkā. Paccuppannakāle",
  "tika-abh05t0:397_1": "ahutvā sambhavantīti ce? Na, dhammappavattimattattā kālassa. Atha attano sabhāvena",
  "tika-abh05t0:397_2": "ahutvā sambhavantīti, siddhametaṃ anāgataṃ paramatthato natthīti. Yañca vuttaṃ “asati",
  "tika-abh05t0:397_3": "atīte kusalākusalassa kammassa āyatiṃ phalaṃ kathaṃ bhaveyyā”ti, na kho panettha",
  "tika-abh05t0:397_4": "atītakammato phaluppatti icchitā, atha kho tassa katattā tadāhitavisesato santānato.",
  "tika-abh05t0:397_5": "Vuttañhetaṃ bhagavatā “kāmāvacarassa kusalassa kammassa katattā upacitattā vipākaṃ",
  "tika-abh05t0:397_6": "cakkhuviññāṇaṃ uppannaṃ hotī”ti. Yassa pana atītānāgataṃ paramatthato atthi, tassa",
  "tika-abh05t0:397_7": "phalaṃ niccameva atthīti kiṃ tattha kammassa sāmatthiyaṃ. Uppādane ce, siddhamidaṃ",
  "tika-abh05t0:397_8": "ahutvā bhavatīti. Yaṃ pana vuttaṃ “asati atītānāgate kathaṃ tattha ñāṇaṃ pavatteyyā”ti,",
  "tika-abh05t0:397_9": "yathā taṃ ālambaṇaṃ, taṃ tathā atthi, kathañca taṃ ālambaṇaṃ, ahosi bhavissati cāti.",
  "tika-abh05t0:397_10": "Na hi koci atītaṃ anussaranto atthīti anussarati, atha kho ahosīti. Yathā pana vattamānaṃ",
  "tika-abh05t0:397_11": "ārammaṇaṃ anubhūtaṃ, tathā taṃ atītaṃ anussarati. Yathā ca vattamānaṃ bhavissati,",
  "tika-abh05t0:397_12": "tathā buddhādīhi gayhati. Yadi ca taṃ tatheva atthi, vattamānameva taṃ siyā. Atha",
  "tika-abh05t0:397_13": "natthi, siddhaṃ “asantaṃ ñāṇassa ārammaṇaṃ hotī”ti. Vijjamānaṃ vā hi cittasaññātaṃ",
  "tika-abh05t0:397_14": "avijjamānaṃ vā ārammaṇaṃ etesaṃ atthīti ārammaṇā, cittacetasikā, na vijjamānaṃyeva",
  "tika-abh05t0:397_15": "ārabbha pavattanato, tasmā paccuppannameva dharamānasabhāvaṃ na atītānāgatanti na",
  "tika-abh05t0:397_16": "tiṭṭhati sabbatthivādo. Keci pana “na atītādīnaṃ atthitāpaṭiññāya sabbatthivādā,",
  "tika-abh05t0:397_17": "atha kho āyatanasabbassa atthitāpaṭiññāyā”ti vadanti, tesaṃ matena sabbeva sāsanikā",
  "tika-abh05t0:397_18": "sabbatthivādā siyunti.",
  "tika-abh05t0:398": "Padasodhanakathāvaṇṇanā niṭṭhitā.",
  "tika-abh05t0:399": "Sabbamatthītikathāvaṇṇanā niṭṭhitā.",
  "tika-abh05t0:400": "6. Atītakkhandhādikathā",
  "tika-abh05t0:401": "1. Nasuttasādhanakathāvaṇṇanā",
  "tika-abh05t0:402_0": "297. “Atītaṃ anāgataṃ paccuppanna”nti ayaṃ kālavibhāgaparicchinno vohāro dhammānaṃ",
  "tika-abh05t0:402_1": "taṃ taṃ avatthāvisesaṃ upādāya paññatto. Dhammo hi sakiccakkhaṇe paccuppanno, tato",
  "tika-abh05t0:402_2": "pubbe anāgato, pacchā atītoti vuttovāyamattho. Tattha yadipi dhammā aniccatāya anavaṭṭhitā,",
  "tika-abh05t0:402_3": "avatthā pana tesaṃ yathāvuttā vavatthitāti tadupādānā kālapaññattipi vavatthitā eva.",
  "tika-abh05t0:402_4": "Na hi atītādi anāgatādibhāvena voharīyati, khandhādipaññatti pana anapekkhitakālavisesā.",
  "tika-abh05t0:402_5": "Tīsupi hi kālesu rūpakkhandho rūpakkhandhova, tathā sesā khandhā āyatanadhātuyo ca.",
  "tika-abh05t0:402_6": "Evamavaṭṭhite yasmā paravādī “atthī”ti imaṃ paccuppannaniyataṃ vohāraṃ atītānāgatesupi",
  "tika-abh05t0:402_7": "āropeti, tasmā so addhasaṅkaraṃ karoti. Paramatthato avijjamāne vijjamāne katvā voharatīti",
  "tika-abh05t0:402_8": "tato vivecetuṃ “atītaṃ khandhā”tiādikā ayaṃ kathā āraddhā.",
  "tika-abh05t0:403_0": "Yasmā pana ruppanādisabhāve atītādibhedabhinne dhamme ekajjhaṃ gahetvā tattha rāsaṭṭhaṃ",
  "tika-abh05t0:403_1": "upādāya khandhapaññatti, cakkhurūpādīsu kāraṇādiatthaṃ suññataṭṭhañca upādāya āyatanapaññatti",
  "tika-abh05t0:403_2": "dhātupaññatti ca, tasmā sā addhattayasādhāraṇā, na atītādipaññatti viya addhavisesādhiṭṭhānāti",
  "tika-abh05t0:403_3": "āha “khandhādibhāvāvijahanato atītānāgatāna”nti. Te panete atītādike khandhādike",
  "tika-abh05t0:403_4": "viya sabhāvadhammato sañjānanto paravādī “atthī”ti paṭijānātīti āha “atītānāgatānaṃ",
  "tika-abh05t0:403_5": "atthitaṃ icchantassā”ti. Sesamettha yaṃ vattabbaṃ, taṃ heṭṭhā vuttanayameva.",
  "tika-abh05t0:404_0": "“Tayome, bhikkhave, niruttipathā”ti suttaṃ niruttipathasuttaṃ. Tattha hi paccuppannasseva",
  "tika-abh05t0:404_1": "atthibhāvo vutto, na atītānāgatānaṃ. Tena vuttaṃ “atthitāya vāritattā”ti. Yadi evaṃ",
  "tika-abh05t0:404_2": "“atthi, bhikkhave, nibbāna”nti idaṃ kathanti? Taṃ sabbadā upaladdhito vuttaṃ niccasabhāvañāpanatthaṃ",
  "tika-abh05t0:404_3": "asaṅkhatadhammassa, idha pana saṅkhatadhammānaṃ khaṇattayasamaṅgitāya atthibhāvo",
  "tika-abh05t0:404_4": "na tato pubbe pacchā cāti paññāpanatthaṃ “yaṃ, bhikkhave, rūpaṃ…pe… na tassa saṅkhā",
  "tika-abh05t0:404_5": "bhavissatī”ti vuttaṃ. Etena “atthī”ti samaññāya anupādānato atītaṃ anāgataṃ paramatthato",
  "tika-abh05t0:404_6": "natthīti dassitaṃ hoti. Imināvūpāyenāti “khandhādibhāvāvijahanato”ti evaṃ vuttena",
  "tika-abh05t0:404_7": "hetunā. Upapattisādhanayutti hi idha “upāyo”ti vuttā.",
  "tika-abh05t0:405": "Nasuttasādhanakathāvaṇṇanā niṭṭhitā.",
  "tika-abh05t0:406": "2. Suttasādhanakathāvaṇṇanā",
  "tika-abh05t0:407": "298. Ete dhammāti ete khandhaāyatanadhātudhammā. Suttāharaṇanti niruttipathasuttāharaṇaṃ. Nesanti atītānāgatānaṃ.",
  "tika-abh05t0:408": "Suttasādhanakathāvaṇṇanā niṭṭhitā.",
  "tika-abh05t0:409": "Atītakkhandhādikathāvaṇṇanā niṭṭhitā.",
  "tika-abh05t0:410": "7. Ekaccaṃatthītikathā",
  "tika-abh05t0:411": "1. Atītādiekaccakathāvaṇṇanā",
  "tika-abh05t0:412_0": "299. Ye katūpacitā kusalākusalā dhammā vipākadānāya akatokāsā, katokāsā ca ye “okāsakatuppannā”ti",
  "tika-abh05t0:412_1": "vuccanti. Ye ca vippakatavipākā, te sabbepi “avipakkavipākā”ti veditabbā. Tesaṃ vipākadānasāmatthiyaṃ",
  "tika-abh05t0:412_2": "anapagatanti adhippāyena paravādī atthitaṃ icchati. Ye pana paravādī sabbena sabbaṃ",
  "tika-abh05t0:412_3": "vipakkavipākā kusalākusalā dhammā, tesaṃ apagatanti natthitaṃ icchati. Tenāha “atthīti",
  "tika-abh05t0:412_4": "ekaccaṃ atthi ekaccaṃ natthī”tiādi. Evaṃ icchantassa pana paravādino yathā avipākesupi",
  "tika-abh05t0:412_5": "ekaccaṃ natthīti āpajjati, evaṃ vipakkavipākesu avipakkavipākesu ca āpajjatevāti",
  "tika-abh05t0:412_6": "dassetuṃ “avipakkavipākā dhammā ekacce”tiādinā pāḷi pavattā. Tena vuttaṃ “tiṇṇaṃ",
  "tika-abh05t0:412_7": "rāsīnaṃ vasenā”tiādi. Vohāravasenāti phalassa anuparamavohāravasena, hetukiccaṃ pana",
  "tika-abh05t0:412_8": "anuparataṃ anupacchinnaṃ atthīti laddhiyaṃ ṭhitattā codetabbova. Avicchedavasena",
  "tika-abh05t0:412_9": "pavattamānañhi phalassa pabandhavohāraṃ paravādī vohārato atthīti icchati, hetu panassa",
  "tika-abh05t0:412_10": "kammaṃ paramatthato ca kammūpacayavādibhāvato pattiappattisabhāvatādayo viya cittavippayutto",
  "tika-abh05t0:412_11": "kammūpacayo nāma eko saṅkhāradhammo avipanno, sopi tasseva vevacananti paravādī. Yaṃ sandhāyāha –",
  "tika-abh05t0:413": "“Nappacayanti kammāni, api kappasahassato;",
  "tika-abh05t0:414": "Patvā paccayasāmaggiṃ, kāle paccanti pāṇina”nti.",
  "tika-abh05t0:415": "Yañca sandhāya parato paribhogamayapuññakathāya “paribhogamayaṃ pana cittavippayuttaṃ uppajjatīti laddhiyā paṭijānātī”ti vakkhati.",
  "tika-abh05t0:416": "Ekaccaṃatthītikathāvaṇṇanā niṭṭhitā.",
  "tika-abh05t0:417": "8. Satipaṭṭhānakathāvaṇṇanā",
  "tika-abh05t0:418_0": "301. Paramatthasatipaṭṭhānattāti etena lokuttarāya eva sammāsatiyā tatthāpi maggabhūtāya",
  "tika-abh05t0:418_1": "nippariyāyena satipaṭṭhānabhāvo niyyānikattā itarāya pariyāyenāti dasseti. Maggaphalasammāsatiyā",
  "tika-abh05t0:418_2": "dhammānussatibhāvapariyāyo atthīti “lokiyalokuttarasatipaṭṭhānasamudāyabhūtassā”ti",
  "tika-abh05t0:418_3": "vuttaṃ. Satisamudāyabhūtassa na satigocarabhūtassāti adhippāyo. Satigocarassa hi",
  "tika-abh05t0:418_4": "satipaṭṭhānataṃ codetuṃ pāḷiyaṃ “cakkhāyatanaṃ satipaṭṭhāna”nti āraddhaṃ. Tena vuttaṃ",
  "tika-abh05t0:418_5": "“sabbadhammānaṃ pabhedapucchāvasena vutta”nti. Suttasādhanāyaṃ pana paṭhamaṃ lokiyasatipaṭṭhānavasena,",
  "tika-abh05t0:418_6": "dutiyaṃ missakavasena, tatiyaṃ lokuttaravasena dassitanti veditabbaṃ.",
  "tika-abh05t0:419": "Satipaṭṭhānakathāvaṇṇanā niṭṭhitā.",
  "tika-abh05t0:420": "9. Hevatthikathāvaṇṇanā",
  "tika-abh05t0:421_0": "304. Hevatthikathāyaṃ “sabbo dhammo sakabhāvena atthi parabhāvena natthī”ti pavatto",
  "tika-abh05t0:421_1": "paravādīvādo yathā vibhajja paṭipucchā vā na byākātabbo, evaṃ ekaṃsato na byākātabbo",
  "tika-abh05t0:421_2": "visesābhāvato, kevalaṃ ṭhapanīyapakkhe tiṭṭhatīti adhippāyenāha “avattabbuttarenā”ti.",
  "tika-abh05t0:421_3": "Yathā hi sabbe vādā sappaṭivādāvāti paṭiññā bhūtakathanattā avattabbuttarā upekkhitabbā,",
  "tika-abh05t0:421_4": "evamayampīti veditabbaṃ. Tenāha “upekkhitabbenā”ti. Atha vā avattabbaṃ uttaraṃ avattabbuttaraṃ.",
  "tika-abh05t0:421_5": "Yathā aniccavādinaṃ pati anicco saddo paccayādhīnavuttitoti, uttaraṃ na vattabbaṃ",
  "tika-abh05t0:421_6": "siddhasādhanabhāvato, evaṃ idhāpi daṭṭhabbaṃ. Siddhasādhanañhi daḍḍhassa ḍahanasadisattā",
  "tika-abh05t0:421_7": "niratthakameva siyā, aṭṭhakathāyaṃ pana yasmā paravādinā yena sabhāvena yo dhammo",
  "tika-abh05t0:421_8": "atthi, teneva sabhāvena so vinā kālabhedādiparāmasanena natthīti patiṭṭhāpīyati,",
  "tika-abh05t0:421_9": "tasmā “ayoniso patiṭṭhāpitattā”ti vuttaṃ.",
  "tika-abh05t0:422_0": "Ettha ca “hevatthi, hevaṃ natthī”ti paṭijānantena paravādinā yathā saparabhāvehi",
  "tika-abh05t0:422_1": "rūpādīnaṃ atthitā paṭiññātā, evaṃ kāladesādibhedehipi sā paṭiññātā eva. Tenevāha",
  "tika-abh05t0:422_2": "“atītaṃ anāgatapaccuppannavasena, anāgatapaccuppannāni vā atītādivasena natthī”ti.",
  "tika-abh05t0:422_3": "Evaṃ sati nigaṇṭhācelakavādo paridīpito siyā. Te hi “siyā atthi, siyā natthi, siyā",
  "tika-abh05t0:422_4": "atthi ca natthi cā”tiādinā sabbapadatthesu pattabhāge paṭijānanti. Tattha yadi vatthuno",
  "tika-abh05t0:422_5": "sabhāveneva, desakālasantānavasena vā natthitā adhippetā, taṃ siddhasādhanaṃ sakavādinopi",
  "tika-abh05t0:422_6": "icchitattā. Yassa hi dhammassa yo sabhāvo, na so tato aññathā upalabbhati. Yadi upalabbheyya,",
  "tika-abh05t0:422_7": "añño eva so siyā. Na cettha sāmaññalakkhaṇaṃ nidassetabbaṃ salakkhaṇassa adhippetattā",
  "tika-abh05t0:422_8": "tassa natthibhāvassa abhāvato. Yathā ca parabhāvena natthitāya na vivādo, evaṃ desakālantaresupi",
  "tika-abh05t0:422_9": "ittarakālattā saṅkhārānaṃ. Na hi saṅkhārā desantaraṃ, kālantaraṃ vā saṅkamanti khaṇikabhāvato.",
  "tika-abh05t0:422_10": "Eteneva pariyāyantarena natthitāpi paṭikkhittā veditabbā. Yathā ca atthitā, natthitā",
  "tika-abh05t0:422_11": "vinā kālabhedena ekasmiṃ dhamme patiṭṭhaṃ na labhanti aññamaññaviruddhattā, evaṃ sabbadāpi niccattā.",
  "tika-abh05t0:423_0": "Yaṃ pana te vadanti “yathā suvaṇṇaṃ kaṭakādirūpena ṭhitaṃ rucakādibhāvaṃ āpajjatīti",
  "tika-abh05t0:423_1": "niccāniccaṃ. Tañhi suvaṇṇabhāvāvijahanato niccaṃ kaṭakādibhāvahānito aniccaṃ, evaṃ",
  "tika-abh05t0:423_2": "sabbadhammā”ti. Te idaṃ vattabbā “kiṃ kaṭakabhāvo kaṭakassa, udāhu suvaṇṇassā”ti.",
  "tika-abh05t0:423_3": "Yadi kaṭakassa, suvaṇṇanirapekkho siyā tadaññabhāvo viya. Atha suvaṇṇassa, niccakālaṃ",
  "tika-abh05t0:423_4": "tattha upalabbheyya suvaṇṇabhāvo viya. Na ca sakkā ubhinnaṃ ekabhāvoti vattuṃ kaṭakavināsepi",
  "tika-abh05t0:423_5": "suvaṇṇāvināsato. Atha mataṃ, suvaṇṇakaṭakādīnaṃ pariyāyīpariyāyabhāvato nāyaṃ dosoti.",
  "tika-abh05t0:423_6": "Yathā hi kaṭakapariyāyanirodhena rucakapariyāyuppādepi pariyāyī tatheva tiṭṭhati,",
  "tika-abh05t0:423_7": "evaṃ manussapariyāyanirodhe devapariyāyuppādepi pariyāyī jīvadrabyaṃ tiṭṭhatīti niccāniccaṃ,",
  "tika-abh05t0:423_8": "tathā sabbadrabyānīti. Tayidaṃ ambaṃ puṭṭhassa labujabyākaraṇaṃ. Yaṃ sveva nicco",
  "tika-abh05t0:423_9": "aniccoti vā vadanto aññattha niccataṃ aññattha aniccataṃ paṭijānāti, atha pariyāyapariyāyīnaṃ",
  "tika-abh05t0:423_10": "anaññatā icchitā, evaṃ sati pariyāyopi nicco siyā pariyāyino anaññattā pariyāyasarūpaṃ",
  "tika-abh05t0:423_11": "viya, pariyāyī vā anicco pariyāyato anaññattā pariyāyasarūpaṃ viyāti. Atha nesaṃ",
  "tika-abh05t0:423_12": "aññā anaññatā, evañca sati vuttadosadvayānativatti. Apica koyaṃ pariyāyo nāma, yadi",
  "tika-abh05t0:423_13": "saṇṭhānaṃ, suvaṇṇo tāva hotu, kathaṃ jīvadrabye arūpibhāvato. Yadi tassapi saṇṭhānavantaṃ",
  "tika-abh05t0:423_14": "icchitaṃ, tathā satissa ekasmimpi sattasantāne bahutā āpajjati sarūpatā ca saṇṭhānavantesupi",
  "tika-abh05t0:423_15": "pīḷakādīsu tathādassanato. Atha pavattiviseso, evampi bahutā khaṇikatā ca āpajjati,",
  "tika-abh05t0:423_16": "tasmā pariyāyasarūpameva tāva patiṭṭhapetabbaṃ.",
  "tika-abh05t0:424_0": "Yaṃ pana vuttaṃ “suvaṇṇaṃ kaṭakādirūpena ṭhita”nti, tattha sampattiyogato viññāyamānesu",
  "tika-abh05t0:424_1": "visiṭṭhesu rūpagandharasaphoṭṭhabbesu kiṃ ekaṃ, udāhu tesaṃ samudāyo, tabbinimuttaṃ",
  "tika-abh05t0:424_2": "vā dhammantaraṃ suvaṇṇanti? Tattha na tāva rūpādīsu ekekaṃ suvaṇṇaṃ tena suvaṇṇakiccāsiddhito,",
  "tika-abh05t0:424_3": "nāpi tabbinimuttaṃ dhammantaraṃ tādisassa abhāvato. Atha samudāyo, taṃ pana paññattimattanti",
  "tika-abh05t0:424_4": "na tassa niccatā, nāpi aniccatā sambhavati. Yathā ca suvaṇṇassa, evaṃ kaṭakassapi",
  "tika-abh05t0:424_5": "paññattimattattāti. Tayidaṃ nidassanaṃ paravādino jīvadrabyassapi paññattimattaṃ",
  "tika-abh05t0:424_6": "tasseva sādhetīti kuto tassa niccāniccatāti alamatippapañcena.",
  "tika-abh05t0:425": "Hevatthikathāvaṇṇanā niṭṭhitā.",
  "tika-abh05t0:426": "Mahāvaggavaṇṇanā niṭṭhitā.",
  "tika-abh05t0:427": "2. Dutiyavaggo",
  "tika-abh05t0:428": "1. Parūpahāravaṇṇanā",
  "tika-abh05t0:429_0": "307. Vikkhambhitarāgāva avikkhambhitarāgānaṃ adhimānikatāya asambhavatoti yāva adhimānikaṃ,",
  "tika-abh05t0:429_1": "tāva sampajānā niddaṃ okkamantīti adhippāyo. “Adhimānikāna”nti idaṃ bhūtapubbagatiyā",
  "tika-abh05t0:429_2": "vuttanti āha “adhimānikapubbā adhippetā siyu”nti.",
  "tika-abh05t0:430_0": "308. Yaṃ vimatigāhakāraṇaṃ vuccamānaṃ, taṃ “handa hī”ti paraṃ jotetīti adhippāyenāha",
  "tika-abh05t0:430_1": "“kāraṇattheti yutta”nti. Vimatigāhassa pana nicchitataṃ “handa hī”ti paraṃ jotetīti",
  "tika-abh05t0:430_2": "vuttaṃ “vacasāyatthe”ti.",
  "tika-abh05t0:431": "Parūpahāravaṇṇanā niṭṭhitā.",
  "tika-abh05t0:432": "5. Vacībhedakathāvaṇṇanā",
  "tika-abh05t0:433_0": "326. Soti paṭhamamaggaṭṭho. Tasmāti yasmā “virajaṃ vītamalaṃ dhammacakkhuṃ udapādi",
  "tika-abh05t0:433_1": "‘yaṃ kiñci samudayadhammaṃ, sabbaṃ taṃ nirodhadhamma”’nti suttassa atthaṃ aññathā",
  "tika-abh05t0:433_2": "gahetvā udayabbayānupassanānissandena maggakkhaṇepi dukkhanti vipassanā upaṭṭhāti,",
  "tika-abh05t0:433_3": "tasmā “so dukkhamicceva vācaṃ bhāsatī”ti vadanti.",
  "tika-abh05t0:434_0": "328. Icchiteti paravādinā sampaṭicchite. Āropiteti yuttiniddhāraṇena tasmiṃ atthe",
  "tika-abh05t0:434_1": "patiṭṭhāpite yujjati, vacīsamuṭṭhāpanakkhaṇato pana pacchā taṃ saddaṃ suṇātīti icchite",
  "tika-abh05t0:434_2": "na yujjati sotaviññāṇassa paccuppannārammaṇattāti adhippāyo. Yasmā pana attanā nicchāritaṃ",
  "tika-abh05t0:434_3": "saddaṃ attanāpi suṇāti, tasmā sotaviññāṇaṃ “yena taṃ saddaṃ suṇātī”ti aṭṭhakathāyaṃ",
  "tika-abh05t0:434_4": "vuttanti daṭṭhabbaṃ.",
  "tika-abh05t0:435": "332. Lokuttaramaggakkhaṇeti paṭhamajjhānikassa paṭhamamaggassa khaṇe. Abhibhūsuttāharaṇe adhippāyo vattabboti etena tadāharaṇassa asambandhataṃ dasseti. Tenāha “tasmā asādhaka”nti.",
  "tika-abh05t0:436": "Vacībhedakathāvaṇṇanā niṭṭhitā.",
  "tika-abh05t0:437": "7. Cittaṭṭhitikathāvaṇṇanā",
  "tika-abh05t0:438_0": "335. Evanti “ekacittaṃ yāvatāyukaṃ tiṭṭhatī”ti vuttākārena. Aññatthāti arūpabhavato",
  "tika-abh05t0:438_1": "aññasmiṃ. Etenāti “ekameva cittaṃ āruppe tiṭṭhati, yāvatāyukaṃ tiṭṭhatī”ti evaṃvādinā",
  "tika-abh05t0:438_2": "dutiyāpi aḍḍhakathā passitabbā paṭhamakathāya cirakālāvaṭṭhānavacanassa aññadatthu",
  "tika-abh05t0:438_3": "bhāvavibhāvanatoti adhippāyo. Purimāyāti “yāvatāyukaṃ tiṭṭhatī”ti pañhato purimāya.",
  "tika-abh05t0:438_4": "Tattha hi “vassasataṃ tiṭṭhatī”ti pucchāya “āmantā”ti anuññā katā, pacchimāyaṃ pana",
  "tika-abh05t0:438_5": "“manussānaṃ ekaṃ cittaṃ yāvatāyukaṃ tiṭṭhatī”ti “na hevaṃ vattabbe”ti paṭikkhepo",
  "tika-abh05t0:438_6": "kato. Avirodho vibhāvetabbo, yato tattheva anuññā katā, na pacchāti adhippāyo. Vassasatādīti",
  "tika-abh05t0:438_7": "ca ādi-saddena na kevalaṃ “dve vassasatānī”ti evamādiyeva saṅgahitaṃ, atha kho “ekaṃ",
  "tika-abh05t0:438_8": "cittaṃ divasaṃ tiṭṭhatī”ti evamādipīti daṭṭhabbaṃ. “Muhuttaṃ muhuttaṃ uppajjatīti",
  "tika-abh05t0:438_9": "pañho sakavādinā pucchito viya vutto”ti idaṃ vicāretabbaṃ. “Muhuttaṃ muhuttaṃ uppajjatī”ti",
  "tika-abh05t0:438_10": "pañho paravādissa. “Uppādavayadhammino”tiādisuttatthavasena paṭiññā sakavādissāti hi vuttaṃ.",
  "tika-abh05t0:439": "Cittaṭṭhitikathāvaṇṇanā niṭṭhitā.",
  "tika-abh05t0:440": "9. Anupubbābhisamayakathāvaṇṇanā",
  "tika-abh05t0:441_0": "339. “Tāni vā cattāripi ñāṇāni eko sotāpattimaggoyevāti paṭijānātī”ti imaṃ sandhāyāha",
  "tika-abh05t0:441_1": "“atha vā”tiādi. Catunnaṃ ñāṇānanti dukkheñāṇādīnaṃ catunnaṃ ñāṇānaṃ. Ekamaggabhāvatoti",
  "tika-abh05t0:441_2": "sotāpattiādiekamaggabhāvato. Kamena pavattamānānipi hi tāni ñāṇāni taṃtaṃmaggakiccassa",
  "tika-abh05t0:441_3": "sādhanato ekoyeva maggo hotīti adhippāyo. Tenāha “ekamaggassa…pe… paṭijānātī”ti.",
  "tika-abh05t0:442": "344. Dassaneti maggadassane.",
  "tika-abh05t0:443_0": "345. Dhammatthānaṃ hetuphalabhāvato dhammatthapaṭisambhidānaṃ siyā sotāpattiphalahetutā,",
  "tika-abh05t0:443_1": "tadabhāvato na itarapaṭisambhidānanti āha “nirutti…pe… vicāretabba”nti. Sabbāsampi",
  "tika-abh05t0:443_2": "pana paṭisambhidānaṃ paṭhamaphalasacchikiriyāhetutā vicāretabbā maggādhigameneva",
  "tika-abh05t0:443_3": "laddhabbattā phalānaṃ viya, tasmā “aṭṭhahi ñāṇehī”ti ettha nikkhepakaṇḍe āgatanayena",
  "tika-abh05t0:443_4": "dukkhādiñāṇānaṃ pubbantādiñāṇānañca vasena “aṭṭhahi ñāṇehī”ti yuttaṃ viya dissati.",
  "tika-abh05t0:444": "Anupubbābhisamayakathāvaṇṇanā niṭṭhitā.",
  "tika-abh05t0:445": "10. Vohārakathāvaṇṇanā",
  "tika-abh05t0:446_0": "347. Visayavisayīsūti rūpacakkhādike sandhāyāha. Te hi rūpakkhandhapariyāpannattā",
  "tika-abh05t0:446_1": "ekantena lokiyā. Visayassevāti saddasseva. So hi voharitabbato vohārakaraṇatāya ca",
  "tika-abh05t0:446_2": "“vohāro”ti pāḷiyaṃ vutto. Natthettha kāraṇaṃ visayīnaṃ visayassapi āsavādianārammaṇatābhāvato.",
  "tika-abh05t0:446_3": "Asiddhalokuttarabhāvassa ekantasāsavattā tassa saddāyatanassa yathā lokuttaratā tava matenāti adhippāyo.",
  "tika-abh05t0:447_0": "Paṭihaññeyyāti idaṃ parikappavacanaṃ. Parikappavacanañca ayāthāvanti āha “na hi…pe…",
  "tika-abh05t0:447_1": "atthī”ti. Na hi jalaṃ analanti parikappitaṃ dahati pacati vā. Kiṃ lokiyena ñāṇena",
  "tika-abh05t0:447_2": "jānitabbato lokiyo rūpāyatanādi viya, udāhu lokuttaro paccavekkhiyamānamaggādi viyāti",
  "tika-abh05t0:447_3": "evamettha hetussa anekantabhāvo veditabbo. Tenāha “lokiye lokuttare ca sambhavato”ti.",
  "tika-abh05t0:448": "Vohārakathāvaṇṇanā niṭṭhitā.",
  "tika-abh05t0:449": "11. Nirodhakathāvaṇṇanā",
  "tika-abh05t0:450_0": "353. Yesaṃ dvinnanti yesaṃ dvinnaṃ dukkhasaccānaṃ. Dvīhi nirodhehīti appaṭisaṅkhāpaṭisaṅkhāsaṅkhātehi",
  "tika-abh05t0:450_1": "dvīhi nirodhehi. Tattha dukkhādīnaṃ paṭisaṅkhāti paṭisaṅkhā, paññāviseso. Tena vattabbo",
  "tika-abh05t0:450_2": "nirodho paṭisaṅkhānirodho. Yo sāsavehi dhammehi visaṃyogoti vuccati, yo paccayavekallena",
  "tika-abh05t0:450_3": "dhammānaṃ uppādassa accantavibandhabhūto nirodho, so paṭisaṅkhāya navattabbato appaṭisaṅkhānirodho",
  "tika-abh05t0:450_4": "nāmāti paravādino laddhi. Paṭisaṅkhāya vinā niruddhāti paccayavekallena anuppattiṃ",
  "tika-abh05t0:450_5": "sandhāya vuttaṃ. Tenāha “na uppajjitvā bhaṅgā”ti. Anuppādopi hi nirodhoti vuccati",
  "tika-abh05t0:450_6": "yato “imassuppādā idaṃ uppajjatī”ti lakkhaṇuddesassa paṭilome “imassa nirodhā idaṃ",
  "tika-abh05t0:450_7": "nirujjhatī”ti dassito. Tenāti paṭisaṅkhāya nirodhassa khaṇikanirodhassa ca idha nādhippetattā.",
  "tika-abh05t0:451": "Nirodhakathāvaṇṇanā niṭṭhitā.",
  "tika-abh05t0:452": "Dutiyavaggavaṇṇanā niṭṭhitā.",
  "tika-abh05t0:453": "3. Tatiyavaggo",
  "tika-abh05t0:454": "1. Balakathāvaṇṇanā",
  "tika-abh05t0:455_0": "354. Niddesatoti “aṭṭhānametaṃ anavakāso”tiādinā niddiṭṭhappakārato. So pana yasmā",
  "tika-abh05t0:455_1": "vitthāro hoti, tasmā vuttaṃ “vitthārato”ti. Sabbaṃ kilesāvaraṇādiṃ, tameva paccekaṃ",
  "tika-abh05t0:455_2": "pavattiākārabhedato sabbākāraṃ. “Sabba”nti hi idaṃ sarūpato gahaṇaṃ, “sabbākārato”ti",
  "tika-abh05t0:455_3": "pavattiākārabhedato. Bhagavā hi dhamme jānanto tesaṃ ākārabhede anavasesetvāva jānāti.",
  "tika-abh05t0:455_4": "Yathāha “sabbe dhammā sabbākārato buddhassa bhagavato ñāṇamukhe āpāthaṃ āgacchantī”ti.",
  "tika-abh05t0:455_5": "Uddesatoti ekadesato. Ekadeso ca vitthāro na hotīti āha “saṅkhepato”ti. Yathā jānantīti",
  "tika-abh05t0:455_6": "sambandho. Uddesamattenapīti diṭṭhigatayathābhūtañāṇādippabhedānaṃ āsayādīnaṃ uddesamattenapi.",
  "tika-abh05t0:455_7": "Tenāha “indriyānaṃ tikkhamudubhāvajānanamattaṃ sandhāyā”ti. Therenāti anuruddhattherena.",
  "tika-abh05t0:455_8": "Evamevāti uddesato ṭhānādimattajānanākāreneva. Svāyamattho sakavādināpi icchitoyevāti",
  "tika-abh05t0:455_9": "āha “kathamayaṃ codetabbo siyā”ti.",
  "tika-abh05t0:456": "356. Sesesūti indriyaparopariyattañāṇato sesesu. Paṭikkhepoti asādhāraṇatāpaṭikkhepo. Nanu ca sesānaṃ asādhāraṇatāpi atthīti codanaṃ sandhāyāha “ṭhānā…pe… adhippāyo”ti.",
  "tika-abh05t0:457": "Balakathāvaṇṇanā niṭṭhitā.",
  "tika-abh05t0:458": "2. Ariyantikathāvaṇṇanā",
  "tika-abh05t0:459_0": "357. Saṅkhāre sandhāya paṭijānantassāti diṭṭhiyā parikappitena sattena suññe saṅkhāre",
  "tika-abh05t0:459_1": "sandhāya “suññatañca manasi karotī”ti pucchāya “āmantā”ti paṭijānantassa. Dvinnaṃ",
  "tika-abh05t0:459_2": "phassānaṃ samodhānaṃ kathaṃ āpajjati ṭhānāṭhānabhūte saṅkhāre vuttanayena suññataṃ",
  "tika-abh05t0:459_3": "manasi karontassāti adhippāyo. Yathāvuttanayenāti “diṭṭhiyā parikappitena sattena",
  "tika-abh05t0:459_4": "suññā pañcakkhandhā”ti pakārena nayena. Atha vā yathāvuttanayenāti “ṭhānāṭhānamanasikāro",
  "tika-abh05t0:459_5": "saṅkhārārammaṇo, suññatāmanasikāro nibbānārammaṇo”ti evaṃ vuttanayena. “Saṅkhāre",
  "tika-abh05t0:459_6": "sandhāya paṭijānantassā”ti vuttattā “dvinnaṃ phassānaṃ samodhānaṃ kathaṃ āpajjatī”ti",
  "tika-abh05t0:459_7": "āha. Sattasuññatāya suññattepi saṅkhārānaṃ aññova ṭhānāṭhānamanasikāro, añño suññatāmanasikāroti",
  "tika-abh05t0:459_8": "yujjateva dvinnaṃ phassānaṃ samodhānāpatticodanā, saṅkhāre sandhāya paṭijānantassa",
  "tika-abh05t0:459_9": "pana kathaṃ ariyabhāvasiddhi ṭhānāṭhānañāṇādīnanti vicāretabbaṃ. Kiṃ vā etāya yutticintāya.",
  "tika-abh05t0:459_10": "Ummattakapacchisadiso hi paravādivādo. Aññesupi ṭhānesu īdisesu eseva nayo. Āropetvāti",
  "tika-abh05t0:459_11": "itthipurisādiākāraṃ, sattākārameva vā asantaṃ rūpādiupādāne āropetvā. Abhūtāropanañhettha",
  "tika-abh05t0:459_12": "paṇidahananti adhippetaṃ. Tenāha “parikappanavasenā”ti. Soti yathāvutto paṇidhi. Ekasmimpi khandhe.",
  "tika-abh05t0:460": "Ariyantikathāvaṇṇanā niṭṭhitā.",
  "tika-abh05t0:461": "4. Vimuccamānakathāvaṇṇanā",
  "tika-abh05t0:462_0": "366. Maggakkhaṇe cittaṃ ekadesena vimuttaṃ ekadesena avimuttanti ayaṃ “vimuttaṃ vimuccamāna”nti",
  "tika-abh05t0:462_1": "laddhiyā doso. Tathā hi vuttaṃ “ekadesaṃ vimuttaṃ, ekadesaṃ avimutta”nti. Aṭṭhakathāyañca",
  "tika-abh05t0:462_2": "“tañhi tadā samucchedavimuttiyā vimuttekadesena vimuccamānantissa laddhī”ti dassitovāyamattho.",
  "tika-abh05t0:462_3": "Vippakataniddeseti vimuccanakiriyāya apariyositatāniddese. Yaṃ sandhāyāha “vimuttaṃ",
  "tika-abh05t0:462_4": "vimuccamānanti vippakatabhāvena vuttattā”ti. Tenāti paravādinā. Vimucca…pe… vuttaṃ",
  "tika-abh05t0:462_5": "vimuccamānassa vimuttabhāvābhāvato, vimuttabhedena pana tathā vuttanti adhippāyo.",
  "tika-abh05t0:462_6": "Sati ca dose vippakataniddeseti ānetvā yojetabbaṃ. Ekadeso visesanaṃ hoti nippadesavimuttiyā",
  "tika-abh05t0:462_7": "avicchinnato. Phalacittenāti paṭhamaphalacittena uppannena.",
  "tika-abh05t0:463": "Vimuccamānakathāvaṇṇanā niṭṭhitā.",
  "tika-abh05t0:464": "5. Aṭṭhamakakathāvaṇṇanā",
  "tika-abh05t0:465": "368. Pahīnā nāma bhaveyyuṃ, na pahiyyamānāti adhippāyo.",
  "tika-abh05t0:466": "Aṭṭhamakakathāvaṇṇanā niṭṭhitā.",
  "tika-abh05t0:467": "6. Aṭṭhamakassa indriyakathāvaṇṇanā",
  "tika-abh05t0:468_0": "371. Lokuttarānaṃyeva saddhādīnaṃ indriyabhāvo, na lokiyānanti paravādino adhippāyavasenāha",
  "tika-abh05t0:468_1": "“appaṭiladdhindriyattā”tiādi. Tattha niyyānikāni bhāventoti yathā niyyānikā honti,",
  "tika-abh05t0:468_2": "evaṃ uppādento brūhento vā. Indriyabhāvaṃ pana pattesu tesu puna bhāvanākiccaṃ natthīti",
  "tika-abh05t0:468_3": "tassa adhippāyoti dassento āha “na pana indriyāni bhāvento”ti.",
  "tika-abh05t0:469": "Aṭṭhamakassa indriyakathāvaṇṇanā niṭṭhitā.",
  "tika-abh05t0:470": "7. Dibbacakkhukathāvaṇṇanā",
  "tika-abh05t0:471_0": "373. Visinoti visesena bandhati visayīnaṃ attapaṭibandhaṃ karotīti visayo, ārammaṇaṃ,",
  "tika-abh05t0:471_1": "anubhavati etenāti ānubhāvo, sāmatthiyaṃ, balanti attho, gocarakaraṇaṃ gocaro, visaye",
  "tika-abh05t0:471_2": "ānubhāvagocarā visaya…pe… carāti. Tehi yathā visiṭṭhaṃ visesaṃ hoti, tathā paccayabhūtena",
  "tika-abh05t0:471_3": "jhānadhammena āhitabalaṃ katabalādhānaṃ. Visayaggahaṇañcettha ānubhāvagocarakaraṇānaṃ",
  "tika-abh05t0:471_4": "pavattiṭṭhānadassanaṃ yatthassa tehi upatthaddhattā balādhānaṃ pākaṭaṃ hoti. Tenāha",
  "tika-abh05t0:471_5": "“yādise visaye”tiādi. Balādhānañca uttarimanussadhammato mahaggatadhammavisesato",
  "tika-abh05t0:471_6": "uppannehi paṇītehi cittajarūpehi visesāpatti. Yaṃ nissāya parāvuttīti eke vadanti.",
  "tika-abh05t0:471_7": "Purimaṃ maṃsacakkhumattamevāti yathāvuttabalādhānato purimaṃ maṃsacakkhumattameva.",
  "tika-abh05t0:471_8": "Vadanto saṅgahakāro. Visayaggahaṇaṃ pāḷiyaṃ kataṃ. Na visayavisesadassanatthanti",
  "tika-abh05t0:471_9": "na visayassa visesadassanatthaṃ. Yato ubhinnampi rūpāyatanameva visayoti visayassa",
  "tika-abh05t0:471_10": "sadisataṃ avisesaṃ āha, sadisassa vā visesaṃ dīpetīti yojanā.",
  "tika-abh05t0:472_0": "Dhammupatthaddha …pe… adhippāyo, aññathā laddhiyeva na siyāti bhāvo. Maggoti upāyo,",
  "tika-abh05t0:472_1": "kāraṇanti attho. Pakaticakkhumato eva hi dibbacakkhu uppajjati. Kasmā? Kasiṇālokaṃ",
  "tika-abh05t0:472_2": "vaḍḍhetvā dibbacakkhuñāṇassa uppādanaṃ, so ca kasiṇamaṇḍale uggahanimittena vinā",
  "tika-abh05t0:472_3": "natthi, tasmā vuttaṃ “maṃsacakkhupaccayatādassanatthameva vutta”nti. Tenāti “maggo”ti",
  "tika-abh05t0:472_4": "vacanena. Rūpāvacarajjhānapaccayenāti rūpāvacarajjhānena paccayabhūtena uppannāni",
  "tika-abh05t0:472_5": "rūpāvacarajjhānacittasamuṭṭhitāni. Jhānakammasamuṭṭhitesu vattabbameva natthi. Tassa hesā laddhi.",
  "tika-abh05t0:473": "374. Yena dibbacakkhuno paññācakkhubhāvassa icchanena paṭijānanena. Tīṇi cakkhūni maṃsadibbapaññācakkhūni cakkhuntarabhāvaṃ vadato bhaveyyuṃ, tasmā taṃ na icchatīti attho.",
  "tika-abh05t0:474": "Dibbacakkhukathāvaṇṇanā niṭṭhitā.",
  "tika-abh05t0:475": "9. Yathākammūpagatañāṇakathāvaṇṇanā",
  "tika-abh05t0:476_0": "377. Dibbacakkhupādakattā “yathākammūpagatañāṇassa upanissaye dibbacakkhumhī”ti vuttaṃ,",
  "tika-abh05t0:476_1": "na yathākammūpagatajānanakiccake dibbacakkhumhi tassa taṃkiccakatābhāvato. Yato yaṃ",
  "tika-abh05t0:476_2": "anaññaṃ, tampi tato anaññamevāti āha “iminā…pe… bhavitabba”nti. Tattha atthantarabhāvaṃ",
  "tika-abh05t0:476_3": "nivāretīti dibbacakkhuñāṇassa pakkhikattā yathākammūpagatañāṇassa tato atthantarabhāvaṃ",
  "tika-abh05t0:476_4": "nivāreti. Tassa hi taṃ paribhaṇḍañāṇaṃ. Dibbacakkhussa yathākammūpagatañāṇato atthantarabhāvaṃ",
  "tika-abh05t0:476_5": "na nivāreti atappakkhikattāti adhippāyo. Dibbacakkhussa yathākammūpagatañāṇakiccatā",
  "tika-abh05t0:476_6": "paravādinā icchitā, na yathākammūpagatañāṇassa dibbacakkhukiccatāti tamatthaṃ “yathākammūpagatañāṇameva",
  "tika-abh05t0:476_7": "dibbacakkhu”nti ettha yojetvā dassento “eva-saddo cā”tiādimāha.",
  "tika-abh05t0:477": "Yathākammūpagatañāṇakathāvaṇṇanā niṭṭhitā.",
  "tika-abh05t0:478": "10. Saṃvarakathāvaṇṇanā",
  "tika-abh05t0:479_0": "379. Āṭānāṭiyasutte “santi, bhikkhave, yakkhā yebhuyyena pāṇātipātā appaṭiviratā”ti",
  "tika-abh05t0:479_1": "āgatattā cātumahārājikānaṃ saṃvarāsaṃvarasabbhāvo avivādasiddho. Yattha pana vivādo,",
  "tika-abh05t0:479_2": "tameva dassentena tāvatiṃsādayo gahitāti imamatthaṃ dassetuṃ “cātumahārājikāna”nti",
  "tika-abh05t0:479_3": "vuttaṃ. Evaṃ satīti yadi tāvatiṃsesu saṃvarāsaṃvaro natthi, evaṃ sante. Surāpānanti",
  "tika-abh05t0:479_4": "etthāpi “suyyatī”ti padaṃ ānetvā sambandhitabbaṃ. Kathaṃ suyyatīti? Vuttañhetaṃ kumbhajātake –",
  "tika-abh05t0:480": "“Yaṃ ve pivitvā pubbadevā pamattā,",
  "tika-abh05t0:481": "Tidivā cutā sassatiyā samāyā;",
  "tika-abh05t0:482": "Taṃ tādisaṃ majjamimaṃ niratthaṃ,",
  "tika-abh05t0:483": "Jānaṃ mahārāja kathaṃ piveyyā”ti. ;",
  "tika-abh05t0:484_0": "Tattha pubbadevā nāma asurā. Te hi tāvatiṃsānaṃ uppattito pubbadevāti paññāyiṃsu.",
  "tika-abh05t0:484_1": "Pamattāti surāpānena pamādaṃ āpannā. Tidivāti manussacātumahārājikaloke upādāya tatiyalokabhūtā",
  "tika-abh05t0:484_2": "devaṭṭhānā, nāmameva vā etaṃ tassa devaṭṭhānassa. Sassatiyāti kevalaṃ dīghāyukataṃ",
  "tika-abh05t0:484_3": "sandhāya vadati. Samāyā saha attano asuramāyāya, asuramantehi saddhiṃ cutāti attho.",
  "tika-abh05t0:484_4": "Aṭṭhakathāyañca vuttaṃ “āgantukadevaputtā āgatāti nevāsikā gandhapānaṃ sajjayiṃsu.",
  "tika-abh05t0:484_5": "Sakko sakaparisāya saññamadāsī”ti. Tenāha “tesaṃ surāpānaṃ asaṃvaro na hotīti vattabbaṃ",
  "tika-abh05t0:484_6": "hotī”ti. Ettha ca tāvatiṃsānaṃ pātubhāvato paṭṭhāya surāpānampi tattha nāhosi, pageva",
  "tika-abh05t0:484_7": "pāṇātipātādayoti viramitabbābhāvato eva tāvatiṃsato paṭṭhāya upari devalokesu samādānasampattavirativasena",
  "tika-abh05t0:484_8": "puretabbā saṃvarā na santi, lokuttarā pana santiyeva. Tathā tehi pahātabbā asaṃvarā.",
  "tika-abh05t0:484_9": "Na hi appahīnānusayānaṃ maggavajjhā kilesā na santīti.",
  "tika-abh05t0:485": "Saṃvarakathāvaṇṇanā niṭṭhitā.",
  "tika-abh05t0:486": "Tatiyavaggavaṇṇanā niṭṭhitā.",
  "tika-abh05t0:487": "4. Catutthavaggo",
  "tika-abh05t0:488": "1. Gihissa arahātikathāvaṇṇanā",
  "tika-abh05t0:489": "387. Gihichandarāgasampayuttatāyāti gihibhāve kāmabhogibhāve chandarāgasahitatāya.",
  "tika-abh05t0:490": "Gihissa arahātikathāvaṇṇanā niṭṭhitā.",
  "tika-abh05t0:491": "4. Samannāgatakathāvaṇṇanā",
  "tika-abh05t0:492": "393. Pattinti adhigamo. Adhigamo nāma samannāgamo hotīti pāḷiyaṃ catūhi phassādīhi samannāgamo coditoti daṭṭhabbaṃ.",
  "tika-abh05t0:493": "Samannāgatakathāvaṇṇanā niṭṭhitā.",
  "tika-abh05t0:494": "5. Upekkhāsamannāgatakathāvaṇṇanā",
  "tika-abh05t0:495_0": "397. Sabbaṃ yojetabbanti ettha yadi te arahā catūhi khandhehi viya chahi upekkhāhi",
  "tika-abh05t0:495_1": "samannāgato, evaṃ sante cha upekkhā paccekaṃ phassādisahitāti “chahi phassādīhi samannāgato”tiādinā yojetabbaṃ.",
  "tika-abh05t0:496": "Upekkhāsamannāgatakathāvaṇṇanā niṭṭhitā.",
  "tika-abh05t0:497": "6. Bodhiyābuddhotikathāvaṇṇanā",
  "tika-abh05t0:498_0": "398. Pattidhammavasenāti “pattidhammo nāmā”tiādinā vuttassa cittavippayuttassa saṅkhārassa",
  "tika-abh05t0:498_1": "vasena. “Bodhiyā buddho”ti pucchā. “Bodhiyā niruddhāya vigatāya paṭippassaddhāya",
  "tika-abh05t0:498_2": "abuddho hotī”ti anuyogo. Evamaññatthāpi pucchānuyogā veditabbā.",
  "tika-abh05t0:499": "Bodhiyābuddhotikathāvaṇṇanā niṭṭhitā.",
  "tika-abh05t0:500": "7. Lakkhaṇakathāvaṇṇanā",
  "tika-abh05t0:501_0": "402. Tasmāti yasmā abodhisattassapi cakkavattino lakkhaṇehi samannāgamo bodhisattassapi",
  "tika-abh05t0:501_1": "carimabhavato aññattha asamannāgamo hoti, tasmā lakkhaṇasamannāgato bodhisattovāti",
  "tika-abh05t0:501_2": "imassatthassa asādhakaṃ. Tenāha “ābhatampi anābhatasadisamevā”ti.",
  "tika-abh05t0:502": "Lakkhaṇakathāvaṇṇanā niṭṭhitā.",
  "tika-abh05t0:503": "8. Niyāmokkantikathāvaṇṇanā",
  "tika-abh05t0:504_0": "403. Pāramīpūraṇanti idaṃ bodhicariyāya upalakkhaṇaṃ, na pāramīnaṃ puṇṇabhāvadassanaṃ.",
  "tika-abh05t0:504_1": "Tena tesaṃ ārambhasamādānādīnampi saṅgaho katoti daṭṭhabbaṃ. Mahābhinīhārato paṭṭhāya",
  "tika-abh05t0:504_2": "hi mahāsattā niyatāti vuccanti. Yathāha – “evaṃ sabbaṅgasampannā, bodhiyā niyatā",
  "tika-abh05t0:504_3": "narā”ti, “dhuvaṃ buddho bhavissatī”ti ca, na niyāmassa nāma kassaci dhammassa uppannattā",
  "tika-abh05t0:504_4": "byākaronti, atha kho ekaṃsenāyaṃ pāramiyo pūretvā buddho bhavissatīti katvā byākarontīti",
  "tika-abh05t0:504_5": "paravādīparikappitaṃ dhammantaraṃ paṭisedheti, na bodhiyā niyatattaṃ. Tenāha “kevalañhi na”ntiādi.",
  "tika-abh05t0:505": "Niyāmokkantikathāvaṇṇanā niṭṭhitā.",
  "tika-abh05t0:506": "10. Sabbasaṃyojanappahānakathāvaṇṇanā",
  "tika-abh05t0:507_0": "413. Satipi kesañci saṃyojanānaṃ heṭṭhimamaggehi pahīnatte “pañcannaṃ orambhāgiyānaṃ",
  "tika-abh05t0:507_1": "saṃyojanānaṃ parikkhayā”tiādīsu viya vaṇṇabhaṇanamukhena anavasesatañca sandhāya",
  "tika-abh05t0:507_2": "sabbasaṃyojanappahānakittanaṃ pariyāyavacananti āha “imaṃ pariyāyaṃ aggahetvā”ti.",
  "tika-abh05t0:507_3": "Arahattamaggena pajahanato evāti gaṇhātīti aggamaggo eva sabbasaṃyojanāni pajahatīti",
  "tika-abh05t0:507_4": "laddhiṃ gaṇhātīti vadanti padakārā. Evaṃ satīti yadi anavasesatāmattena tathā paṭijānāti.",
  "tika-abh05t0:508": "Sabbasaṃyojanappahānakathāvaṇṇanā niṭṭhitā.",
  "tika-abh05t0:509": "Catutthavaggavaṇṇanā niṭṭhitā.",
  "tika-abh05t0:510": "5. Pañcamavaggo",
  "tika-abh05t0:511": "1. Vimuttikathāvaṇṇanā",
  "tika-abh05t0:512_0": "418. Phalañāṇaṃ na hoti, sesāni vipassanāmaggapaccavekkhaṇañāṇāni vimuttānīti na",
  "tika-abh05t0:512_1": "vattabbānīti sambandho. Etthāti etesu catūsu ñāṇesu. Vipassanāggahaṇena gahitaṃ maggādikiccavidūrakiccattā",
  "tika-abh05t0:512_2": "vipassanāpariyosānattā ca.",
  "tika-abh05t0:513": "Vimuttikathāvaṇṇanā niṭṭhitā.",
  "tika-abh05t0:514": "2. Asekhañāṇakathāvaṇṇanā",
  "tika-abh05t0:515": "421. Asekhe ārabbha pavattattā asekhañāṇanti parassa laddhi, na asekhe asekhadhamme pariyāpannanti imamatthamāha “etena…pe… dassetī”ti.",
  "tika-abh05t0:516": "Asekhañāṇakathāvaṇṇanā niṭṭhitā.",
  "tika-abh05t0:517": "3. Viparītakathāvaṇṇanā",
  "tika-abh05t0:518": "424. Asive sivāti vohāraṃ viya aññāṇe…pe… vadati.",
  "tika-abh05t0:519": "Viparītakathāvaṇṇanā niṭṭhitā.",
  "tika-abh05t0:520": "4. Niyāmakathāvaṇṇanā",
  "tika-abh05t0:521_0": "428-431. Yanti yaṃ ñāṇaṃ. Saccānulomanti saccappaṭivedhānukūlaṃ. Viparītānuyogato",
  "tika-abh05t0:521_1": "pabhuti gaṇetvā “catuttha”nti āha na aniyatassa niyāmagamanāyāti aviparītānuyogato",
  "tika-abh05t0:521_2": "pabhuti gaṇetvā, tathā sati pañcamabhāvato visesabhāvato ca.",
  "tika-abh05t0:522": "Niyāmakathāvaṇṇanā niṭṭhitā.",
  "tika-abh05t0:523": "5. Paṭisambhidākathāvaṇṇanā",
  "tika-abh05t0:524_0": "432-433. Sabbaṃ ñāṇanti idaṃ “ariyāna”nti iminā na visesitanti adhippāyenāha “anariyānampi",
  "tika-abh05t0:524_1": "hi ñāṇaṃ ñāṇamevā”ti. Atha vā pāḷiyaṃ avisesena sabbaṃ ñāṇanti vuttaṃ gahetvā evamāha.",
  "tika-abh05t0:524_2": "Ariyassa ce ñāṇanti, so pana paṭikkhepeyyāti āha “anariyassa etaṃ ñāṇaṃ sandhāyā”ti.",
  "tika-abh05t0:525": "Paṭisambhidākathāvaṇṇanā niṭṭhitā.",
  "tika-abh05t0:526": "7. Cittārammaṇakathāvaṇṇanā",
  "tika-abh05t0:527": "436-438. Vattabbapaṭiññāti phassārammaṇe ñāṇaṃ vattabbaṃ cetopariyañāṇanti evaṃ pavattā paṭiññā.",
  "tika-abh05t0:528": "Cittārammaṇakathāvaṇṇanā niṭṭhitā.",
  "tika-abh05t0:529": "8. Anāgatañāṇakathāvaṇṇanā",
  "tika-abh05t0:530": "439-440. Anantarānāgatepi citte ñāṇaṃ icchanti, tattha pana khaṇapaccuppanne viya tādisena parikammena kadāci ñāṇaṃ uppajjeyya. Tenāha “anantare ekanteneva ñāṇaṃ natthī”ti.",
  "tika-abh05t0:531": "Anāgatañāṇakathāvaṇṇanā niṭṭhitā.",
  "tika-abh05t0:532": "9. Paṭuppannañāṇakathāvaṇṇanā",
  "tika-abh05t0:533_0": "441-442. “Sabbasaṅkhāresu aniccato diṭṭhesū”ti vutte yaṃ dassanabhūtaṃ ñāṇaṃ, tampi",
  "tika-abh05t0:533_1": "saṅkhārasabhāvattā tathādiṭṭhaṃ siyāti atthato āpajjati, evaṃbhūtaṃ vacanaṃ sandhāyāha",
  "tika-abh05t0:533_2": "“atthato āpannaṃ vacana”nti. Taṃ pana yasmā “tampi ñāṇaṃ aniccato diṭṭhaṃ hotī”ti",
  "tika-abh05t0:533_3": "paṭijānanavasena pavattaṃ, tasmā “anujānanavacana”nti vuttaṃ. Bhaṅgānupassanānaṃ",
  "tika-abh05t0:533_4": "pabandhavasena pavattamānānaṃ.",
  "tika-abh05t0:534": "Paṭuppannañāṇakathāvaṇṇanā niṭṭhitā.",
  "tika-abh05t0:535": "10. Phalañāṇakathāvaṇṇanā",
  "tika-abh05t0:536": "443-444. Phalaparopariyattaṃ phalassa uccāvacatā. Balenāti ñāṇabalena.",
  "tika-abh05t0:537": "Phalañāṇakathāvaṇṇanā niṭṭhitā.",
  "tika-abh05t0:538": "Pañcamavaggavaṇṇanā niṭṭhitā.",
  "tika-abh05t0:539": "Mahāpaṇṇāsako samatto.",
  "tika-abh05t0:540": "6. Chaṭṭhavaggo",
  "tika-abh05t0:541": "1. Niyāmakathāvaṇṇanā",
  "tika-abh05t0:542": "445-447. Etassa ariyassa puggalassa.",
  "tika-abh05t0:543": "Niyāmakathāvaṇṇanā niṭṭhitā.",
  "tika-abh05t0:544": "2. Paṭiccasamuppādakathāvaṇṇanā",
  "tika-abh05t0:545_0": "451. Kāraṇaṭṭhena ṭhitatāti kāraṇabhāvena byabhicaraṇābhāvamāha. Yo hi dhammo yassa",
  "tika-abh05t0:545_1": "dhammassa yadā kāraṇaṃ hoti, na tassa tadā aññathābhāvo atthi, sā ca atthato kāraṇabhāvoyevāti",
  "tika-abh05t0:545_2": "“kāraṇabhāvoyevā”ti āha.",
  "tika-abh05t0:546": "Paṭiccasamuppādakathāvaṇṇanā niṭṭhitā.",
  "tika-abh05t0:547": "5. Nirodhasamāpattikathāvaṇṇanā",
  "tika-abh05t0:548_0": "457-459. Sabhāvadhammataṃ paṭisedheti tadubhayalakkhaṇarahitassa sabhāvadhammassa",
  "tika-abh05t0:548_1": "abhāvā. “Vodānampi vuṭṭhāna”nti vacanato “vodānañca vuṭṭhānapariyāyovā”ti āha. Sabhāvadhammatte",
  "tika-abh05t0:548_2": "siddhe saṅkhatavidūratāya asaṅkhataṃ siyāti āha “sabhāvadhammattāsādhakattā”ti.",
  "tika-abh05t0:549": "Nirodhasamāpattikathāvaṇṇanā niṭṭhitā.",
  "tika-abh05t0:550": "Chaṭṭhavaggavaṇṇanā niṭṭhitā.",
  "tika-abh05t0:551": "7. Sattamavaggo",
  "tika-abh05t0:552": "1. Saṅgahitakathāvaṇṇanā",
  "tika-abh05t0:553": "471-472. Saṅgahitāti saṅgahaṇādivasena saddhiṃ gahitā. Te pana yasmā ekavidhatādisāmaññena bandhā viya honti, tasmā āha “sambandhā”ti.",
  "tika-abh05t0:554": "Saṅgahitakathāvaṇṇanā niṭṭhitā.",
  "tika-abh05t0:555": "2. Sampayuttakathāvaṇṇanā",
  "tika-abh05t0:556": "473-474. Anuppavisitabbānuppavisanabhāvo tesaṃ bhede sati yujjeyya, nāññathāti upamābhindanena upameyyassa bhinnataṃ dassento “nānattavavatthā…pe… dassetī”ti āha.",
  "tika-abh05t0:557": "Sampayuttakathāvaṇṇanā niṭṭhitā.",
  "tika-abh05t0:558": "3. Cetasikakathāvaṇṇanā",
  "tika-abh05t0:559_0": "475-477. Phassikādayoti ettha ādi-saddo vavatthāvācī. Tena cittuppādadesanāyaṃ dassitappabhedā",
  "tika-abh05t0:559_1": "vedanādayo gayhanti, na taṃsamuṭṭhānā rūpadhammāti āha “ekuppādatādivirahitā sahajātatā natthī”ti.",
  "tika-abh05t0:560": "Cetasikakathāvaṇṇanā niṭṭhitā.",
  "tika-abh05t0:561": "4. Dānakathāvaṇṇanā",
  "tika-abh05t0:562_0": "479. Phaladānabhāvadīpanatthanti phaladānasabbhāvadīpanatthaṃ. Phaladānaṃ vuttaṃ",
  "tika-abh05t0:562_1": "viya hotīti cittena phaladānaṃ padhānabhāve vuttaṃ viya hotīti attho. Aññathā dānabhāvoti",
  "tika-abh05t0:562_2": "na sakkā vattuṃ. Dānabhāvopi hi “dānaṃ aniṭṭhaphala”ntiādinā vuttoyevāti. Tannivāraṇatthanti",
  "tika-abh05t0:562_3": "phaladānanivāraṇatthaṃ. Etanti “dānaṃ aniṭṭhaphala”ntiādivacanaṃ. Bhesajjādivasena",
  "tika-abh05t0:562_4": "ābādhāniṭṭhatā deyyadhammassa aniṭṭhaphalatāpariyāyo daṭṭhabbo.",
  "tika-abh05t0:563_0": "Kathaṃ tatheva suttaṃ sakavādiparavādivādesu yujjatīti codanāya “na pana ekenatthenā”ti",
  "tika-abh05t0:563_1": "vuttaṃ vibhāvetuṃ “deyyadhammova dāna”ntiādi vuttaṃ. Tattha nivattanapakkheyeva eva-kāro",
  "tika-abh05t0:563_2": "yutto, na sādhanapakkhe dvinnampi dānabhāvassa icchitattā. Tenāha “cetasikovāti attho",
  "tika-abh05t0:563_3": "daṭṭhabbo, deyyadhammovā”ti ca. Tenevāha “dvinnañhi dānānantiādi. Saṅkarabhāvamocanatthanti",
  "tika-abh05t0:563_4": "satipi dānabhāve sabhāvasaṅkaramocanatthaṃ. Tenāha “cetasikassā”tiādi.",
  "tika-abh05t0:564": "Dānakathāvaṇṇanā niṭṭhitā.",
  "tika-abh05t0:565": "5. Paribhogamayapuññakathāvaṇṇanā",
  "tika-abh05t0:566": "485. Tassā laddhiyāti pañcannaṃ viññāṇānaṃ samodhānaṃ hotīti laddhiyā. Etesanti vattamānacittaparibhogamayapuññānaṃ.",
  "tika-abh05t0:567_0": "486. Ayaṃ vādo hīyati paribhogasseva abhāvato. Cāgacetanāya eva puññabhāvo, na cittavippayuttassa.",
  "tika-abh05t0:567_1": "Evanti iminā pakārena, aparibhutte deyyadhamme puññabhāvenāti attho. Aparibhutte",
  "tika-abh05t0:567_2": "deyyadhamme puññabhāvato eva hi puthujjanakāle dinnaṃ arahā hutvā paribhuñjante tampi",
  "tika-abh05t0:567_3": "puthujjane dānamevāti nicchitaṃ. Paravādīpaṭikkhepamukhena sakavādaṃ patiṭṭhāpeti",
  "tika-abh05t0:567_4": "paṭhamo atthavikappo, dutiyo pana ujukameva sakavādaṃ patiṭṭhāpetīti ayametesaṃ viseso.",
  "tika-abh05t0:568": "Paribhogamayapuññakathāvaṇṇanā niṭṭhitā.",
  "tika-abh05t0:569": "6. Itodinnakathāvaṇṇanā",
  "tika-abh05t0:570_0": "488-491. Teneva cīvarādidānenāti anumodanaṃ vinā dāyakena pavattitacīvarādidānena.",
  "tika-abh05t0:570_1": "Tenāha “sayaṃkatena kammunā vināpī”ti. Iminā kāraṇenāti anumoditattāva tesaṃ tattha",
  "tika-abh05t0:570_2": "bhogā uppajjantīti etena kāraṇena. Yadi yantiādi paravādino laddhipatiṭṭhāpanākāradassanaṃ.",
  "tika-abh05t0:570_3": "Tattha yadi na yāpeyyuṃ, kathaṃ anumodeyyuṃ, cittaṃ pasādeyyuṃ, pītiṃ uppādeyyuṃ,",
  "tika-abh05t0:570_4": "somanassaṃ paṭilabheyyunti ekacce aññe pete anumodanādīni katvā yāpente disvā anumodanādīni",
  "tika-abh05t0:570_5": "karonti, tasmā te ito dinnena yāpentīti adhippāyo.",
  "tika-abh05t0:571": "Itodinnakathāvaṇṇanā niṭṭhitā.",
  "tika-abh05t0:572": "7. Pathavīkammavipākotikathāvaṇṇanā",
  "tika-abh05t0:573_0": "492. Attavajjehīti phassavajjehi. Na hi so eva tena sampayutto hoti. Soti phassameva",
  "tika-abh05t0:573_1": "paccāmasati. Sāvajjaneti āvajjanasahite, āvajjanaṃ purecārikaṃ katvā eva pavattanaketi",
  "tika-abh05t0:573_2": "attho. Kammūpanissayabhūtamevāti yena kammunā yathāvuttā phassādayo nibbattitā, tassa",
  "tika-abh05t0:573_3": "kammassa upanissayabhūtameva. Dukkhassāti āyatiṃ uppajjanakadukkhassa. “Mūlataṇhā”ti",
  "tika-abh05t0:573_4": "dassetīti yojanā, tathā “upanissayabhūta”nti etthāpi. Kammāyūhanassa kāraṇabhūtā",
  "tika-abh05t0:573_5": "purimasiddhā taṇhā kammassa upanissayo, katūpacite kamme bhavādīsu namanavasena pavattā",
  "tika-abh05t0:573_6": "hi vipākassa upanissayo.",
  "tika-abh05t0:574": "493. Okāsakatuppannaṃ akhepetvā parinibbānabhāvo sakasamayavasena codanāya yujjamānatā.",
  "tika-abh05t0:575": "494. Kamme satīti iminā kammassa pathavīādīnaṃ paccayatāmattamāha, na janakattaṃ. Tenāha “taṃsaṃvattanikaṃ nāma hotī”ti.",
  "tika-abh05t0:576": "Pathavīkammavipākotikathāvaṇṇanā niṭṭhitā.",
  "tika-abh05t0:577": "8. Jarāmaraṇaṃvipākotikathāvaṇṇanā",
  "tika-abh05t0:578": "495. Ekārammaṇāti idaṃ anārammaṇatāsādhanavasena sampayogalakkhaṇābhāvassa uddhaṭattā vuttaṃ, na tasseva sampayogalakkhaṇattā.",
  "tika-abh05t0:579": "496. Abyākatānanti vipākābyākatānaṃ. Itarattha vattabbameva natthi.",
  "tika-abh05t0:580": "497. Tanti “aparisuddhavaṇṇatā jarāyevā”ti vacanaṃ.",
  "tika-abh05t0:581": "Jarāmaraṇaṃvipākotikathāvaṇṇanā niṭṭhitā.",
  "tika-abh05t0:582": "10. Vipākovipākadhammadhammotikathāvaṇṇanā",
  "tika-abh05t0:583_0": "501. Vipāko vipākassa paccayo honto aññamaññapaccayo hotīti adhippāyenāha “yassa",
  "tika-abh05t0:583_1": "vipākassa vipāko aññamaññapaccayo hotī”ti. “Tappaccayāpi aññassa vipākassa uppattiṃ",
  "tika-abh05t0:583_2": "sandhāyā”tiādivacanato pana jātijarāmaraṇādīnaṃ upanissayapaccayoti sakkā viññātuṃ.",
  "tika-abh05t0:583_3": "Purimapaṭiññāyāti “vipāko vipākadhammadhammo”ti paṭiññāya. Imassa codanassāti “vipāko",
  "tika-abh05t0:583_4": "ca vipākadhammadhammo cā”tiādinā pavattassa codanassa.",
  "tika-abh05t0:584": "Vipākovipākadhammadhammotikathāvaṇṇanā niṭṭhitā.",
  "tika-abh05t0:585": "Sattamavaggavaṇṇanā niṭṭhitā.",
  "tika-abh05t0:586": "8. Aṭṭhamavaggo",
  "tika-abh05t0:587": "1. Chagatikathāvaṇṇanā",
  "tika-abh05t0:588": "503-504. Vaṇṇā eva nīlādivasena nibhātīti vaṇṇanibhā, vaṇṇāyatananti attho. Saṇṭhānaṃ dīghādi.",
  "tika-abh05t0:589": "Chagatikathāvaṇṇanā niṭṭhitā.",
  "tika-abh05t0:590": "2. Antarābhavakathāvaṇṇanā",
  "tika-abh05t0:591_0": "505. Antaraṭṭhānānīti antarikaṭṭhānāni. Nivārakaṭṭhānāni bhinditvā ca ākāsena ca",
  "tika-abh05t0:591_1": "gamanato. Yadi so bhavānaṃ antarā na siyāti so antarābhavo kāmabhavādīnaṃ bhavānaṃ",
  "tika-abh05t0:591_2": "antare yadi na bhaveyya. Na nāma antarābhavoti “sabbena sabbaṃ natthi nāma antarābhavo”ti",
  "tika-abh05t0:591_3": "evaṃ pavattassa sakavādivacanassa paṭikkhepe kāraṇaṃ natthi, tassa paṭikkhepe kāraṇaṃ",
  "tika-abh05t0:591_4": "hadaye ṭhapetvā na paṭikkhipati, atha kho tathā anicchanto kevalaṃ laddhiyā paṭikkhipatīti attho.",
  "tika-abh05t0:592": "506. Jātīti na icchatīti sambandho.",
  "tika-abh05t0:593_0": "507. Evaṃ taṃ tattha na icchatīti kāmabhavādīsu viya taṃ cutipaṭisandhiparamparaṃ",
  "tika-abh05t0:593_1": "tattha antarābhavāvatthāya na icchati. So hi tassa bhāvibhavanibbattakakammato eva",
  "tika-abh05t0:593_2": "pavattiṃ icchati, tasmā jātijarāmaraṇāni aniccato kuto cutipaṭisandhiparamparā. Ayañca",
  "tika-abh05t0:593_3": "vādo antarābhavavādīnaṃ ekaccānaṃ vutto. Ye “appakena kālena sattāheneva vā paṭisandhiṃ",
  "tika-abh05t0:593_4": "pāpuṇātī”ti vadanti, ye pana “tattheva cavitvā āyātīti sattasattāhānī”ti vadanti,",
  "tika-abh05t0:593_5": "tehi anuññātāva cutipaṭisandhiparamparāti te adhunātanā daṭṭhabbā pāḷiyaṃ “antarābhave",
  "tika-abh05t0:593_6": "sattā jāyanti jīyanti mīyanti cavanti upapajjantīti? Na hevaṃ vattabbe”ti āgatattā.",
  "tika-abh05t0:593_7": "Yathā cetaṃ, evaṃ nirayūpagādibhāvampissa adhunātanā paṭijānanti. Tathā hi te vadanti",
  "tika-abh05t0:593_8": "“uddhaṃpādo tu nārako”tiādi. Tattha yaṃ nissāya paravādī antarābhavaṃ nāma parikappeti,",
  "tika-abh05t0:593_9": "taṃ dassetuṃ aṭṭhakathāyaṃ “antarāparinibbāyīti suttapadaṃ ayoniso gahetvā”ti vuttaṃ.",
  "tika-abh05t0:593_10": "Imassa hi “avihādīsu tattha tattha āyuvemajjhaṃ anatikkamitvā antarā aggamaggādhigamena",
  "tika-abh05t0:593_11": "anavasesakilesaparinibbānena parinibbāyati, antarāparinibbāyī”ti suttapadassa ayamattho,",
  "tika-abh05t0:593_12": "na antarābhavabhūtoti. Tasmā vuttaṃ “antarāparinibbāyīti suttapadaṃ ayoniso gahetvā”ti.",
  "tika-abh05t0:594_0": "Ye pana “sambhavesīti vacanato attheva antarābhavo. So hi sambhavaṃ upapattiṃ esatīti",
  "tika-abh05t0:594_1": "sambhavesī”ti vadanti, tepi ye bhūtāva na puna bhavissanti, te khīṇāsavā “bhūtānaṃ",
  "tika-abh05t0:594_2": "vā sattānaṃ ṭhitiyā”ti ettha “bhūtā”ti vuttā. Tabbidhuratāya sambhavamesantīti sambhavesino,",
  "tika-abh05t0:594_3": "appahīnabhavasaṃyojanattā sekkhā puthujjanā. Catūsu vā yonīsu aṇḍajajalābujā sattā",
  "tika-abh05t0:594_4": "yāva aṇḍakosaṃ vatthikosañca na bhindanti, tāva sambhavesī nāma, aṇḍakosato vatthikosato",
  "tika-abh05t0:594_5": "ca nikkhantā bhūtā nāma. Saṃsedajaopapātikā ca paṭhamacittakkhaṇe sambhavesī nāma,",
  "tika-abh05t0:594_6": "dutiyacittakkhaṇato paṭṭhāya bhūtā nāma. Yena vā iriyāpathena jāyanti, yāva tato",
  "tika-abh05t0:594_7": "aññaṃ na pāpuṇanti, tāva sambhavesī nāma, tato paraṃ bhūtā nāmāti evaṃ ujuke pāḷianugate",
  "tika-abh05t0:594_8": "atthe sati kiṃ aniddhāritassa patthiyena antarābhavena attabhāvena parikappitena",
  "tika-abh05t0:594_9": "payojananti paṭikkhipitabbā.",
  "tika-abh05t0:595_0": "Yaṃ paneke “santānavasena pavattamānānaṃ dhammānaṃ avicchedena desantaresu pātubhāvo",
  "tika-abh05t0:595_1": "diṭṭho. Yathā taṃ vīhiādiaviññāṇakasantāne, evaṃ saviññāṇakasantānepi avicchedena",
  "tika-abh05t0:595_2": "desantare pātubhāvena bhavitabbaṃ. Ayañca nayo sati antarābhave yujjati, nāññathā”ti",
  "tika-abh05t0:595_3": "yuttiṃ vadanti, tehi iddhimato cetovasippattassa cittānugatikaṃ kāyaṃ adhiṭṭhahantassa",
  "tika-abh05t0:595_4": "khaṇena brahmalokato idhūpasaṅkamane ito vā brahmalokūpagamane yutti vattabbā. Yadi",
  "tika-abh05t0:595_5": "sabbattheva vicchinnadese dhammānaṃ pavatti na icchitā, yadipi siyā “iddhimantānaṃ",
  "tika-abh05t0:595_6": "iddhivisayo acinteyyo”ti, taṃ idhāpi samānaṃ “kammavipāko acinteyyo”ti vacanato,",
  "tika-abh05t0:595_7": "tasmā taṃ tesaṃ matimattameva. Acinteyyasabhāvā hi sabhāvadhammā, te katthaci paccayavasena",
  "tika-abh05t0:595_8": "vicchinnadese pātubhavanti, katthaci avicchinnadese ca. Tathā hi mukhaghosādīhi paccayehi",
  "tika-abh05t0:595_9": "aññasmiṃ dese ādāsapabbatapadesādike paṭibimbapaṭighosādikaṃ nibbattamānaṃ diṭṭhanti.",
  "tika-abh05t0:596_0": "Etthāha – paṭibimbaṃ tāva asiddhattā asadisattā ca na nidassanaṃ. Paṭibimbañhi nāma",
  "tika-abh05t0:596_1": "aññadeva rūpantaraṃ uppajjatīti asiddhametaṃ. Siddhiyampi asadisattā na nidassanaṃ",
  "tika-abh05t0:596_2": "siyā ekasmiṃ ṭhāne dvinnaṃ sahaṭhānābhāvato. Yattheva hi ādāsarūpaṃ paṭibimbarūpañca",
  "tika-abh05t0:596_3": "dissati, na ca ekasmiṃ dese rūpadvayassa sahabhāvo yutto nissayabhūtadesato, asadisañcetaṃ",
  "tika-abh05t0:596_4": "sandhānato. Na hi mukhassa paṭibimbasandhānabhūtaṃ ādāsasandhānasambandhattā sandhānaṃ",
  "tika-abh05t0:596_5": "uddissa avicchedena desantare pātubhāvo vuccati, na asantānanti asamānameva tanti.",
  "tika-abh05t0:597_0": "Tattha yaṃ vuttaṃ “paṭibimbaṃ nāma aññadeva rūpantaraṃ uppajjatīti asiddhaṃ ekasmiṃ",
  "tika-abh05t0:597_1": "ṭhāne dvinnaṃ sahaṭhānabhāvato”ti, tayidaṃ asantānameva sahaṭhānaṃ coditaṃ bhinnanissayattā.",
  "tika-abh05t0:597_2": "Na hi bhinnanissayānaṃ sahaṭhānaṃ atthi. Yathā anekesaṃ maṇidīpādīnaṃ pabhārūpaṃ",
  "tika-abh05t0:597_3": "ekasmiṃ padese pavattamānaṃ acchitamānatāya nirantaratāya ca abhinnaṭṭhānaṃ viya",
  "tika-abh05t0:597_4": "paññāyati, bhinnanissayattā pana bhinnaṭṭhānameva taṃ, gahaṇavisesena tathāabhinnaṭṭhānamattaṃ,",
  "tika-abh05t0:597_5": "evaṃ ādāsarūpapaṭibimbarūpesupi daṭṭhabbaṃ. Tādisapaccayasamavāyena hi tattha taṃ",
  "tika-abh05t0:597_6": "uppajjati ceva vigacchati ca, evañcetaṃ sampaṭicchitabbaṃ cakkhuviññāṇassa gocarabhāvūpagamanato.",
  "tika-abh05t0:597_7": "Aññathā ālokena vināpi paññāyeyya, cakkhuviññāṇassa vā na gocaro viya siyā. Tassa",
  "tika-abh05t0:597_8": "pana sāmaggiyā so ānubhāvo, yaṃ tathā dassanaṃ hotīti. Acinteyyo hi dhammānaṃ sāmatthiyabhedoti",
  "tika-abh05t0:597_9": "vadantenapi ayamevattho sādhito bhinnanissayassapi abhinnaṭṭhānassa viya upaṭṭhānato.",
  "tika-abh05t0:597_10": "Eteneva udakādīsu paṭibimbarūpābhāvacodanā paṭikkhittā veditabbā.",
  "tika-abh05t0:598_0": "Siddhe ca paṭibimbarūpe tassa nidassanabhāvo siddhoyeva hoti hetuphalānaṃ vicchinnadesatāvibhāvanato.",
  "tika-abh05t0:598_1": "Yaṃ pana vuttaṃ “asadisattā na nidassana”nti, tadayuttaṃ. Kasmā? Na hi nidassanaṃ",
  "tika-abh05t0:598_2": "nāma nidassitabbena sabbadā sadisameva hoti. Cutikkhandhādhānato vicchinnadese upapattikkhandhā",
  "tika-abh05t0:598_3": "pātubhavantīti etassa atthassa sādhanatthaṃ mukharūpato vicchinne ṭhāne tassa phalabhūtaṃ",
  "tika-abh05t0:598_4": "paṭibimbarūpaṃ nibbattatīti ettha tassa nidassanatthassa adhippetattā. Etena asantānacodanā",
  "tika-abh05t0:598_5": "paṭikkhittā veditabbā.",
  "tika-abh05t0:599_0": "Yasmā vā mukhapaṭibimbarūpānaṃ hetuphalabhāvo siddho, tasmāpi sā paṭikkhittāva hoti.",
  "tika-abh05t0:599_1": "Hetuphalabhāvasambandhesu hi santānavohāro. Yathāvuttadvīhikāraṇehi paṭibimbaṃ uppajjati",
  "tika-abh05t0:599_2": "bimbato ādāsato ca, na cevaṃ upapattikkhandhānaṃ vicchinnadesuppatti. Yathā cettha",
  "tika-abh05t0:599_3": "paṭibimbarūpaṃ nidassitaṃ, evaṃ paṭighosadīpamuddādayopi nidassitabbā. Yathā hi paṭighosadīpamuddādayo",
  "tika-abh05t0:599_4": "saddādihetukā honti, aññatra agantvā honti, evameva idaṃ cittanti.",
  "tika-abh05t0:600_0": "Apicāyaṃ antarābhavavādī evaṃ pucchitabbo – yadi “dhammānaṃ vicchinnadesuppatti na",
  "tika-abh05t0:600_1": "yuttā”ti antarābhavo parikappito, rāhuādīnaṃ sarīre kathamanekayojanasahassantarikesu",
  "tika-abh05t0:600_2": "pādaṭṭhānahadayaṭṭhānesu kāyaviññāṇamanoviññāṇuppatti vicchinnadese yuttā. Yadi ekasantānabhāvato,",
  "tika-abh05t0:600_3": "idhāpi taṃsamānaṃ. Na cettha arūpadhammabhāvato alaṃ parihārāya pañcavokāre rūpārūpadhammānaṃ",
  "tika-abh05t0:600_4": "aññamaññaṃ sambandhattā. Vattamānehi tāva paccayehi vicchinnadese phalassa uppatti",
  "tika-abh05t0:600_5": "siddhā, kimaṅgaṃ pana atītehi pañcavokārabhavehi. Yattha vipākaviññāṇassa paccayo,",
  "tika-abh05t0:600_6": "tatthassa nissayabhūtassa vatthussa sahabhāvīnañca khandhānaṃ sambhavoti laddhokāsena",
  "tika-abh05t0:600_7": "kammunā nibbattiyamānassa avasesapaccayantarasahitassa vipākaviññāṇassa uppattiyaṃ",
  "tika-abh05t0:600_8": "nālaṃ vicchinnadesatā vibandhāya. Yathā ca anekakappasahassantarikāpi cutikkhandhā",
  "tika-abh05t0:600_9": "upapattikkhandhānaṃ anantarapaccayoti na kāladūratā, evaṃ anekayojanasahassantarikāpi",
  "tika-abh05t0:600_10": "te tesaṃ anantarapaccayo hontīti na desadūratā. Evaṃ cutikkhandhanirodhānantaraṃ",
  "tika-abh05t0:600_11": "upapattiṭṭhāne paccayantarasamavāyena paṭisandhikkhandhā pātubhavantīti nattheva",
  "tika-abh05t0:600_12": "antarābhavo. Asati ca tasmiṃ yaṃ tassa keci “bhāvibhavanibbattakakammuno tato eva",
  "tika-abh05t0:600_13": "bhāvipurimakālabhavākāro sajātisuddhadibbacakkhugocaro ahīnindriyo kenaci appaṭihatagamano",
  "tika-abh05t0:600_14": "gandhāhāro”ti evamādikāraṇākārādiṃ vaṇṇenti, taṃ vañjhātanayassa rassadīghasāmatādivivādasadisanti veditabbaṃ.",
  "tika-abh05t0:601": "Antarābhavakathāvaṇṇanā niṭṭhitā.",
  "tika-abh05t0:602": "3. Kāmaguṇakathāvaṇṇanā",
  "tika-abh05t0:603_0": "510. Sabbepīti kusalākusalakkhandhādayopi. Tesampi hi ālambanatthikatālakkhaṇassa",
  "tika-abh05t0:603_1": "kattukamyatāchandassa vasena siyā kamanaṭṭhatāti adhippāyo. Dhātukathāyaṃ “kāmabhavo",
  "tika-abh05t0:603_2": "pañcahi khandhehi ekādasahi āyatanehi sattarasahi dhātūhi saṅgahito. Katihi asaṅgahito?",
  "tika-abh05t0:603_3": "Na kehici khandhehi ekenāyatanena ekāya dhātuyā asaṅgahito”ti āgatattā āha “upādinnakkhandhānameva",
  "tika-abh05t0:603_4": "kāmabhavabhāvo dhātukathāyaṃ dassito”ti. Pañcāti gaṇanaparicchedo, tadaññagaṇananivattanatthoti",
  "tika-abh05t0:603_5": "“pañca kāmaguṇā”ti vacanaṃ tato aññesaṃ tabbhāvaṃ nivattetīti āha “pañceva kāmakoṭṭhāsā",
  "tika-abh05t0:603_6": "kāmoti vuttā”ti. Tato eva kāmadhātūti vacanaṃ na aññassa nāmaṃ, tesaṃyeva nāmanti",
  "tika-abh05t0:603_7": "attho. Tayidaṃ paravādino matimattanti vuttaṃ “iminā adhippāyenā”ti. Evaṃ vacanamattanti",
  "tika-abh05t0:603_8": "evaṃ “pañcime kāmaguṇā”ti vacanamattaṃ nissāya, na panatthassa aviparītaṃ atthanti attho.",
  "tika-abh05t0:604": "Kāmaguṇakathāvaṇṇanā niṭṭhitā.",
  "tika-abh05t0:605": "5. Rūpadhātukathāvaṇṇanā",
  "tika-abh05t0:606_0": "515-516. Rūpadhātūti vacanatoti “kāmadhāturūpadhātuarūpadhātū”ti ettha rūpadhātūti",
  "tika-abh05t0:606_1": "vuttattā. Rūpīdhammehevāti ruppanasabhāvehiyeva dhammehi. “Tayome bhavā”tiādinā paricchinnāti",
  "tika-abh05t0:606_2": "tayome bhavā, tisso dhātuyoti ca evaṃ paricchinnā. “Dhātuyā āgataṭṭhāne bhavena paricchinditabbaṃ,",
  "tika-abh05t0:606_3": "bhavassa āgataṭṭhāne dhātuyā paricchinditabba”nti hi vuttaṃ, tasmā kāmarūpārūpāvacaradhammāva",
  "tika-abh05t0:606_4": "taṃtaṃbhummabhāvena paricchinnā evaṃ vuttā.",
  "tika-abh05t0:607": "Rūpadhātukathāvaṇṇanā niṭṭhitā.",
  "tika-abh05t0:608": "6. Arūpadhātukathāvaṇṇanā",
  "tika-abh05t0:609": "517-518. Purimakathāyanti rūpadhātukathāyaṃ. Avisesenāti pavattiṭṭhānavasena visesaṃ akatvā.",
  "tika-abh05t0:610": "Arūpadhātukathāvaṇṇanā niṭṭhitā.",
  "tika-abh05t0:611": "7. Rūpadhātuyāāyatanakathāvaṇṇanā",
  "tika-abh05t0:612": "519. Okāsabhāvenāti vatthubhāvena. Tathāvidhanti ghānādiākāraṃ.",
  "tika-abh05t0:613": "Rūpadhātuyāāyatanakathāvaṇṇanā niṭṭhitā.",
  "tika-abh05t0:614": "8. Arūperūpakathāvaṇṇanā",
  "tika-abh05t0:615": "524-526. Nissaraṇaṃ nāma nissaritabbe sati hoti, na asati, tasmā “arūpabhave sukhumarūpaṃ atthi, yato nissaraṇaṃ taṃ āruppa”nti āha.",
  "tika-abh05t0:616": "Arūperūpakathāvaṇṇanā niṭṭhitā.",
  "tika-abh05t0:617": "9. Rūpaṃkammantikathāvaṇṇanā",
  "tika-abh05t0:618": "527-537. Pakappayamānāti pakārehi kappayamānā attano sampayuttānañca kiccaṃ samatthayamānā. Tenāha “sampayuttesu adhikaṃ byāpāraṃ kurumānā”ti.",
  "tika-abh05t0:619": "Rūpaṃkammantikathāvaṇṇanā niṭṭhitā.",
  "tika-abh05t0:620": "10. Jīvitindriyakathāvaṇṇanā",
  "tika-abh05t0:621_0": "540. Antaṃ gahetvā vadatīti “atthi arūpadhammānaṃ āyu ṭhiti yapanā yāpanā iriyanā",
  "tika-abh05t0:621_1": "vattanā pālanā, atthi arūpajīvitindriya”nti tasmiṃ pañhe “atthi arūpajīvitindriya”nti",
  "tika-abh05t0:621_2": "imaṃ antaṃ pariyosānaṃ gahetvā vadati. Vattuṃ yutto samudāyassa icchanto tadavayavassa",
  "tika-abh05t0:621_3": "icchatīti. Na hi avayavehi vinā samudāyo nāma atthi.",
  "tika-abh05t0:622": "541. Tamevāti arūpaṃ cittavippayuttameva.",
  "tika-abh05t0:623": "542. Tadāpīti samāpajjanavuṭṭhānakālepi.",
  "tika-abh05t0:624": "544-545. So yutto dvinnaṃ rūpārūpajīvitindriyānaṃ sakasamaye icchitattā.",
  "tika-abh05t0:625": "Jīvitindriyakathāvaṇṇanā niṭṭhitā.",
  "tika-abh05t0:626": "11. Kammahetukathāvaṇṇanā",
  "tika-abh05t0:627_0": "546. “Pāṇātipātakammassa hetū”tiādikassa parihānikathāyaṃ anāgatattā yo tattha āgatanayo,",
  "tika-abh05t0:627_1": "tameva dassento “sesanti…pe… vadatī”ti āha. Sampaṭicchanavacananti sampaṭicchāpanavacanaṃ.",
  "tika-abh05t0:627_2": "Taṃ paravādiṃ. Taṃtaṃladdhisampaṭicchāpanaṃ vā gāhāpananti dassento “pakkha”ntiādimāha.",
  "tika-abh05t0:628": "Kammahetukathāvaṇṇanā niṭṭhitā.",
  "tika-abh05t0:629": "Aṭṭhamavaggavaṇṇanā niṭṭhitā.",
  "tika-abh05t0:630": "9. Navamavaggo",
  "tika-abh05t0:631": "1. Ānisaṃsadassāvīkathāvaṇṇanā",
  "tika-abh05t0:632_0": "547. Daṭṭhabbassa ādīnavato ānisaṃsato ca yadipi paravādinā pacchā nānācittavasena",
  "tika-abh05t0:632_1": "paṭiññātaṃ, pubbe pana ekato katvā paṭijāni, na ca taṃ laddhiṃ pariccaji. Tenassa",
  "tika-abh05t0:632_2": "adhippāyamaddanaṃ yuttanti daṭṭhabbaṃ. Tenevāha “anicca…pe… paṭiññātattā”ti. Ārammaṇavasenāti",
  "tika-abh05t0:632_3": "ārammaṇakaraṇavasena, na kiccanipphattivasenāti adhippāyo. Idaṃ ānisaṃsakathānuyuñjanaṃ",
  "tika-abh05t0:632_4": "ānisaṃsadassanañca. Ñāṇaṃ vipassanā paṭivedhañāṇassa viya anubodhañāṇassapi yathārahaṃ",
  "tika-abh05t0:632_5": "pavattinivattīsu kiccakaraṇaṃ yuttanti adhippāyo.",
  "tika-abh05t0:633": "Ānisaṃsadassāvīkathāvaṇṇanā niṭṭhitā.",
  "tika-abh05t0:634": "2. Amatārammaṇakathāvaṇṇanā",
  "tika-abh05t0:635": "549. Evamādinā suttabhayenāti ettha ādi-saddena “anāsavañca vo, bhikkhave, dhammaṃ desessāmi anāsavagāminiñca paṭipada”ntiādīni suttapadāni saṅgaṇhāti.",
  "tika-abh05t0:636": "Amatārammaṇakathāvaṇṇanā niṭṭhitā.",
  "tika-abh05t0:637": "3. Rūpaṃsārammaṇantikathāvaṇṇanā",
  "tika-abh05t0:638_0": "552-553. “Tadappatiṭṭhaṃ anārammaṇa”ntiādīsu paccayattho ārammaṇa-saddo. “Rūpāyatanaṃ",
  "tika-abh05t0:638_1": "cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo”tiādīsu",
  "tika-abh05t0:638_2": "olubbhaṭṭhoti āha “paccayaṭṭho olubbhaṭṭho”ti. Evaṃ vibhāge vijjamāneti tattha paccayāyattavuttitā",
  "tika-abh05t0:638_3": "paccayaṭṭho, daṇḍarajjuādi viya dubbalassa cittacetasikānaṃ ālambitabbatāya upatthambhanaṭṭho",
  "tika-abh05t0:638_4": "olubbhaṭṭho. Visesābhāvaṃ paccayabhāvasāmaññena kappetvā vā.",
  "tika-abh05t0:639": "Rūpaṃsārammaṇantikathāvaṇṇanā niṭṭhitā.",
  "tika-abh05t0:640": "4. Anusayāanārammaṇātikathāvaṇṇanā",
  "tika-abh05t0:641_0": "554-556. “Imasmiṃ satī”ti iminā maggena aniruddhatāpi saṅgahitāti āha “appahīnattāva",
  "tika-abh05t0:641_1": "atthīti vuccatī”ti. Na pana vijjamānattāti avadhāraṇena nivattitaṃ dasseti, vijjamānattā",
  "tika-abh05t0:641_2": "dharamānattā khaṇattayasamaṅgibhāvatoti attho.",
  "tika-abh05t0:642": "Anusayāanārammaṇātikathāvaṇṇanā niṭṭhitā.",
  "tika-abh05t0:643": "5. Ñāṇaṃanārammaṇantikathāvaṇṇanā",
  "tika-abh05t0:644_0": "557-558. Yassa adhigatattā arahato pariññeyyādīsu anavasesato sammoho vigato, taṃ",
  "tika-abh05t0:644_1": "aggamaggañāṇaṃ sandhāya “maggañāṇassā”ti vadanti. Yasmā tassa sabbassa satokāritā",
  "tika-abh05t0:644_2": "viya sampajānakāritā, tasmā tena ñāṇena so ñāṇī. Satipaññāvepullappatto hi so uttamapuriso.",
  "tika-abh05t0:645": "Ñāṇaṃanārammaṇantikathāvaṇṇanā niṭṭhitā.",
  "tika-abh05t0:646": "7. Vitakkānupatitakathāvaṇṇanā",
  "tika-abh05t0:647": "562. Dvīhipīti dvīhi visesehi, visesena visesaṃ akatvāti attho.",
  "tika-abh05t0:648": "Vitakkānupatitakathāvaṇṇanā niṭṭhitā.",
  "tika-abh05t0:649": "8. Vitakkavipphārasaddakathāvaṇṇanā",
  "tika-abh05t0:650_0": "563. Sabbasoti sabbappakārato, so pana pakāro pavattiṭṭhānakālavasena gahetabboti",
  "tika-abh05t0:650_1": "āha “sabbattha sabbadā vā”ti. Te ca ṭhānakālā “vitakkayato”tiādivacanato cittavisesavasena",
  "tika-abh05t0:650_2": "gahetabbāti vuttaṃ “savitakkacittesū”ti. “Vitakketvā vācaṃ bhindatī”ti suttapadaṃ",
  "tika-abh05t0:650_3": "ayoniso gahetvā “vitakkavipphāramattaṃ saddo”ti āha.",
  "tika-abh05t0:651": "Vitakkavipphārasaddakathāvaṇṇanā niṭṭhitā.",
  "tika-abh05t0:652": "9. Nayathācittassavācātikathāvaṇṇanā",
  "tika-abh05t0:653": "565. Musāvādo na hotīti vuttaṃ anāpattīti sambandho.",
  "tika-abh05t0:654": "Nayathācittassavācātikathāvaṇṇanā niṭṭhitā.",
  "tika-abh05t0:655": "11. Atītānāgatasamannāgatakathāvaṇṇanā",
  "tika-abh05t0:656_0": "568-570. Samannāgatapaññattiyāti samaṅgibhāvapaññattiyā. Tenevāha “paccuppannadhammasamaṅgī",
  "tika-abh05t0:656_1": "samannāgatoti vuccatī”ti. Paṭilābhapaññattiyāti adhigamanapaññattiyā. Ayanti “samannāgato”ti",
  "tika-abh05t0:656_2": "vuccamānapuggalassa yo tathā vattabbākāro, ayaṃ samannāgatapaññatti nāma. Esa nayo sesesupi.",
  "tika-abh05t0:657": "Atītānāgatasamannāgatakathāvaṇṇanā niṭṭhitā.",
  "tika-abh05t0:658": "Navamavaggavaṇṇanā niṭṭhitā.",
  "tika-abh05t0:659": "10. Dasamavaggo",
  "tika-abh05t0:660": "1. Nirodhakathāvaṇṇanā",
  "tika-abh05t0:661_0": "571-572. Sakasamaye “purimacittassa nirodhānantaraṃ pacchimacittaṃ uppajjatī”ti icchitaṃ,",
  "tika-abh05t0:661_1": "paravādī pana “yasmiṃ khaṇe bhavaṅgacittaṃ, tasmiṃyeva khaṇe kiriyamayacittaṃ uppajjatī”ti",
  "tika-abh05t0:661_2": "vadati. Evaṃ sati purimapacchimacittānaṃ sahabhāvopi anuññāto hoti. Tenāha “bhaṅgakkhaṇena",
  "tika-abh05t0:661_3": "sahevā”ti. Tathā ca sati vipākakiriyakkhandhānaṃ viya kiriyavipākakkhandhānaṃ vipākavipākakkhandhānaṃ",
  "tika-abh05t0:661_4": "kiriyakiriyakkhandhānañca vuttanayena sahabhāvo vattabboti imamatthaṃ dassento “bhavaṅgacittassā”tiādimāha.",
  "tika-abh05t0:661_5": "Tattha upapattibhavabhāvena esiyā icchitabbāti upapattesiyā vipākakkhandhā, te ca",
  "tika-abh05t0:661_6": "yebhuyyena bhavaṅgapariyāyakāti aṭṭhakathāyaṃ vuttaṃ “upapattesiyanti saṅkhaṃ gatassa",
  "tika-abh05t0:661_7": "bhavaṅgacittassā”ti. Ādipariyosānamattañhi tassa paṭisandhicuticittaṃ, tadārammaṇaṃ",
  "tika-abh05t0:661_8": "bhavaṅgantveva vuccatīti. Cakkhuviññāṇādīnaṃ kiriyāvemajjhe patitattā kiriyācatukkhandhaggahaṇena",
  "tika-abh05t0:661_9": "gahaṇaṃ yuttanti vuttaṃ. Cakkhuviññāṇādīnanti hi ādi-saddena na sotaviññāṇādīnaṃyeva",
  "tika-abh05t0:661_10": "gahaṇaṃ, atha kho sampaṭicchanasantīraṇānampīti daṭṭhabbaṃ.",
  "tika-abh05t0:662": "Nirodhakathāvaṇṇanā niṭṭhitā.",
  "tika-abh05t0:663": "3. Pañcaviññāṇasamaṅgissamaggakathāvaṇṇanā",
  "tika-abh05t0:664_0": "576. Lakkhaṇanti pañcaviññāṇānaṃ uppannārammaṇatādiavitathekappakāratālakkhaṇaṃ.",
  "tika-abh05t0:664_1": "Kāmaṃ manoviññāṇaṃ avatthukampi hoti, savatthukatte pana tampi uppannavatthukameva.",
  "tika-abh05t0:664_2": "Tathā hi pāḷiyaṃ ṭhapanāyaṃ “hañci pañcaviññāṇā uppannārammaṇā”tveva vuttaṃ. Manoviññāṇassapi",
  "tika-abh05t0:664_3": "uppannavatthukatāpariyāyo atthīti “pañca viññāṇā”ti avatvā “cha viññāṇā uppannavatthukā”ti",
  "tika-abh05t0:664_4": "vutte “no ca vata re vattabbe pañcaviññāṇasamaṅgissa atthi maggabhāvanā”ti vattuṃ",
  "tika-abh05t0:664_5": "na sakkāti dassento āha “cha viññāṇā…pe… adhippeta”nti.",
  "tika-abh05t0:665": "577. “Animittaṃ suññataṃ appaṇihita”nti nibbānassa te pariyāyā. Cakkhuviññāṇassa animittagāhibhāve suññatārammaṇatāpi siyāti vuttaṃ “tadeva suññatanti adhippāyo”ti.",
  "tika-abh05t0:666": "Pañcaviññāṇasamaṅgissamaggakathāvaṇṇanā niṭṭhitā.",
  "tika-abh05t0:667": "5. Pañcaviññāṇāsābhogātikathāvaṇṇanā",
  "tika-abh05t0:668_0": "584-586. Sā pana namitvā pavatti. Ārammaṇappakāraggahaṇanti ārammaṇassa iṭṭhāniṭṭhappakārassa",
  "tika-abh05t0:668_1": "gahaṇaṃ. Yena ārammaṇappakāraggahaṇena kusalacittassa alobhādīhi sampayogo akusalacittassa",
  "tika-abh05t0:668_2": "lobhādīhi sampayogo hoti, so ābhogoti dasseti.",
  "tika-abh05t0:669": "Pañcaviññāṇāsābhogātikathāvaṇṇanā niṭṭhitā.",
  "tika-abh05t0:670": "6. Dvīhisīlehītikathāvaṇṇanā",
  "tika-abh05t0:671": "587-589. Appavattinirodhanti anuppādanirodhaṃ. Sīlassa vītikkamoyeva nirodho sīlavītikkamanirodho. Ninnānaṃ khaṇikanirodhaṃ sallakkhento.",
  "tika-abh05t0:672": "Dvīhisīlehītikathāvaṇṇanā niṭṭhitā.",
  "tika-abh05t0:673": "7. Sīlaṃacetasikantikathāvaṇṇanā",
  "tika-abh05t0:674_0": "590-594. Ṭhitena avinaṭṭhena. Upacayenāti sīlabhūtena kammūpacayena. “Dānaṃ acetasika”nti",
  "tika-abh05t0:674_1": "kathāyaṃ vuttanayenāti yathā “na vattabbaṃ cetasiko dhammo dānanti? Āmantā. Dānaṃ",
  "tika-abh05t0:674_2": "aniṭṭhaphalanti…pe… tena hi cetasiko dhammo dāna”nti pāḷi pavattā, evaṃ tadanusārena",
  "tika-abh05t0:674_3": "“na vattabbaṃ cetasikaṃ sīlanti? Āmantā. Sīlaṃ aniṭṭhaphala”ntiādinā sīlassa cetasikabhāvasādhakāni",
  "tika-abh05t0:674_4": "suttapadāni ca ānetvā tadatthadassanavasena acetasiko rūpādidhammo āyatiṃ vipākaṃ",
  "tika-abh05t0:674_5": "deti. Yadi so sīlaṃ bhaveyya, vinā saṃvarasamādānena vinā viratiyā sīlavā nāma siyā.",
  "tika-abh05t0:674_6": "Yasmā pana samādānacetanā virati saṃvaro sīlaṃ, tasmā “sīlaṃ iṭṭhaphalaṃ kantaphala”ntiādinā",
  "tika-abh05t0:674_7": "yojanā kātabbāti imamatthaṃ sandhāya vuttaṃ “vuttanayenā”ti, vuttanayānusārenāti",
  "tika-abh05t0:674_8": "attho. Yasmā pana pāḷiyaṃ yathā “sīlaṃ acetasika”nti kathā āgatā, tathā “dānaṃ acetasika”nti",
  "tika-abh05t0:674_9": "visuṃ āgatā kathā natthi, tasmā “sā pana kathā maggitabbā”ti vuttaṃ.",
  "tika-abh05t0:675": "Sīlaṃacetasikantikathāvaṇṇanā niṭṭhitā.",
  "tika-abh05t0:676": "9. Samādānahetukathāvaṇṇanā",
  "tika-abh05t0:677_0": "598-600. Samādānahetukathāyaṃ “phasso detī”ti ārabhitvā yāva kaṇhasukkasappaṭibhāgā",
  "tika-abh05t0:677_1": "dhammā sammukhībhāvaṃ āgacchantīti ārāmaropādisuttāharaṇañcāti ettakameva paribhogakathāya",
  "tika-abh05t0:677_2": "sadisanti āha “samādāna…pe… daṭṭhabbā”ti.",
  "tika-abh05t0:678": "Samādānahetukathāvaṇṇanā niṭṭhitā.",
  "tika-abh05t0:679": "11. Aviññattidussīlyantikathāvaṇṇanā",
  "tika-abh05t0:680_0": "603-604. Mahābhūtāni upādāya pavatto aññacittakkhaṇepi labbhamāno kusalākusalānubandho",
  "tika-abh05t0:680_1": "aviññattīti ayaṃ vādo “cittavippayutto apuññūpacayo”ti iminā saṅgahitoti tato aññānubandhāyaṃ",
  "tika-abh05t0:680_2": "“āṇattiyā”tiādi vuttanti taṃ dassetuṃ “āṇattiyā…pe… adhippāyo”ti vuttaṃ. Tattha āṇatto",
  "tika-abh05t0:680_3": "yadā āṇattabhāvena vihiṃsādikiriyaṃ sādheti, tadā āṇattiyā pāṇātipātādīsu aṅgabhāvo",
  "tika-abh05t0:680_4": "veditabbo. Sā panāṇatti pārivāsikabhāvena viññattirahitā nāma hotīti paravādino adhippāyo,",
  "tika-abh05t0:680_5": "taṃ dassetuṃ “ekasmiṃ divase”tiādi vuttaṃ.",
  "tika-abh05t0:681": "Aviññattidussīlyantikathāvaṇṇanā niṭṭhitā.",
  "tika-abh05t0:682": "Dasamavaggavaṇṇanā niṭṭhitā.",
  "tika-abh05t0:683": "Dutiyo paṇṇāsako samatto.",
  "tika-abh05t0:684": "11. Ekādasamavaggo",
  "tika-abh05t0:685": "4. Ñāṇakathāvaṇṇanā",
  "tika-abh05t0:686_0": "614-615. “Andhakā”ti vuttā pubbaseliyaaparaseliyarājagirikasiddhatthikāpi yebhuyyena",
  "tika-abh05t0:686_1": "mahāsaṅghikā evāti vuttaṃ “pubbe…pe… bhaveyyu”nti. Tattha aññeti vacanaṃ dvinnaṃ",
  "tika-abh05t0:686_2": "kathānaṃ ujuvipaccanīkabhāvato. Purimakānañhi cakkhuviññāṇādisamaṅgī “ñāṇī”ti vuccati,",
  "tika-abh05t0:686_3": "imesaṃ so eva “ñāṇī”ti na vattabboti vutto. Rāgavigamo rāgassa samucchindanaṃ, tathā",
  "tika-abh05t0:686_4": "aññāṇavigamo. Yathā samucchinnāvijjo “ñāṇī”ti, paṭipakkhato “aññāṇī”ti, evaṃ asamucchinnāvijjo",
  "tika-abh05t0:686_5": "“aññāṇī”ti, paṭipakkhato “ñāṇī”ti vutto. Aññāṇassa vigatattā so “ñāṇī”ti vattabbataṃ",
  "tika-abh05t0:686_6": "āpajjati, na pana satataṃ samitaṃ ñāṇassa pavattanatoti adhippāyo.",
  "tika-abh05t0:687": "Ñāṇakathāvaṇṇanā niṭṭhitā.",
  "tika-abh05t0:688": "7. Iddhibalakathāvaṇṇanā",
  "tika-abh05t0:689_0": "621-624. Yasmiṃ āyukappe kammakkhayena maraṇaṃ hoti, taṃ sandhāya vuttaṃ “kammassa",
  "tika-abh05t0:689_1": "vipākavasenā”ti, yasmiṃ pana āyukkhayena maraṇaṃ hoti, taṃ sandhāya “vassagaṇanāyā”ti.",
  "tika-abh05t0:689_2": "Tattha “na ca tāva kālaṃ karoti, yāva na taṃ pāpakammaṃ byantī hotī”ti vacanato yebhuyyena",
  "tika-abh05t0:689_3": "niraye kammakkhayena maraṇaṃ hotīti āha “kammassa vipākavasena vāti nirayaṃva sandhāya",
  "tika-abh05t0:689_4": "vutta”nti. “Vassasataṃ vassasahassaṃ vassasatasahassānī”tiādinā manussānaṃ devānañca",
  "tika-abh05t0:689_5": "āyuparicchedavacanato yebhuyyena tesaṃ āyukkhayena maraṇaṃ hotīti vuttaṃ “vassagaṇanāya",
  "tika-abh05t0:689_6": "vāti manusse cātumahārājikādideve ca sandhāyā”ti. “Vutta”nti ānetvā yojetabbaṃ.",
  "tika-abh05t0:690": "Iddhibalakathāvaṇṇanā niṭṭhitā.",
  "tika-abh05t0:691": "8. Samādhikathāvaṇṇanā",
  "tika-abh05t0:692_0": "625-626. Samaṃ ṭhapanaṭṭhenāti samaṃ visamaṃ līnuddhaccādiṃ paṭibāhitvā, vikkhepameva",
  "tika-abh05t0:692_1": "vā viddhaṃsetvā ṭhapanaṭṭhena. “Cittasantati samādhī”ti vadantena tassa cetasikabhāvo",
  "tika-abh05t0:692_2": "paṭikkhitto hotīti āha “cetasikantaraṃ atthīti aggahetvā”ti. Bhāvanāya āhitavisesāya",
  "tika-abh05t0:692_3": "ekaggatāya vijjamānavisesapaṭikkhepo chalaṃ, so panassa anāhitavisesāya ekaggatāya",
  "tika-abh05t0:692_4": "sāmaññenāti āha “sāmaññamattenā”ti.",
  "tika-abh05t0:693": "Samādhikathāvaṇṇanā niṭṭhitā.",
  "tika-abh05t0:694": "9. Dhammaṭṭhitatākathāvaṇṇanā",
  "tika-abh05t0:695_0": "627. Avijjāya yā ṭhitatāti avijjāya saṅkhārānaṃ anantarapaccayabhāve yā niyatatā",
  "tika-abh05t0:695_1": "dhammaniyāmatāsaṅkhātā, yā ṭhitasabhāvatā nipphannā, na dhammamattatāṭṭhitatāya nipphannāya",
  "tika-abh05t0:695_2": "vasena, anantarapaccayabhāvasaṅkhātā ṭhitatā paccayatā hotīti attho. Aññamaññapaccayabhāvarahitassāti",
  "tika-abh05t0:695_3": "idaṃ sahajātanissayādipaccayānaṃ paṭikkhepapadaṃ daṭṭhabbaṃ, na aññamaññapaccayatāmattassa.",
  "tika-abh05t0:695_4": "Sabbo tādisoti iminā samanantaraanantarūpanissayanatthivigatāsevanādikaṃ saṅgaṇhāti.",
  "tika-abh05t0:695_5": "Aññamaññapaccayatañcāti etthāpi vuttanayena attho veditabbo. Ettha pana paccayuppannassapi",
  "tika-abh05t0:695_6": "paccayabhāvato saṅkhārānampi vasena yojetabbaṃ. Tenāha “tassā ca itarā”ti.",
  "tika-abh05t0:696": "Dhammaṭṭhitatākathāvaṇṇanā niṭṭhitā.",
  "tika-abh05t0:697": "10. Aniccatākathāvaṇṇanā",
  "tika-abh05t0:698_0": "628. Rūpādīnaṃ aniccatā rūpādike sati hoti, asati na hotīti iminā pariyāyena tassā",
  "tika-abh05t0:698_1": "tehi saha uppādanirodho vutto, uppādādīsu tīsu lakkhaṇesu aniccatāvohāro hotīti yathā",
  "tika-abh05t0:698_2": "tayo daṇḍe upādāya pavatto tidaṇḍavohāro tesu sabbesu hoti, evaṃ jātijarāmaraṇadhammo",
  "tika-abh05t0:698_3": "na nicco anicco, tassa jātiādipakatitā aniccatāsaddena vuccatīti uppādādīsu lakkhaṇesu",
  "tika-abh05t0:698_4": "aniccatāvohāro sambhavatīti vuttaṃ “tīsu…pe… hotī”ti. Vibhāgānuyuñjanavasenāti pabhedānuyuñjanavasena.",
  "tika-abh05t0:698_5": "Tattha yathā jarābhaṅgavasena aniccatā pākaṭā hoti, na tathā jātivasenāti pāḷiyaṃ",
  "tika-abh05t0:698_6": "jarāmaraṇavaseneva aniccatāvibhāgo dassitoti daṭṭhabbaṃ.",
  "tika-abh05t0:699": "Aniccatākathāvaṇṇanā niṭṭhitā.",
  "tika-abh05t0:700": "Ekādasamavaggavaṇṇanā niṭṭhitā.",
  "tika-abh05t0:701": "12. Dvādasamavaggo",
  "tika-abh05t0:702": "1. Saṃvarokammantikathāvaṇṇanā",
  "tika-abh05t0:703": "630-632. Sabbassapi manaso manodvārabhāvato “vipākadvāranti bhavaṅgamanaṃ vadatī”ti āha.",
  "tika-abh05t0:704": "Saṃvarokammantikathāvaṇṇanā niṭṭhitā.",
  "tika-abh05t0:705": "2. Kammakathāvaṇṇanā",
  "tika-abh05t0:706": "633-635. Savipākāpi dassitāyeva nāma hoti vuttāvasiṭṭhā savipākāti atthasiddhattā.",
  "tika-abh05t0:707": "Kammakathāvaṇṇanā niṭṭhitā.",
  "tika-abh05t0:708": "4. Saḷāyatanakathāvaṇṇanā",
  "tika-abh05t0:709": "638-640. Manāyatanekadesassa vipākassa atthitāya “avisesenā”ti vuttaṃ.",
  "tika-abh05t0:710": "Saḷāyatanakathāvaṇṇanā niṭṭhitā.",
  "tika-abh05t0:711": "5. Sattakkhattuparamakathāvaṇṇanā",
  "tika-abh05t0:712_0": "641-645. Assāti imassa sattakkhattuparamassa. Tenāha “sattakkhattuparamabhāve ca",
  "tika-abh05t0:712_1": "niyāmaṃ icchasī”ti. Yena ānantariyakammena. Antarāti satta bhave anibbattetvā tesaṃ",
  "tika-abh05t0:712_2": "antareyeva. Kecīti abhayagirivāsino. Apareti padakārā. Tassāti yo sattakkhattuparamoti",
  "tika-abh05t0:712_3": "vā, kolaṃkoloti vā, ekabījīti vā bhagavatā ñāṇena paricchinditvā byākato, tassa yathāvuttaparicchedā",
  "tika-abh05t0:712_4": "antarā uparimaggādhigamo natthi avitathadesanattā. Yathāparicchedameva tassa abhisamayo,",
  "tika-abh05t0:712_5": "svāyaṃ vibhāgo tesaṃyeva puggalānaṃ indriyaparopariyattena veditabbo bhavaniyāmena",
  "tika-abh05t0:712_6": "tādisassa kassaci abhāvato. Yasmā kassaci mudukānipi indriyāni paccayavisesena tikkhabhāvaṃ",
  "tika-abh05t0:712_7": "āpajjeyyuṃ, tasmā tādisaṃ sandhāya “bhabboti vuccati, na so abhabbo nāmā”ti ca vuttaṃ.",
  "tika-abh05t0:712_8": "Yasmā pana bhagavā na tādisaṃ “sattakkhattuparamo”tiādinā niyametvā byākaroti, tasmā",
  "tika-abh05t0:712_9": "āha “na pana antarā abhisametuṃ bhabbatā vuttā”ti. Ayañca nayo ekantena icchitabbo.",
  "tika-abh05t0:712_10": "Aññathā puggalassa saṅkaro siyāti dassento “yadi cā”tiādimāha.",
  "tika-abh05t0:713": "Sattakkhattuparamakathāvaṇṇanā niṭṭhitā.",
  "tika-abh05t0:714": "Dvādasamavaggavaṇṇanā niṭṭhitā.",
  "tika-abh05t0:715": "13. Terasamavaggo",
  "tika-abh05t0:716": "1. Kappaṭṭhakathāvaṇṇanā",
  "tika-abh05t0:717_0": "654-657. “Heṭṭhā vuttādhippāyamevā”ti idaṃ iddhibalakathāyaṃ yaṃ vuttaṃ “atītaṃ anāgatanti",
  "tika-abh05t0:717_1": "idaṃ avisesena kappaṃ tiṭṭheyyāti paṭiññātattā codetī”tiādi, taṃ sandhāya vuttanti",
  "tika-abh05t0:717_2": "āha “heṭṭhāti iddhibalakathāya”nti. Tattha “dve kappe”tiādiāyuparicchedātikkamasamatthatācodanāvasena",
  "tika-abh05t0:717_3": "āgatā, idha pana saṅghabhedako āyukappameva aṭṭhatvā yadi ekaṃ mahākappaṃ tiṭṭheyya,",
  "tika-abh05t0:717_4": "yathā ekaṃ, evaṃ anekepi kappe tiṭṭheyyāti codanā kātabbā.",
  "tika-abh05t0:718": "Kappaṭṭhakathāvaṇṇanā niṭṭhitā.",
  "tika-abh05t0:719": "4. Niyatassaniyāmakathāvaṇṇanā",
  "tika-abh05t0:720_0": "663-664. Appattaniyāmānanti ye anuppannamicchattasammattaniyatadhammā puggalā, tesaṃ",
  "tika-abh05t0:720_1": "dhamme. Ke pana te? Yathāvuttapuggalasantānapariyāpannā dhammā. Te hi bhūmittayapariyāpannatāya",
  "tika-abh05t0:720_2": "“tebhūmakā”ti vuttā. Ye pana pattaniyāmānaṃ santāne pavattā aniyatadhammā, na tesamettha",
  "tika-abh05t0:720_3": "saṅgaho kato. Na hi tehi samannāgamena aniyatatā atthi. Tenevāha “tehi samannāgatopi",
  "tika-abh05t0:720_4": "aniyatoyevā”ti. Imaṃ vohāramattanti iminā niyāmo nāma koci dhammo natthi, upacitasambhāratāya",
  "tika-abh05t0:720_5": "abhisambujjhituṃ bhabbatāva tathā vuccatīti dasseti. Niyatoti vacanassa kāraṇabhāvena",
  "tika-abh05t0:720_6": "vuttoti yojanā. Ubhayassapīti niyato niyāmaṃ okkamatīti vacanadvayassa.",
  "tika-abh05t0:721": "Niyatassaniyāmakathāvaṇṇanā niṭṭhitā.",
  "tika-abh05t0:722": "8. Asātarāgakathāvaṇṇanā",
  "tika-abh05t0:723": "674. Evaṃ pavattamānoti “aho vata me bhaveyyā”ti evaṃ patthanākārena pavattamāno. Aññathāti nandanādiākārena.",
  "tika-abh05t0:724": "Asātarāgakathāvaṇṇanā niṭṭhitā.",
  "tika-abh05t0:725": "9. Dhammataṇhāabyākatātikathāvaṇṇanā",
  "tika-abh05t0:726_0": "676-680. Gahetvāti etena gahaṇamattameva taṃ, na pana sā tādisī atthīti dasseti.",
  "tika-abh05t0:726_1": "Na hi lokuttarārammaṇā abyākatā vā taṇhā atthīti. Tīhi koṭṭhāsehīti kāmabhavavibhavataṇhākoṭṭhāsehi.",
  "tika-abh05t0:726_2": "Rūpataṇhādibhedā chapi taṇhā.",
  "tika-abh05t0:727": "Dhammataṇhāabyākatātikathāvaṇṇanā niṭṭhitā.",
  "tika-abh05t0:728": "Terasamavaggavaṇṇanā niṭṭhitā.",
  "tika-abh05t0:729": "14. Cuddasamavaggo",
  "tika-abh05t0:730": "1. Kusalākusalapaṭisandahanakathāvaṇṇanā",
  "tika-abh05t0:731": "686-690. Anantarapaccayabhāvoyevettha paṭisandhānaṃ ghaṭanañcāti āha “anantaraṃ uppādetī”ti.",
  "tika-abh05t0:732": "Kusalākusalapaṭisandahanakathāvaṇṇanā niṭṭhitā.",
  "tika-abh05t0:733": "2. Saḷāyatanuppattikathāvaṇṇanā",
  "tika-abh05t0:734_0": "691-692. Keci vādinoti kāpile sandhāyāha. Te hi abhibyattavādino vijjamānameva kāraṇe",
  "tika-abh05t0:734_1": "phalaṃ anabhibyattaṃ hutvā ṭhitaṃ pacchā abhibyattiṃ gacchatīti vadantā bījāvatthāya",
  "tika-abh05t0:734_2": "vijjamānāpi rukkhādīnaṃ na aṅkurādayo āvibhavanti, bījamattaṃ āvibhāvaṃ gacchatīti kathenti.",
  "tika-abh05t0:735": "Saḷāyatanuppattikathāvaṇṇanā niṭṭhitā.",
  "tika-abh05t0:736": "3. Anantarapaccayakathāvaṇṇanā",
  "tika-abh05t0:737_0": "693-697. Anantaruppattiṃ sallakkhentoti cakkhuviññāṇānantaraṃ sotaviññāṇuppattiṃ",
  "tika-abh05t0:737_1": "maññamāno. Sotaviññāṇanti vacaneneva tassa cakkhusannissayatā rūpārammaṇatā ca paṭikkhittā,",
  "tika-abh05t0:737_2": "paṭiññātā ca sotasannissayatā saddārammaṇatā cāti āha “na so cakkhumhi saddārammaṇa”nti.",
  "tika-abh05t0:737_3": "Tattha saddārammaṇanti “sotaviññāṇaṃ icchatī”ti ānetvā sambandhitabbaṃ. Tayidaṃ cakkhuviññāṇassa",
  "tika-abh05t0:737_4": "anantaraṃ sotaviññāṇaṃ uppajjatīti laddhiyā evaṃ ñāyatīti āha “anantarūpaladdhivasena āpannattā”ti.",
  "tika-abh05t0:738": "Anantarapaccayakathāvaṇṇanā niṭṭhitā.",
  "tika-abh05t0:739": "4. Ariyarūpakathāvaṇṇanā",
  "tika-abh05t0:740": "698-699. Sammāvācādīti sammāvācākammantā. Tattha sammāvācā saddasabhāvā, itaro ca kāyaviññattisabhāvo, ubhayampi vā viññattīti adhippāyena rūpantissa laddhi.",
  "tika-abh05t0:741": "Ariyarūpakathāvaṇṇanā niṭṭhitā.",
  "tika-abh05t0:742": "5. Aññoanusayotikathāvaṇṇanā",
  "tika-abh05t0:743": "700-701. Tasmiṃ samayeti kusalābyākatacittakkhaṇe. So hīti pacchimapāṭho.",
  "tika-abh05t0:744": "Aññoanusayotikathāvaṇṇanā niṭṭhitā.",
  "tika-abh05t0:745": "6. Pariyuṭṭhānaṃcittavippayuttantikathāvaṇṇanā",
  "tika-abh05t0:746": "702. Teti rāgādayo. Tasmāti yasmā vipassantassapi rāgādayo uppajjanti, tasmā.",
  "tika-abh05t0:747": "Pariyuṭṭhānaṃcittavippayuttantikathāvaṇṇanā niṭṭhitā.",
  "tika-abh05t0:748": "7. Pariyāpannakathāvaṇṇanā",
  "tika-abh05t0:749_0": "703-705. Kilesavatthuokāsavasenāti kilesakāmavatthukāmabhūmivasena. Rūpadhātusahagatavasena",
  "tika-abh05t0:749_1": "anusetīti kāmarāgo yathā kāmavitakkasaṅkhātāya kāmadhātuyā saha paccayasamavāye uppajjanāraho,",
  "tika-abh05t0:749_2": "tameva rūpadhātuyāpīti attho. Rāgādikāraṇalābhe uppattiarahatā hi anusayanaṃ.",
  "tika-abh05t0:750": "Pariyāpannakathāvaṇṇanā niṭṭhitā.",
  "tika-abh05t0:751": "8. Abyākatakathāvaṇṇanā",
  "tika-abh05t0:752": "706-608. Sabbathāpīti avipākabhāvenapi sassatādibhāvenapi.",
  "tika-abh05t0:753": "Abyākatakathāvaṇṇanā niṭṭhitā.",
  "tika-abh05t0:754": "9. Apariyāpannakathāvaṇṇanā",
  "tika-abh05t0:755_0": "709-710. Tasmā diṭṭhi lokiyapariyāpannā na hotīti atthaṃ vadanti, evaṃ sati atippasaṅgo",
  "tika-abh05t0:755_1": "hoti vītadosādivohārabhāvatoti. Tato aññathā atthaṃ vadanto “rūpadiṭṭhiyā”tiādimāha.",
  "tika-abh05t0:755_2": "Tattha ādi-saddena arūpadiṭṭhiādiṃ saṅgaṇhāti. Paravādiadhippāyavasena ayamatthavibhāvanāti",
  "tika-abh05t0:755_3": "āha “yadi ca pariyāpannā siyā”ti. Tathā ca satīti diṭṭhiyā kāmadhātupariyāpannatte",
  "tika-abh05t0:755_4": "satīti attho. Tasmāti “vītadiṭṭhiko”ti evaṃ vohārābhāvato. Na hi sā tassa avigatā",
  "tika-abh05t0:755_5": "diṭṭhi, yato so vītadiṭṭhikoti na vuccati. Yenāti kāmadiṭṭhibhāvena.",
  "tika-abh05t0:756": "Apariyāpannakathāvaṇṇanā niṭṭhitā.",
  "tika-abh05t0:757": "Cuddasamavaggavaṇṇanā niṭṭhitā.",
  "tika-abh05t0:758": "15. Pannarasamavaggo",
  "tika-abh05t0:759": "1. Paccayatākathāvaṇṇanā",
  "tika-abh05t0:760_0": "711-717. Vavatthitoti asaṃkiṇṇo. Yo hi dhammo yena paccayabhāvena paccayo hoti, tassa",
  "tika-abh05t0:760_1": "tato aññenapi paccayabhāve sati paccayatā saṃkiṇṇā nāma bhaveyya. Viruddhāsambhavīnaṃ",
  "tika-abh05t0:760_2": "viya tabbidhurānaṃ paccayabhāvānaṃ sahabhāvaṃ paṭikkhipati.",
  "tika-abh05t0:761": "Paccayatākathāvaṇṇanā niṭṭhitā.",
  "tika-abh05t0:762": "2. Aññamaññapaccayakathāvaṇṇanā",
  "tika-abh05t0:763_0": "718-719. Sahajātāti vuttattā na saṅkhārapaccayā ca avijjāti vuttattāti adhippāyo.",
  "tika-abh05t0:763_1": "Anantarādināpi hi saṅkhārā avijjāya paccayā hontiyeva. Aññamaññānantaraṃ avatvā avigatānantaraṃ",
  "tika-abh05t0:763_2": "sampayuttassa vacanaṃ kamabhedo, atthiggahaṇeneva gahito atthipaccayabhūtoyeva dhammo",
  "tika-abh05t0:763_3": "nissayapaccayo hotīti. Asādhāraṇatāyāti padantarāsādhāraṇatāya. Tenāha “vakkhati hī”tiādi.",
  "tika-abh05t0:764": "Aññamaññapaccayakathāvaṇṇanā niṭṭhitā.",
  "tika-abh05t0:765": "9. Tatiyasaññāvedayitakathāvaṇṇanā",
  "tika-abh05t0:766_0": "732. Yadipi sesaṃ nāma gahitato aññaṃ, tathāpi pakaraṇaparicchinnamevettha taṃ gayhatīti",
  "tika-abh05t0:766_1": "dassento “yesaṃ…pe… adhippāyo”ti vatvā puna anavasesameva saṅgaṇhanto “asaññasattānampi",
  "tika-abh05t0:766_2": "cā”tiādimāha. Tattha sabbasatte sandhāyāti adhippāyoti yojanā. Pāṇisamphassāpi kamantītiādikaṃ",
  "tika-abh05t0:766_3": "sarīrapakatīti sambandho.",
  "tika-abh05t0:767": "733-734. Pañcahi viññāṇehi na cavati, na upapajjatīti vādaṃ paravādī nānujānātīti āha “sutta…pe… vattabba”nti.",
  "tika-abh05t0:768": "Tatiyasaññāvedayitakathāvaṇṇanā niṭṭhitā.",
  "tika-abh05t0:769": "10. Asaññasattupikākathāvaṇṇanā",
  "tika-abh05t0:770_0": "735. Yathā vitakkavicārapītisukhavirāgavasena pavattā samāpatti vitakkādirahitā hoti,",
  "tika-abh05t0:770_1": "evaṃ saññāvirāgavasena pavattāpi saññārahitāva siyāti tassa laddhīti dassento āha",
  "tika-abh05t0:770_2": "“sāpi asaññitā…pe… dassetī”ti.",
  "tika-abh05t0:771": "736. Yadi catutthajjhānasamāpatti kathaṃ asaññasamāpattīti codanaṃ sandhāyāha “saññāvirāgavasena samāpannattā asaññitā, na saññāya abhāvato”ti.",
  "tika-abh05t0:772": "Asaññasattupikākathāvaṇṇanā niṭṭhitā.",
  "tika-abh05t0:773": "11. Kammūpacayakathāvaṇṇanā",
  "tika-abh05t0:774_0": "738-739. “Kammūpacayo kammena sahajāto”ti puṭṭho sampayuttasahajātataṃ sandhāya paṭikkhipati,",
  "tika-abh05t0:774_1": "vippayuttasahajātataṃ sandhāya paṭijānātīti. Vippayuttassapi hi atthi sahajātatā",
  "tika-abh05t0:774_2": "cittasamuṭṭhānarūpassa viyāti adhippāyo.",
  "tika-abh05t0:775": "741. Tiṇṇanti kammakammūpacayakammavipākānaṃ.",
  "tika-abh05t0:776": "Kammūpacayakathāvaṇṇanā niṭṭhitā.",
  "tika-abh05t0:777": "Pannarasamavaggavaṇṇanā niṭṭhitā.",
  "tika-abh05t0:778": "Tatiyo paṇṇāsako samatto.",
  "tika-abh05t0:779": "16. Soḷasamavaggo",
  "tika-abh05t0:780": "3. Sukhānuppadānakathāvaṇṇanā",
  "tika-abh05t0:781": "747-748. Na tassāti yassa taṃ anuppadissati, na tassa. Yo hi anuppadeti, yassa ca anuppadeti, tadubhayavinimuttā idha pareti adhippetā.",
  "tika-abh05t0:782": "Sukhānuppadānakathāvaṇṇanā niṭṭhitā.",
  "tika-abh05t0:783": "4. Adhigayhamanasikārakathāvaṇṇanā",
  "tika-abh05t0:784_0": "749-753. Taṃcittatāyāti ettha manasikaronto yadi sabbasaṅkhāre ekato manasi karoti,",
  "tika-abh05t0:784_1": "yena cittena manasi karoti, sabbasaṅkhārantogadhattā tasmiṃyeva khaṇe taṃ cittaṃ",
  "tika-abh05t0:784_2": "manasi kātabbaṃ etassāti taṃcittatā nāma doso āpajjatīti dassento āha “tadeva ārammaṇabhūta”ntiādi.",
  "tika-abh05t0:784_3": "Etena tasseva tena manasikaraṇāsambhavamāha, taṃ vātiādinā pana sasaṃvedanāvādāpattinti ayametesaṃ viseso.",
  "tika-abh05t0:785": "Adhigayhamanasikārakathāvaṇṇanā niṭṭhitā.",
  "tika-abh05t0:786": "Soḷasamavaggavaṇṇanā niṭṭhitā.",
  "tika-abh05t0:787": "17. Sattarasamavaggo",
  "tika-abh05t0:788": "1. Atthiarahatopuññūpacayakathāvaṇṇanā",
  "tika-abh05t0:789": "776-779. Kiriyacittaṃ abyākataṃ anādiyitvāti “kiriyacittaṃ abyākata”nti aggahetvā, dānādipavattanena dānamayādipuññattena ca gahetvāti attho.",
  "tika-abh05t0:790": "Atthiarahatopuññūpacayakathāvaṇṇanā niṭṭhitā.",
  "tika-abh05t0:791": "2. Natthiarahatoakālamaccūtikathāvaṇṇanā",
  "tika-abh05t0:792": "780. Aladdhavipākavārānanti vipākadānaṃ pati aladdhokāsānaṃ. Byantībhāvanti vigatantataṃ, vigamaṃ avipākanti attho.",
  "tika-abh05t0:793_0": "781. Tato paranti byatirekena atthasiddhi, na kevalena anvayenāti āha “tāva na kamati,",
  "tika-abh05t0:793_1": "tato paraṃ kamatīti laddhiyā paṭikkhipatī”ti. Tattha tato paranti pubbe katassa kammassa",
  "tika-abh05t0:793_2": "parikkhayagamanato paraṃ. Natthi pāṇātipāto pāṇātipātalakkhaṇābhāvatoti adhippāyo.",
  "tika-abh05t0:793_3": "Tameva lakkhaṇābhāvaṃ dassetuṃ “pāṇopāṇasaññitā”tiādi vuttaṃ. Tattha na tenāti yo",
  "tika-abh05t0:793_4": "parena upakkamo kato, tena upakkamena na mato, dhammatāmaraṇeneva matoti dubbiññeyyaṃ",
  "tika-abh05t0:793_5": "avisesavidūhi, dubbiññeyyaṃ vā hotu suviññeyyaṃ vā, aṅgapāripūriyāva pāṇātipāto.",
  "tika-abh05t0:794": "Natthiarahatoakālamaccūtikathāvaṇṇanā niṭṭhitā.",
  "tika-abh05t0:795": "3. Sabbamidaṃkammatotikathāvaṇṇanā",
  "tika-abh05t0:796": "784. Abījatoti sabbena sabbaṃ abījato aññabījato ca. Tanti deyyadhammaṃ, gilānapaccayanti attho.",
  "tika-abh05t0:797": "Sabbamidaṃkammatotikathāvaṇṇanā niṭṭhitā.",
  "tika-abh05t0:798": "4. Indriyabaddhakathāvaṇṇanā",
  "tika-abh05t0:799": "788. Vināpi aniccaṭṭhenāti aniccaṭṭhaṃ ṭhapetvāpi aṭṭhapetvāpīti attho, na aniccaṭṭhavirahenāti. Na hi aniccaṭṭhavirahitaṃ anindriyabaddhaṃ atthi.",
  "tika-abh05t0:800": "Indriyabaddhakathāvaṇṇanā niṭṭhitā.",
  "tika-abh05t0:801": "7. Navattabbaṃsaṅghodakkhiṇaṃvisodhetītikathāvaṇṇanā",
  "tika-abh05t0:802": "793-794. Appaṭiggahaṇatoti paṭiggāhakattābhāvato.",
  "tika-abh05t0:803": "Navattabbaṃsaṅghodakkhiṇaṃvisodhetītikathāvaṇṇanā niṭṭhitā.",
  "tika-abh05t0:804": "11. Dakkhiṇāvisuddhikathāvaṇṇanā",
  "tika-abh05t0:805_0": "800-801. Paṭiggāhakanirapekkhāti paṭiggāhakassa guṇavisesanirapekkhā, tassa dakkhiṇeyyabhāvena",
  "tika-abh05t0:805_1": "vināti attho. Tenāha “paṭiggāhakena paccayabhūtena vinā”ti. Saccametanti laddhikittanena",
  "tika-abh05t0:805_2": "vuttabhāvameva paṭijānāti. Paṭiggāhakassa vipākanibbattanaṃ dānacetanāya mahāphalatā.",
  "tika-abh05t0:805_3": "Paccayabhāvoyeva hi tassa, na tassā kāraṇattaṃ. Tenāha “dānacetanānibbattanena yadi bhaveyyā”tiādi.",
  "tika-abh05t0:806": "Dakkhiṇāvisuddhikathāvaṇṇanā niṭṭhitā.",
  "tika-abh05t0:807": "Sattarasamavaggavaṇṇanā niṭṭhitā.",
  "tika-abh05t0:808": "18. Aṭṭhārasamavaggo",
  "tika-abh05t0:809": "1. Manussalokakathāvaṇṇanā",
  "tika-abh05t0:810": "802-803. Gahaṇanti micchāgahaṇaṃ.",
  "tika-abh05t0:811": "Manussalokakathāvaṇṇanā niṭṭhitā.",
  "tika-abh05t0:812": "2. Dhammadesanākathāvaṇṇanā",
  "tika-abh05t0:813": "804-806. Tassa ca nimmitabuddhassa desanaṃ sampaṭicchitvā āyasmatā ānandena sayameva ca desito.",
  "tika-abh05t0:814": "Dhammadesanākathāvaṇṇanā niṭṭhitā.",
  "tika-abh05t0:815": "6. Jhānasaṅkantikathāvaṇṇanā",
  "tika-abh05t0:816": "813-816. Vitakkavicāresu virattacittatā tattha ādīnavamanasikāro, tadākāro ca dutiyajjhānūpacāroti āha “vitakkavicārā ādīnavato manasi kātabbā, tato dutiyajjhānena bhavitabba”nti.",
  "tika-abh05t0:817": "Jhānasaṅkantikathāvaṇṇanā niṭṭhitā.",
  "tika-abh05t0:818": "7. Jhānantarikakathāvaṇṇanā",
  "tika-abh05t0:819": "817-819. Na paṭhamajjhānaṃ vitakkābhāvato, nāpi dutiyajjhānaṃ vicārasabbhāvatoti jhānametaṃ na hotīti dassento āha “paṭhamajjhānādīsu aññatarabhāvābhāvato na jhāna”nti.",
  "tika-abh05t0:820": "Jhānantarikakathāvaṇṇanā niṭṭhitā.",
  "tika-abh05t0:821": "9. Cakkhunārūpaṃpassatītikathāvaṇṇanā",
  "tika-abh05t0:822_0": "826-827. “Cakkhunā rūpaṃ disvā”ti iminā cakkhuviññāṇena paṭijānanassa aggahaṇe aruciṃ",
  "tika-abh05t0:822_1": "sūcento āha “manoviññāṇapaṭijānanaṃ kira sandhāyā”ti. Tenevāha “manoviññāṇapaṭijānanaṃ",
  "tika-abh05t0:822_2": "panā”tiādi. Tasmāti manoviññāṇapaṭijānanasseva adhippetattāti attho. Evaṃ santeti",
  "tika-abh05t0:822_3": "yadi rūpena rūpaṃ paṭivijānāti, rūpaṃ paṭivijānantampi manoviññāṇaṃ rūpavijānanaṃ",
  "tika-abh05t0:822_4": "hoti, na rūpadassananti āha “manoviññāṇapaṭijānanaṃ pana rūpadassanaṃ kathaṃ hotī”ti.",
  "tika-abh05t0:823": "Cakkhunārūpaṃpassatītikathāvaṇṇanā niṭṭhitā.",
  "tika-abh05t0:824": "Aṭṭhārasamavaggavaṇṇanā niṭṭhitā.",
  "tika-abh05t0:825": "19. Ekūnavīsatimavaggo",
  "tika-abh05t0:826": "1. Kilesapajahanakathāvaṇṇanā",
  "tika-abh05t0:827_0": "828-831. Te panāti ye ariyamaggena pahīnā kilesā, te pana. Kāmañcettha maggena pahātabbakilesā",
  "tika-abh05t0:827_1": "maggabhāvanāya asati uppajjanārahā khaṇattayaṃ na āgatāti ca anāgatā nāma siyuṃ,",
  "tika-abh05t0:827_2": "yasmā pana te na uppajjissanti, tasmā tathā na vuccantīti daṭṭhabbaṃ. Tenevāha “nāpi bhavissantī”ti.",
  "tika-abh05t0:828": "Kilesapajahanakathāvaṇṇanā niṭṭhitā.",
  "tika-abh05t0:829": "2. Suññatakathāvaṇṇanā",
  "tika-abh05t0:830_0": "832. Yena avasavattanaṭṭhena paraparikappito natthi etesaṃ attano visayanti anattāti",
  "tika-abh05t0:830_1": "vuccanti sabhāvadhammā, svāyaṃ anattatāti āha “avasavattanākāro anattatā”ti. Sā panāyaṃ",
  "tika-abh05t0:830_2": "yasmā atthato asārakatāva hoti, tasmā tadekadesena taṃ dassetuṃ “atthato jarāmaraṇamevā”ti",
  "tika-abh05t0:830_3": "āha. Evaṃ sati lakkhaṇasaṅkaro siyā, tesaṃ panidaṃ adhippāyakittananti daṭṭhabbaṃ.",
  "tika-abh05t0:830_4": "Arūpadhammānaṃ avasavattanākāratāya eva hi anattalakkhaṇassa saṅkhārakkhandhapariyāpannatā.",
  "tika-abh05t0:831": "Suññatakathāvaṇṇanā niṭṭhitā.",
  "tika-abh05t0:832": "3. Sāmaññaphalakathāvaṇṇanā",
  "tika-abh05t0:833": "835-836. Pattidhammanti heṭṭhā vuttaṃ samannāgamamāha.",
  "tika-abh05t0:834": "Sāmaññaphalakathāvaṇṇanā niṭṭhitā.",
  "tika-abh05t0:835": "5. Tathatākathāvaṇṇanā",
  "tika-abh05t0:836_0": "841-843. Rūpādīnaṃ sabhāvatāti etena rūpādayo eva sabhāvatāti imamatthaṃ paṭikkhipati.",
  "tika-abh05t0:836_1": "Yato taṃ paravādī rūpādīsu apariyāpannaṃ icchati. Tenāha “bhāvaṃ hesa tathatāti vadati,",
  "tika-abh05t0:836_2": "na bhāvayoga”nti. Tattha bhāvanti dhammamattaṃ, pakatīti attho “jātidhamma”ntiādīsu",
  "tika-abh05t0:836_3": "viya. Rūpādīnañhi ruppanādipakati tathā asaṅkhatāti ca paravādino laddhi. Tena vuttaṃ",
  "tika-abh05t0:836_4": "“na bhāvayoga”nti. Yena hi bhāvo sabhāvadhammo yujjati, ekībhāvameva gacchati, taṃ",
  "tika-abh05t0:836_5": "ruppanādilakkhaṇaṃ bhāvayogo. Taṃ pana rūpādito anaññaṃ, tato eva saṅkhataṃ, aviparītaṭṭhena",
  "tika-abh05t0:836_6": "pana “tatha”nti vuccati.",
  "tika-abh05t0:837": "Tathatākathāvaṇṇanā niṭṭhitā.",
  "tika-abh05t0:838": "6. Kusalakathāvaṇṇanā",
  "tika-abh05t0:839": "844-846. Anavajjabhāvamatteneva kusalanti yojanā. Tasmāti yasmā avajjarahitaṃ anavajjaṃ, anavajjabhāvamatteneva ca kusalaṃ, tasmā nibbānaṃ kusalanti.",
  "tika-abh05t0:840": "Kusalakathāvaṇṇanā niṭṭhitā.",
  "tika-abh05t0:841": "7. Accantaniyāmakathāvaṇṇanā",
  "tika-abh05t0:842_0": "847. Yaṃ “ekavāraṃ nimuggo tathā nimuggova hoti, etassa puna bhavato vuṭṭhānaṃ nāma",
  "tika-abh05t0:842_1": "natthī”ti aṭṭhakathāyaṃ āgataṃ, so pana ācariyavādo, na aṭṭhakathānayoti dassento",
  "tika-abh05t0:842_2": "“tāya jātiyā…pe… maññamāno”ti āha. Tattha tāya jātiyāti yassaṃ jātiyaṃ puggalo kammāvaraṇādiāvaraṇehi",
  "tika-abh05t0:842_3": "samannāgato hoti, tāya jātiyā. Saṃsārakhāṇukabhāvo vassabhaññādīnaṃ viya makkhaliādīnaṃ",
  "tika-abh05t0:842_4": "viya ca daṭṭhabbo. So ca ahetukādimicchādassanassa phalabhāveneva veditabbo, na accantaniyāmassa",
  "tika-abh05t0:842_5": "nāma kassaci atthibhāvato. Yathā hi vimuccantassa koci niyāmo nāma natthi ṭhapetvā",
  "tika-abh05t0:842_6": "maggena bhavaparicchedaṃ, evaṃ avimuccantassapi koci saṃsāraniyāmo nāma natthi. Tādisassa",
  "tika-abh05t0:842_7": "pana micchādassanassa balavabhāve aparimitakappaparicchede cirataraṃ saṃsārappabandho",
  "tika-abh05t0:842_8": "hoti, apāyūpapatti ca yattha saṃsārakhāṇusamaññā.",
  "tika-abh05t0:843_0": "Yaṃ paneke vadanti “attheva accantaṃ saṃsaritā anantattā sattanikāyassā”ti, tampi",
  "tika-abh05t0:843_1": "apuññabahulaṃ sattasantānaṃ sandhāya vuttaṃ siyā. Na hi mātughātakādīnaṃ tenattabhāvena",
  "tika-abh05t0:843_2": "sammattaniyāmokkamanantarāyabhūto micchattaniyāmo viya sattānaṃ vimuttantarāyakaro",
  "tika-abh05t0:843_3": "saṃsāraniyāmo nāma natthi. Yāva pana na maggaphalassa upanissayo upalabbhati, tāva",
  "tika-abh05t0:843_4": "saṃsāro aparicchinno. Yadā ca so upaladdho, tadā so paricchinno evāti daṭṭhabbaṃ.",
  "tika-abh05t0:844_0": "Yathā niyatasammādassanaṃ, evaṃ niyatamicchādassanenapi savisaye ekaṃsagāhavasena",
  "tika-abh05t0:844_1": "ukkaṃsagatena bhavitabbanti tena samannāgatassa puggalassa sati accantaniyāme kathaṃ",
  "tika-abh05t0:844_2": "tasmiṃ abhinivesavisaye anekaṃsagāho uppajjeyya, abhinivesantaraṃ vā viruddhaṃ yadi",
  "tika-abh05t0:844_3": "uppajjeyya, accantaniyāmo eva na siyāti pāḷiyaṃ vicikicchuppattiniyāmantaruppatticodanā",
  "tika-abh05t0:844_4": "katā. Na hi vicikicchā viya sammattaniyatapuggalānaṃ yathākkamaṃ micchattasammattaniyatapuggalānaṃ",
  "tika-abh05t0:844_5": "sammattamicchattaniyatā dhammā kadācipi uppajjanti, aviruddhaṃ pana niyāmantarameva",
  "tika-abh05t0:844_6": "hotīti ānantarikantaraṃ viya micchādassanantaraṃ samānajātikaṃ na nivattetīti viruddhaṃyeva",
  "tika-abh05t0:844_7": "dassetuṃ pāḷiyaṃ vicikicchā viya sassatucchedadiṭṭhiyo eva uddhaṭā. Evamettha vicikicchuppattiniyāmantaruppattīnaṃ",
  "tika-abh05t0:844_8": "niyāmantaruppattinivattakabhāvo veditabbo, accantaniyāmo ca nivattissatīti ca viruddhametanti",
  "tika-abh05t0:844_9": "pana “vicāretvāva gahetabbā”ti vuttaṃ siyā.",
  "tika-abh05t0:845": "Accantaniyāmakathāvaṇṇanā niṭṭhitā.",
  "tika-abh05t0:846": "8. Indriyakathāvaṇṇanā",
  "tika-abh05t0:847_0": "853-856. Yathā lokuttarā saddhādayo eva saddhindriyādīni, evaṃ lokiyāpi. Kasmā? Tatthāpi",
  "tika-abh05t0:847_1": "adhimokkhalakkhaṇādinā indaṭṭhasabbhāvato. Saddheyyādivatthūsu saddahanādimattameva",
  "tika-abh05t0:847_2": "hi tanti imamatthaṃ dassento āha “lokuttarānaṃ…pe… daṭṭhabbo”ti.",
  "tika-abh05t0:848": "Indriyakathāvaṇṇanā niṭṭhitā.",
  "tika-abh05t0:849": "Ekūnavīsatimavaggavaṇṇanā niṭṭhitā.",
  "tika-abh05t0:850": "20. Vīsatimavaggo",
  "tika-abh05t0:851": "2. Ñāṇakathāvaṇṇanā",
  "tika-abh05t0:852_0": "863-865. Kāmaṃ pubbabhāgepi attheva dukkhapariññā, atthasādhikā pana sā maggakkhaṇikā",
  "tika-abh05t0:852_1": "evāti ukkaṃsagataṃ dukkhapariññaṃ sandhāya avadhārento āha “dukkhaṃ…pe… maggañāṇameva",
  "tika-abh05t0:852_2": "dīpetī”ti. Taṃ pana avadhāraṇaṃ na ñāṇantaranivattanaṃ, atha kho ñāṇantarassa yathādhigatakiccanivattanaṃ",
  "tika-abh05t0:852_3": "daṭṭhabbaṃ. Tenāha “na tasseva ñāṇabhāva”ntiādi.",
  "tika-abh05t0:853": "Ñāṇakathāvaṇṇanā niṭṭhitā.",
  "tika-abh05t0:854": "3. Nirayapālakathāvaṇṇanā",
  "tika-abh05t0:855_0": "866-868. Nerayike niraye pālenti, tato niggantuṃ appadānavasena rakkhantīti nirayapālā.",
  "tika-abh05t0:855_1": "Nirayapālatāya vā nerayikānaṃ narakadukkhena pariyonaddhāya alaṃ samatthāti nirayapālā.",
  "tika-abh05t0:855_2": "Kiṃ panete nirayapālā nerayikā, udāhu anerayikāti. Kiñcettha – yadi tāva nerayikā,",
  "tika-abh05t0:855_3": "nirayasaṃvattaniyena kammena nibbattāti sayampi nirayadukkhaṃ paccanubhaveyyuṃ, tathā",
  "tika-abh05t0:855_4": "sati aññesaṃ nerayikānaṃ yātanāya asamatthā siyuṃ, “ime nerayikā, ime nirayapālā”ti",
  "tika-abh05t0:855_5": "vavatthānañca na siyā. Ye ca ye yātenti, tehi samānarūpabalappamāṇehi itaresaṃ bhayasantāsā",
  "tika-abh05t0:855_6": "na siyuṃ. Atha anerayikā, tesaṃ tattha kathaṃ sambhavoti? Vuccate – anerayikā nirayapālā",
  "tika-abh05t0:855_7": "anirayagatisaṃvattaniyakammanibbattā. Nirayūpapattisaṃvattaniyakammato hi aññeneva",
  "tika-abh05t0:855_8": "kammunā te nibbattanti rakkhasajātikattā. Tathā hi vadanti –",
  "tika-abh05t0:856": "“Kodhanā kurūrakammantā, pāpābhirucino tathā;",
  "tika-abh05t0:857": "Dukkhitesu ca nandanti, jāyanti yamarakkhasā”ti.",
  "tika-abh05t0:858_0": "Tattha yadeke vadanti “yātanādukkhassa appaṭisaṃvedanato, aññathā puna aññamaññaṃ",
  "tika-abh05t0:858_1": "yāteyyu”nti ca evamādi, tayidaṃ ākāsaromaṭṭhanaṃ nirayapālānaṃ nerayikabhāvasseva",
  "tika-abh05t0:858_2": "abhāvato. Ye pana vadeyyuṃ – yadipi anerayikā nirayapālā, ayomayāya pana ādittāya",
  "tika-abh05t0:858_3": "sampajjalitāya sajotibhūtāya nirayabhūmiyā parivattamānā kathaṃ nāma dukkhaṃ nānubhavantīti?",
  "tika-abh05t0:858_4": "Kammānubhāvato. Yathā hi iddhimanto cetovasippattā mahāmoggallānādayo nerayike anukampantā",
  "tika-abh05t0:858_5": "iddhibalena nirayabhūmiṃ upagatā tattha dāhadukkhena na bādhīyanti, evaṃ sampadamidaṃ daṭṭhabbaṃ.",
  "tika-abh05t0:859_0": "Taṃ iddhivisayassa acinteyyabhāvatoti ce? Idampi taṃsamānaṃ kammavipākassa acinteyyabhāvato.",
  "tika-abh05t0:859_1": "Tathārūpena hi kammunā te nibbattā yathā nirayadukkhena abādhitā eva hutvā nerayike",
  "tika-abh05t0:859_2": "yātenti, na cettakena bāhiravisayābhāvo vijjati iṭṭhāniṭṭhatāya paccekaṃ dvārapurisesu",
  "tika-abh05t0:859_3": "vibhattasabhāvattā. Tathā hi ekaccassa dvārassa purisassa iṭṭhaṃ ekaccassa aniṭṭhaṃ,",
  "tika-abh05t0:859_4": "ekaccassa ca aniṭṭhaṃ ekaccassa iṭṭhaṃ hoti. Evañca katvā yadeke vadanti “natthi",
  "tika-abh05t0:859_5": "kammavasena tejasā parūpatāpana”ntiādi, tadapāhataṃ hoti. Yaṃ pana vadanti “anerayikānaṃ",
  "tika-abh05t0:859_6": "tesaṃ kathaṃ tattha sambhavo”ti nerayikānaṃ yātakabhāvato. Nerayikasattayātanāyoggañhi",
  "tika-abh05t0:859_7": "attabhāvaṃ nibbattentaṃ kammaṃ tādisanikantivināmitaṃ nirayaṭṭhāneyeva nibbatteti.",
  "tika-abh05t0:859_8": "Te ca nerayikehi adhikatarabalārohapariṇāhā ativiya bhayānakasantāsakurūratarapayogā",
  "tika-abh05t0:859_9": "ca honti. Eteneva tattha kākasunakhādīnampi nibbatti saṃvaṇṇitāti daṭṭhabbaṃ.",
  "tika-abh05t0:860_0": "Kathamaññagatikehi aññagatikabādhananti ca na vattabbaṃ aññatthāpi tathā dassanato.",
  "tika-abh05t0:860_1": "Yaṃ paneke vadanti “asattasabhāvā nirayapālā nirayasunakhādayo cā”ti, taṃ tesaṃ matimattaṃ",
  "tika-abh05t0:860_2": "aññattha tathā adassanato. Na hi kāci atthi tādisī dhammappavatti, yā asattasabhāvā,",
  "tika-abh05t0:860_3": "sampatisattehi appayojitā ca atthakiccaṃ sādhentī diṭṭhapubbā. Petānaṃ pānīyanivārakānaṃ",
  "tika-abh05t0:860_4": "daṇḍādihatthapurisānampi asattabhāve visesakāraṇaṃ natthi. Supinūpaghātopi atthakiccasamatthatāya",
  "tika-abh05t0:860_5": "appamāṇaṃ dassanādimattenapi tadatthasiddhito. Tathā hi supine āhārūpabhogādinā na",
  "tika-abh05t0:860_6": "atthasiddhi atthi, nimmānarūpaṃ panettha laddhaparihāraṃ iddhivisayassa acinteyyabhāvato.",
  "tika-abh05t0:860_7": "Idhāpi kammavipākassa acinteyyabhāvatoti ce? Taṃ na, asiddhattā. Nerayikānaṃ kammavipāko",
  "tika-abh05t0:860_8": "nirayapālāti asiddhametaṃ, vuttanayena pana nesaṃ sattabhāvo eva siddho. Sakkā hi",
  "tika-abh05t0:860_9": "vattuṃ sattasaṅkhātā nirayapālasaññitā dhammappavatti sābhisandhikā parūpaghāti atthakiccasabbhāvato",
  "tika-abh05t0:860_10": "ojāhārādirakkhasasantati viyāti. Abhisandhipubbakatā cettha na sakkā paṭikkhipituṃ",
  "tika-abh05t0:860_11": "tathā tathā abhisandhiyā yātanato, tato eva na saṅghāṭapabbatādīhi anekantikatā.",
  "tika-abh05t0:860_12": "Ye pana vadanti “bhūtavisesā eva te vaṇṇasaṇṭhānādivisesavanto bheravākārā narakapālāti",
  "tika-abh05t0:860_13": "samaññaṃ labhantī”ti, tadasiddhaṃ. Ujukameva pāḷiyaṃ “atthi niraye nirayapālā”ti",
  "tika-abh05t0:860_14": "vādassa patiṭṭhāpitattā.",
  "tika-abh05t0:861_0": "Apica yathā ariyavinaye narakapālānaṃ bhūtamattatā asiddhā, tathā paññattimattavādinopi",
  "tika-abh05t0:861_1": "tesaṃ bhūtamattatā asiddhāva. Na hi tassa bhūtāni nāma santi. Yadi paramatthaṃ gahetvā",
  "tika-abh05t0:861_2": "voharati, atha kasmā vedanādike eva paṭikkhipatīti? Tiṭṭhatesā anavaṭṭhitatakkānaṃ",
  "tika-abh05t0:861_3": "appahīnasammohavipallāsānaṃ vādavīmaṃsā, evaṃ attheva nirayapālāti niṭṭhamettha gantabbaṃ.",
  "tika-abh05t0:861_4": "Sati ca nesaṃ sabbhāve, asatipi bāhire visaye narake viya desādiniyamo hotīti vādo",
  "tika-abh05t0:861_5": "na sijjhati evāti daṭṭhabbaṃ.",
  "tika-abh05t0:862": "Nirayapālakathāvaṇṇanā niṭṭhitā.",
  "tika-abh05t0:863": "4. Tiracchānakathāvaṇṇanā",
  "tika-abh05t0:864_0": "869-871. Tassāti erāvaṇanāmakassa devaputtassa. Tahiṃ kīḷanakāle hatthivaṇṇena vikubbanaṃ",
  "tika-abh05t0:864_1": "sandhāya “hatthināgassā”ti vuttaṃ. Dibbayānassāti etthāpi eseva nayo. Na hi ekantasukhappaccayaṭṭhāne",
  "tika-abh05t0:864_2": "sagge dukkhādhiṭṭhānassa akusalakammasamuṭṭhānassa attabhāvassa sambhavo yutto. Tenāha",
  "tika-abh05t0:864_3": "“na tiracchānagatassā”ti.",
  "tika-abh05t0:865": "Tiracchānakathāvaṇṇanā niṭṭhitā.",
  "tika-abh05t0:866": "6. Ñāṇakathāvaṇṇanā",
  "tika-abh05t0:867_0": "876-877. “Dvādasavatthukaṃ ñāṇaṃ lokuttara”nti ettha dvādasavatthukassa ñāṇassa lokuttaratā",
  "tika-abh05t0:867_1": "patiṭṭhāpīyatīti dassento paṭhamavikappaṃ vatvā puna lokuttarañāṇassa dvādasavatthukatā",
  "tika-abh05t0:867_2": "patiṭṭhāpīyatīti dassetuṃ “taṃ vā…pe… attho”ti āha. Pariññeyyanti ettha iti-saddo",
  "tika-abh05t0:867_3": "ādiattho, pakārattho vā. Tena “pahātabba”nti evamādiṃ saṅgaṇhāti. Pariññātanti etthāpi",
  "tika-abh05t0:867_4": "eseva nayo. “Pariññeyyaṃ pariññāta”ntiādinā parijānanādikiriyāya nibbattetabbatā",
  "tika-abh05t0:867_5": "nibbattitatā ca dassitā, na nibbattiyamānatāti. Yena pana sā hoti, taṃ dassetuṃ “saccañāṇaṃ",
  "tika-abh05t0:867_6": "panā”tiādi vuttaṃ. Tattha saccañāṇanti dukkhādisaccasabhāvāvabodhakaṃ ñāṇaṃ, yaṃ",
  "tika-abh05t0:867_7": "sandhāya “idaṃ dukkha”ntiādi vuttaṃ. Maggakkhaṇepīti api-saddena tato pubbāparabhāgepīti",
  "tika-abh05t0:867_8": "daṭṭhabbaṃ. Parijānanādikiccasādhanavasena hoti asammohato visayato cāti adhippāyo.",
  "tika-abh05t0:868": "Ñāṇakathāvaṇṇanā niṭṭhitā.",
  "tika-abh05t0:869": "Vīsatimavaggavaṇṇanā niṭṭhitā.",
  "tika-abh05t0:870": "Catuttho paṇṇāsako samatto.",
  "tika-abh05t0:871": "21. Ekavīsatimavaggo",
  "tika-abh05t0:872": "1. Sāsanakathāvaṇṇanā",
  "tika-abh05t0:873": "878. Samudāyāti “sāsanaṃ navaṃ kata”ntiādinā pucchāvasena pavattā vacanasamudāyā. Ekadesānanti tadavayavānaṃ. “Tīsupi pucchāsū”ti evaṃ adhikaraṇabhāvena vuttā.",
  "tika-abh05t0:874": "Sāsanakathāvaṇṇanā niṭṭhitā.",
  "tika-abh05t0:875": "4. Iddhikathāvaṇṇanā",
  "tika-abh05t0:876": "883-884. Adhippāyavasenāti tathā tathā adhimuccanādhippāyavasena.",
  "tika-abh05t0:877": "Iddhikathāvaṇṇanā niṭṭhitā.",
  "tika-abh05t0:878": "7. Dhammakathāvaṇṇanā",
  "tika-abh05t0:879_0": "887-888. Rūpasabhāvo rūpaṭṭhoti āha “rūpaṭṭho nāma koci rūpato añño natthī”ti. Yaṃ",
  "tika-abh05t0:879_1": "pana yato aññaṃ, na taṃ taṃsabhāvanti āha “rūpaṭṭhato aññaṃ rūpañca na hotī”ti, rūpameva",
  "tika-abh05t0:879_2": "na hotīti attho. Etena byatirekato tamatthaṃ sādheti. Tasmāti yasmā rūpato añño rūpaṭṭho",
  "tika-abh05t0:879_3": "natthi, rūpaṭṭhato ca aññaṃ rūpaṃ, tasmā rūpaṃ rūpameva rūpasabhāvamevāti eva-kārena",
  "tika-abh05t0:879_4": "nivattitaṃ dasseti “na vedanādisabhāva”nti. Adhippāyenāti rūparūpaṭṭhānaṃ anaññattādhippāyena.",
  "tika-abh05t0:879_5": "Aññathāti tesaṃ aññatte rūpaṭṭhena niyamena rūpaṃ niyatanti vattabbanti yojanā. Dassitoyeva",
  "tika-abh05t0:879_6": "hoti atthato āpannattā. Na hi abhinne vatthusmiṃ pariyāyantarabhedaṃ karoti. Aññattanti",
  "tika-abh05t0:879_7": "rūpasabhāvānaṃ rūparūpaṭṭhānañca. Sasāminiddesasiddhābhedā “silāputtakassa sarīra”nti",
  "tika-abh05t0:879_8": "viya, kappanāmattato cāyaṃ bhedo, na paramatthatoti āha “gahetvā viya pavatto”ti.",
  "tika-abh05t0:879_9": "Vedanādīhi nānattamevāti vedanādīhi aññattameva. So sabhāvoti so rūpasabhāvo. Nānattasaññāpanatthanti",
  "tika-abh05t0:879_10": "rūpassa sabhāvo, na vedanādīnanti evaṃ bhedassa ñāpanatthaṃ. Tañca vacananti “rūpaṃ",
  "tika-abh05t0:879_11": "rūpaṭṭhena na niyata”nti vacanaṃ. Vuttappakārenāti “rūpaṭṭhato aññassa rūpassa abhāvā”tiādinā",
  "tika-abh05t0:879_12": "vuttākārena. Yadi sadosaṃ, atha kasmā paṭijānātīti yojanā.",
  "tika-abh05t0:880_0": "Vuttameva kāraṇanti “rūpaṃ rūpameva, na vedanādisabhāva”nti evaṃ vuttameva yuttiṃ.",
  "tika-abh05t0:880_1": "Parena coditanti “na vattabbaṃ rūpaṃ rūpaṭṭhena niyata”ntiādinā paravādino codanaṃ",
  "tika-abh05t0:880_2": "sandhāyāha. Tameva kāraṇaṃ dassetvāti tameva yathāvuttaṃ yuttiṃ “ettha hī”tiādinā",
  "tika-abh05t0:880_3": "dassetvā. Codanaṃ nivattetīti “atha kasmā paṭijānātī”ti vuttaṃ codanaṃ nivatteti.",
  "tika-abh05t0:880_4": "Yamatthaṃ sandhāya “ito aññathā”ti vuttaṃ, taṃ dassetuṃ “rūpādī”tiādi vuttaṃ.",
  "tika-abh05t0:881": "Dhammakathāvaṇṇanā niṭṭhitā.",
  "tika-abh05t0:882": "Ekavīsatimavaggavaṇṇanā niṭṭhitā.",
  "tika-abh05t0:883": "22. Bāvīsatimavaggo",
  "tika-abh05t0:884": "2. Kusalacittakathāvaṇṇanā",
  "tika-abh05t0:885": "894-895. Purimajavanakkhaṇeti parinibbānacittato anantarātītapurimajavanavārakkhaṇe.",
  "tika-abh05t0:886": "Kusalacittakathāvaṇṇanā niṭṭhitā.",
  "tika-abh05t0:887": "3. Āneñjakathāvaṇṇanā",
  "tika-abh05t0:888": "896. Hetusarūpārammaṇasampayuttadhammārammaṇādito bhavaṅgasadisattā cuticittaṃ “bhavaṅgacitta”nti āha.",
  "tika-abh05t0:889": "Āneñjakathāvaṇṇanā niṭṭhitā.",
  "tika-abh05t0:890": "5-7. Tissopikathāvaṇṇanā",
  "tika-abh05t0:891_0": "898-900. Arahattappattipi gabbheyeva atthīti maññati. Sattavassikā hi sopākasāmaṇerādayo",
  "tika-abh05t0:891_1": "arahattaṃ pattā. Sattavassikopi gabbho atthīti paravādino adhippāyo. Ākāsena gacchanto",
  "tika-abh05t0:891_2": "viya supinaṃ ākāsasupinaṃ. Taṃ abhiññānibbattaṃ maññatīti nidassanaṃ katvā dassento",
  "tika-abh05t0:891_3": "āha “ākāsagamanādiabhiññā viyā”ti. Heṭṭhimānaṃ catunnaṃ vā maggānaṃ adhigamena dhammābhisamayo",
  "tika-abh05t0:891_4": "aggaphalādhigamena arahattappatti ca supine atthīti maññatīti yojanā.",
  "tika-abh05t0:892": "Tissopikathāvaṇṇanā niṭṭhitā.",
  "tika-abh05t0:893": "9. Āsevanapaccayakathāvaṇṇanā",
  "tika-abh05t0:894_0": "903-905. Bījaṃ catumadhurabhāvaṃ na gaṇhātīti idaṃ sakasamayavasena vuttaṃ, parasamaye",
  "tika-abh05t0:894_1": "pana rūpadhammāpi arūpadhammehi samānakkhaṇā eva icchitā. Tenevāha “sabbe dhammā",
  "tika-abh05t0:894_2": "khaṇikā”ti. Khaṇikattepi vā acetanesupi anindriyabaddharūpesu bhāvanāviseso labbhati,",
  "tika-abh05t0:894_3": "kimaṅgaṃ pana sacetanesūti dassetuṃ “yathā bījaṃ catumadhurabhāvaṃ na gaṇhātī”ti",
  "tika-abh05t0:894_4": "nidassananti daṭṭhabbaṃ. Āsevento nāma koci dhammo natthi ittaratāya anavaṭṭhānatoti",
  "tika-abh05t0:894_5": "adhippāyo. Ittarakhaṇatāya eva pana āsevanaṃ labbhati. Kusalādibhāvena hi attasadisassa",
  "tika-abh05t0:894_6": "payogena karaṇīyassa punappunaṃ karaṇappavattanaṃ attasadisatāpādanaṃ vāsanaṃ vā",
  "tika-abh05t0:894_7": "āsevanaṃ pure paricitagantho viya pacchimassāti.",
  "tika-abh05t0:895": "Āsevanapaccayakathāvaṇṇanā niṭṭhitā.",
  "tika-abh05t0:896": "10. Khaṇikakathāvaṇṇanā",
  "tika-abh05t0:897_0": "906-907. Pathaviyādirūpesūti anekakalāpasamudāyabhūtesu sasambhārapathavīādirūpesu.",
  "tika-abh05t0:897_1": "Tattha hi kesuci purimuppannesu ṭhitesu kesañci tadaññesaṃ uppādo, tato purimantaruppannānaṃ",
  "tika-abh05t0:897_2": "kesañci nirodho hoti ekekakalāparūpesu samānuppādanirodhattā tesaṃ. Evaṃ patiṭṭhānanti",
  "tika-abh05t0:897_3": "evaṃ vuttappakārena asamānuppādanirodhena pabandhena patiṭṭhānapavattīti attho. Sā",
  "tika-abh05t0:897_4": "panāyaṃ yathāvuttā pavatti kasmā rūpasantatiyā evāti āha “na hi rūpāna”ntiādi. Tassattho",
  "tika-abh05t0:897_5": "– yadi sabbe saṅkhatadhammā samānakkhaṇā, tathā sati arūpasantatiyā viya rūpasantatiyāpi",
  "tika-abh05t0:897_6": "anantarādipaccayena vidhinā pavatti siyā, na cetaṃ atthi. Yadi siyā, cittakkhaṇe",
  "tika-abh05t0:897_7": "cittakkhaṇe pathavīādīnaṃ uppādanirodhehi bhavitabbanti.",
  "tika-abh05t0:898": "Khaṇikakathāvaṇṇanā niṭṭhitā.",
  "tika-abh05t0:899": "Bāvīsatimavaggavaṇṇanā niṭṭhitā.",
  "tika-abh05t0:900": "23. Tevīsatimavaggo",
  "tika-abh05t0:901": "1. Ekādhippāyakathāvaṇṇanā",
  "tika-abh05t0:902_0": "908. Eka-saddo aññatthopi hoti “ittheke abhivadantī”tiādīsu viya, aññattañcettha",
  "tika-abh05t0:902_1": "rāgādhippāyato veditabbaṃ, puthujjanassa pana sachandarāgaparibhogabhāvato āha “rāgādhippāyato",
  "tika-abh05t0:902_2": "aññādhippāyovāti vuttaṃ hotī”ti. Ko pana so aññādhippāyoti? Karuṇādhippāyo. Tena",
  "tika-abh05t0:902_3": "vuttaṃ “karuṇādhippāyena ekādhippāyo”ti. Ayañca nayo itthiyā jīvitarakkhaṇatthaṃ",
  "tika-abh05t0:902_4": "kāruññena manorathaṃ pūrentassa bodhisattassa saṃvaravināso na hotīti evaṃvādinaṃ",
  "tika-abh05t0:902_5": "paravādiṃ sandhāya vutto, paṇidhānādhippāyavādinaṃ pana sandhāya “eko adhippāyoti",
  "tika-abh05t0:902_6": "etthā”tiādi vuttaṃ. Puttamukhadassanādhippāyopi ettheva saṅgahaṃ gatoti daṭṭhabbaṃ.",
  "tika-abh05t0:902_7": "Ekatobhāveti sahabhāve.",
  "tika-abh05t0:903": "Ekādhippāyakathāvaṇṇanā niṭṭhitā.",
  "tika-abh05t0:904": "3-7. Issariyakāmakārikākathāvaṇṇanā",
  "tika-abh05t0:905_0": "910-914. Issariyenāti cittissariyena, na cetovasibhāvenāti attho. Kāmakārikaṃ yathicchitanipphādanaṃ.",
  "tika-abh05t0:905_1": "Issariyakāmakārikāhetūti issariyakāmakāribhāvanimittaṃ, tassa nibbattanatthanti attho.",
  "tika-abh05t0:905_2": "Micchādiṭṭhiyā karīyatīti micchābhiniveseneva yā kāci dukkarakārikā karīyatīti attho.",
  "tika-abh05t0:906": "Issariyakāmakārikākathāvaṇṇanā niṭṭhitā.",
  "tika-abh05t0:907": "8. Patirūpakathāvaṇṇanā",
  "tika-abh05t0:908_0": "915-916. Mettādayo viyāti yathā mettā karuṇā muditā ca sinehasabhāvāpi arañjanasabhāvattā",
  "tika-abh05t0:908_1": "asaṃkiliṭṭhattā ca na rāgo, evaṃ rāgapatirūpako koci dhammo natthi ṭhapetvā mettādayo,",
  "tika-abh05t0:908_2": "aññacittassa siniyhanākāro rāgasseva pavattiākāroti attho. Tenevāha “rāgameva gaṇhātī”ti.",
  "tika-abh05t0:908_3": "Evaṃ dosepīti ettha issādayo viya na doso dosapatirūpako koci atthīti dosameva gaṇhātīti",
  "tika-abh05t0:908_4": "yojetabbaṃ. Ṭhapetvā hi issādayo aññacittassa dussanākāro dosasseva pavattiākāroti.",
  "tika-abh05t0:909": "Patirūpakathāvaṇṇanā niṭṭhitā.",
  "tika-abh05t0:910": "9. Aparinipphannakathāvaṇṇanā",
  "tika-abh05t0:911_0": "917-918. Aniccādiko bhāvoti aniccasaṅkhārapaṭiccasamuppannatādiko bhāvo dhammo pakati",
  "tika-abh05t0:911_1": "etassāti attho. Dukkhaññeva parinipphannanti “dukkhasaccaṃ sandhāya pucchā katā,",
  "tika-abh05t0:911_2": "na dukkhatāmatta”nti ayamattho viññāyati “na kevalañhi paṭhamasaccameva dukkha”nti",
  "tika-abh05t0:911_3": "vacanena. Tathā sati paravādinā cakkhāyatanādīnaṃ aññesañca taṃsarikkhakānaṃ dhammānaṃ",
  "tika-abh05t0:911_4": "parinipphannatā nānujānitabbā siyā. Kasmā? Tesampi hi dukkhasaccena saṅgaho, na itarasaccehi.",
  "tika-abh05t0:911_5": "Yañhi samudayasaccato nibbattaṃ, taṃ nippariyāyato dukkhasaccaṃ, itaraṃ saṅkhāradukkhatāya",
  "tika-abh05t0:911_6": "dukkhanti imamatthaṃ dassento “na kevalañhī”tiādimāha. Tattha na hi anupādinnānīti",
  "tika-abh05t0:911_7": "iminā cakkhāyatanādīnaṃ samudayasaccena saṅgahābhāvamāha. Lokuttarānīti iminā nirodhamaggasaccehi.",
  "tika-abh05t0:911_8": "Yadi evamettha yutti vattabbā, kimettha vattabbaṃ? Sabhāvo hesa paravādivādassa,",
  "tika-abh05t0:911_9": "yadidaṃ pubbenāparamasaṃsandanaṃ. Tathā hi so viññūhi paṭikkhitto. Tathā ceva taṃ",
  "tika-abh05t0:911_10": "amhehi tattha tattha vibhāvitaṃ. Etanti “rūpaṃ aparinipphannaṃ, dukkhaññeva parinipphanna”nti",
  "tika-abh05t0:911_11": "yadetaṃ tayā vuttaṃ, etaṃ no vata re vattabbe. Kasmā? Rūpassa ca dukkhattā. Rūpañhi",
  "tika-abh05t0:911_12": "aniccaṃ dukkhādhiṭṭhānañca. Tena vuttaṃ “yadaniccaṃ taṃ dukkhaṃ. Saṃkhittena pañcupādānakkhandhā dukkhā”ti ca.",
  "tika-abh05t0:912": "Aparinipphannakathāvaṇṇanā niṭṭhitā.",
  "tika-abh05t0:913": "Tevīsatimavaggavaṇṇanā niṭṭhitā.",
  "tika-abh05t0:914": "Kathāvatthupakaraṇa-anuṭīkā samattā.",
  "tika-abh05t0:915": "Namo tassa bhagavato arahato sammāsambuddhassa",
  "tika-abh05t0:916": "Yamakapakaraṇa-anuṭīkā",
  "tika-abh05t0:917": "Ganthārambhavaṇṇanā",
  "tika-abh05t0:918_0": "Saṅkhepenevāti uddeseneva. Yaṃ “mātikāṭhapana”nti vuttaṃ. Dhammesūti khandhādidhammesu",
  "tika-abh05t0:918_1": "kusalādidhammesu ca. Aviparītato gahitesu dhammesu mūlayamakādivasena pavattiyamānā",
  "tika-abh05t0:918_2": "desanā veneyyānaṃ nānappakārakosallāvahā pariññākiccasādhanī ca hoti, na viparītatoti",
  "tika-abh05t0:918_3": "āha “viparītaggahaṇaṃ…pe… āraddha”nti. Etena kathāvatthupakaraṇadesanānantaraṃ yamakapakaraṇadesanāya",
  "tika-abh05t0:918_4": "kāraṇamāha. Tattha viparītaggahaṇanti puggalapariggahaṇādimicchāgāhaṃ. Dhammapuggalokāsādinissayānanti",
  "tika-abh05t0:918_5": "“ye keci kusalā dhammā, sabbe te kusalamūlā”tiādinā dhamme, “yassa rūpakkhandho uppajjati,",
  "tika-abh05t0:918_6": "tassa vedanākkhandho uppajjatī”tiādinā puggalaṃ “yattha rūpakkhandho uppajjati, tattha",
  "tika-abh05t0:918_7": "vedanākkhandho uppajjatī”tiādinā okāsaṃ nissāya ārabbha pavattānaṃ. Ādi-saddena puggalokāsauppādanirodhatadubhayapariññādīnaṃ",
  "tika-abh05t0:918_8": "saṅgaho daṭṭhabbo. Sanniṭṭhānasaṃsayānanti pāḷigatipaṭivacanasarūpadassanapaṭikkhipanapaṭisedhananayehi",
  "tika-abh05t0:918_9": "yathāpucchitassa atthassa nicchayakaraṇaṃ sanniṭṭhānaṃ, tadabhāvato saṃsayanaṃ saṃsayo.",
  "tika-abh05t0:918_10": "Tesaṃ sanniṭṭhānasaṃsayānaṃ.",
  "tika-abh05t0:919_0": "Kāmañcettha dhammapaṭiggāhakānaṃ saṃsayapubbakaṃ sanniṭṭhānanti paṭhamaṃ saṃsayo",
  "tika-abh05t0:919_1": "vattabbo, desentassa pana bhagavato sanniṭṭhānapubbako saṃsayoti dassanatthaṃ ayaṃ",
  "tika-abh05t0:919_2": "padānukkamo kato. Sabbañhi pariññeyyaṃ hatthāmalakaṃ viya paccakkhaṃ katvā ṭhitassa",
  "tika-abh05t0:919_3": "dhammasāmino na katthaci saṃsayo, vissajjetukāmatāya pana vineyyajjhāsayagataṃ saṃsayaṃ",
  "tika-abh05t0:919_4": "dassento saṃsayitavasena pucchaṃ karotīti evaṃ vissajjanapucchanavasena na sanniṭṭhānasaṃsayā",
  "tika-abh05t0:919_5": "labbhantīti ayamattho dassito, nicchitasaṃsayadhammavaseneva panettha sanniṭṭhānasaṃsayā",
  "tika-abh05t0:919_6": "veditabbā. Tenāha aṭṭhakathāyaṃ “kusalesu kusalā nu kho, na nu kho kusalāti sandehābhāvato”tiādi.",
  "tika-abh05t0:919_7": "Teneva ca “sanniṭṭhānasaṃsayāna”nti, “sanniṭṭhānasaṃsayavasenā”ti ca paṭhamaṃ sanniṭṭhānaggahaṇaṃ kataṃ.",
  "tika-abh05t0:920_0": "Tanti yamakapakaraṇaṃ. Tassa ye samayādayo vattabbā, te kathāvatthupakaraṇadesanānantaro",
  "tika-abh05t0:920_1": "desanāsamayo, tāvatiṃsabhavanameva desanādeso, kusalākusalamūlādiyamakākārena desanāti",
  "tika-abh05t0:920_2": "vibhāgato “saṅkhepenevā”tiādigāthāhi vibhāvitā nimittena saddhiṃ saṃvaṇṇanapaṭiññā",
  "tika-abh05t0:920_3": "cāti imamatthaṃ dassento “samayadesadesanāvasenā”tiādimāha. Nimittañhetaṃ idha saṃvaṇṇanāya,",
  "tika-abh05t0:920_4": "yadidaṃ kamānuppatti āgatabhāravāhitā ca paṇḍitānaṃ paṇḍitakiccabhāvato. Tattha anuppattaṃ",
  "tika-abh05t0:920_5": "dassetvāti sambandho.",
  "tika-abh05t0:921_0": "Tatthāti tasmiṃ samayādidassane. Yamanaṃ uparamananti yamo maraṇanti āha “jātiyā",
  "tika-abh05t0:921_1": "sati maraṇaṃ hotīti…pe… visayo”ti. Tattha yathā “jātiyā sati maraṇaṃ hotī”ti jāti",
  "tika-abh05t0:921_2": "yamassa visayo, evaṃ “upādānakkhandhesu santesu maraṇaṃ hotī”ti upādānakkhandhā yamassa",
  "tika-abh05t0:921_3": "visayoti yojetabbaṃ. Te hi maraṇadhamminoti. Anuppattamaraṇaṃyeva kibbisakārinaṃ",
  "tika-abh05t0:921_4": "puggalaṃ yamapurisā vividhā kammakāraṇā karonti, na appattamaraṇanti maraṇaṃ yamassa",
  "tika-abh05t0:921_5": "visayo vutto. Āṇāpavattiṭṭhānanti idaṃ visaya-saddassa atthavacanaṃ. Desaṃ vāti kāmādidhātuttayadesaṃ",
  "tika-abh05t0:921_6": "sandhāyāha. Dhātuttayissaro hi maccurājā. Pañcānantariyāni aññasatthāruddeso ca,",
  "tika-abh05t0:921_7": "tena vā saddhiṃ pañca verāni cha abhabbaṭṭhānāni. Āvattāti padakkhiṇāvattā. Tanuruhāti lomā.",
  "tika-abh05t0:922": "Ganthārambhavaṇṇanā niṭṭhitā.",
  "tika-abh05t0:923": "1. Mūlayamakaṃ",
  "tika-abh05t0:924": "Uddesavāravaṇṇanā",
  "tika-abh05t0:925_0": "1. Yamakasamūhassāti mūlayamakādikassa yamakasamūhassa. Mūlayamakādayo hi pakaraṇāpekkhāya",
  "tika-abh05t0:925_1": "avayavabhūtāpi niccāvayavāpekkhāya yamakasamūhoti vutto. Tenāha “taṃsamūhassa ca",
  "tika-abh05t0:925_2": "sakalassa pakaraṇassā”ti.",
  "tika-abh05t0:926_0": "Kusalākusalamūlavisesānanti dutiyapucchāya vuttānaṃ saṃsayapadasaṅgahitānaṃ kusalasaṅkhātānaṃ,",
  "tika-abh05t0:926_1": "tathā paṭhamapucchāya vuttānaṃ kusalamūlasaṅkhātānaṃ visesānaṃ atthayamakabhāvassa",
  "tika-abh05t0:926_2": "vuttattāti yojanā. Yathā hi paṭhamapucchāya visesavantabhāvena vuttāyeva kusaladhammā",
  "tika-abh05t0:926_3": "dutiyapucchāyaṃ visesabhāvena vuttā, evaṃ paṭhamapucchāyaṃ visesabhāvena vuttāyeva",
  "tika-abh05t0:926_4": "kusalamūladhammā dutiyapucchāyaṃ visesavantabhāvena vuttā. Vattuvacanicchāvasena",
  "tika-abh05t0:926_5": "hi dhammānaṃ visesavisesavantatāvibhāgā hontīti. Kusalamūlakusalavisesehi saṃsayitapadasaṅgahitehi",
  "tika-abh05t0:926_6": "kusalakusalamūlānaṃ visesavantānanti adhippāyo. Ettha ca visesavantāpekkhavisesavasena",
  "tika-abh05t0:926_7": "paṭhamo atthavikappo vutto, dutiyo pana visesāpekkhavisesavantavasenāti ayametesaṃ",
  "tika-abh05t0:926_8": "viseso. Tenāha “ñātuṃ icchitānaṃ hī”tiādi.",
  "tika-abh05t0:927_0": "Tattha ñātuṃ icchitānanti pucchāya visayabhūtānanti attho. Visesānanti kusalakusalamūlavisesānaṃ.",
  "tika-abh05t0:927_1": "Visesavantāpekkhānanti kusalamūlakusalasaṅkhātehi visesavantehi sāpekkhānaṃ. Visesavatanti",
  "tika-abh05t0:927_2": "kusalamūlakusalānaṃ. Visesāpekkhānanti kusalakusalamūlavisesehi sāpekkhānaṃ. Etthāti",
  "tika-abh05t0:927_3": "etasmiṃ mūlayamake. Padhānabhāvoti paṭhamavikappe tāva saṃsayitappadhānattā pucchāya",
  "tika-abh05t0:927_4": "visesānaṃ padhānabhāvo veditabbo. Te hi saṃsayitānaṃ visesavantoti. Dutiyavikappe",
  "tika-abh05t0:927_5": "pana visesā nāma visesavantādhīnāti visesavantānaṃ tattha padhānabhāvo daṭṭhabbo.",
  "tika-abh05t0:927_6": "Dvinnaṃ pana ekajjhaṃ padhānabhāvo na yujjati. Sati hi appadhāne padhānaṃ nāma siyā.",
  "tika-abh05t0:927_7": "Tenāha “ekekāya pucchāya ekeko eva attho saṅgahito hotī”ti. Evañcetaṃ sampaṭicchitabbaṃ,",
  "tika-abh05t0:927_8": "aññathā vinicchitavisesitabbabhāvehi idha padhānabhāvo na yujjatevāti. Na dhammavācakoti",
  "tika-abh05t0:927_9": "na sabhāvadhammavācako. Sabhāvadhammopi hi atthoti vuccati “gambhīrapaññaṃ nipuṇatthadassi”ntiādīsu.",
  "tika-abh05t0:927_10": "“Hetuphale ñāṇaṃ atthapaṭisambhidā”tiādīsu attha-saddassa hetuphalavācakatā daṭṭhabbā.",
  "tika-abh05t0:927_11": "Ādi-saddenassa “atthābhisamayā”tiādīsu āgatā hitādivācakatā saṅgayhati. Tenevāti",
  "tika-abh05t0:927_12": "pāḷiatthavācakattā eva.",
  "tika-abh05t0:928_0": "Tīṇipi padānīti ettha pi-saddo samuccayattho, samuccayo ca tulyayoge siyā. Kiṃ nāma-padena",
  "tika-abh05t0:928_1": "anavasesato kusalādīnaṃ saṅgahoti āsaṅkāya tadāsaṅkānivattanatthamāha “tīṇipi…pe…",
  "tika-abh05t0:928_2": "saṅgāhakatta”nti. Tattha saṅgāhakattamattanti matta-saddo visesanivattiatthoti. Tena",
  "tika-abh05t0:928_3": "nivattitaṃ visesaṃ dassetuṃ “na niravasesasaṅgāhakatta”nti vuttaṃ. Na hi rūpaṃ nāma-padena",
  "tika-abh05t0:928_4": "saṅgayhati. Kusalādiyeva nāmanti niyamo daṭṭhabbo, na nāmaṃyeva kusalādīti imameva",
  "tika-abh05t0:928_5": "ca niyamaṃ sandhāyāha “kusalādīnaṃ saṅgāhakattamattameva sandhāya vutta”nti. Yadipi",
  "tika-abh05t0:928_6": "nāma-padaṃ na niravasesakusalādisaṅgāhakaṃ, kusalādisaṅgāhakaṃ pana hoti, tadatthameva",
  "tika-abh05t0:928_7": "ca taṃ gahitanti nāmassa kusalattikapariyāpannatā vuttāti dassento āha “kusalādi…pe… vutta”nti.",
  "tika-abh05t0:929": "Uddesavāravaṇṇanā niṭṭhitā.",
  "tika-abh05t0:930": "Niddesavāravaṇṇanā",
  "tika-abh05t0:931_0": "52. Dutiyayamaketi ekamūlayamake. Evamidhāpīti yathā ekamūlayamake “ye keci kusalā”icceva",
  "tika-abh05t0:931_1": "pucchā āraddhā, evaṃ idhāpi aññamaññamūlayamakepi “ye keci kusalā”icceva pucchā ārabhitabbā",
  "tika-abh05t0:931_2": "siyā. Kasmā? Purimayamaka…pe… appavattattāti. Idañca dutiyayamakassa tathā appavattattā",
  "tika-abh05t0:931_3": "vuttaṃ, tatiyayamakaṃ pana tatheva pavattaṃ. Kecīti padakārā. Te hi yathā paṭhamadutiyayamakesu",
  "tika-abh05t0:931_4": "purimapucchā eva parivattanavasena pacchimapucchā katāti pacchimapucchāya purimapucchā",
  "tika-abh05t0:931_5": "samānā ṭhapetvā paṭilomabhāvaṃ, na tathā aññamaññayamake. Tattha hi dvepi pucchā",
  "tika-abh05t0:931_6": "aññamaññavisadisā. Yadi tatthāpi dvīhipi pucchāhi sadisāhi bhavitabbaṃ, “ye keci",
  "tika-abh05t0:931_7": "kusalā”ti paṭhamapucchā ārabhitabbā, pacchimapucchā vā “sabbe te dhammā kusalamūlena",
  "tika-abh05t0:931_8": "ekamūlā”ti vattabbā siyā. Evaṃ pana avatvā paṭhamadutiyayamakesu viya purimapacchimapucchā",
  "tika-abh05t0:931_9": "sadisā akatvā tatiyayamake tāsaṃ visadisatā “ye keci kusalā”ti anāraddhattā, tasmā",
  "tika-abh05t0:931_10": "paṭilomapucchānurūpāya anulomapucchāya bhavitabbanti imamatthaṃ sandhāya “ye keci",
  "tika-abh05t0:931_11": "kusalāti apucchitvā”ti vuttanti vadanti.",
  "tika-abh05t0:932_0": "Atthavasenāti sambhavantānaṃ nicchitasaṃsayitānaṃ atthānaṃ vasena. Tadanurūpāyāti",
  "tika-abh05t0:932_1": "tassā purimapucchāya atthato byañjanato ca anucchavikāya. Purimañhi apekkhitvā pacchimāya",
  "tika-abh05t0:932_2": "bhavitabbaṃ. Tenāti tasmā. Yasmā anulome saṃsayacchede jātepi paṭilome saṃsayo uppajjati,",
  "tika-abh05t0:932_3": "yadi na uppajjeyya, paṭilomapucchāya payojanameva na siyā, tasmā na pacchimapucchānurūpā",
  "tika-abh05t0:932_4": "purimapucchā, atha kho vuttanayena purimapucchānurūpā pacchimapucchā, tāya ca anurūpatāya",
  "tika-abh05t0:932_5": "atthādivasena dvinnaṃ padānaṃ sambandhattā atthādiyamakatā vuttā. Desanākkamato cettha",
  "tika-abh05t0:932_6": "anulomapaṭilomatā veditabbā “kusalā kusalamūlā”ti vatvā “kusalamūlā kusalā”ti ca",
  "tika-abh05t0:932_7": "vuttattā. Sesayamakesupi eseva nayo. Visesavantavisesa, visesavisesavantaggahaṇato",
  "tika-abh05t0:932_8": "vā idha anulomapaṭilomatā veditabbā. Paṭhamapucchāyañhi ye dhammā visesavanto, te",
  "tika-abh05t0:932_9": "nicchayādhiṭṭhāne katvā dassento “ye keci kusalā dhammā”ti vatvā tesu yasmiṃ viseso",
  "tika-abh05t0:932_10": "saṃsayādhiṭṭhāno, taṃdassanatthaṃ “sabbe te kusalamūlā”ti pucchā katā. Dutiyapucchāyaṃ",
  "tika-abh05t0:932_11": "pana tappaṭilomato yena visesena te visesavanto, taṃ visesaṃ sanniṭṭhānaṃ katvā dassento",
  "tika-abh05t0:932_12": "“ye vā pana kusalamūlā”ti vatvā te visesavante saṃsayādhiṭṭhānabhūte dassetuṃ “sabbe",
  "tika-abh05t0:932_13": "te dhammā kusalā”ti pucchā katā. Aniyatavatthukā hi sanniṭṭhānasaṃsayā anekajjhāsayattā sattānaṃ.",
  "tika-abh05t0:933_0": "Imināpi byañjanenāti “ye keci kusalamūlena ekamūlā”ti imināpi vākyena. Evaṃ na sakkā",
  "tika-abh05t0:933_1": "vattunti yenādhippāyena vuttaṃ, tamevādhippāyaṃ vivarati “na hī”tiādinā. Tattha tenevāti",
  "tika-abh05t0:933_2": "kusalabyañjanatthassa kusalamūlena ekamūlabyañjanatthassa bhinnattā eva. Vissajjananti",
  "tika-abh05t0:933_3": "vibhajanaṃ. Itarathāti kusalamūlena ekamūlabyañjanena pucchāya katāya. Tāni vacanānīti",
  "tika-abh05t0:933_4": "kusalavacanaṃ kusalamūlena ekamūlavacanañca. Kusalacittasamuṭṭhānarūpavasena cassa",
  "tika-abh05t0:933_5": "abyākatadīpanatā daṭṭhabbā. Etthāti “imināpi byañjanena tassevatthassa sambhavato”ti",
  "tika-abh05t0:933_6": "etasmiṃ vacane. Ye keci kusalā…pe… sambhavatoti etena kusalānaṃ kusalamūlena ekamūlatāya",
  "tika-abh05t0:933_7": "byabhicārābhāvaṃ dasseti. Tenevāha “na hi…pe… santī”ti. Vuttabyañjanatthasseva sambhavatoti",
  "tika-abh05t0:933_8": "hi iminā avuttabyañjanatthassa sambhavābhāvavacanena svāyamadhippāyamattho vibhāvito.",
  "tika-abh05t0:933_9": "Yathā hi kusalamūlena ekamūlabyañjanattho kusalabyañjanatthaṃ byabhicarati, na evaṃ",
  "tika-abh05t0:933_10": "taṃ kusalabyañjanattho. Kathaṃ katvā codanā, kathañca katvā parihāro? Kusalamūlena",
  "tika-abh05t0:933_11": "ekamūlā kusalā evāti codanā katā, kusalamūlena ekamūlā eva kusalāti pana parihāro",
  "tika-abh05t0:933_12": "pavattoti veditabbaṃ. Dutiyayamake viya apucchitvāti “ye keci kusalā”ti apucchitvā.",
  "tika-abh05t0:933_13": "Kusalamūlehīti kusalehi mūlehi. Teti kusalamūlena ekamūlā.",
  "tika-abh05t0:934_0": "Ekato uppajjantīti ettha iti-saddo ādiattho pakārattho vā. Tena “kusalamūlāni ekamūlāni",
  "tika-abh05t0:934_1": "ceva aññamaññamūlāni cā”tiādipāḷisesaṃ dasseti. Yaṃ sandhāya “heṭṭhā vuttanayeneva",
  "tika-abh05t0:934_2": "vissajjanaṃ kātabbaṃ bhaveyyā”ti vuttaṃ. Tattha heṭṭhāti anulomapucchāvissajjane.",
  "tika-abh05t0:934_3": "Vuttanayenāti “mūlāni yāni ekato uppajjantī”tiādinā vuttanayena. Tampīti “kusalamūlenā”tiādi",
  "tika-abh05t0:934_4": "aṭṭhakathāvacanampi. Tathāti tena pakārena, anulomapucchāyaṃ viya vissajjanaṃ kātabbaṃ",
  "tika-abh05t0:934_5": "bhaveyyāti iminā pakārenāti attho. Yena kāraṇena “na sakkā vattu”nti vuttaṃ, taṃ",
  "tika-abh05t0:934_6": "kāraṇaṃ dassetuṃ “ye vā panā”tiādimāha. Tattha “āmantā”icceva vissajjanena bhavitabbanti",
  "tika-abh05t0:934_7": "“sabbe te dhammā kusalā”ti pucchāyaṃ viya “sabbe te dhammā kusalamūlena ekamūlā”ti",
  "tika-abh05t0:934_8": "pucchitepi paṭivacanavissajjanameva labbhati, na anulomapucchāyaṃ viya sarūpadassanavissajjanaṃ",
  "tika-abh05t0:934_9": "vibhajitvā dassetabbassa abhāvato. Ye hi dhammā kusalamūlena ekamūlā, na te dhammā",
  "tika-abh05t0:934_10": "kusalamūlena aññamaññamūlāva. Ye pana kusalamūlena aññamaññamūlā, te kusalamūlena",
  "tika-abh05t0:934_11": "ekamūlāva. Tenāha “na hi…pe… vibhāgo kātabbo bhaveyyā”ti.",
  "tika-abh05t0:935_0": "Tattha yenāti yena aññamaññamūlesu ekamūlassa abhāvena. Yatthāti yasmiṃ ñāṇasampayuttacittuppāde.",
  "tika-abh05t0:935_1": "Aññamaññamūlakattā ekamūlakattā cāti adhippāyo. Dvinnaṃ dvinnañhi ekekena aññamaññamūlakatte",
  "tika-abh05t0:935_2": "vutte tesaṃ ekekena ekamūlakattampi vuttameva hoti samānattho ekasaddoti katvā. Tenevāha",
  "tika-abh05t0:935_3": "“yattha pana…pe… na ekamūlānī”ti. Tayidaṃ micchā, dvīsupi ekekena itarassa ekamūlakattaṃ",
  "tika-abh05t0:935_4": "sambhavati evāti. Tenāha “etassa gahaṇassa nivāraṇattha”ntiādi. “Ye dhammā kusalamūlena",
  "tika-abh05t0:935_5": "aññamaññamūlā, te kusalamūlena ekamūlā”ti imamatthaṃ vibhāventena idha “āmantā”ti",
  "tika-abh05t0:935_6": "padena yattha dve mūlāni uppajjanti, tattha ekekena itarassa ekamūlakattaṃ pakāsitamevāti",
  "tika-abh05t0:935_7": "āha “āmantāti imināva vissajjanena taṃgahaṇanivāraṇato”ti. Nicchitattāti ettha ekato",
  "tika-abh05t0:935_8": "uppajjamānānaṃ tiṇṇannaṃ tāva mūlānaṃ nicchitaṃ hotu aññamaññekamūlakattaṃ, dvinnaṃ",
  "tika-abh05t0:935_9": "pana kathanti āha “aññamaññamūlānaṃ hī”tiādi. Samānamūlatā evāti avadhāraṇena nivattitatthaṃ",
  "tika-abh05t0:935_10": "dassetuṃ “na aññamaññasamānamūlatā”ti vuttaṃ. Tena aññamaññamūlānaṃ samānamūlatāmattavacanicchāya",
  "tika-abh05t0:935_11": "ekamūlaggahaṇaṃ, na tesaṃ aññamaññapaccayatāvisiṭṭhasamānamūlatādassanatthanti imamatthaṃ",
  "tika-abh05t0:935_12": "dasseti. Dvinnaṃ mūlānanti dvinnaṃ ekamūlānaṃ ekato uppajjamānānaṃ. Yathā tesaṃ samānamūlatā,",
  "tika-abh05t0:935_13": "taṃ dassetuṃ “tesu hī”tiādi vuttaṃ. Taṃmūlehi aññehīti itaramūlehi mūladvayato aññehi sahajātadhammehi.",
  "tika-abh05t0:936_0": "Idāni yena adhippāyena paṭilome “kusalā”icceva pucchā katā, na “kusalamūlena ekamūlā”ti,",
  "tika-abh05t0:936_1": "taṃ dassetuṃ “aññamaññamūlatte pana…pe… katāti daṭṭhabba”nti āha. Na hi kusalamūlena",
  "tika-abh05t0:936_2": "aññamaññamūlesu kiñci ekamūlaṃ na hotīti vuttovāyamattho. Mūlayuttatameva vadati,",
  "tika-abh05t0:936_3": "na mūlehi ayuttanti adhippāyo. Aññathā pubbenāparaṃ virujjheyya. Tenevāti mūlayuttatāya",
  "tika-abh05t0:936_4": "eva vuccamānattā. Ubhayatthāpīti aññamaññamūlā ekamūlāti dvīsupi padesu. “Kusalamūlenā”ti",
  "tika-abh05t0:936_5": "vuttaṃ, kusalamūlena sampayuttenāti hi attho. Yadi ubhayampi vacanaṃ mūlayuttatameva",
  "tika-abh05t0:936_6": "vadati, atha kasmā anulomapucchāyameva ekamūlaggahaṇaṃ kataṃ, na paṭilomapucchāyanti",
  "tika-abh05t0:936_7": "ubhayatthāpi taṃ gahetabbaṃ na vā gahetabbaṃ. Evañhi mūlekamūlayamakadesanāhi ayaṃ",
  "tika-abh05t0:936_8": "aññamaññayamakadesanā samānarasā siyāti codanaṃ manasi katvā āha “tatthā”tiādi.",
  "tika-abh05t0:937_0": "Tattha tatthāti tasmiṃ aññamaññayamake. Yadipi ekamūlā aññamaññamūlāti idaṃ padadvayaṃ",
  "tika-abh05t0:937_1": "vuttanayena mūlayuttatameva vadati, tathāpi sāmaññavisesalakkhaṇe attheva bhedoti",
  "tika-abh05t0:937_2": "dassetuṃ “mūlayogasāmaññe”tiādi vuttaṃ. Samūlakānaṃ samānamūlatā ekamūlattanti ekamūlavacanaṃ",
  "tika-abh05t0:937_3": "tesu avisesato mūlasabbhāvamattaṃ vadati, na aññamaññamūlasaddo viya mūlesu labbhamānaṃ",
  "tika-abh05t0:937_4": "visesaṃ, na ca sāmaññe nicchayo visese saṃsayaṃ vidhamatīti imamatthamāha “mūlayogasāmaññe…pe…",
  "tika-abh05t0:937_5": "pavattā”ti iminā. Visese pana nicchayo sāmaññe saṃsayaṃ vidhamanto eva pavattatīti",
  "tika-abh05t0:937_6": "āha “mūlayogavisese pana…pe… nicchitameva hotī”ti. Tasmāti vuttasseva tassa hetubhāvena",
  "tika-abh05t0:937_7": "parāmasanaṃ, visesanicchayeneva avinābhāvato, sāmaññassa nicchitattā tattha vā saṃsayābhāvatoti",
  "tika-abh05t0:937_8": "attho. Tenāha “ekamūlāti pucchaṃ akatvā”ti. Kusalabhāvadīpakaṃ na hotīti kusalabhāvasseva",
  "tika-abh05t0:937_9": "dīpakaṃ na hoti tadaññajātikassapi dīpanato. Tenāha “kusalabhāve saṃsayasabbhāvā”ti.",
  "tika-abh05t0:937_10": "Aññamaññamūlavacananti kevalaṃ aññamaññamūlavacananti adhippāyo. Kusalādhikārassa",
  "tika-abh05t0:937_11": "anuvattamānattāti iminā “sabbe te dhammā kusalā”ti kusalaggahaṇe kāraṇamāha. Ekamūlaggahaṇe",
  "tika-abh05t0:937_12": "hi payojanābhāvo dassito, kusalassa vasena cāyaṃ desanāti.",
  "tika-abh05t0:938_0": "53-61. Mūlanaye vutte eva attheti mūlanaye vutte eva kusalādidhamme. Kusalādayo hi",
  "tika-abh05t0:938_1": "sabhāvadhammā idha pāḷiatthatāya atthoti vutto. Kusalamūlabhāvena, mūlassa visesanena,",
  "tika-abh05t0:938_2": "mūlayogadīpanena ca pakāsetuṃ. Kusalamūlabhūtā mūlā kusalamūlamūlāti samāsayojanā.",
  "tika-abh05t0:938_3": "Mūlavacanañhi nivattetabbagahetabbasādhāraṇaṃ. Akusalābyākatāpi mūladhammā atthīti",
  "tika-abh05t0:938_4": "kusalamūlabhāvena mūladhammā visesitā. Mūlaggahaṇena ca mūlavantānaṃ mūlayogo dīpito",
  "tika-abh05t0:938_5": "hoti. Samānena mūlena, mūlassa visesanena, mūlayogadīpanena ca pakāsetuṃ “ekamūlamūlā”ti,",
  "tika-abh05t0:938_6": "aññamaññassa mūlena mūlabhāvena, mūlassa visesanena, mūlayogadīpanena ca pakāsetuṃ",
  "tika-abh05t0:938_7": "“aññamaññamūlamūlā”ti mūlamūlanayo vuttoti yojanā. Tīsupi yamakesu yathāvuttavisesanamevettha",
  "tika-abh05t0:938_8": "pariyāyantaraṃ daṭṭhabbaṃ.",
  "tika-abh05t0:939_0": "Mūlayogaṃ dīpetunti mūlayogameva padhānaṃ sātisayañca katvā dīpetunti adhippāyo.",
  "tika-abh05t0:939_1": "Yathā hi kusalāni mūlāni etesanti kusalamūlakānīti bāhiratthasamāse mūlayogo padhānabhāvena",
  "tika-abh05t0:939_2": "vutto hoti, na evaṃ “kusalasaṅkhātā mūlā kusalamūlā”ti kevalaṃ, “kusalamūlamūlā”ti",
  "tika-abh05t0:939_3": "savisesanaṃ vā vutte uttarapadatthappadhānasamāse. Tenāha “aññapadattha…pe… dīpetu”nti.",
  "tika-abh05t0:939_4": "Vuttappakārovāti “kusalamūlabhāvena mūlassa visesanenā”tiādinā mūlamūlanaye ca, “aññapadatthasamāsantena",
  "tika-abh05t0:939_5": "ka-kārenā”tiādinā mūlakanaye ca vuttappakāro eva. Vacanapariyāyo mūlamūlakanaye ekajjhaṃ katvā yojetabbo.",
  "tika-abh05t0:940_0": "74-85. Na ekamūlabhāvaṃ labhamānehīti abyākatamūlena na ekamūlakaṃ tathāvattabbataṃ",
  "tika-abh05t0:940_1": "labhamānehi aṭṭhārasaahetukacittuppādāhetukasamuṭṭhānarūpanibbānehi ekato alabbhamānattā.",
  "tika-abh05t0:940_2": "Yathā hi yathāvuttacittuppādādayo hetupaccayavirahitā ahetukavohāraṃ labhanti, na",
  "tika-abh05t0:940_3": "evaṃ sahetukasamuṭṭhānaṃ rūpaṃ. Tenāha “ahetukavohārarahitaṃ katvā”ti. Ettha ca “sabbaṃ",
  "tika-abh05t0:940_4": "rūpaṃ na hetukameva, ahetukamevā”ti vuttattā kiñcāpi sahetukasamuṭṭhānampi rūpaṃ",
  "tika-abh05t0:940_5": "ahetukaṃ, “abyākato dhammo abyākatassa dhammassa hetupaccayena paccayo, vipākābyākatā",
  "tika-abh05t0:940_6": "kiriyābyākatā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena",
  "tika-abh05t0:940_7": "paccayo”ti pana vacanato hetupaccayayogena sahetukasamuṭṭhānassa rūpassa ahetukavohārābhāvo",
  "tika-abh05t0:940_8": "vutto. Keci pana “abbohārikaṃ katvāti sahetukavohārena abbohārikaṃ katvāti atthaṃ",
  "tika-abh05t0:940_9": "vatvā aññathā ‘ahetukaṃ abyākataṃ abyākatamūlena ekamūla’nti na sakkā vattu”nti vadanti.",
  "tika-abh05t0:940_10": "Tattha yaṃ vattabbaṃ, taṃ vuttameva ahetukavohārābhāvena sahetukatāpariyāyassa atthasiddhattā.",
  "tika-abh05t0:940_11": "Apica hetupaccayasabbhāvato tassa sahetukatāpariyāyo labbhateva. Tenāha “na vā sahetukaduke",
  "tika-abh05t0:940_12": "viya…pe… abbohārikaṃ kata”nti. Ettha etthāti etasmiṃ ekamūlakaduke. Hetupaccayayogāyogavasenāti",
  "tika-abh05t0:940_13": "hetupaccayena yogāyogavasena, hetupaccayassa sabbhāvāsabbhāvavasenāti attho. Sahetukavohārameva",
  "tika-abh05t0:940_14": "labhati paccayabhūtahetusabbhāvato.",
  "tika-abh05t0:941_0": "Apare pana bhaṇanti “sahetukacittasamuṭṭhānaṃ rūpaṃ ahetukaṃ abyākatanti iminā vacanena",
  "tika-abh05t0:941_1": "saṅgahaṃ gacchantampi samūlakattā ‘abyākatamūlena na ekamūla’nti na sakkā vattuṃ,",
  "tika-abh05t0:941_2": "satipi samūlakatte nippariyāyena sahetukaṃ na hotīti ‘abyākatamūlena ekamūla’nti",
  "tika-abh05t0:941_3": "ca na sakkā vattuṃ, tasmā ‘ahetukaṃ abyākataṃ abyākatamūlena na ekamūlaṃ, sahetukaṃ",
  "tika-abh05t0:941_4": "abyākataṃ abyākatamūlena ekamūla’nti dvīsupi padesu anavarodhato abbohārikaṃ katvāti",
  "tika-abh05t0:941_5": "vutta”nti, taṃ tesaṃ matimattaṃ “sahetukaabyākatasamuṭṭhānaṃ rūpaṃ abyākatamūlena",
  "tika-abh05t0:941_6": "ekamūlaṃ hotī”ti aṭṭhakathāyaṃ tassa ekamūlabhāvassa nicchitattā, tasmā vuttanayeneva",
  "tika-abh05t0:941_7": "cettha attho veditabbo.",
  "tika-abh05t0:942_0": "86-97. Kusalākusalābyākatarāsito namananāmanasaṅkhātena visesena arūpadhammānaṃ gahaṇaṃ",
  "tika-abh05t0:942_1": "niddhāraṇaṃ nāma hotīti āha “nāmānaṃ niddhāritattā”ti. Tena tesaṃ adhikabhāvamāha",
  "tika-abh05t0:942_2": "viññāyamānameva pakaraṇena aparicchinnattā. Yadi evaṃ “ahetukaṃ nāmaṃ sahetukaṃ nāma”nti",
  "tika-abh05t0:942_3": "pāṭhantare kasmā nāmaggahaṇaṃ katanti āha “supākaṭabhāvattha”nti, paribyattaṃ katvā",
  "tika-abh05t0:942_4": "vutte kiṃ vattabbanti adhippāyo.",
  "tika-abh05t0:943": "Niddesavāravaṇṇanā niṭṭhitā.",
  "tika-abh05t0:944": "Mūlayamakavaṇṇanā niṭṭhitā.",
  "tika-abh05t0:945": "2. Khandhayamakaṃ",
  "tika-abh05t0:946": "1. Paṇṇattivāro",
  "tika-abh05t0:947": "Uddesavāravaṇṇanā",
  "tika-abh05t0:948_0": "2-3. Khandhayamake …pe… pariññā ca vattabbāti idaṃ padhānabhāvena vattabbadassanaṃ.",
  "tika-abh05t0:948_1": "Abhiññeyyakathā hi abhidhammo, sā ca yāvadeva pariññattāti pariññāsu ca na vinā tīraṇapariññāya",
  "tika-abh05t0:948_2": "pahānapariññā, tīraṇañca sampuṇṇaparānuggahassa adhippetattā kālapuggalokāsavibhāgamukhena",
  "tika-abh05t0:948_3": "khandhānaṃ visuṃ saha ca uppādanirodhalakkhaṇapariggahavasena sātisayaṃ sambhavati,",
  "tika-abh05t0:948_4": "nāññathāti imamatthaṃ dassento “chasu kālabhedesu…pe… pariññā ca vattabbā”ti padhānaṃ",
  "tika-abh05t0:948_5": "vattabbaṃ uddharati. Tattha pana yathā na tīraṇapariññāya vinā pahānapariññā, evaṃ",
  "tika-abh05t0:948_6": "tīraṇapariññā vinā ñātapariññāya. Sā ca sutamayañāṇamūlikāti desanākusalo satthā",
  "tika-abh05t0:948_7": "anvayato byatirekato ca samudāyāvayavapadatthādivibhāgadassanamukhena khandhesu pariññāppabhedaṃ",
  "tika-abh05t0:948_8": "pakāsetukāmo “pañcakkhandhā”tiādinā desanaṃ ārabhīti dassento “te pana khandhā”tiādimāha.",
  "tika-abh05t0:948_9": "Pañcahi padehīti pañcahi samudāyapadehi.",
  "tika-abh05t0:949_0": "Tatthāti tesu samudāyāvayavapadesu. Dhammoti ruppanādiko ñeyyadhammo. Samudāyapadassāti",
  "tika-abh05t0:949_1": "rūpakkhandhādisamudāyapadassa. Yadipi avayavavinimutto paramatthato samudāyo nāma",
  "tika-abh05t0:949_2": "natthi, yathā pana avayavo samudāyo na hoti, evaṃ na samudāyopi avayavoti satipi",
  "tika-abh05t0:949_3": "samudāyāvayavānaṃ bhede dvinnaṃ padānaṃ samānādhikaraṇabhāvato atthevābhedoti padadvayassa",
  "tika-abh05t0:949_4": "samānatthatāya siyā āsaṅkāti āha “etasmiṃ saṃsayaṭṭhāne”ti. “Cakkhāyatanaṃ rūpakkhandhagaṇanaṃ",
  "tika-abh05t0:949_5": "gacchati, viññāṇakkhandho tajjā manoviññāṇadhātū”tiādīsu ekadeso samudāyapadattho",
  "tika-abh05t0:949_6": "vutto, “yaṃ kiñci rūpaṃ…pe… ayaṃ vuccati rūpakkhandho”tiādīsu pana sakaloti āha “rūpādi…pe…",
  "tika-abh05t0:949_7": "attho”ti. Avayavapadānañcettha visesanavisesitabbavisayānaṃ samānādhikaraṇatāya samudāyapadatthatā",
  "tika-abh05t0:949_8": "vuttā, tato eva samudāyapadānampi avayavapadatthatā. Na hi visesanavisesitabbānaṃ",
  "tika-abh05t0:949_9": "atthānaṃ accantaṃ bhedo abhedo vā icchito, atha kho bhedābhedo, tasmā abhedadassanavasena",
  "tika-abh05t0:949_10": "paṭhamanayo vutto, bhedadassanavasena dutiyanayo. Yo hi ruppanādisaṅkhāto rāsaṭṭho",
  "tika-abh05t0:949_11": "avayavapadehi rūpādisaddehi ca khandhasaddena ca visesanavisesitabbabhāvena bhinditvā",
  "tika-abh05t0:949_12": "vutto, svāyaṃ atthato rāsibhāvena apekkhito ruppanādiattho evāti.",
  "tika-abh05t0:950_0": "Yathā avayavapadehi vuccamānopi samudāyapadassa attho hoti, evaṃ samudāyapadehi vuccamānopi",
  "tika-abh05t0:950_1": "avayavapadassa atthoti “rūpakkhandho rūpañceva rūpakkhandho ca, rūpakkhandho rūpanti?",
  "tika-abh05t0:950_2": "Āmantā”tiādinā padasodhanā katāti dassento āha “rūpādiavayavapadehi…pe… padasodhanavāro",
  "tika-abh05t0:950_3": "vutto”ti. Tattha ekaccassa avayavapadassa aññattha vuttiyā avayavapadatthassa samudāyapadatthatāya",
  "tika-abh05t0:950_4": "siyā anekantikatā, samudāyapadassa pana taṃ natthīti samudāyapadatthassa avayavapadatthatāya",
  "tika-abh05t0:950_5": "byabhicārābhāvo “rūpakkhandho rūpanti? Āmantā”ti pāḷiyā pakāsitoti vuttaṃ “rūpādi…pe… dassetu”nti.",
  "tika-abh05t0:951_0": "“Rūpakkhandho”tiādīsu khandhatthassa visesitabbattā vuttaṃ “padhānabhūtassa khandhapadassā”ti.",
  "tika-abh05t0:951_1": "Vedanādiupapadatthassa ca sambhavato “vedanākkhandho”tiādīsu. Rūpāvayavapadena vuttassāti",
  "tika-abh05t0:951_2": "rūpasaṅkhātena avayavapadena visesanabhāvena vuttassa khandhatthassa rūpakkhandhabhāvo",
  "tika-abh05t0:951_3": "hoti. Tena vuttaṃ “rūpakkhandho rūpanti? Āmantā”ti. Tatthāti tasmiṃ rūpakkhandhapade.",
  "tika-abh05t0:951_4": "Padhānabhūtena visesitabbattā khandhāvayavapadena vuttassa ruppanaṭṭhassa kiṃ vedanākkhandhādibhāvo",
  "tika-abh05t0:951_5": "hotīti yojanā. Samāne avayavapadābhidheyyabhāve appadhānena padena yo attho viññāyati,",
  "tika-abh05t0:951_6": "so kasmā padhānena na viññāyatīti adhippāyo. Khandhāvayavapadena vutto dhammoti rāsaṭṭhamāha.",
  "tika-abh05t0:951_7": "Tattha kocīti ruppanaṭṭho. Kenaci samudāyapadenāti rūpakkhandhapadena, na vedanākkhandhādipadena.",
  "tika-abh05t0:951_8": "Tenāha “na sabbo sabbenā”ti. Esa nayo vedanākkhandhādīsu. Rūparūpakkhandhādiavayavasamudāyapadasodhanamukhena",
  "tika-abh05t0:951_9": "tattha ca catukkhandhavasena pavattā pāḷigati padasodhanamūlacakkavāro. Evañca dassentenāti",
  "tika-abh05t0:951_10": "iminā yvāyaṃ rūpādiavayavapadehi rūpakkhandhādisamudāyapadehi ca dassitākāro atthaviseso,",
  "tika-abh05t0:951_11": "taṃ paccāmasati. Visesanabhāvo bhedakatāya sāmaññato avacchedakattā, visesitabbabhāvo",
  "tika-abh05t0:951_12": "abhedayogena bhedantarato avicchinditabbattā, samānādhikaraṇabhāvo tesaṃ bhedābhedānaṃ",
  "tika-abh05t0:951_13": "ekavatthusannissayattā.",
  "tika-abh05t0:952_0": "Tenāti yathāvuttena visesanavisesitabbabhāvena. Etthāti etasmiṃ samānādhikaraṇe.",
  "tika-abh05t0:952_1": "Tenāti vā samānādhikaraṇabhāvena. Etthāti rūpakkhandhapade. Yathā nīluppalapade uppalavisesanabhūtaṃ",
  "tika-abh05t0:952_2": "nīlaṃ visiṭṭhameva hoti, na yaṃ kiñci, evamidhāpi khandhavisesanabhūtaṃ rūpampi visiṭṭhameva",
  "tika-abh05t0:952_3": "siyāti dassento “kiṃ khandhato…pe… hotī”ti āha. Tathā “rūpañca taṃ khandho cā”ti",
  "tika-abh05t0:952_4": "samānādhikaraṇabhāveneva yaṃ rūpaṃ, so khandho. Yo khandho, taṃ rūpanti ayampi āpanno",
  "tika-abh05t0:952_5": "evāti āha “sabbeva…pe… visesitabbā”ti. Visesanena ca nāma niddhāritarūpena bhavitabbaṃ",
  "tika-abh05t0:952_6": "avacchedakattā, na aniddhāritarūpenāti āha “kiṃ pana ta”ntiādi, tasseva gahitattā",
  "tika-abh05t0:952_7": "na piyarūpasātarūpassāti adhippāyo. Na hi taṃ khandhavisesanabhāvena gahitaṃ, vissajjanaṃ",
  "tika-abh05t0:952_8": "kataṃ tassevāti yojanā. Na khandhato aññaṃ rūpaṃ atthīti idaṃ ruppanaṭṭho rūpanti",
  "tika-abh05t0:952_9": "katvā vuttaṃ, na hi so khandhavinimutto atthi. Tenevāti yathāvuttarūpassa khandhavinimuttassa",
  "tika-abh05t0:952_10": "abhāveneva. “Piyarūpaṃ sātarūpaṃ, dassentenappaka”nti ca ādīsu atadatthassa rūpasaddassa",
  "tika-abh05t0:952_11": "labbhamānattā “tena rūpasaddenā”ti visesetvā vuttaṃ. Vuccamānaṃ bhūtupādāyampi bhedaṃ",
  "tika-abh05t0:952_12": "dhammajātaṃ. Suddhenāti kevalena, rūpasaddena vināpīti attho. Tayidaṃ pakaraṇādiavacchinnataṃ",
  "tika-abh05t0:952_13": "sandhāya vuttaṃ, samānādhikaraṇataṃ vā. Yo hi rūpasaddena samānādhikaraṇo khandhasaddo,",
  "tika-abh05t0:952_14": "tena yathāvuttarūpasaddena viya tadattho vuccateva. Tenāha “khandhā rūpakkhandho”ti.",
  "tika-abh05t0:952_15": "Yadipi yathāvuttaṃ rūpaṃ khandho eva ca, khandho pana na rūpamevāti āha “na ca sabbe…pe…",
  "tika-abh05t0:952_16": "visesitabbā”ti. Tenevāti arūpasabhāvassa khandhassa atthibhāveneva. Teti khandhā.",
  "tika-abh05t0:952_17": "Vibhajitabbāti “khandhā rūpakkhandho”ti padaṃ uddharitvā “rūpakkhandho khandho ceva",
  "tika-abh05t0:952_18": "rūpakkhandho ca, avasesā khandhā na rūpakkhandho”tiādinā vibhāgena dassetabbā.",
  "tika-abh05t0:953_0": "Khandhānaṃ rūpavisesana…pe… saṃsayo hotīti ettha kiṃ khandhato aññāpi vedanā atthi,",
  "tika-abh05t0:953_1": "yato vinivattā vedanā khandhavisesanaṃ hoti, sabbe ca khandhā kiṃ khandhavisesanabhūtāya",
  "tika-abh05t0:953_2": "vedanāya visesitabbāti evaṃ yojanā veditabbā. Kecīti anubhavanādippakārā. Kenaci",
  "tika-abh05t0:953_3": "visesanenāti vedanādinā visesanena.",
  "tika-abh05t0:954_0": "Ettha ca rūpādipaṇṇatti khandhapaṇṇatti ca “rūpaṃ khandho, khandhā rūpakkhandho”tiādinā",
  "tika-abh05t0:954_1": "visuṃ saha ca ruppanādike atthe pavattamānā kadāci avayavabhūte pavattati, kadāci",
  "tika-abh05t0:954_2": "samudāyabhūte, tassā pana tathā pavattanākāre niddhārite yasmā rūpādikkhandhā padato",
  "tika-abh05t0:954_3": "atthato ca visodhitā nāma honti tabbisayakaṅkhāpanodanato, tasmā “rūpakkhandho rūpañceva",
  "tika-abh05t0:954_4": "rūpakkhandho ca, rūpakkhandho rūpanti? Āmantā”tiādinayappavattena paṭhamavārena rūpādiavayavapadehi",
  "tika-abh05t0:954_5": "avayavattho viya samudāyatthopi vuccati, tathā samudāyapadehipīti ayamattho dassito.",
  "tika-abh05t0:954_6": "“Rūpaṃ rūpakkhandho, khandhā vedanākkhandho”tiādinayappavattena pana dutiyavārena",
  "tika-abh05t0:954_7": "visesavācī viya rūpādiavayavapadehi sāmaññabhūtenapi taṃtaṃvisiṭṭhena khandhāvayavapadena",
  "tika-abh05t0:954_8": "so so eva samudāyattho vuccati, na sabboti ayamattho dassito. Khandhavinimuttassa",
  "tika-abh05t0:954_9": "yathādhippetassa abhāvā yadipi khandhoyeva rūpaṃ, so pana na sabbo rūpaṃ, atha kho",
  "tika-abh05t0:954_10": "tadekadeso, tathā vedanādayopīti ayamattho “rūpaṃ khandho, khandhā rūpa”ntiādinayappavattena",
  "tika-abh05t0:954_11": "tatiyavārena dassito. “Rūpaṃ khandho, khandhā vedanākkhandho”tiādinayappavattena",
  "tika-abh05t0:954_12": "pana catutthavārena “rūpaṃ khandho”ti rūpassa khandhabhāve nicchite khandho nāmāyaṃ",
  "tika-abh05t0:954_13": "na kevalaṃ rūpameva, atha kho vedanādi cāti vedanādīnampi khandhabhāvappakāsane na",
  "tika-abh05t0:954_14": "sabbe khandhā vedanādivisesavanto, kecideva pana tena tena visesena tathā vuccantīti",
  "tika-abh05t0:954_15": "ayamattho dassito. Evaṃ dassentī cesā pāḷi khandhānaṃ yathāvuttapaṇṇattisodhanamukhena",
  "tika-abh05t0:954_16": "sarūpāvadhāraṇāya saṃvattati, tañca tesaṃ yāvadeva uppādādinicchayatthanti dassento",
  "tika-abh05t0:954_17": "“evaṃ yesaṃ…pe… veditabbo”ti āha.",
  "tika-abh05t0:955_0": "Ekadesepi samudāyavohāro dissati yathā paṭo daḍḍho, samuddo diṭṭhoti āha “cakkāvayavabhāvato",
  "tika-abh05t0:955_1": "cakkānīti yamakāni vuttānī”ti. Bandhitvāti yamakabhāvena bandhitvā, yamakamūlabhāveneva",
  "tika-abh05t0:955_2": "vā. Mūlabhāvena gahaṇaṃ sambandhabhāvo, taṃsambandhatā ca mūlapadādīnaṃ nābhiādisadisatā",
  "tika-abh05t0:955_3": "daṭṭhabbā. Apubbassa vattabbassa abhāvato nayidha desanā maṇḍalabhāveneva sambajjhatīti",
  "tika-abh05t0:955_4": "āha “na maṇḍalabhāvena sambajjhanato”ti. Yadipi rūpakkhandhamūlake apubbaṃ natthi,",
  "tika-abh05t0:955_5": "vedanākkhandhādimūlakesu pana saññādimukhena desanappavattiyaṃ apubbavaseneva gato",
  "tika-abh05t0:955_6": "siyā maṇḍalabhāvena sambandho, na tathā pāṭho pavattoti āha “vedanākkhandha…pe… sambandhenā”ti.",
  "tika-abh05t0:955_7": "Pacchimassa purimena asambajjhanameva hi heṭṭhimasodhanaṃ. Suddhakkhandhalābhamattameva",
  "tika-abh05t0:955_8": "gahetvāti “khandhā rūpa”nti ettha khandhāti khandhasaddena labbhamānaṃ rūpādīhi asammissaṃ",
  "tika-abh05t0:955_9": "khandhaṭṭhamattameva uddesavasena gahetvā. Yadipi uddese khandhavisesanaṃ rūpādi",
  "tika-abh05t0:955_10": "“khandhā rūpa”nti suddharūpādimattameva gahitaṃ, tathāpi visesarahitassa sāmaññassa",
  "tika-abh05t0:955_11": "abhāvato tattha suddharūpādimattatāya aṭṭhatvā. Khandhavisesanabhāvasaṅkhātanti yathādhigataṃ",
  "tika-abh05t0:955_12": "khandhānaṃ visesanabhāvena kathitaṃ ruppanādikaṃ visesanatthaṃ dassetuṃ. Kevalameva",
  "tika-abh05t0:955_13": "taṃ aggaṇhanto khandhasaddena saha yojetvā…pe… vibhattattā suddhakkhandhavāroti vuttoti yojanā.",
  "tika-abh05t0:956": "Uddesavāravaṇṇanā niṭṭhitā.",
  "tika-abh05t0:957": "1. Paṇṇattivāro",
  "tika-abh05t0:958": "Niddesavāravaṇṇanā",
  "tika-abh05t0:959_0": "26. Evaṃ vuttanti evaṃ dvārālambanehi saddhiṃ dvārappavattadhammavibhāgavasena vuttaṃ.",
  "tika-abh05t0:959_1": "Piyasabhāvaṃ piyajātikaṃ “kathaṃ rūpena kho, āvuso”tiādīsu viya piyasabhāvaṭṭhena",
  "tika-abh05t0:959_2": "rūpaṃ, na ruppanaṭṭhenāti vuttaṃ “piyarūpaṃ…pe… rūpaṃ na rūpakkhandho”ti. Ruppanaṭṭhena",
  "tika-abh05t0:959_3": "rūpakkhandhapariyāpannampi cakkhādi piyasabhāvamattavacanicchāvasena piyarūpameva",
  "tika-abh05t0:959_4": "anuppavisati, na rūpakkhandhanti āha “piyasabhāva…pe… na rūpakkhandhoti vutta”nti.",
  "tika-abh05t0:959_5": "“Yo pana yattha viseso”ti vutto visesasaddo nānuvattatīti adhippāyenāha “vacanaseso”ti.",
  "tika-abh05t0:959_6": "Na hi adhikārato labbhamānassa ajjhāharaṇakiccaṃ atthi. Diṭṭhisaññāti vā paduddhāroyaṃ",
  "tika-abh05t0:959_7": "veditabbo. Visesatā panassā “visesaṃ vaṇṇayissāmā”ti paṭiññāya eva pākaṭā. “Avasesā",
  "tika-abh05t0:959_8": "saṅkhārā”ti etthāpi eseva nayo. Saṃyojanavasena jānāti abhinivisatīti saññā diṭṭhīti",
  "tika-abh05t0:959_9": "āha “diṭṭhi eva saññā”ti. Diṭṭhi cāti ca-saddena avasiṭṭhaṃ papañcaṃ saṅgaṇhāti.",
  "tika-abh05t0:959_10": "Tathā hi “papañcasaññāsaṅkhā”ti ettha papañcasūdaniyaṃ vuttaṃ “saññānāmena vā papañcā eva vuttā”ti.",
  "tika-abh05t0:960_0": "28. “Khandhā vedanākkhandho”ti etasmiṃ anulome yathā sarūpadassanena vissajjanaṃ",
  "tika-abh05t0:960_1": "labbhati, na evaṃ “na khandhā na vedanākkhandho”ti paṭilome, idha pana paṭivacanena",
  "tika-abh05t0:960_2": "vissajjananti tadatthaṃ vivaranto “khandhasaddappavattiyā ca abhāve vedanākkhandhasaddappavattiyā",
  "tika-abh05t0:960_3": "ca abhāvo”ti āha. Tena sattāpaṭisedhe ayaṃ na-kāroti dasseti. Saddaggahaṇañcettha",
  "tika-abh05t0:960_4": "saddanibandhanattā paññattiyā saddasabhāgataṃ vā sandhāya kataṃ. Paṇṇattisodhanañhetaṃ.",
  "tika-abh05t0:960_5": "Tenāha “paṇṇattisodhanamattameva karotī”ti. Tena niddhāretabbassa dhammantarassa",
  "tika-abh05t0:960_6": "abhāvaṃ dasseti. Yato vuttaṃ “na aññadhammasabbhāvo evettha pamāṇa”nti. Evañca katvātiādinā",
  "tika-abh05t0:960_7": "yathāvuttamatthaṃ pāṭhantarena samattheti. Kāmaṃ katthaci satipi khandhe natthi vedanākkhandho,",
  "tika-abh05t0:960_8": "akhandhattasabhāvā pana natthi vedanāti “na khandhā na vedanākkhandhoti? Āmantā”ti",
  "tika-abh05t0:960_9": "vuttanti evaṃ vā etaṃ daṭṭhabbaṃ. Tenāha aṭṭhakathāyaṃ “paññattinibbānasaṅkhātā”tiādi.",
  "tika-abh05t0:961_0": "39. “Rūpato aññe”ti ettha bhūtupādāya dhammo viya piyasabhāvopi rūpasaddābhidheyyatāsāmaññena",
  "tika-abh05t0:961_1": "gahitoti āha “lokuttarā vedanādayo daṭṭhabbā”ti. Appavattimattamevāti khandhasaddappavattiyā",
  "tika-abh05t0:961_2": "abhāve rūpasaddappavattiyā ca abhāvoti paṇṇattisodhanamattataṃyeva sandhāya vadati,",
  "tika-abh05t0:961_3": "tathā cāha “evañca katvā”tiādi. Tenetaṃ dasseti – yathā cakkhuto aññassa sabbassapi",
  "tika-abh05t0:961_4": "sabhāvadhammassa āyatanaggahaṇena gahitattā tadubhayavinimuttaṃ kiñci natthīti kevalaṃ",
  "tika-abh05t0:961_5": "paññattisodhanatthaṃ tameva abhāvaṃ dassetuṃ “cakkhuñca āyatane ca ṭhapetvā avasesā",
  "tika-abh05t0:961_6": "na ceva cakkhu na ca āyatana”nti vuttaṃ, evamidhāpi tadatthameva ubhayavinimuttassa",
  "tika-abh05t0:961_7": "abhāvaṃ dassetuṃ “rūpañca khandhe ca ṭhapetvā avasesā na ceva rūpaṃ na ca khandhā”ti",
  "tika-abh05t0:961_8": "vuttanti. Visamopaññāso. “Cakkhuñca āyatane ca ṭhapetvā”ti ettha hi avasesaggahaṇena",
  "tika-abh05t0:961_9": "gayhamānaṃ kiñci natthīti sakkā vattuṃ āyatanavinimuttassa sabhāvadhammassa abhāvā.",
  "tika-abh05t0:961_10": "Tenāha “yadi siyā”ti. “Rūpañca khandhe ca ṭhapetvā”ti ettha pana na tathā sakkā vattuṃ",
  "tika-abh05t0:961_11": "khandhavinimuttassa sabhāvadhammassa atthibhāvato. Yadi pana tādisaṃ khandhagataṃ",
  "tika-abh05t0:961_12": "dhammajātaṃ natthīti evamidaṃ vuttaṃ siyā, evaṃ sati yuttametaṃ siyā. Tathā hi “aṭṭhakathāyaṃ",
  "tika-abh05t0:961_13": "panā”tiādinā paññattiggahaṇameva uddharīyati. Taṇhāvatthu ca na siyā avasesaggahaṇena",
  "tika-abh05t0:961_14": "gayhamānanti ānetvā sambandho. Khandho ca siyāti yojanā.",
  "tika-abh05t0:962": "Niddesavāravaṇṇanā niṭṭhitā.",
  "tika-abh05t0:963": "2. Pavattivāravaṇṇanā",
  "tika-abh05t0:964_0": "50-205. Missakakālabhedesu yamakesu padānaṃ bhinnakālattā siyā atthavisesoti āha",
  "tika-abh05t0:964_1": "“amissakakālabhedesu vāresu atthavisesābhāvato”ti. Idāni tamevatthaṃ “purimassa hī”tiādinā",
  "tika-abh05t0:964_2": "vivarati. Tenāti atthavisesābhāvena. Etthāti etasmiṃ pavattivārapāṭhe, etissaṃ vā",
  "tika-abh05t0:964_3": "pavattivāravaṇṇanāyaṃ. Cha eva vuttā, na navāti adhippāyo. Tenāha “atītenā”tiādi.",
  "tika-abh05t0:964_4": "Ete pana tayoti attanā visuṃ anantaraṃ dassite sandhāyāha. Yathādassitāti aṭṭhakathāyaṃ",
  "tika-abh05t0:964_5": "niddhāretvā dassitabbākārā paccuppannenātītādayo ye pāḷiyaṃ ujukameva āgatā. “Na",
  "tika-abh05t0:964_6": "visuṃ vijjantī”ti vuttamevatthaṃ “tattha tattha hī”tiādinā pākaṭataraṃ karoti. Tattha",
  "tika-abh05t0:964_7": "paṭilomapucchāhīti “yassa vā pana vedanākkhandho uppajjittha, tassa rūpakkhandho",
  "tika-abh05t0:964_8": "uppajjatī”ti evamādikāhi paṭhamapade vuttassa paṭilomavasena pavattāhi. Tenevāti",
  "tika-abh05t0:964_9": "nayato yojetuṃ sakkuṇeyyattā eva. Missakakālabhedesu cāti na kevalaṃ amissakakālabhedesuyeva,",
  "tika-abh05t0:964_10": "atha kho missakakālabhedesu cāti attho. Na yojanāsukaratāya eva purime ayojanā, atha",
  "tika-abh05t0:964_11": "kho sukhaggahaṇatthampīti dassento āha “amissaka…pe… vuttānī”ti.",
  "tika-abh05t0:965_0": "Yena kāraṇenāti yena ekapadadvayasaṅgahitānaṃ khandhānaṃ uppādassa nirodhassa lābhasaṅkhātena",
  "tika-abh05t0:965_1": "kāraṇena. Yathākkamaṃ purepañho pacchāpañhoti ca nāmaṃ vuttaṃ. Ca-saddena purepacchāpañhoti",
  "tika-abh05t0:965_2": "ca nāmaṃ vuttanti niddhāretvā yojetabbaṃ. Tattha pana “ekapadadvayasaṅgahitāna”nti",
  "tika-abh05t0:965_3": "idaṃ ekajjhaṃ katvā gahetabbaṃ. Tamevatthampi vivarati “yassa hī”tiādinā. Tattha",
  "tika-abh05t0:965_4": "yassāti yassa pañhassa. “Pañho”ti cettha pucchanavasena pavattaṃ vacanaṃ veditabbaṃ.",
  "tika-abh05t0:965_5": "Tenevāha “paripūretvā vissajjetabbatthasaṅgaṇhanato”ti. Taṃ sarūpadassanena vissajjanaṃ",
  "tika-abh05t0:965_6": "taṃvissajjanaṃ, taṃ vā yathāvuttaṃ vissajjanaṃ etassāti taṃvissajjano, tassa taṃvissajjanassa.",
  "tika-abh05t0:965_7": "Purimakoṭṭhāsenāti purimena uddesapadena. Tena hi vissajjanapadassa samānatthatā",
  "tika-abh05t0:965_8": "idha sadisatthatā. Ekena padenāti ekena padhānāppadhānena yamakapadena, na paṭhamapadenevāti",
  "tika-abh05t0:965_9": "attho. Uppādanirodhalābhasāmaññamattenāti uppādassa vā nirodhassa vā labbhamānatāya",
  "tika-abh05t0:965_10": "samānatāmattena. Sanniṭṭhānapada…pe… yuttanti idaṃ aṭṭhakathāyaṃ “yattha rūpakkhandho",
  "tika-abh05t0:965_11": "nuppajjatī”tiādinā purepañhassa dassitattā vuttaṃ. Yadipi tattha “uppajjatī”ti vissajjitattā",
  "tika-abh05t0:965_12": "vedanākkhandhassa uppādo labbhatīti vuttaṃ, yo pana sanniṭṭhānapadasaṅgahito rūpakkhandhassa",
  "tika-abh05t0:965_13": "anuppādo pāḷiyaṃ anuññātarūpena ṭhito, tassa vasena purepañho yuttoti adhippāyo.",
  "tika-abh05t0:965_14": "Evañhi purimakoṭṭhāsena sadisatthatā hoti.",
  "tika-abh05t0:966_0": "“Yassa rūpakkhandho nuppajjittha, tassa vedanākkhandho nuppajjitthā”ti ettha rūpakkhandhassa",
  "tika-abh05t0:966_1": "anuppannapubbatāpaṭikkhepamukhena itarassa paṭikkhipīyatīti rūpakkhandhasseva yathāvuttapaṭikkhepo",
  "tika-abh05t0:966_2": "padhānabhāvena vutto. Eseva nayo aññesupi edisesu ṭhānesūti āha “sanniṭṭhānatthasseva",
  "tika-abh05t0:966_3": "paṭikkhipanaṃ paṭikkhepo”ti. “Yassa rūpakkhandho uppajjati, tassa vedanākkhandho",
  "tika-abh05t0:966_4": "nirujjhatī”ti ettha pana rūpakkhandhassa uppādalakkhaṇaṃ katvā vedanākkhandhassa",
  "tika-abh05t0:966_5": "nirodho pucchīyatīti so eva “no”ti paṭisedhīyati. Esa nayo aññesupi edisesu ṭhānesūti",
  "tika-abh05t0:966_6": "vuttaṃ “saṃsayatthanivāraṇaṃ paṭisedho”ti. “Na-kāravirahita”nti etena paṭisedhassa",
  "tika-abh05t0:966_7": "paṭisedhitamāha. Yadi evaṃ pāḷigatipaṭisedhavissajjanānaṃ ko visesoti āha “tattha uppattī”tiādi.",
  "tika-abh05t0:967_0": "Tadekadesapakkhepavasenāti tesaṃ catunnaṃ pañhānaṃ pañcannañca vissajjanānaṃ ekadesassa",
  "tika-abh05t0:967_1": "pakkhipanavasena. Tenāha aṭṭhakathāyaṃ “paṭhame ṭhāne paripuṇṇapañhassa purimakoṭṭhāse",
  "tika-abh05t0:967_2": "sarūpadassanenā”tiādi. Yo panettha pañhesu vissajjanesu ca sattavīsatiyā ṭhānesu",
  "tika-abh05t0:967_3": "pakkhepaṃ labhati, taṃ dassetuṃ “paripuṇṇapañho evā”tiādi vuttaṃ. Pāḷivavatthānadassanāditoti",
  "tika-abh05t0:967_4": "ettha ādi-saddena pucchāvibhaṅgo vissajjanāṭhānāni ekasmiṃ pañhe yojanānayoti imesaṃ saṅgaho daṭṭhabbo.",
  "tika-abh05t0:968_0": "Suddhāvāsānantiādi pāḷiyā padaṃ uddharitvā atthadassanatthaṃ āraddhaṃ. “Yassa yattha",
  "tika-abh05t0:968_1": "rūpakkhandho nuppajjittha, tassa tattha vedanākkhandho nuppajjitthā”ti imassa vissajjanaṃ",
  "tika-abh05t0:968_2": "hoti “suddhāvāsānaṃ tesaṃ tatthā”ti. Tattha ekabhūmiyaṃ dutiyā upapatti natthīti",
  "tika-abh05t0:968_3": "ekissā bhūmiyā ekassa ariyapuggalassa dutiyavāraṃ paṭisandhiggahaṇaṃ natthīti attho.",
  "tika-abh05t0:968_4": "Tatiyavārādīsu vattabbameva natthi. Svāyamattho yathā ñāpito hoti, taṃ dassetuṃ “paṭisandhito",
  "tika-abh05t0:968_5": "pabhuti hi…pe… pavattā”ti vuttaṃ. Tena addhāpaccuppannavasenāyaṃ desanā pavattāti",
  "tika-abh05t0:968_6": "dasseti. Ādānanikkhepaparicchinnaṃ kammajasantānaṃ ekattena gahetvā tassa vasena",
  "tika-abh05t0:968_7": "uppādanirodhesu vuccamānesu akammajesu kusalādīsu kathanti codanāyaṃ tepi idha taṃnissitā",
  "tika-abh05t0:968_8": "eva katāti dassento āha “tasmiñhi…pe… dassitā”ti. Tenevāti kammajasantāneneva. Tasmāti",
  "tika-abh05t0:968_9": "ekakammanibbattassa vipākasantānassa ekattena gahitattā. Tassāti kammajasantānassa.",
  "tika-abh05t0:968_10": "Pañcasu suddhāvāsesu yathā paccekaṃ “ekissā bhūmiyā dutiyā upapatti natthī”ti yathāvuttapāḷiyā",
  "tika-abh05t0:968_11": "viññāyati, evaṃ “suddhāvāsāna”nti avisesavacanato sakalepi suddhāvāse sā natthīti",
  "tika-abh05t0:968_12": "tāya kasmā na viññāyatīti codanaṃ samuṭṭhāpetvā sayameva pariharituṃ “kasmā panā”tiādimāha.",
  "tika-abh05t0:968_13": "Tattha suddhāvāsesu heṭṭhābhūmikassa asati indriyaparipāke uparibhūmisamuppatti na",
  "tika-abh05t0:968_14": "sakkā paṭisedhetuṃ uddhaṃsotavacanato. Uddhamassa taṇhāsotaṃ vaṭṭasotañcāti hi uddhaṃsoto.",
  "tika-abh05t0:968_15": "Tenāha “uddhaṃsotapāḷisabbhāvā”ti. Saṃsandetabbāti yathā na virujjhanti, evaṃ netabbā.",
  "tika-abh05t0:968_16": "Tathā ceva saṃvaṇṇitaṃ.",
  "tika-abh05t0:969_0": "Etena sanniṭṭhānenāti aṅkitokāsabhāvirūpuppādasannissayena nicchayena. Visesitā tathābhāvirūpabhāvino.",
  "tika-abh05t0:969_1": "Asaññasattāpīti na kevalaṃ pañcavokārā eva, atha kho asaññasattāpi. Te eva asaññasatte",
  "tika-abh05t0:969_2": "eva gahetvā purimakoṭṭhāseti adhippāyo. Tena ye sanniṭṭhānena vajjitāti tena yathāvuttasanniṭṭhānena",
  "tika-abh05t0:969_3": "ye virahitā, te tathā na vattabbāti attho. Idāni “te tato”tiādinā dasseti. Tatoti",
  "tika-abh05t0:969_4": "asaññābhavato. Pacchimabhavikānanti ettha pacchimabhavaṃ sarūpato dassetuṃ “kiṃ pañcavokārādī”tiādi",
  "tika-abh05t0:969_5": "vuttaṃ. Apacchimabhavikānampi arūpānaṃ arūpabhave yathā rūpakkhandho nuppādi, evaṃ",
  "tika-abh05t0:969_6": "tattha pacchimabhavikānaṃ vedanākkhandhopīti āha “etena sanniṭṭhānena saṅgahitattā”ti.",
  "tika-abh05t0:969_7": "Tenāha “tesaṃ…pe… āhā”ti. Tattha tesanti pacchimabhavikānaṃ. Tatthāti arūpabhave.",
  "tika-abh05t0:969_8": "Itarānuppattibhāvañcāti itarassa vedanākkhandhassa anuppajjanasabbhāvampi. Sappaṭisandhikānampi",
  "tika-abh05t0:969_9": "suddhāvāsānaṃ khandhabhedassa parinibbānapariyāyo oḷārikadosappahānato kilesūpasamasāmaññena vuttoti veditabbaṃ.",
  "tika-abh05t0:970_0": "Sabbesañhi tesanti taṃtaṃbhūmiyaṃ ṭhitānaṃ sabbesaṃ suddhāvāsānaṃ. Yathā panātiādinā",
  "tika-abh05t0:970_1": "vuttamevatthaṃ pākaṭataraṃ karoti. Anantā lokadhātuyoti idaṃ okāsassa paricchedābhāvaṃyeva",
  "tika-abh05t0:970_2": "dassetuṃ vuttaṃ. Puggalavasena samānādhāratāya samānakālattena asambhavanto okāsavasena",
  "tika-abh05t0:970_3": "pana sambhavanto saṃkiṇṇā viya hontīti āha “saṃkiṇṇatā hotī”ti.",
  "tika-abh05t0:971": "Pavattivāravaṇṇanā niṭṭhitā.",
  "tika-abh05t0:972": "3. Pariññāvāravaṇṇanā",
  "tika-abh05t0:973_0": "206-208. Tassāpīti puggalokāsavārassapi. Okāse puggalassevāti yathāgahite okāse yo",
  "tika-abh05t0:973_1": "puggalo, tasseva okāsavisiṭṭhapuggalassevāti attho. Yathā pana puggalavāre labbhamāne",
  "tika-abh05t0:973_2": "puggalokāsavāropi labbhati, evaṃ okāsavāropi labbheyyāti codanaṃ sandhāyāha “okāsavāropi",
  "tika-abh05t0:973_3": "cā”ti. Tasmāti yasmā vuccamānopi okāso puggalassa visesabhāveneva vucceyya, na visuṃ, tasmā.",
  "tika-abh05t0:974_0": "Aññathāti pavattivāre viya ādānanikkhepaparicchinnaṃ kammajasantānaṃ ekattena gahetvā",
  "tika-abh05t0:974_1": "tassa uppādanirodhavasena pariññāvacane. “Yo rūpakkhandhaṃ parijānātī”ti sanniṭṭhānapadasaṅgahitatthābhāvadassanamukhena",
  "tika-abh05t0:974_2": "itarassapi abhāvaṃ dassetuṃ “rupakkhandhaparijānanassa abhāvā”ti vuttaṃ. “Āmantā”ti",
  "tika-abh05t0:974_3": "ca kataṃ, tasmā pavatte cittakkhaṇavasenevettha tayo addho labbhantīti attho. “Aggamaggasamaṅgiñca",
  "tika-abh05t0:974_4": "arahantañcā”ti dvinnaṃ padānaṃ “rūpakkhandhañca na parijānanti vedanākkhandhañca",
  "tika-abh05t0:974_5": "na parijānitthā”ti dvīhi padehi yathākkamaṃ sambandho. “Ṭhapetvā avasesā puggalā”ti",
  "tika-abh05t0:974_6": "pana paccekaṃ yojetabbaṃ. Aggamagga…pe… natthīti iminā arahattamaggañāṇasseva pariññāmatthakappattiyā",
  "tika-abh05t0:974_7": "pariññākiccaṃ sātisayaṃ, tadabhāvā na itaresanti dasseti. Yato tasseva vajirūpamatā",
  "tika-abh05t0:974_8": "vuttā, sesānañca vijjūpamatā. Tenāti tena yathāvuttena vacanena. Tadavasesasabbapuggaleti",
  "tika-abh05t0:974_9": "tato aggamaggasamaṅgito avasesasabbapuggale. Imaṃ pana yathāvuttadosaṃ pariharantā",
  "tika-abh05t0:974_10": "“puthujjanādayo sandhāyā”ti vadanti.",
  "tika-abh05t0:975": "Pariññāvāravaṇṇanā niṭṭhitā.",
  "tika-abh05t0:976": "Khandhayamakavaṇṇanā niṭṭhitā.",
  "tika-abh05t0:977": "3. Āyatanayamakaṃ",
  "tika-abh05t0:978": "1. Paṇṇattivāro",
  "tika-abh05t0:979": "Uddesavāravaṇṇanā",
  "tika-abh05t0:980_0": "1-9. Vuttanayenāti “avayavapadehi vutto ekadeso sakalo vā samudāyapadānaṃ attho,",
  "tika-abh05t0:980_1": "samudāyapadehi pana vutto ekantena avayavapadānaṃ attho”tiādinā vuttena nayena. Etena",
  "tika-abh05t0:980_2": "yathāvuttaatthavaṇṇanānayadassanatāya sabbapaṇṇattivārādīsu yathārahaṃ attho netabboti dasseti.",
  "tika-abh05t0:981": "Uddesavāravaṇṇanā niṭṭhitā.",
  "tika-abh05t0:982": "Niddesavāravaṇṇanā",
  "tika-abh05t0:983_0": "10-17. Vāyanaṃ savisayaṃ byāpetvā pavattanaṃ, tayidaṃ yathā gandhāyatane labbhati,",
  "tika-abh05t0:983_1": "evaṃ sīlādīsupīti pāḷiyaṃ “sīlagandho”tiādi vuttaṃ “sīlādiyeva gandho”ti katvā. Tenāha",
  "tika-abh05t0:983_2": "aṭṭhakathāyaṃ “sīlagandho…pe… nāmānī”ti. Yasmā pana savisayabyāpanaṃ tattha pasaṭabhāvo",
  "tika-abh05t0:983_3": "pākaṭabhāvo vā hoti, tasmā “pasāraṇaṭṭhena pākaṭabhāvaṭṭhena vā”ti vuttaṃ. Attano",
  "tika-abh05t0:983_4": "vatthussa sūcanaṃ vā vāyanaṃ. “Devakāyā samāgatā, paṇṇattidhammā”tiādīsu samūhapaññattīsupi",
  "tika-abh05t0:983_5": "kāyadhammasaddā āgatāti “sasabhāva”nti viseseti. Kāyavacanena…pe… natthīti idaṃ “na",
  "tika-abh05t0:983_6": "dhammo nāyatana”nti ettha dhammasaddassa vinivattavisesasabbasabhāvadhammavācakataṃ",
  "tika-abh05t0:983_7": "sandhāya vuttaṃ, na dhammāyatanasaṅkhātadhammavisesavācakatanti daṭṭhabbaṃ.",
  "tika-abh05t0:984": "Niddesavāravaṇṇanā niṭṭhitā.",
  "tika-abh05t0:985": "2. Pavattivāravaṇṇanā",
  "tika-abh05t0:986_0": "18-21. Etasminti pavattivāre. Pucchāmattalābhenāti moghapucchābhāvamāha. Ekekanti",
  "tika-abh05t0:986_1": "“yassa cakkhāyatanaṃ uppajjati, tassa saddāyatanaṃ uppajjatī”tiādikaṃ ekekaṃ. Pañcāti",
  "tika-abh05t0:986_2": "“yassa saddāyatanaṃ uppajjati, tassa gandhāyatanaṃ uppajjatī”tiādīni pañca. Pucchāmattalābhena",
  "tika-abh05t0:986_3": "saṅgahaṃ anujānanto “vissajjanavasena hāpetabbānī”ti āha. “Vakkhati hī”tiādinā yathāvuttamatthaṃ",
  "tika-abh05t0:986_4": "aṭṭhakathāya samattheti.",
  "tika-abh05t0:987_0": "Sadisavissajjananti sāmaññavacanaṃ visesaniviṭṭhameva hotīti taṃ visesaṃ dassento",
  "tika-abh05t0:987_1": "“puggalavārameva sandhāya vutta”nti vatvā tassā pana sadisavissajjanatāya abyāpitattā",
  "tika-abh05t0:987_2": "yattha sadisaṃ, tatthāpi vissajjitanti dassento “okāsavāre pana…pe… vissajjita”nti",
  "tika-abh05t0:987_3": "āha. Tattha tanti dutiyaṃ. Puggalavārepīti yattha sadisaṃ vissajjanaṃ, tattha puggalavārepi",
  "tika-abh05t0:987_4": "vissajjitaṃ, pageva okāsavāreti adhippāyo. Virattakāmakammanibbattassāti bhāvanābalena",
  "tika-abh05t0:987_5": "viratto kāmo etenāti virattakāmaṃ, rūpāvacarakammaṃ, tato nibbattassa. Paṭisandhi",
  "tika-abh05t0:987_6": "eva bījaṃ paṭisandhibījaṃ, tassa. “Evaṃsabhāvattā”ti etena ekantato kāmataṇhānidānakammahetukāni",
  "tika-abh05t0:987_7": "ghānādīnīti dasseti. Gandhādayo ca na santīti sabbena sabbaṃ tesampi abhāvaṃ sandhāya",
  "tika-abh05t0:987_8": "vadati. Tattha yaṃ vattabbaṃ, taṃ heṭṭhā vuttameva.",
  "tika-abh05t0:988_0": "“Sacca”nti yathāvuttavasena gahetabbaṃ codakena vuttamatthaṃ sampaṭicchitvā puna",
  "tika-abh05t0:988_1": "yenādhippāyena tāni yamakāni sadisavissajjanāni, taṃ dassetuṃ “yathā panā”tiādi vuttaṃ.",
  "tika-abh05t0:988_2": "Tatrāyaṃ saṅkhepattho – tattha cakkhāyatanamūlakesu ghānāyatanayamakena “sacakkhukānaṃ",
  "tika-abh05t0:988_3": "aghānakānaṃ upapajjantāna”ntiādinā nayena jivhākāyāyatanayamakāni yathā sadisavissajjanāni,",
  "tika-abh05t0:988_4": "tathā idha ghānāyatanamūlakesu ghānāyatanayamakena tāni jivhākāyāyatanayamakāni “yassa",
  "tika-abh05t0:988_5": "ghānāyatanaṃ uppajjati, tassa jivhāyatanaṃ uppajjatīti? Āmantā”tiādinā nayena sadisavissajjanānīti.",
  "tika-abh05t0:988_6": "Evamettha ubhayesaṃ visuṃ aññamaññaṃ sadisavissajjanatāya idaṃ vuttaṃ, na ekajjhaṃ",
  "tika-abh05t0:988_7": "aññamaññaṃ sadisavissajjanatāya. Tenāha “tasmā tattha tattheva sadisavissajjanatā",
  "tika-abh05t0:988_8": "pāḷianāruḷhatāya kāraṇa”nti. Evañca sati cakkhāyatanamūlaggahaṇaṃ kimatthiyanti āha",
  "tika-abh05t0:988_9": "“nidassanabhāvenā”tiādi. Tattha nidassanabhāvenāti nidassanabhūtānaṃ aññamaññasadisavissajjanatāsaṅkhātena",
  "tika-abh05t0:988_10": "nidassanabhāveneva, na pana tesaṃ nidassitabbehi sabbathā sadisavissajjanatāyāti",
  "tika-abh05t0:988_11": "adhippāyo. “Yebhuyyatāyā”ti vuttaṃ yebhuyyataṃ dassetuṃ “tesu hī”tiādi vuttaṃ.",
  "tika-abh05t0:989_0": "Evanti iminā “āmantā”ti paṭivacanavissajjanena yathāvuttavacanasseva vissajjanabhāvānujānanaṃ",
  "tika-abh05t0:989_1": "kattabbanti imamatthaṃ ākaḍḍhati. Sāti dutiyapucchā. Ghānāyatanayamakenāti cakkhāyatanamūlakesu",
  "tika-abh05t0:989_2": "ghānāyatanayamakeneva. Taṃsesānīti tena ghānāyatanamūlakakāyāyatanayamakena saddhiṃ",
  "tika-abh05t0:989_3": "sesāni. Sadisavissajjanattā anāruḷhānīti ettha “anāruḷhānī”ti ettakameva tathā-saddena",
  "tika-abh05t0:989_4": "anukaḍḍhīyati, na “sadisavissajjanattā”ti dassento “tathāti…pe… samaññenā”ti vatvā",
  "tika-abh05t0:989_5": "idāni “kāraṇasāmaññenā”ti vuttassa sadisavissajjanattassa tattha abhāvaṃ dassetuṃ",
  "tika-abh05t0:989_6": "“ghānajivhākāyāyatanānaṃ panā”tiādi vuttaṃ. Tattha agabbhaseyyakesu pavattamānānanti",
  "tika-abh05t0:989_7": "etthāpi “sahacāritāyā”ti padaṃ ānetvā sambandhitabbaṃ, tathā “gabbhaseyyakesu ca",
  "tika-abh05t0:989_8": "pavattamānāna”nti. Itarāni ghānāyatanamūlakāni jivhākāyāyatanayamakāni dve na vissajjīyanti,",
  "tika-abh05t0:989_9": "ghānāyatanamūlakesu ca yamakesu vissajjitesu itaradvayamūlakāni jivhākāyāyatanamūlakāni",
  "tika-abh05t0:989_10": "na vissajjīyanti avisesattā appavisesattā cāti yojetabbaṃ. Tattha kāyāyatanayamake",
  "tika-abh05t0:989_11": "dutiyapucchāvasena appaviseso, itaravasena aviseso veditabbo. Rūpāyatanamanāyatanehi",
  "tika-abh05t0:989_12": "saddhinti idaṃ rūpāyatanamūlakamanāyatanavasena vuttanti āha “rūpāyatana…pe… adhippāyo”ti.",
  "tika-abh05t0:989_13": "Tenevāha “rūpāyatanamūlakesu hī”tiādi. Yamakānanti rūpāyatanamūlakagandharasaphoṭṭhabbāyatanayamakānaṃ.",
  "tika-abh05t0:989_14": "Dutiyapucchānanti yathāvuttayamakānaṃyeva dutiyapucchānaṃ. Vuttanayenāti “sarūpakānaṃ",
  "tika-abh05t0:989_15": "acittakāna”ntiādinā vuttena nayena. Ādipucchānanti tesaṃyeva yamakānaṃ paṭhamapucchānaṃ.",
  "tika-abh05t0:990_0": "Heṭṭhimehīti idaṃ avisesavacanampi yesu sadisavissajjanatā sambhavati, tadapekkhanti",
  "tika-abh05t0:990_1": "āha “gandharasa…pe… attho”ti. Uddiṭṭhadhammesu uddesānurūpaṃ labbhamānavisesakathanaṃ",
  "tika-abh05t0:990_2": "vissajjanaṃ, yo tattha na sabbena sabbaṃ uddesānurūpaguṇena upalabbhati, tassa akathanampi",
  "tika-abh05t0:990_3": "atthato vissajjanameva nāma hotīti āha “avissajjaneneva alabbhamānatādassanena vissajjitāni nāma hontī”ti.",
  "tika-abh05t0:991_0": "Cakkhuvikalasotavikalā viya cakkhusotavikalopi labbhatīti so pana aṭṭhakathāyaṃ pi-saddena",
  "tika-abh05t0:991_1": "saṅgahitoti dassento “jaccandhampi…pe… veditabbo”ti āha. Paripuṇṇāyatanameva opapātikaṃ",
  "tika-abh05t0:991_2": "sandhāya vuttanti ettha aṭṭhānappayutto eva-saddoti tassa ṭhānaṃ dassento “vuttamevāti",
  "tika-abh05t0:991_3": "attho”ti vatvā tena paripuṇṇāyatanassa tattha aniyatattā aparipuṇṇāyatanassapi saṅgaho",
  "tika-abh05t0:991_4": "siddhoti dassento “tena jaccandhabadhirampi sandhāya vuttatā na nivāritā hotī”ti āha.",
  "tika-abh05t0:992_0": "22-254. Tasmiṃ puggalassa anāmaṭṭhattāti kasmā vuttaṃ, yāvatā “rūpībrahmalokaṃ pucchatī”ti",
  "tika-abh05t0:992_1": "imināpi okāsoyeva āmaṭṭhoti. “Āmantā”ti paṭiññāya kāraṇavibhāvanādhippāyeneva “kasmā",
  "tika-abh05t0:992_2": "paṭiññāta”nti codanaṃ samuṭṭhāpetvā taṃ kāraṇaṃ dassetukāmo “nanū”tiādimāha. Gabbhaseyyakabhāvaṃ",
  "tika-abh05t0:992_3": "gantvā parinibbāyissatīti pacchimabhavikaṃ sandhāyāha. Tadavatthassāti pacchimabhavāvatthassa.",
  "tika-abh05t0:992_4": "Bhavissantassāti bhāvino. Paṭiññātabbattāti “uppajjissatī”ti paṭiññātabbattā.",
  "tika-abh05t0:993_0": "Atha kasmāti etthāyaṃ saṅkhepattho – yadi “yassa rūpāyatanaṃ uppajjissati, tassa",
  "tika-abh05t0:993_1": "cakkhāyatanaṃ uppajjissatī”ti pucchāyaṃ vuttena vidhinā paṭiññātabbaṃ, atha kasmā",
  "tika-abh05t0:993_2": "atha kena kāraṇena paṭilome “yassa vā pana rūpāyatanaṃ nuppajjissati, tassa cakkhāyatanaṃ",
  "tika-abh05t0:993_3": "nuppajjissatī”ti pucchāya “āmantā”ti paṭiññātaṃ, nanu idaṃ aññamaññaṃ viruddhanti?",
  "tika-abh05t0:993_4": "Nanūtiādināpi codako tameva virodhaṃ vibhāveti. No ca nuppajjissati uppajjissati",
  "tika-abh05t0:993_5": "evāti attho. “Tasmiṃ bhave”tiādi tassa parihāro. Tattha tasmiṃ bhaveti yasmiṃ bhave",
  "tika-abh05t0:993_6": "“rūpāyatanaṃ nuppajjissatī”ti vuttaṃ pavattamānattā, tasmiṃ bhave. Anāgatabhāvena",
  "tika-abh05t0:993_7": "avacanatoti bhāvībhāvena avattabbato āraddhuppādabhāvena pavattamānattāti adhippāyo.",
  "tika-abh05t0:993_8": "Tenevāha “bhavantare hī”tiādi. Na pana vuccatīti sambandho. Evañca katvātiādinā pāṭhantarena",
  "tika-abh05t0:993_9": "yathāvuttamatthaṃ samattheti.",
  "tika-abh05t0:994_0": "Yasmiṃ attabhāve yehi āyatanehi bhavitabbaṃ, taṃtaṃāyatananibbattakakammena avassaṃbhāvīāyatanassa",
  "tika-abh05t0:994_1": "sattassa, santānassa vā, “yassa vā pana rūpāyatanaṃ uppajjissati, tassa cakkhāyatanaṃ",
  "tika-abh05t0:994_2": "uppajjissatīti? Āmantā, yassa vā pana rūpāyatanaṃ nuppajjissati, tassa cakkhāyatanaṃ",
  "tika-abh05t0:994_3": "nuppajjissatīti? Āmantā”ti ca evaṃ pavattaṃ pucchādvayavissajjanaṃ āyatanapaṭilābhassa",
  "tika-abh05t0:994_4": "jātibhāvato suṭṭhu upapannaṃ bhavati. Pacchimabhavikādayoti ettha ādi-saddena arūpe",
  "tika-abh05t0:994_5": "uppajjitvā parinibbāyanakā saṅgayhanti. Idampi vissajjanaṃ. Abhinanditabbattāti “āmantā”ti",
  "tika-abh05t0:994_6": "sampaṭicchitabbattā.",
  "tika-abh05t0:995_0": "Yaṃ pana aghānakānaṃ kāmāvacaraṃ upapajjantānanti vuttanti sambandho. Yassa vipāko",
  "tika-abh05t0:995_1": "ghānāyatanuppattito puretarameva upacchijjissati, taṃ ghānāyatanānibbattakakammanti",
  "tika-abh05t0:995_2": "vuttaṃ. Kathaṃ panīdisaṃ kammaṃ atthīti viññāyatīti āha “yassa yatthā”tiādi. Evampi",
  "tika-abh05t0:995_3": "gabbhaseyyako eva idha aghānakoti adhippetoti kathamidaṃ viññāyatīti codanāya “na",
  "tika-abh05t0:995_4": "hī”tiādiṃ vatvā tamatthaṃ sādhetuṃ “dhammahadayavibhaṅge”tiādi vuttaṃ. Avacanattampi",
  "tika-abh05t0:995_5": "hi yathādhammasāsane abhidhamme paṭikkhepoyevāti. Idhāti imasmiṃ āyatanayamake. Yathādassitāsūti",
  "tika-abh05t0:995_6": "“yassa vā pana sotāyatanaṃ nuppajjissati, tassa cakkhāyatanaṃ nuppajjati, yassa yattha",
  "tika-abh05t0:995_7": "ghānāyatanaṃ na nirujjhati, tassa tattha rūpāyatanaṃ na nirujjhissatī”ti ca dassitappakārāsu",
  "tika-abh05t0:995_8": "pucchāsu. Āmantāti vuttanti atha kasmā na viññāyatīti yojanā. Etāsu pucchāsu kasmā",
  "tika-abh05t0:995_9": "paṭivacanena vissajjanaṃ na katanti adhippāyo. Sanniṭṭhānena gahitatthassāti “yassa",
  "tika-abh05t0:995_10": "vā pana sotāyatanaṃ nuppajjissati, yassa yattha ghānāyatanaṃ na nirujjhissatī”ti",
  "tika-abh05t0:995_11": "ca evamādikena sanniṭṭhānapadena gahitassa atthassa. Ekadese saṃsayatthassa sambhavenāti",
  "tika-abh05t0:995_12": "ekadese saṃsayitabbassa atthassa sambhavena sanniṭṭhānatthapaṭiyogabhūtasaṃsayatthassa",
  "tika-abh05t0:995_13": "paṭivacanassa akaraṇato “āmantā”ti paṭivacanavissajjanassa akattabbato atthassa abhinditvā",
  "tika-abh05t0:995_14": "ekajjhaṃ katvā avattabbato. Tenāha “bhinditabbehi na paṭivacanavissajjanaṃ hotī”ti.",
  "tika-abh05t0:996_0": "Yadi siyāti bhinditvā vattabbepi atthe yadi paṭivacanavissajjanaṃ siyā, paripuṇṇavissajjanameva",
  "tika-abh05t0:996_1": "na siyā anokāsabhāvato bhinditabbato cāti attho. Tathā hi “pañcavokāre parinibbantānaṃ,",
  "tika-abh05t0:996_2": "arūpe pacchimabhavikānaṃ, ye ca arūpaṃ upapajjitvā parinibbāyissanti, tesaṃ cavantānaṃ",
  "tika-abh05t0:996_3": "tesaṃ sotāyatanañca nuppajjissati, cakkhāyatanañca nuppajjatī”ti ca, tathā “rūpāvacare",
  "tika-abh05t0:996_4": "parinibbantānaṃ, arūpānaṃ tesaṃ tattha ghānāyatanañca na nirujjhati, rūpāyatanañca",
  "tika-abh05t0:996_5": "na nirujjhissatī”ti ca tattha vibhāgavasena pavatto pāṭhaseso. Atha kasmāti yadi",
  "tika-abh05t0:996_6": "abhinditabbe paṭivacanavissajjanaṃ, na bhinditabbe, evaṃ sante “yassa vā pana somanassindriyaṃ",
  "tika-abh05t0:996_7": "uppajjati, tassa cakkhundriyaṃ uppajjatīti? Āmantā”ti iminā paṭivacanavissajjanena",
  "tika-abh05t0:996_8": "gabbhaseyyakānaṃ somanassapaṭisandhi natthīti kasmā na viññāyati, bhinditabbe na",
  "tika-abh05t0:996_9": "paṭivacanavissajjanaṃ hotīti sampaṭicchitabbanti? Taṃ na, aññāya pāḷiyā tadatthassa",
  "tika-abh05t0:996_10": "viññāyamānattāti dassento “kāmadhātuyā”tiādimāha.",
  "tika-abh05t0:997_0": "“Yaṃ cittaṃ uppajjati, na nirujjhati, taṃ cittaṃ nirujjhissati, nuppajjissatīti?",
  "tika-abh05t0:997_1": "Āmantā”ti tasseva cittassa nirodho anāgatabhāvena tassa uppādakkhaṇe yathā vutto,",
  "tika-abh05t0:997_2": "evaṃ tasseva kammajasantānassa nirodho tassa uppāde anāgatabhāvena vattabbo. Tenetaṃ",
  "tika-abh05t0:997_3": "dasseti “ekacittassa nāma uppādakkhaṇe nirodho anāgatabhāvena vuccati, kimaṅgaṃ pana",
  "tika-abh05t0:997_4": "ekasantānassā”ti. Sabbattha sabbasmiṃ anāgatavāre. Upapajjantānaṃ eva vasena so nirodho",
  "tika-abh05t0:997_5": "tathā anāgatabhāvena vutto, kasmā panettha nirodho upapannānaṃ vasena na vuttoti",
  "tika-abh05t0:997_6": "āha “uppannānaṃ panā”tiādi. Tasseva yathāpavattassa kammajasantānassa eva. Tasmāti",
  "tika-abh05t0:997_7": "yasmā uppādakkhaṇato uddhaṃ nirodho āraddho nāma hoti, tasmā. Bhede satipi kālabhedāmasanassa",
  "tika-abh05t0:997_8": "kāraṇe satipi. Anāgatakālāmasanavaseneva nirodhasseva vasena vissajjanadvayaṃ upapannameva",
  "tika-abh05t0:997_9": "yuttameva hotīti. Aññesaṃ vasena nirodhasseva vattuṃ asakkuṇeyyattā “arahata”nti vuttaṃ.",
  "tika-abh05t0:998_0": "Yadi upapattianantaraṃ nirodho āraddho nāma hoti, atha kasmā cutiyā nirodhavacananti",
  "tika-abh05t0:998_1": "codanaṃ sandhāyāha “tanniṭṭhānabhāvato pana cutiyā nirodhavacana”nti. Tanniṭṭhānabhāvatoti",
  "tika-abh05t0:998_2": "tassa santānassa niṭṭhānabhāvato. Pavattetiādi vuttassevatthassa pākaṭakaraṇaṃ. Tattha",
  "tika-abh05t0:998_3": "tassāti santānassa. Vakkhatītiādipi pavatte nirodhaṃ anādiyitvā cutinirodhasseva",
  "tika-abh05t0:998_4": "gahitatāya kāraṇavacanaṃ. Tenāti tena yathāvuttena pāṭhantaravacanena. Etthāti etasmiṃ",
  "tika-abh05t0:998_5": "“yassa cakkhāyatanaṃ nirujjhissatī”tiādike āyatanayamake. Yadi pavatte niruddhassapi",
  "tika-abh05t0:998_6": "cutiyā eva nirodho icchito, “sacakkhukāna”ntiādi kathanti āha “sacakkhukānantiādīsu",
  "tika-abh05t0:998_7": "ca paṭiladdhacakkhukānantiādinā attho viññāyatī”ti. Teti arūpe pacchimabhavikā. Acakkhukavacanañca sāvasesanti yojanā.",
  "tika-abh05t0:999": "Pavattivāravaṇṇanā niṭṭhitā.",
  "tika-abh05t0:1000": "Āyatanayamakavaṇṇanā niṭṭhitā.",
  "tika-abh05t0:1001": "4. Dhātuyamakaṃ",
  "tika-abh05t0:1002_0": "1-19. Saddadhātusambandhānanti idaṃ yāni cakkhudhātādimūlakesu saddayamakāni, sabbāni",
  "tika-abh05t0:1002_1": "ca saddadhātumūlakāni, tāni sandhāya vuttaṃ. Na hi tāni cakkhuviññāṇadhātādisambandhāni",
  "tika-abh05t0:1002_2": "viya cutipaṭisandhivasena labbhanti, eteneva āyatanayamakepi pavattivāre saddadhātusambandhānaṃ",
  "tika-abh05t0:1002_3": "yamakānaṃ alabbhamānatā ca veditabbā.",
  "tika-abh05t0:1003": "Dhātuyamakavaṇṇanā niṭṭhitā.",
  "tika-abh05t0:1004": "5. Saccayamakaṃ",
  "tika-abh05t0:1005": "1. Paṇṇattivāravaṇṇanā",
  "tika-abh05t0:1006_0": "10-26. Soti dukkhasaddo. Aññatthāti saṅkhāradukkhavipariṇāmadukkhadukkhādhiṭṭhānesu.",
  "tika-abh05t0:1006_1": "Aññanirapekkhoti saṅkhārādipadantarānapekkho. Tenāti aññanirapekkhadukkhapadaggahaṇato.",
  "tika-abh05t0:1006_2": "Tasmiṃ dukkhadukkhe visayabhūte. Esa dukkhasaddo “dukkhaṃ dukkhasacca”nti ettha paṭhamo",
  "tika-abh05t0:1006_3": "dukkhasaddo. Tañca dukkhadukkhaṃ. “Dukkhaṃ dukkhasacca”nti ettha dukkhameva dukkhasaccanti",
  "tika-abh05t0:1006_4": "nayidaṃ avadhāraṇaṃ icchitabbaṃ, dukkhaṃ dukkhasaccamevāti pana icchitabbanti āha",
  "tika-abh05t0:1006_5": "“ekantena dukkhasaccamevā”ti. Saccavibhaṅge vuttesu samudayesu koci phaladhammesu",
  "tika-abh05t0:1006_6": "natthīti saccavibhaṅge pañcadhā vuttesu samudayesu ekopi phalasabhāvesu natthi, phalasabhāvo",
  "tika-abh05t0:1006_7": "natthīti attho. “Phaladhammo natthī”ti ca pāṭho. Maggasaddo ca phalaṅgesūti sāmaññaphalaṅgesu",
  "tika-abh05t0:1006_8": "sammādiṭṭhiādīsu “maggaṅgaṃ maggapariyāpanna”ntiādinā āgato maggasaddo maggaphalattā",
  "tika-abh05t0:1006_9": "pavattati kāraṇūpacārenāti adhippāyo. Tenāha “na maggakiccasabbhāvā”tiādi. Tasmāti",
  "tika-abh05t0:1006_10": "yasmā saccadesanāya pabhavādisabhāvā eva dhammā samudayādipariyāyena vuttā, na appabhavādisabhāvā,",
  "tika-abh05t0:1006_11": "tasmā. Ettha ca tebhūmakadhammānaṃ yathārahaṃ dukkhasamudayasaccantogadhattā asaccasabhāve",
  "tika-abh05t0:1006_12": "sabhāvadhamme ca uddharanto phaladhamme eva uddhari. Nanu ca maggasampayuttāpi dhammā",
  "tika-abh05t0:1006_13": "asaccasabhāvāti tepi uddharitabbāti? Na, tesaṃ maggagatikattā. “Phaladhammesū”ti",
  "tika-abh05t0:1006_14": "ettha dhammaggahaṇena vā phalasampayuttadhammānaṃ viya tesampi gahaṇaṃ daṭṭhabbaṃ.",
  "tika-abh05t0:1007_0": "Padasodhanena…pe… idha gahitāti etena asaccasabhāvānaṃ dhammānaṃ pakaraṇena nivattitataṃ",
  "tika-abh05t0:1007_1": "āha. Tesanti dukkhādīnaṃ. Tabbisesanayogavisesanti tena dukkhādivisesanayogena visiṭṭhataṃ.",
  "tika-abh05t0:1007_2": "Saccavisesanabhāveneva dukkhādīnaṃ pariññeyyatādibhāvo siddhoti āha “ekantasaccattā”ti.",
  "tika-abh05t0:1007_3": "Yathā cetthāti yathā etasmiṃ saccayamake suddhasaccavāre saccavisesanabhūtā eva dukkhādayo",
  "tika-abh05t0:1007_4": "gahitā. Evaṃ khandhayamakādīsupīti na suddhasaccavāre eva ayaṃ nayo dassitoti attho.",
  "tika-abh05t0:1007_5": "Padasodhanavāre taṃmūlacakkavāre ca “rūpaṃ rūpakkhandho”tiādinā samudāyapadānaṃyeva",
  "tika-abh05t0:1007_6": "vuttattā vattabbameva natthīti “suddhakkhandhādivāresū”ti vuttaṃ. Tathā cetthāpi",
  "tika-abh05t0:1007_7": "suddhavāre eva ayaṃ nayo dassito. Yadi suddhakkhandhādivāresu khandhādivisesanabhūtānameva",
  "tika-abh05t0:1007_8": "rūpādīnaṃ gahaṇena bhavitabbaṃ, atha kasmā khandhādivisesanato aññesampi rūpādīnaṃ",
  "tika-abh05t0:1007_9": "vasena attho dassitoti codanaṃ sandhāyāha “aṭṭhakathāyaṃ panā”tiādi. Purimo eva attho",
  "tika-abh05t0:1007_10": "yutto, yuttito pāṭhova balavāti.",
  "tika-abh05t0:1008": "Paṇṇattivāravaṇṇanā niṭṭhitā.",
  "tika-abh05t0:1009": "2. Pavattivāravaṇṇanā",
  "tika-abh05t0:1010_0": "27-164. Dukkhapariññā yāva dukkhasamatikkamanatthāti sappadesaṃ pavattāpi sā tadatthāvahā",
  "tika-abh05t0:1010_1": "bhaveyyāti kassaci āsaṅkā siyāti dassento āha “ariyattā…pe… katvā vutta”nti. Keci",
  "tika-abh05t0:1010_2": "panettha “antimabhave ṭhitattā”ti kāraṇaṃ vadanti, taṃ na yujjati upapattiyā dukkhavicārattā,",
  "tika-abh05t0:1010_3": "na ca sabbe suddhāvāsā antimabhavikā uddhaṃsotavacanato. “Yassa dukkhasaccaṃ uppajjatī”ti",
  "tika-abh05t0:1010_4": "uppādāvatthā. Avisesena dukkhasaccapariyāpannā dhammā sambandhībhāveneva taṃsamaṅgī",
  "tika-abh05t0:1010_5": "ca puggalo vuttoti dassento “sabbe upapajjantā”tiādiṃ vatvā svāyamattho yasmā nicchayarūpena",
  "tika-abh05t0:1010_6": "gahito, nicchitasseva ca atthassa vibhāgadassanena bhavitabbaṃ, tasmā “tesveva…pe…",
  "tika-abh05t0:1010_7": "upapannamevā”ti āha. Tattha tesveva keci dassīyantīti sambandho. Ekakoṭṭhāsuppattisamaṅginoti",
  "tika-abh05t0:1010_8": "dukkhakoṭṭhāsuppattisamaṅgino. Tesūti sanniṭṭhānena gahitesu. Maggaphaluppādasamaṅgīsūti",
  "tika-abh05t0:1010_9": "maggaphaluppādasamaṅgīnaṃ, ayameva vā pāṭho.",
  "tika-abh05t0:1011_0": "Ettha cātiādinā “sabbesa”ntiādipāḷiyā piṇḍatthaṃ dasseti. Tattha samudayasaccuppādavomissassa",
  "tika-abh05t0:1011_1": "dukkhasaccuppādassāti idaṃ anādare sāmivacanaṃ. Katthaci samudayasaccuppādavomissepi",
  "tika-abh05t0:1011_2": "dukkhasacce taṃrahitassa samudayasaccuppādarahitassa dukkhasaccuppādassa dassanavasena",
  "tika-abh05t0:1011_3": "vuttanti yojanā. Keci pana “samudayasaccāvomissassā”ti paṭhanti, tesaṃ “taṃrahitassā”ti",
  "tika-abh05t0:1011_4": "idaṃ purimapadassa atthavivaraṇaṃ veditabbaṃ. Taṃsahitassāti samudayasaccuppādasahitassa",
  "tika-abh05t0:1011_5": "dukkhasaccuppādassa dassanavasena vuttanti yojanā. Tesanti asaññasattānaṃ, pavattiyaṃ",
  "tika-abh05t0:1011_6": "dukkhasaccassa uppādo “pavatte”tiādinā vuttesu dvīsupi koṭṭhāsesu na gahitoti attho.",
  "tika-abh05t0:1011_7": "Paṭisandhiyaṃ pana tesaṃ uppādassa paṭhamakoṭṭhāsena gahitatā dassitā eva. Tathā",
  "tika-abh05t0:1011_8": "nirodho cāti yathā asaññasattānaṃ paṭisandhiyaṃ dukkhasaccassa uppādo paṭhamakoṭṭhāsena",
  "tika-abh05t0:1011_9": "gahito, pavattiyaṃ pana so dvīhi koṭṭhāsehi na gahito, tathā tesaṃ dukkhasaccassa",
  "tika-abh05t0:1011_10": "nirodhopīti attho. Tathā hi “sabbesaṃ cavantānaṃ pavatte taṇhāvippayuttacittassa",
  "tika-abh05t0:1011_11": "bhaṅgakkhaṇe”tiādinā nirodhavāre pāḷi pavattā. Eseva nayoti yvāyaṃ “ettha cā”tiādinā",
  "tika-abh05t0:1011_12": "samudayasaccayamake pāḷiyā atthanayo vutto, maggasaccayamakepi eseva nayo, evameva",
  "tika-abh05t0:1011_13": "tatthāpi attho netabboti attho. Tathā hi “sabbesaṃ upapajjantāna”ntiādinā tattha pāḷi pavattā.",
  "tika-abh05t0:1012_0": "Evañca satīti evaṃ khaṇavasena okāsaggahaṇe satīti yathāvuttamatthaṃ ananujānanavasena",
  "tika-abh05t0:1012_1": "paccāmasati. Etassa vissajjaneti etassa yamakapadassa vissajjane. “Aggamaggassa uppādakkhaṇe,",
  "tika-abh05t0:1012_2": "arahantānaṃ cittassa uppādakkhaṇe, yassa cittassa anantarā aggamaggaṃ paṭilabhissanti,",
  "tika-abh05t0:1012_3": "tassa cittassa uppādakkhaṇe, asaññasattaṃ upapajjantānaṃ tesaṃ tattha dukkhasaccaṃ",
  "tika-abh05t0:1012_4": "uppajjati, no ca tesaṃ tattha samudayasaccaṃ uppajjissatī”ti purimakoṭṭhāsassa āgatattā",
  "tika-abh05t0:1012_5": "virodho natthīti “pacchimakoṭṭhāse”tiādi vuttaṃ. Tattha tasmāti yasmā na upapatticittuppādakkhaṇo",
  "tika-abh05t0:1012_6": "bhāvino samudayapaccuppādassa ādhāro, atha kho kāmāvacarādiokāso, tasmā. Puggalokāsavāro",
  "tika-abh05t0:1012_7": "hesāti yasmā puggalokāsavāro esa, tasmā “tesaṃ tatthā”ti ettha okāsavasena tattha-saddassa",
  "tika-abh05t0:1012_8": "attho veditabbo. Yadi puggalokāsavāre kāmāvacarādiokāsavaseneva attho gahetabbo,",
  "tika-abh05t0:1012_9": "na khaṇavasena, atha kasmā “sabbesaṃ upapajjantāna”ntiādinā okāsaṃ anāmasitvā tattha",
  "tika-abh05t0:1012_10": "vissajjanaṃ pavattanti codanaṃ sandhāyāha “tattha…pe… so evā”ti. Tattha tatthāti",
  "tika-abh05t0:1012_11": "okāsavāre. Puggalavisesadassanatthanti puggalasaṅkhātavisesadassanatthaṃ. Yattha",
  "tika-abh05t0:1012_12": "teti yasmiṃ kāmāvacarādiokāse te puggalā.",
  "tika-abh05t0:1013_0": "Kecīti dhammasirittheraṃ sandhāyāha. So hi “pavatte cittassa bhaṅgakkhaṇe dukkhasaccaṃ",
  "tika-abh05t0:1013_1": "nuppajjatī”ti ettha cittajarūpameva adhippetaṃ cittapaṭibaddhavuttittāti kāraṇaṃ",
  "tika-abh05t0:1013_2": "vadati. Apare “arūpeti imaṃ purimāpekkhampi hotīti tena pavattaṃ visesetvā arūpabhavavasena",
  "tika-abh05t0:1013_3": "ayamattho vutto, tasmā ‘yassa vā pana samudayasaccaṃ nirujjhati, tassa dukkhasaccaṃ",
  "tika-abh05t0:1013_4": "uppajjatīti? No’tiādīsupi evamattho veditabbo”ti vadanti. Puggalo na cittaṃ apekkhitvāva",
  "tika-abh05t0:1013_5": "gahitoti idaṃ cittassa anadhikatattā vuttaṃ. Yattha pana samudayasaccassa uppādanicchayo,",
  "tika-abh05t0:1013_6": "tattheva tassa anuppādanicchayenapi bhavitabbaṃ cittena ca vinā puggalasseva anupalabbhanatoti",
  "tika-abh05t0:1013_7": "“yassa samudayasaccaṃ nuppajjatī”ti ettha samudayasaccādhāraṃ cittaṃ atthato gahitamevāti",
  "tika-abh05t0:1013_8": "sakkā viññātuṃ. Apica indriyabaddhepi na sabbo rūpuppādo ekantena cittuppādādhīnoti",
  "tika-abh05t0:1013_9": "sakkā vattuṃ cittuppattiyā vināpi tattha rūpuppattidassanato, tasmā cittajarūpameva",
  "tika-abh05t0:1013_10": "cittassa uppādakkhaṇe uppajjati, na itaraṃ, itaraṃ pana tassa tīsupi khaṇesu uppajjatīti",
  "tika-abh05t0:1013_11": "niṭṭhamettha gantabbaṃ. Vibhajitabbā avibhattā nāma natthīti siyāyaṃ pasaṅgo paṭhamavāre,",
  "tika-abh05t0:1013_12": "dutiyavāre pana vibhajanā eva sāti nāyaṃ pasaṅgo labbhati, paṭhamavārepi vā nāyaṃ",
  "tika-abh05t0:1013_13": "pasaṅgo. Kasmā? Esā hi yamakassa pakati, yadidaṃ yathālābhavasena yojanā.",
  "tika-abh05t0:1014_0": "Dutiye citte vattamāneti ettha “paṭhamaṃ bhavaṅgaṃ, dutiyaṃ citta”nti vadanti. Bhavanikantiyā",
  "tika-abh05t0:1014_1": "āvajjanampi vipākappavattito visadisattā “dutiya”nti vattuṃ sakkā, tato paṭṭhāya",
  "tika-abh05t0:1014_2": "pubbe tassa tattha samudayasaccaṃ nuppajjitthāti vattabbāti apare. Bhavanikantiyā",
  "tika-abh05t0:1014_3": "pana sahajātaṃ paṭhamaṃ cittaṃ idha dutiyaṃ cittanti adhippetaṃ. Tato pubbe pavattaṃ",
  "tika-abh05t0:1014_4": "sabbaṃ abyākatabhāvena samānajātikattā ekanti katvā tato paṭṭhāya heṭṭhā tassa tattha",
  "tika-abh05t0:1014_5": "samudayasaccaṃ nuppajjitthevāti. Tenāha “sabbantimena paricchedenā”tiādi. Tasminti",
  "tika-abh05t0:1014_6": "dutiye citte. Tena samānagatikattāti tena yathāvuttadutiyacittena ca taṃsamaṅgino",
  "tika-abh05t0:1014_7": "vā dukkhasaccaṃ uppajjittha, no ca samudayasaccanti vattabbabhāvena samānagatikattā.",
  "tika-abh05t0:1014_8": "Evañca katvāti tena samānagatikatāya dassitattā eva. Yathāvuttāti dutiyākusalacittato",
  "tika-abh05t0:1014_9": "purimasabbacittasamaṅgino aggahitā honti itarabhāvābhāvato. Vuttamevatthaṃ pāṭhantarena",
  "tika-abh05t0:1014_10": "samatthetuṃ “yathā”tiādi vuttaṃ. Teti catuvokārā. Vajjetabbāti “itaresa”nti visesanena",
  "tika-abh05t0:1014_11": "nivattetabbā. Pañcavokārā viya yathāvuttā suddhāvāsāti dutiyacittakkhaṇasamaṅgibhāvena",
  "tika-abh05t0:1014_12": "vuttappakārā yathā suddhāvāsasaṅkhātā pañcavokārā pubbe vuttā santi, evaṃ catuvokārā",
  "tika-abh05t0:1014_13": "pubbe vuttā na hi santīti yojanā.",
  "tika-abh05t0:1015_0": "“Yassa yatthā”ti puggalokāsā ādheyyādhārabhāvena apekkhitāti āha “puggalokāsā aññamaññaparicchinnā",
  "tika-abh05t0:1015_1": "gahitā”ti. Kāmāvacare…pe… upapannāti ettha kāmāvacare abhisametāvino rūpāvacaraṃ",
  "tika-abh05t0:1015_2": "upapannā, rūpāvacare abhisametāvino arūpāvacaraṃ upapannā, vā-saddena kāmāvacare",
  "tika-abh05t0:1015_3": "abhisametāvino arūpāvacaraṃ upapannāti ca yojetabbaṃ. Tatthāti upapannokāse. Abhisamayoti",
  "tika-abh05t0:1015_4": "uparimaggābhisamayo yāva upapanno na bhavissati, tāva te tattha upapannapuggalā ettha",
  "tika-abh05t0:1015_5": "etasmiṃ “abhisametāvīna”ntiādinā vutte dutiyakoṭṭhāse na gayhanti puggalokāsānaṃ",
  "tika-abh05t0:1015_6": "aññamaññaṃ paricchinnattā. Yadi evaṃ kiṃ te imasmiṃ yamake asaṅgahitāti āha “te panā”tiādi.",
  "tika-abh05t0:1015_7": "Tattha yaṃ vuttaṃ “samānagatikāti visuṃ na dassitā”ti, taṃ pākaṭataraṃ kātuṃ “anabhisametāvīna”ntiādi",
  "tika-abh05t0:1015_8": "vuttaṃ. Tassattho – “anabhisametāvīna”nti iminā paṭhamapadena gahitā sabbattha magguppattirahe",
  "tika-abh05t0:1015_9": "sampattibhave tattha suddhāvāse ye anabhisametāvino, tesu dvippakāresu suddhāvāsā",
  "tika-abh05t0:1015_10": "yasmiṃ kāle tattha anabhisametāvinoti gahetabbā, tattha nesaṃ tathā gahetabbakālassa",
  "tika-abh05t0:1015_11": "visesanatthaṃ “suddhāvāsānaṃ dutiye citte vattamāne”ti vuttanti.",
  "tika-abh05t0:1016_0": "Etenāti etena vacanena. Vodānacittaṃ nāma maggacittānaṃ anantarapaccayabhūtaṃ cittaṃ,",
  "tika-abh05t0:1016_1": "idha pana aggamaggacittassa. Tatoti yathāvuttavodānacittato purimataracittasamaṅgino,",
  "tika-abh05t0:1016_2": "anulomañāṇasampayuttacittasamaṅgino, avasiṭṭhavuṭṭhānagāminivipassanācittādisamaṅginopi.",
  "tika-abh05t0:1016_3": "Tenāha “yāva sabbantimataṇhāsampayuttacittasamaṅgī, tāva dassitā”ti.",
  "tika-abh05t0:1017_0": "Paṭisandhicuticittānaṃ bhaṅguppādakkhaṇā pavatte cittassa bhaṅguppādakkhaṇehi dukkhasaccādīnaṃ",
  "tika-abh05t0:1017_1": "nuppādādīsu samānagatikāti katvā vuttaṃ “pavatte cittassā”tiādi. Tattha cuticittassapi",
  "tika-abh05t0:1017_2": "uppādakkhaṇassa gahaṇaṃ daṭṭhabbanti yojanā. Dvīsupi koṭṭhāsesūti samudayasaccassa",
  "tika-abh05t0:1017_3": "bhāvino nirodhassa appaṭikkhepapaṭikkhepavasena pavattesu purimapacchimakoṭṭhāsesu.",
  "tika-abh05t0:1017_4": "Na visesitanti yathāvutte appaṭikkhepe ca satipi visesetvā na vuttanti attho. Ekassapi",
  "tika-abh05t0:1017_5": "puggalassa tādisassa maggassa ca phalassa ca bhaṅgakkhaṇasamaṅgino purimakoṭṭhāsasseva",
  "tika-abh05t0:1017_6": "abhajanato koṭṭhāsadvayasambhavābhāvatoti attho. Idāni tamevatthaṃ vivarituṃ “yassa",
  "tika-abh05t0:1017_7": "dukkhasacca”ntiādi vuttaṃ. Kesañci puggalānaṃ. Niddhāraṇe cetaṃ sāmivacanaṃ. “Maggassa",
  "tika-abh05t0:1017_8": "ca phalassa cā”ti vuttamaggaphalāni dassento “tiṇṇaṃ phalānaṃ dvinnañca maggāna”nti",
  "tika-abh05t0:1017_9": "āha. Tāni pana heṭṭhimāni tīṇi phalāni majjhe ca dve maggā veditabbā. Nirantaraṃ",
  "tika-abh05t0:1017_10": "anuppādetvāti paṭipakkhadhammehi avokiṇṇaṃ katvā saha vipassanāya maggaṃ uppādentena",
  "tika-abh05t0:1017_11": "yā sātaccakiriyā kātabbā, taṃ akatvāti attho. Tenāha “antarantarā…pe… uppādetvā”ti.",
  "tika-abh05t0:1017_12": "“Arūpe maggassa ca phalassa ca bhaṅgakkhaṇe”ti avisesato vutte kathamayaṃ viseso",
  "tika-abh05t0:1017_13": "labbhatīti āha “sāmaññavacanenapī”tiādi. Tena apavādavisayapariyāyena upasaggā abhinivisantīti",
  "tika-abh05t0:1017_14": "lokasiddhoyaṃ ñāyoti dasseti.",
  "tika-abh05t0:1018": "Pavattivāravaṇṇanā niṭṭhitā.",
  "tika-abh05t0:1019": "3. Pariññāvāravaṇṇanā",
  "tika-abh05t0:1020_0": "165-170. Etthevāti imasmiṃ saccayamake eva. Apariññeyyatādassanatthanti ettha a-kāro",
  "tika-abh05t0:1020_1": "na pariññeyyābhāvavacano, nāpi pariññeyyapaṭipakkhavacano, atha kho tadaññavacanoti",
  "tika-abh05t0:1020_2": "yathārahaṃ saccesu labbhamānānaṃ pahātabbatādīnampi dassane āpanneyeva samayavāro",
  "tika-abh05t0:1020_3": "dassanaparo, yesañca na dassanaparo, tesu kesuci saccesu labbhamānānampi kesañci",
  "tika-abh05t0:1020_4": "visesānaṃ ayaṃ vāro na dassanaparoti dassento “sacchikaraṇa…pe… dassanatthañcā”ti",
  "tika-abh05t0:1020_5": "āha. Samudaye pahānapariññāva vuttā, na tīraṇapariññāti yuttaṃ tāvetaṃ samudayassapi",
  "tika-abh05t0:1020_6": "tīretabbasabhāvattā, “dukkhe tīraṇapariññāva vuttā, na pahānapariññā”ti idaṃ pana",
  "tika-abh05t0:1020_7": "kasmā vuttaṃ, nanu dukkhaṃ appahātabbamevāti? Samudayasaccavibhaṅge vuttānaṃ kesañci",
  "tika-abh05t0:1020_8": "samudayakoṭṭhāsānaṃ dukkhasacce saṅgahaṇato dukkhasamudaye vā asaṅkaratova gahetvā",
  "tika-abh05t0:1020_9": "bhūtakathanametaṃ daṭṭhabbaṃ. Ubhayatthāti dukkhe samudaye ca vuttā. Kasmā? Tesaṃ",
  "tika-abh05t0:1020_10": "sādhāraṇāti. Evaṃ sādhāraṇāsādhāraṇabhedabhinnaṃ yathāvuttaṃ pariññākiccaṃ pubbabhāge",
  "tika-abh05t0:1020_11": "nānakkhaṇe labbhamānampi maggakāle ekakkhaṇe eva labbhati ekañāṇakiccattāti dassetuṃ",
  "tika-abh05t0:1020_12": "“maggañāṇañhī”tiādi vuttaṃ.",
  "tika-abh05t0:1021": "Pariññāvāravaṇṇanā niṭṭhitā.",
  "tika-abh05t0:1022": "Saccayamakavaṇṇanā niṭṭhitā.",
  "tika-abh05t0:1023": "6. Saṅkhārayamakaṃ",
  "tika-abh05t0:1024": "1. Paṇṇattivāravaṇṇanā",
  "tika-abh05t0:1025_0": "1. Satipi kusalamūlādīnampi vibhattabhāve khandhādivibhāgo tato sātisayoti dassento",
  "tika-abh05t0:1025_1": "“khandhādayo viya pubbe avibhattā”ti āha. Pakārattho vā ettha ādi-saddo “bhūvādayo”tiādīsu",
  "tika-abh05t0:1025_2": "viyāti kusalamūlādīnampi saṅgaho daṭṭhabbo. Aviññātattā nisāmentehi. Hetuattho vā",
  "tika-abh05t0:1025_3": "ettha luttaniddiṭṭho aviññāpitattāti attho. Yadipi kāyasaṅkhārānaṃ vikappadvayepi",
  "tika-abh05t0:1025_4": "hetuphalabhāvoyeva icchito, sāmivacanarūpāvibhūto pana attheva atthabhedoti dassento",
  "tika-abh05t0:1025_5": "“kāyassa…pe… kattuatthe”ti āha. So panāti kattuattho.",
  "tika-abh05t0:1026_0": "2-7. Suddhikaekekapadavasenāti “kāyo saṅkhāro”tiādīsu dvīsu dvīsu padesu aññamaññaṃ",
  "tika-abh05t0:1026_1": "asammissaekekapadavasena. Atthābhāvatoti yathādhippetatthābhāvato. Aññathā karajakāyādiko",
  "tika-abh05t0:1026_2": "attho attheva. Tenevāha “padasodhana…pe… avacanīyattā”ti. Idāni tameva atthābhāvaṃ",
  "tika-abh05t0:1026_3": "byatirekavasena dassento “yathā”tiādimāha. Kasmā pana ubhayattha samāne samāsapadabhāve",
  "tika-abh05t0:1026_4": "tattha attho labbhati, idha na labbhatīti? Bhinnalakkhaṇattā. Tattha hi rūpakkhandhādipadāni",
  "tika-abh05t0:1026_5": "samānādhikaraṇānīti padadvayādhiṭṭhāno eko attho labbhati, idha pana kāyasaṅkhārādipadāni",
  "tika-abh05t0:1026_6": "bhinnādhikaraṇānīti tathārūpo attho na labbhatīti. Tenāha “yathādhippetatthābhāvato”ti.",
  "tika-abh05t0:1027_0": "Visuṃ adīpetvāti “kāyasaṅkhāro”tiādinā saha vuccamānopi kāyasaṅkhārasaddo visuṃ visuṃ",
  "tika-abh05t0:1027_1": "attano atthaṃ ajotetvā ekaṃ atthaṃ yadi dīpetīti parikappavasena vadati. Tena kāyasaṅkhārasaddānaṃ",
  "tika-abh05t0:1027_2": "samānādhikaraṇataṃ ulliṅgeti. “Kāyasaṅkhārasaddo kāyasaṅkhāratthe vattamāno”ti kasmā",
  "tika-abh05t0:1027_3": "vuttaṃ, “saṅkhārasaddo saṅkhārattheva vattamāno”ti pana vattabbaṃ siyā. Evañhi sati",
  "tika-abh05t0:1027_4": "khandhatthe vattamāno khandhasaddo viya rūpasaddena kāyasaddena visesitabboti idaṃ",
  "tika-abh05t0:1027_5": "vacanaṃ yujjeyya, kāyasaṅkhārasaddānaṃ pana samānādhikaraṇatte na kevalaṃ saṅkhārasaddoyeva",
  "tika-abh05t0:1027_6": "saṅkhāratthe vattati, atha kho kāyasaddopīti imamatthaṃ dassetuṃ “kāyasaṅkhārasaddo",
  "tika-abh05t0:1027_7": "kāyasaṅkhāratthe vattamāno”ti vuttaṃ siyā, kāyasaddena samānādhikaraṇenāti adhippāyo.",
  "tika-abh05t0:1027_8": "Byadhikaraṇena pana saṅkhārassa visesitabbatā atthevāti.",
  "tika-abh05t0:1028_0": "Imassa vārassāti suddhasaṅkhāravārassa. Padasodhanena dassitānanti ettakeva vuccamāne",
  "tika-abh05t0:1028_1": "tattha dassitabhāvasāmaññena suddhakāyādīnampi gahaṇaṃ āpajjeyyāti taṃnivāraṇatthaṃ",
  "tika-abh05t0:1028_2": "“yathādhippetānamevā”ti āha. Kāyādipadehi aggahitattāti suddhakāyādipadehi aggahitattā.",
  "tika-abh05t0:1028_3": "Idha panāti aṭṭhakathāyaṃ. Suddhasaṅkhāravāraṃ sandhāya vuttampi suddhasaṅkhāravāramevettha",
  "tika-abh05t0:1028_4": "ananujānanto sakalasaṅkhārayamakavisayanti āha “idha pana saṅkhārayamake”ti. Adhippetatthapariccāgoti",
  "tika-abh05t0:1028_5": "assāsapassāsādikassa adhippetatthassa aggahaṇaṃ cetanākāyaabhisaṅkharaṇasaṅkhārādi",
  "tika-abh05t0:1028_6": "anadhippetatthapariggaho. Yadi “kāyo saṅkhāro”tiādinā suddhasaṅkhārataṃmūlacakkavārā",
  "tika-abh05t0:1028_7": "atthābhāvato idha na gahetabbā, atha kasmā pavattivārameva anārabhitvā aññathā desanā",
  "tika-abh05t0:1028_8": "āraddhāti āha “padasodhanavārataṃmūlacakkavārehī”tiādi. Saṃsayo hoti saṅkhārasaddavacanīyatāsāmaññato",
  "tika-abh05t0:1028_9": "kāyasaṅkhārādipadānaṃ byadhikaraṇabhāvato ca. Tenevāha “asamānādhikaraṇehi…pe… dassitāyā”ti.",
  "tika-abh05t0:1029": "Paṇṇattivāravaṇṇanā niṭṭhitā.",
  "tika-abh05t0:1030": "2. Pavattivāravaṇṇanā",
  "tika-abh05t0:1031_0": "19. Saṅkhārānaṃ puggalānañca okāsattāti sampayuttānaṃ nissayapaccayatāya, saṅkhārānaṃ",
  "tika-abh05t0:1031_1": "samāpajjitabbatāya puggalānaṃ jhānassa okāsatā veditabbā, bhūmi pana yadaggena puggalānaṃ",
  "tika-abh05t0:1031_2": "okāso, tadaggena saṅkhārānampi okāso. “Dutiye jhāne tatiye jhāne”tiādinā jhānaṃ,",
  "tika-abh05t0:1031_3": "“kāmāvacare rūpāvacare”tiādinā bhūmi ca visuṃ okāsabhāvena gahitā. Itīti hetuattho,",
  "tika-abh05t0:1031_4": "yasmā jhānampi okāsabhāvena gahitaṃ, tasmāti attho. Puggalavāre ca okāsavasena puggalaggahaṇeti",
  "tika-abh05t0:1031_5": "puggalavāre ca yadā puggalokāsasaṅkhārādīnaṃ okāsabhāvena gayhati, tadā tesaṃ dvinnaṃ",
  "tika-abh05t0:1031_6": "okāsānaṃ vasena gayhanaṃ hotīti yattha so puggalo, yañca tasmiṃ puggale jhānaṃ upalabbhati,",
  "tika-abh05t0:1031_7": "tesaṃ dvinnaṃ bhūmijhānasaṅkhātānaṃ okāsānaṃ vasena yathārahaṃ kāyasaṅkhārādīnaṃ",
  "tika-abh05t0:1031_8": "gahaṇaṃ kathanaṃ hotīti. Tasmāti yasmā etadeva, tasmā. Dutiyatatiyajjhānokāsavasenāti",
  "tika-abh05t0:1031_9": "dutiyatatiyajjhānasaṅkhātaokāsavasena gahitā. Kathaṃ? “Vinā vitakkavicārehi assāsapassāsānaṃ",
  "tika-abh05t0:1031_10": "uppādakkhaṇe”ti evaṃ gahitā puggalā visesetvā dassitā. Kena? Teneva vitakkavicārarahitaassāsapassāsuppādakkhaṇenāti yojetabbaṃ.",
  "tika-abh05t0:1032_0": "Paṭhamakoṭṭhāse jhānokāsavasena puggaladassanaṃ katanti vuttaṃ “puna…pe… dassetī”ti.",
  "tika-abh05t0:1032_1": "Bhūmiokāsavasena puggalaṃ dassetīti sambandho. Dvippakārānanti jhānabhūmiokāsabhedena",
  "tika-abh05t0:1032_2": "duvidhānaṃ. Tesanti puggalānaṃ. “Paṭhamaṃ jhānaṃ samāpannānaṃ kāmāvacarāna”nti ca",
  "tika-abh05t0:1032_3": "idaṃ nivattetabbagahetabbasādhāraṇavacanaṃ, tassa ca avacchedakaṃ “assāsapassāsānaṃ",
  "tika-abh05t0:1032_4": "uppādakkhaṇe”ti idanti vuttaṃ “visesa…pe… khaṇe”ti. Tena visesanena. Kāmāvacarānampīti",
  "tika-abh05t0:1032_5": "pi-saddo sampiṇḍanattho. Tena na kevalaṃ rūpārūpāvacaresu paṭhamajjhānaṃ samāpannānaṃ,",
  "tika-abh05t0:1032_6": "atha kho kāmāvacarānampīti vuttamevatthaṃ sampiṇḍeti. Kīdisānaṃ kāmāvacarānanti āha",
  "tika-abh05t0:1032_7": "“gabbhagatādīna”nti. Ādi-saddena udakanimuggavisaññibhūtā saṅgahitā, na matacatutthajjhānasamāpannanirodhasamāpannā.",
  "tika-abh05t0:1032_8": "Te hi akāmāvacaratāya viya rūpārūpabhavasamaṅgino vitakkavicāruppattiyāva nivattitā.",
  "tika-abh05t0:1032_9": "Ekantikattāti assāsapassāsābhāvassa ekantikattā. Nidassitāti rūpārūpāvacarā nidassanabhāvena",
  "tika-abh05t0:1032_10": "vuttā, na tabbirahitānaṃ aññesaṃ abhāvatoti adhippāyo. Paṭhamajjhānokāsā assāsapassāsavirahavisiṭṭhāti",
  "tika-abh05t0:1032_11": "yojanā. Paṭhamañcettha paṭhamajjhānasamaṅgīnaṃ rūpārūpāvacarānaṃ gahaṇaṃ, dutiyaṃ",
  "tika-abh05t0:1032_12": "yathāvuttagabbhagatādīnaṃ. Iminā nayenāti yvāyaṃ “saṅkhārānaṃ puggalānañcā”tiādinā",
  "tika-abh05t0:1032_13": "jhānokāsabhūmiokāsavasena puggalavibhāganayo vutto, iminā nayena upāyena. Sabbattha sabbapucchāsu.",
  "tika-abh05t0:1033_0": "21. Etasmiṃ pana atthe satīti yvāyaṃ uppattibhūmiyā jhānaṃ visesetvā attho vutto,",
  "tika-abh05t0:1033_1": "etasmiṃ atthe gayhamāne aññatthapi uppattibhūmiyā jhānaṃ visesitabbaṃ bhaveyya, tathā",
  "tika-abh05t0:1033_2": "ca aniṭṭhaṃ āpajjatīti dassento “catutthajjhāne”tiādimāha. Kiṃ pana taṃ aniṭṭhanti",
  "tika-abh05t0:1033_3": "āha “bhūmīnaṃ okāsabhāvasseva aggahitatāpattito”ti. Yattha yattha hi jhānaṃ gayhati,",
  "tika-abh05t0:1033_4": "tattha tattha taṃ uppattibhūmiyā visesitabbaṃ hoti. Tathā sati jhānokāsova gahito",
  "tika-abh05t0:1033_5": "siyā, na bhūmiokāso guṇabhūtattā. Kiñca “catutthajjhāne rūpāvacare arūpāvacare”ti",
  "tika-abh05t0:1033_6": "ettha rūpārūpabhūmiyā catutthajjhāne visesiyamāne tadekadesova okāsavasena gahito",
  "tika-abh05t0:1033_7": "siyā, na sabbaṃ catutthajjhānaṃ. Tenāha “sabbacatutthajjhānassa okāsavasena aggahitatāpattito",
  "tika-abh05t0:1033_8": "cā”ti. Jhānabhūmokāsānanti jhānokāsabhūmiokāsānaṃ.",
  "tika-abh05t0:1034_0": "Nanu ca jhānabhūmiokāse asaṅkarato yojiyamāne na sabbasmiṃ paṭhamajjhānokāse kāyasaṅkhāro",
  "tika-abh05t0:1034_1": "vacīsaṅkhāro ca atthi, tathā sabbasmiṃ kāmāvacarokāseti codanuppattiṃ sandhāya tassa",
  "tika-abh05t0:1034_2": "parihāraṃ vattuṃ “yadipī”tiādimāha. Tatthāti paṭhamajjhānokāse kāmāvacarokāse ca.",
  "tika-abh05t0:1034_3": "Taṃdvayuppattīti tassa kāyavacīsaṅkhāradvayassa uppatti. Okāsadvayassa asaṅkarato",
  "tika-abh05t0:1034_4": "gahaṇe ayañca guṇo laddho hotīti āha “visuṃ…pe… na vattabbaṃ hotī”ti. Tattha aṅgamattavasenāti",
  "tika-abh05t0:1034_5": "vitakkādijhānaṅgamattavasena. Tattha vattabbaṃ aṭṭhakathāyaṃ vuttameva. Vitakkarahitopi",
  "tika-abh05t0:1034_6": "vicāro vacīsaṅkhāroyevāti āha “avitakka…pe… gacchatī”ti. Muddhabhūtaṃ dutiyajjhānanti",
  "tika-abh05t0:1034_7": "catukkanaye dutiyajjhānamāha. Tañhi sakalakkhobhakaradhammavigamena vitakkekaṅgappahāyikato",
  "tika-abh05t0:1034_8": "sātisayattā “muddhabhūta”nti vattabbataṃ labhati. Asaññasattā viyāti idaṃ visadisudāharaṇaṃ daṭṭhabbaṃ.",
  "tika-abh05t0:1035_0": "37. Āvajjanato pubbe pavattaṃ sabbaṃ cittaṃ paṭisandhicittena samānagatikattā ekaṃ",
  "tika-abh05t0:1035_1": "katvā vuttaṃ “paṭhamato”ti. Tenāha “avitakkaavicārato”tiādi. Cittasaṅkhārassa ādidassanatthanti",
  "tika-abh05t0:1035_2": "suddhāvāse cittasaṅkhārassa ādidassanatthaṃ. Tathā “vacīsaṅkhārassa ādidassanattha”nti etthāpi.",
  "tika-abh05t0:1036": "Pavattivāravaṇṇanā niṭṭhitā.",
  "tika-abh05t0:1037": "Saṅkhārayamakavaṇṇanā niṭṭhitā.",
  "tika-abh05t0:1038": "7. Anusayayamakaṃ",
  "tika-abh05t0:1039": "Paricchedaparicchinnuddesavāravaṇṇanā",
  "tika-abh05t0:1040_0": "1. “Avijjāsamudayā rūpasamudayo, taṇhāsamudayā rūpasamudayo, kammasamudayā rūpasamudayo.",
  "tika-abh05t0:1040_1": "Lobho nidānaṃ kammānaṃ samudayāyā”ti ca evamādinā kusalamūlakusalādīnaṃ paccayabhāvo",
  "tika-abh05t0:1040_2": "vuttoti āha “paccayadīpakena mūlayamakenā”ti. “So ‘aniccaṃ rūpaṃ, aniccaṃ rūpa’nti",
  "tika-abh05t0:1040_3": "yathābhūtaṃ pajānāti. Cakkhu aniccaṃ, rūpā aniccā”ti ca ādinā bahulakhandhādimukhena",
  "tika-abh05t0:1040_4": "aniccānupassanādayo vihitāti vuttaṃ “khandhādīsu tīraṇabāhullato”ti. Kilesānaṃ samucchindanato",
  "tika-abh05t0:1040_5": "paraṃ pahānakiccaṃ natthīti āha “anusayapahānantā pahānapariññā”ti. Yadipi anusayehi",
  "tika-abh05t0:1040_6": "sampayogato ārammaṇato vā pahānapariññā nappavattati, anusayābhāve pana tadārambho",
  "tika-abh05t0:1040_7": "eva natthīti katvā vuttaṃ “anusayehi pahānapariññaṃ vibhāvetu”nti. Anusayabhāvena",
  "tika-abh05t0:1040_8": "labbhamānānanti anusayabhāvena vijjamānānaṃ, anusayasabhāvānanti attho. Tīhākārehīti",
  "tika-abh05t0:1040_9": "paricchedādīhi tīhi pakārehi. Anusayesu gaṇanasarūpappavattiṭṭhānato abodhitesu puggalokāsādivasena",
  "tika-abh05t0:1040_10": "pavattiyamānā tabbisayā desanā na suviññeyyā hotīti dassento āha “tesu tathā…pe… duravabodhattā”ti.",
  "tika-abh05t0:1041_0": "Ettha purimesūti paduddhāro anantarassa vidhi paṭisedho vāti katvā sānusayavārādiapekkho,",
  "tika-abh05t0:1041_1": "na anusayavārādiapekkho anusayavāre pāḷivavatthānassa pageva katattāti dassento “etesu",
  "tika-abh05t0:1041_2": "sānusayavārādīsu purimesūti attho”ti āha. Sānusayavārādīsu hi tīsu purimesu okāsavāre",
  "tika-abh05t0:1041_3": "yato tatoti desanā pavattā, na anusayavārādīsu. Atthavisesābhāvatoti “kāmadhātuyā",
  "tika-abh05t0:1041_4": "cutassā”tiādinā pāḷiāgatapadassa, “kāmadhātuṃ vā pana upapajjantassā”tiādinā yamakabhāvena",
  "tika-abh05t0:1041_5": "aṭṭhakathāādigatapadassa ca atthavisesābhāvato. Kathamayaṃ yamakadesanā siyā dutiyassa",
  "tika-abh05t0:1041_6": "padassa abhāvatoti attho. Yadi nāyaṃ yamakadesanā, atha kasmā idhāgatāti āha “purimavāre",
  "tika-abh05t0:1041_7": "hī”tiādi. Tattha anusayaṭṭhānaparicchedadassananti anusayaṭṭhānatāya paricchedadassanaṃ.",
  "tika-abh05t0:1041_8": "Evampi kathamidaṃ anusayayamakaṃ yamakadesanāsabbhāvatoti āha “yamakadesanā…pe… nāmaṃ",
  "tika-abh05t0:1041_9": "daṭṭhabba”nti. Atthavasenāti paṭilomatthavasena. Paṭhamapadena hi vuttassa viparivattanavasenapi",
  "tika-abh05t0:1041_10": "yamakadesanā hoti “rūpaṃ rūpakkhandho, rūpakkhandho rūpa”ntiādīsu, tattha pana atthaviseso",
  "tika-abh05t0:1041_11": "atthi, idha natthi, tasmā na tathā desanā katāti dassento āha “atthavisesābhāvato",
  "tika-abh05t0:1041_12": "pana na vuttā”ti. Labbhamānatāvasenāti pucchāya labbhamānatāvasena.",
  "tika-abh05t0:1042_0": "Uppattiarahataṃ dassetīti iminā nippariyāyena anusayā anāgatāti dassitaṃ hoti yato",
  "tika-abh05t0:1042_1": "te maggavajjhā, na ca atītapaccuppannā uppattirahāti vuccanti uppannattā. Yaṃsabhāvā",
  "tika-abh05t0:1042_2": "pana dhammā anāgatā anusayāti vuccanti, taṃsabhāvā eva te atītapaccuppannā vuttā.",
  "tika-abh05t0:1042_3": "Na hi dhammānaṃ addhābhedena sabhāvabhedo atthi, tasmā anusayānaṃ atītapaccuppannabhāvā",
  "tika-abh05t0:1042_4": "pariyāyato labbhantīti aṭṭhakathāyaṃ “atītopi hotī”tiādi vuttaṃ. Evaṃpakārāti anusayappakārā,",
  "tika-abh05t0:1042_5": "kāraṇalābhe sati uppajjanārahāicceva attho. So evaṃpakāro uppajjanavāre uppajjati-saddena",
  "tika-abh05t0:1042_6": "gahito uppajjanārahatāya avicchinnabhāvadīpanatthanti adhippāyo. Tenāha “na khandhayamakādīsu",
  "tika-abh05t0:1042_7": "viya uppajjamānatā”ti, paccuppannatāti attho. Tenevātiādinā yathāvuttamatthaṃ pākaṭataraṃ",
  "tika-abh05t0:1042_8": "karoti. Tattha ninnānākaraṇoti nibbiseso. Uppajjanānusayānaṃ ninnānākaraṇattā eva",
  "tika-abh05t0:1042_9": "hi “etthesā taṇhā uppajjamānā uppajjati, ettha nivisamānā nivisatī”ti vibhaṅge āgataṃ.",
  "tika-abh05t0:1042_10": "Anusayanañhi ettha nivisananti adhippetaṃ.",
  "tika-abh05t0:1043_0": "Idāni yena pariyāyena atītapaccuppannesu anusayavohāro, taṃ dassetukāmo anāgatampi",
  "tika-abh05t0:1043_1": "tehi saddhiṃ ekajjhaṃ katvā dassento “anurūpaṃ kāraṇaṃ pana…pe… vuccantī”ti āha.",
  "tika-abh05t0:1043_2": "Etena bhūtapubbagatiyā atītapaccuppannesu uppattirahatā veditabbāti dasseti. Uppattiarahatā",
  "tika-abh05t0:1043_3": "nāma kilesānaṃ maggena asamucchinnatāya veditabbā. Sā ca atītapaccuppannesupi atthevāti",
  "tika-abh05t0:1043_4": "pakārantarenapi tesaṃ pariyāyatova anusayabhāvaṃ pakāseti. Tenevāha “maggassa panā”tiādi.",
  "tika-abh05t0:1043_5": "Tādisānanti ye maggabhāvanāya asati uppattirahā, tādisānaṃ. Dhammo eva ca uppajjati,",
  "tika-abh05t0:1043_6": "na dhammākāroti adhippāyo. Na hi dhammākārā aniccatādayo uppajjantīti vuccanti. Yadi",
  "tika-abh05t0:1043_7": "pana te uppādādisamaṅgino siyuṃ, dhammā eva siyuṃ. Tena vuttaṃ “appahīnākāro ca uppajjatīti",
  "tika-abh05t0:1043_8": "vattuṃ na yujjatī”ti.",
  "tika-abh05t0:1044_0": "Vuttampi thāmagamanaṃ aggahetvā appahīnaṭṭhamattameva gahetvā codako codetīti dassento",
  "tika-abh05t0:1044_1": "āha “sattānusaya…pe… āpajjatīti ce”ti. Na hi thāmagamane gahite codanāya okāso atthi.",
  "tika-abh05t0:1044_2": "Tenāha “nāpajjatī”tiādi. Vuttaṃ aṭṭhakathāyaṃ, na kevalamaṭṭhakathāyameva pāṭhagatovāyamattho,",
  "tika-abh05t0:1044_3": "tasmā evameva gahetabboti dassento “thāmagato…pe… yutta”nti vatvā kiṃ pana taṃ thāmagamananti",
  "tika-abh05t0:1044_4": "parāsaṅkaṃ nivattento “thāmagatanti ca…pe… vuttā”ti āha. Tattha aññehi asādhāraṇoti",
  "tika-abh05t0:1044_5": "kilesavatthuādīnaṃ kilesatādisabhāvo viya kāmarāgādito aññattha alabbhamāno tesaṃyeva",
  "tika-abh05t0:1044_6": "āveṇiko sabhāvo, yato te bhavabījaṃ bhavamūlanti ca vuccanti. Yasmā ca thāmagamanaṃ",
  "tika-abh05t0:1044_7": "tesaṃ anaññasādhāraṇo sabhāvo, tasmā anusayananti vuttaṃ hotīti dassento “thāmagatoti",
  "tika-abh05t0:1044_8": "anusayasamaṅgīti attho”ti āha.",
  "tika-abh05t0:1045_0": "“Yassa kāmarāgānusayo anuseti, tassa paṭighānusayo anusetīti? Āmantā”tiādinā anusayavāre",
  "tika-abh05t0:1045_1": "vutto eva attho “yassa kāmarāgānusayo uppajjati, tassa paṭighānusayo uppajjatīti?",
  "tika-abh05t0:1045_2": "Āmantā”tiādinā vuttoti anusayanākāro eva uppajjanavāre uppajjati-saddena gahitoti",
  "tika-abh05t0:1045_3": "“uppajjanavāro anusayavārena ninnānākaraṇo vibhatto”ti yaṃ vuttaṃ, tattha vicāraṃ",
  "tika-abh05t0:1045_4": "ārabhati “anusayauppajjanavārānaṃ samānagatikattā”tiādinā. “Uppajjatī”ti vacanaṃ",
  "tika-abh05t0:1045_5": "siyāti uppajjanavāre “uppajjatī”ti vacanaṃ appahīnākāradīpakaṃ siyā. Tathā ca sati",
  "tika-abh05t0:1045_6": "yathā “imassa uppādā”ti ettha imassa anirodhāti ayamatthopi ñāyati, evaṃ “uppajjatī”ti",
  "tika-abh05t0:1045_7": "vutte atthato “na uppajjatī”ti ayamattho vutto hoti appahīnākārassa uppattirahabhāvassa",
  "tika-abh05t0:1045_8": "anuppajjamānasabhāvattāti codanaṃ dassento “uppajjatīti vacanassa avuttatā na sakkā",
  "tika-abh05t0:1045_9": "vattunti ce”ti āha. Vacanatthavisesena taṃdvayassa vuttattāti etena dhammanānattābhāvepi",
  "tika-abh05t0:1045_10": "padatthanānatthena vārantaradesanā hoti yathā sahajātasaṃsaṭṭhavāresūti dasseti.",
  "tika-abh05t0:1045_11": "Anurūpaṃ kāraṇaṃ labhitvātiādi tameva vacanatthavisesaṃ vibhāvetuṃ āraddhaṃ. Uppattiyogganti",
  "tika-abh05t0:1045_12": "uppattiyā yoggaṃ, uppajjanasabhāgatanti attho. Yato anusayā uppattirahāti vuccanti,",
  "tika-abh05t0:1045_13": "ekantena cetadeva sampaṭicchitabbaṃ “yassa kāmarāgānusayo uppajjati, tassa paṭighānusayo",
  "tika-abh05t0:1045_14": "uppajjatīti? Āmantā”tiādivacanato. “Anusentīti anusayā”ti ettake vutte sadā vijjamānā",
  "tika-abh05t0:1045_15": "nu kho te aparinipphannānusayanaṭṭhena “anusayā”ti vuccantīti ayamattho āpajjatīti",
  "tika-abh05t0:1045_16": "taṃnisedhanatthaṃ “anurūpaṃ kāraṇaṃ labhitvā uppajjantī”ti vuttaṃ. Uppattiarahabhāvena",
  "tika-abh05t0:1045_17": "thāmagatatā anusayaṭṭhoti yaṃ tesaṃ uppattiyogavacanaṃ vuttaṃ, taṃ sammadeva vuttanti",
  "tika-abh05t0:1045_18": "imamatthamāha “anusayasaddassā”tiādinā. Tena vāradvayadesanuppādikā anusayasaddatthaniddhāraṇāti",
  "tika-abh05t0:1045_19": "dasseti. Tampi suvuttameva iminā tantippamāṇenāti idampi “abhidhamme tāvā”tiādinā",
  "tika-abh05t0:1045_20": "āgataṃ tividhameva tantiṃ sandhāyāhāti dassento āha “tantittayenapi hi cittasampayuttatā dīpitā hotī”ti.",
  "tika-abh05t0:1046": "Paricchedaparicchinnuddesavāravaṇṇanā niṭṭhitā.",
  "tika-abh05t0:1047": "Uppattiṭṭhānavāravaṇṇanā",
  "tika-abh05t0:1048_0": "2. Evaṃ satīti vedanānaṃ visesitabbabhāve kāmadhātuyā ca visesanabhāve sati. Kāmādhātuyā",
  "tika-abh05t0:1048_1": "anusayanaṭṭhānatā na vuttā hoti appadhānabhāvato, padhānāppadhānesu padhāne kiccadassanato,",
  "tika-abh05t0:1048_2": "visesanabhāvena caritabbatāya cāti adhippāyo. Hotu ko dosoti kadāci vadeyyāti āsaṅkamāno",
  "tika-abh05t0:1048_3": "āha “dvīsu panā”tiādi. Dvīsūti niddhāraṇe bhummaṃ, tathā “tīsu dhātūsū”ti etthāpi.",
  "tika-abh05t0:1048_4": "Tasmāti yasmā dhātuādibhedena tividhaṃ anusayaṭṭhānaṃ, tattha ca rūpārūpadhātūnaṃ",
  "tika-abh05t0:1048_5": "bhavarāgassa anusayaṭṭhānatā vuttāti kāmadhātuyā kāmarāgassa anusayaṭṭhānatā ekantena",
  "tika-abh05t0:1048_6": "vattabbā, tasmā. Tīsu dhātūsu tīsu vedanāsūti ca niddhāraṇe bhummaṃ, kāmadhātuyā",
  "tika-abh05t0:1048_7": "dvīsu vedanāsūti ca ādhāre.",
  "tika-abh05t0:1049_0": "Dvīsvevāti dvīsu sukhopekkhāsu eva. Sabbāsu dvīsūti yāsu kāsuci dvīsu. Tenāti “kāmarāgo",
  "tika-abh05t0:1049_1": "dvīsu vedanāsu anusetī”ti vacanasāmatthiyaladdhena visesanicchayeneva. Bhavarāgānusayaṭṭhānaṃ",
  "tika-abh05t0:1049_2": "rūpārūpadhātuyo tadanurūpā ca vedanā. Na hi dvīsu vedanāsu kāmarāgānusayova anusetīti",
  "tika-abh05t0:1049_3": "avadhāraṇaṃ icchitaṃ, dvīsu eva pana vedanāsūti icchitaṃ. Tenevāha “dvīsveva anuseti,",
  "tika-abh05t0:1049_4": "na tīsū”ti. Aṭṭhānañca anusayānaṃ, kiṃ taṃ apariyāpannaṃ sakkāye? Sabbo lokuttaro",
  "tika-abh05t0:1049_5": "dhammo. Ca-saddena paṭighānusayaṭṭhānaṃ saṅgaṇhāti. Tena vuttaṃ “yathā cā”tiādi.",
  "tika-abh05t0:1049_6": "Aññāti kāmarāgānusayaṭṭhānabhūtā dve vedanā.",
  "tika-abh05t0:1050_0": "Aññesu dvīhi vedanāhi vippayuttesu. Piyarūpasātarūpesūti piyāyitabbamadhurasabhāvesu.",
  "tika-abh05t0:1050_1": "Visesanañcetaṃ rūpādīnaṃ sabbadvārasabbapurisesu iṭṭhabhāvassa aniyatatāya kataṃ.",
  "tika-abh05t0:1050_2": "Sātasantasukhagiddhiyāti sātasukhe santasukhe ca gijjhanākārena abhikaṅkhanākārena.",
  "tika-abh05t0:1050_3": "Tattha sātasukhaṃ kāyikaṃ, santasukhaṃ cetasikaṃ. Sātasukhaṃ vā kāyikasukhaṃ, santasukhaṃ",
  "tika-abh05t0:1050_4": "upekkhāsukhaṃ. Tathā cāhu “upekkhā pana santattā, sukhamicceva bhāsitā”ti. Parittaṃ",
  "tika-abh05t0:1050_5": "vā oḷārikaṃ sukhaṃ sātasukhaṃ, anoḷārikaṃ santasukhaṃ. Parittaggahaṇañcettha kāmarāgānusayassa",
  "tika-abh05t0:1050_6": "adhippetattā. Aññatthāti vedanāhi aññattha. Soti kāmarāgānusayo. Vedanāsu anugato",
  "tika-abh05t0:1050_7": "hutvā setīti vedanāpekkho eva hutvā pavattati yathā puttāpekkhāya dhātiyā anuggaṇhanappavatti,",
  "tika-abh05t0:1050_8": "sayanasaṅkhātā pavatti ca kāmarāgassa nikāmanameva. Tenāha “sukhamicceva abhilapatī”ti.",
  "tika-abh05t0:1050_9": "Yathā tassa, evaṃ paṭighānusayādīnampi vuttaniyāmena yathāsakaṃ kiccakaraṇameva dukkhavedanādīsu",
  "tika-abh05t0:1050_10": "anusayanaṃ daṭṭhabbaṃ. Tena vuttaṃ “evaṃ paṭighānusayo cā”tiādi. Tīsu vedanāsu anusayanavacanenāti",
  "tika-abh05t0:1050_11": "tīsu vedanāsu yathārahaṃ anusayanavacanena. Iṭṭhādibhāvena gahitesūti iṭṭhādīsu ārammaṇapakatiyā",
  "tika-abh05t0:1050_12": "vasena iṭṭhādibhāvena gahitesu viparītasaññāya vasena aniṭṭhādīsu iṭṭhādibhāvena",
  "tika-abh05t0:1050_13": "gahitesūti yojanā. Na hi iṭṭhādibhāvena gahaṇaṃ viparītasaññā.",
  "tika-abh05t0:1051_0": "Tatthāti iṭṭhārammaṇādīsu. Etthāti anusayane. Kāmassādādivatthubhūtānaṃ kāmabhavādīnanti",
  "tika-abh05t0:1051_1": "kāmassādabhavassādavatthubhūtānaṃ kāmarūpārūpabhavānaṃ gahaṇaṃ veditabbanti yojanā.",
  "tika-abh05t0:1051_2": "Tatthāti vedanāttayadhātuttayesu. Niddhāraṇe cetaṃ bhummaṃ. Dukkhapaṭighāto dukkhe",
  "tika-abh05t0:1051_3": "anabhirati. Yattha tatthāti dukkhavedanāya taṃsampayuttesu aniṭṭharūpādīsu vāti yattha",
  "tika-abh05t0:1051_4": "tattha. Mahaggatā upādinnakkhandhā rūpārūpabhavā, anupādinnakkhandhā rūpārūpāvacaradhammā.",
  "tika-abh05t0:1051_5": "Tatthāti yathāvuttesu mahaggatadhammesu bhavarāgoicceva veditabbo. Tena vuttaṃ “rūpadhātuyā",
  "tika-abh05t0:1051_6": "arūpadhātuyā ettha kāmarāgānusayo nānusetī”ti. Diṭṭhānusayādīnanti ādi-saddena vicikicchānusayaavijjānusayādīnaṃ saṅgaho daṭṭhabbo.",
  "tika-abh05t0:1052_0": "Dhātuttayavedanāttayavinimuttaṃ diṭṭhānusayādīnaṃ anusayanaṭṭhānaṃ na vuttanti suvuttametaṃ",
  "tika-abh05t0:1052_1": "diṭṭhānusayādīnaṃ uppattiṭṭhānapucchāyaṃ “sabbasakkāyapariyāpannesu dhammesu”icceva",
  "tika-abh05t0:1052_2": "vissajjitattā. Kāmarāgo pana yattha nānuseti, taṃ dukkhavedanārūpārūpadhātuvinimuttaṃ",
  "tika-abh05t0:1052_3": "diṭṭhānusayādīnaṃ anusayanaṭṭhānaṃ atthīti dassetuṃ “nanu cā”tiādi āraddhaṃ. Tattha",
  "tika-abh05t0:1052_4": "tadanusayanaṭṭhānatoti tassa kāmarāgānusayassa anusayanaṭṭhānato. Aññā nekkhammassitasomanassupekkhāsaṅkhātā.",
  "tika-abh05t0:1052_5": "Ayamettha saṅkhepattho – nekkhammassitadomanasse viya paṭighānusayo nekkhammassitasomanassupekkhāsu",
  "tika-abh05t0:1052_6": "kāmarāgānusayo nānusetīti “yattha kāmarāgānusayo nānuseti, tattha diṭṭhānusayo nānusetī”ti",
  "tika-abh05t0:1052_7": "sakkā vattunti tasmā taṃ uddharitvā na vuttanti. Hontūti tāsaṃ vedanānaṃ atthitaṃ",
  "tika-abh05t0:1052_8": "paṭijānitvā uddharitvā avacanassa kāraṇaṃ dassento āha “na pana…pe… taṃ na vutta”nti.",
  "tika-abh05t0:1052_9": "Tadanusayanaṭṭhānanti tesaṃ diṭṭhānusayādīnaṃ anusayanaṭṭhānaṃ. Tasmāti yasmā satipi",
  "tika-abh05t0:1052_10": "kāmarāgānusayanaṭṭhānato aññasmiṃ diṭṭhānusayādīnaṃ anusayanaṭṭhāne taṃ pana dhātuttayavedanāttayavinimuttaṃ",
  "tika-abh05t0:1052_11": "natthi vedanādvayabhāvato, tasmā. Taṃ vedanādvayaṃ na vuttaṃ visuṃ na uddhaṭanti",
  "tika-abh05t0:1052_12": "attho. Tasmāti yasmā “yattha kāmarāgādayo nānusenti, tattha diṭṭhivicikicchā nānusentī”ti",
  "tika-abh05t0:1052_13": "ayamattho “āmantā”ti iminā paṭivacanavissajjanena avibhāgato vuttoti “yattha kāmarāgādayo",
  "tika-abh05t0:1052_14": "anusenti, tattha diṭṭhivicikicchā anusentī”ti ayampi attho avibhāgatova labbhati,",
  "tika-abh05t0:1052_15": "tasmā. Avibhāgato ca dukkhaṃ paṭighassa anusayanaṭṭhānanti dīpitaṃ hoti. Tenāha “avisesena…pe…",
  "tika-abh05t0:1052_16": "veditabba”nti. Tattha avisesenāti gehassitaṃ nekkhammassitanti visesaṃ akatvā. Samudāyavasena",
  "tika-abh05t0:1052_17": "gahetvāti yathāvuttaavayavānaṃ samūhavasena dukkhantveva gahetvā. “Avisesena samudāyavasena",
  "tika-abh05t0:1052_18": "gahetvā”ti imamatthaṃ tathā-saddena anukaḍḍhati “dvīsu vedanāsū”ti etthāpi gehassitādivibhāgassa anicchitattā.",
  "tika-abh05t0:1053_0": "Yadi evaṃ “paṭighaṃ tena pajahati, na tattha paṭighānusayo anusetī”ti idaṃ suttapadaṃ",
  "tika-abh05t0:1053_1": "kathanti codanaṃ sandhāya “apicā”tiādi vuttaṃ. Tatthāti tasmiṃ domanasse, taṃsampayutte",
  "tika-abh05t0:1053_2": "vā paṭighe. Nekkhammassitaṃ domanassantiādinā neyyatthamidaṃ suttaṃ, na nītatthanti",
  "tika-abh05t0:1053_3": "dasseti. Yathā pana suttaṃ udāhaṭaṃ, tathā idha kasmā na vuttanti āha “paṭighuppattirahaṭṭhānatāyā”tiādi.",
  "tika-abh05t0:1053_4": "Evampi suttābhidhammapāṭhānaṃ kathamavirodhoti āha nippariyāyadesanā hesā, sā pana",
  "tika-abh05t0:1053_5": "pariyāyadesanāti. Evañca katvāti pariyāyadesanattā eva. Rāgānusayoti kāmarāgānusayo",
  "tika-abh05t0:1053_6": "adhippeto. Yato “anāgāmimaggena samugghātanaṃ sandhāyā”ti vuttaṃ, tasmā tassa na",
  "tika-abh05t0:1053_7": "mahaggatadhammā anusayanaṭṭhānanti taṃ paṭhamajjhānañca anāmasitvā “na hi lokiyā…pe…",
  "tika-abh05t0:1053_8": "nānusetīti sakkā vattu”nti vuttaṃ. Avatthubhāvatoti sabhāveneva anuppattiṭṭhānattā.",
  "tika-abh05t0:1053_9": "Idhāti imasmiṃ anusayayamake. Vuttanayenāti “nekkhammassitaṃ domanassaṃ uppādetvā”tiādinā",
  "tika-abh05t0:1053_10": "vuttena nayena. Taṃpaṭipakkhabhāvatoti tesaṃ paṭighādīnaṃ paṭipakkhassa maggassa",
  "tika-abh05t0:1053_11": "sabbhāvato. Na kevalaṃ maggasabbhāvato, atha kho balavavipassanāsabbhāvatopīti dassento",
  "tika-abh05t0:1053_12": "āha “taṃsamugghā…pe… bhāvato cā”ti.",
  "tika-abh05t0:1054_0": "Idāni yadetaṃ tattha tattha “anusayanaṭṭhāna”nti vuttaṃ, taṃ gahetabbadhammavasena",
  "tika-abh05t0:1054_1": "vā siyā gahaṇavisesena vāti dve vikappā, tesu paṭhamaṃ sandhāyāha “ārammaṇe anusayanaṭṭhāne",
  "tika-abh05t0:1054_2": "satī”ti. Rūpādiārammaṇe anusayānaṃ anusayanaṭṭhānanti gayhamāne yamatthaṃ sandhāya",
  "tika-abh05t0:1054_3": "“na sakkā vattu”nti vuttaṃ, taṃ dassetuṃ “dukkhāya hī”tiādimāha. Yadi siyāti yadi",
  "tika-abh05t0:1054_4": "kāmarāgānusayo siyā. Etassapīti diṭṭhānusayasampayuttalobhassapi “sabbasakkāyapariyāpannesu",
  "tika-abh05t0:1054_5": "dhammesū”ti kāmarāgassa ṭhānaṃ vattabbaṃ siyā, na ca vuttaṃ. Atha panātiādi dutiyavikappaṃ",
  "tika-abh05t0:1054_6": "sandhāya vuttaṃ. Ajjhāsayavasena taṃninnatāyāti asatipi ārammaṇakaraṇe yattha kāmarāgādayo",
  "tika-abh05t0:1054_7": "ajjhāsayato ninnā, taṃ tesaṃ anusayanaṭṭhānaṃ. Tena vuttaṃ “anugato hutvā setī”ti.",
  "tika-abh05t0:1054_8": "Atha pana vuttanti sambandho. Yathātiādi yathāvuttassa atthassa udāharaṇavasena nirūpanaṃ.",
  "tika-abh05t0:1054_9": "Dukkhe paṭihaññanavaseneva pavattati, nārammaṇakaraṇavasenāti adhippāyo. Dukkhameva",
  "tika-abh05t0:1054_10": "tassa anusayanaṭṭhānaṃ vuttanti ajjhāsayassa tattha ninnattā dukkhameva tassa paṭighassa",
  "tika-abh05t0:1054_11": "anusayanaṭṭhānaṃ vuttaṃ, nālambitaṃ rūpādi sukhavedanā cāti adhippāyo. Evanti yathā",
  "tika-abh05t0:1054_12": "aññārammaṇassapi paṭighassa ajjhāsayato dukkhaninnatāya dukkhameva anusayanaṭṭhānaṃ",
  "tika-abh05t0:1054_13": "vuttaṃ, evaṃ. Dukkhādīsu…pe… vuttanti “dukkhena sukhaṃ adhigantabbaṃ. Natthi dinna”nti",
  "tika-abh05t0:1054_14": "ca ādinā kāyakilamanadukkhe dānānubhāvādike ca micchābhinivesanavasena uppajjamānena",
  "tika-abh05t0:1054_15": "diṭṭhānusayena sampayutto aññārammaṇopi lobho “evaṃ sukhaṃ bhavissatī”ti ajjhāsayato",
  "tika-abh05t0:1054_16": "sukhābhisaṅgavaseneva pavattatīti sukhupekkhābhedaṃ sātasantasukhadvayameva assa",
  "tika-abh05t0:1054_17": "lobhassa anusayanaṭṭhānaṃ vuttaṃ pāḷiyaṃ, na yathāvuttaṃ dukkhādi, tasmā bhavarāga…pe…",
  "tika-abh05t0:1054_18": "na virujjhati. Ekasmiṃyeva cātiādi dutiyavikappaṃyeva upabrūhanatthaṃ vuttaṃ. Tattha",
  "tika-abh05t0:1054_19": "rāgassa sukhajjhāsayatā taṃsamaṅgino puggalassa vasena veditabbā, tanninnabhāvena",
  "tika-abh05t0:1054_20": "vā cakkhussa visamajjhāsayatā viya. Esa nayo sesesupi. Tesaṃ rāgapaṭighānaṃ nānānusayaṭṭhānatā",
  "tika-abh05t0:1054_21": "hoti ekasmimpi ārammaṇeti attho.",
  "tika-abh05t0:1055_0": "Evañca katvāti asatipi gahetabbabhede gahaṇavisesena anusayanaṭṭhānassa bhinnattā",
  "tika-abh05t0:1055_1": "eva. “Yattha…pe… no”ti vuttaṃ, aññathā virujjheyya. Gahetabbabhedena hi rāgapaṭighānaṃ",
  "tika-abh05t0:1055_2": "anusayanaṭṭhānabhede gayhamāne vipākamatte ṭhātabbaṃ siyā, na ca taṃ yuttaṃ, napi",
  "tika-abh05t0:1055_3": "sabbesaṃ purisadvārānaṃ iṭṭhāniṭṭhaṃ niyatanti. Yadipi yathāvuttalobhassa vuttanayena",
  "tika-abh05t0:1055_4": "kāmarāgānusayatā sambhavati, yathā pana sukhupekkhāsu iṭṭhārammaṇe ca uppajjantena",
  "tika-abh05t0:1055_5": "domanassena saha pavatto doso dubbalabhāvena paṭighānusayo na hoti, evaṃ yathāvuttalobhopi",
  "tika-abh05t0:1055_6": "kāmarāgānusayo na hotīti imamatthaṃ dassetuṃ “aṭṭhakathāyaṃ panā”tiādi vuttaṃ. Na",
  "tika-abh05t0:1055_7": "paṭighānusayoti ettha na-kāro paṭisedhanattho, na aññattho, itarattha pana sambhavo",
  "tika-abh05t0:1055_8": "eva natthīti dassento “yaṃ paneta”ntiādimāha. Tattha “na hi domanassassa paṭighānusayabhāvāsaṅkā",
  "tika-abh05t0:1055_9": "atthī”ti iminā na-kārassa aññatthatābhāvadassanamukhena abhāvatthataṃ samattheti.",
  "tika-abh05t0:1056_0": "Desanā saṃkiṇṇā viya bhaveyyāti ettha desanāsaṅkaraṃ dassetuṃ “bhavarāgassapi…pe…",
  "tika-abh05t0:1056_1": "bhaveyyā”ti vuttaṃ. Tassattho – yathā kāmarāgassa kāmadhātuyā dvīsu vedanāsu ārammaṇakaraṇavasena",
  "tika-abh05t0:1056_2": "uppatti vuttā “kāmarāgo kāmadhātuyā dvīsu vedanāsu anusetī”ti, evaṃ yadi “bhavarāgo",
  "tika-abh05t0:1056_3": "kāmadhātuyā dvīsu vedanāsu anusetī”ti vucceyya, bhavarāgassapi…pe… bhaveyya. Tato",
  "tika-abh05t0:1056_4": "ca kāmarāgena saddhiṃ bhavarāgassa desanā saṃkiṇṇā bhaveyya, kāmarāgato ca bhavarāgassa",
  "tika-abh05t0:1056_5": "viseso dassetabbo. So ca sahajātānusayavasena na sakkā dassetunti ārammaṇakaraṇavasena",
  "tika-abh05t0:1056_6": "dassetabbo. Tena vuttaṃ “tasmā ārammaṇa…pe… adhippāyo”ti. Tattha ārammaṇavisesenāti",
  "tika-abh05t0:1056_7": "rūpārūpadhātusaṅkhātaārammaṇavisesena. Visesadassanatthanti kāmarāgato bhavarāgassa",
  "tika-abh05t0:1056_8": "visesadassanatthaṃ. Evaṃ desanā katāti “rūpadhātuyā arūpadhātuyā ettha bhavarāgānusayo",
  "tika-abh05t0:1056_9": "anusetī”ti evaṃ visaye bhummaṃ katvā desanā katā. Tenāha “sahajātavedanāvisesābhāvato”ti.",
  "tika-abh05t0:1057": "Uppattiṭṭhānavāravaṇṇanā niṭṭhitā.",
  "tika-abh05t0:1058": "Mahāvāro",
  "tika-abh05t0:1059": "1. Anusayavāravaṇṇanā",
  "tika-abh05t0:1060": "3. Pavattāvirāmavasenāti anusayappavattiyā avirāmavasena, avicchedavasenāti attho. Kathaṃ pana kusalābyākatacittakkhaṇe anusayānaṃ pavattīti āha “maggeneva…pe… pubbe”ti.",
  "tika-abh05t0:1061_0": "20. Cittacetasikānañca ṭhānaṃ nāma cittuppādoti āha “ekasmiṃ cittuppāde”ti. Tesaṃ",
  "tika-abh05t0:1061_1": "tesaṃ puggalānanti puthujjanādīnaṃ puggalānaṃ. Pakatiyā sabhāvena. Sabhāvasiddhā",
  "tika-abh05t0:1061_2": "hi dukkhāya vedanāya kāmarāgassa ananusayanaṭṭhānatā. Evaṃ sesesupi yathārahaṃ vattabbaṃ.",
  "tika-abh05t0:1061_3": "Vakkhati hi “pakatiyā dukkhādīnaṃ kāmarāgādīnaṃ ananusayanaṭṭhānataṃ sandhāya vutta”nti.",
  "tika-abh05t0:1061_4": "Pahānenāti tassa tassa anusayassa samucchindanena. Tiṇṇaṃ puggalānanti puthujjanasotāpannasakadāgāmīnaṃ.",
  "tika-abh05t0:1061_5": "Dvinnaṃ puggalānanti anāgāmiarahantānaṃ. Etthāti etasmiṃ puggalokāsavāre. Purimanayeti",
  "tika-abh05t0:1061_6": "“tiṇṇaṃ puggalāna”ntiādike purimasmiṃ vissajjananaye. Okāsanti uppattiṭṭhānaṃ, idha",
  "tika-abh05t0:1061_7": "pana dukkhavedanā veditabbā. Pacchimanayeti “dvinnaṃ puggalāna”ntiādike vissajjananaye.",
  "tika-abh05t0:1061_8": "Anokāsatā ananusayanaṭṭhānatā.",
  "tika-abh05t0:1062": "Anusayavāravaṇṇanā niṭṭhitā.",
  "tika-abh05t0:1063": "2. Sānusayavāravaṇṇanā",
  "tika-abh05t0:1064_0": "66-131. “Sānusayo, pajahati, parijānātī”ti puggalo vuttoti “kāmarāgena sānusayo,",
  "tika-abh05t0:1064_1": "kāmarāgaṃ pajahati, kāmarāgaṃ parijānātī”tiādīsu anusayasamaṅgibhāvena pahānapariññākiriyāya",
  "tika-abh05t0:1064_2": "kattubhāvena ca puggalo vutto, na dhammo. Bhavavisesena vāti kevalena bhavavisesena",
  "tika-abh05t0:1064_3": "vā. Itaresūti paṭighānusayādīsu. Bhavānusayavisesena vāti kāmabhavādibhavavisiṭṭhānusayavisesena",
  "tika-abh05t0:1064_4": "vā. Sānusayatāniranusayatādikāti ettha ādi-saddena pahānāpahānapariññāpariññā saṅgayhanti.",
  "tika-abh05t0:1064_5": "Nanu ca bhavavisese kesañci anusayānaṃ appahānanti? Na taṃ anusayakataṃ, atha kho",
  "tika-abh05t0:1064_6": "paccayavekallato anokāsatāya cāti nāyaṃ virodho. Dvīsu vedanāsūti sukhaupekkhāsu",
  "tika-abh05t0:1064_7": "vedanāsu dukkhāya vedanāya kāmarāgānusayena niranusayoti yojetabbaṃ. Idampi natthi",
  "tika-abh05t0:1064_8": "puggalavasena vuccamānattā. Tenāha “na hi puggalassa…pe… anusayāna”nti. Yadipi puggalassa",
  "tika-abh05t0:1064_9": "anusayanokāso anokāso, tassa pana sānusayatādihetu hotīti dassento “anusayassa panā”tiādimāha.",
  "tika-abh05t0:1064_10": "Niranusayatādīnanti ādi-saddena appahānāpariññā saṅgaṇhāti. Parijānanaṃ samatikkamananti",
  "tika-abh05t0:1064_11": "pariññāvārepi “apādāne nissakkavacana”nti vuttaṃ.",
  "tika-abh05t0:1065_0": "Anusayanaṭṭhānatoti anusayanaṭṭhānahetu. “Ananusayanaṭṭhānato”ti etthāpi eseva nayo.",
  "tika-abh05t0:1065_1": "Nimittāpādānabhāvadassanatthanti sānusayavāre nimittabhāvadassanatthaṃ, pajahanapariññāvāresu",
  "tika-abh05t0:1065_2": "apādānabhāvadassanatthañcāti yojetabbaṃ. Pajahatīti ettha “rūpadhātuyā arūpadhātuyā",
  "tika-abh05t0:1065_3": "tato mānānusayaṃ pajahatī”ti pāḷipadaṃ āharitvā yojetabbaṃ, na pajahatīti ettha pana",
  "tika-abh05t0:1065_4": "“dukkhāya vedanāya tato kāmarāgānusayaṃ nappajahatī”ti. Evamādīsūti ādi-saddena pariññāvārampi",
  "tika-abh05t0:1065_5": "saṅgaṇhāti. Bhummaniddeseneva hetuattheneva niddiṭṭhāti attho.",
  "tika-abh05t0:1066_0": "Catutthapañhavissajjanenāti “yato vā pana mānānusayena sānusayo, tato kāmarāgānusayena",
  "tika-abh05t0:1066_1": "sānusayo”ti etassa pañhassa vissajjanena. Tattha hi “rūpadhātuyā arūpadhātuyā”tiādinā",
  "tika-abh05t0:1066_2": "sarūpato anusayanaṭṭhānāni dassitāni. Tadattheti taṃ anusayanaṭṭhānadassanaṃ attho",
  "tika-abh05t0:1066_3": "etassāti tadattho, tasmiṃ tadatthe. “Anusayassa uppattiṭṭhānadassanatthaṃ ayaṃ vāro",
  "tika-abh05t0:1066_4": "āraddho”tiādinā “yato”ti etena anusayanaṭṭhānaṃ vuttanti imamatthaṃ vibhāvetvā. Pamādalikhitaṃ",
  "tika-abh05t0:1066_5": "viya dissati uppanna-saddena vattamānuppanne vuccamāne. Yathā pana uppajjanavāre",
  "tika-abh05t0:1066_6": "uppajjati-saddena uppattiyogadīpakattā uppattirahā vuccanti, evamidhāpi uppattiarahe",
  "tika-abh05t0:1066_7": "vuccamāne na koci virodho. Yaṃ pana vakkhati “na hi apariyāpannānaṃ anusayuppattirahaṭṭhānatā”ti,",
  "tika-abh05t0:1066_8": "sopi na doso. Yattha yattha hi anusayā uppattirahā, tadeva ekajjhaṃ gahetvā “sabbatthā”ti",
  "tika-abh05t0:1066_9": "vuttanti. Tatheva dissatīti taṃ pamādalikhitaṃ viya dissatīti attho.",
  "tika-abh05t0:1067_0": "Yato uppannena bhavitabbanti yato anusayanaṭṭhānato kāmagārānusayena uppannena bhavitabbaṃ,",
  "tika-abh05t0:1067_1": "tena kāmarāgānusayena uppattirahaṭṭhāne nissakkavacanaṃ kataṃ “yato”ti. Tathāti ettha",
  "tika-abh05t0:1067_2": "tathā-saddo yathā “yato uppannenā”ti ettha uppattirahaṭṭhānato anusayassa uppattirahatā",
  "tika-abh05t0:1067_3": "vuttā, tathā “uppajjanakenā”ti etthāpi sā eva vuccatīti dīpetīti āha “sabbadhammesu…pe…",
  "tika-abh05t0:1067_4": "āpannenā”ti. Tattha “uppajjanako”ti vutte anuppajjanako na hotīti ayamattho viññāyati,",
  "tika-abh05t0:1067_5": "tathā ca sati tena anuppatti nicchitāti uppannasabhāvatā ca pakāsitā hotīti. Tenāha",
  "tika-abh05t0:1067_6": "“sabbadhammesu…pe… apanetī”ti. “Yo yato kāmarāgānusayena niranusayo, so tato mānānusayena",
  "tika-abh05t0:1067_7": "niranusayo”ti pucchāya “yato tato”ti āgatattā vissajjane “sabbatthā”ti padassa nissakkavaseneva",
  "tika-abh05t0:1067_8": "sakkā yojetunti dassento “sabbatthāti…pe… na na sambhavatī”ti āha. Bhummato aññatthāpi",
  "tika-abh05t0:1067_9": "saddavidū icchanti, yato sabbesaṃ pādakaṃ “sabbatthapādaka”nti vuccati, idha pana",
  "tika-abh05t0:1067_10": "nissakkavasena veditabbaṃ.",
  "tika-abh05t0:1068": "Sānusayavāravaṇṇanā niṭṭhitā.",
  "tika-abh05t0:1069": "3. Pajahanavāravaṇṇanā",
  "tika-abh05t0:1070_0": "132-197. Appajahanasabbhāvāti appahānassa, appahīyamānassa vā sabbhāvā. Tasmāti yasmā",
  "tika-abh05t0:1070_1": "yo kāmarāgānusayaṃ pajahati, na so mānānusayaṃ niravasesato pajahati, yo ca mānānusayaṃ",
  "tika-abh05t0:1070_2": "niravasesato pajahati, na so kāmarāgānusayaṃ pajahati pageva pahīnattā, tasmā “yo",
  "tika-abh05t0:1070_3": "vā pana mānānusayaṃ pajahati, so kāmarāgānusayaṃ pajahatīti? No”ti vuttanti veditabbaṃ.",
  "tika-abh05t0:1070_4": "Yadi evaṃ paṭhamapucchāyaṃ kathanti āha “yasmā pana…pe… vutta”nti. Tattha pahānakaraṇamattamevāti",
  "tika-abh05t0:1070_5": "pahānakiriyāsambhavamattameva, na niravasesappahānanti adhippāyo. Te ṭhapetvāti diṭṭhivicikicchānusayādīnaṃ",
  "tika-abh05t0:1070_6": "niravasesapajahanake aṭṭhamakādike ṭhapetvā. Avasesāti tassa tassa anusayassa niravasesappajahanakehi",
  "tika-abh05t0:1070_7": "avasiṭṭhā. Tesu yesaṃ ekacce anusayā pahīnā, tepi appajahanasabbhāveneva nappajahantīti",
  "tika-abh05t0:1070_8": "vuttā. Na ca yathāvijjamānenāti maggakiccabhāvena vijjamānappakārena pahānena vajjitā",
  "tika-abh05t0:1070_9": "rahitā eva vuttāti yojanā.",
  "tika-abh05t0:1071_0": "Kesañcīti sotāpannasakadāgāmimaggasamaṅgisakadāgāmīnaṃ. Puna kesañcīti anāgāmiaggamaggasamaṅgiarahantānaṃ.",
  "tika-abh05t0:1071_1": "Ubhayanti kāmarāgavicikicchānusayadvayaṃ. Sesānanti “sesā”ti vuttānaṃ yathāvuttapuggalānaṃ.",
  "tika-abh05t0:1071_2": "Tesanti vuttappakārānaṃ dvinnaṃ anusayānaṃ. Ubhayāppajahanassāti kāmarāgavicikicchānusayāppajahanassa.",
  "tika-abh05t0:1071_3": "Kāraṇaṃ na hotīti yesaṃ vicikicchānusayo pahīno, tesaṃ tassa pahīnatā, yesaṃ yathāvuttaṃ",
  "tika-abh05t0:1071_4": "ubhayappahīnaṃ, tesaṃ tadappajahanassa kāraṇaṃ na hotīti attho. Tenāha “tesaṃ pahīnattā",
  "tika-abh05t0:1071_5": "‘nappajahantī’ti na sakkā vattu”nti. Atha pana na tattha kāraṇaṃ vuttaṃ, yena kāraṇavacanena",
  "tika-abh05t0:1071_6": "yathāvuttadosāpatti siyā, kevalaṃ pana sanniṭṭhānena tesaṃ puggalānaṃ gahitatādassanatthaṃ",
  "tika-abh05t0:1071_7": "vuttaṃ “kāmarāgānusayañca nappajahantī”ti, evampi pucchitassa saṃsayatthassa kāraṇaṃ",
  "tika-abh05t0:1071_8": "vattabbaṃ. Tathā ca sati “sesapuggalā tassa anusayassa pahīnattā nappajahantī”ti",
  "tika-abh05t0:1071_9": "kāraṇaṃ vattabbamevāti codanaṃ sandhāyāha “na vattabba”ntiādi. Tattha na vattabbanti",
  "tika-abh05t0:1071_10": "vuttanayena kāraṇaṃ na vattabbaṃ kāraṇabhāvasseva abhāvato. “Ubhayāppajahanassa kāraṇaṃ",
  "tika-abh05t0:1071_11": "na hotī”ti vuttaṃ, yathā pana vattabbaṃ, taṃ dassetuṃ “yo kāmarāgānusayaṃ…pe… vattabbattā”ti",
  "tika-abh05t0:1071_12": "āha. Tena pahīnāppahīnavasena kāraṇaṃ na vattabbaṃ, pahīnānaṃyeva pana vasena vattabbanti",
  "tika-abh05t0:1071_13": "dasseti. Saṃsayatthasaṅgahiteti saṃsayatthena padena saṅgahite. Sanniṭṭhānapadasaṅgahitaṃ",
  "tika-abh05t0:1071_14": "pana pahīyamānattā “nappajahatī”ti na sakkā vattunti.",
  "tika-abh05t0:1072": "Pajahanavāravaṇṇanā niṭṭhitā.",
  "tika-abh05t0:1073": "5. Pahīnavāravaṇṇanā",
  "tika-abh05t0:1074_0": "264-274. Phalaṭṭhavaseneva desanā āraddhā, na maggaṭṭhavasena, kuto puthujjanavasena.",
  "tika-abh05t0:1074_1": "Kasmā? Phalakkhaṇe hi anusayā pahīnāti vuccanti, maggakkhaṇe pana pahīyantīti. Tenevāha",
  "tika-abh05t0:1074_2": "“maggasamaṅgīnaṃ aggahitataṃ dīpetī”ti. Paṭilome hi puthujjanavasenapi desanā gahitā",
  "tika-abh05t0:1074_3": "“yassa diṭṭhānusayo appahīno, tassa vicikicchānusayo appahīnoti? Āmantā”tiādinā.",
  "tika-abh05t0:1074_4": "Anusayaccantapaṭipakkhekacittakkhaṇikānanti anusayānaṃ accantaṃ paṭipakkhabhūtaekacittakkhaṇikānaṃ.",
  "tika-abh05t0:1074_5": "Maggasamaṅgīnanti maggaṭṭhānaṃ. Ettha ca anusayānaṃ accantapaṭipakkhatāggahaṇena",
  "tika-abh05t0:1074_6": "uppattirahataṃ paṭikkhipati. Na hi te accantapaṭipakkhasamuppattito parato uppattirahā",
  "tika-abh05t0:1074_7": "honti. Maggasamaṅgitāggahaṇena anuppattirahatāpāditataṃ paṭikkhipati. Na hi maggakkhaṇe",
  "tika-abh05t0:1074_8": "te anuppattirahataṃ āpāditā nāma honti, atha kho āpādīyantīti. Ekacittakkhaṇikatāggahaṇena",
  "tika-abh05t0:1074_9": "santānabyāpāraṃ. Tenāha “na kocī”tiādi. Tattha teti maggasamaṅgino. Na kevalaṃ pahīnavāreyeva,",
  "tika-abh05t0:1074_10": "atha kho aññesupīti dassento “anusaya…pe… gahitā”ti āha.",
  "tika-abh05t0:1075_0": "275-296. Yattha anusayo uppattiraho, tatthevassa anuppattirahatāpādananti “attano",
  "tika-abh05t0:1075_1": "attano okāse eva anuppattidhammataṃ āpādito”ti āha. Tathā hi vuttaṃ “cakkhuṃ loke",
  "tika-abh05t0:1075_2": "piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisatī”ti",
  "tika-abh05t0:1075_3": "vatvā puna vuttaṃ “cakkhuṃ loke piyarūpaṃ sātarūpaṃ, etthesā taṇhā pahīyamānā pahīyati,",
  "tika-abh05t0:1075_4": "ettha nirujjhamānā nirujjhatī”ti. Tasmāti yasmā tadokāsattameva kāmadhātuādiokāsattameva",
  "tika-abh05t0:1075_5": "anusayānaṃ dīpenti pahīnāppahīnavacanāni, tasmā. Anokāse tadubhayāvattabbatā vuttāti",
  "tika-abh05t0:1075_6": "yasmā kāmarāgapaṭighānusayānaṃ dvinnaṃ uppattiṭṭhānaṃ, so eva pahānokāsoti svāyaṃ",
  "tika-abh05t0:1075_7": "tesaṃ aññamaññaṃ anokāso, tasmiṃ anokāse tadubhayassa pahānāppahānassa navattabbatā",
  "tika-abh05t0:1075_8": "vuttā. Kāmarāgānusayokāse hi paṭighānusayassa appahīnattā so “tattha pahīno”ti na",
  "tika-abh05t0:1075_9": "vattabbo, aṭṭhitattā pana “tattha appahīno”ti ca, tasmā anokāse tadubhayāvattabbatā",
  "tika-abh05t0:1075_10": "vuttāti. Tena saddhiṃ samānokāseti tena kāmarāgena saddhiṃ samānokāse. “Sādhāraṇaṭṭhāne”ti",
  "tika-abh05t0:1075_11": "vutte kāmadhātuyaṃ sukhupekkhāsu pahīno nāma hoti, na samānakāle pahīno tatiyacatutthamaggavajjhattā",
  "tika-abh05t0:1075_12": "kāmarāgamānānusayānaṃ.",
  "tika-abh05t0:1076": "Pahīnavāravaṇṇanā niṭṭhitā.",
  "tika-abh05t0:1077": "7. Dhātuvāravaṇṇanā",
  "tika-abh05t0:1078_0": "332-340. Appahīnuppattirahabhāvā idha anugamanasayanānīti dassento “yasmiṃ …pe… attho”ti",
  "tika-abh05t0:1078_1": "āha. Idhāpi yuttāti pubbe vuttamevatthaṃ parāmasati. Tathā hi vuttaṃ “kāraṇalābhe",
  "tika-abh05t0:1078_2": "uppattiarahataṃ dassetī”ti. Cha paṭisedhavacanānīti tissannaṃ dhātūnaṃ cutūpapātavisiṭṭhānaṃ",
  "tika-abh05t0:1078_3": "paṭisedhanavasena vuttavacanāni, tato eva dhātuvisesaniddhāraṇāni na honti. Paṭisedhoti",
  "tika-abh05t0:1078_4": "hi idha sattāpaṭisedho vuttoti adhippāyena vadati. Aññatthe pana na-kāre nāyaṃ doso.",
  "tika-abh05t0:1078_5": "Imaṃ nāma dhātuṃ. Taṃmūlikāsūti paṭisedhamūlikāsu. Evañhīti “na kāmadhātuyā cutassa",
  "tika-abh05t0:1078_6": "kāmadhātuṃ upapajjantassā”tiādinā paṭhamayojanāya sati. Nakāmadhātuādīsu upapattikittaneneva",
  "tika-abh05t0:1078_7": "nakāmadhātuādiggahaṇenapi dhātuvisesasseva gahitatāya atthato viññāyamānattā. Tenāha",
  "tika-abh05t0:1078_8": "“na kāmadhātu…pe… viññāyatī”ti. Bhañjitabbāti vibhajitabbā. Vibhāgo panettha duvidho",
  "tika-abh05t0:1078_9": "icchitoti āha “dvidhā kātabbāti attho”ti. Pucchā ca vissajjanāni ca pucchāvissajjanāni.",
  "tika-abh05t0:1078_10": "Yathā avutte bhaṅgābhāvassa aviññātattā “anusayā bhaṅgā natthī”ti vattabbaṃ, tathā",
  "tika-abh05t0:1078_11": "tayidaṃ “kati anusayā bhaṅgā”ti etadapekkhanti tadapi vattabbaṃ. Pucchāpekkhañhi vissajjananti.",
  "tika-abh05t0:1079": "Dhātuvāravaṇṇanā niṭṭhitā.",
  "tika-abh05t0:1080": "Anusayayamakavaṇṇanā niṭṭhitā.",
  "tika-abh05t0:1081": "8. Cittayamakaṃ",
  "tika-abh05t0:1082": "Uddesavāravaṇṇanā",
  "tika-abh05t0:1083_0": "1-62. Sarāgādīti ettha ādi-saddena “yassa sarāgaṃ cittaṃ uppajjati, na nirujjhatī”ti",
  "tika-abh05t0:1083_1": "ārabhitvā yāva “yassa avimuttaṃ citta”nti vāro, tāva saṅgaṇhāti. Kusalādīti pana",
  "tika-abh05t0:1083_2": "ādi-saddena “yassa kusalaṃ cittaṃ uppajjati, na nirujjhatī”ti ārabhitvā yāva “yassa",
  "tika-abh05t0:1083_3": "saraṇaṃ cittaṃ uppajjati, na nirujjhatī”ti vāro, tāva saṅgaṇhāti, tasmā sarāgādikusalādīhīti",
  "tika-abh05t0:1083_4": "sarāgādīhi avimuttantehi, kusalādīhi araṇantehi padehi missakā vārā. Suddhikāti kevalā",
  "tika-abh05t0:1083_5": "yathāvuttasarāgādīhi kusalādīhi ca amissakā. Tayo tayoti puggaladhammavasena tayo",
  "tika-abh05t0:1083_6": "tayo mahāvārā. Yadi evaṃ kathaṃ soḷasa puggalavārāti āha “tattha tattha pana vutte",
  "tika-abh05t0:1083_7": "sampiṇḍetvā”ti. Tattha tattha soḷasavidhe sarāgādimissakacitte vutte puggale eva",
  "tika-abh05t0:1083_8": "ekajjhaṃ sampiṇḍetvā saṅgahetvā “soḷasa puggalavārā”ti vuttaṃ. “Dhammapuggaladhammavārā”ti",
  "tika-abh05t0:1083_9": "etthāpi eseva nayo. Na nirantaraṃ vutteti dhamme puggaladhamme ca anāmasitvā soḷasasupi",
  "tika-abh05t0:1083_10": "ṭhānesu nirantaraṃ puggale eva vutte sampiṇḍetvā soḷasa puggalavārā na vuttāti attho.",
  "tika-abh05t0:1084_0": "Saṃsaggavasenāti saṃsajjanavasena desanāya vimissanavasena. Aññathā hi uppādanirodhā",
  "tika-abh05t0:1084_1": "paccuppannānāgatakālā ca kathaṃ saṃsajjīyanti. Sesānampi vārānanti uppāduppannavārādīnaṃ.",
  "tika-abh05t0:1084_2": "Taṃtaṃnāmatāti yathā “yassa cittaṃ uppajjati, tassa cittaṃ uppanna”ntiādinā uppādauppannabhāvāmasanato",
  "tika-abh05t0:1084_3": "uppādauppannavāroti nāmaṃ pāḷito eva viññāyati, evaṃ sesavārānampīti āha “taṃtaṃnāmatā",
  "tika-abh05t0:1084_4": "pāḷianusārena veditabbā”ti.",
  "tika-abh05t0:1085": "Uddesavāravaṇṇanā niṭṭhitā.",
  "tika-abh05t0:1086": "Niddesavāravaṇṇanā",
  "tika-abh05t0:1087_0": "63. Tathārūpassevāti pacchimacittasamaṅgino eva. Tañca cittanti tañca yathāvuttakkhaṇaṃ",
  "tika-abh05t0:1087_1": "pacchimacittaṃ. “Evaṃpakāra”nti imassa atthaṃ dassetuṃ “bhaṅgakkhaṇasamaṅgimevā”ti",
  "tika-abh05t0:1087_2": "vuttaṃ nirujjhamānākārassa “evaṃpakāra”nti vuttattā.",
  "tika-abh05t0:1088_0": "65-82. Dvayametanti yaṃ “khaṇapaccuppannameva cittaṃ uppādakkhaṇāpagamena uppajjittha",
  "tika-abh05t0:1088_1": "nāma, tadeva uppādakkhaṇe uppādaṃ pattattā uppajjittha, anatītattā uppajjati nāmā”ti",
  "tika-abh05t0:1088_2": "vuttaṃ, etaṃ ubhayampi. Evaṃ na sakkā vattunti iminā vuttappakārena na sakkā vattuṃ,",
  "tika-abh05t0:1088_3": "pakārantarena pana sakkā vattunti adhippāyo. Tattha “na hī”tiādinā paṭhamapakkhaṃ",
  "tika-abh05t0:1088_4": "vibhāveti. Vibhajitabbaṃ siyāti “bhaṅgakkhaṇe taṃ cittaṃ uppajjittha, no ca uppajjati,",
  "tika-abh05t0:1088_5": "uppādakkhaṇe taṃ cittaṃ uppajjittha ceva uppajjati cā”ti vibhajitabbaṃ siyā, na ca",
  "tika-abh05t0:1088_6": "vibhattaṃ. “Āmantā”ti vattabbaṃ siyā khaṇapaccuppanne citte vuttanayena ubhayassapi",
  "tika-abh05t0:1088_7": "labbhamānattā, na ca vuttaṃ. Idāni yena pakārena sakkā vattuṃ, taṃ dassetuṃ “cittassa",
  "tika-abh05t0:1088_8": "bhaṅgakkhaṇe”tiādimāha. Puggalo vutto, puggalavāro hesoti adhippāyo. Tassāti puggalassa.",
  "tika-abh05t0:1088_9": "Na ca kiñci cittaṃ uppajjati cittassa bhaṅgakkhaṇasamaṅgibhāvato. Taṃ pana cittaṃ",
  "tika-abh05t0:1088_10": "uppajjati, yaṃ cittasamaṅgī so puggaloti evamettha attho daṭṭhabbo. Yadi anekacittavasenāyaṃ",
  "tika-abh05t0:1088_11": "yamakadesanā pavattāti codanaṃ sandhāyāha “cittanti hi…pe… tiṭṭhatī”ti. Sanniṭṭhānavasena",
  "tika-abh05t0:1088_12": "niyamo veditabbo, aññathā “no ca tesaṃ cittaṃ uppajjatī”tiādinā paṭisedho na yujjeyyāti",
  "tika-abh05t0:1088_13": "adhippāyo. Tādisanti tathārūpaṃ, yadavattho uppannauppajjamānatādipariyāyehi vattabbo",
  "tika-abh05t0:1088_14": "hoti, tadavatthanti attho.",
  "tika-abh05t0:1089_0": "83-113. Imassa puggalavārattāti “yassa cittaṃ uppajjamāna”ntiādinayappavattassa imassa",
  "tika-abh05t0:1089_1": "atikkantakālavārassa puggalavārattā. Puggalo pucchitoti “yassa cittaṃ uppajjamānaṃ…pe…",
  "tika-abh05t0:1089_2": "tassa citta”nti cittasamaṅgipuggalo pucchitoti puggalasseva vissajjanena bhavitabbaṃ,",
  "tika-abh05t0:1089_3": "itarathā aññaṃ pucchitaṃ aññaṃ vissajjitaṃ siyā. Na koci puggalo na gahito sabbasattānaṃ",
  "tika-abh05t0:1089_4": "anibbattacittatābhāvato. Te ca pana sabbe puggalā. Nirujjhamānakkhaṇātītacittāti",
  "tika-abh05t0:1089_5": "nirujjhamānakkhaṇā hutvā atītacittā. Tathā dutiyatatiyāti yathā paṭhamapañho anavasesapuggalavisayattā",
  "tika-abh05t0:1089_6": "paṭivacanena vissajjetabbo siyā, tathā tato eva dutiyatatiyapañhā “āmantā”icceva",
  "tika-abh05t0:1089_7": "vissajjetabbā siyunti attho. Catuttho pana pañho evaṃ vibhajitvā puggalavaseneva",
  "tika-abh05t0:1089_8": "vissajjetabboti dassento “pacchimacittassā”tiādiṃ vatvā tathā avacane kāraṇaṃ dassento",
  "tika-abh05t0:1089_9": "“cittavasena puggalavavatthānato”tiādimāha. “Bhaṅgakkhaṇe cittaṃ uppādakkhaṇaṃ vītikkanta”nti",
  "tika-abh05t0:1089_10": "iminā vattamānassa cittassa vasena puggalo uppādakkhaṇātītacitto, “atītaṃ cittaṃ",
  "tika-abh05t0:1089_11": "uppādakkhaṇañca vītikkantanti bhaṅgakkhaṇañca vītikkanta”nti iminā pana atītassa",
  "tika-abh05t0:1089_12": "cittassa vasena puggalo uppādakkhaṇātītacitto vutto.",
  "tika-abh05t0:1090_0": "Tatthāti tesu dvīsu puggalesu. Purimassāti paṭhamaṃ vuttassa sanniṭṭhānapadasaṅgahitassa",
  "tika-abh05t0:1090_1": "cittaṃ na bhaṅgakkhaṇaṃ vītikkantaṃ. “No ca bhaṅgakkhaṇaṃ vītikkanta”nti hi vuttaṃ.",
  "tika-abh05t0:1090_2": "Pacchimassa vītikkantaṃ cittaṃ bhaṅgakkhaṇanti sambandho. “Bhaṅgakkhaṇañca vītikkanta”nti",
  "tika-abh05t0:1090_3": "hi vuttaṃ. Evamādiko puggalavibhāgoti dutiyapañhādīsu vuttaṃ sandhāyāha. Tassa cittassa",
  "tika-abh05t0:1090_4": "taṃtaṃkhaṇavītikkamāvītikkamadassanavasenāti tassa tassa uppādakkhaṇassa bhaṅgakkhaṇassa",
  "tika-abh05t0:1090_5": "ca yathārahaṃ vītikkamassa avītikkamassa ca dassanavasena dassito hoti puggalavibhāgoti",
  "tika-abh05t0:1090_6": "yojanā. Idhāti imasmiṃ atikkantakālavāre. Puggalavisiṭṭhaṃ cittaṃ pucchitaṃ “yassa",
  "tika-abh05t0:1090_7": "cittaṃ tassa citta”nti vuttattā. Yadipi puggalappadhānā pucchā puggalavārattā. Athāpi",
  "tika-abh05t0:1090_8": "cittappadhānā puggalaṃ visesanabhāvena gahetvā cittassa visesitattā. Ubhayathāpi",
  "tika-abh05t0:1090_9": "dutiyapucchāya “āmantā”ti vattabbaṃ siyā anavasesapuggalavisayattā. Tathā pana avatvā",
  "tika-abh05t0:1090_10": "“atītaṃ citta”nti vuttaṃ, kasmā nirodhakkhaṇa…pe… dassanatthanti daṭṭhabbanti yojanā.",
  "tika-abh05t0:1090_11": "Esa nayo “na nirujjhamāna”nti etthāpīti nirujjhamānaṃ khaṇaṃ nirodhakkhaṇaṃ khaṇaṃ",
  "tika-abh05t0:1090_12": "vītikkantakālaṃ kiṃ tassa cittaṃ na hotīti attho.",
  "tika-abh05t0:1091_0": "114-116. Sarāgapacchimacittassāti sarāgacittesu pacchimassa cittassa, ekassa puggalassa",
  "tika-abh05t0:1091_1": "rāgasampayuttacittesu yaṃ sabbapacchimaṃ cittaṃ, tassa. So pana puggalo anāgāmī veditabbo.",
  "tika-abh05t0:1091_2": "Na nirujjhati nirodhāsamaṅgitāya. Nirujjhissati idāni nirodhaṃ pāpuṇissati. Appaṭisandhikattā",
  "tika-abh05t0:1091_3": "pana tato aññaṃ nuppajjissati. Itaresanti yathāvuttasarāgapacchimacittasamaṅgiṃ vītarāgacittasamaṅgiñca",
  "tika-abh05t0:1091_4": "ṭhapetvā avasesānaṃ itarasekkhānañceva puthujjanānañca.",
  "tika-abh05t0:1092": "Niddesavāravaṇṇanā niṭṭhitā.",
  "tika-abh05t0:1093": "Cittayamakavaṇṇanā niṭṭhitā.",
  "tika-abh05t0:1094": "9. Dhammayamakaṃ",
  "tika-abh05t0:1095": "1. Paṇṇattivāro",
  "tika-abh05t0:1096": "Uddesavāravaṇṇanā",
  "tika-abh05t0:1097_0": "1-16. Yathā mūlayamake kusalādidhammā desitāti kusalākusalābyākatā dhammā kusalakusalamūlādivibhāgato",
  "tika-abh05t0:1097_1": "mūlayamake yamakavasena yathā desitā. Aññathāti kusalakusalamūlādivibhāgato aññathā,",
  "tika-abh05t0:1097_2": "khandhādivasenāti attho.",
  "tika-abh05t0:1098": "Uddesavāravaṇṇanā niṭṭhitā.",
  "tika-abh05t0:1099": "2. Pavattivāravaṇṇanā",
  "tika-abh05t0:1100_0": "33-34. Taṃ pana kammasamuṭṭhānādirūpaṃ aggahetvā. Kecīti dhammasirittheraṃ sandhāyāha.",
  "tika-abh05t0:1100_1": "So hi “cittasamuṭṭhānarūpavasena vutta”nti aṭṭhakathaṃ āharitvā “imasmiṃ pañhe kammasamuṭṭhānādirūpañca",
  "tika-abh05t0:1100_2": "labbhatī”ti avoca. Tathā ca vatvā paṭilomapāḷiṃ dassetvā “cittasamuṭṭhānarūpameva",
  "tika-abh05t0:1100_3": "idhādhippetaṃ. Kammasamuṭṭhānādirūpe na vidhānaṃ, nāpi paṭisedho”ti āha. Tathāti",
  "tika-abh05t0:1100_4": "yathā vuttappakāre pāṭhe cittasamuṭṭhānarūpameva adhippetaṃ, tathā etthāpīti attho.",
  "tika-abh05t0:1100_5": "Noti vuttanti vadantīti sambandho. Taṃ panetanti yathā uddhaṭassa pāṭhassa atthavacanaṃ,",
  "tika-abh05t0:1100_6": "evaṃ na sakkā vattuṃ. Kasmāti āha “cittassa bhaṅgakkhaṇe…pe… paṭisedhasiddhito”ti.",
  "tika-abh05t0:1100_7": "Svāyaṃ paṭisedho heṭṭhā dassitoyevāti adhippāyo.",
  "tika-abh05t0:1101_0": "Ye ca vadantīti ettha ye cāti vajirabuddhittheraṃ sandhāyāha. So hi “sotāpattimaggakkhaṇe”tiādinā",
  "tika-abh05t0:1101_1": "paṭisambhidāmaggapāḷiṃ āharitvā “yathā tattha satipi kammajādirūpe ṭhapetvā cittasamuṭṭhānarūpanti",
  "tika-abh05t0:1101_2": "cittapaṭibaddhattā cittajarūpameva ṭhapetabbabhāvena uddhaṭaṃ, evamidhāpi cittajarūpameva",
  "tika-abh05t0:1101_3": "kathita”nti vadati. Tañca nesaṃ vacanaṃ tathā na hoti, yathā tehi udāhaṭaṃ, visamoyaṃ",
  "tika-abh05t0:1101_4": "upaññāsoti attho. Yathā ca taṃ tathā na hoti, taṃ dassetuṃ “yesañhī”tiādi vuttaṃ.",
  "tika-abh05t0:1101_5": "Tesanti kammajādīnaṃ. Tassāti maggassa. Teti abyākatā, ye uppādanirodhavanto. Avijjamānesu",
  "tika-abh05t0:1101_6": "ca uppādanirodhesu nibbānassa viya.",
  "tika-abh05t0:1102_0": "Sanniṭṭhānena gahitesu puggalesu. Tesu hi keci akusalābyākatacittānaṃ uppādakkhaṇasamaṅgino,",
  "tika-abh05t0:1102_1": "keci abyākatacittassa, keci kusalābyākatacittassa, tesu purimā dve paṭhamakoṭṭhāsena",
  "tika-abh05t0:1102_2": "saṅgahitā tassa kusaluppattipaṭisedhaparattā, te pana bhavavasena vibhajitvā vattabbāti",
  "tika-abh05t0:1102_3": "dassento “pañcavokāre”tiādimāha. Evanti yathāvuttanayena. Sabbatthāti sabbapañhesu.",
  "tika-abh05t0:1103_0": "79. Tatoti ekāvajjanavīthito. Purimatarajavanavīthi yāya vuṭṭhānagāminī saṅgahitā,",
  "tika-abh05t0:1103_1": "tattha uppannassapi cittassa. Kusalānāgatabhāvapariyosānenāti kusaladhammānaṃ anāgatabhāvassa",
  "tika-abh05t0:1103_2": "pariyosānabhūtena aggamaggānantarapaccayattena dīpitaṃ hoti samānalakkhaṇaṃ sabbaṃ.",
  "tika-abh05t0:1103_3": "Kena? Tāya eva samānalakkhaṇatāya. Esa nayoti yathā kusalānuppādo kusalānāgatabhāvassa",
  "tika-abh05t0:1103_4": "pariyosānabhūtato vuttaparicchedato orampi labbhatīti so yathāvuttaparicchedo lakkhaṇamattanti",
  "tika-abh05t0:1103_5": "svāyaṃ nayo dassito. Esa nayo akusalātītabhāvassa ādimhi “dutiye akusale”ti vuttaṭṭhāne,",
  "tika-abh05t0:1103_6": "abyākatātītabhāvassa ādimhi “dutiye citte”ti vuttaṭṭhānepīti yojanā. Idāni “esa nayo”ti",
  "tika-abh05t0:1103_7": "yathāvuttamatidesaṃ “yathā hī”tiādinā pākaṭataraṃ karoti. Bhāvanāpahānāni dassitāni",
  "tika-abh05t0:1103_8": "honti “aggamaggasamaṅgī kusalañca dhammaṃ bhāveti, akusalañca pajahatī”ti. Idhāti",
  "tika-abh05t0:1103_9": "imasmiṃ pavattivāre. Taṃ tanti akusalātītatādi kusalānāgatatādi ca. Tena tenāti “dutiye",
  "tika-abh05t0:1103_10": "akusale aggamaggasamaṅgī”ti evamādinā antena ca.",
  "tika-abh05t0:1104_0": "100. Paṭisandhicittatoti idaṃ mariyādaggahaṇaṃ, na abhividhiggahaṇaṃ, yato “soḷasama”nti",
  "tika-abh05t0:1104_1": "āha. Abhividhiggahaṇameva vā soḷasacittakkhaṇāyukameva rūpanti imasmiṃ pakkhe adhippete",
  "tika-abh05t0:1104_2": "paṭikkhittovāyaṃ vādoti dassento “tato parampi vā”ti āha. Ayañca vicāro heṭṭhā dassito",
  "tika-abh05t0:1104_3": "eva. Na tato oranti viññāyati tato oraṃ akusalanirodhasamakālaṃ abyākatanirodhassa asambhavato.",
  "tika-abh05t0:1105": "Pavattivāravaṇṇanā niṭṭhitā.",
  "tika-abh05t0:1106": "Dhammayamakavaṇṇanā niṭṭhitā.",
  "tika-abh05t0:1107": "10. Indriyayamakaṃ",
  "tika-abh05t0:1108": "1. Paṇṇattivāro",
  "tika-abh05t0:1109": "Uddesavāravaṇṇanā",
  "tika-abh05t0:1110_0": "1. Indriyayamake vibhaṅge viyāti yathā indriyavibhaṅge purisindriyānantaraṃ jīvitindriyaṃ",
  "tika-abh05t0:1110_1": "uddiṭṭhaṃ, na manindriyānantaraṃ, evaṃ imasmiṃ indriyayamake. Tañca suttadesanānurodhenāti",
  "tika-abh05t0:1110_2": "dassento “tīṇimāni…pe… sutte desitakkamenā”ti āha. Soyaṃ yadatthaṃ tassa sutte desitakkamena",
  "tika-abh05t0:1110_3": "uddeso, taṃ dassetuṃ “pavattivārehī”tiādi vuttaṃ. Tattha yathā “jīvitindriya”nti",
  "tika-abh05t0:1110_4": "idaṃ rūpajīvitindriyassa arūpajīvitindriyassa ca sāmaññato gahaṇaṃ, evaṃ upādinnassa",
  "tika-abh05t0:1110_5": "anupādinnassa cāti āha “kammajānaṃ akammajānañca anupālaka”nti. Atha vā sahajadhammānupālakampi",
  "tika-abh05t0:1110_6": "jīvitindriyaṃ na kevalaṃ khaṇaṭṭhitiyā eva kāraṇaṃ, atha kho pabandhānupacchedassapi",
  "tika-abh05t0:1110_7": "kāraṇameva. Aññathā āyukkhayamaraṇaṃ na sambhaveyya, tasmā “kammajānañca anupālaka”nti",
  "tika-abh05t0:1110_8": "avisesato vuttaṃ, cutipaṭisandhīsu ca pavattamānānaṃ kammajānaṃ anupālakaṃ. Itīti",
  "tika-abh05t0:1110_9": "tasmā. Taṃmūlakānīti jīvitindriyamūlakāni. Cutipaṭisandhipavattivasenāti cutipaṭisandhivasena",
  "tika-abh05t0:1110_10": "pavattivasena ca. Tattha yaṃ upādinnaṃ, taṃ cutipaṭisandhivaseneva, itaraṃ itaravasenapi",
  "tika-abh05t0:1110_11": "vattabbaṃ. Yasmā cakkhundriyādīsu purisindriyāvasānesu ekantaupādinnesu ataṃsabhāvattā",
  "tika-abh05t0:1110_12": "yaṃ manindriyaṃ mūlameva na hoti, tasmā taṃ ṭhapetvā avasesamūlakāni cakkhundriyādimūlakāni.",
  "tika-abh05t0:1110_13": "Āyatanayamake viyāti yathā āyatanayamake paṭisandhivasenāyatanānaṃ uppādo, maraṇavasena",
  "tika-abh05t0:1110_14": "ca nirodho vutto, evamidhāpi cutiupapattivaseneva vattabbāni, tasmā ataṃsabhāvattā",
  "tika-abh05t0:1110_15": "jīvitindriyaṃ tesaṃ cakkhundriyādīnaṃ majjhe anuddisitvā ante purisindriyānantaraṃ",
  "tika-abh05t0:1110_16": "uddiṭṭhaṃ. Yaṃ pana cakkhundriyādimūlakesu manindriyaṃ sabbapacchā eva gahitaṃ, tattha",
  "tika-abh05t0:1110_17": "kāraṇaṃ aṭṭhakathāyaṃ vuttameva.",
  "tika-abh05t0:1111": "Uddesavāravaṇṇanā niṭṭhitā.",
  "tika-abh05t0:1112": "Niddesavāravaṇṇanā",
  "tika-abh05t0:1113_0": "94. Koci sabhāvo natthīti koci sabhāvadhammo natthi. Yadi evaṃ “natthī”ti paṭikkhepo",
  "tika-abh05t0:1113_1": "eva yuttoti āha “na ca rūpādī”tiādi. “Sukhā dukkhā adukkhamasukhā”tiādīsu sukhadukkhasaddānaṃ",
  "tika-abh05t0:1113_2": "sāmaññavacanabhāvepi indriyadesanāyaṃ te visiṭṭhavisayā evāti dassento “sukhassa…pe…",
  "tika-abh05t0:1113_3": "gahitoyevā”ti āha. Dukkhassa ca bhedaṃ katvā.",
  "tika-abh05t0:1114_0": "140. Paññindriyāni hontīti āmantāti vuttanti pajānanaṭṭhena adhipateyyaṭṭhena ca",
  "tika-abh05t0:1114_1": "paññindriyāni honti, dassanaṭṭhena pana cakkhūni cāti cakkhu, indriyanti pucchāya",
  "tika-abh05t0:1114_2": "“āmantā”ti vuttanti adhippāyo. “Taṇhāsotamevāhā”ti vuttaṃ, “yassa chattiṃsati sotā”tiādīsu",
  "tika-abh05t0:1114_3": "pana diṭṭhiādīnampi sotabhāvo āgato.",
  "tika-abh05t0:1115": "Paṇṇattiniddesavāravaṇṇanā niṭṭhitā.",
  "tika-abh05t0:1116": "2. Pavattivāravaṇṇanā",
  "tika-abh05t0:1117_0": "186. Aññadhammanissayenāti “yo tesaṃ rūpīnaṃ dhammānaṃ āyu ṭhitī”tiādinā aññadhammanissayena",
  "tika-abh05t0:1117_1": "gahetabbaṃ. Pavattiñca gahetvā gatesu vissajjanesu, cutipaṭisandhiyo gahetvā gatesu",
  "tika-abh05t0:1117_2": "yojanā na labbhatīti adhippāyo. Alabbhamānā ca sukhadukkhadomanassindriyeheva na",
  "tika-abh05t0:1117_3": "labbhati. Taṃmūlakā ca nayāti sukhindriyādimūlakā ca nayā. Tehīti sukhindriyādīhi.",
  "tika-abh05t0:1117_4": "Yojanāti “pavatte sukhindriyavippayuttacittassa uppādakkhaṇe”tiādinā uppajjamānehi",
  "tika-abh05t0:1117_5": "yojanā. Taṃmūlakā ca tathāyojanāmūlabhūtā ca nayā jīvitindriyādimūlakā ca nayā. Pākaṭāyevāti",
  "tika-abh05t0:1117_6": "pāḷigatiyā eva viññāyamānayojanattā suviññeyyā eva.",
  "tika-abh05t0:1118_0": "Taṃ vacanaṃ. Somanassavirahitasacakkhukapaṭisandhinidassanavasenāti somanassavirahitasacakkhukapaṭisandhiyeva",
  "tika-abh05t0:1118_1": "nidassananti yojetabbaṃ. Kathaṃ panetaṃ jānitabbaṃ “nidassanamattametaṃ, na pana",
  "tika-abh05t0:1118_2": "gaṇanaparicchindana”nti āha “na hi catunnaṃyevāti niyamo kato”ti. Taṃsamānalakkhaṇāti",
  "tika-abh05t0:1118_3": "tāya sacakkhukapaṭisandhitāya samānalakkhaṇāti parittavipākaggahaṇaṃ. Tattha sasomanassapaṭisandhiyo",
  "tika-abh05t0:1118_4": "sandhāya upekkhāpaṭisandhiyo nidassanabhāvena vuttāti keci. Parittavipākapaṭisandhi",
  "tika-abh05t0:1118_5": "ca kusalavipākāhetukapaṭisandhi veditabbā. Sāpi hi sacakkhukā siyā. Taṃsamānalakkhaṇāti",
  "tika-abh05t0:1118_6": "vā tāya upekkhāsahagatāya samānalakkhaṇā yathāvuttaahetukapaṭisandhi ca pañcamajjhānapaṭisandhi",
  "tika-abh05t0:1118_7": "ca. Yadi evaṃ “catunna”nti kasmā gaṇanaparicchedoti āha “kāmāvacare…pe… nidassanaṃ",
  "tika-abh05t0:1118_8": "kata”nti. Tenāti upekkhāsahagatamahāvipākanidassanena, yehi samānatāya ime nidassanabhāvena",
  "tika-abh05t0:1118_9": "vuttā, te ekaṃsena taṃsabhāvā evāti ayamettha adhippāyo. Tenāha “yathā sasomanassa…pe… to hotī”ti.",
  "tika-abh05t0:1119_0": "Nanu ca gabbhaseyyakesu ayamattho ekaṃsato na labbhatīti āsaṅkaṃ sandhāyāha “gabbhaseyyakānañca…pe…",
  "tika-abh05t0:1119_1": "dassitā hotī”ti. Tenāha “sacakkhukāna”ntiādi. Tattha yadi sahetukapaṭisandhikānaṃ",
  "tika-abh05t0:1119_2": "kāmāvacarānaṃ niyamato sacakkhukādibhāvadassanaṃ gabbhaseyyakavasena labbheyya, yuttametaṃ",
  "tika-abh05t0:1119_3": "siyāti codanaṃ sandhāyāha “gabbhaseyyakepi hī”tiādi. Tathā āyatanayamake dassitanti",
  "tika-abh05t0:1119_4": "idaṃ āyatanayamakavaṇṇanāyaṃ attanā vuttaṃ “evañca katvā indriyayamake”tiādivacanaṃ",
  "tika-abh05t0:1119_5": "sandhāya vuttaṃ. Tattha hi somanassindriyuppādakakammassa ekantena cakkhundriyuppādanato",
  "tika-abh05t0:1119_6": "gabbhepi yāva cakkhundriyuppatti, tāva uppajjamānatāya “abhinanditabbattā”ti vuttaṃ.",
  "tika-abh05t0:1119_7": "Sanniṭṭhānena saṅgahitānanti “yassa vā pana somanassindriyaṃ uppajjatī”ti etena sanniṭṭhānena",
  "tika-abh05t0:1119_8": "saṅgahitānaṃ. Itthīnaṃ aghānakānaṃ upapajjantīnanti ādīsūti ādi-saddena “itthīnaṃ",
  "tika-abh05t0:1119_9": "acakkhukānaṃ upapajjantīna”ntiādiṃ saṅgaṇhāti. Te evāti gabbhaseyyakā eva.",
  "tika-abh05t0:1120_0": "Taṃsamānalakkhaṇanti sopekkhaacakkhukapaṭisandhibhāvena samānalakkhaṇaṃ. Tatthāti",
  "tika-abh05t0:1120_1": "ahetukapaṭisandhicitte. Samādhileso dubbalasamādhi yo cittaṭṭhitimatto. Tasmāti yasmā",
  "tika-abh05t0:1120_2": "cittaṭṭhiti viya dubbalaṃ vīriyaṃ natthi, yo “vīriyaleso”ti vattabbo, tasmā, lesamattassapi",
  "tika-abh05t0:1120_3": "vīriyassa abhāvāti attho. Aññesūti ahetukapaṭisandhicittato aññesu. Kesucīti ekaccesu.",
  "tika-abh05t0:1120_4": "Ubhayenapi manodvārāvajjanahasituppādacittaṃ vadati. Idhāti ahetukapaṭisandhicitte.",
  "tika-abh05t0:1120_5": "Samādhivīriyāni indriyappattāni ca na hontīti samādhikiccaṃ paṭikkhipati, na samādhimattaṃ,",
  "tika-abh05t0:1120_6": "na vīriyalesassa sabbhāvatoti yojetabbaṃ. Tenevāha “visesanañhi visesitabbe pavattatī”ti.",
  "tika-abh05t0:1120_7": "Yasmiṃ vīriye sati indriyuppatti siyā, tadeva tattha natthīti attho.",
  "tika-abh05t0:1121_0": "Apāye opapātikavasenāti idaṃ sugatiyaṃ opapātiko vikalindriyo na hotīti katvā vuttaṃ,",
  "tika-abh05t0:1121_1": "“labbhanteva ñāṇavippayuttāna”nti pana vuttattā “duhetukapaṭisandhikānaṃ vasenā”ti",
  "tika-abh05t0:1121_2": "aṭṭhakathāyaṃ vuttaṃ. Tesanti itthipurisindriyasantānānaṃ. Itthipurisindriyānaṃ pana",
  "tika-abh05t0:1121_3": "uppādanirodhā abhiṇhasova hontīti. Paṭhamakappikādīnanti ettha ādi-saddena gahitānaṃ",
  "tika-abh05t0:1121_4": "parivattamānaliṅgānaṃ vasena uppādanirodhaggahaṇaṃ veditabbaṃ. Paṭhamakappikānaṃ",
  "tika-abh05t0:1121_5": "pana vasena uppādo eva labbhati. “Cutiupapattivaseneva dutiyapucchāsupi sanniṭṭhānehi",
  "tika-abh05t0:1121_6": "gahaṇaṃ veditabba”nti idaṃ upādinnaindriyehi niyamitattā vuttaṃ.",
  "tika-abh05t0:1122_0": "190. Santānuppattinirodhadassanatoti santānavasena uppādanirodhānaṃ dissamānattā.",
  "tika-abh05t0:1122_1": "Etena rūpajīvitindriyassa cakkhundriyādisamānagatikataṃ yuttito sādheti. Āgamato",
  "tika-abh05t0:1122_2": "pana “vinā somanassenā”tiādinā parato sādhessati. Chedoti nāmaṃ daṭṭhabbaṃ sarūpadassaneneva saṃsayachedanato.",
  "tika-abh05t0:1123_0": "Tassāti rūpajīvitindriyassa. Te ca asaññasattā. Nanu ca uppādova jīvitindriyassa",
  "tika-abh05t0:1123_1": "cutiupapattivasena vattabbo, na anuppādoti āha “anuppādo…pe… na pavatte”ti. Ayañca",
  "tika-abh05t0:1123_2": "nayo na kevalaṃ purimakoṭṭhāse eva, atha kho itarakoṭṭhāsepi gahito evāti dassento",
  "tika-abh05t0:1123_3": "“pacchimakoṭṭhāsepī”tiādimāha.",
  "tika-abh05t0:1124_0": "“Upapatticittassa uppādakkhaṇe”ti kasmā vuttanti yenādhippāyena codanā katā, tamadhippāyaṃ",
  "tika-abh05t0:1124_1": "vivarituṃ “nanu suddhāvāsa”ntiādi vuttaṃ. Na vattabbanti “upapajjantāna”nti na vattabbaṃ,",
  "tika-abh05t0:1124_2": "“upapatticittassa uppādakkhaṇe”icceva vattabbanti attho. Idāni yathā “upapajjantāna”nti",
  "tika-abh05t0:1124_3": "na vattabbaṃ, taṃ dassetuṃ “yathā hī”tiādi vuttaṃ. Somanassamanindriyānanti somanassindriyamanindriyānaṃ,",
  "tika-abh05t0:1124_4": "ayameva vā pāṭho. Tadāti paṭhamassa rūpajīvitindriyassa dharamānakāle. Tasmāti yasmā",
  "tika-abh05t0:1124_5": "rūpārūpajīvitindriyānaṃ attheva kālabhedo, ubhayañcettha jīvitindriyabhāvasāmaññena",
  "tika-abh05t0:1124_6": "ekajjhaṃ katvā gayhati, tasmā. Ubhayanti somanassindriyajīvitindriyanti idaṃ ubhayaṃ.",
  "tika-abh05t0:1124_7": "Uppādakkhaṇena nidassitanti etena “upapatticittassa uppādakkhaṇe”ti idaṃ nidassanamattanti",
  "tika-abh05t0:1124_8": "dasseti. Idāni tamevatthaṃ udāharaṇena pākaṭataraṃ kātuṃ “yathā hī”tiādi vuttaṃ.",
  "tika-abh05t0:1124_9": "Tattha yathā tādisānaṃ anekesaṃ cittānaṃ bhaṅgakkhaṇe labbhamānaṃ tadekadesena sabbapaṭhamassa",
  "tika-abh05t0:1124_10": "upapatticittassa bhaṅgakkhaṇena nidassitaṃ, evamidhāpi khaṇadvaye labbhamānaṃ tadekadesena",
  "tika-abh05t0:1124_11": "uppādakkhaṇena nidassitanti evaṃ nidassanattho veditabbo.",
  "tika-abh05t0:1125_0": "Tesanti jīvitindriyādīnaṃ. Aññatthāti pavatte. Idhāti anāgatakālabhede. Na na sambhavati",
  "tika-abh05t0:1125_1": "upapattikkhaṇassa viya tato paraṃ pavattikkhaṇassapi anāgatakālabhāvato. Tasmāti",
  "tika-abh05t0:1125_2": "upapattito aññatthāpi yathādhippetauppādasambhavato. Ayañca attho vārantarepi dissatīti",
  "tika-abh05t0:1125_3": "dassento āha “evañca katvā”tiādi. Na hītiādinā tamevatthaṃ samattheti. Tattha api",
  "tika-abh05t0:1125_4": "pacchima…pe… sandhikassāti api-saddena “ko pana vādo apacchimabhavikassa somanassasahagatapaṭisandhikassā”ti",
  "tika-abh05t0:1125_5": "dasseti. Apacchimabhavikassa cutito pacchā “somanassindriyaṃ nirujjhissatī”ti vattabbameva",
  "tika-abh05t0:1125_6": "natthīti āha “cutito pubbevā”ti. Ettha hi paṭhamapucchāsu sanniṭṭhānatthotiādīsu",
  "tika-abh05t0:1125_7": "ayaṃ saṅkhepattho – ettha “yassa cakkhundriyaṃ uppajjissatī”ti evamādīsu yamakesu",
  "tika-abh05t0:1125_8": "yā paṭhamapucchā, tāsu sanniṭṭhānapadasaṅgahito attho. Pucchitabbatthanissayoti “tassa",
  "tika-abh05t0:1125_9": "somanassindriyaṃ uppajjissatī”tiādikassa pucchitabbassa atthassa nissayabhūto mādisova",
  "tika-abh05t0:1125_10": "mayā sadiso eva attho upapattiuppādindriyavā upapattikkhaṇe uppādāvatthaindriyasahito,",
  "tika-abh05t0:1125_11": "ubhayuppādindriyavā paṭisandhipavattīsu uppādāvatthaindriyasahito vā. Paṭinivattitvāpi",
  "tika-abh05t0:1125_12": "pucchitabbatthassa nissayoti “yassa vā panā”tiādinā paṭinivattitvā pucchitabbassapi",
  "tika-abh05t0:1125_13": "saṃsayatthassa nissayoti evaṃ iminā viya ajjhāsayena “yassa vā pana somanassindriyaṃ",
  "tika-abh05t0:1125_14": "uppajjissatī”tiādīsu dutiyapucchāsu sanniṭṭhānatthameva sanniṭṭhānapadasaṅgahitameva",
  "tika-abh05t0:1125_15": "atthaṃ niyameti. Tattheva tāsu eva pubbe vuttapaṭhamapucchāsu eva. Pucchitabbaṃ “tassa",
  "tika-abh05t0:1125_16": "somanassindriyaṃ uppajjissatī”tiādīsu anāgatabhāvamattena sarūpato gahitaṃ uppādaṃ",
  "tika-abh05t0:1125_17": "uppādasaṅkhātaṃ, “tassa somanassindriyaṃ nirujjhissatī”tiādīsu anāgatabhāvamattena",
  "tika-abh05t0:1125_18": "sarūpato gahitaṃ nirodhaṃ vā nirodhasaṅkhātaṃ vā saṃsayatthaṃ na niyametīti. Evanti",
  "tika-abh05t0:1125_19": "vuttappakārena sanniṭṭhānatthassa niyamo hoti, na saṃsayatthassa, tasmā “yassa vā",
  "tika-abh05t0:1125_20": "pana…pe… āmantā”ti vuttaṃ. Esa nayoti yvāyaṃ uppādavāre vicāro vutto, nirodhavārepi",
  "tika-abh05t0:1125_21": "eseva nayo. Tathā hi “yassa vā pana somanassindriyaṃ nirujjhissati, tassa cakkhundriyaṃ",
  "tika-abh05t0:1125_22": "nirujjhissatīti? Āmantā”ti vuttaṃ.",
  "tika-abh05t0:1126_0": "Evaṃ avuttattāti uppādanirodhānaṃ anāgatānaṃ sarūpena avuttattā. Na hi tattha te",
  "tika-abh05t0:1126_1": "sarūpena vuttā, atha kho “nuppajjissatī”ti paṭikkhepamukhena vuttā. Tatthāti anulome.",
  "tika-abh05t0:1126_2": "Na evaṃ yojetabbā paṭilome. Tameva ayojetabbataṃ “yathā hī”tiādinā vivarati. Uppādanirodhe",
  "tika-abh05t0:1126_3": "atikkamitvā uppādanirodhā sambhavanti yojetuṃ, tathā uppādanirodhe appatvā uppādanirodhā",
  "tika-abh05t0:1126_4": "sambhavanti yojetunti yojanā. Idañca dvayaṃ yathānulome sambhavati, na evaṃ paṭilome.",
  "tika-abh05t0:1126_5": "Tenāha “na evaṃ…pe… sambhavantī”ti. Tattha kāraṇamāha “abhūtābhāvassa…pe… sambhavānupapattito”ti.",
  "tika-abh05t0:1126_6": "Abhūtābhāvassāti abhūtassa abhāvassa, abhūtassa uppādassa nirodhassa ca abhāvassāti",
  "tika-abh05t0:1126_7": "adhippāyo. Tenāha “abhūtuppādanirodhābhāvo ca paṭilome pucchito”ti, tasmā “āmantā”ti",
  "tika-abh05t0:1126_8": "ca vuttaṃ, na vuttaṃ vissajjananti sambandho. Assa visesarahitassa abhūtābhāvassāti",
  "tika-abh05t0:1126_9": "imassa yathāvuttassa yathā rūpābhāvo vedanābhāvoti koci abhāvopi visesasahito, na",
  "tika-abh05t0:1126_10": "evamayanti visesarahitassa abhūtābhāvassa.",
  "tika-abh05t0:1127_0": "Kālantarayogābhāvatoti kālavisesayogābhāvato. Yādisānanti yāni bhūtāni na vattamānāni",
  "tika-abh05t0:1127_1": "sati paccaye uppajjanārahāni, tesaṃ anāgatānanti attho. Uppādanirodhābhāvena pucchitabbassāti",
  "tika-abh05t0:1127_2": "“nuppajjissati na nirujjhissatī”ti evaṃ uppādassa nirodhassa ca abhāvena pucchitabbassa",
  "tika-abh05t0:1127_3": "atthassa. Sannissayo nissayabhūto sanniṭṭhānena sannicchito sanniṭṭhānapadasaṅgahito.",
  "tika-abh05t0:1127_4": "So yathāvutto attho nissayo etesanti tannissayā. Tādisānaṃyeva anāgatānaṃyeva upapatticutiuppādanirodhānaṃ",
  "tika-abh05t0:1127_5": "upapatticutisaṅkhātauppādanirodhānaṃ anuppādānirodhānaṃ paṭikkhepavasena. Jīvitādīnampi",
  "tika-abh05t0:1127_6": "jīvitamanindriyādīnampi. Anuppādānirodhā saṃsayapadena pucchitā honti “yassa somanassindriyaṃ",
  "tika-abh05t0:1127_7": "nuppajjissati, tassa somanassindriyaṃ na nirujjhissatī”ti. “Āmantā”ti vuttaṃ vibhajitvā",
  "tika-abh05t0:1127_8": "vattabbassa abhāvato. Tenāha “na vuttaṃ…pe… vissajjana”nti.",
  "tika-abh05t0:1128_0": "Ye sopekkhapaṭisandhikā bhavissanti rūpaloke, te saṅgahitāti yojanā. Taṃsamānalakkhaṇatāyāti",
  "tika-abh05t0:1128_1": "tena sopekkhapaṭisandhikabhāvena samānalakkhaṇatāya. Taṃ pamādalikhitaṃ dhammayamake",
  "tika-abh05t0:1128_2": "tādisasseva vacanassa abhāvato. Tatthapi yaṃ vattabbaṃ, taṃ cittayamake vuttaṃ “na",
  "tika-abh05t0:1128_3": "hi khaṇapaccuppanne uppajjitthāti atītavohāro atthī”tiādinā.",
  "tika-abh05t0:1129": "Pavattivāravaṇṇanā niṭṭhitā.",
  "tika-abh05t0:1130": "3. Pariññāvāravaṇṇanā",
  "tika-abh05t0:1131_0": "435-482. Lokiyaabyākatehīti phaladhammanibbānavinimuttehi abyākatehi. Tāni upādāyāti",
  "tika-abh05t0:1131_1": "tāni lokiyaabyākatāni upādāya. Taṃsamānagatikānaṃ manindriyādīnaṃ “so vedanākkhandhaṃ",
  "tika-abh05t0:1131_2": "parijānātīti? Āmantā”tiādinā vedanākkhandhādīnaṃ viya pariññeyyatā vuttā. Yañhi parijānitabbaṃ,",
  "tika-abh05t0:1131_3": "tadeva parijānātītiādinā vuttaṃ. Evamaviparīte atthe siddhepi codako “missakattā”ti",
  "tika-abh05t0:1131_4": "ettha labbhamānaṃ lesaṃ gahetvā codeti “yadi pariññeyyamissakattā”tiādinā. Tassattho",
  "tika-abh05t0:1131_5": "– yathā idha pariññeyyamissakānaṃ pariññeyyatā vuttā, evamaññatthāpi sā tesaṃ vattabbā,",
  "tika-abh05t0:1131_6": "tathā bhāvetabbamissakānaṃ bhāvetabbatāti. Tenāha “kasmā dhammayamake”tiādi. Kusalākusalesu",
  "tika-abh05t0:1131_7": "bhāvanāpahānābhiniveso hoti, yena vuttaṃ “so taṃ akusalaṃ pajahati, kusalaṃ bhāvetī”tiādi.",
  "tika-abh05t0:1131_8": "Na abyākatabhāvanti ekena yathā phassadvārato viya viññāṇadvārato kusalādīnaṃ uppattipariyāyo,",
  "tika-abh05t0:1131_9": "evaṃ vedanākkhandhādīnaṃ viya na abyākatādīnaṃ pariññeyyatāpariyāyoti dasseti.",
  "tika-abh05t0:1132_0": "Kusalākusalabhāvena aggahitāti samudayasabhāvena aggahitāti attho. Kusalākusalāpīti",
  "tika-abh05t0:1132_1": "kusalākusalabhāvāpi samānā. Bhāvetabbapahātabbabhāvehi vināpi hoti, yo na maggasamudayasaccapakkhiyo.",
  "tika-abh05t0:1132_2": "Yathā “aniccaṃ rūpa”nti ettha “aniccameva rūpaṃ, na nicca”nti paṭiyogivinivattanameva",
  "tika-abh05t0:1132_3": "eva-kārena karīyati, na tassa dukkhānattatādayo nivāritā honti, evaṃ “pahātabbamevā”ti",
  "tika-abh05t0:1132_4": "ettha eva-saddena paṭiyogibhūtaṃ appahātabbameva nivattīyati, na tato aññavisesāti",
  "tika-abh05t0:1132_5": "dassento āha “etena pahātabbamevā”tiādi. Bhāvetabbabhāvo eva tassa aññindriyassa",
  "tika-abh05t0:1132_6": "gahito ukkaṃsagativijānanato. “Parato likhitabbaṃ uppaṭipāṭiyā likhita”nti kasmā",
  "tika-abh05t0:1132_7": "vuttaṃ. Dve puggalāti hi ādi anulome āgataṃ uddhaṭaṃ, cakkhundriyaṃ na parijānātītiādi",
  "tika-abh05t0:1132_8": "pana paṭilome. Domanassindriyaṃ na pajahanti nāmāti idaṃ “no ca domanassindriyaṃ",
  "tika-abh05t0:1132_9": "pajahantī”ti pāḷipadassa atthavacanaṃ. Yaṃ pana “cakkhundriyamūlakaṃ atikkamitvā",
  "tika-abh05t0:1132_10": "domanassindriyamūlake idaṃ vutta”nti vuttaṃ, paṭilome āgataṃ sandhāya vuttattā taṃ",
  "tika-abh05t0:1132_11": "na yuttaṃ, na taṃ aṭṭhakathācariyā paṭhamaṃ āgataṃ padaṃ laṅghitvā tādisasseva pacchā",
  "tika-abh05t0:1132_12": "āgatapadassa atthavaṇṇanaṃ karonti. Padānukkamato eva hi aṭṭhakathāyaṃ atthavaṇṇanā",
  "tika-abh05t0:1132_13": "āraddhā, pariyosāpitā ca, tasmā anupaṭipāṭiyāva likhitaṃ, na uppaṭipāṭiyāti daṭṭhabbaṃ",
  "tika-abh05t0:1132_14": "“dve puggalā”tiādikassa anulome āgatassa uddhaṭattā.",
  "tika-abh05t0:1133_0": "Etthāti etasmiṃ pariññāvāre. Cha puggalāti puthujjanena saddhiṃ yāva anāgāmimaggaṭṭhā",
  "tika-abh05t0:1133_1": "cha puggalā. Abhinditvā gahito tattha bhabbābhabbānaṃ kiccavisesassa aggahitattā.",
  "tika-abh05t0:1133_2": "Yattha pana sati puthujjanaggahaṇasāmaññe bhabbānaṃ kiccaṃ gahitaṃ, yattha ca abhabbānaṃ,",
  "tika-abh05t0:1133_3": "tattha te eva bhinditvā vuttā hontīti dassento “ye ca puthujjanā maggaṃ paṭilabhissanti,",
  "tika-abh05t0:1133_4": "ye ca puthujjanā maggaṃ na paṭilabhissantī”ti ca ādimāha. Arahāti ariyo, ayameva",
  "tika-abh05t0:1133_5": "vā pāṭho. Paṭhamamaggaphalasamaṅgīti purimamaggaphalasamaṅgī. Itaroti arahā. Evaṃ",
  "tika-abh05t0:1133_6": "puggalabhedaṃ ñatvāti idha puthujjano so ca abhabboti gahito, idha bhabbo idha ariyā,",
  "tika-abh05t0:1133_7": "ye ca paṭhamamaggaphalasamaṅgino yāva aggamaggaphalasamaṅginoti evaṃ yathāvuttaṃ",
  "tika-abh05t0:1133_8": "puggalavibhāgaṃ ñatvā. Tattha tatthāti tesaṃ dve puthujjanā aṭṭha ariyāti imesaṃ",
  "tika-abh05t0:1133_9": "yathāvuttapuggalānaṃ bhedato abhedato ca gahaṇavasena āgate tasmiṃ tasmiṃ pāṭhapadese.",
  "tika-abh05t0:1133_10": "Sanniṭṭhānenāti sanniṭṭhānapadavasena, nicchayavaseneva vā. Niddhāretvāti nīharitvā.",
  "tika-abh05t0:1133_11": "Vissajjanaṃ yojetabbanti vissajjanavasena pavattapāḷiyā yathāvuttaatthadassanena",
  "tika-abh05t0:1133_12": "sambandhato vibhāvetabboti.",
  "tika-abh05t0:1134": "Pariññāvāravaṇṇanā niṭṭhitā.",
  "tika-abh05t0:1135": "Indriyayamakavaṇṇanā niṭṭhitā.",
  "tika-abh05t0:1136": "Yamakapakaraṇa-anuṭīkā samattā.",
  "tika-abh05t0:1137": "Namo tassa bhagavato arahato sammāsambuddhassa",
  "tika-abh05t0:1138": "Paṭṭhānapakaraṇa-anuṭīkā",
  "tika-abh05t0:1139": "Ganthārambhavaṇṇanā",
  "tika-abh05t0:1140_0": "Kāmaguṇādīhīti kāmaguṇajhānābhiññācittissariyādīhi. Laḷantīti laḷitānubhavanavasena",
  "tika-abh05t0:1140_1": "ramanti. Tesūti kāmaguṇādīsu. Viharantīti iriyāpathaparivattanādinā vattanti. Paccatthiketi",
  "tika-abh05t0:1140_2": "bāhirabbhantarabhede amitte. Issariyaṃ tattha tattha ādhipateyyaṃ. Ṭhānaṃ seṭṭhisenāpatiyuvarājādiṭṭhānantaraṃ.",
  "tika-abh05t0:1140_3": "Ādi-saddena parivāraparicchedādi saṅgayhati. Puññayogānubhāvappattāyāti dānamayādipuññānubhāvādhigatāya",
  "tika-abh05t0:1140_4": "samathavipassanābhāvanāsaṅkhātayogānubhāvādhigatāya ca. Jutiyāti sarīrappabhāya ceva",
  "tika-abh05t0:1140_5": "ñāṇappabhāya ca. Ettha ca deva-saddo yathā kīḷāvijigisāvohārajutigatiattho, evaṃ",
  "tika-abh05t0:1140_6": "sattiabhitthavakamanatthopi hoti dhātusaddānaṃ anekatthabhāvatoti “yadicchitanipphādane",
  "tika-abh05t0:1140_7": "sakkontīti vā”tiādi vuttaṃ.",
  "tika-abh05t0:1141_0": "Iddhividhāditāmattena bhagavato abhiññādīnaṃ sāvakehi sādhāraṇatāvacanaṃ, sabhāvato",
  "tika-abh05t0:1141_1": "pana sabbepi buddhaguṇā anaññasādhāraṇāyevāti dassento “niratisayāya abhiññākīḷāya,",
  "tika-abh05t0:1141_2": "uttamehi dibbabrahmaariyavihārehī”ti āha. Cittissariyasattadhanādīnaṃ dānasaṅkhātena",
  "tika-abh05t0:1141_3": "sammāpaṭipattiaveccappasādasakkārānaṃ gahaṇasaṅkhātenāti yojanā. Gahaṇañcettha tesu",
  "tika-abh05t0:1141_4": "upalabbhamānasammāpaṭipattiaveccappasādānaṃ tehi upanīyamānasakkārassa ca abhinandanaṃ",
  "tika-abh05t0:1141_5": "anumodanaṃ sampaṭicchanañca veditabbaṃ. Dhammasabhāvānurūpānusāsanīvacaneneva ca",
  "tika-abh05t0:1141_6": "pana sikkhāpadapaññattipi saṅgahitāti daṭṭhabbā vītikkamadhammānurūpā anusāsanīti",
  "tika-abh05t0:1141_7": "katvā. Ñāṇagati ñāṇena gantabbassa ñeyyassa avabodho. Samannāgatattāti idaṃ “abhiññākīḷāyā”tiādīsu",
  "tika-abh05t0:1141_8": "paccekaṃ yojetabbaṃ, tathā sadevakena lokenāti idaṃ “gamanīyato”tiādīsu. Te deveti",
  "tika-abh05t0:1141_9": "sammutidevādike deve. Tehi guṇehīti abhiññādiguṇehi. Pūjanīyataro devoti idaṃ pūjanīyapariyāyo",
  "tika-abh05t0:1141_10": "ayaṃ ati-saddoti katvā vuttaṃ. Atirekataroti adhikataro. Upapattidevānanti idaṃ tabbahulatāya",
  "tika-abh05t0:1141_11": "vuttaṃ. Visuddhidevāpi hi tattha vijjanteva, tesupi vā labbhamānaṃ upapattidevabhāvamattameva",
  "tika-abh05t0:1141_12": "gahetvā tathā vuttaṃ. Paṭipakkhānaṃ dussīlyamuṭṭhassaccavikkhepānaṃ, sīlavipattiabhijjhādomanassaavasiṭṭhanīvaraṇānaṃ vā.",
  "tika-abh05t0:1142_0": "Isīnaṃ sattamo, isīsu sattamoti duvidhampi atthaṃ yojetvā dassento “catusaccāvabodhagatiyā…pe…",
  "tika-abh05t0:1142_1": "vutto”ti āha. Saparasantānesu sīlādiguṇānaṃ esanaṭṭhena vā isayo, buddhādayo ariyā.",
  "tika-abh05t0:1142_2": "Isi ca so sattamo cāti isisattamoti evamettha attho daṭṭhabbo. “Nāmarūpanirodha”nti",
  "tika-abh05t0:1142_3": "ettha yaṃ nāmarūpaṃ nirodhetabbaṃ, taṃ dassento “yato viññāṇaṃ paccudāvattatī”ti",
  "tika-abh05t0:1142_4": "āha. Vaṭṭapariyāpannañhi nāmarūpaṃ nirodhetabbaṃ. Tasmiñhi nirodhite sabbaso nāmarūpaṃ",
  "tika-abh05t0:1142_5": "nirodhitameva hoti. Yathāha “sotāpattimaggañāṇena abhisaṅkhāraviññāṇassa nirodhena",
  "tika-abh05t0:1142_6": "satta bhave ṭhapetvā anamatagge saṃsāre ye uppajjeyyuṃ nāmañca rūpañca, etthete nirujjhanti…pe…",
  "tika-abh05t0:1142_7": "arahato anupādisesāya nibbānadhātuyā parinibbāyantassa carimaviññāṇassa nirodhena",
  "tika-abh05t0:1142_8": "paññā ca sati ca nāmañca rūpañca, etthete nirujjhanti vūpasamanti atthaṃ gacchanti",
  "tika-abh05t0:1142_9": "paṭippassambhantī”ti. Atigambhīranayamaṇḍitadesanaṃ sātisayaṃ paccayākārassa vibhāvanato.",
  "tika-abh05t0:1142_10": "Sabhāvato ca paccayākāro gambhīro. Yathāha “adhigato kho myāyaṃ dhammo gambhīro”tiādi,",
  "tika-abh05t0:1142_11": "“gambhīro cāyaṃ, ānanda, paṭiccasamuppādo gambhīrāvabhāso”ti ca ādi. Tassa cāyaṃ",
  "tika-abh05t0:1142_12": "anantanayapaṭṭhānadesanā atigambhīrāva.",
  "tika-abh05t0:1143": "Ganthārambhavaṇṇanā niṭṭhitā.",
  "tika-abh05t0:1144": "Paccayuddesavaṇṇanā",
  "tika-abh05t0:1145": "Samānaneti samānanayane, samāharaṇe, samānakaraṇe vā aṭṭhakathādhippāyaṃ. Tattha “dve anulomāni dhammānulomañca paccayānulomañcā”tiādinā parato vaṇṇayissanti.",
  "tika-abh05t0:1146_0": "Paṭṭhānanāmatthoti “paṭṭhāna”nti imassa nāmassa attho, taṃ pana yasmā avayavadvārena",
  "tika-abh05t0:1146_1": "samudāye niruḷhaṃ, tasmā yathā avayavesu patiṭṭhitaṃ, tameva tāva dassetuṃ “tikapaṭṭhānādīnaṃ",
  "tika-abh05t0:1146_2": "tikapaṭṭhānādināmattho”ti vuttaṃ. Atha vā avayavānameva paṭṭhānanāmattho niddhāretabbo",
  "tika-abh05t0:1146_3": "taṃsamudāyamattattā pakaraṇassa. Na hi samudāyo nāma koci attho atthīti dassetuṃ",
  "tika-abh05t0:1146_4": "“paṭṭhānaṃ…pe… nāmattho”ti vuttaṃ. Tenevāha “imassa pakaraṇassa…pe… samodhānatā cettha",
  "tika-abh05t0:1146_5": "vattabbā”ti. Vacanasamudāyatthavijānanena viditapaṭṭhānasāmaññatthassa vitthārato",
  "tika-abh05t0:1146_6": "paṭṭhānakathā vuccamānā sukhaggahaṇā hotīti dassento āha “evañhi…pe… hotī”ti. Tatthāti",
  "tika-abh05t0:1146_7": "tāsu nāmatthayathāvuttasamodhānatāsu. Sabbasādhāraṇassāti sabbesaṃ avayavabhūtānaṃ",
  "tika-abh05t0:1146_8": "tikapaṭṭhānādīnaṃ samudāyassa ca sādhāraṇassa. Atthato āpannaṃ nānāvidhabhāvanti",
  "tika-abh05t0:1146_9": "pakāraggahaṇeneva pakārānaṃ anekavidhatā ca gahitāva hontīti vuttaṃ. Pakārehi ṭhānanti",
  "tika-abh05t0:1146_10": "hi paṭṭhānaṃ, nānāvidho paccayo, taṃ ettha vibhajanavasena atthīti paṭṭhānaṃ, pakaraṇaṃ,",
  "tika-abh05t0:1146_11": "tadavayavo ca. Etasmiñca atthanaye saddatopi nānāvidhabhāvasiddhi dassitāti veditabbā.",
  "tika-abh05t0:1146_12": "Tattha nānappakārā paccayatā, nānappakārānaṃ paccayatā ca nānappakārapaccayatāti",
  "tika-abh05t0:1146_13": "ubhayampi sāmaññaniddesena ekasesanayena vā ekajjhaṃ gahitanti dassento “ekassapi…pe…",
  "tika-abh05t0:1146_14": "veditabbā”ti āha. Anekadhammabhāvatoti aneke dhammā etassāti anekadhammo, tabbhāvatoti",
  "tika-abh05t0:1146_15": "yojetabbaṃ. Nānappakārapaccayatāti nānappakārapaccayabhāvo, yo aṭṭhakathāyaṃ “nānappakārapaccayaṭṭho”ti vutto.",
  "tika-abh05t0:1147_0": "Kāmaṃ dhammasaṅgahādīsupi attheva paccayadhammavibhāgo, so pana tattha paccayabhāvo",
  "tika-abh05t0:1147_1": "na tathā tapparabhāvena vibhatto yathā paṭṭhāneti dassento “etena…pe… dassetī”ti",
  "tika-abh05t0:1147_2": "āha. Sātisayavibhāgataṃ imassa pakaraṇassa tathā tadavayavānaṃ.",
  "tika-abh05t0:1148_0": "Sabbaññutaññāṇassa yathāvuttagamanaṃ yadadhikaraṇaṃ, taṃ dassetuṃ “etthāti vacanaseso”ti.",
  "tika-abh05t0:1148_1": "Gamanadesabhāvatoti pavattiṭṭhānabhāvato. Aññehi gatimantehīti tīsu kālesu appaṭihatañāṇādīhi.",
  "tika-abh05t0:1148_2": "Tassa sabbaññutaññāṇassa.",
  "tika-abh05t0:1149_0": "Tividhena paricchedena desitesu dhammesu tikavohāroti āha “tikānanti tikavasena vuttadhammāna”nti.",
  "tika-abh05t0:1149_1": "Tīṇi parimāṇāni etesanti hi tikā. Samantāti samantato sabbabhāgatoti vuttaṃ hotīti",
  "tika-abh05t0:1149_2": "āha “anulomādīhi sabbappakārehipī”ti. Gatānīti pavattāni. Samantacatuvīsatipaṭṭhānānīti",
  "tika-abh05t0:1149_3": "samantato anulomādisabbabhāgato samodhānavasena catuvīsati paṭṭhānāni. Anulomādisabbakoṭṭhāsatoti",
  "tika-abh05t0:1149_4": "anulomādicatukoṭṭhāsato. Tikādichachabhāvanti tikādidukadukapariyosānehi chachabhāvaṃ.",
  "tika-abh05t0:1149_5": "Tenāti yathāvuttadassanena. Dhammānulomādisabbakoṭṭhāsatoti paccanīkādidukādisahajātavārādipaccayapaccanīyādiārammaṇamūlādīnaṃ",
  "tika-abh05t0:1149_6": "gahaṇaṃ daṭṭhabbaṃ. Yathāvuttato aññassa pakārassa asambhavato “anūnehi nayehi pavattānīti",
  "tika-abh05t0:1149_7": "vuttaṃ hotī”ti āha. Tāni pana yathāvuttāni samantapaṭṭhānāni. Ayañca atthavaṇṇanā",
  "tika-abh05t0:1149_8": "aṭṭhakathāvacanena aññadatthu saṃsandatīti dassento āha “tenevāha…pe… vasenā”ti.",
  "tika-abh05t0:1150_0": "Hetunoti hetusabhāvassa dhammassa. Satipi hetusabhāvassa ārammaṇapaccayādibhāve savisese",
  "tika-abh05t0:1150_1": "tāva paccaye dassentena “adhipatipaccayādibhūtassa cā”ti vuttaṃ. “Hetu hutvā paccayo”ti",
  "tika-abh05t0:1150_2": "vutte dhammassa hetusabhāvatā niddhāritā, na paccayavisesoti tassa adhipatipaccayādibhāvo",
  "tika-abh05t0:1150_3": "na nivāritoti āha “etenapi so eva doso āpajjatī”ti. Tenāti hetubhāvaggahaṇena. Idhāti",
  "tika-abh05t0:1150_4": "“hetupaccayo”ti ettha. Dhammaggahaṇanti alobhādidhammaggahaṇaṃ. Sattiviseso attano",
  "tika-abh05t0:1150_5": "balaṃ sattikāraṇabhāvo, yo rasotipi vuccati, svāyaṃ anaññasādhāraṇatāya dhammato",
  "tika-abh05t0:1150_6": "anaññopi paccayantarasamavāyeyeva labbhamānattā añño viya katvā vutto. Tassāti hetubhāvasaṅkhātassa",
  "tika-abh05t0:1150_7": "sāmatthiyassa. Hetu hutvāti etthāpi hetubhāvavācako hetusaddo, na hetusabhāvadhammavācakoti",
  "tika-abh05t0:1150_8": "āha “hetu hutvā paccayoti ca vutta”nti.",
  "tika-abh05t0:1151_0": "Evañca katvātiādinā yathāvuttamatthaṃ pāḷiyā samattheti. Yadi evaṃ aṭṭhakathāyaṃ",
  "tika-abh05t0:1151_1": "dhammasseva paccayatāvacanaṃ kathanti āha “aṭṭhakathāyaṃ panā”tiādi. Teneva cettha",
  "tika-abh05t0:1151_2": "amhehipi “dhammato anaññopi añño viya katvā”ti ca vuttaṃ. Yadi aṭṭhakathāyaṃ “yo",
  "tika-abh05t0:1151_3": "hi dhammo, mūlaṭṭhena upakārako dhammo”ti ca ādīsu dhammena dhammasattivibhāvanaṃ",
  "tika-abh05t0:1151_4": "kataṃ, atha kasmā idha hetubhāvena paccayoti dhammasattiyeva vibhāvitāti codanaṃ",
  "tika-abh05t0:1151_5": "manasi katvā vuttaṃ “idhāpi vā…pe… dassetī”ti. Dhammasattivibhāvanaṃ panettha na",
  "tika-abh05t0:1151_6": "sakkā paṭikkhipitunti dassento “na hī”tiādimāha. Attho etassa atthīti attho, atthābhidhāyivacananti",
  "tika-abh05t0:1151_7": "vuttaṃ “etīti etassa attho vattatī”ti, tasmā atthoti atthavacananti vuttaṃ hoti.",
  "tika-abh05t0:1151_8": "Tenāha “tañca uppattiṭṭhitīnaṃ sādhāraṇavacana”nti. Tañcāti hi “vattatī”ti vacanaṃ",
  "tika-abh05t0:1151_9": "paccāmaṭṭhaṃ. Atha vā etīti etassa atthoti “etī”ti etassa padassa attho “vattatī”ti",
  "tika-abh05t0:1151_10": "ettha vattanakiriyā. Tañcāti tañca vattanaṃ. Etasmiṃ panatthe sādhāraṇavacananti",
  "tika-abh05t0:1151_11": "ettha vacana-saddo atthapariyāyo veditabbo “vuccatī”ti katvā. Yadaggena uppattiyā",
  "tika-abh05t0:1151_12": "paccayo, tadaggena ṭhitiyāpi paccayoti koci āsaṅkeyyāti tadāsaṅkānivattanatthaṃ vuttaṃ",
  "tika-abh05t0:1151_13": "“koci hi…pe… hetuādayo”ti. Ettha ca yathā uppajjanārahānaṃ uppattiyā paccaye satiyeva",
  "tika-abh05t0:1151_14": "uppādo, nāsati, evaṃ tiṭṭhantānampi ṭhitipaccayavaseneva ṭhānaṃ yathā jīvitindriyavasena",
  "tika-abh05t0:1151_15": "sahajātadhammānanti daṭṭhabbaṃ. Ye pana arūpadhammānaṃ ṭhitiṃ paṭikkhipanti, yaṃ",
  "tika-abh05t0:1151_16": "vattabbaṃ, taṃ heṭṭhā vuttameva.",
  "tika-abh05t0:1152_0": "Yathā adhikaraṇasādhano patiṭṭhattho hetu-saddo, evaṃ karaṇasādhano pavattiatthopi",
  "tika-abh05t0:1152_1": "yujjatīti dassento “hinotī”tiādimāha. “Lobho nidānaṃ kammānaṃ samudayāyā”tiādivacanato",
  "tika-abh05t0:1152_2": "hetūnaṃ kammanidānabhāvo veditabbo.",
  "tika-abh05t0:1153_0": "Etenāti hetupaccayato aññeneva kusalabhāvasiddhivacanena. Eke ācariyā. Sabhāvatovāti",
  "tika-abh05t0:1153_1": "etena yathā aññesaṃ rūpagataṃ obhāsentassa padīpassa rūpagatobhāsakena aññena payojanaṃ",
  "tika-abh05t0:1153_2": "natthi sayaṃ obhāsanasabhāvattā, evaṃ aññesaṃ kusalādibhāvasādhakānaṃ hetūnaṃ aññena",
  "tika-abh05t0:1153_3": "kusalādibhāvasādhakena payojanaṃ natthi sayameva kusalādisabhāvattāti dasseti. Na",
  "tika-abh05t0:1153_4": "sabhāvasiddho alobhādīnaṃ kusalādibhāvo ubhayasabhāvattā taṃsampayuttaphassādīnaṃ",
  "tika-abh05t0:1153_5": "viyāti imamatthaṃ dasseti “yasmā panā”tiādinā. Sā pana aññapaṭibaddhā kusalāditā.",
  "tika-abh05t0:1154_0": "Na koci dhammo na hotīti rūpādibhedena chabbidhesu saṅkhatāsaṅkhatapaññattidhammesu",
  "tika-abh05t0:1154_1": "kocipi dhammo ārammaṇapaccayo na na hoti, svāyaṃ ārammaṇapaccayabhāvo heṭṭhā dhātuvibhaṅgavaṇṇanāyaṃ vuttoyeva.",
  "tika-abh05t0:1155_0": "Purimābhisaṅkhārūpanissayanti “chandavato”tiādinā vuttākārena purimasiddhaṃ cittābhisaṅkhārakasaṅkhātaṃ",
  "tika-abh05t0:1155_1": "upanissayaṃ. Citteti cittasīsenāyaṃ niddeso daṭṭhabbo. Na hi cittameva tathābhisaṅkharīyati,",
  "tika-abh05t0:1155_2": "atha kho taṃsampayuttadhammāpi. Sādhayamānāti vase vattayamānā. Vasavattanañcettha",
  "tika-abh05t0:1155_3": "tadākārānuvidhānaṃ. Chandādīsu hi hīnesu majjhimesu paṇītesu taṃtaṃsampayuttāpi tathā",
  "tika-abh05t0:1155_4": "tathā pavattanti. Tenāha “hīnādibhāvena tadanuvattanato”ti. Tenāti attano vase vattāpanena,",
  "tika-abh05t0:1155_5": "tesaṃ vā vase vattanena. Tehi chandādayo. Adhipatipaccayā honti attādhīnānaṃ patibhāvena",
  "tika-abh05t0:1155_6": "pavattanato. Garukātabbaṃ ārammaṇaṃ mahaggatadhammalobhanīyadhammādi.",
  "tika-abh05t0:1156_0": "Tadanantaruppādaniyamoti tassa tasseva cittassa anantaraṃ uppajjamānataṃ. Taṃtaṃsahakārīpaccayavisiṭṭhassāti",
  "tika-abh05t0:1156_1": "tena tena ārammaṇādinā sahakārīkāraṇena taduppādanasamatthatāsaṅkhātaṃ visesaṃ pattassa.",
  "tika-abh05t0:1156_2": "Tāyayevāti yā vekhādāne pupphanasamatthatā vekhāpagame laddhokāsā, tāyameva.",
  "tika-abh05t0:1157_0": "Upasaggavasenapi atthaviseso hotīti vuttaṃ “saddatthamattato nānākaraṇa”nti. Vacanīyatthatoti",
  "tika-abh05t0:1157_1": "bhāvatthato. Bhāvatthopi hi vacanaggahaṇānusārena viññeyyattā “vacanīyo”ti vuccati.",
  "tika-abh05t0:1157_2": "Nirodhuppādantarābhāvatoti purimanirodhassa pacchimuppādassa ca byavadhāyakābhāvato.",
  "tika-abh05t0:1157_3": "Nirantaruppādanasamatthatāti etena nirodhānaṃ nirodhasamakāluppādavādaṃ nivāreti.",
  "tika-abh05t0:1157_4": "Sati hi samakālatte byavadhānāsaṅkā eva na siyā saṇṭhānābhāvato. Idamito heṭṭhā uddhaṃ",
  "tika-abh05t0:1157_5": "tiriyanti vibhāgābhāvā attanā ekattamiva upanetvāti yojanā. Saṇṭhānābhāvena hi appaṭighabhāvūpalakkhaṇena",
  "tika-abh05t0:1157_6": "vibhāgābhāvaṃ, tena ekattamivūpanayanaṃ suṭṭhu anantarabhāvaṃ sādheti, sahāvaṭṭhānābhāvena",
  "tika-abh05t0:1157_7": "pana anantarameva uppādanaṃ.",
  "tika-abh05t0:1158_0": "Vibhāgato ñāṇena ākarīyatīti ākāro, dhammānaṃ pavattibhedo. Nevasaññānāsaññāyatanaphalasamāpattīnaṃ",
  "tika-abh05t0:1158_1": "nirodhuppādānantaratāyāti yojanā. Purimacutīti asaññasattuppattito purimacuti. Yadi",
  "tika-abh05t0:1158_2": "kālantaratā natthi, kathamidaṃ “sattāhaṃ nirodhaṃ samāpajjitvā pañca kappasatāni",
  "tika-abh05t0:1158_3": "atikkamitvā”ti vacananti āha “na hi tesaṃ…pe… vucceyyā”ti. Nanu tesaṃ antarā rūpasantāno",
  "tika-abh05t0:1158_4": "pavattatevāti anuyogaṃ sandhāyāha “na ca…pe… aññasantānattā”ti. Yadi evaṃ tesaṃ aññabhinnasantānaṃ",
  "tika-abh05t0:1158_5": "viya aññamaññūpakārenapi bhavitabbanti codanāya vuttaṃ “rūpārūpa…pe… hontī”ti. Tenetaṃ",
  "tika-abh05t0:1158_6": "dasseti – yadipi rūpārūpadhammā ekasmiṃ puggale vattamānā visesato aññamaññūpakārakabhāvena",
  "tika-abh05t0:1158_7": "vattanti, aññamaññaṃ pana visadisasabhāvatāya visuṃyeva santānabhāvena pavattanato",
  "tika-abh05t0:1158_8": "byavadhāyakā na honti santativasena mithu apariyāpannattā, yato “aññamaññaṃ vippayuttā,",
  "tika-abh05t0:1158_9": "visaṃsaṭṭhā”ti ca vuttanti. Upakārako ca nāma accantaṃ bhinnasantānānampi hotiyevāti",
  "tika-abh05t0:1158_10": "na tāvatā santānābhedoti bhiyyopi nesaṃ byavadhāyakatābhāvo veditabbo. Yathā samānajātikānaṃ",
  "tika-abh05t0:1158_11": "cittuppādānaṃ nirantaratā suṭṭhu anantarabhāvena pākaṭā, na tathā asamānajātikānanti",
  "tika-abh05t0:1158_12": "adhippāyena “javanānantarassa javanassa viya bhavaṅgānantarassa bhavaṅgassa viyā”ti vuttaṃ.",
  "tika-abh05t0:1159_0": "Paccayabhāvo cetthāti ettha ca-saddo byatireko. So yena visesenettha uppādakkhaṇaṃ,",
  "tika-abh05t0:1159_1": "taṃ visesaṃ joteti. Anantarapaccayādīnanti ādi-saddena samanantarapaccayaṃ saṅgaṇhāti.",
  "tika-abh05t0:1159_2": "Purepacchābhāvā, tadupādikā vā uppādanirodhā pubbantāparantaparicchedo, tena gahitānaṃ",
  "tika-abh05t0:1159_3": "khaṇattayapariyāpannānanti attho. Tenāha “uppajjatīti vacanaṃ alabhantāna”nti. Uppādakkhaṇasamaṅgī",
  "tika-abh05t0:1159_4": "hi “uppajjatī”ti vuccati. Tathā hi vuttaṃ “uppādakkhaṇe uppajjamānaṃ, no ca uppannaṃ,",
  "tika-abh05t0:1159_5": "bhaṅgakkhaṇe uppannaṃ no ca uppajjamāna”nti. Soti anantarādipaccayabhāvo. Aparicchedanti",
  "tika-abh05t0:1159_6": "kālavasena paricchedarahitaṃ. Yatoti pubbantāparantavasena paricchedābhāvato. Tenevāti",
  "tika-abh05t0:1159_7": "kālavasena paricchijja eva dhammānaṃ gahaṇato.",
  "tika-abh05t0:1160_0": "Uppattiyā paccayabhāvena pākaṭenāti idaṃ tassa nidassanabhāvanidassanaṃ. Siddhañhi",
  "tika-abh05t0:1160_1": "nidassanaṃ. Paccayuppannānanti paccayanibbattānaṃ, attano phalabhūtānanti adhippāyo.",
  "tika-abh05t0:1160_2": "Sahajātabhāvenāti saha uppannabhāvena. Attanā sahuppannadhammānañhi sahuppannabhāvena",
  "tika-abh05t0:1160_3": "upakārakatā sahajātapaccayatā. Tena ṭhitikkhaṇepi nesaṃ upakārakatā veditabbā. Evañhi",
  "tika-abh05t0:1160_4": "“pakāsassa padīpo viyā”ti nidassanampi suṭṭhu yujjati. Padīpo hi pakāsassa ṭhitiyāpi paccayoti.",
  "tika-abh05t0:1161_0": "Aññamaññatāvasenevāti iminā sahajātādibhāvena attano upakārakassa upakārakatāmattaṃ",
  "tika-abh05t0:1161_1": "na aññamaññapaccayatā, atha kho aññamaññapaccayabhāvavasenāti lakkhaṇasaṅkarābhāvaṃ",
  "tika-abh05t0:1161_2": "dasseti, na sahajātādipaccayehi vinā aññamaññapaccayassa pavatti. Tenevāha “na sahajātatādivasenā”ti.",
  "tika-abh05t0:1161_3": "Yadipi aññamaññapaccayo sahajātādipaccayehi vinā na hoti, sahajātādipaccayā pana",
  "tika-abh05t0:1161_4": "tena vināpi hontīti sahajātatādividhureneva pakārena aññamaññapaccayassa pavattīti",
  "tika-abh05t0:1161_5": "dassento “sahajātādi…pe… na hotī”ti vatvā tamevatthaṃ pākaṭataraṃ kātuṃ “na ca purejāta…pe…",
  "tika-abh05t0:1161_6": "hontī”ti āha. Sahajātatādīti ca ādi-saddena nissayaatthiavigatādīnaṃ gahaṇaṃ veditabbaṃ.",
  "tika-abh05t0:1162_0": "Pathavīdhātuyaṃ patiṭṭhāya eva sesadhātuyo upādārūpāni viya yathāsakakiccaṃ karontīti",
  "tika-abh05t0:1162_1": "vuttaṃ “adhiṭṭhānākārena pathavīdhātu sesadhātūna”nti. Ettha adhiṭṭhānākārenāti ādhārākārena.",
  "tika-abh05t0:1162_2": "Ādhārākāro cettha nesaṃ sātisayaṃ tadadhīnavuttitāya veditabbo, yato bhūtāni aniddisitabbaṭṭhānāni",
  "tika-abh05t0:1162_3": "vuccanti. Evañca katvā cakkhādīnampi adhiṭṭhānākārena upakārakatā suṭṭhu yujjati.",
  "tika-abh05t0:1162_4": "Na hi yathāvuttaṃ tadadhīnavuttiyā visesaṃ muñcitvā añño cakkhādīsu adesakānaṃ arūpadhammānaṃ",
  "tika-abh05t0:1162_5": "adhiṭṭhānākāro sambhavati. Yadipi yaṃ yaṃ dhammaṃ paṭicca ye ye dhammā pavattanti,",
  "tika-abh05t0:1162_6": "tesaṃ sabbesaṃ tadadhīnavuttibhāvo, yena pana paccayabhāvavisesena cakkhādīnaṃ paṭumandabhāvesu",
  "tika-abh05t0:1162_7": "cakkhuviññāṇādayo tadanuvidhānākāreneva pavattanti, svāyamidaṃ tesaṃ tadadhīnavuttiyā",
  "tika-abh05t0:1162_8": "siddho visesoti vutto. Evañhi paccayabhāvasāmaññe satipi ārammaṇapaccayato nissayapaccayassa",
  "tika-abh05t0:1162_9": "viseso siddhoti veditabbo. Svāyaṃ dhātuvibhaṅge vibhāvitoyeva. Khandhādayo taṃtaṃnissayānaṃ",
  "tika-abh05t0:1162_10": "khandhādīnanti “upakārakā”ti ānetvā sambandhitabbaṃ.",
  "tika-abh05t0:1163": "Yaṃ kiñci kāraṇaṃ nissayoti vadati, na vuttalakkhaṇūpapannameva. Etena paccayaṭṭho idha nissayaṭṭhoti dasseti. Tatthāti niddhāraṇe bhummaṃ. Tena vuttaṃ “niddhāretī”ti.",
  "tika-abh05t0:1164_0": "Suṭṭhukatataṃ dīpeti, kassa? “Attano”ti vuttassa pakatasaddena visesiyamānassa paccayassa.",
  "tika-abh05t0:1164_1": "Kena katanti? Attano kāraṇehīti siddhovāyamattho. Tathāti phalassa uppādanasamatthabhāvena.",
  "tika-abh05t0:1164_2": "Atha vā tathāti nipphādanavasena upasevanavasena ca. Tattha nipphādanaṃ hetupaccayasamodhānena",
  "tika-abh05t0:1164_3": "phalassa nibbattanaṃ, taṃ suviññeyyanti anāmasitvā upasevanameva vibhāvento “upasevito",
  "tika-abh05t0:1164_4": "vā”ti āha. Tattha allīyāpanaṃ paribhogavasena veditabbaṃ. Tenāha “upabhogūpasevana”nti.",
  "tika-abh05t0:1164_5": "Vijānanādivasenāti vijānanasañjānanānubhavanādivasena. Tenāti yathāvuttaupasevitassa",
  "tika-abh05t0:1164_6": "pakatabhāvena. Anāgatānampi…pe… vuttā hoti, pageva atītānaṃ paccuppannānañcāti adhippāyo.",
  "tika-abh05t0:1164_7": "Paccuppannassapi hi “paccuppannaṃ utu bhojanaṃ senāsanaṃ upanissāya jhānaṃ uppādentī”tiādivacanato",
  "tika-abh05t0:1164_8": "pakatūpanissayabhāve labbhatīti.",
  "tika-abh05t0:1165_0": "Yathā ye dhammā yesaṃ dhammānaṃ pacchājātapaccayā honti, te tesaṃ ekaṃsena vippayuttaatthiavigatapaccayāpi",
  "tika-abh05t0:1165_1": "honti, tathā ye dhammā yesaṃ dhammānaṃ purejātapaccayā honti, te tesaṃ nissayārammaṇapaccayāpi",
  "tika-abh05t0:1165_2": "hontīti ubhayesu ubhayesaṃ paccayākārānaṃ lakkhaṇato saṅkarābhāvaṃ dassetuṃ “vippayuttākārādīhi",
  "tika-abh05t0:1165_3": "visiṭṭhā, nissayārammaṇākārādīhi visiṭṭhā”ti ca vuttaṃ. Yathā hi pacchājātapurejātākārā",
  "tika-abh05t0:1165_4": "aññamaññavisiṭṭhā, evaṃ pacchājātavippayuttākārādayo purejātanissayākārādayo ca aññamaññavibhattasabhāvā evāti.",
  "tika-abh05t0:1166": "Manosañcetanāhāravasena pavattamānehīti iminā cetanāya sampayuttadhammānampi tadanuguṇaṃ attano paccayuppannesu pavattimāha. Tenevāti cetanāhāravasena upakārakattā eva.",
  "tika-abh05t0:1167_0": "Payogena karaṇīyassāti etena bhinnajāti yaṃ tādisaṃ payogena kātuṃ na sakkā, taṃ",
  "tika-abh05t0:1167_1": "nivatteti. Anekavāraṃ pavattiyā āsevanaṭṭhassa pākaṭabhāvoti katvā vuttaṃ “punappunaṃ",
  "tika-abh05t0:1167_2": "karaṇa”nti. Ekassa pana paccayadhammassa ekavārameva pavatti. Attasadisassāti arūpadhammasārammaṇatāsukkakaṇhādibhāvehi",
  "tika-abh05t0:1167_3": "attanā sadisassa. Idaṃ paccayuppannavisesanaṃ, “attasadisasabhāvatāpādana”nti idaṃ",
  "tika-abh05t0:1167_4": "pana paccayabhāvavisesanaṃ, tañca bhinnajātiyatādimeva visadisasabhāvataṃ nivatteti,",
  "tika-abh05t0:1167_5": "na bhūmantaratādi. Na hi parittā dhammā mahaggataappamāṇānaṃ dhammānaṃ āsevanapaccayā",
  "tika-abh05t0:1167_6": "na hontīti. Vāsanaṃ vāsaṃ gāhāpanaṃ, idha pana vāsanaṃ viya vāsanaṃ, bhāvananti attho.",
  "tika-abh05t0:1167_7": "Ganthādīsūti ganthasippādīsu. Visaye cetaṃ bhummaṃ, na niddhāraṇe. Tena ganthasippādivisayā",
  "tika-abh05t0:1167_8": "purimasiddhā ajjhayanādikiriyā “ganthādīsu purimā purimā”ti vuttā, sā pana āsevanākārā",
  "tika-abh05t0:1167_9": "idha udāharaṇabhāvena adhippetāti āha “purimā purimā āsevanā viyāti adhippāyo”ti.",
  "tika-abh05t0:1167_10": "Niddhāraṇe eva vā etaṃ bhummaṃ. Ganthādivisayā hi āsevanā ganthādīti vuttā yathā",
  "tika-abh05t0:1167_11": "rūpavisayajjhānaṃ rūpanti vuttaṃ “rūpī rūpāni passatī”tiādīsu.",
  "tika-abh05t0:1168_0": "Attano viya sampayuttadhammānampi kiccasādhikā cetanā cittassa byāpārabhāvena lakkhīyatīti",
  "tika-abh05t0:1168_1": "āha “cittapayogo cetanā”ti. Tāyāti tāya cetanāya. Uppannakiriyatāvisiṭṭheti cittapayogasaṅkhātāya",
  "tika-abh05t0:1168_2": "cetanākiriyāya uppattiyā visiṭṭhe visesaṃ āpanne. Yasmiñhi santāne kusalākusalacetanā",
  "tika-abh05t0:1168_3": "uppajjati, tattha yathābalaṃ tādisaṃ visesādhānaṃ katvā nirujjhati, yato tattheva",
  "tika-abh05t0:1168_4": "avasesapaccayasamavāye tassā phalabhūtāni vipākakaṭattārūpāni nibbattissanti. Tenāha",
  "tika-abh05t0:1168_5": "“sesapaccaya…pe… na aññathā”ti. Tesanti vipākakaṭattārūpānaṃ. Tenāti cittakiriyabhāvena.",
  "tika-abh05t0:1168_6": "Kiṃ vattabbanti asahajātānampi bhāvīnaṃ upakārikā cetanā sahajātānaṃ upakārikāti",
  "tika-abh05t0:1168_7": "vattabbameva natthīti attho.",
  "tika-abh05t0:1169_0": "Nirussāhasantabhāvenāti ussāhanaṃ ussāho, natthi etassa ussāhoti nirussāho, so eva",
  "tika-abh05t0:1169_1": "santabhāvoti nirussāhasantabhāvo, tena. Ussāhoti ca kiriyamayacittuppādassa pavattiākāro",
  "tika-abh05t0:1169_2": "veditabbo, yo byāpāroti ca vuccati, na vīriyussāho. Svāyaṃ yathā asamugghātitānusayānaṃ",
  "tika-abh05t0:1169_3": "kiriyamayacittuppādesu sātisayo labbhati, na tathā niranusayānaṃ. Tato eva te santasabhāvā",
  "tika-abh05t0:1169_4": "vipākuppādanabyāpārarahitāva honti, kiriyamayacittuppādatāya pana saussāhā evāti",
  "tika-abh05t0:1169_5": "tatopi visesanatthaṃ “nirussāhasantabhāvenā”ti vuttaṃ. Etenāti nirussāhasantabhāvaggahaṇena.",
  "tika-abh05t0:1169_6": "Sārammaṇādibhāvenāti sārammaṇaarūpadhammacittacetasikaphassādibhāvena. Visadisavipākabhāvaṃ",
  "tika-abh05t0:1169_7": "dasseti yathāvuttaussāhamattarahitasantabhāvassa vipakkabhāvamāpannesu arūpadhammesu",
  "tika-abh05t0:1169_8": "eva labbhanato. Soti vipākabhāvo. Vipākānaṃ payogena asādhetabbatāyāti “chandavato",
  "tika-abh05t0:1169_9": "kiṃ nāmana sijjhatī”tiādinā cittābhisaṅkhārapayogena yathā kusalākusalā nipphādīyanti,",
  "tika-abh05t0:1169_10": "evaṃ vipākānaṃ payogena anipphādetabbattā. Payogenāti kammaphaluppattimūlahetubhūtena",
  "tika-abh05t0:1169_11": "purimapayogena. Yaṃ sandhāya vuttaṃ “payogasampattiṃ āgamma vipaccantī”tiādi. Aññathāti",
  "tika-abh05t0:1169_12": "payogena vinā. Sesapaccayesūti kammassa vipākuppādane sahakārīkāraṇesu. Kammassa",
  "tika-abh05t0:1169_13": "kaṭattāyeva payoge sati asatipīti vuttamevatthaṃ avadhāraṇena dassento vipākānaṃ",
  "tika-abh05t0:1169_14": "nirussāhataṃ pākaṭaṃ karoti. Na kilesavūpasamasantabhāvo yathā taṃ santānesu jhānasamāpattīsūti",
  "tika-abh05t0:1169_15": "adhippāyo. Ayañca vipākānaṃ santabhāvo nānumāniko, atha kho paccakkhasiddhoti dassento",
  "tika-abh05t0:1169_16": "“santabhāvatoyevā”tiādimāha. Tattha abhinipātaggahaṇena kiccato pañcaviññāṇāni dasseti.",
  "tika-abh05t0:1169_17": "Tenevāha “pañcahi viññāṇehi na kiñci dhammaṃ paṭijānāti aññatra abhinipātamattā”ti.",
  "tika-abh05t0:1169_18": "Tappaccayavatanti vipākapaccayavantānaṃ, vipākapaccayena upakattabbānanti attho.",
  "tika-abh05t0:1169_19": "Avipākānaṃ rūpadhammānaṃ. Vipākānukulaṃ pavattinti santasabhāvaṃ paccayabhāvamāha.",
  "tika-abh05t0:1170_0": "Yathāsakaṃ paccayehi nibbattānaṃ paccayuppannānaṃ anubalappadānaṃ upatthambhakattaṃ,",
  "tika-abh05t0:1170_1": "tayidaṃ āhāresu na niyataṃ tato aññathāpi pavattanato. Tathā sati tadeva tattha kasmā",
  "tika-abh05t0:1170_2": "gahitanti codanaṃ manasi katvā āha “satipi…pe… upatthambhakattenā”ti. Tena padhānāppadhānesu",
  "tika-abh05t0:1170_3": "padhānena niddeso ñāyagatoti dasseti. Kāmañcettha “rūpārūpānaṃ upatthambhakattenā”ti",
  "tika-abh05t0:1170_4": "avisesato vuttaṃ, sāmaññajotanā pana visese avatiṭṭhatīti yathārahaṃ paccayabhāvo",
  "tika-abh05t0:1170_5": "niddhāretabbo. Svāyaṃ tesaṃ upatthambhakattassa padhānabhāvavibhāvaneneva āvi bhavatīti",
  "tika-abh05t0:1170_6": "tameva dassento “upatthambhakattañhī”tiādimāha. Phassamanosañcetanāviññāṇāni attanā",
  "tika-abh05t0:1170_7": "sahajātadhammānaṃ sahuppādanabhāvena paccayā hontīti āha “satipi janakatte arūpīnaṃ",
  "tika-abh05t0:1170_8": "āhārāna”nti. Upatthambhakattaṃ hoti uppādato parampi nesaṃ paccayabhāvato. Asatipi",
  "tika-abh05t0:1170_9": "janakatte upatthambhiyamānassa rūpassa aññehi yathāsakaṃ paccayehi janitattā. Tenāha",
  "tika-abh05t0:1170_10": "“catusamuṭṭhānikarūpūpatthambhakarūpāhārassā”ti. Yadaggena rūpārūpāhārā attano phalassa",
  "tika-abh05t0:1170_11": "uppattiyā paccayā honti, tadaggena ṭhitiyāpi paccayā hontiyevāti upatthambhakattaṃ",
  "tika-abh05t0:1170_12": "janakattaṃ na byabhicarati, tasmā anupatthambhakassa āhārassa kuto janakatā. Tenāha",
  "tika-abh05t0:1170_13": "“asati pana…pe… natthīti upatthambhakattaṃ padhāna”nti. Yasmā janako ajanakopi hutvā",
  "tika-abh05t0:1170_14": "āhāro upatthambhako hoti, anupatthambhako pana hutvā janako na hotiyeva, tasmāssa",
  "tika-abh05t0:1170_15": "upatthambhakattaṃ padhānanti attho. Idāni janakattampi āhārānaṃ upatthambhanavaseneva",
  "tika-abh05t0:1170_16": "hotīti dassento “janayamānopi hī”tiādimāha. Avicchedavasenāti santatiyā ghaṭṭanavasena.",
  "tika-abh05t0:1171_0": "Yadi adhipatiyaṭṭho indriyapaccayatā, evaṃ sante adhipatipaccayato indriyapaccayassa",
  "tika-abh05t0:1171_1": "kiṃ nānākaraṇanti codanaṃ manasi katvā taṃ tesaṃ nānākaraṇaṃ dassento “na adhipatipaccayadhammānaṃ",
  "tika-abh05t0:1171_2": "viyā”tiādimāha. Tattha pavattinivāraketi attano adhipatipaccayapavattiyā nivārake",
  "tika-abh05t0:1171_3": "aññe adhipatipaccayadhamme. Abhibhavitvā pavattanenāti purimābhisaṅkhārasiddhena",
  "tika-abh05t0:1171_4": "dhoreyyabhāvena abhibhuyya pavattiyā. Garubhāvoti jeṭṭhakabhāvo. Ayañhettha saṅkhepattho",
  "tika-abh05t0:1171_5": "– yena jeṭṭhakabhāvena chandādayo attano pavattivibandhake tulyayogīdhamme tadaññadhamme",
  "tika-abh05t0:1171_6": "viya abhibhuyya pavattanti, na so indriyapaccayatāya adhipatiyaṭṭhoti adhippetoti.",
  "tika-abh05t0:1171_7": "Atha ko carahīti āha “atha kho”tiādi. Dassanādikiccesu nimittabhūtesu cakkhuviññāṇādīhi",
  "tika-abh05t0:1171_8": "cakkhādīhi paccayehi cakkhādīnaṃ anuvattanīyatāti sambandho. Jīvane anupālane jīvantehi",
  "tika-abh05t0:1171_9": "sahajātadhammehi jīvitassa, sukhitādīhi sukhitadukkhitasomanassitadomanassitupekkhitehi",
  "tika-abh05t0:1171_10": "sahajātadhammehi sukhādīnaṃ anuvattanīyatāti yojanā. Taṃtaṃkiccesūti vuttameva dassanādikiccaṃ",
  "tika-abh05t0:1171_11": "paccāmasati. Cakkhādayo paccayā etesanti cakkhādipaccayā, cakkhuviññāṇādayo. Tehi",
  "tika-abh05t0:1171_12": "cakkhādipaccayehi. Cakkhādīnanti cakkhādijīvitasukhādisaddhādīnaṃ.",
  "tika-abh05t0:1172_0": "Tesu kiccesūti dassanādikiccesu. Cakkhādīnaṃ issariyaṃ adhipatiyaṭṭho, sā indriyapaccayatāti",
  "tika-abh05t0:1172_1": "attho. Tappaccayānaṃ cakkhuviññāṇādīnaṃ tadanuvattanena tesaṃ cakkhādīnaṃ anuvattanena.",
  "tika-abh05t0:1172_2": "Tattha dassanādikicce. Pavattīti ca idaṃ tassa adhipatiyaṭṭhassa pākaṭakaraṇaṃ. Anuvattakena",
  "tika-abh05t0:1172_3": "hi anuvattanīyo adhipatiyaṭṭho pākaṭo hoti. Yathā cakkhādīnaṃ kiccavasena adhipatiyaṭṭho,",
  "tika-abh05t0:1172_4": "na evaṃ bhāvadvayassa. Tassa pana tādisena kāraṇatāmattenāti dassento “itthipurisindriyānaṃ",
  "tika-abh05t0:1172_5": "panā”tiādimāha. Paccayehīti kammādipaccayehi. Tatoti itthādiggahaṇapaccayabhāvato.",
  "tika-abh05t0:1172_6": "Taṃsahitasantāneti itthindriyādisahitasantāne. “Sukhindriyadukkhindriyānipi cakkhādiggahaṇena",
  "tika-abh05t0:1172_7": "gahitānī”ti idaṃ indriyapaccayameva sandhāya vuttaṃ, pacchājātādīhi pana tāni rūpadhammānampi paccayā hontiyeva.",
  "tika-abh05t0:1173_0": "Lakkhaṇārammaṇūpanijjhānabhūtānanti aniccatādilakkhaṇassa pathavīkasiṇādiārammaṇassa",
  "tika-abh05t0:1173_1": "ca upanijjhānavasena pavattānaṃ. Vitakkādīnanti vitakkavicārapītivedanācittekaggatānaṃ.",
  "tika-abh05t0:1173_2": "Upagantvā nijjhānanti upanikacca nijjhānajjhānārammaṇassa jhānacakkhunā byattataraṃ",
  "tika-abh05t0:1173_3": "olokanaṃ atthato cintanameva hotīti vuttaṃ “pekkhanaṃ cintanañcā”ti. Tenevāha “vitakkanādivasenā”ti.",
  "tika-abh05t0:1173_4": "Vitakkādīnaṃyeva sādhāraṇo, yena teyeva “jhānaṅgānī”ti vuccanti. Sukhadukkhavedanādvayanti",
  "tika-abh05t0:1173_5": "sāmaññavacanampi upanijjhāyanaṭṭhassa adhikatattā anupanijjhānasabhāvameva taṃ bodhetīti",
  "tika-abh05t0:1173_6": "āha “sukhindriyadukkhindriyadvaya”nti. Tañhi idhādhippetabbaṃ, na somanassadomanassindriyaṃ.",
  "tika-abh05t0:1173_7": "Tena vuttaṃ “adhippāyo”ti. Ajhānaṅgā upekkhācittekaggatā pañcaviññāṇasahagatā daṭṭhabbā",
  "tika-abh05t0:1173_8": "vitakkapacchimakattā jhānaṅgānaṃ. Yadi evanti jhānaṅgavacaneneva ajhānaṅgānaṃ nivattanaṃ",
  "tika-abh05t0:1173_9": "kataṃ, evaṃ sante. Ekantena na upekkhāya viya anekantena. Anekantikañhi upekkhāya",
  "tika-abh05t0:1173_10": "ajhānaṅgattaṃ. Yadi ekantena ajhānaṅgaṃ sukhadukkhindriyaṃ, atha kathaṃ pasaṅgoti",
  "tika-abh05t0:1173_11": "āha “jhānaṅgaṭṭhāne niddiṭṭhattā”ti. Atha vā yadi ekantena ajhānaṅgataṃ vedanādvayaṃ,",
  "tika-abh05t0:1173_12": "kathaṃ jhānaṅgavohāroti āha “jhānaṅgaṭṭhāne niddiṭṭhattā”ti. Satipi…pe… dassanatthaṃ",
  "tika-abh05t0:1173_13": "“ṭhapetvā sukhadukkhindriyadvaya”nti vuttanti yojanā. Yadi evaṃ yathāvuttavedanādvayena",
  "tika-abh05t0:1173_14": "saddhiṃ tādisā upekkhācittekaggatā kasmā na ṭhapitāti āha “upekkhā…pe… atthī”ti,",
  "tika-abh05t0:1173_15": "pañcaviññāṇasahagatānaṃ jhānapaccayabhāvo pana natthi, na itaresanti adhippāyo. Gahaṇaṃ",
  "tika-abh05t0:1173_16": "kataṃ upekkhācittekaggatānanti ānetvā yojanā.",
  "tika-abh05t0:1174_0": "Yato tato vāti duggatito vā sugatito vā saṃkilesato vā vodānato vā niyyānaṭṭho, svāyaṃ",
  "tika-abh05t0:1174_1": "yathākkamaṃ sammā micchā vā hotīti āha “sammā vā micchā vāti attho”ti. Ahetukacittesu",
  "tika-abh05t0:1174_2": "na labbhantīti ettha ahetukacittesu eva na labbhantīti evamavadhāraṇaṃ gahetabbaṃ,",
  "tika-abh05t0:1174_3": "na ahetukacittesu na labbhanti evāti. Tasmā purimasmiñhi avadhāraṇe ahetukacittesu",
  "tika-abh05t0:1174_4": "alābho niyatoti so patiyogīsu nivattito hoti. Tenāha “sahetukacittesu alābhābhāvadassanatthaṃ",
  "tika-abh05t0:1174_5": "vutta”nti. Dutiye pana ahetukacittāni alābhe niyatānīti tesu anavasesato alābhena",
  "tika-abh05t0:1174_6": "bhavitabbaṃ. Tathā sati yo kesuci ahetukacittesu jhānapaccayo labbhati, sopi nivārito",
  "tika-abh05t0:1174_7": "siyā. Tena vuttaṃ “na ahetukacittesū”tiādi. Tattha lābhābhāvadassanatthanti lābhābhāvasseva",
  "tika-abh05t0:1174_8": "dassanatthaṃ na vuttanti attho. Tena ekaccālābho apaṭikkhitto hoti. Tenevāha “katthaci",
  "tika-abh05t0:1174_9": "kassaci lābho na nivārito”ti. Evaṃ atthe gayhamāneti evaṃ vuttanayena paṭhamapadāvadhāraṇavasena",
  "tika-abh05t0:1174_10": "atthe viññāyamāne. Ettakameva viññāyeyyāti ahetukacittesu kesuci cittesu jhānamaggapaccayesu",
  "tika-abh05t0:1174_11": "kassaci paccayassa lābho na nivāritoti ettakameva viññāyeyya avisesena vuttattā.",
  "tika-abh05t0:1174_12": "Kiṃ panettha upari kātabbanti āha “na savitakka…pe… kata”nti. Yadipi na kataṃ, atthato",
  "tika-abh05t0:1174_13": "pana taṃ katamevāti veditabbaṃ.",
  "tika-abh05t0:1175_0": "Ahetukacittesu vā lābhābhāvadassanatthetiādi pacchimapadāvadhāraṇavasena atthadassanaṃ.",
  "tika-abh05t0:1175_1": "Tasmāti yasmā ahetukacittesu na labbhanti evāti evaṃ niyame kariyamāne yathāvutto",
  "tika-abh05t0:1175_2": "attho sambhavati, tasmā. Ayañca attho pāṭhantarenapi saṃsandatīti dassetuṃ “yena",
  "tika-abh05t0:1175_3": "alābhenā”tiādi vuttaṃ. Taṃ alābhanti taṃ dhammasaṅgaṇiyaṃ pakāsitaṃ alābhaṃ. Esāti",
  "tika-abh05t0:1175_4": "esa idha paṭṭhānavaṇṇanāyaṃ “ahetukacittesu na labbhantī”ti alābho vutto. Kīdiso",
  "tika-abh05t0:1175_5": "pana alābhoti taṃ dassento “yathā hī”tiādimāha. Tattha sahetukesūti sahetukacittesu.",
  "tika-abh05t0:1175_6": "Saṅkaḍḍhitvāti avisaṭe katvā. Ekattagatabhāvakaraṇanti ekabhāvāpādanaṃ. Imasmiṃ pana",
  "tika-abh05t0:1175_7": "pakaraṇe jhānapaccayo vuttova yathālābhapaccayākāravibhāvane desanāya tapparabhāvato.",
  "tika-abh05t0:1176_0": "Samanti avisamaṃ, sammā, saha vā. Pakārehīti ekavatthukatādippakārehi. Yuttatāyāti",
  "tika-abh05t0:1176_1": "saṃsaṭṭhatāya. Sā pana saṃsaṭṭhatā yasmā sabhāvato anekesampi sataṃ ekattagamanaṃ",
  "tika-abh05t0:1176_2": "viya hoti, tasmā vuttaṃ “ekībhāvopagamanena viya upakārakatā”ti. Evaṃ upakārakatā",
  "tika-abh05t0:1176_3": "ca tesaṃ bahūnaṃ sahacca ekattakāritāya nidassetabbā.",
  "tika-abh05t0:1177_0": "Yuttānampi satanti vuttappakārena saṃsaṭṭhatāya aññamaññasambandhatāya yuttānampi",
  "tika-abh05t0:1177_1": "samānānaṃ. Ayañca yuttatā na sampayuttapaccayatāya viya paccayadhammesu paccayuppannadhammesu",
  "tika-abh05t0:1177_2": "ca veditabbā, kevalaṃ tattha arūpasabhāvattā ubhayaṃ samadhuraṃ, idha rūpārūpasabhāvattā",
  "tika-abh05t0:1177_3": "vidhuranti ayaṃ viseso. Vippayuttabhāvenāti visaṃsaṭṭhabhāvena. Tena vuttaṃ “nānattūpagamenā”ti.",
  "tika-abh05t0:1177_4": "Idañhettha vippayuttatāya visesanaṃ yā nānattūpagamanasaṅkhātā vippayuttatā, na sā",
  "tika-abh05t0:1177_5": "“ñāṇavippayutta”ntiādīsu viya abhāvamattanti, ayañca upakārakatā vinā saṃsaggena",
  "tika-abh05t0:1177_6": "sahāvaṭṭhāyitāya kiccakāritādīhi nidassetabbā. Na hītiādi “yuttāna”nti vuttassa atthassa",
  "tika-abh05t0:1177_7": "samatthanaṃ “tādise yoge satiyeva vippayuttapaccayatā”ti. Tenāha “na hī”tiādi. Tassattho",
  "tika-abh05t0:1177_8": "– yathā “vatthu khandhānaṃ, sahajātā kusalā khandhā cittasamuṭṭhānānaṃ rūpānaṃ, pacchājātā",
  "tika-abh05t0:1177_9": "kusalā khandhā purejātassa imassa kāyassa vippayuttapaccayena paccayo”tiādivacanato",
  "tika-abh05t0:1177_10": "vatthusahajātapacchājātavasena yuttānaṃ atthi vippayuttapaccayatā, na evaṃ ayuttānaṃ",
  "tika-abh05t0:1177_11": "vatthusahajāta…pe… atthīti. Yadi evaṃ rūpānaṃ rūpehi kasmā vippayuttapaccayo na vuttoti",
  "tika-abh05t0:1177_12": "āha “rūpānaṃ panā”tiādi. Vippayogoyeva natthi sampayogāsaṅkāya abhāvato. Sampayujjamānānañhi",
  "tika-abh05t0:1177_13": "arūpānaṃ rūpehi, rūpānañca tehi siyā sampayogāsaṅkā, sampayogalakkhaṇaṃ pana natthīti",
  "tika-abh05t0:1177_14": "tesaṃ vippayogo vutto. Tenāha “catūhi sampayogo catūhi vippayogo”ti.",
  "tika-abh05t0:1178_0": "Atthi me pāpakammaṃ katanti katabhāvavisiṭṭhā atthitā vuccamānā kiriyāya siddhabhāvameva",
  "tika-abh05t0:1178_1": "dīpeti, na sijjhamānatanti āha “nibbattatālakkhaṇaṃ atthibhāva”nti. Atthato pana",
  "tika-abh05t0:1178_2": "kammassa anibbattaphalatāya evamettha atthitā veditabbā. Atthi puggaloti panettha",
  "tika-abh05t0:1178_3": "tassā paññattiyā gahetabbatā, tadupādānassa vā pabandhāvicchedo labbhatevāti vuttaṃ",
  "tika-abh05t0:1178_4": "“upalabbhamānatālakkhaṇaṃ atthibhāva”nti. Paccayadhammassa yadipi uppādato paṭṭhāya",
  "tika-abh05t0:1178_5": "yāva bhaṅgā labbhamānatā atthibhāvo, tathāpi tassa yathā uppādakkhaṇato ṭhitikkhaṇe",
  "tika-abh05t0:1178_6": "sātisayo byāpāro, evaṃ paccayuppannepīti vuttaṃ “satipi janakatte upatthambhakappaṭṭhānā",
  "tika-abh05t0:1178_7": "atthibhāvena upakārakatā”ti. Vatthārammaṇasahajātādīnanti ādi-saddena purejātapacchājātādīni",
  "tika-abh05t0:1178_8": "saṅgaṇhāti. Atthibhāveneva na nissayādibhāvenāti “sādhāraṇa”nti vuttaṃ upakārakattaṃ vibhāveti.",
  "tika-abh05t0:1179_0": "Phassādīnaṃ anekesaṃ sahabhāvo natthīti idaṃ na ekacittuppādapariyāpanne sandhāya,",
  "tika-abh05t0:1179_1": "atha kho nānācittuppādapariyāpanneti dassento “ekasmiṃ phassādisamudāye sati dutiyo",
  "tika-abh05t0:1179_2": "na hotī”ti āha. Svāyamattho “sahabhāvo natthī”ti sahabhāvapaṭikkhepeneva viññāyati.",
  "tika-abh05t0:1179_3": "Ettāvatā pana anavabujjhantānaṃ vasena vivaritvā vutto. Tenāti anekesaṃ phassādīnaṃ",
  "tika-abh05t0:1179_4": "sahabhāvābhāvena. Yadi natthitāmattena upakārakatā natthipaccayatā, anānantarātītavasenapi",
  "tika-abh05t0:1179_5": "siyāti codanaṃ sandhāyāha “satipī”tiādi. Tānīti purimataracittāni. Dadamānaṃ viyāti",
  "tika-abh05t0:1179_6": "kasmā vuttaṃ, nanu okāsaṃ detiyeva. Tathā hi vuttaṃ “pavattiokāsadānena upakārakatā”ti?",
  "tika-abh05t0:1179_7": "Saccametaṃ, evamajjhāsayā viya paccayadhammā abhāvaṃ gacchantīti dassanatthaṃ viya-saddaggahaṇaṃ.",
  "tika-abh05t0:1180_0": "Natthitāvigamānaṃ satipi paccayassa dhammassa anupaladdhitāsāmaññe natthivigatapaccayesu",
  "tika-abh05t0:1180_1": "labbhamānaṃ visesamatthaṃ vibhāvetuṃ “ettha cā”tiādi vuttaṃ. Abhāvamattenāti hutvā",
  "tika-abh05t0:1180_2": "abhāvamattena. Tenettha nirodhānantaraṃ paccayadhammassa upakārakattaṃ āha, yathā",
  "tika-abh05t0:1180_3": "taṃ “okāsadāna”nti vuttaṃ. Sabhāvavigamenāti etena nirodhato parampi yato “vigatatā",
  "tika-abh05t0:1180_4": "nirodhappattatā”ti vuttaṃ. Paccayadhamme yāsaṃ natthitāvigatatānaṃ vasena natthivigatapaccayā",
  "tika-abh05t0:1180_5": "vuttā, tāsaṃ visese dassite natthivigatapaccayānaṃ viseso dassito hotīti “natthitā",
  "tika-abh05t0:1180_6": "ca nirodhānantarasuññatā vigatatā nirodhappattatā”ti vuttaṃ, tattha nirodhānantarā",
  "tika-abh05t0:1180_7": "na nirodhasamakālāti adhippāyo. Tathāti iminā yathā paccayadhammāvisesepi natthivigatapaccayabhāvaviseso",
  "tika-abh05t0:1180_8": "niddhārito, tathā atthiavigatapaccayabhāvavisesoti imamatthaṃ upasaṃharati. Yathā",
  "tika-abh05t0:1180_9": "hi nirodhānantaranirodhappattīhi natthivigatatānaṃ bhedo lakkhito, evaṃ paccayadhammassa",
  "tika-abh05t0:1180_10": "dharamānatānirodhānupagamehi atthiavigatatānanti. Kathaṃ panāyaṃ dhammāvisese paccayabhāvaviseso",
  "tika-abh05t0:1180_11": "duviññeyyarūpena ṭhito sammā vibhāvissatīti āha “dhammānañhī”tiādi. Tadabhisamayāya",
  "tika-abh05t0:1180_12": "tesaṃ paccayavisesānaṃ adhigamatthaṃ.",
  "tika-abh05t0:1181_0": "Catūsu khandhesu ekassapi asaṅgahitattābhāvato anantarādīhīti vibhattiṃ pariṇāmetvā",
  "tika-abh05t0:1181_1": "yojanā. Aññanti sukhumarūpaṃ. Na hi taṃ purejātapaccayo hoti. Nanu ca rūparūpampi",
  "tika-abh05t0:1181_2": "purejātapaccayabhāvena kusalattike nāgatanti āha “rūparūpaṃ panā”tiādi. Aññattha",
  "tika-abh05t0:1181_3": "āgatamevāti yadipi kusalattike nāgataṃ, sanidassanattikādīsu pana āgatattā na sakkā",
  "tika-abh05t0:1181_4": "rūparūpassa purejātapaccayataṃ paṭikkhipitunti attho.",
  "tika-abh05t0:1182": "Paccayuddesavaṇṇanā niṭṭhitā.",
  "tika-abh05t0:1183": "Paccayaniddeso",
  "tika-abh05t0:1184": "1. Hetupaccayaniddesavaṇṇanā",
  "tika-abh05t0:1185_0": "1. Hetupaccayena paccayabhāvo hetupaccayoti uddiṭṭho, na hetupaccayadhammoti attho.",
  "tika-abh05t0:1185_1": "Soti hetubhāvena paccayo. Ettha ca paṭhamavikappe yo hetupaccayena paccayabhāvo vutto,",
  "tika-abh05t0:1185_2": "yo ca dutiyavikappe hetubhāvena paccayo vutto, so yasmā atthato yathāvuttassa paccayadhammassa",
  "tika-abh05t0:1185_3": "yathāvuttānaṃ paccayuppannānaṃ hetupaccayabhāvoyeva, tasmā vuttaṃ “ubhayathāpi hetubhāvena",
  "tika-abh05t0:1185_4": "upakārakatā hetupaccayoti uddiṭṭhoti dassitaṃ hotī”ti. Yathā cettha, evaṃ “ārammaṇapaccayena",
  "tika-abh05t0:1185_5": "paccayabhāvo, ārammaṇabhāvena vā paccayo ārammaṇapaccayo”tiādinā ārammaṇapaccayādīsu",
  "tika-abh05t0:1185_6": "attho netabboti dassento “esa nayo sesapaccayesupī”ti āha. Dhammasabhāvo eva, na",
  "tika-abh05t0:1185_7": "dhammato aññā dhammasatti nāma atthīti. Upakārakaṃ dhammanti paccayadhammaṃ āha.",
  "tika-abh05t0:1185_8": "Upakārakatanti paccayataṃ.",
  "tika-abh05t0:1186_0": "Paccattaniddiṭṭhoti paccattavasena niddiṭṭho, paṭhamāya vibhattiyā niddiṭṭhoti attho.",
  "tika-abh05t0:1186_1": "Tenāti paccayadhammaniddesabhūtena paccattaniddiṭṭhena paṭhamena hetusaddena. Etassāti",
  "tika-abh05t0:1186_2": "hetusaddābhidheyyamatthamāha. So hi chabbidho navavidho dvādasavidhoti anekabhedena",
  "tika-abh05t0:1186_3": "bhinnopi hetubhāvasāmaññena ekajjhaṃ katvā ekavacanena vutto. Dutiyo hetusaddoti",
  "tika-abh05t0:1186_4": "ānetvā yojanā. Hetunā sampayuttānanti adhikatattā vuttaṃ “hetu sampayuttānaṃ paccayo",
  "tika-abh05t0:1186_5": "honto hetunā sampayuttānameva paccayo hoti, na vippayuttāna”nti evaṃ padametaṃ. Na",
  "tika-abh05t0:1186_6": "hi sabbena sabbaṃ hetuvippayuttadhammānaṃ hetupaccayo na hotīti. Sampayuttasaddassa",
  "tika-abh05t0:1186_7": "sambandhīsaddattā “sampayuttasaddassa sāpekkhattā”ti vuttaṃ. Sampayuttoti hi vutte",
  "tika-abh05t0:1186_8": "kena sampayuttoti ekantato sambandhiantaraṃ apekkhitabbaṃ. Tenāha “aññassa…pe… viññāyatī”ti.",
  "tika-abh05t0:1186_9": "Nāyaṃ ekantoti yvāyaṃ “dutiye hetusadde avijjamāne”tiādinā vutto attho, ayamekanto",
  "tika-abh05t0:1186_10": "na hoti, aññāpekkhopi saddo aññassa visesanaṃ hotīti idaṃ na sabbattheva sambhavatīti",
  "tika-abh05t0:1186_11": "attho. “Paccattaniddiṭṭho”ti iminā paṭhamassa hetusaddassa sampayuttasaddānapekkhataṃ",
  "tika-abh05t0:1186_12": "āha. Tena vuttaṃ “hehupaccayena paccayoti ettheva byāvaṭo”ti. Avisiṭṭhāti na visesitā.",
  "tika-abh05t0:1186_13": "Evanti yathā hetusaddena aññattha byāvaṭena sampayuttā na visesiyanti kiccantarapasutattā,",
  "tika-abh05t0:1186_14": "evaṃ sampayuttasaddena hetusaddavisesanarahitena tadatthamattabyāvaṭattā avisesato",
  "tika-abh05t0:1186_15": "sampayuttānaṃ gahaṇaṃ siyā. Tena vuttaṃ “sampayuttasaddenā”tiādi. Āhārindriyāsampayuttassa",
  "tika-abh05t0:1186_16": "abhāvatoti āhārehi indriyehi ca nasampayuttassa dhammassa abhāvato. Na hi phassacetanāviññāṇavedanājīvitavirahito",
  "tika-abh05t0:1186_17": "cittuppādo atthi. Tenāha “vajjetabbā…pe… taṃ na kata”nti. Vajjetabbaṃ hetuvippayuttaṃ.",
  "tika-abh05t0:1187_0": "Evampīti dutiyena hetusaddena gayhamānepi nāpajjati. Yadipi hetavo bahavo, sāmaññaniddeso",
  "tika-abh05t0:1187_1": "cāyaṃ, tathāpi sāmaññajotanāya visesaniddiṭṭhattāti adhippāyo. Tena vuttaṃ “paccatta…pe…",
  "tika-abh05t0:1187_2": "vuttattā”ti. Vināpi dutiyena hetusaddena hetusampayuttabhāve siddhepīti iminā yaṃ",
  "tika-abh05t0:1187_3": "vuttaṃ “nāyamekanto”ti, tameva ulliṅgeti. Na pana hetūnanti idaṃ hetussa paccayabhāvena",
  "tika-abh05t0:1187_4": "gahitattā paccayuppannabhāvena gahaṇaṃ na yujjeyyāti āsaṅkamānaṃ sandhāya vuttaṃ.",
  "tika-abh05t0:1187_5": "Tenevāha “evampi gahaṇaṃ siyā”ti. Soti dutiyo hetusaddo. Apare pana “hetusampayuttakāna”nti",
  "tika-abh05t0:1187_6": "ettha hetūnañca sampayuttakānañcāti samāsaṃ vikappenti. Patiṭṭhāmattādibhāvena nirapekkhāti",
  "tika-abh05t0:1187_7": "hetujhānamaggadhammā patiṭṭhānaupanijjhānaniyyānamattena aññadhammanirapekkhā hetujhānamaggapaccayakiccaṃ",
  "tika-abh05t0:1187_8": "karonti. Sāpekkhā evāti aññasāpekkhā eva. Āharitabbaisitabbā āhārindriyapaccayehi",
  "tika-abh05t0:1187_9": "upakattabbadhammā. Tasmāti yasmā yehi sāpekkhā, te attano paccayuppannadhamme paccayabhāveneva",
  "tika-abh05t0:1187_10": "paricchinditvā tiṭṭhanti, tasmā. Tenāha “te vināpi…pe… na kata”nti. Paricchindanti",
  "tika-abh05t0:1187_11": "visesenti. Tanti dutiyaṃ āhārindriyaggahaṇaṃ. Tatthāti āhārindriyapaccayaniddese.",
  "tika-abh05t0:1187_12": "Na kevalañca tattheva, idha ca hetupaccayaniddese dutiyena hetuggahaṇena paccayuppannānaṃ",
  "tika-abh05t0:1187_13": "puna visesanakiccaṃ natthi, kasmā? Paccayabhūteneva hetunā sampayuttānaṃ aññesañca",
  "tika-abh05t0:1187_14": "hetūnaṃ avicchinnattā.",
  "tika-abh05t0:1188_0": "Purimavacanāpekkho vuttasseva niddesoti taṃ-saddassa paṭiniddesabhāvamāha. Pākaṭībhūte",
  "tika-abh05t0:1188_1": "eva atthe pavattati, pākaṭībhāvo ca aññānapekkhena saddena pakāsitattā veditabbo.",
  "tika-abh05t0:1188_2": "Anapekkhanīyo atthantarabyāvaṭattā. Aññoti hetusaddato añño. Niddisitabbapakāsako",
  "tika-abh05t0:1188_3": "vutto natthi, yo taṃ-saddena paṭiniddesaṃ labheyya.",
  "tika-abh05t0:1189_0": "Yadi evaṃ “taṃsamuṭṭhānāna”nti ettha kathanti āha “hetusampayuttakānanti iminā panā”tiādi.",
  "tika-abh05t0:1189_1": "Tattha pana-saddo satipi hetū hetusampayuttakānaṃ niddesabhāve hetusampayuttakasadde",
  "tika-abh05t0:1189_2": "labbhamānānaṃ niddisitabbānaṃ pākaṭīkaraṇasaṅkhātaṃ hetusaddato visesaṃ joteti. “Hetusampayuttakāna”nti",
  "tika-abh05t0:1189_3": "imassa samāsapadassa uttarapadatthappadhānattamāha “paccayuppannavacanenā”ti. Tena",
  "tika-abh05t0:1189_4": "ca yathādhippetassa atthassa ekadesova vuccati dhammānaṃ visesanabhāvatoti āha “asamattenā”ti.",
  "tika-abh05t0:1189_5": "Visesanaṃ nāma visesitabbāpekkhanti āha “paccayuppannavacanantarāpekkhenā”ti. Vuttatāya",
  "tika-abh05t0:1189_6": "vinā paṭiniddesatā natthīti “pubbe vuttenā”ti vuttaṃ.",
  "tika-abh05t0:1190_0": "Taṃ-saddena niddisitabbanti “taṃsamuṭṭhānāna”nti ettha taṃ-saddena niddisitabbaṃ",
  "tika-abh05t0:1190_1": "hetusampayuttakasadde pākaṭībhūtaṃ kiṃ panāti pucchati. Te hetū ceva…pe… hetusampayuttakā",
  "tika-abh05t0:1190_2": "ca taṃ-saddena niddisitabbā hetusampayuttakasadde pākaṭībhūtāti sambandho. Aññathāti",
  "tika-abh05t0:1190_3": "“yehi hetūhī”tiādinā vuttappakārato aññathā aññena pakārena. Taṃ aññaṃ pakāraṃ dassento",
  "tika-abh05t0:1190_4": "“te hetū…pe… sambandhe satī”ti āha. Idhāti anantaraṃ vuttasambandhanaṃ bhummaniddesena",
  "tika-abh05t0:1190_5": "parāmasati. Tenevāti paṭhameneva hetusaddena. Taṃ-saddena niddisitabbāti “taṃsamuṭṭhānāna”nti",
  "tika-abh05t0:1190_6": "ettha taṃ-saddena niddisitabbā yathā pākaṭā, evaṃ pubbe “taṃsampayuttakāna”nti vuttacodanāyampi",
  "tika-abh05t0:1190_7": "evameva teneva taṃ-saddena niddisitabbā pākaṭā bhavituṃ arahanti. Tathā ca sati niddisitabbassa…pe…",
  "tika-abh05t0:1190_8": "na yujjeyya. Duvidhampi vā hetuggahaṇaṃ apanetvāti “hetū hetusampayuttakāna”nti ettha",
  "tika-abh05t0:1190_9": "kataṃ dvippakārahetuggahaṇaṃ avicāretvā “taṃsampayuttakānanti avatvā”tiādinā taṃ-saddavacanīyataṃ",
  "tika-abh05t0:1190_10": "codeti, “niddisitabbassa apākaṭattā”tiādinā pariharati ca. Hetū hi paccayāti idaṃ",
  "tika-abh05t0:1190_11": "ayaṃ hetupaccayakathāti katvā vuttaṃ.",
  "tika-abh05t0:1191_0": "Taṃ na vuttanti cittasamuṭṭhānavacanaṃ na vuttaṃ. Tassāti sahajātapaccayassa. Kaṭattārūpassa",
  "tika-abh05t0:1191_1": "paccayabhāvo na vutto bhaveyya, vuttova so “vipākābyākato eko khandho tiṇṇannaṃ khandhānaṃ",
  "tika-abh05t0:1191_2": "kaṭattā ca rūpānaṃ sahajātapaccayena paccayo, tayo khandhā ekassa khandhassa kaṭattā",
  "tika-abh05t0:1191_3": "ca rūpāna”ntiādinā, tasmā cittacetasikānaṃ kaṭattārūpapaccayabhāvo na sakkā nivāretuṃ.",
  "tika-abh05t0:1191_4": "Tatthāti sahajātapaccayaniddese. Tattha hi “cittacetasikā dhammā cittasamuṭṭhānānaṃ",
  "tika-abh05t0:1191_5": "rūpānaṃ sahajātapaccayena paccayo”ti cittasamuṭṭhānarūpāni eva niddiṭṭhāni. Idhāpīti",
  "tika-abh05t0:1191_6": "imasmiṃ hetupaccayaniddesepi. Evaṃ bhavitabbanti “cittasamuṭṭhānāna”nti niddesena",
  "tika-abh05t0:1191_7": "bhavitabbaṃ. Yadi evaṃ kasmā tathā na vuttanti āha “cittasamuṭṭhānānanti panā”tiādi.",
  "tika-abh05t0:1191_8": "Visesitaṃ hoti sabbacittacetasikāsamuṭṭhānabhāvena. Vacanenāti yathādassitena sahajātapaccayaniddesavacanena.",
  "tika-abh05t0:1191_9": "Cittacetasikānaṃ paccayabhāvo eva hi tattha paccayaniddese vutto, na cittacetasikānaṃ",
  "tika-abh05t0:1191_10": "samuṭṭhānabhāvoti adhippāyo.",
  "tika-abh05t0:1192_0": "Hetuādipaṭibaddhatañca dasseti yadaggena tāni cittapaṭibaddhavuttīni, tadaggena taṃsampayuttadhammapaṭibaddhavuttīnipi",
  "tika-abh05t0:1192_1": "hontīti. Ārammaṇametaṃ hotīti yadetaṃ kusalākusalacetanāvasena manodvāre cetanaṃ",
  "tika-abh05t0:1192_2": "sesadvāresu kāyavacīpayogavasena saṅkappanaṃ, yañca kāmarāgādīnaṃ santāne anusayanaṃ,",
  "tika-abh05t0:1192_3": "etaṃ ārammaṇaṃ eso paccayo kammaviññāṇassa ṭhitiyā patiṭṭhānāya. Patiṭṭhiteti kammaṃ",
  "tika-abh05t0:1192_4": "javāpetvā paṭisandhiākaḍḍhanasamatthatāpatiṭṭhāpatte kammaviññāṇe viruḷheti tato",
  "tika-abh05t0:1192_5": "eva kammaviññāṇato paṭisandhiviññāṇabīje viruḷhe viruhanteti attho. Atha vā patiṭṭhā",
  "tika-abh05t0:1192_6": "viññāṇassa hotīti kilesābhisaṅkhārasaṅkhāte kammaviññāṇassa ṭhitiyā pavattiyā ārammaṇe",
  "tika-abh05t0:1192_7": "paccaye paṭisiddhe āyatipaṭisandhiviññāṇassa patiṭṭhā hoti, tasmiṃ paṭisandhiviññāṇe",
  "tika-abh05t0:1192_8": "punabbhavābhinibbattivasena patiṭṭhite patiṭṭhahante viruḷhe bījabhāvena viruhante",
  "tika-abh05t0:1192_9": "nāmarūpassa avakkanti hotīti evamettha attho veditabbo. Tenāha “paṭisandhināmarūpassa",
  "tika-abh05t0:1192_10": "viññāṇapaccayatā vuttā”ti.",
  "tika-abh05t0:1193_0": "Purimatarasiddhāyāti khettabhāvanibbattiyā puretarameva siddhāya pathaviyā. Attalābhoyeva",
  "tika-abh05t0:1193_1": "cettha patiṭṭhānaṃ, na paṭiladdhattabhāvānaṃ avaṭṭhānanti dassento “patiṭṭhānaṃ kammassa",
  "tika-abh05t0:1193_2": "kaṭattā uppattīti vuttaṃ hotī”ti āha.",
  "tika-abh05t0:1194_0": "Sesarūpānanti paṭisandhikkhaṇe pathavīdhātuādīnaṃ sesarūpānaṃ, pavatte pana tisantatirūpānampi.",
  "tika-abh05t0:1194_1": "Sahabhavanamattaṃ vā dasseti. Sahabhāvenapi hi atthi kāci visesamattā. Katthaci katthacīti",
  "tika-abh05t0:1194_2": "pakatikālabhavavisesādike. Tatiyapakatiyañhi paṭhamakappikakāle ca bhāvakalāpo natthi,",
  "tika-abh05t0:1194_3": "rūpabhave kāyakalāpopi. Ādi-saddena tattheva ghānajivhākalāpā, kāmabhave ca andhādīnaṃ",
  "tika-abh05t0:1194_4": "cakkhādikalāpā saṅgayhanti. Katthaci abhāvābhāvatoti nāmarūpokāse katthacipi abhāvābhāvato.",
  "tika-abh05t0:1195_0": "Tesanti pavattiyaṃ kaṭattārūpādīnaṃ. Na hi hetu pavattiyaṃ kaṭattārūpassa paccayo",
  "tika-abh05t0:1195_1": "hoti, utuāhārajānaṃ pana sambhavoyeva natthi. Tena vuttaṃ “paccayabhāvappasaṅgoyeva",
  "tika-abh05t0:1195_2": "natthī”ti. Na pana labbhati paccayapaccanīye tādisassa vārassa anuddhaṭattā. Idanti",
  "tika-abh05t0:1195_3": "“pavattiyaṃ kaṭattārūpādīnaṃ paccayabhāvapaṭibāhanato”ti idaṃ “hetū sahajātāna”nti",
  "tika-abh05t0:1195_4": "adesanāya parihāravacanaṃ, īdisī pana codanā anokāsā evāti dassetuṃ “bhagavā panā”tiādi",
  "tika-abh05t0:1195_5": "vuttaṃ. Yo hi dhammo yathā bhagavatā desito, so tatheva gahetabboti.",
  "tika-abh05t0:1196": "Hetupaccayaniddesavaṇṇanā niṭṭhitā.",
  "tika-abh05t0:1197": "2. Ārammaṇapaccayaniddesavaṇṇanā",
  "tika-abh05t0:1198_0": "2. Uppajjanakkhaṇeyevāti ettha uppādato paṭṭhāya yāva bhaṅgā uddhaṃ pajjanaṃ gamanaṃ",
  "tika-abh05t0:1198_1": "pavattanaṃ uppajjanaṃ, tassa khaṇo, tasmiṃ uppajjanakkhaṇeti evaṃ vā attho daṭṭhabbo.",
  "tika-abh05t0:1198_2": "Evañhi sati uppajjanasaddena uppannasaddena viya sabbe pavattamānabhāvā saṅgahitā",
  "tika-abh05t0:1198_3": "honti, na uppādamattaṃ. Tenāti cakkhuviññāṇādīnaṃ vattamānakkhaṇeyeva rūpādīnaṃ ārammaṇapaccayattena.",
  "tika-abh05t0:1198_4": "Anālambiyamānānanti sabbena sabbaṃ nālambiyamānānanti attho. Aññathā hi yathāvuttānaṃ",
  "tika-abh05t0:1198_5": "rūpādīnaṃ yadā ārammaṇapaccayattābhāvo, tadā anālambiyamānatāvāti. Sabbarūpānīti",
  "tika-abh05t0:1198_6": "sabbāni rūpāyatanāni, yattakāni tāni āpāthagatāni yogyadese ṭhitāni, tāni sabbānīti",
  "tika-abh05t0:1198_7": "attho. Saha na hontīti ekajjhaṃ ārammaṇaṃ na honti. Satipi hi anekesaṃ ekajjhaṃ āpāthagamane",
  "tika-abh05t0:1198_8": "yattha yattha pubbābhogo, taṃ taṃyeva ārammaṇaṃ hoti, na sabbaṃ. Nīlādisaṅghātavasena",
  "tika-abh05t0:1198_9": "cetaṃ vuttaṃ, na paccekaṃ nīlādirūpāyatanamattavasena. Samuditāniyeva hi rūpāyatanāni",
  "tika-abh05t0:1198_10": "cakkhuviññāṇassa ārammaṇaṃ, na visuṃ visunti dhātuvibhaṅgavaṇṇanāyaṃ dassitoyaṃ nayo.",
  "tika-abh05t0:1198_11": "Yaṃ pana aṭṭhakathāyaṃ “te te visuṃ visuṃ ārammaṇapaccayo hontī”tipi vuttaṃ, tampi",
  "tika-abh05t0:1198_12": "yathāvuttamevatthaṃ sandhāya vuttaṃ. Aññathā rūpāyatanaṃ manindriyagocaraṃ nāma na",
  "tika-abh05t0:1198_13": "siyā. Saddādīsupi eseva nayo. Tenevāha “tathā saddādayopī”ti. “Saha na hontī”ti vuttamatthaṃ",
  "tika-abh05t0:1198_14": "pāḷiyā vibhāvetuṃ “yaṃ yanti hi vacanaṃ rūpādīni bhindatī”ti āha.",
  "tika-abh05t0:1199_0": "“Ye ete”tiādiko purimo attho, “na ekato hontī”tiādiko pana pacchimo, “sabbārammaṇatādivasena",
  "tika-abh05t0:1199_1": "vā idhāpi attho gahetabbo”ti kasmā vuttaṃ. Na hi “yaṃ yaṃ vā panārabbhā”ti imissā",
  "tika-abh05t0:1199_2": "pāḷiyā viya “yaṃ yaṃ dhammaṃ ārabbhā”ti imassa pāṭhassa purato manoviññāṇassa sabbārammaṇatā",
  "tika-abh05t0:1199_3": "nāgatā. Vuttañhi “sabbe dhammā manoviññāṇadhātuyā taṃsampayuttakānañca dhammānaṃ",
  "tika-abh05t0:1199_4": "ārammaṇapaccayena paccayo”ti. Na hi anantarameva pāḷiyaṃ sarūpato āgatamatthaṃ gahetvā",
  "tika-abh05t0:1199_5": "padantaraṃ saṃvaṇṇetabbaṃ. Tattha hi “rūpārammaṇaṃ vā”tiādinā niyamavasena cha ārammaṇāni",
  "tika-abh05t0:1199_6": "vatvā “yaṃ yaṃ vā panārabbhā”ti vacanaṃ sabbārammaṇatādidassananti yuttamevetanti,",
  "tika-abh05t0:1199_7": "idha pana sabbārammaṇataṃ vatvā puna “yaṃ yaṃ dhammaṃ ārabbhā”ti vuccamānaṃ sabbārammaṇatādassananti",
  "tika-abh05t0:1199_8": "kathamidaṃ yujjeyya? Kamābhāvopi “sabbe dhammā”ti avisesavacaneneva siddho ārammaṇānupubbiyāva",
  "tika-abh05t0:1199_9": "aggahitattā. Na hi manodhātuyā viya manoviññāṇadhātuyā idha ārammaṇāni anupubbato",
  "tika-abh05t0:1199_10": "gahitāni, tattha viya vā eteneva niyamābhāvopi saṃvaṇṇitoti veditabbo. Tasmā aṭṭhakathāyaṃ",
  "tika-abh05t0:1199_11": "vuttanayenevettha attho gahetabbo.",
  "tika-abh05t0:1200_0": "Pavattanti pavattanaṃ. Nadiyā sandanaṃ pabbatassa ṭhānanti hi vuttā aviratamavicchedanāyaṃ",
  "tika-abh05t0:1200_1": "tathāpavattikiriyāva. Tenāha “avirataṃ avicchinnaṃ sandantī”ti. Evanti yathā “sandantī”ti",
  "tika-abh05t0:1200_2": "vattamānavacanaṃ vuttaṃ, evaṃ “ye ye dhammā uppajjantī”ti sabbasaṅgahavasena uppajjanassa",
  "tika-abh05t0:1200_3": "gahitattā ārammaṇapavaggato “uppajjantī”ti vattamānavacanaṃ vuttanti attho. Tenāha",
  "tika-abh05t0:1200_4": "aṭṭhakathāyaṃ “sabbakālasaṅgahavasenā”tiādi. Tathā ca vuttaṃ “atītānāgata…pe… adhippāyo”ti,",
  "tika-abh05t0:1200_5": "atītānāgatapaccuppannānaṃ cittacetasikānanti attho. Samudāyavasenāti cittena rāsīkaraṇavasena.",
  "tika-abh05t0:1200_6": "Adhippāyoti iminā vattamānupacārena vināva “ye ye dhammā uppajjantī”ti ettha vattamānatthaṃ",
  "tika-abh05t0:1200_7": "sakkā yojetunti imamatthaṃ ulliṅgeti. Tenāha “ime panā”tiādi. Yadipi paccayadhammā",
  "tika-abh05t0:1200_8": "keci atītā anāgatāpi honti, paccayuppannadhammo pana paccuppanno evāti āha “atītānāgatānaṃ",
  "tika-abh05t0:1200_9": "na hontī”ti. Uppāde vā hi paccayuppannassa paccayena bhavitabbaṃ ṭhitiyaṃ vāti. Tasmāti",
  "tika-abh05t0:1200_10": "yasmā atītānāgatā paramatthato natthi, tasmā. Tesūti paccayuppannesu. Taṃtaṃpaccayāti",
  "tika-abh05t0:1200_11": "taṃ taṃ rūpādiārammaṇaṃ paccayo etesanti taṃtaṃpaccayā. Ayamattho dassito hoti samānasabhāvattā.",
  "tika-abh05t0:1200_12": "Na hi atthābhedena sabhāvabhedo atthi. Na pana taṃtaṃpaccayavantatā dassitā hoti",
  "tika-abh05t0:1200_13": "atītānāgatesu nippariyāyena tadabhāvato. Yasmā paccayavanto paccayuppannāyeva, te",
  "tika-abh05t0:1200_14": "ca paccuppannāyevāti.",
  "tika-abh05t0:1201_0": "Yaṃ yaṃ dhammaṃ te te dhammāti yaṃnimittāyaṃvacanabhedo, taṃ dassetuṃ “ettha cā”tiādi",
  "tika-abh05t0:1201_1": "āraddhaṃ. Rūpārūpadhammā hi kalāpato pavattamānāpi cittacetasikānaṃ kadāci visuṃ",
  "tika-abh05t0:1201_2": "visuṃ ārammaṇaṃ honti, kadāci ekajjhaṃ, na ettha niyamo atthi, purimābhogoyeva pana",
  "tika-abh05t0:1201_3": "tathāgahaṇe kāraṇaṃ. Tayimaṃ dīpetuṃ bhagavatā yaṃvacanabhedo katoti ca sakkā vattuṃ,",
  "tika-abh05t0:1201_4": "yasmā pana ekakalāpapariyāpannānampi dhammānaṃ ekajjhaṃ gahaṇe na samudāyo gayhati",
  "tika-abh05t0:1201_5": "tadābhogābhāvato, atha kho samuditā dhammā evāti sahaggahaṇampi visuṃgahaṇagatikaṃ,",
  "tika-abh05t0:1201_6": "tasmā visuṃgahaṇasabbhāvadīpanatthaṃ “yaṃ ya”nti vatvā satipi visuṃgahaṇe te sabbe",
  "tika-abh05t0:1201_7": "ekajjhaṃ ārammaṇapaccayo hontīti dassanatthaṃ “te te”ti vuttanti imamatthaṃ dassento",
  "tika-abh05t0:1201_8": "“cattāro hi khandhā”tiādimāha. Tattha vedanādīsūti vedanādīsu catūsu khandhesu abhinditvā",
  "tika-abh05t0:1201_9": "gahaṇavasena, bhinditvā pana gahaṇavasena phassādīsu. Yo ca rūpādikoti idaṃ viññāṇantarassa",
  "tika-abh05t0:1201_10": "sādhāraṇārammaṇavasena vuttaṃ, ye ca aneke phassādayoti idaṃ asādhāraṇārammaṇavasena.",
  "tika-abh05t0:1201_11": "Te sabbeti te sādhāraṇāsādhāraṇappabhede sabbepi ārammaṇadhamme. Ekekameva ārabbha",
  "tika-abh05t0:1201_12": "uppajjantīti ettha yaṃ vattabbaṃ, taṃ heṭṭhā vuttameva. Rūpārammaṇadhammā ca aneke",
  "tika-abh05t0:1201_13": "nīlādibhedato. Tathāti aneke. Tena bherisaddādike, mūlagandhādike, mūlarasādike,",
  "tika-abh05t0:1201_14": "kathinasamphassādike, vedanādike ca saṅgaṇhāti. Aneketi hi iminā anekakalāpagatānaṃyeva",
  "tika-abh05t0:1201_15": "vaṇṇādīnaṃ indriyaviññāṇārammaṇabhāvamāha. Sāmaññato hi vuttaṃ yathārahaṃ bhinditvā",
  "tika-abh05t0:1201_16": "nidassitabbaṃ hotīti.",
  "tika-abh05t0:1202_0": "Kusalavipākassāti kusalassa vipākassa ca. Na hi nibbānaṃ pubbe nivutthanti idaṃ “diṭṭhanibbānoyevā”tiādinā",
  "tika-abh05t0:1202_1": "vakkhamānameva atthaṃ hadaye ṭhapetvā vuttaṃ. Pubbenivāsānussatiñāṇena hi nibbānavibhāvanaṃ",
  "tika-abh05t0:1202_2": "adiṭṭhasaccassa vā siyā diṭṭhasaccassapi vā. Tattha adiṭṭhasaccena tāva taṃ vibhāvetumeva",
  "tika-abh05t0:1202_3": "na sakkā appaṭividdhattā, itarassa pana pageva vibhūtamevāti taṃ tena vibhāvitaṃ",
  "tika-abh05t0:1202_4": "nāma hotīti adhippāyo. Ettha ca “na ca taṃ vutta”nti iminā pubbenivāsānussatiñāṇassa",
  "tika-abh05t0:1202_5": "nibbānārammaṇakaraṇābhāvaṃ āgamato dassetvā “na hi nibbāna”ntiādinā yuttito dasseti.",
  "tika-abh05t0:1202_6": "Tattha “na pubbe nivutthaṃ asaṅkhatattā”ti kasmā vuttaṃ? Gocarāsevanāya āsevitassapi",
  "tika-abh05t0:1202_7": "nivutthanti icchitattā. Diṭṭhasaccoyeva hi pubbenivāsānussatiñāṇena nibbānaṃ vibhāveti,",
  "tika-abh05t0:1202_8": "na adiṭṭhasacco. Taṃ pana ñāṇaṃ khandhe viya khandhapaṭibaddhepi vibhāvetīti nibbānārammaṇakhandhavibhāvane",
  "tika-abh05t0:1202_9": "nibbānampi vibhāvetīti sakkā viññātuṃ. Etena payojanābhāvacodanā paṭikkhittāti daṭṭhabbā.",
  "tika-abh05t0:1202_10": "Evaṃ anāgataṃsañāṇepi yojetabbanti yathā pubbenivāsānussatiñāṇassa nibbānārammaṇatā",
  "tika-abh05t0:1202_11": "dassitā, evaṃ anāgataṃsañāṇepi yathārahaṃ yojetabbaṃ. Tattha pana “khandhapaṭibaddhavibhāvanakāle”tiādinā",
  "tika-abh05t0:1202_12": "yojanā veditabbā. Tena vuttaṃ “yathāraha”nti. Kassaci abhiññāppattassapi rūpāvacarassa, pageva itarassa.",
  "tika-abh05t0:1203": "Ārammaṇapaccayaniddesavaṇṇanā niṭṭhitā.",
  "tika-abh05t0:1204": "3. Adhipatipaccayaniddesavaṇṇanā",
  "tika-abh05t0:1205_0": "3. Dhurasahacariyato dhoreyyo “dhura”nti vuttoti āha “dhuranti dhuraggāha”nti. Chandassa",
  "tika-abh05t0:1205_1": "pubbaṅgamatāsiddhaṃ pāsaṃsabhāvaṃ upādāya aṭṭhakathāyaṃ “jeṭṭhaka”nti vuttanti tamevatthaṃ",
  "tika-abh05t0:1205_2": "dīpento “seṭṭha”nti āha. Tathā hi vuttaṃ aṭṭhasāliniyaṃ “chandaṃ pubbaṅgamaṃ katvā",
  "tika-abh05t0:1205_3": "āyūhita”nti. Purimachandassāti “chandādhipatī”ti purimasmiṃ pade niddesavasena vuttassa",
  "tika-abh05t0:1205_4": "chandasaddassa samānarūpena sadisākārena. Tadanantaraṃ niddiṭṭhenāti tassa purimassa",
  "tika-abh05t0:1205_5": "chandasaddassa anantaraṃ niddesavasena vuttena. Tato eva ca taṃsamānatthatāya ca",
  "tika-abh05t0:1205_6": "taṃsambandhena “chandasampayuttakāna”nti ettha chandasaddeneva adhipatisaddarahitenāti",
  "tika-abh05t0:1205_7": "attho. Paccayabhūtassāti adhipatipaccayabhūtassa. Sampayuttakavisesanabhāvoti attanā",
  "tika-abh05t0:1205_8": "sampayuttadhammānaṃ so eva adhipatipaccayatāsaṅkhāto visesanabhāvo. Esa nayoti iminā",
  "tika-abh05t0:1205_9": "“vīriyādhipati vīriyasampayuttakānantiādīsu purimavīriyassa samānarūpenā”tiādinā",
  "tika-abh05t0:1205_10": "vattabbaṃ atthavacanaṃ atidisati.",
  "tika-abh05t0:1206_0": "Kusalābyākatānaṃ pavattinti kusalābyākatānaṃ adhipatīnaṃ pavattanākāraṃ. Aladdhaṃ",
  "tika-abh05t0:1206_1": "ārammaṇaṃ laddhabbaṃ labbhanīyaṃ, laddhuṃ vā sakkuṇeyyaṃ, dutiye pana atthe lābhamarahatīti",
  "tika-abh05t0:1206_2": "laddhabbaṃ. Avaññātanti pageva anavaññātanti attho.",
  "tika-abh05t0:1207_0": "Appanāppattā kusalakiriyadhammā mahābalā sādhipatikā eva honti, tathā micchattaniyatāpīti",
  "tika-abh05t0:1207_1": "āha “appanāsadisā…pe… nuppajjantī”ti. Appanāsadisāti appanāppattasadisā. Kammakilesāvaraṇabhūtā",
  "tika-abh05t0:1207_2": "ca teti te micchattaniyatadhammā kammāvaraṇabhūtā, ye ānantariyappakārā kilesāvaraṇabhūtā,",
  "tika-abh05t0:1207_3": "ye niyatamicchādiṭṭhidhammā, sampayuttacetanāya panettha kilesāvaraṇapakkhikatā daṭṭhabbā",
  "tika-abh05t0:1207_4": "ānantariyacetanāsampayuttassa paṭighassa kammāvaraṇapakkhikatā viya. Paccakkhagati",
  "tika-abh05t0:1207_5": "anantaratāya vinā bhāvinīti vuttaṃ “paccakkhasaggānaṃ kāmāvacaradevānampī”ti. Tena",
  "tika-abh05t0:1207_6": "tesu ānantariyā viya asambhāvino ahetukābhinivesādayopīti dasseti.",
  "tika-abh05t0:1208_0": "Tividhopi kiriyārammaṇādhipatīti ettha ayaṃ kiriyārammaṇādhipatīti ajjhattārammaṇo",
  "tika-abh05t0:1208_1": "adhippeto, udāhu bahiddhārammaṇoti ubhayathāpi na sambhavo evāti dassento “kāmāvacarādibhedato",
  "tika-abh05t0:1208_2": "panā”tiādimāha. Tattha parasantānagatānaṃ sārammaṇadhammānaṃ adhipatipaccayatā natthīti",
  "tika-abh05t0:1208_3": "sambandho. Abhāvatoti avacanato. Avacanañhi nāma yathādhammasāsane abhidhamme abhāvo",
  "tika-abh05t0:1208_4": "evāti eteneva anuddhaṭatāpi avuttato veditabbā. Ajjhattārammaṇabahiddhārammaṇadvayavinimuttassa",
  "tika-abh05t0:1208_5": "sārammaṇadhammassa abhāvato natthīti viññāyatīti vattabbe tameva viññāyamānataṃ sambhāvento",
  "tika-abh05t0:1208_6": "“natthīti viññāyamānepī”ti āha. Tena vuttaṃ “bahiddhā khandhe”tiādi. Rūpe eva bhavituṃ",
  "tika-abh05t0:1208_7": "arahati edisesu ṭhānesu arūpe asambhavatoti adhippāyo. Asambhavato ca yathāvuttapāḷianusāratoti",
  "tika-abh05t0:1208_8": "veditabbanti. “Vicārita”nti kasmā vuttaṃ, nanu “atītārammaṇe anāgate khandhe garuṃ",
  "tika-abh05t0:1208_9": "katvā assādetī”tiādivacanato arūpepi edisesu ṭhānesu khandhasaddo pavattateva. Āvajjanakiriyasabbhāvato",
  "tika-abh05t0:1208_10": "panāti idaṃ yathādassitapāḷiyā virodhapariharaṇādhippāyena vuttaṃ, avacanaṃ pana",
  "tika-abh05t0:1208_11": "katthaci vineyyajjhāsayena, katthaci nayadassanena hotīti kuto virodhāvasaro.",
  "tika-abh05t0:1209": "Adhipatipaccayaniddesavaṇṇanā niṭṭhitā.",
  "tika-abh05t0:1210": "4. Anantarapaccayaniddesavaṇṇanā",
  "tika-abh05t0:1211_0": "4. Yathāvuttā nirodhānantarasuññatā nirodhappattatā okāsadānaviseso, attano anurūpacittuppādanasamatthatā",
  "tika-abh05t0:1211_1": "cittaniyamahetutā, tattha anantaruppādanasamatthatā ca saṇṭhānābhāvato suṭṭhutaraṃ",
  "tika-abh05t0:1211_2": "nirantaruppādanasamatthatā ca cittaniyamahetuviseso daṭṭhabbo. Dhātuvasenāti viññāṇadhātumanodhātumanoviññāṇadhātuvasena.",
  "tika-abh05t0:1211_3": "Ettakā eva hi dhātuyo bhinnasabhāvā anantarapaccayatāya niyametvā vattabbā, abhinnasabhāvā",
  "tika-abh05t0:1211_4": "pana visesābhāvato purimatāmattaṃyeva visesaṃ purakkhatvā vattabbāti tā kusalādibhedena",
  "tika-abh05t0:1211_5": "tathā vuttā. Tenāha “kusalādivasena cā”ti. Yā pana manodhātumanoviññāṇadhātuvasena",
  "tika-abh05t0:1211_6": "anantarapaccayatā vattabbā, tattha manoviññāṇadhātu manodhātuyā anantarapaccayena",
  "tika-abh05t0:1211_7": "paccayoti vuccamāno sammoho siyā, pure manodhātuyā anantarapaccayabhāvena vuttā,",
  "tika-abh05t0:1211_8": "idāni manoviññāṇadhātu manodhātuyāti paccayapaccayuppannavisesā na viññāyeyya, manodhātuyā",
  "tika-abh05t0:1211_9": "pana cakkhuviññāṇādidhātūnaṃ anantarapaccayabhāve vuccamāne niyamo natthi. Tenāha",
  "tika-abh05t0:1211_10": "“manodhātu cakkhuviññāṇadhātuyāti cā”ti. Tathevāti niyamābhāvato evāti attho. Tasmāti",
  "tika-abh05t0:1211_11": "yasmā ito aññathā desanāya paccayapaccayuppannānaṃ visesābhāvo cittavisesadassanavicchedo",
  "tika-abh05t0:1211_12": "niyamābhāvo cāti ime dosā āpajjanti, tasmā. Nidassanenāti dhātuvasena nidassanena.",
  "tika-abh05t0:1211_13": "Nayaṃ dassetvāti “manoviññāṇadhātu taṃsampayuttakā ca dhammā manodhātuyā taṃsampayuttakānañca",
  "tika-abh05t0:1211_14": "dhammānaṃ anantarapaccayena paccayo”ti evamādikassa anantarapaccayatāggahaṇassa nayaṃ",
  "tika-abh05t0:1211_15": "dassetvā. Niravasesadassanatthanti niravasesassa anantarapaccayabhāvino cittuppādassa dassanatthaṃ.",
  "tika-abh05t0:1212_0": "Sadisakusalānanti samānakusalānaṃ, samānatā cettha ekavīthipariyāpannatāya veditabbā.",
  "tika-abh05t0:1212_1": "Tenevāha “bhūmibhinnānampi paccayabhāvo vutto hotī”ti. Samānavīthitā ca yasmā samānavedanā",
  "tika-abh05t0:1212_2": "samānahetukā ca honti, tasmā “vedanāya vā hetūhi vā sadisakusalāna”nti āha. Vā-saddo",
  "tika-abh05t0:1212_3": "cettha aniyamattho. Tena ñāṇasaṅkhārādibhedassapi vikappanavasena saṅgaho daṭṭhabbo.",
  "tika-abh05t0:1212_4": "Cutipi gahitā taṃsabhāvattā. Bhavaṅgacittameva hi pariyosāne “cutī”ti vuccati. Kusalākusalānantarañca",
  "tika-abh05t0:1212_5": "kadāci sā uppajjatīti tadārammaṇampi gahitanti daṭṭhabbaṃ, kiriyajavanānantaraṃ tadārammaṇuppattiyanti adhippāyo.",
  "tika-abh05t0:1213_0": "Kāmāvacarakiriyāya āvajjanassāti ayamettha attho adhippetoti dassento “āvajjanaggahaṇena",
  "tika-abh05t0:1213_1": "kāmāvacarakiriyaṃ visesetī”ti āha. Tameva hi atthaṃ pākaṭataraṃ kātuṃ “kāmāvacaravipāko”tiādi",
  "tika-abh05t0:1213_2": "vuttaṃ. Voṭṭhabbanampi gahitaṃ santīraṇānantarattāti adhippāyo.",
  "tika-abh05t0:1214": "Anantarapaccayaniddesavaṇṇanā niṭṭhitā.",
  "tika-abh05t0:1215": "6. Sahajātapaccayaniddesavaṇṇanā",
  "tika-abh05t0:1216_0": "6. Porāṇapāṭhoti purātano aṭṭhakathāpāṭho. Imassāti imassa padassa. Avuttassāti pāḷiyaṃ",
  "tika-abh05t0:1216_1": "avuttassa. Yadipi sahagatasaddassa atthasaṃvaṇṇanāyaṃ saṃsaṭṭhasaddassa viya samānatthassapi",
  "tika-abh05t0:1216_2": "katthaci saddantarassa attho vuccati pariyāyavisesabodhanatthaṃ, tathāpi na mūlasaddassa",
  "tika-abh05t0:1216_3": "attho vibhāvito hotīti dassento āha “na ca…pe… hotī”ti. “Aññamañña”nti ca “aññaañña”nti",
  "tika-abh05t0:1216_4": "vattabbe ma-kārāgamaṃ katvā niddeso, kammabyatihāre cetaṃ padaṃ, tasmā itaretaranti",
  "tika-abh05t0:1216_5": "vuttaṃ hoti. Paccayapaccayuppannānaṃ ekasmiṃyeva khaṇe paccayuppannapaccayabhāvassa",
  "tika-abh05t0:1216_6": "icchitattā yo hi yassa paccayo yasmiṃ khaṇe, tasmiṃyeva khaṇe sopi tassa paccayoti",
  "tika-abh05t0:1216_7": "ayamettha aññamaññapaccayatā. Tathā hi aṭṭhakathāyaṃ “añño aññassā”ti vatvā “iminā…pe…",
  "tika-abh05t0:1216_8": "dīpetī”ti vuttaṃ. Okkamanaṃ pavisananti attho. Āsanakkhaṇe hi dhammā purimabhavato",
  "tika-abh05t0:1216_9": "imaṃ bhavaṃ pavisantā viya honti. Tena vuttaṃ “paralokato imaṃ lokaṃ āgantvā pavisantaṃ",
  "tika-abh05t0:1216_10": "viya uppajjatī”ti. Tasmā avisesena paṭisandhi okkantisaddābhidheyyāti adhippāyena",
  "tika-abh05t0:1216_11": "vuttaṃ “okkanti…pe… adhippāyenāhā”ti. Taṃnivāraṇatthanti tassa khaṇantare rūpīnaṃ",
  "tika-abh05t0:1216_12": "sahajātapaccayabhāvassa “kañci kāle na sahajātapaccayena paccayo”ti nivāraṇatthaṃ.",
  "tika-abh05t0:1216_13": "Tena padadvayena samānesu paccayapaccayuppannadhammesu purimato pacchimassa visesamatthaṃ dasseti.",
  "tika-abh05t0:1217_0": "Evañca “kañci kāle”ti padassa “keci kāleti vā, kismiñci kāle”ti vā vibhattivipallāsena",
  "tika-abh05t0:1217_1": "attho gahetabboti adhippāyena paṭhamavikappaṃ dassetvā idāni pakārantarena dassetuṃ",
  "tika-abh05t0:1217_2": "“kañci kāleti keci kismiñci kāleti vā attho”ti āha. Tena “kañcī”ti ayaṃ sāmaññaniddesoti",
  "tika-abh05t0:1217_3": "dasseti. Yo hi ayaṃ “kecī”ti paccattabahuvacanābhidheyyo attho, yo ca “kismiñcī”ti",
  "tika-abh05t0:1217_4": "bhummekavacanābhidheyyo, tadubhayaṃ sati kālavantakālatāvibhāge kiṃ-saddassa vacanīyatāsāmaññena",
  "tika-abh05t0:1217_5": "pana ekajjhaṃ katvā “kañcī”ti pāḷiyaṃ vuttanti taṃ vibhajitvā dassetuṃ “keci kismiñcī”ti",
  "tika-abh05t0:1217_6": "vuttaṃ. Aṭṭhakathāyaṃ pana “kismiñcī”ti bhummavaseneva vuttaṃ. Tena yathāvuttaatthavibhāgena",
  "tika-abh05t0:1217_7": "padena. Vatthubhūtāti vatthusabhāvā. Hadayarūpameva sandhāya vadati. Rūpantarānanti",
  "tika-abh05t0:1217_8": "hadayavatthuto aññarūpānaṃ. Arūpīnaṃ sahajātapaccayataṃ pubbe “okkantikkhaṇe nāmarūpa”nti",
  "tika-abh05t0:1217_9": "ettha anivāritaṃ nivāretīti yojanā, tathā vatthussa ca kālantare paṭisandhikālato",
  "tika-abh05t0:1217_10": "aññasmiṃ kāle arūpīnaṃ nivāretīti. Evañca katvātiādinā yathāvuttaatthavaṇṇanāya pāḷiyaṃ",
  "tika-abh05t0:1217_11": "vibhattiniddesassa rūpakabhāvamāha. Punapi purimato pacchimassa upacayena visesaṃ",
  "tika-abh05t0:1217_12": "dassetuṃ “purimena cā”tiādi vuttaṃ. Tattha purimenāti “okkantikkhaṇe nāmarūpa”nti",
  "tika-abh05t0:1217_13": "iminā paccayaniddesavacanena. “Eko khandho vatthu ca tiṇṇaṃ khandhāna”ntiādinā paṭiccavārādipāṭhena.",
  "tika-abh05t0:1217_14": "Atthavivaraṇañhi paccayaniddesapāḷiyā sabbepi satta mahāvārā. Vatthussa vattabbatte",
  "tika-abh05t0:1217_15": "āpanne kinti paccayoti tassa nāmassāti yojanā. Etenāti “rūpino dhammā arūpīnaṃ dhammāna”nti",
  "tika-abh05t0:1217_16": "etena vacanena. Kevalassāti nāmarahitassa vatthussa. Tathāti nāmassa paccayabhāvena.",
  "tika-abh05t0:1218_0": "Katthacīti “rūpino dhammā arūpīnaṃ dhammānaṃ kañci kālaṃ sahajātapaccayena paccayo”ti",
  "tika-abh05t0:1218_1": "etasmiṃ niddese. Ettha hi aññamaññasahajātapaccayabhāvo labbhati. Vacanenāti “aññamañña”nti",
  "tika-abh05t0:1218_2": "iminā vacanena pāḷiyaṃ sahajātapaccayabhāvassa asaṅgahitattā, atthato pana labbhatevāti.",
  "tika-abh05t0:1218_3": "Tenāha “labbhamānepī”ti. Tassāti aññamaññapaccayattassa. Evanti “na aññamaññavasenā”ti",
  "tika-abh05t0:1218_4": "iminā pakārena. Samudāyekadesavasena sāmivacananti avayavāvayavisambandhe avayavini",
  "tika-abh05t0:1218_5": "sāmivacananti attho, niddhāraṇe vā “kaṇhā gāvīna”ntiādīsu viya.",
  "tika-abh05t0:1219": "Sahajātapaccayaniddesavaṇṇanā niṭṭhitā.",
  "tika-abh05t0:1220": "8. Nissayapaccayaniddesavaṇṇanā",
  "tika-abh05t0:1221_0": "8. Kismiñci kāleti idaṃ na labbhati sabbadāpi nissayapaccayatāya labbhamānattā. Sahajaṃ",
  "tika-abh05t0:1221_1": "purejanti hi vibhāgaṃ anāmasitvā nissayatāmattameva nissayapaccayatā. Vatthurūpaṃ",
  "tika-abh05t0:1221_2": "pañcavokārabhaveti vatthurūpaṃ pañcavokārabhave cāti ca-saddo luttaniddiṭṭho daṭṭhabbo.",
  "tika-abh05t0:1221_3": "Tassāti āruppavipākaṭṭhapanassa. Pakāsetabbattāti iminā apākaṭaṃ pākaṭaṃ katvā vacanena",
  "tika-abh05t0:1221_4": "codanā anokāsāti dasseti.",
  "tika-abh05t0:1222": "Nissayapaccayaniddesavaṇṇanā niṭṭhitā.",
  "tika-abh05t0:1223": "9. Upanissayapaccayaniddesavaṇṇanā",
  "tika-abh05t0:1224_0": "9. Upanissaye tayoti anantarārammaṇapakatūpanissayappabhede tayo upanissaye. Anekasaṅgāhakatāyāti",
  "tika-abh05t0:1224_1": "anekesaṃ paccayadhammānaṃ saṅgahaṇato. Ekanteneva honti cittaniyamahetubhāvena pavattiniyamato.",
  "tika-abh05t0:1224_2": "Yesu padesūti yesu kusalādipadesu. Saṅgahitoti saṅgahaṃ gato, kusalādipadesu yesaṃ",
  "tika-abh05t0:1224_3": "padānaṃyeva anantarūpanissayo labbhatīti attho. Tesu “kesañcī”ti na vuttaṃ. Kasmā?",
  "tika-abh05t0:1224_4": "Na sakkā vattuṃ ekanteneva upalabbhanato. Tesūti kusalākusalapadesu. Na hi kusalo",
  "tika-abh05t0:1224_5": "akusalassa anantarūpanissayo hoti, akusalo vā kusalassa, ārammaṇapakatūpanissayā",
  "tika-abh05t0:1224_6": "pana anekantikā, tasmā tattha “kesañcī”ti vuttaṃ. Siddhānaṃ paccayadhammānanti paccayabhāvena",
  "tika-abh05t0:1224_7": "purimanipphannānaṃ kusalādīnaṃ kusalassa akusalassa vāti attho. Akusalādīhīti yathāsaṅkhyaṃ",
  "tika-abh05t0:1224_8": "akusalena kusalena vā. Avisesenāti yathāvuttavisese niyamaṃ aggahetvā akusalādīsu",
  "tika-abh05t0:1224_9": "akusalakusalānaṃ “kesañcī”tiādinā.",
  "tika-abh05t0:1225_0": "Anārammaṇattā ārammaṇūpanissayaṃ pubbāparaniyamena appavattito anantarūpanissayaṃ",
  "tika-abh05t0:1225_1": "na labhatīti yojanā. Pakatassāti nipphāditassa, upasevitassa vā. Na hi rūpasantānassa",
  "tika-abh05t0:1225_2": "saddhādinipphādanaṃ atthi, utubhojanādiupasevanaṃ vā sambhavati. Tenāha “yathā hi…pe…",
  "tika-abh05t0:1225_3": "rūpasantānenā”ti. Nanu ca rūpasantāne pubbenāparaṃ viseso labbhati, so ca na vinā",
  "tika-abh05t0:1225_4": "samānajātiyena kāraṇenāti svāyaṃ pakatūpanissayalābhoti kadāci āsaṅkeyyāti āha “yasmiñcā”tiādi.",
  "tika-abh05t0:1225_5": "Tattha tanti utubījādikaṃ kammādi ca tena rūpena purimanipphannena. Uppādanaṃ sābhisandhikaṃ",
  "tika-abh05t0:1225_6": "daṭṭhabbaṃ. Adhipatīsu pubbābhisaṅkhāro viya pakappanaṃ saṃvidahanaṃ. Pakaraṇaṃ vuttalakkhaṇena",
  "tika-abh05t0:1225_7": "kāraṇabhāvena avaṭṭhānaṃ, yato kāraṇaviseso “pakatī”ti vuccati. Yadi evaṃ kasmā rūpasseva",
  "tika-abh05t0:1225_8": "taṃ paṭikkhipīyatīti āha “yathā ca…pe… daṭṭhabbā”ti. Evampi utubījādīnaṃ aṅkurādīsu",
  "tika-abh05t0:1225_9": "kathaṃ paccayavisesabhāvoti āha “utubījādayo pana…pe… bhāvato”ti. Upanissayoti ca",
  "tika-abh05t0:1225_10": "yasmā balavatākāraṇaṃ adhippetaṃ, tasmā na ettha ekantena purimanipphatti icchitabbā.",
  "tika-abh05t0:1225_11": "Yadi evaṃ pāḷiyaṃ kathaṃ purimaggahaṇanti āha “purimapurimānaṃyeva panā”tiādi. Tepi",
  "tika-abh05t0:1225_12": "vā parikappanavasena purimanipphannāyeva nāma honti. Na hi asaṃviditākāre vatthusmiṃ",
  "tika-abh05t0:1225_13": "patthanāpavattīti. Tenāha “taṃsamānalakkhaṇatāyā”ti.",
  "tika-abh05t0:1226_0": "Dhammeti puggalasenāsanapaññattīnaṃ upādānabhūte dhamme. Ayaṃ nayoti paññattimukhena",
  "tika-abh05t0:1226_1": "paññapetabbā tadupādānabhūtā dhammā gayhantīti yathāvutto nayo. Etthevāti “senāsanampi",
  "tika-abh05t0:1226_2": "upanissayapaccayena paccayo”ti etasmiṃyeva vacane. Kathaṃ paccuppannassa pakatūpanissayabhāvoti",
  "tika-abh05t0:1226_3": "codanāya “vakkhatī”tiādinā āgamaṃ dassetvā yuttiṃ dassetuṃ “paccuppannānampica tādisānaṃ",
  "tika-abh05t0:1226_4": "pubbe pakatattā”ti vuttaṃ. Tādisānanti yādisā utuādayo paccupaṭṭhitā, tādisānaṃ tato",
  "tika-abh05t0:1226_5": "pubbe puretaraṃ pakatattā pakatūpanissayayogyatāya āpāditattā.",
  "tika-abh05t0:1227_0": "Kasiṇādīnampi ārammaṇūpanissayatā sambhavatīti katvā vuttaṃ “iminā adhippāyena ‘ekaccāyā’ti",
  "tika-abh05t0:1227_1": "āhā”ti. Tathā hi “kasiṇamaṇḍalaṃ disvā”tiādinā tassa upanissayabhāvo aṭṭhakathāyaṃ vutto.",
  "tika-abh05t0:1228_0": "Arūpāvacarakusalampi upanissayo hoti, pageva kāmāvacararūpāvacarakusalanti adhippāyo.",
  "tika-abh05t0:1228_1": "Taṃ pana yathā upanissayo hoti, taṃ dassetuṃ “yasmiṃ kasiṇādimhī”tiādi vuttaṃ. Anuppannajhānuppādaneti",
  "tika-abh05t0:1228_2": "rūpāvacarajjhānaṃ sandhāyāha, arūpāvacarajjhāne pana vattabbameva natthi. Taduppādakakusalānanti",
  "tika-abh05t0:1228_3": "tassa rūpāvacaravipākassa uppādakakusalānaṃ, rūpāvacarakusalānanti attho. Paṭisandhiniyāmakassāti",
  "tika-abh05t0:1228_4": "rūpāvacarapaṭisandhiniyāmakassa. Cutitoti rūpāvacarapaṭisandhiyā anantarapaccayabhūtāya",
  "tika-abh05t0:1228_5": "cutiyā. Purimajavanassa vasenāti cutiyā āsannajavanabhāvena. Rūpāvacarakusalaṃ arūpāvacaravipākassāti",
  "tika-abh05t0:1228_6": "etthāpi “taduppādakakusalāna”ntiādinā ānetvā yojetabbaṃ. Yathā ca “rūpāvacarakusalaṃ",
  "tika-abh05t0:1228_7": "arūpāvacaravipākassa upanissayo”ti vuttaṃ, evaṃ “kāmāvacarakusalampi taduppādakakusalāna”ntiādinā",
  "tika-abh05t0:1228_8": "yojetabbaṃ. Lokuttaravipākassa tebhūmakakusalānampi pādakādivasena upanissayabhāvo",
  "tika-abh05t0:1228_9": "pākaṭoyeva, tathā taṃtaṃbhūmakakusalānaṃ taṃtaṃbhūmakakiriyānaṃ, kāmāvacarakusalassa",
  "tika-abh05t0:1228_10": "rūpārūpāvacarakiriyānaṃ, rūpāvacarakusalassa arūpāvacarakiriyāya upanissayabhāvoti",
  "tika-abh05t0:1228_11": "imamatthaṃ dassento “evaṃ paccekaṃ…pe… veditabbo”ti āha. “Saddhaṃ upanissāya dānaṃ",
  "tika-abh05t0:1228_12": "detī”tiādinā pakatūpanissayo uddesavaseneva pāṭho āgato, na vibhajanavasenāti āha",
  "tika-abh05t0:1228_13": "“pāḷiyampi…pe… vissajjito”ti. Kusalattikādīsu anulomādibhedabhinnattā pañhāvāresūti bahuvacananiddeso.",
  "tika-abh05t0:1229_0": "Lokuttaranibbattanaṃ upanissāya parassa sinehuppādane lokuttaradhammā upanissayo",
  "tika-abh05t0:1229_1": "viya hontīti ayamettha leso, bhāvino pana lokuttarassa akusalānaṃ upanissayatā sambhavatīti",
  "tika-abh05t0:1229_2": "āha “na idaṃ sārato daṭṭhabbanti adhippāyo”ti. Rūpāvacarādikusalānanti rūpārūpāvacaralokuttarakusalānaṃ",
  "tika-abh05t0:1229_3": "uppādiyamānassa rūpāvacarakusalassāti yojanā. Rūpāvacarakiriyassa ca arūpāvacaravipāko",
  "tika-abh05t0:1229_4": "upanissayo kathanti āha “pubbe nivutthādīsu…pe… arahato”ti. Taṃ taṃ vipākaṃ patthento",
  "tika-abh05t0:1229_5": "tassa tassa vipākassa hetubhūtaṃ kusalaṃ nibbattetīti vipākānaṃ kusalūpanissayatāti",
  "tika-abh05t0:1229_6": "āha “catubhūmakā…pe… upanissayo”ti. Lokiyakusalānaṃ pana lokuttaravipākā upanissayo",
  "tika-abh05t0:1229_7": "na hontīti dassento “yadipī”tiādimāha. Teneva hi “tathā tebhūmakavipāko”ti tebhūmakaggahaṇaṃ",
  "tika-abh05t0:1229_8": "kataṃ. Tattha tenāti anāgāminā. Tanti arahattaphalaṃ. Tasmāti adiṭṭhapubbattā. Tāni",
  "tika-abh05t0:1229_9": "viyāti sotāpattiphalāni viya. Tesanti puthujjanādīnaṃ. Imassāti anāgāmino. Idaṃ vuttaṃ",
  "tika-abh05t0:1229_10": "hoti – yathā puthujjanādīnaṃ santāne jhānādīnaṃ sotāpattiphalādīnaṃ na upanissayapaccayo",
  "tika-abh05t0:1229_11": "anupaladdhapubbattā, evaṃ anāgāmino jhānādīnaṃ aggaphalaṃ upanissayapaccayo adiṭṭhapubbattā.",
  "tika-abh05t0:1229_12": "Tenāha “upaladdhapubbasadisameva hi anāgatampi upanissayo”ti. Aṭṭhakathāyaṃ pana",
  "tika-abh05t0:1229_13": "heṭṭhimaphalānaṃ kusalūpanissayatā vuttā eva.",
  "tika-abh05t0:1230_0": "Yathā vipākā kusalānaṃ, evaṃ kiriyāpi tesaṃ upanissayo hotīti taṃ nayaṃ dassetuṃ",
  "tika-abh05t0:1230_1": "“kiriyaṃ atthapaṭisambhidādi”ntiādi vuttaṃ. Yonisomanasikāre vattabbameva natthīti",
  "tika-abh05t0:1230_2": "catubhūmakakusalassapi yonisomanasikāro upanissayo hotīti ettha vattabbameva natthi,",
  "tika-abh05t0:1230_3": "tadatthaṃ yonisomanasikāraṃ pavattentassāti attho. Tanti yonisomanasikāraṃ. Akusalassa",
  "tika-abh05t0:1230_4": "ca catubhūmakavipākassa upanissayo yonisomanasikāroti yojanā. Evaṃ kiriyassapīti",
  "tika-abh05t0:1230_5": "yathā kusalassa yonisomanasikārassa vasena upanissayo vutto, evaṃ kiriyassapi yonisomanasikārassa",
  "tika-abh05t0:1230_6": "vasena yojetabbanti attho. So hi taṃ upanissāya rāgādiuppādane akusalassa vuttanayena",
  "tika-abh05t0:1230_7": "kusalākusalūpanissayabhāvamukhena catubhūmakavipākassa upanissayo hotiyeva. Yadi",
  "tika-abh05t0:1230_8": "kiriyasaṅkhāto…pe… hotiyeva, atha kasmā pakatūpanissayavibhajane kiriyā na gahitā,",
  "tika-abh05t0:1230_9": "utubhojanasenāsanāniyeva gahitānīti āha “nevavipākanavipākadhammadhammesu…pe… nayadassanamattamevā”ti.",
  "tika-abh05t0:1230_10": "Evamādikanti ādi-saddena “kusalaṃ dhammaṃ sahajāto abyākato dhammo uppajjati na upanissayapaccayā”ti",
  "tika-abh05t0:1230_11": "evamādikaṃ saṅgaṇhāti. Upanissayapariyāyo upanisasaddoti katvā vuttaṃ “viññāṇūpanisaṃ",
  "tika-abh05t0:1230_12": "nāmarūpaṃ, nāmarūpūpanisañca saḷāyatanantiādikenā”ti. Ettha hi viññāṇassa nāmarūpānaṃ",
  "tika-abh05t0:1230_13": "phassarūpādīnaṃ cakkhāyatanādīnañca upanissayabhāvo vuttoti.",
  "tika-abh05t0:1231": "Upanissayapaccayaniddesavaṇṇanā niṭṭhitā.",
  "tika-abh05t0:1232": "10. Purejātapaccayaniddesavaṇṇanā",
  "tika-abh05t0:1233_0": "10. Dassitameva nayadassanavasenāti yojanā. Yadi dassitameva, kasmā vuttaṃ “sāvasesavasena",
  "tika-abh05t0:1233_1": "desanā katā”ti āha “sarūpena adassitattā”ti. “Yaṃ yaṃ dhammaṃ purejātaṃ ārabbha ye",
  "tika-abh05t0:1233_2": "ye dhammā uppajjanti cittacetasikā dhammā, te te dhammā tesaṃ tesaṃ dhammānaṃ purejātapaccayena",
  "tika-abh05t0:1233_3": "paccayo”ti evaṃ sarūpena pāḷiyaṃ adassitattā. Iddhividhābhiññāya cāti ca-saddena",
  "tika-abh05t0:1233_4": "cutūpapātañāṇassapi saṅgaho daṭṭhabbo. Tassapi hi rūpadhammārammaṇakāle aṭṭhārasasu",
  "tika-abh05t0:1233_5": "yaṃ kiñci ārammaṇapurejātaṃ hoti paccuppannārammaṇattā. “Cavamāne upapajjamāne”ti",
  "tika-abh05t0:1233_6": "hi vuttaṃ. Dibbacakkhudibbasotañāṇesu ca vattabbameva natthi.",
  "tika-abh05t0:1234_0": "Itarassapi abhāvāti ārammaṇapurejātassapi abhāvā aggahaṇaṃ paṭisandhibhāvinoti yojanā.",
  "tika-abh05t0:1234_1": "Satipi kassaci paṭisandhibhāvino ārammaṇapurejāte vibhūtaṃ pana katvā ārammaṇakaraṇābhāvato",
  "tika-abh05t0:1234_2": "avijjamānasadisanti katvā vuttaṃ “itarassapi abhāvā”ti. Tenevāha “paṭisandhiyā viya",
  "tika-abh05t0:1234_3": "aparibyattassa ārammaṇassa ārammaṇamattabhāvato”ti. Santīraṇabhāvino manoviññāṇadhātuyāpi",
  "tika-abh05t0:1234_4": "ekanteneva purejātapaccayo rūpādīni pañcārammaṇānīti yojanā. Ettha ca “manodhātūnañcā”tiādi",
  "tika-abh05t0:1234_5": "“tadārammaṇabhāvino”ti padassa purato vattabbo, uppaṭipāṭiyā likhitaṃ.",
  "tika-abh05t0:1235": "Purejātapaccayaniddesavaṇṇanā niṭṭhitā.",
  "tika-abh05t0:1236": "11. Pacchājātapaccayaniddesavaṇṇanā",
  "tika-abh05t0:1237_0": "11. Niravasesadassitapurejātadassanavasenāti “catusamuṭṭhānikatisamuṭṭhānikarūpakāyassā”ti",
  "tika-abh05t0:1237_1": "evaṃ niravasesato dassitassa purejātassa paccayuppannassa dassanavasena. Paccayā",
  "tika-abh05t0:1237_2": "hi idha kāmāvacararūpāvacaravipākā, tesu kāmāvacaravipāko ca catusamuṭṭhānikarūpakāyassa",
  "tika-abh05t0:1237_3": "paccayo, na itaro. Tenevāha “rūpāvacaravipāko pana āhārasamuṭṭhānassa na hotī”ti,",
  "tika-abh05t0:1237_4": "tasmā “tassevā”ti vuttepi yathārahamattho veditabbo.",
  "tika-abh05t0:1238": "Pacchājātapaccayaniddesavaṇṇanā niṭṭhitā.",
  "tika-abh05t0:1239": "12. Āsevanapaccayaniddesavaṇṇanā",
  "tika-abh05t0:1240_0": "12. Pakārehi guṇitaṃ paguṇaṃ, bahukkhattuṃ pavattiyā bhāvitanti attho. Atisayena",
  "tika-abh05t0:1240_1": "paguṇaṃ paguṇataraṃ, tatoyeva balavataraṃ. Tassa bhāvo, tena paguṇatarabalavatarabhāvena",
  "tika-abh05t0:1240_2": "visiṭṭhaṃ visesappattaṃ. Svāyaṃ viseso vipāke natthīti āha “etena vipākābyākatato visesetī”ti.",
  "tika-abh05t0:1241": "Āsevanapaccayaniddesavaṇṇanā niṭṭhitā.",
  "tika-abh05t0:1242": "13. Kammapaccayaniddesavaṇṇanā",
  "tika-abh05t0:1243_0": "13. Evaṃsabhāvāti kammapaccayena upakārakasabhāvā. Samatthatāti ānubhāvo. Tassāti",
  "tika-abh05t0:1243_1": "vipākakkhandhakaṭattārūpasaṅkhātassa phalassa. Kammapaccayabhāvo vuttoti kammapaccayena",
  "tika-abh05t0:1243_2": "paccayabhāvo vutto. Ekavokāre rūpampīti ekavokārepi rūpaṃ na janeti, pageva catuvokāreti attho.",
  "tika-abh05t0:1244": "Kammapaccayaniddesavaṇṇanā niṭṭhitā.",
  "tika-abh05t0:1245": "14. Vipākapaccayaniddesavaṇṇanā",
  "tika-abh05t0:1246_0": "14. Yathā hi rūpabhave saññīnaṃ taṃnibbattitapuññābhisaṅkhāreneva rūpuppatti, evaṃ",
  "tika-abh05t0:1246_1": "asaññīnampīti tattha kāmāvacarakammunā yathā vipākānurūpānaṃ paccayo honto kesañciyeva",
  "tika-abh05t0:1246_2": "hoti, na sabbesaṃ, katthaciyeva hoti, na sabbattha, na evaṃ vipākānanti āha “ekantenā”ti.",
  "tika-abh05t0:1246_3": "Tesaṃ vasenāti tesaṃ vipākapaccayalābhīnaṃ vipākakkhandhānaṃ vasena. Na hītiādinā",
  "tika-abh05t0:1246_4": "“ekantenā”ti vuttamatthaṃ byatirekato vibhāveti. Bhūmidvayavipākoti kāmāvacararūpāvacaravipāko",
  "tika-abh05t0:1246_5": "āruppe rūpassa na hi paccayoti yojanā.",
  "tika-abh05t0:1247": "Vipākapaccayaniddesavaṇṇanā niṭṭhitā.",
  "tika-abh05t0:1248": "15. Āhārapaccayaniddesavaṇṇanā",
  "tika-abh05t0:1249_0": "15. Kevalāya ojāya ajjhoharaṇassa abhāvā “asitapītādivatthūhi saha ajjhoharitovā”ti",
  "tika-abh05t0:1249_1": "vuttaṃ. Khādanīyabhojanīyappabhede asite tāva kabaḷīkāratā hotu, pātabbādike pana",
  "tika-abh05t0:1249_2": "kathanti āha “pātabba…pe… hontī”ti. Yebhuyyavasena vā evaṃ vuttanti veditabbaṃ.",
  "tika-abh05t0:1250_0": "Anupālakoti upatthambhako. Cittasamuṭṭhānassa kāyassa āhārapaccayabhāvo kabaḷīkārāhārassa",
  "tika-abh05t0:1250_1": "vicāretvā gahetabbo. Kasmāti ce? Ettha kāraṇamāha “na hī”tiādinā. Sati hi paccayabhāve",
  "tika-abh05t0:1250_2": "“cittasamuṭṭhāno kabaḷīkārāhāro cittasamuṭṭhānassa kāyassa āhārapaccayena paccayo”tiādi",
  "tika-abh05t0:1250_3": "vattabbaṃ siyā, na pana vuttaṃ, nocittasamuṭṭhānassa pana vuttaṃ. Tenāha “tividhopi…pe… vutto”ti.",
  "tika-abh05t0:1251": "Āhārapaccayaniddesavaṇṇanā niṭṭhitā.",
  "tika-abh05t0:1252": "16. Indriyapaccayaniddesavaṇṇanā",
  "tika-abh05t0:1253_0": "16. “Missakattā”ti idaṃ indriyatāya rūpārūpajīvitindriyānaṃ ekajjhaṃ katvā desitataṃ",
  "tika-abh05t0:1253_1": "sandhāya vuttaṃ, tasmā missakattāti rūpajīvitindriyamissakattāti attho. Jīvitindriyanti",
  "tika-abh05t0:1253_2": "arūpajīvitindriyaṃ. Na sabbena sabbaṃ vajjitabbanti yathā pañhāpucchake arūpajīvitindriyaṃ",
  "tika-abh05t0:1253_3": "missakattā na gahitaṃ, na evamidha arūpajīvitindriyaṃ aggahitanti attho.",
  "tika-abh05t0:1254_0": "Arūpānaṃ cakkhuviññāṇādīnaṃ paccayantarāpekkhāni āvajjanārammaṇādiaññapaccayasāpekkhāni",
  "tika-abh05t0:1254_1": "indriyapaccayā siyuṃ cakkhādīnaṃ rūpārūpānaṃ aññamaññaṃ kadācipi avinibbhuttabhāvassa",
  "tika-abh05t0:1254_2": "abhāvato, paccayantarasamodhānāpekkhatāya ca. Yo pana nirapekkhoti yathā cakkhādīni",
  "tika-abh05t0:1254_3": "paccayantaresu sāpekkhāni, evaṃ sāpekkho ahutvā yo tattha nirapekkho indriyapaccayo",
  "tika-abh05t0:1254_4": "hoti avinibbhuttadhammānaṃ yathā duvidhampi jīvitindriyaṃ, so attano…pe… natthīti",
  "tika-abh05t0:1254_5": "yojanā. Avinibbhuttānaṃ tesampi liṅgādīnaṃ siyuṃ vinibbhuttānaṃ paccayuppannānaṃ",
  "tika-abh05t0:1254_6": "indriyapaccayatābhāvassa adiṭṭhattā. Nanu cakkhādīnaṃ vinibbhuttānaṃ indriyapaccayabhāvo",
  "tika-abh05t0:1254_7": "diṭṭhoti? Saccaṃ diṭṭho, na pana so samānajātiyāti dassento “na hī”tiādimāha. Sati",
  "tika-abh05t0:1254_8": "cevanti evaṃ vuttappakāre samānajātiyaṃyeva avinibbhuttassa indriyapaccayabhāve sati",
  "tika-abh05t0:1254_9": "itthipurisindriyehi saddhiṃ. Sahayoge hi idaṃ karaṇavacanaṃ. Yadipi itthipurisindriyāni",
  "tika-abh05t0:1254_10": "liṅgādīnaṃ kalalādikāle indriyapaccayataṃ na phareyyuṃ tesaṃ tadā abhāvato. Ye pana",
  "tika-abh05t0:1254_11": "rūpadhammā tadā santi, tehi avinibbhuttāva, tesaṃ kasmā na pharantīti āha “aññesaṃ",
  "tika-abh05t0:1254_12": "panā”tiādi. Abījabhāvato animittabhāvato. Tadanurūpānanti kalalādiavatthānurūpānaṃ",
  "tika-abh05t0:1254_13": "atthitaṃ icchanti, yato “itthī, puriso”ti pakativibhāgo viññāyatīti tesaṃ adhippāyo.",
  "tika-abh05t0:1255_0": "Kusalajātiyanti niddhāraṇe bhummaṃ. Ye pana “kusalajātika”nti paṭhanti, tesaṃ paccattekavacanaṃ.",
  "tika-abh05t0:1255_1": "Visuṃ ekajāti vā bhūmi vā na hoti tadekadesabhāvato. Hetuādīsupīti ādi-saddena “akusalāhāresupi",
  "tika-abh05t0:1255_2": "eseva nayo”ti evamādikaṃ saṅgaṇhāti. Esa nayoti yvāyaṃ “bhūmivasena vuttesū”tiādinā",
  "tika-abh05t0:1255_3": "arūpe alabbhamānassa indriyapaccayassa aṭṭhapane atthanayo vutto, esa nayo yojetabboti.",
  "tika-abh05t0:1255_4": "Tathā apariyāpannakusalahetu, tathā akusalahetūti etthāpi paṭhamāpariyāpannakusalahetu",
  "tika-abh05t0:1255_5": "domanassasahagatākusalahetu ca visuṃ ekajāti bhūmi vā na hontīti āruppe alabbhamānāpi",
  "tika-abh05t0:1255_6": "visuṃ na ṭhapitāti yojetabbo. Esa nayo “akusalāhāresupi eseva nayo”ti evamādīsu.",
  "tika-abh05t0:1256_0": "Sati sahajātapaccayatte uppādakkhaṇepi indriyapaccayatā siyāti katvā vuttaṃ “sahajātapaccayattābhāvaṃ",
  "tika-abh05t0:1256_1": "sandhāyā”ti. Vuttañhi “uppajjamāno saha uppajjamānabhāvena upakārako dhammo sahajātapaccayo”ti.",
  "tika-abh05t0:1256_2": "Tassa pana sahajātapaccayattābhāvo yadipi aṭṭhakathāyaṃ “sahajātapaccayatā pana tassa",
  "tika-abh05t0:1256_3": "natthī”ti sarūpeneva dassito, tathāpi taṃ ananujānanto “uppāda…pe… nivāretu”nti vatvā",
  "tika-abh05t0:1256_4": "“vakkhatī”tiādinā tamatthaṃ samattheti. Kammapaccayasadisanti hi etena tassa uppādakkhaṇe",
  "tika-abh05t0:1256_5": "paccayabhāvo pakāsito. Pavattecāti ca-saddena paṭisandhiyañca kaṭattārūpassa rūpajīvitindriyato",
  "tika-abh05t0:1256_6": "añño indriyapaccayo na hi atthīti yojanā. Paṭiccavārādayo sampayuttavārapariyosānā",
  "tika-abh05t0:1256_7": "cha vārā uppādakkhaṇameva gahetvā pavattā “kusalaṃ dhammaṃ paṭicca kusalo dhammo",
  "tika-abh05t0:1256_8": "uppajjati hetupaccayā”tiādinā, na ṭhitikkhaṇanti adhippāyo. Evañca katvāti uppādakkhaṇameva",
  "tika-abh05t0:1256_9": "gahetvā pavattattā. Etesūti yathāvuttesu chasu vāresu. Keci pana “rūpajīvitindriyassa",
  "tika-abh05t0:1256_10": "anupālanaṃ uppādakkhaṇe na pākaṭaṃ balavañca yathā ṭhitikkhaṇe pacchājātādipaccayalābhato",
  "tika-abh05t0:1256_11": "thirabhāvappattiyāssa taṃ pākaṭaṃ balavañca, tasmā ‘ṭhitikkhaṇe’ti vutta”nti vadanti.",
  "tika-abh05t0:1257": "Indriyapaccayaniddesavaṇṇanā niṭṭhitā.",
  "tika-abh05t0:1258": "17. Jhānapaccayaniddesavaṇṇanā",
  "tika-abh05t0:1259_0": "17. Somanassadomanassasaṅkhātānīti somanassadomanassapariyāyena vuttāni, jhānaṅgabhāvavisesanato",
  "tika-abh05t0:1259_1": "vā somanassadomanassabhūtāneva sukhadukkhāni jhānaṅgāni, na itarasukhadukkhānīti",
  "tika-abh05t0:1259_2": "jhānaṅgabhūtānaṃyeva sukhadukkhānaṃ jhānaṅgabhāvadassanatthaṃ somanassadomanassaggahaṇaṃ",
  "tika-abh05t0:1259_3": "kataṃ. Idāni yathāvuttameva “dvipañcaviññāṇesū”tiādinā vitthārato vibhāveti, taṃ",
  "tika-abh05t0:1259_4": "suviññeyyameva. Tenāti visesanabhūtena somanassadomanassaggahaṇena.",
  "tika-abh05t0:1260_0": "Abhinipātamattattāti ārammaṇakaraṇamattabhāvato. Cintanāpavattiyā upanijjhāyanapavattiyā.",
  "tika-abh05t0:1260_1": "Yathāvutteneva kāraṇenāti “upanijjhānākārassa abhāvato”ti etena kāraṇena. Pubbetiādito.",
  "tika-abh05t0:1260_2": "Cattāri aṅgāni vajjitānīti sattasu aṅgesu dassiyamānesu cattāri aṅgāni vajjitāni.",
  "tika-abh05t0:1260_3": "Aṭṭhakathā hesāti lesena apakāsetabbatāya kāraṇamāha. Tīsupi ekameva vattabbaṃ siyā,",
  "tika-abh05t0:1260_4": "taṃsamānalakkhaṇatāya itaresaṃ tiṇṇampi gahaṇaṃ hotīti. Tiṇṇaṃ pana vacanenāti upekkhāsukhadukkhānaṃ",
  "tika-abh05t0:1260_5": "ajhānaṅgatādassanatthena vacanena. Tato upekkhādito aññassa dhammassa cittekaggatāya",
  "tika-abh05t0:1260_6": "jhānaṅganti uddhaṭabhāvo āpajjati ajhānaṅgesu aggahitattā. Yathāvuttakāraṇatoti “upanijjhānākārassa",
  "tika-abh05t0:1260_7": "abhāvato”ti vuttakāraṇato aññena kāraṇena anuddhaṭabhāvo vā āpajjati anupanijjhāyanasabhāvehi",
  "tika-abh05t0:1260_8": "saddhiṃ aggahitattā upanijjhāyanākārabhāvato aññeneva kāraṇena cittekaggatāya pāḷiyaṃ",
  "tika-abh05t0:1260_9": "anuddhaṭabhāvo āpajjati. Taṃdosapariharaṇatthanti yathāvuttadosavinimocanatthaṃ.",
  "tika-abh05t0:1261_0": "Ye panātiādi padakāramattadassanaṃ. Somanassādīhīti somanassadomanassajhānaṅgupekkhāhi.",
  "tika-abh05t0:1261_1": "Avibhūtabhāvo upekkhanaṃ. Upekkhā hi avibhūtakiccā vuttā. Samānānaṃ kesaṃ? Sukhādīnaṃ,",
  "tika-abh05t0:1261_2": "kehi? Somanassādīhi, kathaṃ? Sukha…pe… yuttatāti yojanā. Na cittekaggatāyāti sukhādīhi,",
  "tika-abh05t0:1261_3": "tadaññehi abhiniropanādīhi ca anindriyakiccatāya ca anupanijjhāyanakiccatāya ca asamānatāya",
  "tika-abh05t0:1261_4": "pañcaviññāṇesu cittekaggatāya jhānaṅganti anuddhaṭabhāve kāraṇaṃ na vattabbanti.",
  "tika-abh05t0:1261_5": "Sāti cittekaggatā. Etthāti “upekkhāsukhadukkhānī”ti etasmiṃ aṭṭhakathāvacane na gahitā.",
  "tika-abh05t0:1261_6": "Vicikicchāyuttamanodhātuādīsūti vicikicchāsampayuttacitte manodhātuyā sampaṭicchanādīsu",
  "tika-abh05t0:1261_7": "ca. Tassāpi cittekaggatāyapi.",
  "tika-abh05t0:1262": "Jhānapaccayaniddesavaṇṇanā niṭṭhitā.",
  "tika-abh05t0:1263": "18. Maggapaccayaniddesavaṇṇanā",
  "tika-abh05t0:1264_0": "18. Duvidhampi saṅkappanti sammāsaṅkappo micchāsaṅkappoti ca evaṃ anavajjasāvajjabhedena",
  "tika-abh05t0:1264_1": "duvidhampi. Vīriyaṃ samādhinti etthāpi eseva nayo. Saṅgaṇhitvā vitakkādibhāvasāmaññena",
  "tika-abh05t0:1264_2": "saha gahetvā, ekekameva katvā gahetvāti attho. Tehi micchāvācākammantājīvehi. Idhāti",
  "tika-abh05t0:1264_3": "imasmiṃ maggapaccayaniddese labbhamānāni ca maggapaccayabhāvato, ca-saddena alabbhamānāni",
  "tika-abh05t0:1264_4": "ca maggapaccayattābhāvā. Yadi evaṃ kasmā vuttānīti āha “maggaṅgavacanasāmaññenā”ti.",
  "tika-abh05t0:1264_5": "Evaṃ pariyāyaniddeso idha kimatthiyoti codanaṃ sandhāyāha “evañhi suttavohāropi dassito",
  "tika-abh05t0:1264_6": "hotī”ti. Evaṃ pana dassentenāti paramatthato amaggaṅgānipi sutte maggaṅgavohārasiddhiyā",
  "tika-abh05t0:1264_7": "idha maggaṅgehi saha dassentena. Uddharitvāti paduddhāraṃ katvā. Idāni micchāvācādīhi",
  "tika-abh05t0:1264_8": "saddhiṃ dvādasaṅgāni na dassetabbāni, kasmāti ceti āha “na hi pāḷiyaṃ…pe… vattabbo”ti.",
  "tika-abh05t0:1264_9": "Tappaṭipakkhabhāvatoyeva micchāmaggaṅgāni, na micchādiṭṭhiādayo viya sabhāvatoti adhippāyo.",
  "tika-abh05t0:1265_0": "Pariyāyanippariyāyamaggaṅgadassanatthepi atthavacane evaṃ na vattabbamevāti dassento",
  "tika-abh05t0:1265_1": "“pariyāya…pe… adhikaraṇānī”ti āha. Tassattho – yathā “aññabhāgiyassa adhikaraṇassā”ti",
  "tika-abh05t0:1265_2": "ettha pāḷigataadhikaraṇasaddapatirūpako añño adhikaraṇasaddo pāḷigatatadaññasādhāraṇatāya",
  "tika-abh05t0:1265_3": "ubhayapadattho uddhaṭo “adhikaraṇaṃ nāma cattāri adhikaraṇānī”ti, evamidhāpi nippariyāyaṃ",
  "tika-abh05t0:1265_4": "itarañca maggaṅgaṃ dassetukāmena pāḷigatatadaññasādhāraṇo maggaṅgasaddo uddharitabbo",
  "tika-abh05t0:1265_5": "siyā, tathā na katanti. Tasmāti yasmā pāḷigatoyeva maggaṅgasaddo uddhaṭo, na tadaññasādhāraṇo,",
  "tika-abh05t0:1265_6": "na ca atthuddhāramukhena adhippetattho niyamito, tasmā. Tesūti ahetukacittuppādesu.",
  "tika-abh05t0:1265_7": "“Sammādiṭṭhi…pe… samādhayo”ti ettha saṅkappavāyāmasamādhayo sammāmicchāsaddehi visesetvā",
  "tika-abh05t0:1265_8": "vuttāti āha “sammādiṭṭhiādayo yathāvuttā santī”ti. Saṅkappavāyāmasamādhippattā pana",
  "tika-abh05t0:1265_9": "tattha keci santiyevāti. Atha vā sammādiṭṭhiādayoti vuttappakāre sammādiṭṭhiādike",
  "tika-abh05t0:1265_10": "anavasese sandhāya vuttaṃ. Tenāha “yathāvuttā”ti. Uppattiṭṭhānaniyamanatthattā na",
  "tika-abh05t0:1265_11": "visesanatthattāti adhippāyo.",
  "tika-abh05t0:1266": "Maggapaccayaniddesavaṇṇanā niṭṭhitā.",
  "tika-abh05t0:1267": "20. Vippayuttapaccayaniddesavaṇṇanā",
  "tika-abh05t0:1268": "20. Sampayogāsaṅkāvatthubhūtoti sampayogāsaṅkāya adhiṭṭhānabhūto. Tenāha aṭṭhakathāyaṃ “arūpino hi khandhā cakkhādīnaṃ vatthūnaṃ abbhantarato nikkhamantā viya uppajjantī”ti.",
  "tika-abh05t0:1269": "Vippayuttapaccayaniddesavaṇṇanā niṭṭhitā.",
  "tika-abh05t0:1270": "21. Atthipaccayaniddesavaṇṇanā",
  "tika-abh05t0:1271_0": "21. Yasmiṃ sati yaṃ hoti, asati ca na hoti, so tassa paccayoti yadidaṃ samāsato paccayalakkhaṇaṃ",
  "tika-abh05t0:1271_1": "yaṃ sandhāya sutte vuttaṃ “imasmiṃ sati idaṃ hoti, imasmiṃ asati idaṃ na hotī”ti,",
  "tika-abh05t0:1271_2": "tayidaṃ atthipaccaye yojetvā dassento “yo hī”tiādiṃ vatvā ayañca nayo nibbāne na",
  "tika-abh05t0:1271_3": "labbhati, tasmā nibbānaṃ atthipaccayabhāvena na uddhaṭanti dassetuṃ “nibbānañca…pe…",
  "tika-abh05t0:1271_4": "upakārakaṃ hotī”ti āha. Tena paccayadhammānaṃ paccayabhāvo visesato byatirekamukhena",
  "tika-abh05t0:1271_5": "pākaṭo hotīti dasseti. Natthibhāvopakārakatāviruddhoti natthipaccayabhāvaviruddho.",
  "tika-abh05t0:1271_6": "Vigatāvigatapaccayā viya hi aññamaññaṃ ujupaccanīkabhāvena ṭhitā natthiatthipaccayā.",
  "tika-abh05t0:1271_7": "Na nibbānaṃ atthipaccayo natthibhāvopakārakatāavirodhato. Ye hi atthipaccayadhammā,",
  "tika-abh05t0:1271_8": "te natthibhāvopakārakatāviruddhā eva diṭṭhāti adhippāyo.",
  "tika-abh05t0:1272_0": "Sati ca uppannatteti sambandho. Yesaṃ paccayā honti āhārindriyāti yojanā. Ekatoti",
  "tika-abh05t0:1272_1": "saha. Sahajātādipaccayattābhāvatoti sahajātapurejātapacchājātapaccayattābhāvato.",
  "tika-abh05t0:1272_2": "Tadabhāvoti sahajātādipaccayattābhāvo. Etesanti atthipaccayatāvasena pavattamānānaṃ",
  "tika-abh05t0:1272_3": "āhārindriyānaṃ. Dhammasabhāvavasenāti dhammatāvasena. Dhammatā hesā, yadidaṃ paccayuppannehi",
  "tika-abh05t0:1272_4": "saha puretaraṃ pacchā ca labbhamānā āhārindriyā tesaṃ atthipaccayā honti, na sahajātādipaccayāti.",
  "tika-abh05t0:1272_5": "Yathā vā cakkhādidvārānaṃ rūpādiārammaṇānaṃ satipi niyatavuttitāya dvārārammaṇato",
  "tika-abh05t0:1272_6": "viññāṇassa chabbidhabhāve ārammaṇamanāmasitvā, dvārato dvāramanāmasitvā ārammaṇato",
  "tika-abh05t0:1272_7": "chabbidhatā vuccati, evamidhāpi āhārindriyānaṃ paccayuppannehi satipi sahajātādibhāve",
  "tika-abh05t0:1272_8": "arūpakkhandhādivasena sahajātādibhedabhinnassa atthipaccayassa dassitattā pañhāvāre",
  "tika-abh05t0:1272_9": "āhārindriyānaṃ vasena āgate catutthapañcamakoṭṭhāsabhūte atthipaccayavisese sahajātādibhedaṃ",
  "tika-abh05t0:1272_10": "āmasituṃ na labbhatīti dassetuṃ aṭṭhakathāyaṃ “āhāro indriyañca sahajātādibhedaṃ",
  "tika-abh05t0:1272_11": "na labhatī”ti vuttaṃ, na pana āhārindriyesu sahajātādibhāvassa abhāvato. Evampettha attho daṭṭhabbo.",
  "tika-abh05t0:1273": "Atthipaccayaniddesavaṇṇanā niṭṭhitā.",
  "tika-abh05t0:1274": "22-23-24. Natthivigataavigatapaccayaniddesavaṇṇanā",
  "tika-abh05t0:1275_0": "22-23. Etthāti natthipaccaye. Nānanti nānattaṃ. Etenāti anantarapaccayato natthipaccayassa",
  "tika-abh05t0:1275_1": "visesamattadīpanena “paccayalakkhaṇameva hettha nāna”nti iminā vacanena. Atthoti",
  "tika-abh05t0:1275_2": "dhammo. Byañjanasaṅgahiteti “natthipaccayo vigatapaccayo”ti evamādibyañjanena saṅgahite.",
  "tika-abh05t0:1275_3": "Paccayalakkhaṇamatteti ettha pavattiokāsadānena upakārakā arūpadhammā, vigatabhāvena",
  "tika-abh05t0:1275_4": "upakārakāti evamādike paccayānaṃ lakkhaṇamatte.",
  "tika-abh05t0:1276": "Natthivigataavigatapaccayaniddesavaṇṇanā niṭṭhitā.",
  "tika-abh05t0:1277": "Paccayaniddesavaṇṇanā niṭṭhitā.",
  "tika-abh05t0:1278": "Paccayaniddesapakiṇṇakavinicchayakathāvaṇṇanā",
  "tika-abh05t0:1279_0": "Ādimapāṭhoti purimapāṭho. Tathā ca satīti dosassapi sattarasahi paccayehi paccayabhāve",
  "tika-abh05t0:1279_1": "sati. Adhipatipaccayabhāvopissa anuññāto hotīti āha “dosassapi garukaraṇaṃ pāḷiyaṃ",
  "tika-abh05t0:1279_2": "vattabbaṃ siyā”ti. “Sesāna”nti vacaneneva nivāritoti kadāci āsaṅkeyyāti taṃnivattanatthamāha",
  "tika-abh05t0:1279_3": "“na ca sesāna”ntiādi. Purejātādīhīti purejātakammāhārajhānindriyamaggavipākapaccayehi.",
  "tika-abh05t0:1279_4": "Tannivāraṇatthanti tassa yathāvuttadosassa nivāraṇatthaṃ. Visuñca aggahetvāti lobhamohā",
  "tika-abh05t0:1279_5": "vipākapaccayāpi na honti, tathā dosoti evaṃ visuñca aggahetvā. Phoṭṭhabbāyatanaṃ",
  "tika-abh05t0:1279_6": "kāyaviññāṇadhātuyā ārammaṇādipaccayo hontaṃyeva pathavīādisabhāvattā attanā sahajātānaṃ",
  "tika-abh05t0:1279_7": "sahajātādipaccayā hontiyevāti vuttaṃ “phoṭṭhabbāyatanassa sahajātādipaccayabhāvaṃ",
  "tika-abh05t0:1279_8": "dassetī”ti. “Sabbadhammāna”nti “sabbe dhammā manoviññāṇadhātuyā taṃsampayuttakānañca",
  "tika-abh05t0:1279_9": "dhammānaṃ ārammaṇapaccayena paccayo”ti ettha vutte sabbadhamme sandhāyāha “sabbadhammānaṃ",
  "tika-abh05t0:1279_10": "yathāyogaṃ hetādipaccayabhāvaṃ dassetī”ti. Na hi etaṃ…pe… bhāvadassanaṃ, atha kho",
  "tika-abh05t0:1279_11": "ekadhammassa anekapaccayabhāvadassanaṃ, tasmā “etena phoṭṭhabbāyatanassā”tiādi vuttanti",
  "tika-abh05t0:1279_12": "adhippāyo. Rūpādīnanti rūpāyatanādīnaṃ.",
  "tika-abh05t0:1280_0": "Bhedāti visesā. Bhedaṃ anāmasitvāti cakkhuviññāṇadhātuādivisesaṃ aggahetvā. Te evāti",
  "tika-abh05t0:1280_1": "yathāvuttavisesānaṃ sāmaññabhūte khandhe eva. Yaṃ sandhāya “evaṃ na sakkā vattu”nti",
  "tika-abh05t0:1280_2": "vuttaṃ, taṃ vibhāvetuṃ “na hī”tiādi vuttaṃ. Paṭṭhānasaṃvaṇṇanā hesāti etena sutte",
  "tika-abh05t0:1280_3": "vuttapariyāyamaggabhāvenettha na sakkā micchāvācādīnaṃ maggapaccayaṃ vattunti dasseti.",
  "tika-abh05t0:1280_4": "Sesapaccayabhāvoti maggapaccayaṃ ṭhapetvā yathāvuttehi sesehi aṭṭhārasahi paccayehi",
  "tika-abh05t0:1280_5": "paccayabhāvo. Adhipatipaccayo na hotīti ārammaṇādhipatipaccayo na hoti. Tanti vicikicchaṃ.",
  "tika-abh05t0:1280_6": "Tatthāti yathāvuttesu ahirikādīsu.",
  "tika-abh05t0:1281_0": "Dasadhā paccayā honti, puna tathā hadayavatthunti idaṃ atthamattavacanaṃ. Pāṭho pana",
  "tika-abh05t0:1281_1": "“hadayavatthu tesañceva vippayuttassa ca vasena dasadhā paccayo hotī”ti veditabbo.",
  "tika-abh05t0:1281_2": "Rūpasaddagandharasāyatanamattamevāti idaṃ rūpādīnaṃ sahajātapaccayatāya viya nissayapaccayatāya",
  "tika-abh05t0:1281_3": "ca abhāvato, purejātapaccayatāya ca bhāvato vuttaṃ. Etānīti yathāvuttāni rūpasaddagandharasārammaṇāni.",
  "tika-abh05t0:1281_4": "Sabbātikkantapaccayāpekkhāti “ekadhammassa anekapaccayabhāvato”ti etasmiṃ vicāre",
  "tika-abh05t0:1281_5": "hetuādiatikkantapaccayāpekkhā etesaṃ rūpādīnaṃ apubbatā natthi, atha kho ārammaṇaārammaṇādhipatiārammaṇūpanissayapaccayāpekkhā.",
  "tika-abh05t0:1281_6": "Na hi rūpādīni hetusahajātādhipatiādivasena paccayā hontīti. Tassāti rūpajīvitindriyassa",
  "tika-abh05t0:1281_7": "purejātapaccayabhāvato apubbatā, tasmā taṃ ekūnavīsatividho paccayo hotīti vuttaṃ",
  "tika-abh05t0:1281_8": "hoti. Sattadhā paccayabhāvo yojetabbo, na hi ojā purejātapaccayo na hotīti.",
  "tika-abh05t0:1282_0": "Atthoti vā hetuādidhammānaṃ sabhāvo veditabbo. So hi attano paccayuppannehi araṇīyato",
  "tika-abh05t0:1282_1": "upagantabbato, ñāṇena vā ñātabbato “attho”ti vuccati. Ākāroti tasseva pavattiākāro,",
  "tika-abh05t0:1282_2": "yena attano paccayuppannānaṃ paccayabhāvaṃ upagacchatīti evamettha attho daṭṭhabbo.",
  "tika-abh05t0:1282_3": "Taṃ pana vippayuttaṃ. “Sattahākārehī”ti paṭhānassa kāraṇamāha “ukkaṭṭhaparicchedo hī”tiādinā.",
  "tika-abh05t0:1283_0": "Yaṃ kammapaccayo…pe… daṭṭhabbaṃ āsevanakammapaccayānaṃ paccayuppannassa anantaraṭṭhānatāya.",
  "tika-abh05t0:1283_1": "Sahajātampi hi anantaramevāti. Koci panetthāti ettha etasmiṃ pakatūpanissayasamudāye",
  "tika-abh05t0:1283_2": "koci tadekadesabhūto kammasabhāvo pakatūpanissayoti attho. Tatthāti “yadidaṃ ārammaṇapurejāte",
  "tika-abh05t0:1283_3": "panettha indriyavippayuttapaccayatā na labbhatī”ti vuttaṃ, tasmiṃ, tasmiṃ vā ārammaṇapurejātaggahaṇe.",
  "tika-abh05t0:1283_4": "Vatthussa vippayuttapaccayatā labbhatīti na vattabbā. Na hi ārammaṇabhūtaṃ vatthu",
  "tika-abh05t0:1283_5": "vippayuttapaccayo hoti, atha kho nissayabhūtamevāti. Ito uttarīti ettha “ito”ti idaṃ",
  "tika-abh05t0:1283_6": "paccāmasanaṃ purejātaṃ vā sandhāya ārammaṇapurejātaṃ vā. Tattha paṭhamanayaṃ apekkhitvā",
  "tika-abh05t0:1283_7": "vuttaṃ “purejātato paratopī”ti. Tena kammādipaccayesupi vakkhamānesu labbhamānālabbhamānaṃ",
  "tika-abh05t0:1283_8": "veditabbanti vuttaṃ hoti. Dutiyaṃ pana nayaṃ anapekkhitvā aṭṭhakathāyaṃ āgatavasena",
  "tika-abh05t0:1283_9": "vuttaṃ “ito vā indriyavippayuttato”ti, attanā vuttanayena pana “nissayindriyavippayuttato",
  "tika-abh05t0:1283_10": "vā”ti. Tattha vattabbaṃ sayamevāha “ārammaṇādhipatī”tiādi. Kammādīsu labbhamānālabbhamānaṃ",
  "tika-abh05t0:1283_11": "na vakkhati “ito uttarī”tiādinā pageva atidesassa katattā, tasmā purimoyeva purejātatopīti",
  "tika-abh05t0:1283_12": "vuttaatthoyeva adhippeto.",
  "tika-abh05t0:1284_0": "“Maggapaccayataṃ avijahantovā”ti iminā ca maggapaccayo vuttoti “maggavajjānaṃ navanna”nti",
  "tika-abh05t0:1284_1": "vuttaṃ pacchimapāṭhe, purimapāṭhe pana “maggapaccayataṃ avijahantovā”ti vuttattā",
  "tika-abh05t0:1284_2": "eva maggapaccayena saddhiṃ sahajātādipaccayā gahetabbāti “dasanna”nti vuttaṃ. Tattha",
  "tika-abh05t0:1284_3": "pacchimapāṭhe “ekādasahākārehī”ti vattabbaṃ, purimapāṭhe “dvādasahī”ti.",
  "tika-abh05t0:1285_0": "Samanantaraniruddhatāya ārammaṇabhāvena cāti vijjamānampi visesamanāmasitvā kevalaṃ",
  "tika-abh05t0:1285_1": "samanantaraniruddhatāya ārammaṇabhāvena, na ca samanantaraniruddhatāārammaṇabhāvasāmaññenāti",
  "tika-abh05t0:1285_2": "attho. “Iminā upāyenā”ti paccayasabhāgatādassanena paccayavisabhāgatādassanena ca",
  "tika-abh05t0:1285_3": "vuttaṃ padadvayaṃ ekajjhaṃ katvā paduddhāro katoti dassento “hetuādīnaṃ sahajātānaṃ…pe…",
  "tika-abh05t0:1285_4": "yojetabbā”ti āha. Hetuārammaṇādīnaṃ sahajātāsahajātabhāvena aññamaññavisabhāgatāti",
  "tika-abh05t0:1285_5": "yojanā. Evamādināti ādi-saddena purejātānaṃ cakkhādīnaṃ rūpādīnañca purejātabhāvena",
  "tika-abh05t0:1285_6": "sabhāgatā, pavattiyaṃ vatthukhandhādīnaṃ purejātapacchājātānaṃ purejātapacchājātabhāvena",
  "tika-abh05t0:1285_7": "visabhāgatāti evamādīnampi saṅgaho daṭṭhabbo. Hetunahetuādibhāvatopi cettha yugaḷakato",
  "tika-abh05t0:1285_8": "viññātabbo vinicchayo. Hetupaccayo hi hetubhāvena paccayo, itare tadaññabhāvena.",
  "tika-abh05t0:1285_9": "Evamitaresupi yathārahaṃ yugaḷakato veditabbo.",
  "tika-abh05t0:1286_0": "Ubhayappadhānatāti jananopatthambhanappadhānatā. Ṭhānanti padassa atthavacanaṃ kāraṇabhāvoti",
  "tika-abh05t0:1286_1": "vināpi bhāvapaccayaṃ bhāvapaccayassa attho ñāyatīti. Upanissayaṃ bhindantenāti anantarūpanissayapakatūpanissayavibhāgena",
  "tika-abh05t0:1286_2": "vibhajantena. Tayopi upanissayā vattabbā upanissayavibhāgabhāvato. Upanissayaggahaṇameva",
  "tika-abh05t0:1286_3": "kātabbaṃ sāmaññarūpena. Tatthāti evamavaṭṭhite anantarūpanissayapakatūpanissayoti",
  "tika-abh05t0:1286_4": "bhindanaṃ vibhāgakaraṇaṃ yadi pakatūpanissayassa rūpānaṃ paccayattābhāvadassanatthaṃ,",
  "tika-abh05t0:1286_5": "nanu ārammaṇūpanissayaanantarūpanissayāpi rūpānaṃ paccayā na hontiyevāti? Saccaṃ",
  "tika-abh05t0:1286_6": "na honti, te pana dassitanayāti tadekadesena itarampi dassitameva hotīti imamatthaṃ",
  "tika-abh05t0:1286_7": "dassento “ārammaṇaṃ…pe… daṭṭhabba”nti āha. Taṃsamānagatikattāti tehi anantarādīhi",
  "tika-abh05t0:1286_8": "samānagatikattā arūpānaṃyeva paccayabhāvato. Tanti purejātapaccayaṃ. Tatthāti anantarādīsu paṭhitvā.",
  "tika-abh05t0:1287": "Paccayaniddesapakiṇṇakavinicchayakathāvaṇṇanā niṭṭhitā.",
  "tika-abh05t0:1288": "Pucchāvāro",
  "tika-abh05t0:1289": "1. Paccayānulomavaṇṇanā",
  "tika-abh05t0:1290_0": "Ekekaṃ tikaṃ dukañcāti kusalattikādīsu bāvīsatiyā tikesu hetudukādīsu sataṃ dukesu",
  "tika-abh05t0:1290_1": "ekekaṃ tikaṃ dukañca. Na tikadukanti tulyayogīnaṃ na tikadukanti attho. Tikavisiṭṭhaṃ",
  "tika-abh05t0:1290_2": "pana dukaṃ, dukavisiṭṭhañca tikaṃ, tikavisiṭṭhatikadukavisiṭṭhadukesu viya nissāya",
  "tika-abh05t0:1290_3": "upari desanā pavattā evāti.",
  "tika-abh05t0:1291_0": "Ye kusalādidhamme paṭiccāti vuttā “kusalaṃ dhammaṃ paṭicca kusalo dhammo uppajjati",
  "tika-abh05t0:1291_1": "hetupaccayā”tiādīsu, te kusalādidhammā paṭiccatthaṃ pharantā hetuādipaccayaṭṭhaṃ",
  "tika-abh05t0:1291_2": "sādhentā kusalādipaccayā cevāti attho. Tenevāhāti yasmā paccayadhammānaṃ paccayuppannesu",
  "tika-abh05t0:1291_3": "paṭiccatthapharaṇaṃ ubhayesaṃ tesaṃ sahabhāve sati, nāññathā. Teneva kāraṇenāha “te",
  "tika-abh05t0:1291_4": "ca kho sahajātāvā”ti. Teti hetuādipaccayā. Tesu hi hetusahajātaaññamaññanissayādayo",
  "tika-abh05t0:1291_5": "sahajātā, anantarasamanantarādayo asahajātā paccayā hontīti. Etehi dvīhi vārehi itaretaratthabodhanavasena",
  "tika-abh05t0:1291_6": "pavattāya desanāya kiṃ sādhitaṃ hotīti āha “evañca niruttikosallaṃ janitaṃ hotī”ti.",
  "tika-abh05t0:1292_0": "Te te pañhe uddharitvāti “siyā kusalo dhammo kusalassa dhammassa hetupaccayena paccayo”tiādayo",
  "tika-abh05t0:1292_1": "ye ye pañhā vissajjanaṃ labhanti, te te pañhe uddharitvā. Pamādalekhā esāti idaṃ",
  "tika-abh05t0:1292_2": "“kusalo hetu hetusampayuttakānaṃ dhammāna”nti likhitaṃ sandhāya vuttaṃ. Paṭiccasahajātavāresu",
  "tika-abh05t0:1292_3": "sahajātapaccayo, paccayanissayavāresu nissayapaccayo, saṃsaṭṭhasampayuttavāresu sampayuttapaccayo",
  "tika-abh05t0:1292_4": "ekantikoti katvā vuttoti āha “purimavāresu…pe… niyametvā”ti. Tatthāti tesu purimavāresu",
  "tika-abh05t0:1292_5": "chasu. Na viññāyanti sarūpato anuddhaṭattā. Evamādīhi pañhehi. Hetādipaccayapaccayuppannesūti",
  "tika-abh05t0:1292_6": "hetuādīsu paccayadhammesu sampayuttakkhandhādibhedesu tesaṃ paccayuppannesu. Niddhāraṇe",
  "tika-abh05t0:1292_7": "cetaṃ bhummaṃ. Hetādipaccayānaṃ nicchayābhāvatoti “ime nāma te hetuādayo paccayadhammā”ti",
  "tika-abh05t0:1292_8": "nicchayābhāvato sarūpato aniddhāritattā. Yathā hi nāma nānājaṭājaṭitaṃ gumbantaragatañca",
  "tika-abh05t0:1292_9": "taṃsadisaṃ sarūpato adissamānaṃ idaṃ tanti na vinicchinīyati, evaṃ ñātuṃ icchitopi",
  "tika-abh05t0:1292_10": "attho sarūpato aniddhārito nijjaṭo nigumbo ca nāma na hoti nicchayābhāvato, sarūpato",
  "tika-abh05t0:1292_11": "pana tasmiṃ niddhārite tabbisayassa nicchayassa vasena puggalassa asambuddhabhāvāppattiyā",
  "tika-abh05t0:1292_12": "so pañho nijjaṭo nigumbo ca nāma hotīti āha “nicchayābhāvato te pañhā nijjaṭā nigumbā",
  "tika-abh05t0:1292_13": "ca katvā na vibhattā”ti, “na koci pucchāsaṅgahito…pe… vibhattā”ti ca. Tanti pañhāvissajjanaṃ",
  "tika-abh05t0:1292_14": "sandhāya nijjaṭatā na vuttā, atha kho nicchayuppādananti adhippāyo.",
  "tika-abh05t0:1293_0": "Ṭhapanaṃ nāma idha vineyyasantāne patiṭṭhapanaṃ, taṃ pana tassa atthassa dīpanaṃ",
  "tika-abh05t0:1293_1": "jotananti āha “pakāsitattā”ti. Pakārehīti hetuādipaccayappakārehi, kusalādipaccayapaccayuppannappakārehi vā.",
  "tika-abh05t0:1294_0": "25-34. Parikappanaṃ vidahananti katvā āha “parikappapucchāti vidhipucchā”ti. Siyāti",
  "tika-abh05t0:1294_1": "bhaveyyāti attho. Eso vidhi kiṃ atthīti etena “siyā”ti vidhimhi kiriyāpadaṃ. Pucchā",
  "tika-abh05t0:1294_2": "pana vākyatthasiddhā veditabbā. Tameva hi vākyatthasiddhaṃ pucchaṃ dassetuṃ aṭṭhakathāyampi",
  "tika-abh05t0:1294_3": "“kiṃ so kusalaṃ dhammaṃ paṭicca siyā”ti vuttaṃ. Saṃpucchanaṃ parikappapucchāti tasmiṃ",
  "tika-abh05t0:1294_4": "pakkhe hi kiriyāya padeneva pucchā vibhāvīyatīti vuttaṃ hotīti. “Siyā kusalaṃ dhammaṃ",
  "tika-abh05t0:1294_5": "paṭicca kusalo dhammo uppajjeyya hetupaccayā”ti ettha “kusalaṃ dhammaṃ paṭicca hetupaccayā”ti",
  "tika-abh05t0:1294_6": "ubhayamidaṃ paccayavacanaṃ, “kusalo dhammo uppajjeyyā”ti paccayuppannavacanaṃ. Tesu",
  "tika-abh05t0:1294_7": "paccayadhammassa paccayabhāve vibhāvite paccayuppannassa uppatti atthato vibhāvitāyeva",
  "tika-abh05t0:1294_8": "hotīti paccayadhammova pucchitabbo. Tattha ca paccayadhammavisiṭṭho paṭiccattho vā",
  "tika-abh05t0:1294_9": "pucchitabbo siyā paccayavisiṭṭho vāti duvidhā pucchitabbāyeva atthavikappā aṭṭhakathāyaṃ",
  "tika-abh05t0:1294_10": "vuttā. Tesu paṭhamasmiṃ pucchā sadosāti dassento “yo kusalo dhammo uppajjeyyā”tiādimāha.",
  "tika-abh05t0:1294_11": "Tattha sabbapucchānaṃ pavattitoti kusalamūlādīnaṃ sattasattapucchānaṃ pavattanato,",
  "tika-abh05t0:1294_12": "uppajjamānaṃ kusalaṃ. Tehi paccayehīti pacchājātavipākapaccayehi uppatti anuññātāti",
  "tika-abh05t0:1294_13": "āpajjati, na ca taṃ yuttanti adhippāyo. Taṃtaṃpaccayāti tato tato yonisomanasikārādipaccayato.",
  "tika-abh05t0:1294_14": "Bhavanamatthitā ettha na ca pucchitāti “kiṃ siyā”ti vuttayojanāya dosamāha. Evañca",
  "tika-abh05t0:1294_15": "katvāti uppattiyā eva pucchitattā.",
  "tika-abh05t0:1295_0": "Tatthāti “atha vā”tiādinā vutte atthantare. Uppajjeyyāti uppattiṃ anujānitvāti “uppajjeyyā”ti",
  "tika-abh05t0:1295_1": "ettha vuttaṃ kusalapaccayaṃ uppattiṃ anujānitvā. Tassāti uppattiyā. Bhavanapucchananti",
  "tika-abh05t0:1295_2": "hetupaccayā bhavanapucchanaṃ na yuttanti sambandho. Puna tassāti hetupaccayā uppattiyā.",
  "tika-abh05t0:1295_3": "Bhavanapucchananti kevalaṃ bhavanapucchanaṃ. Tasmāti yasmā vuttanayena ubhayatthāpi",
  "tika-abh05t0:1295_4": "uppattianujānanamukhena bhavanapucchanaṃ ayuttaṃ, tasmā. Anujānanañca aṭṭhakathāyaṃ",
  "tika-abh05t0:1295_5": "vutte atthavikappadvaye atthato āpannaṃ, taṃ ananujānanto āha “ananujānitvāvā”tiādi.",
  "tika-abh05t0:1295_6": "Saṃpucchanamevāti iminā saṃpucchane “uppajjeyyā”ti idaṃ kiriyāpadanti dasseti. Yadi",
  "tika-abh05t0:1295_7": "evaṃ “siyā”ti idaṃ kathanti āha “siyāti…pe… pucchatī”ti. Ayaṃ nayoti “siyā”tiādinā",
  "tika-abh05t0:1295_8": "anantaravutto atthanayo. Na viññāyati anāmaṭṭhavisesattā. Dvepi pucchāti sambhavanapucchā",
  "tika-abh05t0:1295_9": "tabbisesapucchā cāti duvidhāpi pucchā ekāyeva pucchā saṃpucchanabhāvato ekādhikaraṇabhāvato ca.",
  "tika-abh05t0:1296_0": "Gamanussukkavacananti gamanassa ussukkavacanaṃ. Gamanakiriyāya yathā attano kattā",
  "tika-abh05t0:1296_1": "upari kattabbakiriyāya yogyarūpo hoti, evameva ṭhānaṃ gamanussukkanaṃ tassa bodhanaṃ",
  "tika-abh05t0:1296_2": "vacanaṃ. Evaṃbhūtā ca kiriyā yasmā atthato kiriyantarāpekkhā nāma hoti, tasmā vuttaṃ",
  "tika-abh05t0:1296_3": "“gamanassa…pe… attho”ti. Kathaṃ panetasmiṃ sahajātapaccayapaṭṭhāne paṭiccavāre paṭiccasaddassa",
  "tika-abh05t0:1296_4": "pacchimakālakiriyāpekkhatāti codanaṃ manasi katvā āha “yadipī”tiādi. Tenetaṃ dasseti",
  "tika-abh05t0:1296_5": "“asatipi paṭiayanuppajjanānaṃ kālabhede aññatra hetuphalesu dissamānaṃ purimapacchimakālataṃ",
  "tika-abh05t0:1296_6": "hetuphalatāsāmaññato idhāpi samāropetvā ruḷhīvasena purimapacchimakālavohāro kato”ti.",
  "tika-abh05t0:1296_7": "Tenāha “gahaṇappavattiākāravasena…pe… daṭṭhabbo”ti. Tattha attapaṭilābho uppādoti attho.",
  "tika-abh05t0:1297_0": "Gamananti “paṭiccā”ti ettha labbhamānaṃ ayanakiriyaṃ pariyāyantarenāha. Sā panatthato",
  "tika-abh05t0:1297_1": "pavatti, pavatti ca dhammānaṃ yathāpaccayaṃ uppattiyeva. Sabhāvadhammānañhi uppattiyaṃ",
  "tika-abh05t0:1297_2": "loke sabbo kiriyākārakavohāro, tasmā “paṭiccā”ti ettha labbhamānaṃ yaṃ paṭiayanaṃ",
  "tika-abh05t0:1297_3": "paṭigamanaṃ atthato paṭiuppajjamānaṃ, tañca gacchantādiapekkhāya hotīti āha “gacchantassa",
  "tika-abh05t0:1297_4": "paṭigamanaṃ, uppajjantassa paṭiuppajjana”nti. Tayidaṃ gamanapaṭigamanaṃ, uppajjanapaṭiuppajjanaṃ",
  "tika-abh05t0:1297_5": "samānakiriyā. Kathaṃ? Yasmā paṭikaraṇaṃ paṭisaddattho. Tasmāti yasmā sahajātapaccayabhūtassa",
  "tika-abh05t0:1297_6": "uppajjantassa paṭiuppajjanaṃ “paṭicca uppajjatī”ti ettha attho, tasmā. Tadāyattuppattiyāti",
  "tika-abh05t0:1297_7": "sahayoge karaṇavacanaṃ, karaṇatthe, hetutthe vā, tasmiṃ uppajjamāne kusaladhamme",
  "tika-abh05t0:1297_8": "āyattāya paṭibaddhāya uppattiyā saheva paṭigantvāti attho. Tena paṭiayanattalābhānaṃ",
  "tika-abh05t0:1297_9": "samānakālataṃ dasseti. Tenevāha “sahajātapaccayaṃ katvāti vuttaṃ hotī”tiādi. Nanu",
  "tika-abh05t0:1297_10": "ca samānakālakiriyāyaṃ īdiso saddappayogo natthi, purimakālakiriyāyameva ca atthīti?",
  "tika-abh05t0:1297_11": "Nāyamekanto samānakālakiriyāyampi kehici icchitattā. Tathā hi –",
  "tika-abh05t0:1298": "“Nihantvā timiraṃ loke, udito sataraṃsami;",
  "tika-abh05t0:1299": "Lokekacakkhubhūtoya-matthameti divākaro.",
  "tika-abh05t0:1300": "“Sirīvilāsarūpena, sabbasobhāvibhāvinā;",
  "tika-abh05t0:1301": "Obhāsetvādito buddho, sataraṃsi yathā paro”ti. –",
  "tika-abh05t0:1302": "Ca payogā dissanti.",
  "tika-abh05t0:1303_0": "35-38. Tāsūti dukamūlakanaye hetārammaṇaduke ekūnapaññāsapucchā, tāsu. Hetārammaṇaduketi",
  "tika-abh05t0:1303_1": "“hetupaccayā ārammaṇapaccayā”ti evaṃ hetupaccayaārammaṇapaccayānaṃ vasena āgate paccayaduke.",
  "tika-abh05t0:1303_2": "Dvinnaṃ pucchānaṃ dassitattāti yasmiṃ vācanāmagge kusalapadamūlā kusalapadāvasānā,",
  "tika-abh05t0:1303_3": "kusalādipadattayamūlā kusalādipadattayāvasānā ca ekūnapaññāsāya pucchānaṃ ādipariyosānabhūtā",
  "tika-abh05t0:1303_4": "dve eva pucchā dassitā, taṃ sandhāya vuttaṃ. Etthāti etasmiṃ paṇṇattivāre pucchānaṃ",
  "tika-abh05t0:1303_5": "vutto na paccayānanti attho. Pucchāya hi vasena hetupaccaye hetupaccayasaṅkhātaṃ",
  "tika-abh05t0:1303_6": "ekamūlaṃ etassāti ekamūlako, nayasaddāpekkhāya cāyaṃ pulliṅganiddeso. Evaṃ ārammaṇapaccayamūlakādīsu.",
  "tika-abh05t0:1303_7": "Tathā hetuārammaṇapaccayasaṅkhātāni dve mūlāni etassāti dvimūlakotiādinā yojetabbā.",
  "tika-abh05t0:1303_8": "Paccayānaṃ pana vuccamāne paṭhamanayassa ekamūlakatā na siyā. Na hi tattha paccayantaraṃ",
  "tika-abh05t0:1303_9": "atthi, yaṃ mūlabhāvena vattabbaṃ siyā. Tenāha “paccayānaṃ pana vasenā”tiādi. Hetārammaṇadukādīnanti",
  "tika-abh05t0:1303_10": "avayave sāmivacanaṃ, adhipatiādīnanti sambandho. Tato paraṃ mūlassa abhāvato sabbamūlakaṃ",
  "tika-abh05t0:1303_11": "anavasesānaṃ paccayānaṃ mūlabhāvena gahitattā. Na hi mūlavantabhāvena gahitā paccayā",
  "tika-abh05t0:1303_12": "mūlabhāvena gayhanti. Paccayagamanaṃ pāḷigamananti viññāyati abhidheyyānurūpaṃ liṅgavacanādīti",
  "tika-abh05t0:1303_13": "katvā. Idhāti anulome. Ca-saddo upacayattho. So tevīsatimūlassa sabbamūlabhāvaṃ upacayena vuccamānaṃ joteti.",
  "tika-abh05t0:1304_0": "39-40. Evaṃ satīti “ārammaṇapaccayā hetupaccayā”ti ārabhitvā “ārammaṇapaccayā avigatapaccayā,",
  "tika-abh05t0:1304_1": "ārammaṇapaccayā hetupaccayā”ti evaṃ vācanāmagge sati. Cakkabandhanavasena pāḷigati",
  "tika-abh05t0:1304_2": "āpajjatu, ko dosoti kadāci vadeyyāti āha “heṭṭhimasodhanavasena ca idha abhidhamme",
  "tika-abh05t0:1304_3": "pāḷi gatā”ti. Tathā hi khandhavibhaṅgādīsupi pāḷi heṭṭhimasodhanavasena pavattā.",
  "tika-abh05t0:1304_4": "Gaṇanacārena tamatthaṃ sādhetuṃ “evañca katvā”tiādi vuttaṃ. Ārammaṇādīsūti ārammaṇamūlakādīsu",
  "tika-abh05t0:1304_5": "nayesu. Tasmiṃ tasminti tasmiṃ tasmiṃ ārammaṇādipaccaye. Suddhikatoti suddhikanayato.",
  "tika-abh05t0:1304_6": "Tasmāti ārammaṇamūlakādīsu suddhikanayassa alabbhamānattā. Ekamūlakanayo daṭṭhabbo",
  "tika-abh05t0:1304_7": "ārammaṇamūlaketi adhippāyo. “Ārammaṇapaccayā…pe… avigatapaccayāti vā”tiādi tādisaṃ",
  "tika-abh05t0:1304_8": "vācanāmaggaṃ sandhāya vuttaṃ. Yattha “ārammaṇapaccayā hetupaccayā, ārammaṇapaccayā",
  "tika-abh05t0:1304_9": "adhipatipaccayā, ārammaṇapaccayā…pe… avigatapaccayā”ti evaṃ ārammaṇamūlake anantarapaccayamūlabhūtā",
  "tika-abh05t0:1304_10": "ārammaṇapaccayapariyosānameva ekamūlakaṃ dassetvā upari avasiṭṭhaekamūlakato paṭṭhāya",
  "tika-abh05t0:1304_11": "yāva sabbamūlake vigatapaccayā, tāva saṃkhipitvā avigatapaccayova dassito. Tenāha",
  "tika-abh05t0:1304_12": "“ekamūlakesū”tiādi. Ito paresupi edisesu ṭhānesu eseva nayo. Mūlameva dassetvāti",
  "tika-abh05t0:1304_13": "adhipatimūlake ekamūlakassa ādimeva dassetvā. Na suddhikadassananti na suddhikanayadassanaṃ.",
  "tika-abh05t0:1304_14": "“Suddhikanayo hi visesābhāvato ārammaṇamūlakādīsu na labbhatī”ti hi vuttaṃ. Nāpi",
  "tika-abh05t0:1304_15": "sabbamūlake katipayapaccayadassanaṃ upari sabbamūlake ekamūlakassa āgatattā.",
  "tika-abh05t0:1305_0": "41. Ekasmiñcāti avigatamūlakādike ca naye. Saṅkhepantaragatoti saṅkhepassa saṅkhipitassa",
  "tika-abh05t0:1305_1": "abbhantaragato, saṅkhipitabboti attho. Majjhimānaṃ dassananti majjhimānaṃ nayato",
  "tika-abh05t0:1305_2": "dassanaṃ, aññathā saṅkhepo eva na siyā. Gatidassananti antadassanaṃ akatvā pāḷigatiyā",
  "tika-abh05t0:1305_3": "dassanaṃ, tañca ādito paṭṭhāya katipayadassanameva. Tena vigatapaccayuddhāraṇena",
  "tika-abh05t0:1305_4": "osānacatukkaṃ dasseti avigatamūlake vigatapaccayassa osānabhāvato. Sabbamūlakassa",
  "tika-abh05t0:1305_5": "avasānena “vigatapaccayā”ti padena.",
  "tika-abh05t0:1306_0": "Yathā hetuādīnaṃ paccayānaṃ uddesānupubbiyā dukatikādiyojanā katā, evaṃ tattha ārammaṇādipaccaye",
  "tika-abh05t0:1306_1": "laṅghitvāpi sakkā yojanaṃ kātuṃ, tathā kasmā na katā? Yadipi anavasesato paccayānaṃ",
  "tika-abh05t0:1306_2": "mūlabhāvena gahitattā kesañci kehici yojane atthaviseso natthi, ārammaṇamūlakādīsu",
  "tika-abh05t0:1306_3": "pana ārammaṇādhipatidukādīnaṃ hetumūlake ca hetuadhipatianantaratikādīnaṃ taṃtaṃavasiṭṭhapaccayehi",
  "tika-abh05t0:1306_4": "yojanāya attheva viseso, evaṃ santepi yasmā uppaṭipāṭiyā yojanā na sukhaggahaṇā,",
  "tika-abh05t0:1306_5": "sakkā ca ñāṇuttarena puggalena yathādassitena nayena yojitunti uppaṭipāṭiyā paccaye",
  "tika-abh05t0:1306_6": "aggahetvā paṭipāṭiyāva te yojetvā dassitāti imamatthamāha “ettha cā”tiādinā.",
  "tika-abh05t0:1307_0": "Tañca gamanaṃ yuttanti yaṃ sabbehi tikehi ekekassa dukassa yojanāvasena pāḷigamanaṃ,",
  "tika-abh05t0:1307_1": "taṃ yuttaṃ tikesu dukānaṃ pakkhepabhāvato. Tatthāti dukesu. Ekekasminti ekekasmiṃ",
  "tika-abh05t0:1307_2": "dukatike. Nayāti anulomanayādayo vāre vāre cattāro nayā, pucchā pana sattavīsati.",
  "tika-abh05t0:1307_3": "Yadi evaṃ kasmā hetudukena samānāti? Taṃ tikapadesu paccekaṃ hetudukassa labbhamānassa",
  "tika-abh05t0:1307_4": "hetudukabhāvasāmaññato vuttaṃ.",
  "tika-abh05t0:1308_0": "Vuttanayenāti “na hī”tiādinā dukatike vuttanayena. Tattha hi na dukassa yojanā atthi,",
  "tika-abh05t0:1308_1": "atha kho dukānaṃ ekekena padena tikassa yojanā. Tenāha “ekeko tiko dukasatena yojito”ti.",
  "tika-abh05t0:1308_2": "Ekekasminti ekekasmiṃ tikaduke.",
  "tika-abh05t0:1309_0": "Tikādayo cha nayāti “tikañca paṭṭhānavara”ntiādinā gāthāyaṃ vuttā tikapaṭṭhānādayo",
  "tika-abh05t0:1309_1": "cha nayā. Sattavidhampīti vārabhedena sattadhā bhinditvā vuttampi. Anulomanti paccayānulomaṃ",
  "tika-abh05t0:1309_2": "anulomabhāvasāmaññena saha gahetvā. Tathā catubbidhampi tikapaṭṭhānaṃ tikapaṭṭhānatāsāmaññena,",
  "tika-abh05t0:1309_3": "dukapaṭṭhānādīni ca cattāri cattāri taṃsāmaññena saha gahetvā. Imamatthaṃ gahetvā",
  "tika-abh05t0:1309_4": "“tikañca paṭṭhānavara”nti gāthāya adhippāyavibhāvanavasena “anulomamhī”tiādinā vuttaṃ",
  "tika-abh05t0:1309_5": "imamatthaṃ gahetvā. Sattappabhedeti paṭiccavārādivasena sattappabhede. Chapi ete",
  "tika-abh05t0:1309_6": "tikādibhedena catucatuppabhedā dhammānulomādivasena cha uddharitabbāti idaṃ dassetīti",
  "tika-abh05t0:1309_7": "yojanā. Ayañhettha saṅkhepattho – dhammānulomādivibhāgabhinnāpi tikādibhāvasāmaññena",
  "tika-abh05t0:1309_8": "ekajjhaṃ katvā vuttā tikapaṭṭhānādisaṅkhātā tikādayo cha dhammanayā paṭiccavārādivasena",
  "tika-abh05t0:1309_9": "vibhajiyamānā tattha tattha niddhāriyamāne anulomatāsāmaññena anulomanti ekato gahite",
  "tika-abh05t0:1309_10": "paccayānulome suṭṭhu ativiya gambhīrāti. Aṭṭhakathāyaṃ pana “idha pana ayaṃ gāthā",
  "tika-abh05t0:1309_11": "tasmiṃ dhammānulome paccayānulomaṃ sandhāya vuttā”ti dhammānulomo paccayānulomassa",
  "tika-abh05t0:1309_12": "visesanabhāvena niyametvā vutto. Esa nayo paccanīyagāthādīsupi. Tikapaṭṭhānassa dukapaṭṭhānassa",
  "tika-abh05t0:1309_13": "ca pubbe attho vuttoti āha “dukatikapaṭṭhānādīsū”ti. Tikehi paṭṭhānanti tikehi nānappakārato",
  "tika-abh05t0:1309_14": "paccayavibhāvanaṃ, tikehi vā ñāṇassa pavattanaṭṭhānaṃ. Dukasambandhi tikapaṭṭhānaṃ,",
  "tika-abh05t0:1309_15": "dukavisiṭṭhānaṃ vā tikānaṃ paṭṭhānaṃ dukatikapaṭṭhānanti imamatthaṃ dassento “dukāna”ntiādimāha.",
  "tika-abh05t0:1309_16": "Dukādivisesitassāti dukādipadavisesitassa dukādibhāvo daṭṭhabbo “hetuṃ kusalaṃ dhammaṃ",
  "tika-abh05t0:1309_17": "paṭicca, nahetuṃ kusalaṃ dhammaṃ paṭiccā”tiādivacanato.",
  "tika-abh05t0:1310": "Paccayānulomavaṇṇanā niṭṭhitā.",
  "tika-abh05t0:1311": "2. Paccayapaccanīyavaṇṇanā",
  "tika-abh05t0:1312_0": "42-44. Yāvāti pāḷipadassa atthavacanaṃ yattakoti āha “pabhedo”ti. Atthi tevīsatimūlakassāti",
  "tika-abh05t0:1312_1": "attho. Tāva tattakaṃ pabhedaṃ. Tatthāti anulome āgatanti attho. Nayadassanavasena",
  "tika-abh05t0:1312_2": "dassitaṃ, kinti? Ekekassa padassa vitthāraṃ dasseti. Avasesassa paccayassa mūlavantabhāvena gahitassa.",
  "tika-abh05t0:1313": "Paccayapaccanīyavaṇṇanā niṭṭhitā.",
  "tika-abh05t0:1314": "3. Anulomapaccanīyavaṇṇanā",
  "tika-abh05t0:1315_0": "45-48. Puna tatthāti anulome. Paccayapadānīti paccayā eva padāni paccayapadāni. Idhāti",
  "tika-abh05t0:1315_1": "anulomapaccanīye. Suddhikapaccayānanti paccayantarena avomissānaṃ paccayānaṃ, anulomapaccanīyadesanaṃ",
  "tika-abh05t0:1315_2": "vakkhamānaṃ sandhāyāti attho.",
  "tika-abh05t0:1316": "Anulomapaccanīyavaṇṇanā niṭṭhitā.",
  "tika-abh05t0:1317": "Pucchāvāravaṇṇanā niṭṭhitā.",
  "tika-abh05t0:1318": "1. Kusalattikaṃ",
  "tika-abh05t0:1319": "1. Paṭiccavāravaṇṇanā",
  "tika-abh05t0:1320": "1. Paccayānulomaṃ",
  "tika-abh05t0:1321": "(1) Vibhaṅgavāravaṇṇanā",
  "tika-abh05t0:1322_0": "53. Tikapadānaṃ tikantarapadehi visadisatā pākaṭāyevāti vuttaṃ “tikapadanānattamattena",
  "tika-abh05t0:1322_1": "vinā”ti. Mūlāvasānavasenāti “ekamūlekāvasānaṃ navā”tiādinā vuttamūlāvasānavasena.",
  "tika-abh05t0:1322_2": "“Na tāyeva vedanāttikādīsū”ti ettha yā sadisatā paṭikkhittā, taṃ dassetuṃ “sadisataṃ",
  "tika-abh05t0:1322_3": "sandhāya ‘na tāyevā’ti vutta”nti āha. Yāti yā pucchā. Sabbapucchāsamāharaṇanti sabbāsaṃ",
  "tika-abh05t0:1322_4": "ekūnapaññāsāya pucchānaṃ samuccayanaṃ anavasesetvā kathanaṃ. Idha imasmiṃ paṭiccavāruddese",
  "tika-abh05t0:1322_5": "kattabbaṃ. Ādito hi anavasesato vutte pacchā yathārahaṃ tadekadesavacanaṃ yuttaṃ.",
  "tika-abh05t0:1322_6": "Na hi tattha ekūnapaññāsa pucchā vissajjanaṃ labhantīti tattha tasmiṃ dhammānulomapaccanīye",
  "tika-abh05t0:1322_7": "pītittike ekūnapaññāsa pucchā vissajjanaṃ na hi labhanti, aṭṭhavīse pana labhantīti attho.",
  "tika-abh05t0:1323_0": "Tena sahajātapaccayabhūtenāti tena vedanādibhedena ekena dhammena sahajātapaccayo",
  "tika-abh05t0:1323_1": "hontena, sahajātapaccayataṃ vā pattena pāpuṇantenāti attho. Anuññātaṃ viya hotīti",
  "tika-abh05t0:1323_2": "yadipi aṭṭhakathāyaṃ “yāva nirodhagamanā”tiādivacanehi khaṇattayasamaṅgī uppajjatīti",
  "tika-abh05t0:1323_3": "anuññātaṃ viya hoti, uppādakkhaṇasamaṅgīyeva pana uppajjatīti vutto paṭiccavārādīnaṃ",
  "tika-abh05t0:1323_4": "channaṃ vārānaṃ uppādameva gahetvā pavattattā. Tathā hi tesu pacchājātapaccayo anulomato na tiṭṭhati.",
  "tika-abh05t0:1324_0": "Idha kusalavacanena gahite khandhe sandhāya vuttanti imasmiṃ paṭiccavāre “kusalaṃ",
  "tika-abh05t0:1324_1": "dhammaṃ paṭicca kusalo dhammo uppajjatī”ti kusalasaddena gahite khandhe sandhāya",
  "tika-abh05t0:1324_2": "vuttaṃ catūsupi kusalakhandhesu ekato uppajjamānesu sāmaññato vuttesu sahajātādisādhāraṇapaccayavasena",
  "tika-abh05t0:1324_3": "avisesato sabbe sabbesaṃ paccayāti ayameva imassa paccayo, imasseva ayaṃ paccayoti",
  "tika-abh05t0:1324_4": "ca niyametvā vattuṃ na sakkā. Tena vuttaṃ aṭṭhakathāyaṃ “ekasseva dvinnaṃyeva vā”tiādi.",
  "tika-abh05t0:1324_5": "“Sukhāya vedanāya sampayuttaṃ dhammaṃ paṭiccā”tiādīsu pana visesanabhāvena vedanādīnaṃ",
  "tika-abh05t0:1324_6": "visuṃ gahitattā “ekaṃ khandhaṃ paṭicca dve khandhā”tiādi vattuṃ sakkā. Tena vuttaṃ",
  "tika-abh05t0:1324_7": "“vedanāttikādīsu panā”tiādi. Tathāti iminā “ekekassapi dukādibhedānañcā”ti imaṃ anukaḍḍhati.",
  "tika-abh05t0:1325_0": "Etasminti “vipākābyākataṃ kiriyābyākata”nti evaṃ vipākakiriyābyākataggahaṇe. “Sabbasmiṃ",
  "tika-abh05t0:1325_1": "na gahetabba”nti vuttaṃ, kattha pana gahetabbanti āha “cittasamuṭṭhānañca rūpanti",
  "tika-abh05t0:1325_2": "etthevā”ti. Evaṃ paṭhame vākye atibyāpitaṃ pariharitvā dutiye abyāpitaṃ pariharituṃ",
  "tika-abh05t0:1325_3": "“na kevala”ntiādi vuttaṃ. Etthāti “vipākābyākataṃ kiriyābyākata”nti ettha na gahetabbaṃ",
  "tika-abh05t0:1325_4": "tassapi āruppe uppajjamānassa rūpena vinā uppattito. Ettha ca yathā hetupaccayaggahaṇeneva",
  "tika-abh05t0:1325_5": "ahetukaṃ nivattitaṃ, evaṃ cittasamuṭṭhānañca rūpanti rūpaggahaṇeneva āruppe vipākopi",
  "tika-abh05t0:1325_6": "tattha uppajjamānena cittuppādena saddhiṃ na gahito. Taṃ panetaṃ atthasiddhameva",
  "tika-abh05t0:1325_7": "akatvā sarūpato pākaṭataraṃ katvā dassetuṃ aṭṭhakathāyaṃ “vipākābyākata”ntiādi vuttaṃ.",
  "tika-abh05t0:1325_8": "Paṭisandhipacchimacittāni panettha satipi rūpassa anuppādane vavatthānābhāvato na",
  "tika-abh05t0:1325_9": "gahitānīti daṭṭhabbaṃ.",
  "tika-abh05t0:1326_0": "Paccayabhūtassāti khandhānaṃ paccayabhūtassa vatthussa aggahitatāpattiṃ nivāretuṃ,",
  "tika-abh05t0:1326_1": "kathaṃ? Paccayuppannabhāvena, kattha? “Kaṭattā ca rūpa”nti etasmiṃ sāmaññavacane",
  "tika-abh05t0:1326_2": "“khandhe paṭicca vatthū”ti vuttaṃ, evañhissa paccayuppannatā dassitā hotīti. Aññamaññāpekkhaṃ",
  "tika-abh05t0:1326_3": "vacanadvayanti “khandhe paṭicca vatthu, vatthuṃ paṭicca khandhā”ti padadvayaṃ sandhāya",
  "tika-abh05t0:1326_4": "vuttaṃ. Sāmaññena gahitanti “kaṭattā ca rūpa”nti iminā sāmaññavacanena, kaṭattārūpasāmaññena vā gahitaṃ.",
  "tika-abh05t0:1327_0": "Upādārūpaggahaṇena vinā “upādārūpa”nti aggahetvā kevalaṃ cittasamuṭṭhānarūpaṃ “kaṭattārūpaṃ”icceva",
  "tika-abh05t0:1327_1": "gahetvāti attho. Etasmiṃ pana dassaneti “mahābhūtepi paṭicca uppattidassanattha”nti",
  "tika-abh05t0:1327_2": "vutte etasmiṃ atthadassane. Khandhapaccayasahitanti paṭisandhiyaṃ kaṭattārūpaṃ, pavattiyaṃ",
  "tika-abh05t0:1327_3": "cittasamuṭṭhānaṃ rūpaṃ vadati. Asahitanti pana pavattiyaṃ kaṭattārūpaṃ āhārasamuṭṭhānaṃ",
  "tika-abh05t0:1327_4": "utusamuṭṭhānaṃ anindriyabaddhaṃ asaññabhavasaṅgahitañca rūpaṃ. Paṭisandhiyampīti",
  "tika-abh05t0:1327_5": "pi-saddena pavattiyampi kaṭattārūpaṃ aññañca tattha uppajjanakaṃ upādārūpanti attho",
  "tika-abh05t0:1327_6": "daṭṭhabbo. Kathaṃ panettha bhūte paṭicca uppajjamānassa rūpassa hetupaccayā uppajjatīti?",
  "tika-abh05t0:1327_7": "“Khandhe paṭicca hetupaccayā uppajjamānaṃ rūpaṃ bhūtepi paṭicca uppajjatī”ti evaṃ",
  "tika-abh05t0:1327_8": "padametaṃ, bhūtānaṃ vā hetupaccayato nibbattattā evaṃ vuttaṃ. Kāraṇakāraṇampi hi",
  "tika-abh05t0:1327_9": "kāraṇantveva vuccati yathā “corehi gāmo daḍḍho”ti.",
  "tika-abh05t0:1328_0": "Bhūte paṭicca upādārūpanti paduddhāro kato, “mahābhūte paṭicca upādārūpa”nti pana",
  "tika-abh05t0:1328_1": "pāṭhoti aṭṭhakathāyañca tameva vuttaṃ. Ayaṃ hetthattho – “mahābhūte paṭicca upādārūpa”nti",
  "tika-abh05t0:1328_2": "imasmiṃ pāṭhe vuttanayena upādārūpampi kusale khandhe mahābhūte ca paṭicca uppajjatīti.",
  "tika-abh05t0:1328_3": "Ko pana so nayoti taṃ dassetuṃ “mahābhūte…pe… sandhāyāhā”ti vuttaṃ. Tattha atthato",
  "tika-abh05t0:1328_4": "ayaṃ nayo vuttoti “mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa”nti",
  "tika-abh05t0:1328_5": "iminā abyākate khandhe mahābhūte ca paṭicca upādārūpānaṃ uppattivacanena kusale khandhe",
  "tika-abh05t0:1328_6": "mahābhūte ca paṭicca upādārūpānaṃ uppatti atthato vutto hotīti attho.",
  "tika-abh05t0:1329": "54. Rūpena vinā paccayuppannaṃ na labbhatīti etena yā pucchā arūpamissakāvasānā, tāpi idha na gayhanti, pageva rūpāvasānāti dasseti.",
  "tika-abh05t0:1330_0": "57. Tāya samānalakkhaṇāti pañcakkhandhapaṭisandhitāya gabbhaseyyakapaṭisandhiyā samānalakkhaṇā.",
  "tika-abh05t0:1330_1": "Paripuṇṇadhammānanti pariyattivibhāgānaṃ pañcakkhandhadhammānaṃ. Etthāti etasmiṃ",
  "tika-abh05t0:1330_2": "sahajātapaccayaniddese.",
  "tika-abh05t0:1331_0": "Cittakammasamuṭṭhānarūpanti cittasamuṭṭhānarūpaṃ kammasamuṭṭhānarūpañca. Puna āhārasamuṭṭhānanti",
  "tika-abh05t0:1331_1": "ettha punagahaṇaṃ utusamuṭṭhānāpekkhaṃ. Na hi taṃ pubbe bāhiraggahaṇena aggahitaṃ,",
  "tika-abh05t0:1331_2": "āhārasamuṭṭhānaṃ pana aggahitameva, utusamuṭṭhānassa kasmā punagahaṇanti āha “etehī”tiādi.",
  "tika-abh05t0:1331_3": "Tatthāti asaññasattesu. Tassāti utusamuṭṭhānassa. Ādimhīti bāhiraāhārasamuṭṭhānautusamuṭṭhānaasaññasattavasena",
  "tika-abh05t0:1331_4": "āgatavārehi paṭhamavāre. Avisesavacananti bāhirādivisesaṃ akatvā vuttavacanaṃ, arūpampi",
  "tika-abh05t0:1331_5": "paccayaṃ labhantaṃ atthaṃ hetādike paccaye labhantaṃ saha saṅgaṇhitvāti yojanā. Tassāti,",
  "tika-abh05t0:1331_6": "tatthāti ca padadvayena yathāvuttaṃ paṭhamavārameva paccāmasati. Taṃsamānagatikanti",
  "tika-abh05t0:1331_7": "cittasamuṭṭhānagatikaṃ. Idhāpīti imasmiṃ sahajātapaccayaniddesepi. Kammapaccayavibhaṅge",
  "tika-abh05t0:1331_8": "viyāti nānākkhaṇikakammapaccayaniddese viya. Tathā hi vuttaṃ aṭṭhakathāyaṃ “taṃsamuṭṭhānanti",
  "tika-abh05t0:1331_9": "iminā paṭisandhikkhaṇe kaṭattārūpampi saṅgaṇhātī”ti. Ayañca atthaviseso ettha ekaṃsena",
  "tika-abh05t0:1331_10": "icchitabboti dassento “na hi…pe… atthī”ti āha.",
  "tika-abh05t0:1332_0": "Avisesetvāti “utusamuṭṭhāna”ntiādinā visesaṃ akatvā. Upādārūpanti visesetvāva kasmā",
  "tika-abh05t0:1332_1": "pana vuttānīti yojanā. Hetupaccayādīsūti ādi-saddena sahajātapaccayādiṃ saṅgaṇhāti.",
  "tika-abh05t0:1332_2": "Sahāti cittasamuṭṭhānarūpaṃ kaṭattārūpanti evaṃ ekato. Visunti cittasamuṭṭhānaṃ rūpaṃ",
  "tika-abh05t0:1332_3": "kaṭattārūpato visesetvā. Tattha bāhiraggahaṇādīhi viyāti yathā “bāhiraṃ ekaṃ mahābhūta”ntiādīsu",
  "tika-abh05t0:1332_4": "bāhiraāhārasamuṭṭhānautusamuṭṭhānaggahaṇehi mahābhūtāni visesitāni, evaṃ ettha “mahābhūte",
  "tika-abh05t0:1332_5": "paṭiccā”ti etasmiṃ niddese mahābhūtānaṃ kenaci visesanena avisesitattā cittasamuṭṭhānarūpabhāvakaṭattārūpabhāvehi",
  "tika-abh05t0:1332_6": "visesetvāva vuttānīti yojanā.",
  "tika-abh05t0:1333_0": "Idāni aññenapi kāraṇena tesaṃ visesitabbataṃ dassetuṃ “apicā”tiādi vuttaṃ. Tattha",
  "tika-abh05t0:1333_1": "na koci paccayoti idaṃ paṭṭhāne āgataniyāmena rūpaṃ upanissayapaccayaṃ na labhatīti",
  "tika-abh05t0:1333_2": "katvā vuttaṃ. Tenāha “hetādīsū”ti. Tadavinābhāvato pana tassa cittakammānaṃ kāraṇabhāvo",
  "tika-abh05t0:1333_3": "veditabbo, yato iddhicittanibbattāni kammapaccayāni cāti vuttāni. Nanu cittaṃ āhārautusamuṭṭhānānaṃ",
  "tika-abh05t0:1333_4": "paccayo hotīti? Saccaṃ hoti, so pana upatthambhakattena, na janakattenāti dassento",
  "tika-abh05t0:1333_5": "āha “āhāra…pe… janaka”nti. Kiṃ pana tesaṃ janakanti āha “mahābhūtāneva…pe… janakānī”ti.",
  "tika-abh05t0:1333_6": "Cittena kammunā ca vinā abhāve yathākkamaṃ cittakammasamuṭṭhānaupādārūpānanti attho.",
  "tika-abh05t0:1333_7": "Cittasamuṭṭhānarūpakaṭattārūpabhūtānevāti cittakammasamuṭṭhānamahābhūtanibbattāneva",
  "tika-abh05t0:1333_8": "mahābhūtānaṃ tesaṃ āsannakāraṇattā. Aññānīti utuāhārasamuṭṭhānāni upādārūpāni vadati.",
  "tika-abh05t0:1333_9": "Visesanaṃ kataṃ “cittasamuṭṭhānaṃ rūpaṃ kaṭattārūpaṃ upādārūpa”nti. Samānajātikena",
  "tika-abh05t0:1333_10": "rūpena utunā āhārena cāti attho. Pākaṭavisesanānevāti idaṃ yehi mahābhūtehi tāni",
  "tika-abh05t0:1333_11": "nibbattāni, tesaṃ “āhārasamuṭṭhānaṃ utusamuṭṭhāna”nti visesitattā vuttaṃ. Na visesanaṃ",
  "tika-abh05t0:1333_12": "arahanti na visesitabbāni kāraṇavisesaneneva visesassa siddhattā, “mahābhūte paṭicca",
  "tika-abh05t0:1333_13": "upādārūpa”ntveva vattabbanti attho. Etāni pana cittajakammajarūpāni.",
  "tika-abh05t0:1334_0": "Savisesenāti yena visesena visesitā, taṃ dassento cittaṃ sandhāyāha “sahajātādipaccayabhāvato”ti,",
  "tika-abh05t0:1334_1": "itaraṃ pana sandhāya “mūlakāraṇabhāvato”ti, kammūpanissayapaccayabhāvatoti attho.",
  "tika-abh05t0:1334_2": "Itarānīti āhārautusamuṭṭhānānipi upādārūpāni. Mahābhūtavisesaneneva visesitānīti",
  "tika-abh05t0:1334_3": "“āhārasamuṭṭhānaṃ ekaṃ mahābhūtaṃ paṭicca utusamuṭṭhānaṃ ekaṃ mahābhūtaṃ paṭiccā”ti",
  "tika-abh05t0:1334_4": "mahābhūtavisesaneneva janakapaccayena āhārena utunā ca visesitāni. Idhāti “cittasamuṭṭhānaṃ",
  "tika-abh05t0:1334_5": "rūpaṃ kaṭattārūpaṃ upādārūpa”nti imasmiṃ vacane. Ettha hi upādārūpānaṃ cittakammasamuṭṭhānatāvacanena",
  "tika-abh05t0:1334_6": "taṃnissayānampi tabbhāvo pakāsitoti. Aññataravisesanaṃ ubhayavisesanaṃ hoti ubhayesaṃ",
  "tika-abh05t0:1334_7": "avinibbhogena pavattanato.",
  "tika-abh05t0:1335_0": "58. Pubbeti hetupaccayādīsu. Visuṃ paccayabhāvenāti “paṭisandhikkhaṇe vipākābyākataṃ",
  "tika-abh05t0:1335_1": "ekaṃ khandhaṃ paṭicca tayo khandhā kaṭattā ca rūpa”ntiādinā vatthussa visuṃ paccayabhāvena.",
  "tika-abh05t0:1335_2": "Ettha ca visuṃyeva paccayabhāvena dassitānīti na sakkā vattuṃ, “khandhe paṭicca vatthu,",
  "tika-abh05t0:1335_3": "vatthuṃ paṭicca khandhā”ti paccayuppannabhāvo viya khandhānaṃ ekatopi paccayabhāvo",
  "tika-abh05t0:1335_4": "dassito. Teneva hi tasmiṃ atthe attano aruciṃ vibhāvento āha “iminā adhippāyenāhā”ti.",
  "tika-abh05t0:1335_5": "Yo panattho attano ruccati, taṃ dassetuṃ “khandhe paṭicca vatthūti idaṃ panā”tiādi",
  "tika-abh05t0:1335_6": "vuttaṃ. Khandhānaṃ paccayabhūtānaṃ paṭiccaṭṭhapharaṇatādassanaṃ, vatthussa paccayabhūtassa",
  "tika-abh05t0:1335_7": "paṭiccaṭṭhapharaṇatādassanaṃ, na khandhānanti sambandho. Idhevāti imasmiṃ aññamaññapaccaye",
  "tika-abh05t0:1335_8": "eva. Hetupaccayādīsupi ayameva nayo, tattha hi paṭiccaṭṭhapharaṇassa samānatā. Dassitāya",
  "tika-abh05t0:1335_9": "paṭiccaṭṭhadvayapharaṇatāya. Khandhavatthūnañca dassitāyevāti khandhavatthūnañca",
  "tika-abh05t0:1335_10": "ekato paṭiccaṭṭhapharaṇatā dassitāyeva.",
  "tika-abh05t0:1336_0": "Evamādīti ādi-saddena “akusalaṃ dhammaṃ paṭiccā”ti evamādi saṅgayhati. Nanu bhavitabbanti",
  "tika-abh05t0:1336_1": "yojanā. Hetupaccayādīhi viyāti sadisūdāharaṇanti taṃ dassento “na hī”tiādimāha. Yaṃ",
  "tika-abh05t0:1336_2": "“ekaṃ, tayo, dve ca khandhe paṭiccā”ti vuttaṃ paccayajātanti attho. Paccayaṭṭho hi",
  "tika-abh05t0:1336_3": "paṭiccaṭṭho. Tenāha “te hetupaccayabhūtā eva na hontī”ti. Etena na paṭiccaṭṭhapharaṇakassa",
  "tika-abh05t0:1336_4": "ekantiko hetuādipaccayabhāvoti dasseti. Tenāha “esa nayo ārammaṇapaccayādīsū”ti.",
  "tika-abh05t0:1336_5": "Na hi ārammaṇapaccayabhūto dhammo paṭiccaṭṭhaṃ pharati. Vuttañca “kusalaṃ dhammaṃ",
  "tika-abh05t0:1336_6": "paṭicca kusalo dhammo uppajjati ārammaṇapaccayā”ti.",
  "tika-abh05t0:1337_0": "Paccayantarenapi upakārakatāmattampi gahetvā paṭiccavāre vārantare ca hetuādipaccayā",
  "tika-abh05t0:1337_1": "dassitāti upacayena yathāvuttaṃ vibhāvento “paccayavāre cā”tiādimāha. Taṃpaccayāti",
  "tika-abh05t0:1337_2": "vatthupaccayā, yathārahaṃ paccayabhūtaṃ vatthuṃ labhitvāti attho. Teti kusale khandhe",
  "tika-abh05t0:1337_3": "paṭicca. Tesanti mahābhūtānaṃ khandhānaṃ. Paccayabhāvābhāvatoti idaṃ khandhānaṃ hetusahajātādipaccayabhāvassa",
  "tika-abh05t0:1337_4": "mahābhūtesu diṭṭhattā vuttaṃ. Yadi evaṃ aññamaññapaccayāpi te tesaṃ bhaveyyunti parassa",
  "tika-abh05t0:1337_5": "āsaṅkanirāsaṅkaṃ karonto “aññamaññasaddo hī”tiādimāha. Nirapekkhoti aññanirapekkho.",
  "tika-abh05t0:1337_6": "Na hi hetudhammo dhammantarāpekkho hutvā hetupaccayo hoti, saddasīsenettha attho",
  "tika-abh05t0:1337_7": "vutto. Aññatarāpekkhoti attanā sahakārikāraṇabhūtaṃ, itaraṃ vā yaṃ kiñci aññataraṃ",
  "tika-abh05t0:1337_8": "apekkhatīti aññatarāpekkho. Yathāvuttetaretarāpekkhoti arūpakkhandhādibhedaṃ pāḷiyaṃ",
  "tika-abh05t0:1337_9": "vuttappakāraṃ itaretaraṃ mithu paccayabhūtaṃ apekkhatīti itaretarāpekkho. Paccayapaccayuppannā",
  "tika-abh05t0:1337_10": "ca khandhā mahābhūtā idha yathāvuttā bhaveyyunti kasmā vuttaṃ. Na hi khandhā mahābhūtā",
  "tika-abh05t0:1337_11": "aññamaññaṃ aññamaññapaccayabhāvena vuttā, atha khandhā ca mahābhūtā cāti visuṃ visuṃ",
  "tika-abh05t0:1337_12": "gayheyyuṃ, evaṃ sati “mahābhūtā khandhānaṃ na koci paccayo”ti na vattabbaṃ.",
  "tika-abh05t0:1338_0": "Yassa sayaṃ paccayo, tato tena tannissitena vāti yassa dhammassa sayaṃ attanā paccayo",
  "tika-abh05t0:1338_1": "hoti, tato dhammato sayaṃ uppajjamānaṃ kathaṃ tena dhammena tannissitena vā aññamaññapaccayena",
  "tika-abh05t0:1338_2": "evaṃbhūtaṃ taṃ dhammajātaṃ aññamaññapaccayā uppajjatīti vattabbataṃ arahatīti vuttamevatthaṃ",
  "tika-abh05t0:1338_3": "udāharaṇena vibhāveti “yathā”tiādinā. Tattha “khandhe paṭicca khandhā”ti idaṃ “tena",
  "tika-abh05t0:1338_4": "aññamaññapaccayena uppajjamāna”nti imassa udāharaṇaṃ, “vatthuṃ paccayā khandhā”ti",
  "tika-abh05t0:1338_5": "idaṃ pana “tannissitena aññamaññapaccayena uppajjamāna”nti etassa. Tasmāti vuttameva",
  "tika-abh05t0:1338_6": "atthaṃ kāraṇabhāvena paccāmasati. Attano paccayassa paccayattābhāvatoti attano paccayabhūtassa",
  "tika-abh05t0:1338_7": "arūpakkhandhassa paccayabhāvābhāvato. Na hi mahābhūtā yato khandhato uppannā, tesaṃ",
  "tika-abh05t0:1338_8": "paccayā honti. Tadapekkhattāti itaretarapaccayabhāvāpekkhattā. Khandhe paṭicca paccayā",
  "tika-abh05t0:1338_9": "cāti paṭiccavāre vuttaniyāmeneva khandhe paṭicca, paccayavāre vuttaniyāmena khandhe",
  "tika-abh05t0:1338_10": "paccayā ca. Naaññamaññapaccayā ca vuttāti aññamaññapaccayato aññasmā nissayapaccayādito",
  "tika-abh05t0:1338_11": "mahābhūtānaṃ uppatti vuttā cāti attho. Vatthuṃ paccayā uppajjamānāti vatthuṃ purejātapaccayaṃ",
  "tika-abh05t0:1338_12": "katvā uppajjamānā. Tannissitena ca aññamaññapaccayenāti taṃ vatthuṃ nissitena khandhena",
  "tika-abh05t0:1338_13": "aññamaññapaccayabhūtena uppajjanti, tasmā yathāvuttena kāraṇena vatthuṃ paccayā…pe…",
  "tika-abh05t0:1338_14": "vuttā, iminā pariyāyena pana ujukaṃ pavattiyaṃ vatthussa aññamaññapaccayabhāvoti attho.",
  "tika-abh05t0:1339_0": "59. Sā na gahitāti yā “cakkhāyatanaṃ nissāyā”tiādinā cakkhāyatanādīnaṃ nissayapaccayatā",
  "tika-abh05t0:1339_1": "vuttā, sā idha paṭiccavāre na vuttāti attho sahajātattho paṭiccatthoti katvā. Tenāha",
  "tika-abh05t0:1339_2": "“cakkhāyatanādīni…pe… adhippāyo”ti. Yesaṃ pana arūpakkhandhamahābhūtanāmarūpacittacetasikamahābhūtarūpidhammānaṃ",
  "tika-abh05t0:1339_3": "vasena chadhā nissayapaccayo icchito, tesaṃ vasena idha vibhatto eva. Kathaṃ rūpivasena",
  "tika-abh05t0:1339_4": "vibhattoti ce? “Vatthuṃ paṭicca khandhā”ti hadayavatthuvasena sarūpato dassito eva.",
  "tika-abh05t0:1339_5": "Itaresampi vasena “abyākataṃ dhammaṃ paṭicca abyākato dhammo uppajjati nissayapaccayā”ti",
  "tika-abh05t0:1339_6": "ettha dassito. Yathā hi “kusalaṃ dhammaṃ paṭicca kusalo dhammo uppajjati ārammaṇapaccayā”tiādīsu",
  "tika-abh05t0:1339_7": "rūpāyatanādīnaṃ asatipi paṭiccaṭṭhapharaṇe ārammaṇapaccayabhāvo dassito hoti, evamidhāpi",
  "tika-abh05t0:1339_8": "cakkhāyatanādīnaṃ nissayapaccayabhāvo dassito hoti. Tena vuttaṃ “nissaya…pe… na gahitānī”ti.",
  "tika-abh05t0:1340_0": "60. Dvīsu upanissayesūti anantarapakatūpanissayesu. Kusalāpi pana mahaggatāti pi-saddena",
  "tika-abh05t0:1340_1": "abyākate mahaggate ākaḍḍhati “kusalāpi mahaggatā ārammaṇūpanissayaṃ na labhanti,",
  "tika-abh05t0:1340_2": "pageva abyākatā”ti. Kadāci na labhanti, yadā garuṃ katvā na pavattantīti attho.",
  "tika-abh05t0:1341_0": "61. Aññattha hetupaccayādīsu. Paccayaṃ aniddisitvāti paccayaṃ dhammaṃ sarūpato aniddisitvā.",
  "tika-abh05t0:1341_1": "Na hi hetupaccayaniddesādīsu alobhādikusalādisarūpavisesato hetuādidhammā dassitā.",
  "tika-abh05t0:1341_2": "Kusalādīsūti idaṃ alobhādivisesanaṃ. Tena yathā alobhādīsu ayameva paccayoti niyamo",
  "tika-abh05t0:1341_3": "natthi, evaṃ tabbisesesu kusalādīsūti dasseti. Idha pana purejātapaccaye. Vatthunavatthudhammesūti",
  "tika-abh05t0:1341_4": "niddhāraṇe bhummaṃ. Purejātapaccayā uppajjamānānanti iminā paṭisandhikkhaṇe, āruppe",
  "tika-abh05t0:1341_5": "uppajjamāne ca khandhe nivatteti. Kasmā panettha vatthupurejātameva gahitaṃ, na ārammaṇapurejātanti",
  "tika-abh05t0:1341_6": "codanaṃ manasi katvā āha “ārammaṇapurejātampi hi vatthupurejāte avijjamāne na labbhatī”ti.",
  "tika-abh05t0:1341_7": "Tassāti paṭisandhivipākassa. Na uddhaṭoti vuttamevatthaṃ pākaṭaṃ kātuṃ “nevavipāka…pe…",
  "tika-abh05t0:1341_8": "tīṇīti vutta”nti vuttaṃ. Alābhatoti yadi labbheyya, “cattārī”ti vattabbaṃ siyāti",
  "tika-abh05t0:1341_9": "dasseti. Tatthāti vipākattike. Tīṇīti “vipākaṃ dhammaṃ paṭicca vipāko dhammo uppajjati",
  "tika-abh05t0:1341_10": "purejātapaccayā, vipākadhammadhammaṃ, nevavipākanavipākadhammadhammaṃ paṭiccā”ti imāni tīṇi.",
  "tika-abh05t0:1342_0": "63. Tadupādārūpānanti te mahābhūte nissāya pavattaupādārūpānaṃ. Vadatīti ekakkhaṇikanānākkhaṇikakammapaccayaṃ",
  "tika-abh05t0:1342_1": "vadati avinibbhogavasena pavattamānānaṃ tesaṃ paccayena visesābhāvato. Pavattiyaṃ",
  "tika-abh05t0:1342_2": "kaṭattārūpānanti visesanaṃ paṭisandhikkhaṇe kaṭattārūpānaṃ ekakkhaṇikassapi kammapaccayassa",
  "tika-abh05t0:1342_3": "icchitattā. Teneva hi aṭṭhakathāyaṃ “tathā paṭisandhikkhaṇe mahābhūtāna”nti duvidhopi kammapaccayo vutto.",
  "tika-abh05t0:1343": "64. Yaṃ yaṃ paṭisandhiyaṃ labbhatīti cakkhundriyādīsu yaṃ yaṃ indriyarūpaṃ paṭisandhiyaṃ labbhati, tassa tassa vasena indriyarūpañca vatthurūpañca “kaṭattārūpa”nti vuttaṃ.",
  "tika-abh05t0:1344_0": "69. Kesañcīti pañcavokāre paṭisandhikkhandhādīnaṃ. Tesañhi vatthu niyamato vippayuttapaccayo",
  "tika-abh05t0:1344_1": "hoti. Samānavippayuttapaccayāti sadisavippayuttapaccayā. Kusalākusalā hi khandhā",
  "tika-abh05t0:1344_2": "ekacce ca abyākatā yassa vippayuttapaccayā honti, na sayaṃ tato vippayuttapaccayaṃ",
  "tika-abh05t0:1344_3": "labhanti cittasamuṭṭhānānaṃ vippayuttapaccayābhāvato vatthunāva vippayuttapaccayena",
  "tika-abh05t0:1344_4": "uppajjanato. Ekacce pana abyākatā yassa vippayuttapaccayā honti, sayampi tato vippayuttapaccayaṃ",
  "tika-abh05t0:1344_5": "labhanti yathā paṭisandhikkhaṇe vatthukkhandhā. Tena vuttaṃ “kesañci khandhā…pe…",
  "tika-abh05t0:1344_6": "nānāvippayuttapaccayāpī”ti. Paccayaṃ paccayaṃ karotīti paccayadhammaṃ vatthuṃ khandhe",
  "tika-abh05t0:1344_7": "ca attano paccayabhūtaṃ karoti, yathāvuttaṃ paccayadhammaṃ paccayaṃ katvā pavattatīti",
  "tika-abh05t0:1344_8": "attho. Taṃkiriyākaraṇatoti vippayuttapaccayakiccakaraṇato. Paṭicca uppatti natthīti",
  "tika-abh05t0:1344_9": "paṭiccaṭṭhapharaṇaṃ natthi sahajātaṭṭho paṭiccaṭṭhoti katvā. “Paṭicca uppajjantī”ti",
  "tika-abh05t0:1344_10": "ettakamevāha, kiṃ paṭicca? Khandheti pākaṭoyamatthoti. Tenāha “kiṃ pana paṭiccā”tiādi.",
  "tika-abh05t0:1344_11": "Paccāsattiñāyena anantarassa vidhi paṭisedho vā hotīti gaṇheyyāti taṃ nivāretuṃ vuttanti",
  "tika-abh05t0:1344_12": "dassento “anantarattā…pe… vuttaṃ hotī”ti āha.",
  "tika-abh05t0:1345_0": "71-72. Saṅkhipitvā dassitānaṃ vasenetaṃ vuttanti saṅkhipitvā dassitānaṃ paccayānaṃ",
  "tika-abh05t0:1345_1": "vasena etaṃ “ime tevīsati paccayā”tiādivacanaṃ vācanāmaggaṃ dassentehipi pāḷiyaṃ",
  "tika-abh05t0:1345_2": "vuttanti aṭṭhakathāyaṃ vuttaṃ. Ekenapīti kusalādīsu ca padesu ekenapi padena, tasmiṃ",
  "tika-abh05t0:1345_3": "tasmiṃ vā paccayaniddese vākyasaṅkhātena ekenapi padena. Tayo paccayāti hetuārammaṇādhipatipaccayā.",
  "tika-abh05t0:1345_4": "Te cattāro pacchājātañca vajjetvāti ettha yathāvutte cattāro paccaye vitthāritattā",
  "tika-abh05t0:1345_5": "“vajjetvā”ti vuttaṃ, pacchājātaṃ pana sabbena sabbaṃ aggahitattā. Ettakā hi ekūnavīsati",
  "tika-abh05t0:1345_6": "paccayā yathāvutte paccaye vajjetvā avasiṭṭhā. Ye panāti padakārake vadati. Saṅkhipitvāti",
  "tika-abh05t0:1345_7": "padassa “pāḷiyaṃ vitthāritaṃ avitthāritañca sabbaṃ saṅgahetvā vutta”nti atthaṃ vadanti.",
  "tika-abh05t0:1345_8": "“Tevīsati paccayā”ti pāṭhena bhavitabbaṃ “sabbaṃ saṅgahetvā”ti vuttattā. Pacchājātapaccayoyeva",
  "tika-abh05t0:1345_9": "hi vajjetabboti. Evaṃ vādantare vattabbaṃ vatvā idāni pāḷiyā aviparītaṃ atthaṃ dassetuṃ",
  "tika-abh05t0:1345_10": "“ādimhi panā”tiādi vuttaṃ.",
  "tika-abh05t0:1346": "Vibhaṅgavāravaṇṇanā niṭṭhitā.",
  "tika-abh05t0:1347": "(2) Saṅkhyāvāravaṇṇanā",
  "tika-abh05t0:1348_0": "73. Yathā aññamaññapaccaye viseso vibhaṅge atthīti idaṃ hetupaccayādivibhaṅgato visesabhāvasāmaññena",
  "tika-abh05t0:1348_1": "vuttaṃ. Na hi yādiso aññamaññapaccayavibhaṅge viseso, tādiso purejātapaccayavibhaṅge.",
  "tika-abh05t0:1348_2": "Tathā hi aññamaññapaccaye paṭisandhi labbhati, na purejātapaccaye. “Vipākābyākataṃ",
  "tika-abh05t0:1348_3": "ekaṃ khandhaṃ paṭiccā”tiādike vibhaṅgeti iminā yasmiṃ paccaye vipākābyākataṃ uddhaṭaṃ,",
  "tika-abh05t0:1348_4": "taṃ nidassanavasena dasseti. Idaṃ vuttaṃ hoti – yathā hetupaccayādīsu “vipākābyākataṃ",
  "tika-abh05t0:1348_5": "ekaṃ khandhaṃ paṭiccā”tiādinā vibhaṅge vipākābyākataṃ uddhaṭaṃ atthi, evaṃ vipākābyākatābhāvaṃ",
  "tika-abh05t0:1348_6": "āsevanapaccaye visesaṃ dassetīti.",
  "tika-abh05t0:1349_0": "74. Etasmiṃ anulometi imasmiṃ paṭiccavāre paccayānulome. Suddhikanayeti paṭhame naye.",
  "tika-abh05t0:1349_1": "Dassitagaṇanatoti “nava, tīṇi, eka”nti evaṃ saṅkhepato dassitagaṇanato. Tato paresu",
  "tika-abh05t0:1349_2": "nayesūti tato paṭhamanayato paresu dutiyādinayesu. Aññissāti navādibhedato aññissā",
  "tika-abh05t0:1349_3": "gaṇanāya. Abahugaṇanena yuttassa bahugaṇanassa paccayassa, tena abahugaṇanena. Samānagaṇanatā",
  "tika-abh05t0:1349_4": "cāti ca-saddo byatireko. Tena paccanīyato anulome yo viseso vuccati, taṃ joteti.",
  "tika-abh05t0:1349_5": "Tenāha “anulomeyeva daṭṭhabbā”ti. Anulomeyevāti avadhāraṇena nivattitaṃ dassetuṃ",
  "tika-abh05t0:1349_6": "“paccanīye…pe… vakkhatī”ti vuttaṃ.",
  "tika-abh05t0:1350_0": "76-79. Te pana terasamūlakādike naye sāsevanasavipākesu dvīsu dvāvīsatimūlakesu sāsevanameva",
  "tika-abh05t0:1350_1": "gahetvā itaraṃ pajahanto āha “pacchājātavipākānaṃ parihīnattā”ti. Virodhābhāve satīti",
  "tika-abh05t0:1350_2": "idaṃ “siyā kusalaṃ dhammaṃ paṭicca akusalo dhammo uppajjeyyā”tiādīsu viya parikappavacanaṃ",
  "tika-abh05t0:1350_3": "sandhāya vuttaṃ. Tenāha “pucchāya dassitanayenā”ti. Tassa ca tevīsatimūlakassa. Nāmanti",
  "tika-abh05t0:1350_4": "tevīsatimūlakanti nāmaṃ. Dvāvīsati…pe… vuttanti etena dvāvīsatimūlakova paramatthato",
  "tika-abh05t0:1350_5": "labbhati, na tevīsatimūlakoti dasseti.",
  "tika-abh05t0:1351_0": "Aññapadānīti hetuadhipatipadādīni. Suddhikanayoti paṭhamanayo, yaṃ aṭṭhakathāyaṃ",
  "tika-abh05t0:1351_1": "“ekamūla”nti vuttaṃ. Ārammaṇamūlakādīsu na labbhatīti dumūlakādīsu taṃ na yojīyati.",
  "tika-abh05t0:1351_2": "Heṭṭhimaṃ heṭṭhimaṃ sodhetvā eva hi abhidhammapāḷi pavattā, tasmā “ārammaṇe…pe… pañhā”ti",
  "tika-abh05t0:1351_3": "vuttanti sambandho. Tatthāti “tīṇiyeva pañhā”ti pāṭhe. “Vattu adhippāyānuvidhāyī",
  "tika-abh05t0:1351_4": "saddappayogo”ti katvā adhippāyaṃ vibhāvento āha “tato uddhaṃ gaṇanaṃ nivāreti, na",
  "tika-abh05t0:1351_5": "adho paṭikkhipatī”ti. Gaṇanāya upanikkhittapaññattibhāvato heṭṭhāgaṇanaṃ amuñcitvāva",
  "tika-abh05t0:1351_6": "uparigaṇanā sambhavatīti āha “tīsu ekassa antogadhatāya ca ‘tīṇiyevā’ti vutta”nti.",
  "tika-abh05t0:1351_7": "Attano vacananti “tatridaṃ lakkhaṇa”ntiādinā vuttaṃ attano vacanaṃ.",
  "tika-abh05t0:1352_0": "80-85. Avigatā…pe… vuttepi vipallāsayojanaṃ akatvāti adhippāyo. Sā dassitā hotīti",
  "tika-abh05t0:1352_1": "sā vipallāsayojanaṃ akatvā dassiyamānā yadipi dassitā hoti, na evaṃ āvikaraṇavasena",
  "tika-abh05t0:1352_2": "dassitā hoti tādisassa liṅganassa abhāvato yathā vipallāsayojanāyanti adhippāyo.",
  "tika-abh05t0:1352_3": "Tenāha “vipallāsa…pe… hotī”ti. Evameva adhippāyo yojetabboti “ye…pe… taṃ dassetu”nti",
  "tika-abh05t0:1352_4": "ettha “yadipi avigatānantara”ntiādinā yathā adhippāyo yojito, evameva “tenetaṃ āvikarotī”ti",
  "tika-abh05t0:1352_5": "etthāpi adhippāyo yojetabbo. Kiṃ vuttaṃ hoti? Yathā tattha “ūnataragaṇanehi samānagaṇanehi",
  "tika-abh05t0:1352_6": "ca saddhiṃ saṃsandane ūnatarā samānā ca gaṇanā hotī”ti ayamattho ñāpanavasena dassito,",
  "tika-abh05t0:1352_7": "evamidhāpīti. Tena vuttaṃ aṭṭhakathāyaṃ “ārammaṇapaccayo yena yena bahutaragaṇanena",
  "tika-abh05t0:1352_8": "vā samānagaṇanena vā paccayena saddhiṃ tikadukādibhedaṃ gacchati, sabbattha tīṇeva",
  "tika-abh05t0:1352_9": "pañhavissajjanāni veditabbānī”ti. Na kevalamatthavisesāvikaraṇatthamevettha tathā",
  "tika-abh05t0:1352_10": "yojanā katā, atha kho desanākkamoyeva soti dassetuṃ “paccanīyādīsupi panā”tiādimāha.",
  "tika-abh05t0:1352_11": "Tattha mūlapadanti ārammaṇapaccayādikaṃ tasmiṃ tasmiṃ naye mūlabhūtaṃ padaṃ. Tatthāti",
  "tika-abh05t0:1352_12": "paccanīyādīsu. Etaṃ lakkhaṇanti “tatridaṃ lakkhaṇa”ntiādinā vuttalakkhaṇaṃ. Tasmāti",
  "tika-abh05t0:1352_13": "yasmā pubbenāparaṃ pāḷi evameva pavattā, tasmā eva. Tena mūlapadaṃ ādimhiyeva ṭhapetvā",
  "tika-abh05t0:1352_14": "desanā ñāyāgatāti dasseti. Yadi evaṃ liṅganena atthavisesāvikaraṇaṃ kathanti āha",
  "tika-abh05t0:1352_15": "“na ca viññāte atthe vacanena liṅgena ca payojanaṃ atthī”ti.",
  "tika-abh05t0:1353": "Paccayānulomavaṇṇanā niṭṭhitā.",
  "tika-abh05t0:1354": "Paṭiccavāro",
  "tika-abh05t0:1355": "Paccayapaccanīyavaṇṇanā",
  "tika-abh05t0:1356_0": "86-87. Rūpasamuṭṭhāpakavaseneva veditabbanti idaṃ aṭṭhakathāvacanaṃ anantaraṃ “cittasamuṭṭhānañca",
  "tika-abh05t0:1356_1": "rūpa”nti pāḷiyaṃ āgatattā vuttaṃ, pañcaviññāṇānaṃ pana ahetukapaṭisandhicittānañca",
  "tika-abh05t0:1356_2": "vasena yojanā sambhavatīti katvā vuttaṃ “sabbasaṅgāhikavasena panetaṃ na na sakkā yojetu”nti.",
  "tika-abh05t0:1357": "93. Sahajātapurejātapaccayāti idaṃ paccayena paccayadhammopalakkhaṇanti dassetuṃ “sahajātā ca hetuādayo…pe… attho daṭṭhabbo”ti vatvā “na hī”tiādinā tamevatthaṃ samattheti.",
  "tika-abh05t0:1358": "94-97. So paccayoti so paṭiccaṭṭhapharaṇako paccayo.",
  "tika-abh05t0:1359_0": "99-102. Cittasamuṭṭhānādayoti ādi-saddena bāhirarūpaāhārasamuṭṭhānādayo rūpakoṭṭhāsā",
  "tika-abh05t0:1359_1": "saṅgayhanti. Tassāti maggapaccayaṃ labhantassa rūpassa. Evameva panāti iminā yathā",
  "tika-abh05t0:1359_2": "namaggapaccaye vuttaṃ, evameva nahetupaccayādīsu yaṃ hetupaccayaṃ labhati, tassa",
  "tika-abh05t0:1359_3": "parihīnattāti imamatthaṃ upasaṃharati. Tenāha “ekaccarūpassa paccayuppannatā daṭṭhabbā”ti.",
  "tika-abh05t0:1360_0": "107-130. Sabbatthāti pannarasamūlakādīsu sabbesu nayesu. Kāmaṃ suddhikanayādīsu visadisavissajjanā,",
  "tika-abh05t0:1360_1": "idhādhippetatthaṃ pana dassetuṃ “ekesū”tiādi vuttaṃ. Idhāti etesu nāhāramūlakādinayesu.",
  "tika-abh05t0:1360_2": "Gaṇanāyeva na sarūpadassananti suddhikanaye viya gaṇanāya eva na sarūpadassanaṃ adhippetanti attho.",
  "tika-abh05t0:1361": "Paccayapaccanīyavaṇṇanā niṭṭhitā.",
  "tika-abh05t0:1362": "Paccayānulomapaccanīyavaṇṇanā",
  "tika-abh05t0:1363_0": "131-189. Tiṇṇanti hetu adhipati maggoti imesaṃ tiṇṇaṃ paccayānaṃ. Sādhāraṇānanti",
  "tika-abh05t0:1363_1": "ye tesaṃ tiṇṇaṃ sādhāraṇā paccayā paccanīkato na labbhanti, yasmā tesaṃ saṅgaṇhanavasena",
  "tika-abh05t0:1363_2": "vuttaṃ, tasmā. Maggapaccayeti maggapaccaye anulomato ṭhite. Itarehīti hetuadhipatipaccayehi.",
  "tika-abh05t0:1363_3": "Sādhāraṇā sattevāti maggapaccayavajje satteva. Hetupaccayopi paccanīyato na labbhatīti",
  "tika-abh05t0:1363_4": "heturahitesu adhipatino abhāvā. So panāti hetupaccayo asādhāraṇoti katvā na vutto",
  "tika-abh05t0:1363_5": "sādhāraṇānaṃ alabbhamānānaṃ vuccamānattā. Na hi hetupaccayo maggapaccayassa sādhāraṇo.",
  "tika-abh05t0:1363_6": "Yehīti yehi paccayehi. Teti anantarapaccayādayo. Ekantikattāti avinābhāvato. Arūpaṭṭhānikāti",
  "tika-abh05t0:1363_7": "arūpapaccayā arūpadhammānaṃyeva paccayabhūtā anantarapaccayādayo. Tenāti “ekantikānaṃ",
  "tika-abh05t0:1363_8": "arūpaṭṭhānikā”ti idhādhippetattā. Tehīti purejātāsevanapaccayehi. Tesaṃ vasenāti",
  "tika-abh05t0:1363_9": "tesaṃ ūnataragaṇanānaṃ ekakādīnaṃ vasena. Tassa tassāti paccanīyato yojitassa tassa",
  "tika-abh05t0:1363_10": "tassa dukādikassa bahugaṇanassa. Gaṇanāti ūnataragaṇanā. Anulomato ṭhitassapīti pi-saddena",
  "tika-abh05t0:1363_11": "anulomato ṭhito vā hotu paccanīyato yojito vā, ūnataragaṇanāya samānanti dasseti.",
  "tika-abh05t0:1363_12": "Nayidaṃ lakkhaṇaṃ ekantikanti iminā yathāvuttalakkhaṇaṃ yebhuyyavasena vuttanti dasseti.",
  "tika-abh05t0:1364": "Paccayānulomapaccanīyavaṇṇanā niṭṭhitā.",
  "tika-abh05t0:1365": "Paccayapaccanīyānulomavaṇṇanā",
  "tika-abh05t0:1366_0": "190. Sabbesupīti pacchājātaṃ ṭhapetvā sabbesupi paccayesu. So hi anulomato alabbhamānabhāvena",
  "tika-abh05t0:1366_1": "gahito “sabbesū”ti ettha saṅgahaṃ na labhati. Arūpāvacaravipākassa āruppe uppannalokuttaravipākassa",
  "tika-abh05t0:1366_2": "ca purejātāsevanānaṃ alabbhanatoti “kiñci nidassanavasena dassento”ti āha.",
  "tika-abh05t0:1367_0": "Avasesānaṃ lābhamattanti avasesānaṃ ekaccānaṃ lābhaṃ. Tenāha “na sabbesaṃ avasesānaṃ",
  "tika-abh05t0:1367_1": "lābha”nti. Pacchājāte pasaṅgo natthīti pacchājāto anulomato tiṭṭhatīti ayaṃ pasaṅgo",
  "tika-abh05t0:1367_2": "eva natthi. Purejā…pe… labbhatīti iminā vippayutte paccanīyato ṭhite purejāto labbhatīti",
  "tika-abh05t0:1367_3": "ayampi atthato āpanno hotīti taṃ niddhāretvā tattha yaṃ vattabbaṃ, taṃ dassetuṃ “purejāto",
  "tika-abh05t0:1367_4": "pana vippayutte paccanīyato ṭhite anulomato labbhatīti idampī”tiādi vuttaṃ. Tattha",
  "tika-abh05t0:1367_5": "“avasesā sabbepīti atthe gayhamāne āpajjeyyā”ti idaṃ tassā atthāpattiyā sabbhāvadassanamattaṃ",
  "tika-abh05t0:1367_6": "daṭṭhabbaṃ, attho pana tādiso na upalabbhatīti ayamettha adhippāyo. Tenāha “yampi kecī”tiādi.",
  "tika-abh05t0:1368_0": "Tattha kecīti padakāre sandhāyāha. Te hi “arūpadhātuyā cavitvā kāmadhātuṃ upapajjantassa",
  "tika-abh05t0:1368_1": "gatinimittaṃ ārammaṇapurejātaṃ hotīti ñāpetuṃ ‘navippayuttapaccayā purejāte’ti ayamattho",
  "tika-abh05t0:1368_2": "niddhārito”ti vadanti, taṃ na yujjati āruppe rūpaṃ ārabbha cittuppādassa asambhavato.",
  "tika-abh05t0:1368_3": "Tathā heke asaññabhavānantarassa viya āruppānantarassa kāmāvacarapaṭisandhiviññāṇassa",
  "tika-abh05t0:1368_4": "purimānupaṭṭhitārammaṇaṃ icchanti. Tenevāha “tampi tesaṃ rucimattamevā”tiādi. Yujjamānakapaccayuppannavasena",
  "tika-abh05t0:1368_5": "vāti yasmiṃ yasmiṃ paccaye anulomato ṭhite yaṃ yaṃ paccayuppannaṃ bhavituṃ yujjati,",
  "tika-abh05t0:1368_6": "tassa tassa vasenāti attho. Na vicāritaṃ suviññeyyattāti adhippāyo. Navāti ārammaṇaanantarasamanantarūpanissayapurejātāsevanasampayuttanatthivigatapaccayā.",
  "tika-abh05t0:1368_7": "Tampi tesaṃ navannaṃ paccayānaṃ anulomato alabbhamānataṃ.",
  "tika-abh05t0:1369": "191-195. Na aññamaññena ghaṭitassa mūlassāti aññamaññapaccayena paccanīyato ṭhitena yojitassa sattamassa mūlassa vitthāritattā. Sabbaṃ sadisanti sabbapāḷigamanaṃ sadisaṃ.",
  "tika-abh05t0:1370_0": "Imasmiṃ…pe… veditabboti ettha imasmiṃ etthāti dve bhummaniddesā. Tesu paṭhamassa",
  "tika-abh05t0:1370_1": "visayo paccanīyānulometi aṭṭhakathāyameva dassitoti adassitassa visayaṃ dassetuṃ",
  "tika-abh05t0:1370_2": "“etesū”tiādi vuttaṃ. Pi-saddenāti “imesampī”ti ettha pi-saddena. Kismiñci paccaye.",
  "tika-abh05t0:1370_3": "Kammapaccayaṃ labhantānipi cakkhādīni vipākaviññāṇādīni ca indriyaṃ na labhantīti",
  "tika-abh05t0:1370_4": "katvā “yebhuyyenā”ti vuttaṃ, katipayaṃ na labhatīti vuttaṃ hoti. Maggapaccayantiādīsupi",
  "tika-abh05t0:1370_5": "eseva nayo. Yathāvuttānīti pañcavokārapavattiasaññabhavapariyāpannāni kaṭattārūpāneva",
  "tika-abh05t0:1370_6": "vadati, na cittasamuṭṭhānarūpānīti adhippāyo. Ye rūpadhammānaṃ paccayā hontīti ye",
  "tika-abh05t0:1370_7": "hetuadhipatisahajātādipaccayā rūpadhammānaṃ paccayā honti, eteyeva hetuadhipatiādike",
  "tika-abh05t0:1370_8": "cha paccaye na labhanti. Eteyevāti vacanena aññe katipaye labhantīti siddhaṃ hotīti",
  "tika-abh05t0:1370_9": "taṃ dassento “pacchājātā…pe… labhatī”ti āha. Ayañca paccayalābho na janakavasena",
  "tika-abh05t0:1370_10": "veditabboti dassetuṃ “labbhamānā…pe… dassana”nti vuttaṃ. Dhammavasenāti paccayuppannadhammavasena.",
  "tika-abh05t0:1370_11": "Indriyanti indriyapaccayaṃ. Yadi evanti kaṭattārūpaṃ yaṃ yaṃ na labhati, taṃ taṃ",
  "tika-abh05t0:1370_12": "yadi vattabbaṃ, evaṃ sante rūpadhammesu bhūtarūpāniyeva aññamaññapaccayaṃ labhantīti",
  "tika-abh05t0:1370_13": "āha “upādārūpāni…pe… vattabba”nti. Taṃ pana upādārūpānaṃ aññamaññapaccayālābhavacanaṃ.",
  "tika-abh05t0:1370_14": "Arūpindriyālābhanti arūpīnaṃ indriyānaṃ vasena indriyapaccayālābhaṃ.",
  "tika-abh05t0:1371_0": "196-197. Bahugaṇanampi ūnataragaṇanena yojitaṃ ūnataragaṇameva hotīti katvā vuttaṃ",
  "tika-abh05t0:1371_1": "“yadipi tikādīsu ‘hetuyā pañcā’ti idaṃ natthī”ti. Anuttānaṃ duviññeyyatāya gambhīraṃ.",
  "tika-abh05t0:1371_2": "Yathā ca bhūtarūpāni nārammaṇapaccayā aññamaññapaccayā uppajjanti, evaṃ paṭisandhikkhaṇe",
  "tika-abh05t0:1371_3": "vatthurūpanti āha “vatthupi pana labhatī”ti. Yathā heṭṭhā ekamūlakaṃ “dumūlaka”nti",
  "tika-abh05t0:1371_4": "vuttaṃ, evaṃ idhāpi dumūlakaṃ “timūlaka”nti vadanti.",
  "tika-abh05t0:1372_0": "203-233. Cetanāmattasaṅgāhaketi cetanāmattaṃyeva paccayuppannaṃ gahetvā ṭhite pañhe.",
  "tika-abh05t0:1372_1": "Tattha hi “nakammapaccayā hetupaccayā”ti vattuṃ sakkā. Evaṃpakāreti idaṃ “tīṇītiādīsū”ti",
  "tika-abh05t0:1372_2": "ettha ādi-saddassa atthavacananti dassento “ādi-saddo hi pakāratthova hotī”ti āha.",
  "tika-abh05t0:1372_3": "Rūpampi labbhati cetanāmattameva asaṅgaṇhanato.",
  "tika-abh05t0:1373": "Paccayapaccanīyānulomavaṇṇanā niṭṭhitā.",
  "tika-abh05t0:1374": "Paṭiccavāravaṇṇanā niṭṭhitā.",
  "tika-abh05t0:1375": "2. Sahajātavāravaṇṇanā",
  "tika-abh05t0:1376_0": "234-242. Sahajātapaccayakaraṇanti sahajātaṃ paccayadhammaṃ paccayaṃ katvā pavatti.",
  "tika-abh05t0:1376_1": "Sahajātāyattabhāvagamananti sahajāte paccayadhamme āyattabhāvassa gamanaṃ paccayuppannassa",
  "tika-abh05t0:1376_2": "attanā sahajātapaccayāyattavuttitā. Ettha ca sahajātapaccayasaṅkhātaṃ sahajātaṃ karotīti",
  "tika-abh05t0:1376_3": "sahajāto, tathāpavatto paccayuppannadhammo. Tattha pavattamāno sahajātasaddo yasmā",
  "tika-abh05t0:1376_4": "tassa paccayuppannassa attanā sahajātaṃ paccayadhammaṃ paccayaṃ katvā pavattiṃ tadāyattabhāvūpagamanañca",
  "tika-abh05t0:1376_5": "vadatīti vuccati, tasmā vuttaṃ “sahajātasaddena…pe… vutta”nti. Tassa karaṇassa gamanassa",
  "tika-abh05t0:1376_6": "vāti tassa yathāvuttassa sahajātapaccayakaraṇassa sahajātāyattabhāvūpagamanassa vā.",
  "tika-abh05t0:1376_7": "“Kusalaṃ dhammaṃ sahajāto”ti imassa kusalaṃ dhammaṃ sahajātaṃ taṃsahabhāvitañca paccayaṃ",
  "tika-abh05t0:1376_8": "katvāti ayamatthoti āha “kusalādīnaṃ kammabhāvato”ti. Sahajātapaccayasahabhāvīnaṃ",
  "tika-abh05t0:1376_9": "paccayānaṃ saṅgaṇhatthañhettha “sahajātāyattabhāvagamanaṃ vā”ti vuttaṃ.",
  "tika-abh05t0:1377_0": "Taṃkammabhāvatoti tesaṃ yathāvuttapaccayakaraṇatadāyattabhāvagamanānaṃ kammabhāvato.",
  "tika-abh05t0:1377_1": "Aṭṭhakathāyaṃ pana “kusalaṃ dhammaṃ sahajātoti kusalaṃ dhammaṃ paṭicca tena sahajāto",
  "tika-abh05t0:1377_2": "hutvā”ti paṭiccasaddaṃ āharitvā attho vutto, taṃ “paṭiccattho sahajātattho”ti katvā",
  "tika-abh05t0:1377_3": "vuttaṃ. Sahajātasaddayoge kusalaṃ dhammanti upayogavacanassa yutti na vuttā, “tena",
  "tika-abh05t0:1377_4": "sahajāto hutvā”ti pana vuttattā karaṇatthe upayogavacananti dassitanti keci. Nissayavāre",
  "tika-abh05t0:1377_5": "pana kusalaṃ dhammaṃ nissayatthena paccayaṃ katvāti vadantena idhāpi “kusalaṃ dhammaṃ",
  "tika-abh05t0:1377_6": "sahajātatthena paccayaṃ katvā”ti ayamattho vuttoyeva hoti, paṭiccasaddāharaṇampi",
  "tika-abh05t0:1377_7": "imamevatthaṃ ñāpetīti daṭṭhabbaṃ. Upādārūpaṃ kiñci bhūtarūpassa anupālakaṃ upatthambhakañca",
  "tika-abh05t0:1377_8": "hontampi sahajātalakkhaṇena na hoti, tasmā paṭiccatthaṃ na pharatīti āha “paṭiccāti",
  "tika-abh05t0:1377_9": "iminā vacanena dīpito paccayo na hotī”ti. Nidassanavasena vuttanti udāharaṇavasena",
  "tika-abh05t0:1377_10": "vuttaṃ, na anavasesatoti attho. Yathāvuttoti paṭiccatthapharaṇavasena vutto. Yathā",
  "tika-abh05t0:1377_11": "ca upādārūpaṃ bhūtarūpassa upādārūpassa ca paccayo na hoti, evaṃ ṭhapetvā cha vatthūni",
  "tika-abh05t0:1377_12": "sesarūpāni arūpadhammānaṃ paccayo na hotīti dassento “vatthuvajjāni rūpāni ca arūpāna”nti āha.",
  "tika-abh05t0:1378": "Sahajātavāravaṇṇanā niṭṭhitā.",
  "tika-abh05t0:1379": "3. Paccayavāravaṇṇanā",
  "tika-abh05t0:1380": "243. Pati-saddo patiṭṭhatthaṃ dīpeti “sāre patiṭṭhito”tiādīsu, aya-saddo gatiṃ dīpeti “eti etthāti ayo”ti.",
  "tika-abh05t0:1381_0": "Bhūtupādārūpāni saha saṅgaṇhitvā vuttaṃ upādārūpānaṃ viya bhūtarūpāni nissayo hotīti",
  "tika-abh05t0:1381_1": "katvā. Yadi evaṃ kasmā aṭṭhakathāyaṃ “mahābhūte nissāya cittasamuṭṭhānaṃ upādārūpa”nti",
  "tika-abh05t0:1381_2": "upādārūpaṃyeva dassitanti āha “aṭṭhakathāyaṃ panā”tiādi.",
  "tika-abh05t0:1382_0": "255. Paṭiccavāre sahajāteti paṭiccavāre sahajātapaccayavaṇṇanāyaṃ, kammautujānanti",
  "tika-abh05t0:1382_1": "kammajānaṃ utujānañca vasena attho vuttoti yojanā. Tathā hi tattha vuttaṃ “dvisantatisamuṭṭhānabhūtavasena",
  "tika-abh05t0:1382_2": "vutta”nti. Kamme cāti kamme janakakammapaccaye gahite. Ekantānekantakammajānanti",
  "tika-abh05t0:1382_3": "ekantena kammajānaṃ na ekantakammajānañca. Tattha asaññabhave ekantakammajaṃ nāma",
  "tika-abh05t0:1382_4": "jīvitindriyaṃ, itaraṃ upādārūpaṃ bhūtarūpañca na ekantakammajaṃ, tadubhayampi tattha",
  "tika-abh05t0:1382_5": "ekajjhaṃ katvā vuttaṃ, “mahābhūte paṭicca kaṭattārūpa”nti idaṃ pana kammasamuṭṭhānavaseneva",
  "tika-abh05t0:1382_6": "vuttanti. So nādhippetoti yo yathādassito paṭiccavāre sahajātapaccaye attho vutto,",
  "tika-abh05t0:1382_7": "so idha na adhippeto. Kasmāti ce, āha “kaṭattā…pe… gahitattā”ti. Taṃ pahāyāti taṃ",
  "tika-abh05t0:1382_8": "paṭiccavāre vuttamatthaṃ pahāya aggahetvā. Yathāgahitassāti “asañña…pe… kaṭattārūpaṃ",
  "tika-abh05t0:1382_9": "upādārūpa”nti pāḷiyaṃ eva gahitassa. Paṭicca paccayāti idaṃ dvinnaṃ vārānaṃ upalakkhaṇaṃ.",
  "tika-abh05t0:1382_10": "Paṭiccavāre āgatanayena mahābhūte paṭicca, paccayavāre āgatanayena mahābhūte paccayā",
  "tika-abh05t0:1382_11": "mahābhūtānaṃ uppatti na nivāretabbā, tasmā “upādārūpasaṅkhātaṃ kaṭattārūpa”nti evaṃ",
  "tika-abh05t0:1382_12": "upādārūpaggahaṇena kaṭattārūpaṃ avisesetvā upādārūpānaṃ nivattetabbānaṃ utucittāhārasamuṭṭhānānaṃ",
  "tika-abh05t0:1382_13": "atthitāya kaṭattā…pe… visesanaṃ daṭṭhabbanti evamettha yojanā veditabbā.",
  "tika-abh05t0:1383_0": "286-287. Ekaccassa rūpassāti ahetukacittasamuṭṭhānassa. Ito paresupi ekaccarūpaggahaṇe",
  "tika-abh05t0:1383_1": "eseva nayo. Cakkhādidhammavasenāti cakkhāyatanādirūpadhammavasena. Cittasamuṭṭhānādikoṭṭhāsavasenāti",
  "tika-abh05t0:1383_2": "cittajādirūpadhammabhāgavasena. Sabbaṃ labbhatīti satipi imassa nayassa nahetumūlakatte",
  "tika-abh05t0:1383_3": "nonatthinovigatesu ekanti gaṇanaṃ sabbaṃ rūpaṃ sabbassa rūpassa vasena gaṇanā labbhati",
  "tika-abh05t0:1383_4": "catusantativasena vattamānesu pañcavīsatiyā rūpadhammesu vajjitabbassa abhāvā.",
  "tika-abh05t0:1384": "Paccayavāravaṇṇanā niṭṭhitā.",
  "tika-abh05t0:1385": "4. Nissayavāravaṇṇanā",
  "tika-abh05t0:1386_0": "329-337. Nissayapaccayabhāvanti nissayavāre vuttassa sahajātapurejātassa ca nissayaṭṭhassa",
  "tika-abh05t0:1386_1": "dhammassa paccayabhāvaṃ paccayavārena niyametunti yojanā. Tathā paccayavāre “paccayā”ti",
  "tika-abh05t0:1386_2": "vuttassa paccayadhammassa sahajātapurejātabhāvaṃ nissayavārena niyametunti yojanā.",
  "tika-abh05t0:1386_3": "Niyamanañcettha paccayaṭṭhanissayaṭṭhānaṃ pariyāyantarena pakāsitattā atthato bhedābhāvadassananti",
  "tika-abh05t0:1386_4": "veditabbo. Tena vuttaṃ “paccayattaṃ nāma nissayattaṃ, nissayattaṃ nāma paccayatta”nti.",
  "tika-abh05t0:1387": "Nissayavāravaṇṇanā niṭṭhitā.",
  "tika-abh05t0:1388": "5. Saṃsaṭṭhavāravaṇṇanā",
  "tika-abh05t0:1389_0": "351-368. Sāti savatthukā paṭisandhi. Idhāpīti imasmiṃ saṃsaṭṭhavārepi. Adhipatipurejātāsevanesu",
  "tika-abh05t0:1389_1": "anulomato nakammanavipākanajhānanavippayuttesu paccanīyato ṭhitesu na labbhati, aññesu",
  "tika-abh05t0:1389_2": "sahajātādīsu anulomato hetuādīsu paccanīyato ca anulomato ca ṭhitesu labbhatīti.",
  "tika-abh05t0:1389_3": "Tenāha “labbhamānapaccayesū”ti. Imassa visesassāti imassa yathāvuttassa visesassa",
  "tika-abh05t0:1389_4": "dassanatthaṃ uddhaṭā, tasmā tādisassa visesassa dassetabbassa abhāvato vatthuvirahitā",
  "tika-abh05t0:1389_5": "paṭisandhi anuddhaṭā, na vippayutte paccanīyato ṭhite abhāvatoti attho. Hetupaccayavirahitamattadassanatthanti",
  "tika-abh05t0:1389_6": "iminā bhūtakathanaṃ ahetukaggahaṇaṃ na byabhicāranivattananti dasseti. “Ahetukavipākakiriyavasenā”ti",
  "tika-abh05t0:1389_7": "bhavitabbaṃ hetupariyantattā maggassa.",
  "tika-abh05t0:1390_0": "369-391. “Hetumhi anulomato ṭhite jhānamaggā paccanīyato na labbhantī”tiādi yaṃ idha",
  "tika-abh05t0:1390_1": "aṭṭhakathāyaṃ vuttaṃ, taṃ hetupaccayādivasena uppajjamāno dhammo cattāro sabbaṭṭhānikā",
  "tika-abh05t0:1390_2": "āhārindriyajhānamaggā cāti ime aṭṭha paccaye alabhanto nāma natthīti iminā paṭiccavāre",
  "tika-abh05t0:1390_3": "anulomapaccanīyavaṇṇanāyaṃ vuttena nayena vedituṃ sakkāti āha “paṭiccavāre…pe… nayenā”ti.",
  "tika-abh05t0:1390_4": "Sesesūti ahetukamohavajjāhetukesu pañcaviññāṇā…pe… jhānapaccayaṃ labhanti, tasmā",
  "tika-abh05t0:1390_5": "“ahetukamohova jhānamaggapaccayaṃ labhatī”ti na sakkā vattuṃ, kiñca paccanīyānulome",
  "tika-abh05t0:1390_6": "dvinnaṃ paccayānaṃ anulomena anulomavasena saha yojanā natthi ekekasseva yojanāya",
  "tika-abh05t0:1390_7": "āgatattā, tasmā ahetukamohova maggapaccayaṃ labhatīti evamettha yojanā veditabbā.",
  "tika-abh05t0:1391": "Saṃsaṭṭhavāravaṇṇanā niṭṭhitā.",
  "tika-abh05t0:1392": "6. Sampayuttavāravaṇṇanā",
  "tika-abh05t0:1393_0": "392-400. Sadisaṃ sampayuttanti “yaṃ sadisaṃ, taṃ saṃsaṭṭha”nti vuccamānaṃ sampayuttaṃ",
  "tika-abh05t0:1393_1": "na hoti “saṃsaṭṭhā yojitā hayā”tiādīsu. Asaṃsaṭṭhaṃ vokiṇṇanti yaṃ na saṃsaṭṭhaṃ",
  "tika-abh05t0:1393_2": "antarantarā uppajjamānena vokiṇṇampi vimissatāya sampayuttanti vuccamānaṃ, taṃ saṃsaṭṭhaṃ",
  "tika-abh05t0:1393_3": "na hoti “yā sā vīmaṃsā…pe… kosajjasampayuttā”tiādīsu. Evaṃ asampayuttassapi saṃsaṭṭhapariyāyo",
  "tika-abh05t0:1393_4": "asaṃsaṭṭhassa ca sampayuttapariyāyo atthīti tadubhayaṃ itaretaraṃ niyametīti dassanatthaṃ",
  "tika-abh05t0:1393_5": "vāradvayadesanāti dassento āha “ubhayaṃ…pe… niyāmakaṃ hotī”ti, saṃsaṭṭhasaddo hi",
  "tika-abh05t0:1393_6": "vokiṇṇaṭṭho natthi, sampayuttasaddo ca sadisattho, tasmā yathā saṃsaṭṭhasaddo sampayuttasaddāpekkho",
  "tika-abh05t0:1393_7": "sadisatthato vinivattitvā ekuppādādisabhāvameva atthaṃ bodheti, evaṃ sampayuttasaddopi",
  "tika-abh05t0:1393_8": "saṃsaṭṭhasaddāpekkho vokiṇṇaṭṭhato vinivattitvāti aññamaññāpekkhassa saddadvayassa",
  "tika-abh05t0:1393_9": "aññamaññaniyāmakatā veditabbā.",
  "tika-abh05t0:1394": "Sampayuttavāravaṇṇanā niṭṭhitā.",
  "tika-abh05t0:1395": "7. Pañhāvāravibhaṅgavaṇṇanā",
  "tika-abh05t0:1396_0": "401-403. Te paccayeti te hetuādike paccaye. Paṭipāṭiyāti ettha paccayapaṭipāṭiyā",
  "tika-abh05t0:1396_1": "kusalādipadapaṭipāṭiyā vāti āsaṅkāyaṃ ubhayavasenapi attho yujjatīti dassento paṭhamaṃ",
  "tika-abh05t0:1396_2": "tāva sandhāyāha “yathākkamenā”tiādi. Tassattho – “hetupaccayo ārammaṇapaccayo”tiādinā",
  "tika-abh05t0:1396_3": "nayena desanākkamena yāya paṭipāṭiyā paṭiccavāre paccayā āgatā, tadanurūpaṃ te dassetunti.",
  "tika-abh05t0:1396_4": "Dutiyaṃ pana dassetuṃ “kusalo kusalassā”tiādi vuttaṃ. Sā panāyaṃ padapaṭipāṭi yasmā",
  "tika-abh05t0:1396_5": "na kusalapadadassanamattena dassitā hoti, tasmā taṃ ekadesena sakalaṃ nayato dassento",
  "tika-abh05t0:1396_6": "āha “kusalo kusalassāti…pe… hotī”ti. Tenāti nidassanamattena “kusalo kusalassā”ti",
  "tika-abh05t0:1396_7": "padena. Sabbo pabhedoti yaṃ tattha tattha paccaye “kusalo kusalassā”tiādiko yattako",
  "tika-abh05t0:1396_8": "pabhedo vissajjanaṃ labhati, so sabbo pabhedoti attho. Te paccaye paṭipāṭiyā dassetunti",
  "tika-abh05t0:1396_9": "te hetuādipaccaye kusalādipadapaṭipāṭiyā dassetuṃ.",
  "tika-abh05t0:1397_0": "404. Phalavisesaṃ ākaṅkhantā paṭiggāhakato viya dāyakatopi yathā dakkhiṇā visujjhati,",
  "tika-abh05t0:1397_1": "evaṃ dānaṃ dentīti āha “visuddhaṃ katvā”ti. Tesanti vattabbatārahanti iminā vodānassa",
  "tika-abh05t0:1397_2": "sakadāgāmiādīnaṃ āveṇikataṃ dasseti. Kāmaṃ aggamaggapurecārikampi vodānameva, asekkho",
  "tika-abh05t0:1397_3": "pana hutvā taṃ paccavekkhatīti na taṃ idha gahitaṃ. Tanti vodānaṃ. Gotrabhucittanti",
  "tika-abh05t0:1397_4": "aṭṭhamakassa uppajjanakāle “gotrabhū”ti vattabbatārahaṃ cittaṃ. Gotrabhusadisanti",
  "tika-abh05t0:1397_5": "vā sotāpannādigotrābhibhāvīti vā gotrabhucittanti evamettha attho veditabbo. Paccayuppannaṃ",
  "tika-abh05t0:1397_6": "bhūmito vavatthapeti, “tebhūmakakusalamevā”ti ettha viya na paccayadhammanti attho.",
  "tika-abh05t0:1397_7": "Desanantarattāti “kusalacittasamaṅgissā”tiādinā puggalāmasanadesanato aññattā, aññathā",
  "tika-abh05t0:1397_8": "gahitaṃ puna na gaṇheyyāti adhippāyo.",
  "tika-abh05t0:1398_0": "405. Rāgarahitassa viya somanassarahitassa ca rāgassa na ārammaṇe assādanavasena",
  "tika-abh05t0:1398_1": "pavatti ajjhupekkhanatoti vuttaṃ “assādanaṃ…pe… kicca”nti. Sahasākārappavattāya uppilāvitasabhāvāya",
  "tika-abh05t0:1398_2": "pītiyā āhitavisesāya taṇhāya taṃ taṇhābhinandananti vuccatīti taṃ sandhāyāha “pītikiccasahitāya",
  "tika-abh05t0:1398_3": "taṇhāya kicca”nti. Yathā ca yathāvuttakiccavisesāya pītiyā āhitavisesā taṇhā taṇhābhinandanā,",
  "tika-abh05t0:1398_4": "evaṃ diṭṭhābhinandanā veditabbā. Yasmā pana sā atthato paccayavisesavisiṭṭhā diṭṭhiyeva,",
  "tika-abh05t0:1398_5": "tasmā vuttaṃ “diṭṭhābhinandanā diṭṭhiyevā”ti. Ettha panāti “abhinandatī”ti padassa",
  "tika-abh05t0:1398_6": "taṇhādiṭṭhivasena vuttesu etesu pana dvīsu atthesu. Abhinandantassāti idaṃ diṭṭhābhinandanaṃyeva",
  "tika-abh05t0:1398_7": "sandhāya vuttanti adhippāyena “pacchimatthameva gahetvā”ti vuttaṃ. Abhinandantassāti",
  "tika-abh05t0:1398_8": "pana avisesato vuttattā taṇhāvasena diṭṭhivasena abhinandantassāti ayamettha attho",
  "tika-abh05t0:1398_9": "adhippeto, tasmā “abhinandanā…pe… na sakkā vattu”nti idamidha vacanamanokāsaṃ. Kasmā?",
  "tika-abh05t0:1398_10": "Diṭṭhirahitepi santāne abhinandanassa vuttattā. Taṇhāvasena nandatīti taṇhābhinandanavaseneva",
  "tika-abh05t0:1398_11": "vutto attho purimo attho. Dvīsu pana somanassasahagatacittuppādesūti diṭṭhirahitāni",
  "tika-abh05t0:1398_12": "somanassasahagatacittāni sandhāyāha. Yathāvuttenāti “sarāgassa somanassassā”tiādinā",
  "tika-abh05t0:1398_13": "vuttena somanassena assādentassa, rāgena ca tesuyeva yathāvuttesu dvīsu cittesu assādentassa,",
  "tika-abh05t0:1398_14": "catūsupi somanassasahagatacittesu sappītikataṇhāya abhinandantassa, catūsupi diṭṭhisampayuttesu",
  "tika-abh05t0:1398_15": "diṭṭhābhinandanāya abhinandantassa diṭṭhi uppajjatīti evamettha yojanā veditabbā.",
  "tika-abh05t0:1398_16": "Tena vuttaṃ “itipi sakkā yojetu”nti. Yathā diṭṭhūpanissayato diṭṭhābhinandanā sambhavati,",
  "tika-abh05t0:1398_17": "evaṃ taṇhūpanissayato taṇhābhinandanāpi sambhavatīti daṭṭhabbaṃ. “Abhinandati rāgo",
  "tika-abh05t0:1398_18": "uppajjatī”ti vacanato sappītikataṇhāya abhinandantassa rāguppattipi vattabbā, na",
  "tika-abh05t0:1398_19": "vā vattabbā taṇhābhinandanāya eva rāguppattiyā vuttattā.",
  "tika-abh05t0:1399_0": "406. “Tadārammaṇatāyā”ti vattabbe “tadārammaṇatā”ti vuttanti āha “vibhattilopo hettha",
  "tika-abh05t0:1399_1": "kato”ti. Tadārammaṇatāti ettha tā-saddābhidheyyo attho bhāvo nāma, so pana tadārammaṇasaddābhidheyyato",
  "tika-abh05t0:1399_2": "añño natthīti dassento āha “bhāvavantato vā añño bhāvo nāma natthī”ti. Etena sakatthe",
  "tika-abh05t0:1399_3": "ayaṃ tā-saddoti dasseti. Tenāha “vipāko tadārammaṇabhāvabhūtoti attho”ti. Etasmiñcatthe",
  "tika-abh05t0:1399_4": "“tadārammaṇatā”ti paccattekavacanaṃ daṭṭhabbaṃ. Viññāṇañcāyatana…pe… na vuttanti",
  "tika-abh05t0:1399_5": "yadipi kāmāvacaravipākānampi kammaṃ ārammaṇaṃ labbhati, taṃ pana viññāṇañcāyatananevasaññānāsaññāyatanavipākānaṃ",
  "tika-abh05t0:1399_6": "viya na ekantena imassa vipākacittassa idaṃ kammaṃ ārammaṇanti vavatthitaṃ kāmāvacaravipākacittānaṃ",
  "tika-abh05t0:1399_7": "bahubhedattā, tasmā taṃ labbhamānampi na vuttanti attho. Yadi evaṃ kiṃ taṃ labbhamānampi",
  "tika-abh05t0:1399_8": "na dassitamevāti āsaṅkāyaṃ āha “tadārammaṇena panā”tiādi. Anulomato samāpajjane yebhuyyena",
  "tika-abh05t0:1399_9": "āsannasamāpattiyā ārammaṇabhāvo dassito, aññathā “paṭilomato vā ekantarikavasena",
  "tika-abh05t0:1399_10": "vā”ti vacanaṃ niratthakaṃ siyāti adhippāyo. Bhaveyyāti anāsannāpi samāpatti ārammaṇaṃ",
  "tika-abh05t0:1399_11": "bhaveyya, na sakkā paṭikkhipitunti attho. Teneva hi “yebhuyyenā”ti vuttaṃ. Evaṃ satīti",
  "tika-abh05t0:1399_12": "yadi āvajjanāya eva ārammaṇabhāvena kusalānaṃ khandhānaṃ abyākatārammaṇatā adhippetā,",
  "tika-abh05t0:1399_13": "evaṃ sante. Vattabbaṃ siyāti “iddhividhañāṇassā”ti ca pāḷiyaṃ vattabbaṃ siyā tassāpi",
  "tika-abh05t0:1399_14": "āvajjanāya ārammaṇabhāvato. Taṃ na vuttanti taṃ abyākataṃ iddhividhañāṇaṃ “kusalā",
  "tika-abh05t0:1399_15": "khandhā iddhividhañāṇassā”ti na vuttaṃ. Hontīti ārammaṇaṃ honti. Tānīti cetopariyañāṇādīni.",
  "tika-abh05t0:1399_16": "Yāya kāyacīti cetopariyañāṇādīnaṃ aññesañca kusalānaṃ ārammaṇakaraṇavasena āvajjantiyā.",
  "tika-abh05t0:1400": "407-409. Ādīnavadassanena sabhāvato ca aniṭṭhatāmattavasena ca domanassassa uppatti veditabbāti yojetabbaṃ. Āghātavatthuādibhedena akkhantibhedā veditabbā.",
  "tika-abh05t0:1401_0": "410. Sabbassāti pakaraṇaparicchinne gayhamāne sabbassa abyākatassa, atthantaravasena",
  "tika-abh05t0:1401_1": "pana gayhamāne sabbassa ñeyyassāti attho. Asakkuṇeyyattāti idaṃ vattabbassa anantāparimeyyatāya",
  "tika-abh05t0:1401_2": "vuttaṃ, na aññāṇapaṭighātato.",
  "tika-abh05t0:1402_0": "417. Vodānasaṅkhātaṃ vuṭṭhānaṃ apubbato na hotīti vuttaṃ “apubbato cittasantānato",
  "tika-abh05t0:1402_1": "vuṭṭhānaṃ bhavaṅgamevā”ti. Tañhi yathāladdhassa visesassa vodāpanaṃ paguṇabhāvāpādanaṃ",
  "tika-abh05t0:1402_2": "apubbaṃ nāma na hoti. Tathā hi vuttaṃ “heṭṭhimaṃ heṭṭhimañhi paguṇajjhānaṃ uparimassa",
  "tika-abh05t0:1402_3": "uparimassa padaṭṭhānaṃ hoti, tasmā vodānampi vuṭṭhānanti vutta”nti. Avajjetabbattā",
  "tika-abh05t0:1402_4": "vattabbaṃ natthīti kusalabhāvena samānattā vajjetabbatāya abhāvato vibhajitvā vattabbaṃ",
  "tika-abh05t0:1402_5": "natthi, tasmā yadettha visesanaṃ labbhati, taṃ dassento “nevasaññānāsaññāyatanaṃ…pe…",
  "tika-abh05t0:1402_6": "samāpattiyā”ti āha. Cittuppādakaṇḍe vuttamevāti paṭṭhāne pana “kusale niruddhe vipāko",
  "tika-abh05t0:1402_7": "tadārammaṇatā uppajjatī”tiādinā “kiriyānantaraṃ tadārammaṇabhāve”ti yaṃ vattabbaṃ,",
  "tika-abh05t0:1402_8": "taṃ cittuppādakaṇḍavaṇṇanāyaṃ vuttameva.",
  "tika-abh05t0:1403_0": "Tā ubhopīti yā “kusalavipākāhetukasomanassasahagatā upekkhāsahagatā cā”ti dve manoviññāṇadhātuyo",
  "tika-abh05t0:1403_1": "vuttā, tā ubhopi somanassasahagatamanoviññāṇadhātuvasena vuttā. Kasmā? Dasannaṃ kāmāvacarabhavaṅgānaṃ",
  "tika-abh05t0:1403_2": "attano tadārammaṇakāle santīraṇakāle ca voṭṭhabbanassa anantarapaccayabhāvato. Upekkhāsahagatā",
  "tika-abh05t0:1403_3": "pana yathāvuttānaṃ dasannaṃ vipākānaṃ manoviññāṇadhātūnaṃ attano tadārammaṇādikāle",
  "tika-abh05t0:1403_4": "voṭṭhabbanakiriyassa santīraṇakāle manodhātukiriyassa bhavaṅgakāleti yojetabbaṃ.",
  "tika-abh05t0:1404_0": "423. Paṭivijjhitvāti jānitvā. Daḷhaṃ na gahetabbanti daḷhaggāhaṃ na gahetabbaṃ. Balavato…pe…",
  "tika-abh05t0:1404_1": "vipaccanatoti etena balavatā dubbalatā ca appamāṇaṃ, katokāsatā pamāṇanti dasseti.",
  "tika-abh05t0:1404_2": "Katokāsatā ca avasesapaccayasamavāye vipākābhimukhatāti daṭṭhabbaṃ. Yaṃ kiñcīti ca",
  "tika-abh05t0:1404_3": "balavaṃ dubbalaṃ vāti attho. Vipākajanakampi kiñci kammaṃ upanissayapaccayo na hotīti",
  "tika-abh05t0:1404_4": "sakkā vattuṃ. Sati hi kammaupanissayapaccayānaṃ avinābhāve vipākattike upanissayapaccaye",
  "tika-abh05t0:1404_5": "gahite kammapaccayo visuṃ na uddharitabbo siyā, vedanāttike ca upanissaye paccanīyato",
  "tika-abh05t0:1404_6": "ṭhite kammapaccayena saddhiṃ aṭṭhāti na vattabbaṃ siyāti adhippāyo. Paccayadvayassa",
  "tika-abh05t0:1404_7": "pana labbhamānatapparāya desanāya upanissaye gahitepi kammapaccayo uddharitabboyevāti",
  "tika-abh05t0:1404_8": "sakkā vattuṃ. Labbhamānassa hi uddharaṇaṃ ñāyāgataṃ, tathā upanissaye paccanīyato",
  "tika-abh05t0:1404_9": "ṭhitepi kammapaccayo vattabbova upanissayassa anekabhedattā, vipākaṃ janentaṃ kammaṃ",
  "tika-abh05t0:1404_10": "vipākassa upanissayo na hotīti na vattabbamevāti veditabbaṃ.",
  "tika-abh05t0:1405_0": "Parassa pavattaṃ omānanti parasantāne attānaṃ uddissa pavattaṃ avamānaṃ. Tesūti yo",
  "tika-abh05t0:1405_1": "anena pubbe hato, tassa ñātimittesu. Mātughātanatthaṃ pavattitatāya purimacetanāya",
  "tika-abh05t0:1405_2": "mātughātakammena sadisatā, yathā ca āṇattiyaṃ pahārepi eseva nayo. Tena vuttaṃ “esa",
  "tika-abh05t0:1405_3": "nayo dvīhi pakārehīti etthāpī”ti.",
  "tika-abh05t0:1406_0": "Vaṭṭanissito dānādivasena saddhaṃ uppādento rāgaṃ upanissāya dānādivasena saddhaṃ",
  "tika-abh05t0:1406_1": "uppādeti nāma, na vivaṭṭanissito avisesena vuttattāti āha “iminā adhippāyena vadatī”ti.",
  "tika-abh05t0:1406_2": "Etesanti kāyikasukhadukkhānaṃ. Ekatopīti idaṃ yadipi ekasmiṃ santāne sukhadukkhānaṃ",
  "tika-abh05t0:1406_3": "ekasmiṃ khaṇe uppatti natthi, paccayasamāyogo pana tesaṃ ekajjhampi hotīti katvā vuttaṃ.",
  "tika-abh05t0:1407_0": "425. Purimavāresu viyāti paṭiccavārādīsu purimesu viya. Imasminti pañhāvāre. Paccayena",
  "tika-abh05t0:1407_1": "uppatti vuccatīti hetuādinā tena tena paccayena taṃtaṃpaccayuppannassa uppatti na",
  "tika-abh05t0:1407_2": "vuccati. Tesaṃ tesaṃ dhammānanti hetuādīnaṃ tesaṃ tesaṃ paccayadhammānaṃ. Taṃtaṃpaccayabhāvoti",
  "tika-abh05t0:1407_3": "hetuādīnaṃ taṃtaṃpaccayabhāvo vuccati. Teneva purimesu chasu vāresu “kusalo dhammo",
  "tika-abh05t0:1407_4": "uppajjatī”tiādinā tattha tattha uppādaggahaṇaṃ kataṃ, idha pana “kusalassa dhammassa",
  "tika-abh05t0:1407_5": "hetupaccayena paccayo”tiādinā paccayabhāvo gahito. Tenāti upatthambhakattena paccayabhāvena. Idhāti pañhāvāre.",
  "tika-abh05t0:1408_0": "427. Patiṭṭhābhūtassāti nissayabhūtassa. Kammapaccayoti sahajātakammapaccayo. Dukamūlakadukāvasānāti",
  "tika-abh05t0:1408_1": "“kusalo ca abyākato ca dhammā kusalassa ca abyākatassa ca dhammassā”ti evaṃ dukamūlakadukāvasānā",
  "tika-abh05t0:1408_2": "katvā vuttapañhā. Tatthāti paccayavāre. Kusalo ca abyākato ca dhammāti kusalābyākatappabhedā",
  "tika-abh05t0:1408_3": "paccayuppannā dhammā. Yato tato vāti paccayadhammaniyamaṃ akatvā yato tato vā kusalābyākatavasena",
  "tika-abh05t0:1408_4": "ubhayapaccayato uppattimattameva tattha paccayavāre adhippetaṃ, ubhayassa yathāvuttassa",
  "tika-abh05t0:1408_5": "paccayuppannassa ubhinnaṃ yathāvuttānaṃyeva paccayadhammānaṃ paccayabhāvo na adhippeto",
  "tika-abh05t0:1408_6": "uppādapadhānattā tassā desanāyāti adhippāyo. Nissayādibhūtāti nissayaatthiavigatabhūtā",
  "tika-abh05t0:1408_7": "paccayadhammā na labbhanti, tasmā kusalo ca…pe… na vuttanti yojanā.",
  "tika-abh05t0:1409": "Pañhāvāravibhaṅgavaṇṇanā niṭṭhitā.",
  "tika-abh05t0:1410": "Pañhāvārassa ghaṭane anulomagaṇanā",
  "tika-abh05t0:1411": "439. Etthāti abyākatamūlake. Yadi evanti yadi kusalākusalamūlehi alabbhamānampi labbhati, evaṃ sante. Gaṇanamattasāmaññato, na paccayasāmaññatoti adhippāyo.",
  "tika-abh05t0:1412_0": "440. Nidassanavasena daṭṭhabbo yebhuyyena indriyamaggapaccayānañca hetupaccayassa",
  "tika-abh05t0:1412_1": "visabhāgattā. Indriyamaggapaccayā ca visabhāgāti visesanena yo tattha sabhāgabhāvo,",
  "tika-abh05t0:1412_2": "taṃ nivatteti. Tathā bhāvābhāvatoti tasmiṃ hetupaccayākāre sati bhāvato, hetudhammānaṃ",
  "tika-abh05t0:1412_3": "hetupaccayabhāve sati sahajātādipaccayabhāvatoti attho. Adhipatipaccayādīnanti adhipatindriyamaggapaccayānaṃ.",
  "tika-abh05t0:1412_4": "Visabhāgatā hetupaccayassa. Kusalādihetūnanti kusalākusalakiriyābyākatahetūnaṃ. Hetupaccayabhāveti",
  "tika-abh05t0:1412_5": "hetupaccayatte hetubhāvena upakārakatte. Vipākapaccayabhāvābhāvatoti vipākapaccayabhāvassa",
  "tika-abh05t0:1412_6": "abhāvato. Na hi vipākānaṃ vipākapaccayatā atthi. Vipākahetūnaṃ itarahetūhi hetupaccayatāya",
  "tika-abh05t0:1412_7": "atthi sabhāgatāti āha “hetuvajjāna”nti. Vipākānaṃ visabhāgatāya bhavitabbaṃ, na hi",
  "tika-abh05t0:1412_8": "vipākadhammadhammanevavipākanavipākadhammadhammānaṃ vipākehi sabhāgatā atthi rāsantarabhāvatoti",
  "tika-abh05t0:1412_9": "adhippāyo. Ubhayapaccayasahiteti hetuvipākapaccayasahite. Hetupaccayabhāve vipākamhīti",
  "tika-abh05t0:1412_10": "hetupaccayabhāvena vattamāne vipākadhamme. Vipākapaccayattābhāvābhāvatoti vipākapaccayabhāvābhāvassa",
  "tika-abh05t0:1412_11": "abhāvato. Na hi vipāko vipākassa vipākapaccayo na hoti, tasmā natthi hetuvipākapaccayānaṃ",
  "tika-abh05t0:1412_12": "visabhāgatāti adhippāyo.",
  "tika-abh05t0:1413_0": "Idāni vuttamevatthaṃ udāharaṇena samatthento “yathā hī”tiādimāha. Hetusahajātapaccayasahiteti",
  "tika-abh05t0:1413_1": "hetupaccayasahajātapaccayasahite, ubhayapaccayayutteti attho. Hetūnanti idaṃ “sahajātapaccayattābhāvo”ti",
  "tika-abh05t0:1413_2": "imināpi sambandhitabbaṃ. Hetūnañhi hetupaccayasahite rāsimhi hetupaccayabhāvo viya",
  "tika-abh05t0:1413_3": "sahajātapaccayabhāvopi atthīti. Tattha hetuvajjānaṃ sahajātadhammānaṃ hetudhammassa",
  "tika-abh05t0:1413_4": "ca na sabhāgatā vuccati sahajātapaccayena sabhāgabhāvato. Evamidhāpīti yathā hetusahajātapaccayesu",
  "tika-abh05t0:1413_5": "vuttappakārena natthi visabhāgatā, evamidhāpi hetuvipākapaccayesu natthi visabhāgatāti",
  "tika-abh05t0:1413_6": "attho. Esa nayo vippayuttapaccayepīti yvāyaṃ nayo hetusahajātapaccayesu visabhāgatābhāvo",
  "tika-abh05t0:1413_7": "vutto, esa nayo hetusahite vippayuttapaccayepīti attho. Tatthāpi hi “hetuvippayuttapaccayasahite",
  "tika-abh05t0:1413_8": "rāsimhī”tiādi sakkā yojetunti. Paccuppanno eva paccayuppanno, paccayo pana atītopi",
  "tika-abh05t0:1413_9": "anāgatopi kālavinimuttopi hotīti paccuppannakkhaṇe hetupaccayabhāve sahajātādipaccayabhāvaṃ",
  "tika-abh05t0:1413_10": "sandhāya tathābhāvābhāvavasena sabhāgatāya vuccamānāya nānākkhaṇikānaṃ kusalādīnaṃ",
  "tika-abh05t0:1413_11": "hetūnaṃ vipākānañca vasena visabhāgatā tasseva hetussa na vattabbāti imamatthaṃ dasseti “apicā”tiādinā.",
  "tika-abh05t0:1414": "Aggahitavisesato sāmaññato viseso na suviññeyyo hotīti adhippāyenāha “kusalā vīmaṃsādhipatīti evaṃ vattabba”nti.",
  "tika-abh05t0:1415_0": "441-443. “Itarāni dve labhatī”ti evaṃ vattuṃ na sakkā, hetādhipatidukehi dassitāni",
  "tika-abh05t0:1415_1": "yāni “kusalo dhammo kusalassa dhammassa, kusalo dhammo abyākatassa, kusalo dhammo",
  "tika-abh05t0:1415_2": "kusalassa ca abyākatassa ca, abyākato dhammo abyākatassā”ti cattāri vissajjanāni,",
  "tika-abh05t0:1415_3": "tesu hetusahajātanissayaatthiavigataindriyamaggapaccayesu sampayuttapaccaye paviṭṭhe",
  "tika-abh05t0:1415_4": "“kusalo dhammo kusalassa, abyākato dhammo abyākatassā”ti imāni dve labhati. Yaṃ sandhāya",
  "tika-abh05t0:1415_5": "aṭṭhakathāyaṃ vuttaṃ “sace tehi saddhiṃ…pe… tāneva dve labhatī”ti, tehi pana itarāni",
  "tika-abh05t0:1415_6": "nāma “kusalo dhammo abyākatassa, kusalo dhammo kusalassa ca abyākatassa cā”ti imāni",
  "tika-abh05t0:1415_7": "dvepi siyuṃ. Na hi kusalo dhammo kusalassa vippayuttapaccayena paccayo hoti. Tena",
  "tika-abh05t0:1415_8": "vuttaṃ “itarāni dve labhatīti purimapāṭho”tiādi. Itarāni dveti vā aññāni dve, yāni",
  "tika-abh05t0:1415_9": "sampayuttapaccayavasena dve vissajjanāni, vippayuttapavese pana tato aññāni aññathābhūtāni",
  "tika-abh05t0:1415_10": "dve vissajjanāni. Yāni sandhāya vuttaṃ “kusalo abyākatassa, abyākato abyākatassāti",
  "tika-abh05t0:1415_11": "dve labhatīti paṭhantī”ti. Tesūti ūnataragaṇanāhetūsu vipākaaññamaññādīsu.",
  "tika-abh05t0:1416_0": "Anāmaṭṭhavipākānīti aggahitavipākapaccayāni, ghaṭanaṃ apekkhitvā ayaṃ napuṃsakaniddeso.",
  "tika-abh05t0:1416_1": "Na vipākaheturahitāni sādhāraṇavasena vuttattā. Tena vuttaṃ aṭṭhakathāyaṃ “sāmaññato",
  "tika-abh05t0:1416_2": "navannampi hetūnaṃ vasena vuttānī”ti, “vipākahetupi labbhatī”ti ca.",
  "tika-abh05t0:1417_0": "Tatthāti pañcamaghaṭanato paṭṭhāya pañcasu ghaṭanesu. Tena vipākena saha, samaṃ vā",
  "tika-abh05t0:1417_1": "uṭṭhānaṃ etassāti samuṭṭhānanti ayampi attho sambhavatīti vuttaṃ “paṭisandhiyaṃ kaṭattārūpampi",
  "tika-abh05t0:1417_2": "taṃsamuṭṭhānaggahaṇeneva saṅgaṇhātī”ti. Eseva nayoti iminā kaṭattārūpampi taṃsamuṭṭhānaggahaṇeneva",
  "tika-abh05t0:1417_3": "saṅgaṇhātīti imamevatthaṃ atidisati.",
  "tika-abh05t0:1418_0": "Evampīti “etesu panā”tiādinā saṅkhepato vuttappakārepīti attho. Tenāha “etesu pana…pe…",
  "tika-abh05t0:1418_1": "vuttanayenapī”ti. Yo yo paccayoti yo yo hetuādipaccayo mūlabhāvena ṭhito paresaṃ",
  "tika-abh05t0:1418_2": "paccayānaṃ. Tappaccayadhammānanti tehi hetuādipaccayehi paccayabhūtānaṃ hetuādidhammānaṃ.",
  "tika-abh05t0:1418_3": "Niravasesaūnaūnataraūnatamalābhakkamenāti te dhammā yesu vissajjanesu yathārahaṃ",
  "tika-abh05t0:1418_4": "niravasesā labbhanti, yesu ūnā ūnatarā ūnatamā ca labbhanti, tena kamena ghaṭanāvacanato",
  "tika-abh05t0:1418_5": "paccayuppannāpi yathākkamaṃ niravasesādikkameneva labbhanti. Tenāha “niravasesalābhe",
  "tika-abh05t0:1418_6": "ca…pe… veditabbo”ti.",
  "tika-abh05t0:1419": "Hetumūlakaṃ niṭṭhitaṃ.",
  "tika-abh05t0:1420_0": "445. Pañcame ekanti sanissayato abyākatamūlaṃ akusalanti idaṃ sandhāyāha “vatthuvasena",
  "tika-abh05t0:1420_1": "sanissayaṃ vakkhatī”ti. Na idanti idaṃ catutthaṃ ghaṭanaṃ labbhamānassapi vatthussa",
  "tika-abh05t0:1420_2": "vasena ghaṭanaṃ na hoti tassa vakkhamānattā, tasmā “ārammaṇavasenevā”ti ekaṃso gahitoti atthayojanā.",
  "tika-abh05t0:1421_0": "446. Sahajātapurejātā eko nissayapaccayoti iminā satipi paccayadhammabhede paccayabhāvabhedo",
  "tika-abh05t0:1421_1": "natthīti dasseti, tathā “atthipaccayo”ti imināpi. Avigatapaccayopettha atthipaccayeneva",
  "tika-abh05t0:1421_2": "saṅgahitoti daṭṭhabbo. “Atthiavigatapaccayo”ti pāṭho. Sahajātārammaṇādhipati pana",
  "tika-abh05t0:1421_3": "na kevalaṃ paccayadhammappabhedova, atha kho paccayabhāvabhedopi atthevāti āha “evaṃ…pe…",
  "tika-abh05t0:1421_4": "abhāvato”ti. Vuttamevatthaṃ pākaṭataraṃ kātuṃ “nissayabhāvo hī”tiādi vuttaṃ. Tattha",
  "tika-abh05t0:1421_5": "sahajātapurejātanissayādīnanti sahajātanissayapurejātanissayādīnaṃ. Ādi-saddena sahajātapurejātaatthiavigatabhāve",
  "tika-abh05t0:1421_6": "saṅgaṇhāti. Na panevantiādinā vuttamevatthaṃ vivaranto “sahajāto hī”tiādimāha. Bhinnasabhāvāti",
  "tika-abh05t0:1421_7": "samānepi adhipatisaddavacanīyabhāve paccayabhāvavisiṭṭhena sabhāvena bhinnasabhāvā,",
  "tika-abh05t0:1421_8": "na hetupaccayādayo viya sabhāvamattena. Tenevāti bhinnasabhāvattā eva. Aññathā “kusalo",
  "tika-abh05t0:1421_9": "kusalassa sahajātavasena, abyākato ārammaṇavasena adhipatipaccayena paccayo hotī”ti",
  "tika-abh05t0:1421_10": "tadubhayaṃ ekajjhaṃ katvā vattabbaṃ siyā, na ca vuttanti dassento āha “pañhāvāravibhaṅge…pe… na vutta”nti.",
  "tika-abh05t0:1422_0": "447-452. Sādhāraṇavasenāti adhipatindriyabhāvasāmaññena. Tathā ceva cha ghaṭanāni",
  "tika-abh05t0:1422_1": "yojetvā dasseti “adhipatī”tiādinā. Dve paccayadhammāti vīriyavīmaṃsānaṃ vasena dve",
  "tika-abh05t0:1422_2": "paccayadhammā, ekoyeva cittādhipativasena. Samaggakāni pubbe vattabbāni siyuṃ adhipatipaṭipāṭiyāti",
  "tika-abh05t0:1422_3": "adhippāyo. Paṭhamañhi vīriyādhipati pacchā cittādhipatīti. Tesaṃ āhāramaggapaccayānaṃ",
  "tika-abh05t0:1422_4": "pacchā vuttāni samaggakāni. Sadisattāti idaṃ parato “hetuvasena vuttaghaṭanehi sadisattā”tiādivacanaṃ sandhāya vuttaṃ.",
  "tika-abh05t0:1423_0": "457-460. Dumūlakanti kusalābyākatamūlakaṃ. Taṃ kusalamūlakesu kasmā vuttanti codanāyaṃ",
  "tika-abh05t0:1423_1": "āha “abyākatasahitassa kusalassa paccayabhāvadassanavasenā”ti. Etthāti anulomagaṇane.",
  "tika-abh05t0:1423_2": "Yathāvuttesūti “sahajātaaññamaññanissayavipākasampayuttavippayuttaatthiavigatamūlakesū”ti",
  "tika-abh05t0:1423_3": "evaṃ vuttesu sahajātādimūlakesu. Atthiavigatamūlakavajjesūti atthiavigatamūlakāni",
  "tika-abh05t0:1423_4": "ṭhapetvā avasesesu āhārena āhārapaccayena ghaṭanāni na yojitānīti sambandho. Adhipatindriyehi",
  "tika-abh05t0:1423_5": "ca nissayādivajjesu sahajātādīsu ghaṭanāni na yojitānīti yojanā. Tesūti hetukammajhānamaggesu",
  "tika-abh05t0:1423_6": "āhāre adhipatindriyesu ca taṃtaṃghaṭanavasena yathāvuttesu yojiyamānesu. Tenāti hetuādiarūpadhammānaṃyeva",
  "tika-abh05t0:1423_7": "labbhanato. Tehi ghaṭanānīti hetuādīhi yojiyamānāni ghaṭanāni. Rūpamissakattābhāvenāti",
  "tika-abh05t0:1423_8": "idaṃ vuttasadisatāya kāraṇavacanaṃ. Kasmā panettha atthiavigatamūlakāni nissayavippayuttaatthiavigatāni",
  "tika-abh05t0:1423_9": "tehi vajjitānīti āha “atthiavigatehi panā”tiādi. Nissayādīhi yojiyamānāni adhipatindriyāni",
  "tika-abh05t0:1423_10": "rūpamissakāni hontīti na vuttānīti sambandho. Yadi evaṃ kasmā atthiavigatamūlakesu",
  "tika-abh05t0:1423_11": "āhārena, nissayādimūlakesu ca adhipatindriyehi yojanā katāti codanaṃ sandhāyāha “adhipatāhārindriyamūlakesū”tiādi.",
  "tika-abh05t0:1424_0": "473-477. Edisesu ṭhānesu khandha-saddo arūpesveva niruḷhoti katvā vuttaṃ “na pavatte",
  "tika-abh05t0:1424_1": "viya khandhāyeva paccayuppannabhāvena gahetabbā”ti. Kaṭattārūpampi pana labbhatīti",
  "tika-abh05t0:1424_2": "iminā “ekakkhaṇikakammavasena vuttānī”ti vacanaṃ paṭikkhipati. Yamatthaṃ sandhāya",
  "tika-abh05t0:1424_3": "“kasmā na vutta”nti vuttaṃ, taṃ pākaṭataraṃ karonto “nanū”tiādiṃ vatvā puna taṃ udāharaṇena",
  "tika-abh05t0:1424_4": "vibhāvetuṃ “yathācā”tiādi vuttaṃ. Ārammaṇanissayapaccayabhāvenāti ārammaṇapaccayabhāvena",
  "tika-abh05t0:1424_5": "nissayapaccayabhāvena ca. Kammassa ca paccayabhāvo pākaṭoyevāti āha “kammampi ārammaṇapaccayabhāvena",
  "tika-abh05t0:1424_6": "vattabba”nti. Dvinnaṃ paccayabhāvānanti kammārammaṇapaccayabhāvānaṃ. Aññamaññapaṭikkhepatoti",
  "tika-abh05t0:1424_7": "iminā dvinnaṃ paccayabhāvānaṃ bhinnattā pavattiākārassa ekakkhaṇe ekasmiṃ paccayadhamme",
  "tika-abh05t0:1424_8": "ayujjamānataṃ dasseti. Yathādassitassa nidassitabbena asamānataṃ dassento “paccuppannañhi…pe…",
  "tika-abh05t0:1424_9": "yuttaṃ vattu”nti āha. Kammaṃ panātiādinā kammārammaṇapaccayānaṃ pavattiākārassa bhinnattā",
  "tika-abh05t0:1424_10": "ekajjhaṃ hutvā appavattimeva vibhāveti. Yato te aññamaññaṃ paṭikkhepakā vuttā, kasmā",
  "tika-abh05t0:1424_11": "pana taṃyeva vatthu ārammaṇapaccayo hoti nissayapaccayo ca, na taṃyeva kammaṃ ārammaṇapaccayo",
  "tika-abh05t0:1424_12": "ca kammapaccayo cāti? Na codetabbametaṃ, dhammasabhāvo esoti dassento “esa ca sabhāvo”tiādimāha.",
  "tika-abh05t0:1424_13": "Tattha vattamānānanti paccuppannānaṃ. Yanti idaṃ “vattabbatā”ti iminā sambandhiyamānaṃ",
  "tika-abh05t0:1424_14": "“yā”ti itthiliṅgavasena vipariṇāmetabbaṃ. Yathātiādinā tamevatthaṃ udāharaṇadassanena vibhāveti.",
  "tika-abh05t0:1425": "478-483. Yaṃ viññāṇaṃ adhipatipaccayo na hoti, taṃ anāmaṭṭhādhipatibhāvaṃ daṭṭhabbaṃ. Vatthussa vasenāti hāpetabbassa vatthussa vasena.",
  "tika-abh05t0:1426_0": "484-495. Arūpindriyāni rūpānaṃ paccayattena labbhantīti yojanā. Yadipi evaṃ vuttaṃ",
  "tika-abh05t0:1426_1": "rūpindriyānaṃ arūpānaṃ paccayattañca labbhatīti āha “cakkhādīni ca pana cakkhuviññāṇādīnaṃ",
  "tika-abh05t0:1426_2": "labbhantī”ti. Taṃsamānagatikāti vīriyena samānagatikā maggapaccayatāya.",
  "tika-abh05t0:1427_0": "511-514. Vippayuttamūlake “dasame kusalādayo cittasamuṭṭhānāna”nti idaṃ pavattivasena",
  "tika-abh05t0:1427_1": "aṭṭhakathāyaṃ vuttanti āha “paṭisandhiyaṃ pana ‘khandhā kaṭattārūpānaṃ vatthu ca",
  "tika-abh05t0:1427_2": "khandhāna’nti idampi labbhatī”ti. Tassa dassanavasenāti tassa vatthussa dassanavasena,",
  "tika-abh05t0:1427_3": "na anavasesato paccayadhammassa dassanavasena. Tenāha “khandhā ca vatthussāti idampi",
  "tika-abh05t0:1427_4": "pana labbhatevā”ti. Na vajjetabbānīti tesampi paccayuppannabhāvena yojetabbattā.",
  "tika-abh05t0:1428_0": "515-518. Arūpavatthārammaṇamahābhūtaindriyāhārānaṃ paccayadhammānanti attho. “Āhārindriyapaccayā",
  "tika-abh05t0:1428_1": "cā”tipi pana vattabbaṃ. Kasmā? Na hi indriyāhārānaṃ vasena sahajātādayo labbhanti,",
  "tika-abh05t0:1428_2": "indriyāhārānaṃ pana vasena indriyāhārapaccayāva labbhanti. “Sahajātaṃ purejātaṃ pacchājātaṃ",
  "tika-abh05t0:1428_3": "āhāraṃ indriya”nti hi uddisitvā atthipaccayo vibhattoti. Keci panettha “āhāraggahaṇena",
  "tika-abh05t0:1428_4": "kabaḷīkāro āhārova gahito, indriyaggahaṇena ca rūpajīvitindriyameva, sesāhārindriyāni",
  "tika-abh05t0:1428_5": "sahajātādīsveva antogadhāni katāni. Yāni tadantogadhāni, te sandhāya aṭṭhakathāyaṃ",
  "tika-abh05t0:1428_6": "‘arūpavatthārammaṇamahābhūtaindriyāhārānaṃ vasenā’ti ettha indriyāhāraggahaṇaṃ katanti",
  "tika-abh05t0:1428_7": "‘sahajātapurejātapacchājātapaccayā labbhantī’ti vutta”nti vadanti.",
  "tika-abh05t0:1429_0": "Tattha arūpānaṃ sahajātapacchājātāhārindriyapaccayabhāvo yathārahaṃ veditabbo. Vatthu",
  "tika-abh05t0:1429_1": "sahajātaṃ purejātañca, ārammaṇaṃ purejātameva, abhiññāñāṇassa pana kadāci sahajātampi",
  "tika-abh05t0:1429_2": "ārammaṇapaccayo hotiyeva. Sahajātaggahaṇena panettha sahajātapaccayabhūtova gayhati,",
  "tika-abh05t0:1429_3": "so ca ekuppādādilakkhaṇayuttovāti yo dhammo sahajāto hutvā ārammaṇaṃ hoti, na so",
  "tika-abh05t0:1429_4": "idha adhippeto. Yadi sahajātopi ārammaṇaṃ hoti, kasmā pāḷiyaṃ tathā na vibhattanti?",
  "tika-abh05t0:1429_5": "Ekakalāpapariyāpannassa ekuppādādilakkhaṇayuttassa bhinnakalāpapariyāpannato saṅkaramocanatthaṃ.",
  "tika-abh05t0:1429_6": "Apica appacurabhāvato apākaṭabhāvato ca taṃ na gahitaṃ. Tatoti navamatoti attho,",
  "tika-abh05t0:1429_7": "na dasamatoti adhippāyo. Na hi ekādasame adhipati atthīti. Tathā cuddasameti ettha",
  "tika-abh05t0:1429_8": "tathā-saddena vatthuggahaṇena cakkhādivatthūnipi gahitānīti imamatthaṃ upasaṃharati.",
  "tika-abh05t0:1429_9": "Tadevāti ārammaṇameva.",
  "tika-abh05t0:1430_0": "519. Sahajātāni viyāti sahajātapaccayasahitāni viya ghaṭanāni. Sahajātenāti sahajātapaccayena.",
  "tika-abh05t0:1430_1": "Tānīti “pakiṇṇakaghaṭanānī”ti vuttaghaṭanāni. Yāni hi sahajātapaccayena na yojitāni,",
  "tika-abh05t0:1430_2": "tānettha pakiṇṇakaghaṭanānīti vuttāni. Purejāta…pe… vasenāti ettha ayaṃ yojanā –",
  "tika-abh05t0:1430_3": "purejātassa pacchājātassa āhārassa indriyassa ca sahajātena aññamaññañca sāmaññavasena,",
  "tika-abh05t0:1430_4": "tesaṃyeva sahajātena aññamaññañca asāmaññavasena cāti vuttaṃ hoti. Yathā purejātassa",
  "tika-abh05t0:1430_5": "pacchājātassa ca sahajātena asāmaññaṃ bhinnasabhāvattā, tato eva āhārindriyānampi",
  "tika-abh05t0:1430_6": "tena asāmaññaṃ, evaṃ purejātādīnaṃ catunnampi aññamaññaṃ asāmaññaṃ bhinnasabhāvattā.",
  "tika-abh05t0:1430_7": "Evaṃ asāmaññavasena asamānatāvasena yathāvuttāni ghaṭanāni vippakiṇṇāni. Yathā pana",
  "tika-abh05t0:1430_8": "sahajātapaccayadhammā arūpakkhandhādayo teneva sahajātapaccayatāsaṅkhātena mithūnaṃ",
  "tika-abh05t0:1430_9": "samānabhāvena aññehi asaṃkiṇṇā attano paccayuppannānaṃ paccayo hontīti asāmaññavasena",
  "tika-abh05t0:1430_10": "tesaṃ pavatti, evaṃ purejātādipaccayadhammāpīti tesaṃ sahajātena aññamaññañca yathāvuttassa",
  "tika-abh05t0:1430_11": "sāmaññassa asāmaññassa ca vasena tāni ghaṭanāni vippakiṇṇānīti pakiṇṇakāni vuttāni.",
  "tika-abh05t0:1430_12": "Evaṃ sante sahajātānampi ghaṭanānaṃ pakiṇṇakabhāvo āpajjatīti? Nāpajjati, tesaṃ sahajātatāya",
  "tika-abh05t0:1430_13": "eva avippakiṇṇabhāvasiddhito. Tena vuttaṃ “sahajātaṃ aggahetvā vuttāni pakiṇṇakāni nāmā”ti.",
  "tika-abh05t0:1431_0": "Tānīti pakiṇṇakaghaṭanāni. Kusalavipākāti kusalā ca vipākā ca, ye abhinnalakkhaṇā",
  "tika-abh05t0:1431_1": "hutvā kusalasabhāvā vipākasabhāvā cāti attho. Evaṃsabhāvañca ekaṃ aññindriyamevāti",
  "tika-abh05t0:1431_2": "āha “idaṃ…pe… labbhatī”ti. Nanu ca saddhindriyādivasenapi ayamattho labbhatīti? Tesaṃ",
  "tika-abh05t0:1431_3": "kiriyasabhāvatāpi atthevāti. Dukkhanti cetasikadukkhaṃ. Tenāha “akusalamevā”ti. Vipākassa",
  "tika-abh05t0:1431_4": "dukkhassāti yojanā. Tena vuttaṃ “ajhānaṅgattā”ti. Akusalavipākakiriyāti vicikicchācittapañcaviññāṇakiriyāmanodhātūsu",
  "tika-abh05t0:1431_5": "pavattanato akusalavipākakiriyāva hoti cittaṭṭhitīti attho. Yasmā akusalavipākāti",
  "tika-abh05t0:1431_6": "evamatthe gayhamāne dukkhassa cittaṭṭhitiyā ca vasena yathā jhānesu, evaṃ aññesaṃ",
  "tika-abh05t0:1431_7": "vasena aññesu ca na labbhati, tasmā akusalassa vipākāti evamatthe gayhamāne dukkhindriyassa",
  "tika-abh05t0:1431_8": "vasena indriyesu labbhatīti dassento āha “akusalassa…pe… labbheyyā”ti. Imasmiṃ kusalattike",
  "tika-abh05t0:1431_9": "vipāko vipākābyākatamicceva gayhati, na akusalādipadehi visesetvāti imamatthaṃ dassento",
  "tika-abh05t0:1431_10": "“kusalavipākā…pe… natthī”ti āha.",
  "tika-abh05t0:1432": "Pañhāvārassa ghaṭane anulomagaṇanā niṭṭhitā.",
  "tika-abh05t0:1433": "Paccanīyuddhāravaṇṇanā",
  "tika-abh05t0:1434_0": "527. Nahetupaccayenāti ettha na-kāro aññatthoti dassento “hetupaccayato aññena paccayenā”ti",
  "tika-abh05t0:1434_1": "āha. Aggahitaggahaṇenāhi sahajātādisaṅgahavasena aggahitānaṃ gahaṇena. Aṭṭha hontīti",
  "tika-abh05t0:1434_2": "imissā pāḷiyā āgatā ārammaṇādayo aṭṭha paccayā honti. Tesūti aṭṭhasu paccayesu. Tīhīti",
  "tika-abh05t0:1434_3": "ārammaṇasahajātaupanissayapaccayehi. Dvīhīti ārammaṇapaccayaupanissayapaccayehi.",
  "tika-abh05t0:1434_4": "Tasmiṃ tasmiṃ paccayeti tasmiṃ tasmiṃ hetuādike paccaye. Tato hetuādipaccayato. Yathāyogaṃ",
  "tika-abh05t0:1434_5": "yojetabbāti yasmiṃ paccaye paccanīyato ṭhite ye paccayā anulomato yojanaṃ labhanti,",
  "tika-abh05t0:1434_6": "te yojetabbāti attho.",
  "tika-abh05t0:1435_0": "Dvinnanti anantarūpanissayassa pakatūpanissayassāti imesaṃ dvinnaṃ. Vatthupurejātassa",
  "tika-abh05t0:1435_1": "vasena purejātaṃ ārammaṇapurejātassa ārammaṇena saṅgahitattā. Aññissā cetanāyāti",
  "tika-abh05t0:1435_2": "nānākkhaṇikakammapaccayabhāveneva pavattāya cetanāya. Arūpāhārā apariccattasahajātabhāvā",
  "tika-abh05t0:1435_3": "eva āhārapaccayo honti, rūpāhāro ṭhitippattoyevāti vuttaṃ “sahajātato aññassa kabaḷīkārāhārassa",
  "tika-abh05t0:1435_4": "vasena āhāro”ti. Sahajātato aññassāti ca idaṃ arūpāhāranivattanatthaṃ vuttaṃ, na",
  "tika-abh05t0:1435_5": "kabaḷīkārāhāravisesanivattanatthaṃ tādisasseva tassa abhāvato. Na hi rūpāhāro sahajātapaccayo",
  "tika-abh05t0:1435_6": "hoti, nāpi purejātapaccayo hoti. Yathā sahajātānaṃ sahajātapaccayo na hoti, evaṃ",
  "tika-abh05t0:1435_7": "purejātānaṃ pacchājātapaccayo na hoti, pacchājātānañca purejātapaccayo na hoti. Kasmā?",
  "tika-abh05t0:1435_8": "Tādisassa paccayalakkhaṇassa abhāvato. Yesañhi yo janako, na tehi tassa sahajātatā",
  "tika-abh05t0:1435_9": "atthi, nāpi purejātatā purejātapaccayalakkhaṇayuttā, pacchājātapaccayatāya pana vattabbameva",
  "tika-abh05t0:1435_10": "natthi rūpadhammattā. Upatthambhakattepi eseva nayo, tasmā sahajātādividhuro eva",
  "tika-abh05t0:1435_11": "tassa paccayabhāvo veditabbo. Teneva hi “sahajātaṃ purejātaṃ pacchājātaṃ āhāraṃ indriya”nti",
  "tika-abh05t0:1435_12": "ettha rūpajīvitindriyaṃ viya rūpāhāro visuṃ gahito. Tathā cāha “rūpāhāro…pe… āhārapaccayova",
  "tika-abh05t0:1435_13": "hotī”ti. Sahajātato purejātato ca aññassa rūpajīvitindriyassāti ettha rūpāhāre vuttanayeneva attho veditabbo.",
  "tika-abh05t0:1436_0": "Evañca katvāti purimapurimehi asaṅgahitasaṅgaṇhanavasena pacchimapacchimānaṃ gahitattā",
  "tika-abh05t0:1436_1": "tathā rūpāhārassa jīvitindriyassa ca vasena idha āhārindriyapaccayānaṃ gahitattāti",
  "tika-abh05t0:1436_2": "attho, aññathā “āhārapaccayena paccayo, indriyapaccayena paccayo”ti vattabbaṃ siyāti",
  "tika-abh05t0:1436_3": "adhippāyo. Tenevāha “ārammaṇa…pe… icceva vutta”nti. Tadaññābhāvāti tato ārammaṇādipaccayato",
  "tika-abh05t0:1436_4": "aññassa idhādhippetakammādipaccayassa kusale abhāvā. Tasmāti yasmā ārammaṇato aññesaṃ",
  "tika-abh05t0:1436_5": "dvinnaṃ vasena upanissayo vutto, tasmā “ārammaṇādhipati ārammaṇapaccaye saṅgahaṃ",
  "tika-abh05t0:1436_6": "gacchatī”ti vattabbaṃ, na ārammaṇūpanissayeti adhippāyo. Yadi evaṃ kasmā parittattikapañhāvārapaccanīye",
  "tika-abh05t0:1436_7": "ārammaṇaṃ na vuttaṃ. Upanissayena hi asaṅgahitatte taṃ vattabbameva siyāti codanaṃ",
  "tika-abh05t0:1436_8": "sandhāyāha “yaṃ panā”tiādi. Tattha purimehi asaṅgahitavasena vuttānanti purimehi",
  "tika-abh05t0:1436_9": "paccayehi asaṅgahitavasena vuttānaṃ pacchimānaṃ paccayānaṃ. Saṅgahitavivajjanābhāvatoti",
  "tika-abh05t0:1436_10": "attanā samānalakkhaṇatāya saṅgahitassa paccayassa vivajjanābhāvato, vivajjane kāraṇaṃ",
  "tika-abh05t0:1436_11": "natthīti attho. Upanissayato aññārammaṇābhāvatoti appamāṇo dhammo appamāṇassa dhammassa",
  "tika-abh05t0:1436_12": "ārammaṇaṃ honto ārammaṇūpanissayova hoti ārammaṇādhipatibhāvatoti attho. Yathā ārammaṇe",
  "tika-abh05t0:1436_13": "gahite ārammaṇūpanissayo gahitova hoti balavārammaṇabhāvato, evaṃ ārammaṇūpanissaye",
  "tika-abh05t0:1436_14": "gahite ārammaṇaṃ gahitameva hoti taṃsabhāvattāti tattha taṃ visuṃ na uddhaṭanti daṭṭhabbaṃ.",
  "tika-abh05t0:1436_15": "Tenāha “na pana ārammaṇūpanissayassa ārammaṇe asaṅgahitattā”ti.",
  "tika-abh05t0:1437_0": "Pacchājātaāhārānanti attano paccayuppannato purejātakāyato pacchājātānaṃ arūpāhārānaṃ.",
  "tika-abh05t0:1437_1": "Te hi attanā sahajātaarūpadhammānaṃ taṃsamuṭṭhānarūpadhammānampi sahajātaatthipaccayā",
  "tika-abh05t0:1437_2": "honti, purejātānaṃ pana vatthūnaṃ pacchājātaatthipaccayo. Pacchājātindriyānanti pacchājātānaṃ",
  "tika-abh05t0:1437_3": "arūpindriyānaṃ. Sesaṃ āhāre vuttanayena yojetabbaṃ. Yasmā ete āhārindriyā yasmiṃ",
  "tika-abh05t0:1437_4": "khaṇe purejātaatthipaccayaṃ labhanti, tasmiṃyeva khaṇe taṃtaṃpaccayuppannānaṃ sahajātaatthipaccayo",
  "tika-abh05t0:1437_5": "pacchājātaatthipaccayo ca honti, tasmā vuttaṃ “sahāpi atthiavigatapaccayabhāvo hotī”ti.",
  "tika-abh05t0:1437_6": "Tiṇṇanti sahajātādīnaṃ tiṇṇaṃ. Chahi bhedehīti visuṃ gahitehi sahajātādīhi pañcahi",
  "tika-abh05t0:1437_7": "yathārahaṃ ekajjhaṃ gahitabhedena cāti chahi atthipaccayabhedehi. Ekekaṃ saṅgahetvāti",
  "tika-abh05t0:1437_8": "atthipaccayalakkhaṇaṃ avigatapaccayalakkhaṇañca visuṃ visuṃ chahi bhedehi saṅgahetvā vuttaṃ.",
  "tika-abh05t0:1438_0": "Ajjhattikabāhirabhedatoti vattabbaṃ cakkhādīnaṃ jīvitindriyassa ca adhippetattā,",
  "tika-abh05t0:1438_1": "saparasantānikānañca indriyānaṃ anadhippetattā. Nissayapurejātavippayuttaatthiavigatānaṃ",
  "tika-abh05t0:1438_2": "purejātabhūtānanti adhippāyo. Tesañhi purejāte saṅgaho. Tadekadesassāti ārammaṇekadesassa,",
  "tika-abh05t0:1438_3": "ārammaṇādhipatiārammaṇūpanissayānanti attho. Tesanti nissayādīnaṃ. Upanissayādīsūti",
  "tika-abh05t0:1438_4": "upanissayapurejātapaccayādīsu. Taṃ pana purejātabhūtaṃ ārammaṇaṃ. Tatthāti upanissayapaccayasaṅgahe.",
  "tika-abh05t0:1438_5": "Yathāvuttanayo cettha ekantena gahetabboti dassetuṃ “atha panā”tiādi vuttaṃ.",
  "tika-abh05t0:1439_0": "Eva-saddo ānetvā yojetabbo, aññathā tesu pañhesu ekasabhāvatova paccayassa āgamanaṃ",
  "tika-abh05t0:1439_1": "vuttaṃ siyā. Tenāti “ekovā”ti avadhāraṇena aggahitena. Tesūti sahajātapurejātapaccayesu.",
  "tika-abh05t0:1439_2": "Ukkaṭṭhavasenāti “eko dve”tiādinā vuttaukkaṃsavasena. Te te paccaye saṅgahetvāti",
  "tika-abh05t0:1439_3": "te hetuādipaccaye sahajātādipaccayehi saṅgahetvā. Dassitapaccayaparicchedoti soḷasādibhedena",
  "tika-abh05t0:1439_4": "saṅgahetvā dassitapaccayaparicchedo.",
  "tika-abh05t0:1440_0": "Pabhedaparihānīsūti sahajātapaccayādīhi saṅgahitapaccayappabhede taṃtaṃpaccayapaṭikkhepe",
  "tika-abh05t0:1440_1": "pañhāparihāniyañcāti attho. Nahetupaccayāti iminā hetupaccayato aññe paccayā gahitāti",
  "tika-abh05t0:1440_2": "katvā vuttaṃ “nahetupaccayāti ettha labbhamānapaccaye sandhāya vutta”nti. Evañca",
  "tika-abh05t0:1440_3": "katvāti sabbapaccanīyasādhāraṇalakkhaṇavasena vuttattā eva na vattabbaṃ siyā, na",
  "tika-abh05t0:1440_4": "hi hetupaccaye paccanīyato ṭhite hetudhammo hetussa dhammassa sahajātapaccayena paccayoti",
  "tika-abh05t0:1440_5": "sakkā vattuṃ. Vīsati paccayāti hetupaccayena saddhiṃ vīsati paccayā. Parihānīyaṃ",
  "tika-abh05t0:1440_6": "vitthārakathaṃ dassentoti yojanā.",
  "tika-abh05t0:1441_0": "528. Tehi tehi paccayehīti sahajātapaccayādīhi tehi tehi saṅgāhakabhūtehi paccayehi.",
  "tika-abh05t0:1441_1": "Te te paccayāti saṅgahetabbā aññamaññapaccayādayo hetupaccayādayo vā te te paccayā.",
  "tika-abh05t0:1441_2": "Aññesaṃ abhāvaṃ sandhāya vuttaṃ, na tesaṃ sabbesaṃ sambhavanti adhippāyo. Tenāha",
  "tika-abh05t0:1441_3": "“na hī”tiādi. Tattha dveyevāti ārammaṇādhipatiṃ apanetvā āha. Abyākatassapīti pi-saddena",
  "tika-abh05t0:1441_4": "na kevalaṃ kusalasseva, atha kho abyākatassapīti kusalaṃ sampiṇḍeti.",
  "tika-abh05t0:1442_0": "530. Tena saddhinti vatthunā saddhiṃ. Suddhānanti kevalānaṃ vatthunā vinā ca gahitānaṃ",
  "tika-abh05t0:1442_1": "kusalakkhandhānaṃ. Yadipi vatthunā saddhiṃ sahajātaṭṭho natthi, nissayādibhāvo pana",
  "tika-abh05t0:1442_2": "atthevāti dassento “vatthunā panā”tiādimāha.",
  "tika-abh05t0:1443_0": "Sahajātapurejātapacchājātaāhārindriyānaṃ atthipaccayena saṅgahetabbattā sahajātādīhi",
  "tika-abh05t0:1443_1": "saṅgahetabbānaṃ taṃsaṅgaho sukaroti dassetuṃ upanissayena saṅgahetabbānaṃ saṅgaho",
  "tika-abh05t0:1443_2": "vuttanayo evāti vuttaṃ “catūsu sabbapaccaye saṅgaṇhitvā”ti. Kammaṃ pana sahajātūpanissayehi",
  "tika-abh05t0:1443_3": "asaṅgahetabbatāpi atthīti sarūpato gahitaṃ, aññathā “tīsu paccayesū”ti vattabbaṃ",
  "tika-abh05t0:1443_4": "siyā. Missakāmissakassāti sahajātapurejātādibhāvehi missakassa tathā amissakassa",
  "tika-abh05t0:1443_5": "ca. Vuttamevatthaṃ vitthārato dassetuṃ “na hī”tiādi vuttaṃ. Tenāti atthipaccayavibhāgasaṅgāhakānaṃ",
  "tika-abh05t0:1443_6": "sahajātādīnaṃ gahaṇena. Sabbapaccayānaṃ…pe… hotīti iminā “imasmiṃ pana paccayuddhāre”tiādinā",
  "tika-abh05t0:1443_7": "vuttopi paccayasaṅgaho idha atthato dassitoyevāti imamatthaṃ dasseti.",
  "tika-abh05t0:1444_0": "Nissayo kasmā na vutto? Sahajātanissayo purejātanissayoti hi sakkā vibhajitunti adhippāyo.",
  "tika-abh05t0:1444_1": "Vippayutto vā kasmā na vutto? Purejātavippayutto pacchājātavippayuttoti vibhajituṃ",
  "tika-abh05t0:1444_2": "sakkāti attho. Yaṃ missakāmissakabhāvaṃ manasi katvā “avattabbattā”ti vuttaṃ, taṃ",
  "tika-abh05t0:1444_3": "dassento “nissayo tāvā”tiādimāha. Visesitabbo “vippayuttapaccayena paccayo”ti avisesena",
  "tika-abh05t0:1444_4": "pāḷiyaṃ vuttattā. So viyāti atthipaccayo viya, nissayapaccayo viya vā atthipaccayavisesābhāvena",
  "tika-abh05t0:1444_5": "vippayuttapaccayo na vattabbova. Dvinnaṃ paccayānaṃ viya pabhedasabbhāvatoti dassento",
  "tika-abh05t0:1444_6": "“sahajātapurejātānañcā”tiādimāha. Tathātiādinā vuttamatthaṃ pāḷiyā samatthetuṃ “vakkhatī”tiādi",
  "tika-abh05t0:1444_7": "vuttaṃ. Tattha maggaphaladhammānaṃ maggaphalataṃsamuṭṭhānarūpavasena sahajātaatthipaccayo",
  "tika-abh05t0:1444_8": "tesaṃyeva purejātacatusantatirūpavasena pacchājātaatthipaccayo vutto, na pana vippayuttapaccayabhāvo",
  "tika-abh05t0:1444_9": "vakkhatīti yojanā. Soti vippayuttapaccayo.",
  "tika-abh05t0:1445_0": "Hetuādīnaṃ sahajātantogadhattā hetuādayo tabbisesā hontīti katvā vuttaṃ “sahajātapaccayo",
  "tika-abh05t0:1445_1": "ca hetuādīhi visesetabbo”ti. Soti sahajātapaccayo. Viruddhapaccayehīti sahajātapurejātassa",
  "tika-abh05t0:1445_2": "sahajātādibhāvena viruddhehi paccayehi. Tenāha “uppattikālaviruddhehi paccayehī”ti.",
  "tika-abh05t0:1446": "Paccanīyuddhāravaṇṇanā niṭṭhitā.",
  "tika-abh05t0:1447": "Paccanīyagaṇanavaṇṇanā",
  "tika-abh05t0:1448": "Nahetumūlakavaṇṇanā",
  "tika-abh05t0:1449_0": "532. Adhipatipaccayādibhūto ārammaṇapaccayoti ārammaṇaārammaṇādhipatiārammaṇūpanissaye",
  "tika-abh05t0:1449_1": "vadati. Te ca yasmā ārammaṇasabhāvā eva, tasmā vuttaṃ “parihāyatiyevā”ti. Pannarasasūti",
  "tika-abh05t0:1449_2": "dutiye sahajātapaccaye “hetupaccayo”tiādinā vuttesu pannarasasu. Ekādasannaṃ vasenāti",
  "tika-abh05t0:1449_3": "sahajātapaccayo, sahajātatāvisiṭṭhā adhipatinissayakammāhārindriyatthiavigatahetujhānamaggā",
  "tika-abh05t0:1449_4": "cāti imesaṃ ekādasannaṃ vasena. Sahajāte antogadhā hetuādayo. Tasmiṃ paṭikkhitteti",
  "tika-abh05t0:1449_5": "tasmiṃ sahajāte paṭikkhitte paccanīyato ṭhite. Anantogadhā sahajāte, ke pana teti",
  "tika-abh05t0:1449_6": "āha “ārammaṇādhipatipurejātanissayādayo”ti. Ārammaṇādiākārenāti ārammaṇapurejātanissayanānākkhaṇikakammādiākārena.",
  "tika-abh05t0:1450_0": "Tasmiṃ paṭikkhitteti tasmiṃ sahajātapaccaye paṭikkhitte. Ime vārāti sahajātaṃ purejātanti",
  "tika-abh05t0:1450_1": "vissajjitavārā. Ete nissayādayoti sahajātatāvisiṭṭhe nissayādike vadati, na itare.",
  "tika-abh05t0:1450_2": "Tenāha “yasmā ca…pe… paṭikkhepena paṭikkhittā”ti.",
  "tika-abh05t0:1451_0": "Nissayādibhūtañca sahajātapaccayaṃ ṭhapetvāti etena “ṭhapetvā sahajātapaccaya”nti",
  "tika-abh05t0:1451_1": "ettha antogadhanissayādibhāvoyeva sahajātapaccayo gahitoti dasseti. Nissayādīti ādi-saddena",
  "tika-abh05t0:1451_2": "hetuādīnaṃ saṅgaho daṭṭhabbo. Aññamaññapaccayadhammavasena pavattisabbhāvatoti aññamaññapaccayadhammavasena",
  "tika-abh05t0:1451_3": "sahajātādīhi pavattisabbhāvato aññamaññe paṭikkhitte “kusalo kusalābyākatassā”ti",
  "tika-abh05t0:1451_4": "vāro parihāyati. Tesaṃ tesaṃ paccayuppannānanti idaṃ sāmaññavacanampi “aññamaññapaccayasaṅgahaṃ",
  "tika-abh05t0:1451_5": "gatā”ti vacanato aññamaññapaccayalābhīnaṃyeva gahaṇaṃ siyāti āsaṅkaṃ nivattetuṃ “kusalo",
  "tika-abh05t0:1451_6": "ca kusalassā”tiādi vuttaṃ. Samudāyabhūtoti catukkhandhasamudāyabhūto. Ekadesabhūtehīti",
  "tika-abh05t0:1451_7": "tasseva ekadesabhūtehi. “Kusalo panā”tiādi “naaññamaññapaccayena…pe… parihāyatī”ti",
  "tika-abh05t0:1451_8": "imassa aṭṭhakathāvacanassa samādhānavacanaṃ.",
  "tika-abh05t0:1452": "Rūpakkhandhekadesova honti rūpāhārarūpindriyavasena, “ekantena vippayuttapaccayadhammehī”ti vuttadhammā “te”ti paccāmaṭṭhāti āha “teti te vippayuttapaccayadhammā”ti.",
  "tika-abh05t0:1453_0": "533. Paccanīyagaṇanaṃ dassetunti vuttepi nanu paccayagaṇanameva dassitaṃ hotīti kassaci",
  "tika-abh05t0:1453_1": "āsaṅkā siyāti taṃ nivattento āha “paccanīyavāragaṇanā hi dassitā”ti. Balavakammaṃ",
  "tika-abh05t0:1453_2": "vipākassa upanissayo hoti, itaraṃ kammapaccayo evāti āha “vipākassapi pana…pe… kammapaccayo hotī”ti.",
  "tika-abh05t0:1454": "Nahetumūlakavaṇṇanā niṭṭhitā.",
  "tika-abh05t0:1455_0": "534. Paricchinnagaṇanānīti idaṃ na gaṇanāpekkhaṃ, atha kho vissajjanāpekkhanti āha",
  "tika-abh05t0:1455_1": "“paricchinnagaṇanāni vissajjanānī”ti. Paccanīyato ṭhitopi hetu nayānaṃ mūlabhāveneva",
  "tika-abh05t0:1455_2": "ṭhitoti āha “hetumūlake”ti, aṭṭhakathāyaṃ pana “nahetumūlaka”micceva vuttaṃ.",
  "tika-abh05t0:1456_0": "538. Mūlaṃ saṅkhipitvāti sattamūlakaṃ aṭṭhamūlakaṃ navamūlakañca saṅkhipitvā. Dvīsūti",
  "tika-abh05t0:1456_1": "“tīṇī”ti vuttesu tīsu vissajjanesu purimesu dvīsu “kusalo dhammo abyākatassa, akusalo",
  "tika-abh05t0:1456_2": "dhammo abyākatassā”ti imesu. Tenāha “vipāko paccayuppanno hotī”ti. Tatiyeti “abyākato",
  "tika-abh05t0:1456_3": "dhammo abyākatassā”ti imasmiṃ. Tesamuṭṭhānikakāyoti utucittāhārānaṃ vasena tesamuṭṭhānikakāyo.",
  "tika-abh05t0:1457_0": "545. Etaṃ dvayaṃ sandhāya vuttaṃ, yathā arūpaṃ arūpassa, evaṃ rūpampi rūpassa vippayuttapaccayo",
  "tika-abh05t0:1457_1": "na hotīti. Rūpābyākato arūpābyākatassāti idaṃ vatthukhandhe sandhāya vuttaṃ. Arūpābyākato",
  "tika-abh05t0:1457_2": "rūpābyākatassāti idaṃ pana cittasamuṭṭhānarūpañcāti tesaṃ ekantiko vippayuttapaccayabhāvoti",
  "tika-abh05t0:1457_3": "āha “sahajāta…pe… hotiyevā”ti. Sahajātāhārindriyavasenāti sahajātaarūpāhārindriyavasena.",
  "tika-abh05t0:1458_0": "546. Ekamūlakekāvasānā anantarapakatūpanissayavasena labbhantīti idaṃ yathārahavasena",
  "tika-abh05t0:1458_1": "vuttanti taṃ yathārahaṃ paṭikkhepāpaṭikkhepavasenapi dassetabbanti “atthipaccaye",
  "tika-abh05t0:1458_2": "panā”tiādi vuttaṃ. Purimesūti nārammaṇādīsu. Navāti ekamūlakāvasānā nava. Dveyevāti",
  "tika-abh05t0:1458_3": "“kusalo dhammo abyākatassa, akusalo dhammo abyākatassā”ti ime dveyeva.",
  "tika-abh05t0:1459": "Paccanīyavaṇṇanā niṭṭhitā.",
  "tika-abh05t0:1460": "Anulomapaccanīyavaṇṇanā",
  "tika-abh05t0:1461_0": "550. Imehevāti “kusalo kusalassa, akusalo akusalassā”ti imehi eva samānā honti kusalāditāsāmaññena.",
  "tika-abh05t0:1461_1": "Tena vuttaṃ “atthābhāvato pana na anurūpā”ti. “Kusalo kusalassā”tiādinā satipi uddesato",
  "tika-abh05t0:1461_2": "sāmaññe yebhuyyena siyā vibhaṅge visesoti āha “yathāyogaṃ niddesato cā”ti.",
  "tika-abh05t0:1462": "551. Hetunāmanti hetu ca taṃ nāmañcāti hetunāmaṃ. Paccayanti tameva paccayabhūtaṃ sandhāyāti yojanā.",
  "tika-abh05t0:1463_0": "552. Dvinnampi adhipatīnanti sahajātārammaṇādhipatīnaṃ vasena, taṃ “kusalaṃ kusalassa",
  "tika-abh05t0:1463_1": "sahajātato ceva ārammaṇato cā”tiādinā aṭṭhakathāyaṃ vuttanayeneva veditabbaṃ. Nārammaṇe",
  "tika-abh05t0:1463_2": "sattāti sahajātādhipatissa vasena vuttaṃ, na sahajāte sattāti ārammaṇādhipatissa",
  "tika-abh05t0:1463_3": "vasena vuttanti yojanā. Evanti yathā adhipatimhi vuttaṃ, evaṃ sabbattha sabbapaccayesu.",
  "tika-abh05t0:1463_4": "“Tasmiṃ tasmiṃ…pe… uddharitabbā”ti vatvā tassa gaṇanuddhārassa sukarataṃ upāyañca",
  "tika-abh05t0:1463_5": "dassento “anulome…pe… viññātu”nti āha.",
  "tika-abh05t0:1464": "Anulomapaccanīyavaṇṇanā niṭṭhitā.",
  "tika-abh05t0:1465": "Paccanīyānulomavaṇṇanā",
  "tika-abh05t0:1466_0": "631. Parihāpanagaṇanāyāti parihāpetabbagaṇanāya samānattañca na ekantikaṃ ūnatamabhāvassapi",
  "tika-abh05t0:1466_1": "sambhavatoti adhippāyo. Tenāha “nahetunārammaṇadukassā”tiādi. Tattha saddhiṃ yojiyamānena",
  "tika-abh05t0:1466_2": "ūnataragaṇanena adhipatipaccayena parihīnāpīti yojanā. Saddhiṃ parihīnāpīti vā imasmiṃ",
  "tika-abh05t0:1466_3": "pakkhe “adhipatipaccayenā”ti itthambhūtalakkhaṇe karaṇavacanaṃ. Etanti lakkhaṇaṃ.",
  "tika-abh05t0:1467_0": "Aṭṭhānanti anulomato aṭṭhānaṃ atiṭṭhanaṃ. Tiṭṭhantīti anulomatoti yojanā. Tesanti",
  "tika-abh05t0:1467_1": "hetuādīnaṃ. Itaresūti yādisā adhippetā, te dassetuṃ “adhipatī”tiādi vuttaṃ. Imāni",
  "tika-abh05t0:1467_2": "dveti “kusalābyākatā abyākatassa, akusalāabyākatā abyākatassā”ti imāni ca dve.",
  "tika-abh05t0:1468": "Nahetumūlakavaṇṇanā niṭṭhitā.",
  "tika-abh05t0:1469_0": "636. Hetuyā vuttehi tīhīti hetupaccayā vuttehi tīhi vissajjanehi saddhiṃ. Vārasāmaññameva",
  "tika-abh05t0:1469_1": "vadati, na atthasāmaññanti adhippāyo. Tathā kamme tīṇīti hetuyā vuttānevāti cāti",
  "tika-abh05t0:1469_2": "“kamme tīṇī”ti ettha “hetuyā vuttānevā”ti imasmiṃ atthavacanepi tathā vārasāmaññameva",
  "tika-abh05t0:1469_3": "sandhāya vadatīti attho.",
  "tika-abh05t0:1470": "644. Ekekamevāti ekekameva vissajjanaṃ.",
  "tika-abh05t0:1471_0": "650. Sakaṭṭhāneti attanā ṭhitaṭṭhāne. Tato paretarāti tato aggahitapaccayato paretarā",
  "tika-abh05t0:1471_1": "paccanīyato. Nāhāre…pe… lābho hotīti āhārapaccaye paccanīyato ṭhite indriyapaccayaṃ,",
  "tika-abh05t0:1471_2": "anulomato indriyapaccaye ca paccanīyato ṭhite āhārapaccayaṃ anulomato yojetvā yathā",
  "tika-abh05t0:1471_3": "pañho labbhatīti attho. Tesūti āhārindriyesu. Dvidhā bhinnāni paccanīyato anulomato",
  "tika-abh05t0:1471_4": "ca yojetabbabhāvena.",
  "tika-abh05t0:1472": "Paccanīyānulomavaṇṇanā niṭṭhitā.",
  "tika-abh05t0:1473": "Kusalattikavaṇṇanā niṭṭhitā.",
  "tika-abh05t0:1474": "2. Vedanāttikavaṇṇanā",
  "tika-abh05t0:1475_0": "1. Vedanāttike paṭiccādiniyamanti tikapadasambandhavasena paṭiccavārādīsu vattabbaṃ",
  "tika-abh05t0:1475_1": "paṭiccasahajātaṭṭhādiniyamanaṃ na labhanti vedanārūpanibbānāni. Kasmā? Tikamuttakattā.",
  "tika-abh05t0:1475_2": "Tathā paccayuppannavacanaṃ. Na hi sakkā vattuṃ vedanaṃ rūpaṃ nibbānañca sandhāya",
  "tika-abh05t0:1475_3": "“sukhāya vedanāya sampayuttaṃ dhammaṃ paṭicca sukhāya vedanāya sampayutto uppajjatī”ti.",
  "tika-abh05t0:1475_4": "Tikadhammānanti vedanāttikadhammānaṃ. Tatthāti hetupaccayādīsu. Yathānurūpatoti vedanādīsu",
  "tika-abh05t0:1475_5": "yo yassa vedanāya sampayuttadhammassa ārammaṇādipaccayo bhavituṃ yutto, tadanurūpato.",
  "tika-abh05t0:1475_6": "Ārammaṇādīti ādi-saddena ārammaṇādhipatiārammaṇūpanissayādike saṅgaṇhāti.",
  "tika-abh05t0:1476_0": "10. Kusalattikepi parihīnanti idaṃ paccanīyaṃ sandhāya vuttaṃ. Rūpārūpadhammapariggāhakattāti",
  "tika-abh05t0:1476_1": "idaṃ anādibhūtassapi sahajātassa ādimhi ṭhapane kāraṇavacanaṃ. Ādi-saddenāti “sahajātādayo”ti",
  "tika-abh05t0:1476_2": "ettha ādi-saddena. Yathārahaṃ ārabbha uppattivasena sabbe arūpadhammā ārammaṇādīnaṃ",
  "tika-abh05t0:1476_3": "paccayuppannā hontīti vuttaṃ “paccayuppannavasena sabbārūpadhammapariggāhakānaṃ ārammaṇādīna”nti.",
  "tika-abh05t0:1476_4": "Ādi-saddena ārammaṇādhipatiārammaṇūpanissayādike saṅgaṇhāti. Tenāti “sabbārūpadhammapariggāhakā",
  "tika-abh05t0:1476_5": "panā”tiādivacanena. Sabbaṭṭhānikānaṃ…pe… dassitā hoti sahajātadassanenāti attho.",
  "tika-abh05t0:1476_6": "Ekadesaparihānidassaneneva hi samudāyaparihāni dassitā hotīti. Sahajātādayoti vā",
  "tika-abh05t0:1476_7": "ādi-saddena sabbaṭṭhānikā cattāropi dassitā hontīti. Sahajātamūlakāti sahajātapaccaye",
  "tika-abh05t0:1476_8": "sati bhavantā na sahajātaṃ purato katvā pāḷiyaṃ āgatā. Tenāha “sahajātanibandhanā…pe…",
  "tika-abh05t0:1476_9": "vuttaṃ hotī”ti. So pacchājāto kasmā pana na parihāyatīti sambandho. Tatthāti yathāvuttāya",
  "tika-abh05t0:1476_10": "parihāniyaṃ aparihāniyañca. Sahajātanibandhanehīti sahajātadhammanimittehi paccayabhāvehi",
  "tika-abh05t0:1476_11": "idha paccayadhammahetuko vutto. Etthevāti parihāniyaṃyeva. Sā hi idha adhikatā. Sahajātanibandhanānameva",
  "tika-abh05t0:1476_12": "parihānīti vutte “kiṃ sabbesaṃyeva nesaṃ parihānī”ti āsaṅkāya āha “sahajāta…pe… dassitameta”nti.",
  "tika-abh05t0:1477_0": "17. Nayadassanameva karotīti yathā ahetukakiriyacetanaṃ sandhāya “nahetupaccayā nakammapaccayā”ti",
  "tika-abh05t0:1477_1": "vattuṃ labbhā, evaṃ navipākapaccayātipi labbhā. Ahetukamohaṃ pana sandhāya “nahetupaccayā",
  "tika-abh05t0:1477_2": "navipākapaccayā”ti labbhā, na “nakammapaccayā”ti. Tenāha “na ca paccayapaccayuppannadhammasāmaññadassana”ntiādi.",
  "tika-abh05t0:1478_0": "25-37. Yathā kusalattikaṃ, evaṃ gaṇetabbanti idaṃ yaṃ sandhāya pāḷiyaṃ nikkhittaṃ,",
  "tika-abh05t0:1478_1": "taṃ dassetuṃ vuttaṃ “hetumūlakānaṃ…pe… nagaṇanasāmañña”nti. Na hi kusalattike anulomapaccanīye",
  "tika-abh05t0:1478_2": "gaṇanāhi vedanāttike tā samānā. Parivattetvāpi yojitāti ettha “nahetupaccayā napurejātapaccayā",
  "tika-abh05t0:1478_3": "ārammaṇe eka”nti ārammaṇaṃ paṭhamaṃ vatvā vattabbampi purejātaṃ parivattetvā paṭhamaṃ",
  "tika-abh05t0:1478_4": "vuttanti vadanti. Tathā nahetupaccayā kamme tīṇīti idameva padaṃ parivattetvā “nakammapaccayā",
  "tika-abh05t0:1478_5": "hetuyā tīṇīti vutta”ntipi vadanti.",
  "tika-abh05t0:1479_0": "39. Taṃsampayutteti tena domanassena sampayutte. Domanassasīsena sampayuttadhammā",
  "tika-abh05t0:1479_1": "vuttā. Saddhāpañcakesūti saddhāsīlasutacāgapaññāsu. Kattabbanti vā yojanā kātabbāti",
  "tika-abh05t0:1479_2": "attho. Avasesesūti rāgādīsu. Pāḷigatidassanatthanti “evaṃ pāḷi pavattā”ti pāḷiyā",
  "tika-abh05t0:1479_3": "pavattidassanatthaṃ. Rāgādīhi upanissayabhūtehi. Anuppattitoti na uppajjanato. Taṃ",
  "tika-abh05t0:1479_4": "pāḷigatiṃ tikantarapāḷiyā dassento “kusalattikepihī”tiādimāha. Idhāpīti imasmiṃ vedanāttikepi.",
  "tika-abh05t0:1480_0": "62. Anaññattanti abhedaṃ. Sukhavedanāsampayutto hi dhammo sukhavedanāsampayuttasseva",
  "tika-abh05t0:1480_1": "dhammassa hetupaccayena paccayo, na itaresaṃ. Esa nayo sesapadesu sesesu ca “tīṇī”ti",
  "tika-abh05t0:1480_2": "āgataṭṭhānesu. Tena vuttaṃ “sabbāni tīṇi suddhānaṃ tiṇṇaṃ padānaṃ vasena veditabbānī”ti.",
  "tika-abh05t0:1480_3": "“Pacchājātā arūpadhammānaṃ paccayo na hontī”ti yuttametaṃ, purejātā pana arūpadhammānaṃ",
  "tika-abh05t0:1480_4": "paccayā na hontīti kathamidaṃ gahetabbanti codanaṃ sandhāyāha “purejātā”tiādi, purejātā",
  "tika-abh05t0:1480_5": "hutvā paccayo na hontīti attho. Purimataraṃ uppajjitvā ṭhitā hi rūpadhammā pacchā",
  "tika-abh05t0:1480_6": "uppannānaṃ arūpadhammānaṃ purejātapaccayo honti, na cāyaṃ nayo arūpadhammesu labbhati.",
  "tika-abh05t0:1480_7": "Tena vuttaṃ “purejātattābhāvato”ti. Tathā pacchājātattābhāvatoti yathā imasmiṃ tike",
  "tika-abh05t0:1480_8": "kassaci dhammassa purejātattābhāvato purejātapaccayo na hontīti vuttaṃ, tathā pacchājātattābhāvato",
  "tika-abh05t0:1480_9": "pacchājātā hutvā paccayo na honti, pacchājātapaccayo na hontīti attho. Na hi ekasmiṃ",
  "tika-abh05t0:1480_10": "santāne kesuci arūpadhammesu paṭhamataraṃ uppajjitvā ṭhitesu pacchā keci arūpadhammā",
  "tika-abh05t0:1480_11": "uppajjanti, yato te tesaṃ pacchājātapaccayo bhaveyyuṃ.",
  "tika-abh05t0:1481_0": "83-87. Avasesesu aṭṭhasūti “sukhāya vedanāya sampayutto dhammo”tiādinā ekamūlakekāvasānā",
  "tika-abh05t0:1481_1": "ye nava nava vārā ārammaṇapaccayādīsu labbhanti, tesu yathāvuttamekaṃ vajjetvā sesesu",
  "tika-abh05t0:1481_2": "aṭṭhasu. Tīsvevāti suddhesu tīsveva sahajātakammapaccayo labbhati.",
  "tika-abh05t0:1482": "Vedanāttikavaṇṇanā niṭṭhitā.",
  "tika-abh05t0:1483": "3. Vipākattikavaṇṇanā",
  "tika-abh05t0:1484": "1-23. Soyevāti akatasamāsehi padehi yo attho vuccati, soyeva attho vutto hoti.",
  "tika-abh05t0:1485_0": "24-52. Tanti taṃ vacanaṃ, taṃ vā kaṭattārūpaṃ. Yasmā cittasamuṭṭhānassa upādārūpassa",
  "tika-abh05t0:1485_1": "yathā khandhe paṭicca uppatti, tathā mahābhūte ca paṭicca uppatti. Na hi tassa tadubhayaṃ",
  "tika-abh05t0:1485_2": "vinā uppatti atthi, na evaṃ kaṭattārūpassa. Tañhi kammassa kaṭattā uppajjamānaṃ mahābhūte",
  "tika-abh05t0:1485_3": "paṭicca uppajjati, tasmā cittasamuṭṭhānaṃ rūpaṃ upādārūpassa taṃ visesaṃ dassetuṃ",
  "tika-abh05t0:1485_4": "tadeva vuttaṃ, na kaṭattārūpaṃ vuttanti imamatthaṃ dassetuṃ “khandhe paṭiccā”tiādimāha.",
  "tika-abh05t0:1485_5": "Yadipi kaṭattārūpaṃ “mahābhūte paṭicca cittasamuṭṭhānaṃ rūpaṃ upādārūpa”nti ettha",
  "tika-abh05t0:1485_6": "na gahitaṃ, vacanantarena pana gahitamevāti dassento “pavattiyaṃ panā”tiādimāha.",
  "tika-abh05t0:1485_7": "Evañca katvāti khandhe paṭicca uppattiyā abhāvatoyeva. Nāhārapaccayeti āhārapaccaye",
  "tika-abh05t0:1485_8": "paccanīyato ṭhite. Tampīti kaṭattārūpampi. Ṭhitikkhaṇe kaṭattārūpassa āhāro upatthambhako",
  "tika-abh05t0:1485_9": "hotīti katvā vuttaṃ “uppādakkhaṇe”ti.",
  "tika-abh05t0:1486": "Vipākattikavaṇṇanā niṭṭhitā.",
  "tika-abh05t0:1487": "4. Upādinnattikavaṇṇanā",
  "tika-abh05t0:1488_0": "51. Adhipatidhammoyeva lokuttaradhammesu nādhipatipaccayā uppajjatīti āha “nādhipatipaccayāti",
  "tika-abh05t0:1488_1": "sayaṃ adhipatibhūtattā”ti. Nanu adhipatidhammopi ārammaṇādhipativasena adhipatipaccayena",
  "tika-abh05t0:1488_2": "uppajjatīti codanaṃ sandhāyāha “avirahitā…pe… dassetī”ti. Avirahitārammaṇādhipatīsūti",
  "tika-abh05t0:1488_3": "lokuttare sandhāyāha. Te hi nibbānārammaṇattā evaṃ vuccati. Pi-saddena ko pana vādo",
  "tika-abh05t0:1488_4": "virahitārammaṇādhipatianekantārammaṇādhipatīsūti dasseti.",
  "tika-abh05t0:1489_0": "72. Anupālanupatthambhanavasenāti jīvitindriyaṃ viya kaṭattārūpānaṃ anupālanavasena",
  "tika-abh05t0:1489_1": "ojā tasseva kammajakāyassa upatthambhanavasena paccayo hoti, na janakavasenāti yojanā.",
  "tika-abh05t0:1489_2": "Etasmiṃ pana atthe satīti kammajakalāpe ojā tasseva kammajakāyassa upatthambhakavasena",
  "tika-abh05t0:1489_3": "paccayo hotīti etasmiṃ atthe labbhamāne. Āhārantipi vattabbanti yathā jīvitindriyavasena",
  "tika-abh05t0:1489_4": "“upādinnupādāniyo dhammo upādinnupādāniyassa dhammassa atthipaccayena paccayo”ti",
  "tika-abh05t0:1489_5": "vuttaṃ, evaṃ yathāvuttaāhārassapi vasena vattabbanti attho. Ettha ca yasmiṃ kalāpe",
  "tika-abh05t0:1489_6": "kammajā ojā kadāci tasseva upatthambhanapaccayo hotīti ayamattho aṭṭhakathāyaṃ dassito.",
  "tika-abh05t0:1489_7": "Yadi kammajā ojā ekaṃsato sakalāparūpūpatthambhanavaseneva pavattati, tathā sati",
  "tika-abh05t0:1489_8": "imāya pāḷiyā virodho siyāti dassento “yadi ca…pe… hotī”ti aṭṭhakathāvacanaṃ uddharitvā",
  "tika-abh05t0:1489_9": "tattha dosaṃ vibhāvento “evaṃ satī”ti āha. Tattha tanti taṃ vacanaṃ. Anajjhohaṭāya",
  "tika-abh05t0:1489_10": "attano paccayato nibbattāya, paccayo cettha kammaṃyeva. Tenāha “sasantānagatāya upādinnojāyā”ti.",
  "tika-abh05t0:1490_0": "Ayampi pañho, na kevalaṃ pubbe vuttaāhāroyevāti adhippāyo. Uddharitabbo siyā, na",
  "tika-abh05t0:1490_1": "ca uddhaṭo. Tasmāti etassa “vādo balavataro”ti etena sambandho. Kasmā pana yathāvuttesu",
  "tika-abh05t0:1490_2": "dvīsu pañhesu āhāro na uddhaṭoti āha “ajjhohaṭassā”tiādi. Tattha dutiyapañhoti dukamūlake",
  "tika-abh05t0:1490_3": "dutiyapañhoti yojanā. Dutiyapañho ca na uddhaṭoti etthāpi “ajjhohaṭassa…pe… abhāvato”ti",
  "tika-abh05t0:1490_4": "idaṃ ānetvā sambandhitabbaṃ. Itarassāti anajjhohaṭassa. Ajjhohaṭameva na anajjhohaṭaṃ,",
  "tika-abh05t0:1490_5": "yathāvuttojanti adhippāyo. “Balavataro”ti vatvā tassa balavatarabhāvaṃ dassento “na",
  "tika-abh05t0:1490_6": "hī”tiādimāha. Katipayālope ajjhoharitvā vasitvā ṭhitassa viya ajjhohaṭamattāhi maṇḍūkādīhi",
  "tika-abh05t0:1490_7": "ajjhohārakassa sarīre visesādhānaṃ veditabbaṃ.",
  "tika-abh05t0:1491_0": "Idha vuttehīti imasmiṃ upādinnattike vuttehi. Ekamūlakadukatikāvasānapañhavissajjanehīti",
  "tika-abh05t0:1491_1": "ekapadamūlakehi dukāvasānehi tikāvasānehi ca pañhavissajjanehi. Te pana “anupādinnupādāniyo",
  "tika-abh05t0:1491_2": "dhammo upādinnupādāniyassa anupādinnupādāniyassa ca dhammassa atthipaccayena paccayo,",
  "tika-abh05t0:1491_3": "anupādinnaanupādāniyo dhammo upādinnupādāniyassa anupādinnupādāniyassa anupādinnaanupādāniyassa",
  "tika-abh05t0:1491_4": "ca dhammassa atthipaccayena paccayo”ti evaṃ veditabbo. Idhāti imasmiṃ upādinnattike.",
  "tika-abh05t0:1491_5": "Dutiyadukāvasāne viyāti dutiyadukāvasāne pañhavissajjane viya, “anupādinnupādāniyo",
  "tika-abh05t0:1491_6": "dhammo upādinnupādāniyassa anupādinnupādāniyassa ca dhammassa atthipaccayena paccayo,",
  "tika-abh05t0:1491_7": "sahajātaṃ pacchājāta”nti etassa vissajjane viyāti attho. Ayañca attho tatiyapadamūlakesu",
  "tika-abh05t0:1491_8": "dukatikāvasānapañhesupi labbhateva. Yadi pana te pañhā kusalattikepi labbhanti, atha",
  "tika-abh05t0:1491_9": "kasmā tattha na uddhaṭāti āha “sukhāvabodhanatthaṃ pana tattha sahajātavaseneva vissajjanaṃ",
  "tika-abh05t0:1491_10": "kata”nti. Sahajātavasenevāti sahajātaatthipaccayavaseneva. Ekamūlakadukāvasānāti",
  "tika-abh05t0:1491_11": "“kusalo dhammo kusalassa ca abyākatassa cā”ti evaṃpakārā pañhā. Tattha kusalattike",
  "tika-abh05t0:1491_12": "uddhaṭā. Idha pana imasmiṃ upādinnattike. Etehi yathāvuttehi vissajjanehi. Eko dhammoti",
  "tika-abh05t0:1491_13": "eko vedanādiko paccayadhammo. Anekehīti sahajātapacchājātādīhi anekehi atthipaccayavisesehi.",
  "tika-abh05t0:1491_14": "Anekesaṃ dhammānanti anekesaṃ paccayuppannadhammānaṃ. Eko atthipaccayoti idaṃ atthipaccayatāsāmaññato vuttaṃ.",
  "tika-abh05t0:1492_0": "Idāni yathāvuttaṃ avuttañca atthipaccaye labbhamānaṃ visesaṃ vitthārato dassento",
  "tika-abh05t0:1492_1": "“eko hī”tiādimāha. Tattha ekoti atthipaccayavisesesu eko. Ekassāti tādisasseva ekassa.",
  "tika-abh05t0:1492_2": "Aññathā hi eko dhammo ekassa dhammassa paccayo nāma natthi. Ekenevāti sahajātaatthipaccayeneva",
  "tika-abh05t0:1492_3": "yathā okkantikkhaṇe vatthu. Tañhi attanā sahajātassa nāmassa sahajātaatthipaccayeneva",
  "tika-abh05t0:1492_4": "paccayo hoti, na purejātādinā. Eko sahajātaarūpakkhandho anekesaṃ attanā sahajātānaṃ",
  "tika-abh05t0:1492_5": "arūpakkhandhānaṃ ekena sahajātaatthipaccayena, anekehi sahajātapacchājātaatthipaccayehi",
  "tika-abh05t0:1492_6": "yathākkamaṃ attanā sahajātānaṃ cittasamuṭṭhānarūpānaṃ purejātānaṃ tesamuṭṭhānikarūpānaṃ.",
  "tika-abh05t0:1492_7": "Aneko purejātavatthurūpañceva sahajātaarūpakkhandhā ca ekassa arūpakkhandhassa yathākkamaṃ",
  "tika-abh05t0:1492_8": "purejātasahajātaatthipaccayehi. Aneko arūpadhammo anekesaṃ sahajātaarūpadhammānaṃ",
  "tika-abh05t0:1492_9": "purejātarūpadhammānañca sahajātapacchājātaatthipaccayehi. Aneko vā āhārindriyappakāro",
  "tika-abh05t0:1492_10": "anekesaṃ rūpadhammānaṃ yathārahaṃ sahajātapurejātapacchājātāhārindriyavasena atthipaccayena",
  "tika-abh05t0:1492_11": "paccayo hoti. Evaṃ paccayuppannānaṃ asamānattepi ayamattho sambhavati, samānatte",
  "tika-abh05t0:1492_12": "pana vattabbameva natthi. Tenāha “samānatte paccayuppannadhammāna”nti. Sahajātaṃ",
  "tika-abh05t0:1492_13": "purejāteneva saha atthipaccayo hotīti sahajātaatthipaccayadhammo purejātaatthipaccayadhammena",
  "tika-abh05t0:1492_14": "saheva atthipaccayo hoti. Yathā vatthunā purejātaatthipaccayaṃ labhantā eva kusalādidhammā",
  "tika-abh05t0:1492_15": "sahajātānaṃ khandhānaṃ cittasamuṭṭhānānañca rūpānaṃ sahajātaatthipaccayo honti, tathā",
  "tika-abh05t0:1492_16": "te purejātassa kāyassa pacchājātapaccayopi hontiyeva. Tenāha “pacchājātena cā”ti.",
  "tika-abh05t0:1492_17": "Atthipaccayo hotīti sambandho. Ayaṃ sahajātapacchājātānaṃ atthipaccayabhāvo paccayadhammānaṃ",
  "tika-abh05t0:1492_18": "abhede eva icchito, na bhede. Tenāha “anaññadhammattena…pe… nānādhammatte”ti.",
  "tika-abh05t0:1493_0": "Idāni tassa nānādhammatte abhāvaṃ pāḷiyā vibhāvento “yadi siyā”tiādimāha. Tattha",
  "tika-abh05t0:1493_1": "eko atthipaccayabhāvo natthīti ekasseva paccayadhammassa vasena labbhamāno eko atthipaccayabhāvo",
  "tika-abh05t0:1493_2": "natthi. Kasmā? Virodhato. Tena vuttaṃ “sahajāta…pe… na vutta”nti. Evañca katvāti",
  "tika-abh05t0:1493_3": "sahajātapacchājātānaṃ ekadhammavasena saha alābhato eva. Ekadhammavasenāti ekasseva",
  "tika-abh05t0:1493_4": "paccayadhammassa vasena. Tenāha “nānādhammānaṃ viruddhasabhāvattā”ti. Viruddhasabhāvatā",
  "tika-abh05t0:1493_5": "ca sahajātapacchājātavasena veditabbā, idha pana lokiyalokuttarādibhāvatoti. Aññathāti",
  "tika-abh05t0:1493_6": "tesaṃ sahajātapacchājātānaṃ ekajjhaṃ lābhe. Indriyapaṭikkhepepīti indriyapaccaye",
  "tika-abh05t0:1493_7": "paccanīkato ṭhitepi. Tassa pañhassa lābhatoti “upādinnupādāniyo ca anupādinnupādāniyo",
  "tika-abh05t0:1493_8": "ca dhammā upādinnupādāniyassa dhammassa atthipaccayena paccayo”ti etassa pañhassa",
  "tika-abh05t0:1493_9": "lābhato. Bāvīsāti ekamūlakāvasānā nava, ekamūlakadukāvasānā pañca, ekamūlakatikāvasānamekaṃ,",
  "tika-abh05t0:1493_10": "dukamūlakekāvasānā cattāro, dukamūlakāvasānā dve, dukamūlakatikāvasānamekanti evaṃ",
  "tika-abh05t0:1493_11": "bāvīsati. Yathā pubbe sahajātaṃ purejātena saheva atthipaccayo hotīti vuttaṃ, evaṃ",
  "tika-abh05t0:1493_12": "purejātampi tenāti dassento āha “purejātaṃ sahajāteneva saha atthipaccayo hotī”ti.",
  "tika-abh05t0:1493_13": "Tattha sahajāteneva sahāti sahajātena saheva. Aṭṭhānappayutto hi ayaṃ eva-saddo,",
  "tika-abh05t0:1493_14": "sahajātena na vinā purejātaatthipaccayoti attho. Itaresu pana atthipaccayadhammesu",
  "tika-abh05t0:1493_15": "niyamo natthi tehi sahāpi vināpi bhāvato. Tenāha “na itarehī”ti. Tampi vatthu taṃsahitapurejātamevāti",
  "tika-abh05t0:1493_16": "yaṃ “purejātaṃ sahajāteneva saha atthipaccayo hotī”ti vuttaṃ, tampi vatthupurejātañceva",
  "tika-abh05t0:1493_17": "taṃsahitārammaṇapurejātameva ca, na kevalaṃ ārammaṇapurejātaṃ. Tenāha “na itara”nti.",
  "tika-abh05t0:1494_0": "Idāni yathāvuttamatthaṃ pāṭhantarena vibhāvetuṃ “kusalattike hī”tiādi vuttaṃ. Yadi",
  "tika-abh05t0:1494_1": "purejātaṃ taṃsahajātena vināpi atthipaccayo siyā, “navippayuttapaccayā atthiyā pañcā”ti",
  "tika-abh05t0:1494_2": "vattuṃ na sakkā, vuttañcetaṃ, tasmā viññāyati “purejātaṃ sahajātena saheva atthipaccayo",
  "tika-abh05t0:1494_3": "hotī”ti. Navippayutte bāvīsāti etthāpi eseva nayo. Tatthāti sanidassanattike. Atthivibhaṅgeti",
  "tika-abh05t0:1494_4": "atthipaccayassa vibhajane. Tikamūlakekāvasānanti “sanidassanasappaṭigho ca anidassanasappaṭigho",
  "tika-abh05t0:1494_5": "ca anidassanaappaṭigho ca dhammā anidassanasappaṭighassa dhammassa atthipaccayena",
  "tika-abh05t0:1494_6": "paccayo”ti evaṃ tikamūlako ekāvasāno pañho uddhaṭo. Paccayuddhāreti ca tattheva paccayuddhāre.",
  "tika-abh05t0:1494_7": "Tathā ca so pañho uddhaṭo. Tayidaṃ kathaṃ, yadi purejātaṃ sahajāteneva saha atthipaccayo",
  "tika-abh05t0:1494_8": "hotīti codanāyaṃ āha “taṃ vatthusahitassa…pe… paccayabhāvato”ti. Tassattho – yadipi",
  "tika-abh05t0:1494_9": "tattha sanidassanasappaṭighaggahaṇena ārammaṇapurejātassa atthipaccayabhāvo vutto,",
  "tika-abh05t0:1494_10": "tathāpi anidassanaappaṭighaggahaṇato vatthumpi gahitanti vatthusahitassa ārammaṇapurejātassa",
  "tika-abh05t0:1494_11": "sahajātena saheva atthipaccayabhāvo vuttoti. Pacchājātaṃ āhārindriyeheva saha atthipaccayo",
  "tika-abh05t0:1494_12": "hoti, na purejātenāti adhippāyo. Anaññadhammatteti paccayadhammassa anaññatte. Sahajātena",
  "tika-abh05t0:1494_13": "saha atthipaccayo hotīti yojanā. Sesapadadvayepi eseva nayo. Tatthāpi paṭiyogipurejātaṃyeva",
  "tika-abh05t0:1494_14": "daṭṭhabbaṃ. “Atthipaccayavisesesu panā”tiādinā attanā dassitaṃ vicāraṃ “evameta”nti",
  "tika-abh05t0:1494_15": "nigamanavasena paccāmasati.",
  "tika-abh05t0:1495": "Upādinnattikavaṇṇanā niṭṭhitā.",
  "tika-abh05t0:1496": "6. Vitakkattikavaṇṇanā",
  "tika-abh05t0:1497_0": "22. Vitakkattike sattasu mūlakesūti “savitakkasavicāraṃ dhammaṃ paṭiccā”tiādinā āgatāni",
  "tika-abh05t0:1497_1": "tīṇi ekakāni, tīṇi dukāni, ekaṃ tikanti evaṃ ekamūlakāni yāni sattamūlakāni, tesu.",
  "tika-abh05t0:1497_2": "Yathākkamanti pāḷiyaṃ āgatānukkamena. Sattāti paṭhame ekake satta. Pañcāti dutiye",
  "tika-abh05t0:1497_3": "pañca. Tānimāni hetupaccaye vuttanayena veditabbāni. Idha pana pavattivaseneva yojetabbaṃ.",
  "tika-abh05t0:1497_4": "Tīṇītiādīsu tatiye tīṇi, catutthe ekaṃ, pañcame tīṇi, chaṭṭhepi tīṇi, sattame ekaṃ.",
  "tika-abh05t0:1497_5": "Tāni pana yathākkamaṃ tatiyapadaṃ paṭicca tatiyapadadutiyapadatadubhayavasena, paṭhamapadatatiyapadāni",
  "tika-abh05t0:1497_6": "paṭicca tatiyapadavasena, paṭhamapadadutiyapadāni paṭicca paṭhamapadatatiyapadatadubhayavasena,",
  "tika-abh05t0:1497_7": "dutiyapadatatiyapadāni paṭicca paṭhamapadatatiyapadatadubhayavasena, paṭhamadutiyatatiyapadāni",
  "tika-abh05t0:1497_8": "paṭicca tatiyapadavaseneva veditabbāni. Aññamaññe aṭṭhavīsātiādīsupi imināva nayena",
  "tika-abh05t0:1497_9": "gaṇanā veditabbā. Evanti yathāvuttaṃ gaṇanaṃ paccāmasati. Dutiyatatiyamūlakesu ekaṃ",
  "tika-abh05t0:1497_10": "ekanti dutiyamūlake ekaṃ, tatiyamūlake ekanti yojetabbaṃ. Tathā āsevaneti yathā purejāte",
  "tika-abh05t0:1497_11": "ekādasa, tathā āsevaneti attho. Aññānīti adhipatiaññamaññapurejātāsevanato aññesu",
  "tika-abh05t0:1497_12": "paccayesu gaṇanāni. Hetuārammaṇasadisānīti hetuārammaṇapaccayesu gaṇanāsadisāni.",
  "tika-abh05t0:1498_0": "31. Avisesenāti “vipāka”nti visesanaṃ akatvā na pana vissajjanaṃ katanti yojanā.",
  "tika-abh05t0:1498_1": "Tattha kāraṇaṃ vattuṃ “kasmā”tiādimāha. Itaresanti lokiyavipākānaṃ. Te visuṃ niddhāretvā",
  "tika-abh05t0:1498_2": "vuttāti te yathāvuttalokiyavipākā avitakkavicāramattasāmaññato visuṃ nīharitvā vuttā.",
  "tika-abh05t0:1498_3": "“Avitakkavicāramatte khandhe paṭicca avitakkavicāramattā adhipatī”ti vuttarāsi purimakoṭṭhāso.",
  "tika-abh05t0:1499_0": "38. Etanti “avitakkavicāramattaṃ avitakka…pe… saha gacchantenā”ti āgatapāḷipadaṃ.",
  "tika-abh05t0:1499_1": "Tassa atthaṃ dassetuṃ “mūlaṃ…pe… vuttaṃ hotī”ti āha. Tattha avitakka…pe… yojentenāti",
  "tika-abh05t0:1499_2": "avitakkehi avitakkapariyāyena vuttehi avitakkavicāramattaavitakkaavicārapadehi saha",
  "tika-abh05t0:1499_3": "mūlapadaṃ, āsevanamūlakameva vā gacchantena yojentena napurejātasadisaṃ nāsevane",
  "tika-abh05t0:1499_4": "pāḷigamanaṃ kātabbaṃ, paṭhitabbanti attho. Potthakesu pana “avitakkavicāramattaṃ",
  "tika-abh05t0:1499_5": "vipākena saha gacchantenā”ti dissati, vipākena visesanabhūtena saha yojentenāti attho.",
  "tika-abh05t0:1499_6": "Tenevāha “vipākaṃ avitakkavicāramattantiādi yojetabba”nti.",
  "tika-abh05t0:1500": "Ekamūlake pāḷiyaṃ yojitamevāti “dumūlakesu paṭhame”ti vuttaṃ.",
  "tika-abh05t0:1501_0": "49. Mūlapadameva avasānabhāvenāti “savitakkasavicāraṃ dhammaṃ paccayā savitakkasavicāro",
  "tika-abh05t0:1501_1": "dhammo uppajjati nahetupaccayā”tiādinā mūlapadameva avasānabhāvena yojitaṃ. Satta",
  "tika-abh05t0:1501_2": "mohā uddharitabbāti idaṃ nahetupaccayaṃ sandhāya vuttaṃ. Paṭiccavāre hi ahetukamoho",
  "tika-abh05t0:1501_3": "tikkhattumeva āgato. Idha pana “vatthuṃ paccayā”tiādinā catūsupi mūlakesu āgato,",
  "tika-abh05t0:1501_4": "tasmā sattakkhattuṃ āgamanaṃ sandhāya “satta mohā”ti vuttanti veditabbaṃ.",
  "tika-abh05t0:1502_0": "Upanissayena saṅgahitattāti upanissayapaccayeneva kammapaccayassa saṅgahitattā. Sabbassapi",
  "tika-abh05t0:1502_1": "rūpārūpāvacarakammassa balavabhāvato upanissayattābhāvo natthi, yato taṃ “garū”ti",
  "tika-abh05t0:1502_2": "vuccati, kammakkhayakarassa pana kammassa balavabhāve vattabbameva natthīti imamatthaṃ",
  "tika-abh05t0:1502_3": "pāḷiyā eva vibhāvetuṃ vuttaṃ “upādinnattikapañhāvārapaccanīye hi…pe… viññāyatī”ti.",
  "tika-abh05t0:1503": "Vitakkattikavaṇṇanā niṭṭhitā.",
  "tika-abh05t0:1504": "8. Dassanenapahātabbattikavaṇṇanā",
  "tika-abh05t0:1505_0": "Paṭiccasamuppādavibhaṅge vicāritanayena vicāretabbanti idaṃ “na ca puthujjanānaṃ",
  "tika-abh05t0:1505_1": "dassanena pahātuṃ sakkuṇeyyo, itaresaṃ na kenaci paccayena paccayo na hontīti sakkā",
  "tika-abh05t0:1505_2": "vattu”ntiādinā attanā ānītaṃ amataggapathavinicchayaṃ sandhāya vuttaṃ. Tattha yaṃ",
  "tika-abh05t0:1505_3": "vattabbaṃ, tampi paṭiccasamuppādaṭīkāya atthavivaraṇe vuttameva, tasmā tattha vuttanayeneva veditabbaṃ.",
  "tika-abh05t0:1506": "Dassanenapahātabbattikavaṇṇanā niṭṭhitā.",
  "tika-abh05t0:1507": "Paṭṭhānapakaraṇa-anuṭīkā samattā.",
  "tika-abh05t0:1508": "Iti pañcapakaraṇamūlaṭīkāya līnatthavaṇṇanā",
  "tika-abh05t0:1509": "Anuṭīkā samattā.",
  "tika-abh05t0:1510": "Abhidhammassa anuṭīkā samattā."
}