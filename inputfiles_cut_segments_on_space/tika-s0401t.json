{
  "tika-s0401t:0": "Namo tassa bhagavato arahato sammāsambuddhassa",
  "tika-s0401t:1": "Aṅguttaranikāye",
  "tika-s0401t:2": "Ganthārambhakathā",
  "tika-s0401t:3": "Anantañāṇaṃ karuṇāniketaṃ,",
  "tika-s0401t:4": "Namāmi nāthaṃ jitapañcamāraṃ;",
  "tika-s0401t:5": "Dhammaṃ visuddhaṃ bhavanāsahetuṃ,",
  "tika-s0401t:6": "Saṅghañca seṭṭhaṃ hatasabbapāpaṃ.",
  "tika-s0401t:7": "Kassapaṃ taṃ mahātheraṃ, saṅghassa pariṇāyakaṃ;",
  "tika-s0401t:8": "Dīpasmiṃ tambapaṇṇimhi, sāsanodayakārakaṃ.",
  "tika-s0401t:9": "Paṭipattiparādhīnaṃ, sadāraññanivāsinaṃ;",
  "tika-s0401t:10": "Pākaṭaṃ gagane canda-maṇḍalaṃ viya sāsane.",
  "tika-s0401t:11": "Saṅghassa pitaraṃ vande, vinaye suvisāradaṃ;",
  "tika-s0401t:12": "Yaṃ nissāya vasantohaṃ, vuḍḍhippattosmi sāsane.",
  "tika-s0401t:13": "Anutheraṃ mahāpaññaṃ, sumedhaṃ sutivissutaṃ;",
  "tika-s0401t:14": "Avikhaṇḍitasīlādi-parisuddhaguṇodayaṃ.",
  "tika-s0401t:15": "Bahussutaṃ satimantaṃ, dantaṃ santaṃ samāhitaṃ;",
  "tika-s0401t:16": "Namāmi sirasā dhīraṃ, garuṃ me gaṇavācakaṃ.",
  "tika-s0401t:17": "Āgatāgamatakkesu, saddasatthanayaññusu;",
  "tika-s0401t:18": "Yassantevāsibhikkhūsu, sāsanaṃ suppatiṭṭhitaṃ.",
  "tika-s0401t:19": "Yo sīhaḷindo dhitimā yasassī,",
  "tika-s0401t:20": "Uḷārapañño nipuṇo kalāsu;",
  "tika-s0401t:21": "Jāto visuddhe ravisomavaṃse,",
  "tika-s0401t:22": "Mahabbalo abbhutavuttitejo.",
  "tika-s0401t:23": "Jitvārivaggaṃ atiduppasayhaṃ,",
  "tika-s0401t:24": "Anaññasādhāraṇavikkamena;",
  "tika-s0401t:25": "Pattābhiseko jinadhammasevī,",
  "tika-s0401t:26": "Abhippasanno ratanattayamhi.",
  "tika-s0401t:27": "Ciraṃ vibhinne jinasāsanasmiṃ,",
  "tika-s0401t:28": "Paccatthike suṭṭhu viniggahetvā;",
  "tika-s0401t:29": "Sudhaṃva sāmaggirasaṃ pasatthaṃ,",
  "tika-s0401t:30": "Pāyesi bhikkhū parisuddhasīle.",
  "tika-s0401t:31": "Katvā vihāre vipule ca ramme,",
  "tika-s0401t:32": "Tatrappitenekasahassasaṅkhe;",
  "tika-s0401t:33": "Bhikkhū asese catupaccayehi,",
  "tika-s0401t:34": "Santappayanto suciraṃ akhaṇḍaṃ.",
  "tika-s0401t:35": "Saddhammavuddhiṃ abhikaṅkhamāno,",
  "tika-s0401t:36": "Sayampi bhikkhū anusāsayitvā;",
  "tika-s0401t:37": "Niyojayaṃ ganthavipassanāsu,",
  "tika-s0401t:38": "Akāsi vuddhiṃ jinasāsanassa.",
  "tika-s0401t:39": "Tenāhamaccantamanuggahīto,",
  "tika-s0401t:40": "Anaññasādhāraṇasaṅgahena;",
  "tika-s0401t:41": "Yasmā parakkantabhujavhayena,",
  "tika-s0401t:42": "Ajjhesito bhikkhugaṇassa majjhe.",
  "tika-s0401t:43": "Tasmā anuttānapadānamatthaṃ,",
  "tika-s0401t:44": "Seṭṭhāya aṅguttaravaṇṇanāya;",
  "tika-s0401t:45": "Sandassayissaṃ sakalaṃ suboddhuṃ,",
  "tika-s0401t:46": "Nissāya pubbācariyappabhāvaṃ.",
  "tika-s0401t:47": "Ganthārambhakathāvaṇṇanā",
  "tika-s0401t:48_0": "1. Saṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ",
  "tika-s0401t:48_1": "“karuṇāsītalahadaya”ntiādimāha. Visiṭṭhaguṇayogena hi vandanārahabhāvo, vandanārahe",
  "tika-s0401t:48_2": "ca katā vandanā yathādhippetamatthaṃ sādheti. Ettha ca saṃvaṇṇanārambhe ratanattayappaṇāmakaraṇappayojanaṃ",
  "tika-s0401t:48_3": "tattha tattha bahudhā papañcenti ācariyā, mayaṃ pana idhādhippetameva payojanaṃ dassayissāma,",
  "tika-s0401t:48_4": "tasmā saṃvaṇṇanārambhe ratanattayappaṇāmakaraṇaṃ yathāpaṭiññātasaṃvaṇṇanāya anantarāyena",
  "tika-s0401t:48_5": "parisamāpanatthanti veditabbaṃ. Idameva hi payojanaṃ ācariyena idhādhippetaṃ. Tathā hi vakkhati –",
  "tika-s0401t:49": "“Iti me pasannamatino, ratanattayavandanāmayaṃ puññaṃ;",
  "tika-s0401t:50": "Yaṃ suvihatantarāyo, hutvā tassānubhāvenā”ti.",
  "tika-s0401t:51": "Ratanattayappaṇāmakaraṇena cettha yathāpaṭiññātasaṃvaṇṇanāya anantarāyena parisamāpanaṃ ratanattayapūjāya paññāpāṭavato, tāya paññāpāṭavañca rāgādimalavidhamanato. Vuttañhetaṃ –",
  "tika-s0401t:52_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-s0401t:52_1": "rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ",
  "tika-s0401t:52_2": "cittaṃ hoti, ujugatamevassa tasmiṃ samaye cittaṃ hotī”tiādi.",
  "tika-s0401t:53": "Tasmā ratanattayapūjanena vikkhālitamalāya paññāya pāṭavasiddhi.",
  "tika-s0401t:54": "Atha vā ratanattayapūjanassa paññāpadaṭṭhānasamādhihetuttā paññāpāṭavaṃ. Vuttañhi tassa samādhihetuttaṃ –",
  "tika-s0401t:55_0": "“Ujugatacitto kho pana, mahānāma, ariyasāvako labhati atthavedaṃ, labhati dhammavedaṃ,",
  "tika-s0401t:55_1": "labhati dhammūpasaṃhitaṃ pāmojjaṃ, pamuditassa pīti jāyati, pītimanassa kāyo passambhati,",
  "tika-s0401t:55_2": "passaddhakāyo sukhaṃ vediyati, sukhino cittaṃ samādhiyatī”ti.",
  "tika-s0401t:56_0": "Samādhissa ca paññāya padaṭṭhānabhāvo vuttoyeva – “samāhito yathābhūtaṃ pajānātī”ti.",
  "tika-s0401t:56_1": "Tato evaṃ paṭubhūtāya paññāya paṭiññāmahattakataṃ khedamabhibhuyya anantarāyena saṃvaṇṇanaṃ samāpayissati.",
  "tika-s0401t:57": "Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ. Ratanattayappaṇāmena hi āyuvaṇṇasukhabalāni vaḍḍhanti. Vuttañhetaṃ –",
  "tika-s0401t:58": "“Abhivādanasīlissa, niccaṃ vuḍḍhāpacāyino;",
  "tika-s0401t:59": "Cattāro dhammā vaḍḍhanti, āyu vaṇṇo sukhaṃ bala”nti. –",
  "tika-s0401t:60": "Tato āyuvaṇṇasukhabalavuddhiyā hoteva kāriyaniṭṭhānaṃ.",
  "tika-s0401t:61": "Atha vā ratanattayagāravassa paṭibhānāparihānāvahattā. Aparihānāvahañhi tīsupi ratanesu gāravaṃ. Vuttañhetaṃ –",
  "tika-s0401t:62": "“Sattime, bhikkhave, aparihānīyā dhammā. Katame satta? Satthugāravatā, dhammagāravatā, saṅghagāravatā, sikkhāgāravatā, samādhigāravatā, sovacassatā, kalyāṇamittatā”ti.",
  "tika-s0401t:63": "Hoteva ca tato paṭibhānāparihānena yathāpaṭiññātaparisamāpanaṃ.",
  "tika-s0401t:64": "Atha vā pasādavatthūsu pūjāya puññātisayabhāvato. Vuttañhi tassā puññātisayattaṃ –",
  "tika-s0401t:65": "“Pūjārahe pūjayato, buddhe yadi va sāvake;",
  "tika-s0401t:66": "Papañcasamatikkante, tiṇṇasokapariddave.",
  "tika-s0401t:67": "Te tādise pūjayato, nibbute akutobhaye;",
  "tika-s0401t:68": "Na sakkā puññaṃ saṅkhātuṃ, imettamapi kenacī”ti. ;",
  "tika-s0401t:69": "Puññātisayo ca yathādhippetaparisamāpanūpāyo. Yathāha –",
  "tika-s0401t:70": "“Esa devamanussānaṃ, sabbakāmadado nidhi;",
  "tika-s0401t:71": "Yaṃ yadevābhipatthenti, sabbametena labbhatī”ti. ;",
  "tika-s0401t:72_0": "Upāyesu ca paṭipannassa hoteva kāriyaniṭṭhānaṃ. Ratanattayapūjā hi niratisayapuññakkhettasambuddhiyā",
  "tika-s0401t:72_1": "aparimeyyappabhāvo puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya",
  "tika-s0401t:72_2": "pahoti, bhayādiupaddavañca nivāreti. Tasmā vuttaṃ – “saṃvaṇṇanārambhe ratanattayappaṇāmakaraṇaṃ",
  "tika-s0401t:72_3": "yathāpaṭiññātasaṃvaṇṇanāya anantarāyena parisamāpanattha”nti.",
  "tika-s0401t:73_0": "Evañca sappayojanaṃ ratanattayavandanaṃ kattukāmo paṭhamaṃ tāva bhagavato vandanaṃ",
  "tika-s0401t:73_1": "kātuṃ tammūlakattā sesaratanānaṃ “karuṇāsītalahadayaṃ…pe… gativimutta”nti āha. Tattha",
  "tika-s0401t:73_2": "yassā desanāya saṃvaṇṇanaṃ kattukāmo, sā na vinayadesanā viya karuṇāpadhānā, nāpi",
  "tika-s0401t:73_3": "abhidhammadesanā viya paññāpadhānā, atha kho karuṇāpaññāpadhānāti tadubhayappadhānameva",
  "tika-s0401t:73_4": "tāva sammāsambuddhassa thomanaṃ kātuṃ “karuṇāsītalahadayaṃ, paññāpajjotavihatamohatama”nti",
  "tika-s0401t:73_5": "vuttaṃ. Tattha kiratīti karuṇā, paradukkhaṃ vikkhipati apanetīti attho. Atha vā kiṇātīti",
  "tika-s0401t:73_6": "karuṇā, paradukkhe sati kāruṇikaṃ hiṃsati vibādhatīti attho. Paradukkhe sati sādhūnaṃ",
  "tika-s0401t:73_7": "kampanaṃ hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā.",
  "tika-s0401t:73_8": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ",
  "tika-s0401t:73_9": "rundhati vibandhatīti attho. Karuṇāya sītalaṃ karuṇāsītalaṃ, karuṇāsītalaṃ hadayaṃ",
  "tika-s0401t:73_10": "assāti karuṇāsītalahadayo, taṃ karuṇāsītalahadayaṃ.",
  "tika-s0401t:74_0": "Tattha kiñcāpi paresaṃ hitopasaṃhārasukhādiaparihānicchanasabhāvatāya, byāpādāratīnaṃ",
  "tika-s0401t:74_1": "ujuvipaccanīkatāya ca sattasantānagatasantāpavicchedanākārappavattiyā mettāmuditānampi",
  "tika-s0401t:74_2": "cittasītalabhāvakāraṇatā upalabbhati, tathāpi dukkhāpanayanākārappavattiyā parūpatāpāsahanarasā",
  "tika-s0401t:74_3": "avihiṃsabhūtā karuṇā visesena bhagavato cittassa cittappassaddhi viya sītibhāvanimittanti",
  "tika-s0401t:74_4": "vuttaṃ – “karuṇāsītalahadaya”nti. Karuṇāmukhena vā mettāmuditānampi hadayasītalabhāvakāraṇatā",
  "tika-s0401t:74_5": "vuttāti daṭṭhabbaṃ. Atha vā asādhāraṇañāṇavisesanibandhanabhūtā sātisayaṃ niravasesañca",
  "tika-s0401t:74_6": "sabbaññutaññāṇaṃ viya savisayabyāpitāya mahākaruṇābhāvaṃ upagatā karuṇāva bhagavato",
  "tika-s0401t:74_7": "atisayena hadayasītalabhāvahetūti āha – “karuṇāsītalahadaya”nti. Atha vā satipi mettāmuditānaṃ",
  "tika-s0401t:74_8": "sātisaye hadayasītibhāvanibandhanatte sakalabuddhaguṇavisesakāraṇatāya tāsampi kāraṇanti",
  "tika-s0401t:74_9": "karuṇāva bhagavato “hadayasītalabhāvakāraṇa”nti vuttā. Karuṇānidānā hi sabbepi buddhaguṇā.",
  "tika-s0401t:74_10": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya",
  "tika-s0401t:74_11": "anekānipi asaṅkhyeyyāni kappānaṃ akilantarūpasseva niravasesabuddhakaradhammasambharaṇaniratassa",
  "tika-s0401t:74_12": "samadhigatadhammādhipateyyassa ca sannihitesupi sattasaṅkhārasamupanītahadayūpatāpanimittesu",
  "tika-s0401t:74_13": "na īsakampi cittasītibhāvassa aññathattamahosīti. Etasmiñca atthavikappe tīsupi avatthāsu",
  "tika-s0401t:74_14": "bhagavato karuṇā saṅgahitāti daṭṭhabbaṃ.",
  "tika-s0401t:75_0": "Pajānātīti paññā, yathāsabhāvaṃ pakārehi paṭivijjhatīti attho. Paññāva ñeyyāvaraṇappahānato",
  "tika-s0401t:75_1": "pakārehi dhammasabhāvāvajotanaṭṭhena pajjototi paññāpajjoto. Savāsanappahānato visesena",
  "tika-s0401t:75_2": "hataṃ samugghātitaṃ vihataṃ. Paññāpajjotena vihataṃ paññāpajjotavihataṃ, muyhanti",
  "tika-s0401t:75_3": "tena, sayaṃ vā muyhati, mohanamattameva vā tanti moho, avijjā. Sveva visayasabhāvappaṭicchādanato",
  "tika-s0401t:75_4": "andhakārasarikkhatāya tamo viyāti mohatamo, paññāpajjotavihato mohatamo etassāti",
  "tika-s0401t:75_5": "paññāpajjotavihatamohatamo, taṃ paññāpajjotavihatamohatamaṃ. Sabbesampi hi khīṇāsavānaṃ",
  "tika-s0401t:75_6": "satipi paññāpajjotena avijjandhakārassa vihatabhāve saddhādhimuttehi viya diṭṭhippattānaṃ",
  "tika-s0401t:75_7": "sāvakehi paccekasambuddhehi ca savāsanappahānena sammāsambuddhānaṃ kilesappahānassa",
  "tika-s0401t:75_8": "viseso vijjatīti sātisayena avijjāpahānena bhagavantaṃ thomento āha – “paññāpajjotavihatamohatama”nti.",
  "tika-s0401t:76_0": "Atha vā antarena paropadesaṃ attano santāne accantaṃ avijjandhakāravigamassa nibbattitattā,",
  "tika-s0401t:76_1": "tattha ca sabbaññutāya balesu ca vasībhāvassa samadhigatattā, parasantatiyañca dhammadesanātisayānubhāvena",
  "tika-s0401t:76_2": "sammadeva tassa pavattitattā bhagavāva visesato mohatamavigamena thometabboti āha",
  "tika-s0401t:76_3": "– “paññāpajjotavihatamohatama”nti. Imasmiñca atthavikappe “paññāpajjoto”ti padena",
  "tika-s0401t:76_4": "bhagavato paṭivedhapaññā viya desanāpaññāpi sāmaññaniddesena, ekasesanayena vā saṅgahitāti daṭṭhabbaṃ.",
  "tika-s0401t:77_0": "Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena",
  "tika-s0401t:77_1": "anāvaraṇañāṇasaṅkhātena paññāpajjotena sabbañeyyadhammasabhāvacchādakassa mohandhakārassa",
  "tika-s0401t:77_2": "vidhamitattā anaññasādhāraṇo bhagavato mohatamavināsoti katvā vuttaṃ – “paññāpajjotavihatamohatama”nti.",
  "tika-s0401t:77_3": "Ettha ca mohatamavidhamanante adhigatattā anāvaraṇañāṇaṃ kāraṇopacārena sasantānamohatamavidhamanaṃ",
  "tika-s0401t:77_4": "daṭṭhabbaṃ. Abhinīhārasampattiyā savāsanappahānameva hi kilesānaṃ ñeyyāvaraṇappahānanti,",
  "tika-s0401t:77_5": "parasantāne pana mohatamavidhamanassa kāraṇabhāvato anāvaraṇañāṇaṃ “mohatamavidhamana”nti vuccatīti.",
  "tika-s0401t:78_0": "Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ",
  "tika-s0401t:78_1": "gayhati, na pana sātisayaniravasesakilesappahānanti? Tappahānavacaneneva tadekaṭṭhatāya",
  "tika-s0401t:78_2": "sakalasaṃkilesagaṇasamugghātassa vuttattā. Na hi so tādiso kileso atthi, yo niravasesaavijjāpahānena na pahīyatīti.",
  "tika-s0401t:79_0": "Atha vā vijjā viya sakalakusaladhammasamuppattiyā, niravasesākusaladhammanibbattiyā",
  "tika-s0401t:79_1": "saṃsārappavattiyā ca avijjā padhānakāraṇanti tabbighātavacanena sakalasaṃkilesagaṇasamugghāto",
  "tika-s0401t:79_2": "vutto eva hotīti vuttaṃ – “paññāpajjotavihatamohatama”nti.",
  "tika-s0401t:80_0": "Narā ca amarā ca narāmarā, saha narāmarehīti sanarāmaro, sanarāmaro ca so loko cāti",
  "tika-s0401t:80_1": "sanarāmaraloko, tassa garūti sanarāmaralokagaru, taṃ sanarāmaralokagaruṃ. Etena devamanussānaṃ",
  "tika-s0401t:80_2": "viya tadavasiṭṭhasattānampi yathārahaṃ guṇavisesāvahatāya bhagavato upakārataṃ dasseti.",
  "tika-s0401t:80_3": "Na cettha padhānappadhānabhāvo codetabbo. Añño hi saddakkamo, añño atthakkamo. Īdisesu",
  "tika-s0401t:80_4": "hi samāsapadesu padhānampi appadhānaṃ viya niddisīyati yathā “sarājikāya parisāyā”ti.",
  "tika-s0401t:80_5": "Kāmañcettha sattasaṅkhārabhājanavasena tividho loko, garubhāvassa pana adhippetattā",
  "tika-s0401t:80_6": "garukaraṇasamatthasseva yujjanato sattalokassa vasena attho gahetabbo. So hi lokīyanti",
  "tika-s0401t:80_7": "ettha puññapāpāni tabbipāko cāti “loko”ti vuccati. Amaraggahaṇena cettha upapattidevā adhippetā.",
  "tika-s0401t:81_0": "Atha vā samūhattho lokasaddo samudāyavasena lokīyati paññāpīyatīti. Saha narehīti",
  "tika-s0401t:81_1": "sanarā, sanarā ca te amarā cāti sanarāmarā, tesaṃ lokoti sanarāmaralokoti purimanayeneva",
  "tika-s0401t:81_2": "yojetabbaṃ. Amarasaddena cettha visuddhidevāpi saṅgayhanti. Tepi hi maraṇābhāvato",
  "tika-s0401t:81_3": "paramatthato amarā. Narāmarānaṃyeva ca gahaṇaṃ ukkaṭṭhaniddesavasena yathā “satthā",
  "tika-s0401t:81_4": "devamanussāna”nti. Tathā hi sabbānatthapariharaṇapubbaṅgamāya niravasesahitasukhavidhānatapparāya",
  "tika-s0401t:81_5": "niratisayāya payogasampattiyā sadevamanussāya pajāya accantūpakāritāya aparimitanirupamappabhāvaguṇavisesasamaṅgitāya",
  "tika-s0401t:81_6": "ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamagāravaṭṭhānaṃ.",
  "tika-s0401t:81_7": "Tena vuttaṃ – “sanarāmaralokagaru”nti.",
  "tika-s0401t:82_0": "Sobhanaṃ gataṃ gamanaṃ etassāti sugato. Bhagavato hi veneyyajanūpasaṅkamanaṃ ekantena",
  "tika-s0401t:82_1": "tesaṃ hitasukhanipphādanato sobhanaṃ, tathā lakkhaṇānubyañjanappaṭimaṇḍitarūpakāyatāya",
  "tika-s0401t:82_2": "dutavilambitakhalitānukaḍḍhananippīḷanukkuṭikakuṭilākuṭilatādi- dosarahitamavahasitarājahaṃsavasabhavāraṇamigarājagamanaṃ",
  "tika-s0401t:82_3": "kāyagamanaṃ ñāṇagamanañca vipulanimmalakaruṇāsativīriyādiguṇavisesasahitamabhinīhārato",
  "tika-s0401t:82_4": "yāva mahābodhi anavajjatāya sobhanamevāti. Atha vā sayambhuñāṇena sakalampi lokaṃ",
  "tika-s0401t:82_5": "pariññābhisamayavasena parijānanto ñāṇena sammā gato avagatoti sugato, tathā lokasamudayaṃ",
  "tika-s0401t:82_6": "pahānābhisamayavasena pajahanto anuppattidhammataṃ āpādento sammā gato atītoti sugato,",
  "tika-s0401t:82_7": "lokanirodhaṃ nibbānaṃ sacchikiriyābhisamayavasena sammā gato adhigatoti sugato, lokanirodhagāminipaṭipadaṃ",
  "tika-s0401t:82_8": "bhāvanābhisamayavasena sammā gato paṭipannoti sugato. “Sotāpattimaggena ye kilesā",
  "tika-s0401t:82_9": "pahīnā, te kilese na puneti na pacceti na paccāgacchatīti sugato”tiādinā nayena ayamattho",
  "tika-s0401t:82_10": "vibhāvetabbo. Atha vā sundaraṃ ṭhānaṃ sammāsambodhiṃ, nibbānameva vā gato adhigatoti",
  "tika-s0401t:82_11": "sugato, yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ kālayuttameva",
  "tika-s0401t:82_12": "ca dhammaṃ bhāsati, tasmā sammā gadatīti sugato, da-kārassa ta-kāraṃ katvā. Iti sobhanagamanatādīhi",
  "tika-s0401t:82_13": "sugato, taṃ sugataṃ.",
  "tika-s0401t:83_0": "Puññapāpakammehi upapajjanavasena gantabbato gatiyo, upapattibhavavisesā. Tā pana",
  "tika-s0401t:83_1": "nirayādivasena pañcavidhā. Tāhi sakalassapi bhavagāmikammassa ariyamaggādhigamena",
  "tika-s0401t:83_2": "avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṃyuttoti",
  "tika-s0401t:83_3": "āha – “gativimutta”nti. Etena bhagavato katthacipi gatiyā apariyāpannataṃ dasseti,",
  "tika-s0401t:83_4": "yato bhagavā “devātidevo”ti vuccati. Tenevāha –",
  "tika-s0401t:84": "“Yena devūpapatyassa, gandhabbo vā vihaṅgamo;",
  "tika-s0401t:85": "Yakkhattaṃ yena gaccheyyaṃ, manussattañca abbaje;",
  "tika-s0401t:86": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0401t:87_0": "Taṃtaṃgatisaṃvattanikānañhi kammakilesānaṃ aggamaggena bodhimūleyeva suppahīnattā",
  "tika-s0401t:87_1": "natthi bhagavato gatipariyāpannatāti accantameva bhagavā sabbabhavayonigativiññāṇaṭṭhitisattāvāsasattanikāyehi",
  "tika-s0401t:87_2": "suparimutto, taṃ gativimuttaṃ. Vandeti namāmi, thomemīti vā attho.",
  "tika-s0401t:88_0": "Atha vā gativimuttanti anupādisesanibbānadhātuppattiyā bhagavantaṃ thometi. Ettha",
  "tika-s0401t:88_1": "hi dvīhi ākārehi bhagavato thomanā veditabbā attahitasampattito parahitappaṭipattito",
  "tika-s0401t:88_2": "ca. Tesu attahitasampatti anāvaraṇañāṇādhigamato savāsanānaṃ sabbesaṃ kilesānaṃ accantappahānato",
  "tika-s0401t:88_3": "anupādisesanibbānappattito ca veditabbā, parahitappaṭipatti lābhasakkārādinirapekkhacittassa",
  "tika-s0401t:88_4": "sabbadukkhaniyyānikadhammadesanato viruddhesupi niccaṃ hitajjhāsayato ñāṇaparipākakālāgamanato",
  "tika-s0401t:88_5": "ca. Sā panettha āsayato payogato ca duvidhā, parahitappaṭipatti tividhā ca, attahitasampatti",
  "tika-s0401t:88_6": "pakāsitā hoti. Kathaṃ? “Karuṇāsītalahadaya”nti etena āsayato parahitappaṭipatti,",
  "tika-s0401t:88_7": "sammāgadanatthena sugatasaddena payogato parahitappaṭipatti, “paññāpajjotavihatamohatamaṃ",
  "tika-s0401t:88_8": "gativimutta”nti etehi catusaccasampaṭivedhanatthena ca sugatasaddena tividhāpi attahitasampatti,",
  "tika-s0401t:88_9": "avasiṭṭhena “paññāpajjotavihatamohatama”nti etena cāpi attahitasampatti parahitappaṭipatti pakāsitā hotīti.",
  "tika-s0401t:89_0": "Atha vā tīhi ākārehi bhagavato thomanā veditabbā hetuto, phalato, upakārato ca. Tattha",
  "tika-s0401t:89_1": "hetu mahākaruṇā, sā paṭhamapadena dassitā. Phalaṃ catubbidhaṃ ñāṇasampadā, pahānasampadā,",
  "tika-s0401t:89_2": "ānubhāvasampadā, rūpakāyasampadā cāti. Tāsu ñāṇappahānasampadā dutiyapadena saccappaṭivedhanatthena",
  "tika-s0401t:89_3": "ca sugatasaddena pakāsitā honti, ānubhāvasampadā tatiyapadena, rūpakāyasampadā yathāvuttakāyagamanasobhanatthena",
  "tika-s0401t:89_4": "sugatasaddena lakkhaṇānubyañjanapāripūriyā vinā tadabhāvato. Upakāro anantaraṃ abāhiraṃ",
  "tika-s0401t:89_5": "karitvā tividhayānamukhena vimuttidhammadesanā. So sammāgadanatthena sugatasaddena",
  "tika-s0401t:89_6": "pakāsito hotīti veditabbaṃ.",
  "tika-s0401t:90_0": "Tattha “karuṇāsītalahadaya”nti etena sammāsambodhiyā mūlaṃ dasseti. Mahākaruṇāsañcoditamānaso",
  "tika-s0401t:90_1": "hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo",
  "tika-s0401t:90_2": "pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ. “Paññāpajjotavihatamohatama”nti",
  "tika-s0401t:90_3": "etena sammāsambodhiṃ dasseti. Anāvaraṇañāṇapadaṭṭhānañhi maggañāṇaṃ, maggañāṇapadaṭṭhānañca",
  "tika-s0401t:90_4": "anāvaraṇañāṇaṃ “sammāsambodhī”ti vuccatīti. Sammāgamanatthena sugatasaddena sammāsambodhiyā",
  "tika-s0401t:90_5": "paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyogasassatucchedābhinivesādiantadvayarahitāya",
  "tika-s0401t:90_6": "karuṇāpaññāpariggahitāya majjhimāya paṭipattiyā pakāsanato sugatasaddassa. Itarehi",
  "tika-s0401t:90_7": "sammāsambodhiyā padhānappadhānabhedaṃ payojanaṃ dasseti. Saṃsāramahoghato sattasantāraṇañhettha",
  "tika-s0401t:90_8": "padhānaṃ payojanaṃ, tadaññamappadhānaṃ. Tesu padhānena parahitappaṭipattiṃ dasseti,",
  "tika-s0401t:90_9": "itarena attahitasampattiṃ. Tadubhayena attahitāya paṭipannādīsu catūsu puggalesu",
  "tika-s0401t:90_10": "bhagavato catutthapuggalabhāvaṃ dasseti. Tena ca anuttaradakkhiṇeyyabhāvaṃ uttamavandaneyyabhāvaṃ",
  "tika-s0401t:90_11": "attano ca vandanakiriyāya khettaṅgatabhāvaṃ dasseti.",
  "tika-s0401t:91_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato",
  "tika-s0401t:91_1": "sabbalokiyaguṇasampatti dassitā hoti, paññāgahaṇena sabbaññutaññāṇapadaṭṭhānamaggañāṇadīpanato",
  "tika-s0401t:91_2": "sabbalokuttaraguṇasampatti. Tadubhayaggahaṇasiddho hi attho “sanarāmaralokagaru”ntiādinā",
  "tika-s0401t:91_3": "papañcīyatīti. Karuṇāgahaṇena ca upagamanaṃ nirupakkilesaṃ dasseti, paññāgahaṇena",
  "tika-s0401t:91_4": "apagamanaṃ. Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā",
  "tika-s0401t:91_5": "karuṇāya, paññāgahaṇena samaññāya anatidhāvanaṃ. Sabhāvānavabodhena hi dhammānaṃ",
  "tika-s0401t:91_6": "samaññaṃ atidhāvitvā sattādiparāmasanaṃ hotīti. Tathā karuṇāgahaṇena mahākaruṇāsamāpattivihāraṃ",
  "tika-s0401t:91_7": "dasseti, paññāgahaṇena tīsu kālesu appaṭihatañāṇaṃ catusaccañāṇaṃ, catupaṭisambhidāñāṇaṃ,",
  "tika-s0401t:91_8": "catuvesārajjañāṇaṃ. Karuṇāgahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0401t:91_9": "cha abhiññā, aṭṭhasu parisāsu akampanañāṇāni, dasa balāni, cuddasa buddhañāṇāni,",
  "tika-s0401t:91_10": "soḷasa ñāṇacariyā, aṭṭhārasa buddhadhammā, catucattālīsa ñāṇavatthūni, sattasattati",
  "tika-s0401t:91_11": "ñāṇavatthūnīti evamādīnaṃ anekesaṃ paññāpabhedānaṃ vasena ñāṇacāraṃ dasseti. Tathā",
  "tika-s0401t:91_12": "karuṇāgahaṇena caraṇasampattiṃ, paññāgahaṇena vijjāsampattiṃ. Karuṇāgahaṇena attādhipatitā,",
  "tika-s0401t:91_13": "paññāgahaṇena dhammādhipatitā. Karuṇāgahaṇena lokanāthabhāvo, paññāgahaṇena attanāthabhāvo.",
  "tika-s0401t:91_14": "Tathā karuṇāgahaṇena pubbakāribhāvo, paññāgahaṇena kataññutā. Tathā karuṇāgahaṇena",
  "tika-s0401t:91_15": "aparantapatā, paññāgahaṇena anattantapatā. Karuṇāgahaṇena vā buddhakaradhammasiddhi,",
  "tika-s0401t:91_16": "paññāgahaṇena buddhabhāvasiddhi. Tathā karuṇāgahaṇena paresaṃ tāraṇaṃ, paññāgahaṇena",
  "tika-s0401t:91_17": "sayaṃtaraṇaṃ. Tathā karuṇāgahaṇena sabbasattesu anuggahacittatā, paññāgahaṇena sabbadhammesu",
  "tika-s0401t:91_18": "virattacittatā dassitā hoti.",
  "tika-s0401t:92_0": "Sabbesañca buddhaguṇānaṃ karuṇā ādi tannidānabhāvato, paññā pariyosānaṃ tato uttarikaraṇīyābhāvato.",
  "tika-s0401t:92_1": "Iti ādipariyosānadassanena sabbe buddhaguṇā dassitā honti. Tathā karuṇāgahaṇena sīlakkhandhapubbaṅgamo",
  "tika-s0401t:92_2": "samādhikkhandho dassito hoti. Karuṇānidānañhi sīlaṃ tato pāṇātipātādiviratippavattito,",
  "tika-s0401t:92_3": "sā ca jhānattayasampayoginīti. Paññāvacanena paññākkhandho. Sīlañca sabbesaṃ buddhaguṇānaṃ",
  "tika-s0401t:92_4": "ādi, samādhi majjhe, paññā pariyosānanti evampi ādimajjhapariyosānakalyāṇā sabbe",
  "tika-s0401t:92_5": "buddhaguṇā dassitā honti nayato dassitattā. Eso eva hi niravasesato buddhaguṇānaṃ",
  "tika-s0401t:92_6": "dassanupāyo, yadidaṃ nayaggahaṇaṃ, aññathā ko nāma samattho bhagavato guṇe anupadaṃ",
  "tika-s0401t:92_7": "niravasesato dassetuṃ? Tenevāha –",
  "tika-s0401t:93": "“Buddhopi buddhassa bhaṇeyya vaṇṇaṃ,",
  "tika-s0401t:94": "Kappampi ce aññamabhāsamāno;",
  "tika-s0401t:95": "Khīyetha kappo ciradīghamantare,",
  "tika-s0401t:96": "Vaṇṇo na khīyetha tathāgatassā”ti. ;",
  "tika-s0401t:97": "Teneva ca āyasmatā sāriputtattherenapi buddhaguṇaparicchedanaṃ pati anuyuttena “no hetaṃ, bhante”ti paṭikkhipitvā “apica me, bhante, dhammanvayo vidito”ti vuttaṃ.",
  "tika-s0401t:98_0": "2. Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ",
  "tika-s0401t:98_1": "thometuṃ “buddhopī”tiādimāha. Tattha buddhoti kattuniddeso. Buddhabhāvanti kammaniddeso.",
  "tika-s0401t:98_2": "Bhāvetvā sacchikatvāti ca pubbakālakiriyāniddeso. Yanti aniyamato kammaniddeso. Upagatoti",
  "tika-s0401t:98_3": "aparakālakiriyāniddeso. Vandeti kiriyāniddeso. Tanti niyamanaṃ. Dhammanti vandanakiriyāya",
  "tika-s0401t:98_4": "kammaniddeso. Gatamalaṃ anuttaranti ca tabbisesanaṃ.",
  "tika-s0401t:99_0": "Tattha buddhasaddassa tāva “bujjhitā saccānīti buddho, bodhetā pajāyāti buddho”tiādinā",
  "tika-s0401t:99_1": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-s0401t:99_2": "buddhiyā vā vikasitabhāvato buddhavāti buddho jāgaraṇavikasanatthavasena. Atha vā",
  "tika-s0401t:99_3": "kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato",
  "tika-s0401t:99_4": "kammavacanicchāya abhāvena avagamanatthavaseneva kattuniddeso labbhatīti buddhavāti",
  "tika-s0401t:99_5": "buddho yathā “dikkhito na dadātī”ti. Atthato pana pāramitāparibhāvito sayambhuñāṇena",
  "tika-s0401t:99_6": "saha vāsanāya vihataviddhaṃsitaniravasesakileso mahākaruṇāsabbaññutaññāṇādiaparimeyyaguṇagaṇādhāro",
  "tika-s0401t:99_7": "khandhasantāno buddho. Yathāha –",
  "tika-s0401t:100": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva”nti.",
  "tika-s0401t:101_0": "Api-saddo sambhāvane. Tena “evaṃ guṇavisesayutto sopi nāma bhagavā”ti vakkhamānaguṇadhamme",
  "tika-s0401t:101_1": "sambhāvanaṃ dīpeti. Buddhabhāvanti sammāsambodhiṃ. Bhāvetvāti uppādetvā vaḍḍhetvā",
  "tika-s0401t:101_2": "ca. Sacchikatvāti paccakkhaṃ katvā. Upagatoti patto, adhigatoti attho. Etassa buddhabhāvanti",
  "tika-s0401t:101_3": "etena sambandho. Gatamalanti vigatamalaṃ, niddosanti attho. Vandeti paṇamāmi, thomemi",
  "tika-s0401t:101_4": "vā. Anuttaranti uttararahitaṃ, lokuttaranti attho. Dhammanti yathānusiṭṭhaṃ paṭipajjamāne",
  "tika-s0401t:101_5": "apāyato ca saṃsārato ca apatamāne katvā dhāretīti dhammo. Ayañhettha saṅkhepattho",
  "tika-s0401t:101_6": "– evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ dhammaṃ",
  "tika-s0401t:101_7": "bhāvetvā, phalanibbānaṃ pana sacchikatvā anuttaraṃ sammāsambodhiṃ adhigato, tamevaṃ",
  "tika-s0401t:101_8": "buddhānampi buddhabhāvahetubhūtaṃ sabbadosamalarahitaṃ attano uttaritarābhāvena anuttaraṃ",
  "tika-s0401t:101_9": "paṭivedhasaddhammaṃ namāmīti. Pariyattisaddhammassapi tappakāsanattā idha saṅgaho daṭṭhabbo.",
  "tika-s0401t:102_0": "Atha vā “abhidhammanayasamuddaṃ adhigañchi, tīṇi piṭakāni sammasī”ti ca aṭṭhakathāyaṃ",
  "tika-s0401t:102_1": "vuttattā pariyattidhammassapi sacchikiriyāsammasanapariyāyo labbhatīti sopi idha",
  "tika-s0401t:102_2": "vutto evāti daṭṭhabbaṃ. Tathā “yaṃ dhammaṃ bhāvetvā sacchikatvā”ti ca vuttattā buddhakaradhammabhūtāhi",
  "tika-s0401t:102_3": "pāramitāhi saha pubbabhāge adhisīlasikkhādayopi idha dhammasaddena saṅgahitāti veditabbā.",
  "tika-s0401t:102_4": "Tāpi hi vigatappaṭipakkhatāya gatamalā, anaññasādhāraṇatāya anuttarā cāti. Tathā",
  "tika-s0401t:102_5": "hi sattānaṃ sakalavaṭṭadukkhanissaraṇāya katamahābhinīhāro mahākaruṇādhivāsanapesalajjhāsayo",
  "tika-s0401t:102_6": "paññāvisesapariyodātanimmalānaṃ dānadamasaññamādīnaṃ uttamadhammānaṃ satasahassādhikāni",
  "tika-s0401t:102_7": "kappānaṃ cattāri asaṅkhyeyyāni sakkaccaṃ nirantaraṃ niravasesānaṃ bhāvanāpaccakkhakaraṇehi",
  "tika-s0401t:102_8": "kammādīsu adhigatavasībhāvo acchariyācinteyyamahānubhāvo adhisīlaadhicittānaṃ paramukkaṃsapāramippatto",
  "tika-s0401t:102_9": "bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ",
  "tika-s0401t:102_10": "sammāsambodhiṃ abhisambuddhoti.",
  "tika-s0401t:103_0": "Ettha ca “bhāvetvā”ti etena vijjāsampadāya dhammaṃ thometi, “sacchikatvā”ti etena",
  "tika-s0401t:103_1": "vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena",
  "tika-s0401t:103_2": "vā samādhisampadāya, dutiyena samāpattisampadāya. Atha vā paṭhamena khayañāṇabhāvena,",
  "tika-s0401t:103_3": "dutiyena anuppādañāṇabhāvena. Paṭhamena vā vijjūpamatāya, dutiyena vajirūpamatāya.",
  "tika-s0401t:103_4": "Purimena vā virāgasampattiyā, dutiyena nirodhasampattiyā. Tathā paṭhamena niyyānabhāvena,",
  "tika-s0401t:103_5": "dutiyena nissaraṇabhāvena. Paṭhamena vā hetubhāvena, dutiyena asaṅkhatabhāvena. Paṭhamena",
  "tika-s0401t:103_6": "vā dassanabhāvena, dutiyena vivekabhāvena. Paṭhamena vā adhipatibhāvena, dutiyena",
  "tika-s0401t:103_7": "amatabhāvena dhammaṃ thometi. Atha vā “yaṃ dhammaṃ bhāvetvā buddhabhāvaṃ upagato”ti",
  "tika-s0401t:103_8": "etena svākkhātatāya dhammaṃ thometi, “sacchikatvā”ti etena sandiṭṭhikatāya. Tathā",
  "tika-s0401t:103_9": "purimena akālikatāya, pacchimena ehipassikatāya. Purimena vā opaneyyikatāya, pacchimena",
  "tika-s0401t:103_10": "paccattaṃ veditabbatāya dhammaṃ thometi. “Gatamala”nti iminā saṃkilesābhāvadīpanena",
  "tika-s0401t:103_11": "dhammassa parisuddhataṃ dasseti, “anuttara”nti etena aññassa visiṭṭhassa abhāvadīpanena",
  "tika-s0401t:103_12": "vipulaparipuṇṇataṃ. Paṭhamena vā pahānasampadaṃ dhammassa dasseti, dutiyena pabhavasampadaṃ.",
  "tika-s0401t:103_13": "Bhāvetabbatāya vā dhammassa gatamalabhāvo yojetabbo. Bhāvanāguṇena hi so dosānaṃ",
  "tika-s0401t:103_14": "samugghātako hotīti. Sacchikātabbabhāvena anuttarabhāvo yojetabbo. Sacchikiriyānibbattito",
  "tika-s0401t:103_15": "hi taduttarikaraṇīyābhāvato anaññasādhāraṇatāya anuttaroti. Tathā “bhāvetvā”ti etena",
  "tika-s0401t:103_16": "saha pubbabhāgasīlādīhi sekkhā sīlasamādhipaññākkhandhā dassitā honti. “Sacchikatvā”ti",
  "tika-s0401t:103_17": "etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0401t:104_0": "3. Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ",
  "tika-s0401t:104_1": "thometuṃ “sugatassā”tiādimāha. Tattha sugatassāti sambandhaniddeso. “Tassa puttāna”nti",
  "tika-s0401t:104_2": "etena sambandho. Orasānanti puttavisesanaṃ. Mārasenamathanānanti orasaputtabhāve",
  "tika-s0401t:104_3": "kāraṇaniddeso tena kilesappahānameva bhagavato orasaputtabhāve kāraṇaṃ anujānātīti",
  "tika-s0401t:104_4": "dasseti. Aṭṭhannanti gaṇanaparicchedaniddeso. Tena ca satipi tesaṃ sattavisesabhāvena",
  "tika-s0401t:104_5": "anekasatasahassabhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānativattanato.",
  "tika-s0401t:104_6": "Samūhanti samudāyaniddeso. Ariyasaṅghanti guṇavisiṭṭhasaṃhatabhāvaniddeso. Tena asatipi",
  "tika-s0401t:104_7": "ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.",
  "tika-s0401t:105_0": "Tattha urasi bhavā jātā saṃbaddhā ca orasā. Yathā hi sattānaṃ orasaputtā attajatāya",
  "tika-s0401t:105_1": "pitu santakassa dāyajjassa visesena bhāgino honti, evametepi ariyapuggalā sammāsambuddhassa",
  "tika-s0401t:105_2": "savanante ariyāya jātiyā jātatāya bhagavato santakassa vimuttisukhassa ariyadhammaratanassa",
  "tika-s0401t:105_3": "ekantena bhāginoti orasā viya orasā. Atha vā bhagavato dhammadesanānubhāvena ariyabhūmiṃ",
  "tika-s0401t:105_4": "okkamamānā okkantā ca ariyasāvakā bhagavato ure vāyāmajanitābhijātitāya nippariyāyena",
  "tika-s0401t:105_5": "orasaputtāti vattabbataṃ arahanti. Sāvakehi pavattiyamānāpi hi dhammadesanā “bhagavato",
  "tika-s0401t:105_6": "dhammadesanā”icceva vuccati taṃmūlakattā lakkhaṇādivisesābhāvato ca.",
  "tika-s0401t:106_0": "Yadipi ariyasāvakānaṃ ariyamaggādhigamasamaye bhagavato viya tadantarāyakaraṇatthaṃ",
  "tika-s0401t:106_1": "devaputtamāro, māravāhinī vā na ekantena apasādeti, tehi pana apasādetabbatāya kāraṇe",
  "tika-s0401t:106_2": "vimathite tepi vimathitā eva nāma hontīti āha – “mārasenamathanāna”nti. Imasmiṃ panatthe",
  "tika-s0401t:106_3": "“māramārasenamathanāna”nti vattabbe “mārasenamathanāna”nti ekadesasarūpekaseso katoti",
  "tika-s0401t:106_4": "daṭṭhabbaṃ. Atha vā khandhābhisaṅkhāramārānaṃ viya devaputtamārassapi guṇamāraṇe",
  "tika-s0401t:106_5": "sahāyabhāvūpagamanato kilesabalakāyo “senā”ti vuccati. Yathāha – “kāmā te paṭhamā",
  "tika-s0401t:106_6": "senā”tiādi. Sā ca tehi diyaḍḍhasahassabhedā, anantabhedā vā kilesavāhinī satidhammavicayavīriyasamathādiguṇappaharaṇehi",
  "tika-s0401t:106_7": "odhiso vimathitā vihatā viddhastā cāti mārasenamathanā, ariyasāvakā. Etena tesaṃ",
  "tika-s0401t:106_8": "bhagavato anujātaputtataṃ dasseti.",
  "tika-s0401t:107_0": "Ārakattā kilesehi, anaye na iriyanato, aye ca iriyanato ariyā niruttinayena. Atha",
  "tika-s0401t:107_1": "vā sadevakena lokena saraṇanti araṇīyato upagantabbato, upagatānañca tadatthasiddhito",
  "tika-s0401t:107_2": "ariyā, ariyānaṃ saṅghoti ariyasaṅgho, ariyo ca so saṅgho cāti vā ariyasaṅgho, taṃ",
  "tika-s0401t:107_3": "ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti",
  "tika-s0401t:107_4": "assa ariyasaṅghassa bahūpakārataṃ dassetuṃ idheva “sirasā vande”ti vuttanti daṭṭhabbaṃ.",
  "tika-s0401t:108_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0401t:108_1": "“mārasenamathanāna”nti etena pahānasampadaṃ sakalasaṃkilesappahānadīpanato. “Aṭṭhannampi",
  "tika-s0401t:108_2": "samūha”nti etena ñāṇasampadaṃ maggaṭṭhaphalaṭṭhabhāvadīpanato. “Ariyasaṅgha”nti etena",
  "tika-s0401t:108_3": "pabhavasampadaṃ dasseti sabbasaṅghānaṃ aggabhāvadīpanato. Atha vā “sugatassa orasānaṃ",
  "tika-s0401t:108_4": "puttāna”nti ariyasaṅghassa visuddhanissayabhāvadīpanaṃ, “mārasenamathanāna”nti sammāujuñāyasāmīcippaṭipannabhāvadīpanaṃ,",
  "tika-s0401t:108_5": "“aṭṭhannampi samūha”nti āhuneyyādibhāvadīpanaṃ, “ariyasaṅgha”nti anuttarapuññakkhettabhāvadīpanaṃ.",
  "tika-s0401t:108_6": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ",
  "tika-s0401t:108_7": "dīpeti. Lokuttarasaraṇagamanena hi te bhagavato orasaputtā jātā. “Mārasenamathanāna”nti",
  "tika-s0401t:108_8": "etena abhinīhārasampadāsiddhaṃ pubbabhāge sammāpaṭipattiṃ dasseti. Katābhinīhārā",
  "tika-s0401t:108_9": "hi sammāpaṭipannā māraṃ māraparisaṃ vā abhivijinanti. “Aṭṭhannampi samūha”nti etena",
  "tika-s0401t:108_10": "viddhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ",
  "tika-s0401t:108_11": "pakāsitattā. “Ariyasaṅgha”nti aggadakkhiṇeyyabhāvaṃ dasseti. Saraṇagamanañca sāvakānaṃ",
  "tika-s0401t:108_12": "sabbaguṇānaṃ ādi, sapubbabhāgappaṭipadā sekkhā sīlakkhandhādayo majjhe, asekkhā sīlakkhandhādayo",
  "tika-s0401t:108_13": "pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0401t:109_0": "4. Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ",
  "tika-s0401t:109_1": "katvā idāni taṃnipaccakāraṃ yathādhippete payojane pariṇāmento “iti me”tiādimāha.",
  "tika-s0401t:109_2": "Tattha ratijananaṭṭhena ratanaṃ, buddhadhammasaṅghā. Tesañhi “itipi so bhagavā”tiādinā",
  "tika-s0401t:109_3": "yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0401t:110_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-s0401t:110_1": "rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hoti, ujugatamevassa",
  "tika-s0401t:110_2": "tasmiṃ samaye cittaṃ hoti tathāgataṃ ārabbha. Ujugatacitto kho pana, mahānāma, ariyasāvako",
  "tika-s0401t:110_3": "labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyatī”tiādi.",
  "tika-s0401t:111": "Cittīkatādibhāvo vā ratanaṭṭho. Vuttañhetaṃ –",
  "tika-s0401t:112": "“Cittīkataṃ mahagghañca, atulaṃ dullabhadassanaṃ;",
  "tika-s0401t:113": "Anomasattaparibhogaṃ, ratanaṃ tena vuccatī”ti. ;",
  "tika-s0401t:114": "Cittīkatabhāvādayo ca anaññasādhāraṇā buddhādīsu eva labbhantīti.",
  "tika-s0401t:115_0": "Vandanāva vandanāmayaṃ yathā “dānamayaṃ, sīlamaya”nti. Vandanā cettha kāyavācācittehi",
  "tika-s0401t:115_1": "tiṇṇaṃ ratanānaṃ guṇaninnatā, thomanā vā. Pujjabhāvaphalanibbattanato puññaṃ, attano",
  "tika-s0401t:115_2": "santānaṃ punātīti vā. Suvihatantarāyoti suṭṭhu vihatantarāyo. Etena attano pasādasampattiyā,",
  "tika-s0401t:115_3": "ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ",
  "tika-s0401t:115_4": "vihanane samatthanti dasseti. Hutvāti pubbakālakiriyā. Tassa “atthaṃ pakāsayissāmī”ti",
  "tika-s0401t:115_5": "etena sambandho. Tassāti yaṃ ratanattayavandanāmayaṃ puññaṃ, tassa. Ānubhāvenāti balena.",
  "tika-s0401t:116_0": "5. Evaṃ ratanattayassa nipaccakārakaraṇe payojanaṃ dassetvā idāni yassā dhammadesanāya",
  "tika-s0401t:116_1": "atthaṃ saṃvaṇṇetukāmo, tassā tāva guṇābhitthavanavasena upaññāpanatthaṃ “ekakadukādipaṭimaṇḍitassā”tiādimāha,",
  "tika-s0401t:116_2": "ekakādīni aṅgāni uparūpari vaḍḍhetvā desitehi suttantehi paṭimaṇḍitassa visiṭṭhassāti",
  "tika-s0401t:116_3": "attho. Etena “aṅguttaro”ti ayaṃ imassa āgamassa atthānugatā samaññāti dasseti. Nanu",
  "tika-s0401t:116_4": "ca ekakādivasena desitāni suttāniyeva āgamo. Kassa pana ekakadukādīhi paṭimaṇḍitabhāvoti?",
  "tika-s0401t:116_5": "Saccametaṃ paramatthato, suttāni pana upādāya paññatto āgamo. Yatheva hi atthabyañjanasamudāye",
  "tika-s0401t:116_6": "suttanti vohāro, evaṃ suttasamudāye āgamoti vohāro. Ekakādīhi aṅgehi uparūpari uttaro",
  "tika-s0401t:116_7": "adhikoti aṅguttaro, āgamissanti ettha, etena, etasmā vā attatthaparatthādayoti āgamo,",
  "tika-s0401t:116_8": "ādikalyāṇādiguṇasampattiyā uttamaṭṭhena taṃtaṃabhipatthitasamiddhihetutāya paṇḍitehi",
  "tika-s0401t:116_9": "varitabbato varo, āgamo ca so varo ca seṭṭhaṭṭhenāti āgamavaro, āgamasammatehi vā",
  "tika-s0401t:116_10": "varoti āgamavaro. Aṅguttaro ca so āgamavaro cāti aṅguttarāgamavaro, tassa.",
  "tika-s0401t:117_0": "Puṅgavā vuccanti usabhā, asantasanaparissayasahanassa paripālanādiguṇehi taṃsadisatāya",
  "tika-s0401t:117_1": "dhammakathikā eva puṅgavāti dhammakathikapuṅgavā, tesaṃ. Hetūpamādippaṭimaṇḍitanānāvidhadesanānayavicittatāya",
  "tika-s0401t:117_2": "vicittapaṭibhānajananassa. Sumaṅgalavilāsinīādīsu pana “buddhānubuddhasaṃvaṇṇitassā”ti",
  "tika-s0401t:117_3": "vuttaṃ. Buddhānañhi saccappaṭivedhaṃ anugamma paṭividdhasaccā aggasāvakādayo ariyā",
  "tika-s0401t:117_4": "buddhānubuddhā. Ayampi āgamo tehi atthasaṃvaṇṇanāvasena guṇasaṃvaṇṇanāvasena ca saṃvaṇṇito",
  "tika-s0401t:117_5": "eva. Atha vā buddhā ca anubuddhā ca buddhānubuddhāti yojetabbaṃ. Sammāsambuddheneva",
  "tika-s0401t:117_6": "hi tiṇṇaṃ piṭakānaṃ atthavaṇṇanākkamo bhāsito, yā “pakiṇṇakadesanā”ti vuccati. Tato",
  "tika-s0401t:117_7": "saṅgāyanādivaseneva sāvakehīti ācariyā vadanti. Idha pana “dhammakathikapuṅgavānaṃ",
  "tika-s0401t:117_8": "vicittapaṭibhānajananassa”icceva thomanā katā. Saṃvaṇṇanāsu cāyaṃ ācariyassa pakati,",
  "tika-s0401t:117_9": "yā taṃtaṃsaṃvaṇṇanāsu ādito tassa tassa saṃvaṇṇetabbassa dhammassa visesaguṇakittanena",
  "tika-s0401t:117_10": "thomanā. Tathā hi sumaṅgalavilāsinīpapañcasūdanīsāratthappakāsanīsu aṭṭhasālinīādīsu",
  "tika-s0401t:117_11": "ca yathākkamaṃ “saddhāvahaguṇassa, paravādamathanassa, ñāṇappabhedajananassa, tassa",
  "tika-s0401t:117_12": "gambhīrañāṇehi ogāḷhassa abhiṇhaso nānānayavicittassā”tiādinā thomanā katā.",
  "tika-s0401t:118_0": "6. Attho kathīyati etāyāti atthakathā, sā eva aṭṭhakathā, ttha-kārassa ṭṭha-kāraṃ",
  "tika-s0401t:118_1": "katvā yathā “dukkhassa pīḷanaṭṭho”ti. Āditotiādimhi paṭhamasaṅgītiyaṃ. Chaḷabhiññatāya",
  "tika-s0401t:118_2": "paramena cittavasībhāvena samannāgatattā jhānādīsu pañcavidhavasitāsabbhāvato ca",
  "tika-s0401t:118_3": "vasino, therā mahākassapādayo, tesaṃ satehi pañcahi. Yāti yā aṭṭhakathā. Saṅgītāti",
  "tika-s0401t:118_4": "atthaṃ pakāsetuṃ yuttaṭṭhāne “ayaṃ etassa attho, ayaṃ etassa attho”ti saṅgahetvā",
  "tika-s0401t:118_5": "vuttā. Anusaṅgītā ca yasattherādīhi pacchāpi dutiyatatiyasaṅgītīsu. Iminā attano",
  "tika-s0401t:118_6": "saṃvaṇṇanāya āgamanavisuddhiṃ dasseti.",
  "tika-s0401t:119_0": "7. Sīhassa lānato gahaṇato sīhaḷo, sīhakumāro. Taṃvaṃsajātatāya tambapaṇṇidīpe khattiyānaṃ,",
  "tika-s0401t:119_1": "tesaṃ nivāsatāya tambapaṇṇidīpassa ca sīhaḷabhāvo veditabbo. Ābhatāti jambudīpato",
  "tika-s0401t:119_2": "ānītā. Athāti pacchā. Aparabhāge hi asaṅkaratthaṃ sīhaḷabhāsāya aṭṭhakathā ṭhapitāti.",
  "tika-s0401t:119_3": "Tena sā mūlaṭṭhakathā sabbasādhāraṇā na hotīti idaṃ atthappakāsanaṃ ekantena karaṇīyanti",
  "tika-s0401t:119_4": "dasseti. Tenevāha – “dīpavāsīnamatthāyā”ti. Tattha dīpavāsīnanti jambudīpavāsīnaṃ,",
  "tika-s0401t:119_5": "dīpavāsīnanti vā sīhaḷadīpavāsīnaṃ atthāya sīhaḷabhāsāya ṭhapitāti yojanā.",
  "tika-s0401t:120_0": "8. Apanetvānāti kañcukasadisaṃ sīhaḷabhāsaṃapanetvāna. Tatoti aṭṭhakathāto. Ahanti",
  "tika-s0401t:120_1": "attānaṃ niddisati. Manoramaṃ bhāsanti māgadhabhāsaṃ. Sā hi sabhāvaniruttibhūtā paṇḍitānaṃ",
  "tika-s0401t:120_2": "manaṃ ramayatīti. Tenevāha – “tantinayānucchavika”nti, pāḷigatiyā anulomikaṃ pāḷicchāyānuvidhāyininti",
  "tika-s0401t:120_3": "attho. Vigatadosanti asabhāvaniruttibhāsantararahitaṃ.",
  "tika-s0401t:121_0": "9. Samayaṃ avilomentoti siddhantaṃ avirodhento. Etena atthadosābhāvamāha. Aviruddhattā",
  "tika-s0401t:121_1": "eva hi theravādāpi idha pakāsīyissanti. Theravaṃsadīpānanti thirehi sīlakkhandhādīhi",
  "tika-s0401t:121_2": "samannāgatattā therā, mahākassapādayo, tehi āgatā ācariyaparamparā theravaṃso. Tappariyāpannā",
  "tika-s0401t:121_3": "hutvā āgamādhigamasampannattā paññāpajjotena tassa samujjalanato theravaṃsadīpā,",
  "tika-s0401t:121_4": "mahāvihāravāsino therā, tesaṃ. Vividhehi ākārehi nicchīyatīti vinicchayo, gaṇṭhiṭṭhānesu",
  "tika-s0401t:121_5": "khīlamaddanākārena pavattā vimaticchedakathā. Suṭṭhu nipuṇo saṇho vinicchayo etesanti",
  "tika-s0401t:121_6": "sunipuṇavinicchayā. Atha vā vinicchinotīti vinicchayo, yathāvuttatthavisayaṃ ñāṇaṃ.",
  "tika-s0401t:121_7": "Suṭṭhu nipuṇo cheko vinicchayo etesanti sunipuṇavinicchayā. Etena mahākassapādittheraparamparābhato,",
  "tika-s0401t:121_8": "tatoyeva ca aviparīto saṇhasukhumo mahāvihāravāsīnaṃ vinicchayoti tassa pamāṇabhūtataṃ dasseti.",
  "tika-s0401t:122_0": "10. Sujanassa cāti ca-saddo sampiṇḍanattho. Tena “na kevalaṃ jambudīpavāsīnaṃyeva",
  "tika-s0401t:122_1": "atthāya, atha kho sādhujanānaṃ tosanatthañcā”ti dasseti. Tena ca “tambapaṇṇidīpavāsīnampi",
  "tika-s0401t:122_2": "atthāyā”ti ayamattho siddho hoti uggahaṇādisukaratāya tesampi bahūpakārattā. Ciraṭṭhitatthanti",
  "tika-s0401t:122_3": "ciraṭṭhitiatthaṃ, cirakālāvaṭṭhānāyāti attho. Idañhi atthappakāsanaṃ aviparītabyañjanasunikkhepassa",
  "tika-s0401t:122_4": "atthasunītassa ca upāyabhāvato saddhammassa ciraṭṭhitiyā saṃvattati. Vuttañhetaṃ bhagavatā –",
  "tika-s0401t:123": "“Dveme, bhikkhave, dhammā saddhammassa ṭhitiyā asammosāya anantaradhānāya saṃvattanti. Katame dve? Sunikkhittañca padabyañjanaṃ, attho ca sunīto”ti.",
  "tika-s0401t:124_0": "11-12. Yaṃ atthavaṇṇanaṃ katthukāmo, tassā mahantattaṃ pariharituṃ “sāvatthipabhūtīna”ntiādimāha.",
  "tika-s0401t:124_1": "Tenāha – “na idha vitthārakathaṃ karissāmi, na taṃ idha vicārayissāmī”ti ca. Tattha",
  "tika-s0401t:124_2": "dīghassāti dīghanikāyassa. Majjhimassāti majjhimanikāyassa. “Saṅgītīnaṃ dvinnaṃ yā",
  "tika-s0401t:124_3": "me atthaṃ vadantenā”tipi pāṭho. Tatthapi saṅgītīnaṃ dvinnanti dīghamajjhimanikāyānanti",
  "tika-s0401t:124_4": "attho gahetabbo. Meti karaṇatthe sāmivacanaṃ, mayāti attho. Sudanti nipātamattaṃ.",
  "tika-s0401t:124_5": "Heṭṭhā dīghassa majjhimassa ca atthaṃ vadantena sāvatthipabhutīnaṃ nagarānaṃ yā vaṇṇanā",
  "tika-s0401t:124_6": "katā, tassā vitthārakathaṃ na idha bhiyyo karissāmīti yojetabbaṃ. Yāni ca tattha",
  "tika-s0401t:124_7": "vatthūni vitthāravasena vuttāni, tesampi vitthārakathaṃ na idha bhiyyo karissāmīti sambandho.",
  "tika-s0401t:125_0": "13. Idāni “na idha vitthārakathaṃ karissāmī”ti sāmaññato vuttassa atthassa pavaraṃ",
  "tika-s0401t:125_1": "dassetuṃ – “suttānaṃ panā”tiādi vuttaṃ. Suttānaṃ ye atthā vatthūhi vinā na pakāsantīti yojetabbaṃ.",
  "tika-s0401t:126_0": "14. Yaṃ aṭṭhakathaṃ kattukāmo, tadekadesabhāvena visuddhimaggo ca gahetabboti kathikānaṃ",
  "tika-s0401t:126_1": "upadesaṃ karonto tattha vicāritadhamme uddesavasena dasseti – “sīlakathā”tiādinā.",
  "tika-s0401t:126_2": "Tattha sīlakathāti cārittavārittādivasena sīlassa vitthārakathā. Dhutadhammāti piṇḍapātikaṅgādayo",
  "tika-s0401t:126_3": "terasa kilesadhunanakadhammā. Kammaṭṭhānāni sabbānīti pāḷiyaṃ āgatāni aṭṭhatiṃsa,",
  "tika-s0401t:126_4": "aṭṭhakathāyaṃ dveti niravasesāni yogakammassa bhāvanāya pavattiṭṭhānāni. Cariyāvidhānasahitoti",
  "tika-s0401t:126_5": "rāgacaritādīnaṃ sabhāvādividhānena sahito. Jhānāni cattāri rūpāvacarajjhānāni, samāpattiyo",
  "tika-s0401t:126_6": "catasso āruppasamāpattiyo. Aṭṭhapi vā paṭiladdhamattāni jhānāni samāpajjanavasībhāvappattiyā",
  "tika-s0401t:126_7": "samāpattiyo. Jhānāni vā rūpārūpāvacarajjhānāni, samāpattiyo phalasamāpattinirodhasamāpattiyo.",
  "tika-s0401t:127": "15. Lokiyalokuttarabhedā cha abhiññāyo sabbā abhiññāyo. Ñāṇavibhaṅgādīsu āgatanayena ekavidhādinā paññāya saṃkaletvā sampiṇḍetvā nicchayo paññāsaṅkalananicchayo.",
  "tika-s0401t:128_0": "16. Paccayadhammānaṃ hetuādīnaṃ paccayuppannadhammānaṃ hetupaccayādibhāvo paccayākāro,",
  "tika-s0401t:128_1": "tassa desanā paccayākāradesanā, paṭiccasamuppādakathāti attho. Sā pana ghanavinibbhogassa",
  "tika-s0401t:128_2": "sudukkaratāya saṇhasukhumā, nikāyantaraladdhisaṅkararahitā, ekattanayādisahitā ca",
  "tika-s0401t:128_3": "tattha vicāritāti āha – “suparisuddhanipuṇanayā”ti. Paṭisambhidādīsu āgatanayaṃ avissajjetvāva",
  "tika-s0401t:128_4": "vicāritattā avimuttatantimaggā.",
  "tika-s0401t:129": "17. Iti pana sabbanti iti-saddo parisamāpane, pana-saddo vacanālaṅkāre, etaṃ sabbanti attho. Idhāti imissā aṭṭhakathāya na vicārayissāmi punaruttibhāvatoti adhippāyo.",
  "tika-s0401t:130_0": "18. Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0401t:130_1": "Tattha “majjhe ṭhatvā”ti etena majjhabhāvadīpanena visesato catunnaṃ āgamānaṃ sādhāraṇaṭṭhakathā",
  "tika-s0401t:130_2": "visuddhimaggo, na sumaṅgalavilāsinīādayo viya asādhāraṇaṭṭhakathāti dasseti. “Visesato”ti",
  "tika-s0401t:130_3": "ca idaṃ vinayābhidhammānampi visuddhimaggo yathārahaṃ atthavaṇṇanā hoti evāti katvā vuttaṃ.",
  "tika-s0401t:131_0": "19. Iccevāti iti eva. Tampīti visuddhimaggampi. Etāyāti manorathapūraṇiyā. Ettha",
  "tika-s0401t:131_1": "ca “sīhaḷadīpaṃ ābhatā”tiādinā atthappakāsanassa nimittaṃ dasseti, “dīpavāsīnamatthāya",
  "tika-s0401t:131_2": "sujanassa ca tuṭṭhatthaṃ ciraṭṭhitatthañca dhammassā”ti etena payojanaṃ, apanetvāna",
  "tika-s0401t:131_3": "tatohaṃ, sīhaḷabhāsa”ntiādinā. “Sāvatthipabhutīna”ntiādinā ca karaṇappakāraṃ. Heṭṭhimanikāyesu",
  "tika-s0401t:131_4": "visuddhimagge ca vicāritānaṃ atthānaṃ avicāraṇampi hi idha karaṇappakāro evāti.",
  "tika-s0401t:132": "Ganthārambhakathāvaṇṇanā niṭṭhitā.",
  "tika-s0401t:133": "1. Rūpādivaggavaṇṇanā",
  "tika-s0401t:134": "Nidānavaṇṇanā",
  "tika-s0401t:135_0": "Vibhāgavantānaṃ sabhāvavibhāvanaṃ vibhāgadassanavaseneva hotīti paṭhamaṃ tāva nipātasuttavasena",
  "tika-s0401t:135_1": "vibhāgaṃ dassetuṃ “tattha aṅguttarāgamo nāmā”tiādimāha. Tattha tatthāti “aṅguttarāgamassa",
  "tika-s0401t:135_2": "atthaṃ pakāsayissāmī”ti yadidaṃ vuttaṃ, tasmiṃ vacane, “yassa atthaṃ pakāsayissāmī”ti",
  "tika-s0401t:135_3": "paṭiññātaṃ, so aṅguttarāgamo nāma nipātasuttavasena evaṃ vibhāgoti attho. Atha vā",
  "tika-s0401t:135_4": "tatthāti “aṅguttaranissitaṃ attha”nti etasmiṃ vacane yo aṅguttarāgamo vutto, so nipātasuttādivasena edisoti attho.",
  "tika-s0401t:136_0": "Idāni taṃ ādito paṭṭhāya saṃvaṇṇitukāmo attano saṃvaṇṇanāya paṭhamamahāsaṅgītiyaṃ",
  "tika-s0401t:136_1": "nikkhittānukkamena pavattabhāvadassanatthaṃ “tassa nipātesu…pe… vuttaṃ nidānamādī”tiādimāha.",
  "tika-s0401t:136_2": "Tattha yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ",
  "tika-s0401t:136_3": "saṅgahetvā gāyanaṃ kathanaṃ saṅgīti. Etena taṃtaṃsikkhāpadānaṃ suttānañca ādipariyosānesu",
  "tika-s0401t:136_4": "antarantarā ca sambandhavasena ṭhapitaṃ saṅgītikāravacanaṃ saṅgahitaṃ hoti. Saṅgīyamānassa",
  "tika-s0401t:136_5": "atthassa mahantatāya pūjanīyatāya ca mahatī saṅgīti mahāsaṅgīti, paṭhamā mahāsaṅgīti",
  "tika-s0401t:136_6": "paṭhamamahāsaṅgīti, tassā pavattikālo paṭhamamahāsaṅgītikālo, tasmiṃ paṭhamamahāsaṅgītikāle.",
  "tika-s0401t:136_7": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ. Yo",
  "tika-s0401t:136_8": "lokiyehi upogghātoti vuccati, svāyamettha “evaṃ me suta”ntiādiko gantho veditabbo.",
  "tika-s0401t:136_9": "Na “sanidānāhaṃ, bhikkhave, dhammaṃ desemī”tiādīsu viya ajjhāsayādidesanuppattihetu.",
  "tika-s0401t:136_10": "Tenevāha – “evaṃ me sutantiādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.",
  "tika-s0401t:137_0": "1. “Sā panesā”tiādinā bāhiranidāne vattabbaṃ atidisitvā idāni abbhantaranidānaṃ ādito",
  "tika-s0401t:137_1": "paṭṭhāya saṃvaṇṇituṃ “yaṃ paneta”nti vuttaṃ. Tattha yasmā saṃvaṇṇanaṃ karontena saṃvaṇṇetabbe",
  "tika-s0401t:137_2": "dhamme padāni padavibhāgaṃ tadatthañca dassetvā tato paraṃ piṇḍatthādinidassanavasena",
  "tika-s0401t:137_3": "ca saṃvaṇṇanā kātabbā, tasmā padāni tāva dassento “evanti nipātapada”ntiādimāha.",
  "tika-s0401t:137_4": "Tattha padavibhāgoti padānaṃ viseso, na padaviggaho. Atha vā padāni ca padavibhāgo",
  "tika-s0401t:137_5": "ca padavibhāgo, padaviggaho ca padavibhāgo ca padavibhāgoti vā ekasesavasena padapadaviggahā",
  "tika-s0401t:137_6": "padavibhāgasaddena vuttāti veditabbaṃ. Tattha padaviggaho “jetassa vanaṃ jetavana”ntiādinā",
  "tika-s0401t:137_7": "samāsapadesu daṭṭhabbo.",
  "tika-s0401t:138_0": "Atthatoti padatthato. Taṃ pana padatthaṃ atthuddhārakkamena paṭhamaṃ evaṃ-saddassa",
  "tika-s0401t:138_1": "dassento “evaṃ-saddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṃ",
  "tika-s0401t:138_2": "saṅgaho daṭṭhabbo. Tathā hi “evaṃgatāni puthusippāyatanāni, evamādīnī”tiādīsu idaṃ-saddassa",
  "tika-s0401t:138_3": "atthe evaṃ-saddo. Gata-saddo hi pakārapariyāyo, tathā vidhākāra-saddā ca. Tathā hi",
  "tika-s0401t:138_4": "vidhayuttagatasadde lokiyā pakāratthe vadanti. “Evaṃ su te sunhātā suvilittā kappitakesamassū",
  "tika-s0401t:138_5": "āmukkamaṇikuṇḍalābharaṇā odātavatthavasanā pañcahi kāmaguṇehi samappitā samaṅgībhūtā",
  "tika-s0401t:138_6": "paricārenti seyyathāpi tvaṃ etarahi sācariyakoti. No hidaṃ, bho gotamā”tiādīsu pucchāyaṃ.",
  "tika-s0401t:138_7": "“Evaṃ lahuparivattaṃ, evamāyupariyanto”ti ca ādīsu parimāṇe.",
  "tika-s0401t:139_0": "Nanu ca “evaṃ su te sunhātā suvilittā evamāyupariyanto”ti ettha evaṃ-saddena pucchanākāraparimāṇākārānaṃ",
  "tika-s0401t:139_1": "vuttattā ākārattho eva evaṃ-saddoti? Na, visesasabbhāvato. Ākāramattavācako hi evaṃ-saddo",
  "tika-s0401t:139_2": "ākāratthoti adhippeto yathā “evaṃ byākho”tiādīsu, na pana ākāravisesavācako. Evañca",
  "tika-s0401t:139_3": "katvā “evaṃ jātena maccenā”tiādīni upamādiudāharaṇāni upapannāni honti. Tathā hi",
  "tika-s0401t:139_4": "“yathā hi…pe… bahu”nti ettha puppharāsiṭṭhāniyato manussūpapattisappurisūpanissayasaddhammassavanayonisomanasikārabhogasampatti-",
  "tika-s0401t:139_5": "ādidānādipuññakiriyāhetusamudāyato sobhāsugandhatādiguṇayogato mālāguṇasadisiyo pahūtā",
  "tika-s0401t:139_6": "puññakiriyā maritabbasabhāvatāya maccena sattena kattabbāti jotitattā puppharāsimālāguṇāva",
  "tika-s0401t:139_7": "upamā. Tesaṃ upamākāro yathā-saddena aniyamato vuttoti “evaṃ-saddo upamākāranigamanattho”ti",
  "tika-s0401t:139_8": "vattuṃ yuttaṃ, so pana upamākāro niyamiyamāno atthato upamāva hotīti āha – “upamāyaṃ",
  "tika-s0401t:139_9": "āgato”ti. Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya",
  "tika-s0401t:139_10": "ākappasampattiyā yo tattha upadisanākāro, so atthato upadeso evāti vuttaṃ – “evaṃ",
  "tika-s0401t:139_11": "te…pe… upadese”ti. Tathā evametaṃ bhagavā, evametaṃ sugatāti ettha bhagavatā yathāvuttamatthaṃ",
  "tika-s0401t:139_12": "aviparītato jānantehi kataṃ tattha saṃvijjamānaguṇānaṃ pakārehi haṃsanaṃ udaggatākaraṇaṃ",
  "tika-s0401t:139_13": "sampahaṃsanaṃ, yo tattha sampahaṃsanākāroti yojetabbaṃ.",
  "tika-s0401t:140_0": "Evamevaṃ panāyanti ettha garahaṇākāroti yojetabbaṃ, so ca garahaṇākāro “vasalī”tiādikhuṃsanasaddasannidhānato",
  "tika-s0401t:140_1": "idha evaṃ-saddena pakāsitoti viññāyati. Yathā cettha, evaṃ upamākārādayopi upamādivasena",
  "tika-s0401t:140_2": "vuttānaṃ puppharāsiādisaddānaṃ sannidhānatoti daṭṭhabbaṃ. Evaṃ, bhanteti khotiādīsu",
  "tika-s0401t:140_3": "pana dhammassa sādhukaṃ savanamanasikārena niyojitehi bhikkhūhi attano tattha ṭhitabhāvassa",
  "tika-s0401t:140_4": "paṭijānanavasena vuttattā ettha evaṃ-saddo vacanasampaṭicchanattho vutto, tena “evaṃ,",
  "tika-s0401t:140_5": "bhante, sādhu bhante, suṭṭhu bhante”ti vuttaṃ hoti. Evañca vadehīti “yathāhaṃ vadāmi,",
  "tika-s0401t:140_6": "evaṃ samaṇaṃ ānandaṃ vadehī”ti vadanākāro idāni vattabbo evaṃ-saddena nidassīyatīti",
  "tika-s0401t:140_7": "nidassanattho vutto. Evaṃ noti etthāpi tesaṃ yathāvuttadhammānaṃ ahitadukkhāvahabhāve",
  "tika-s0401t:140_8": "sanniṭṭhānajananatthaṃ anumatiggahaṇavasena “no vā, kathaṃ vo ettha hotī”ti pucchāya",
  "tika-s0401t:140_9": "katāya “evaṃ no ettha hotī”ti vuttattā tadākārasanniṭṭhānaṃ evaṃ-saddena vibhāvitanti",
  "tika-s0401t:140_10": "viññāyati. So pana tesaṃ dhammānaṃ ahitāya dukkhāya saṃvattanākāro niyamiyamāno avadhāraṇattho",
  "tika-s0401t:140_11": "hotīti āha – “evaṃ no ettha hotītiādīsu avadhāraṇe”ti.",
  "tika-s0401t:141_0": "Nānānayanipuṇanti ekattanānattaabyāpāraevaṃdhammatāsaṅkhātā, nandiyāvaṭṭatipukkhalasīhavikkīḷitaaṅkusadisālocanasaṅkhātā",
  "tika-s0401t:141_1": "vā ādhārādibhedavasena nānāvidhā nayā nānānayā. Nayā vā pāḷigatiyo, tā ca paññattiādivasena",
  "tika-s0401t:141_2": "saṃkilesabhāgiyādilokiyāditadubhayavomissakatādivasena kusalādivasena khandhādivasena",
  "tika-s0401t:141_3": "saṅgahādivasena samayavimuttādivasena padhānādivasena kusalamūlādivasena tikapaṭṭhānādivasena",
  "tika-s0401t:141_4": "ca nānappakārāti nānānayā, tehi nipuṇaṃ saṇhaṃ sukhumanti nānānayanipuṇaṃ. Āsayova",
  "tika-s0401t:141_5": "ajjhāsayo, te ca sassatādibhedena tattha ca apparajakkhatādibhedena ca aneke, attajjhāsayādayo",
  "tika-s0401t:141_6": "eva vā samuṭṭhānaṃ uppattihetu etassāti anekajjhāsayasamuṭṭhānaṃ. Atthabyañjanasampannanti",
  "tika-s0401t:141_7": "atthabyañjanaparipuṇṇaṃ upanetabbābhāvato. Saṅkāsanapakāsanavivaraṇavibhajanauttānīkaraṇapaññattivasena",
  "tika-s0401t:141_8": "chahi atthapadehi akkharapadabyañjanākāraniruttiniddesavasena chahi byañjanapadehi",
  "tika-s0401t:141_9": "ca samannāgatanti vā attho daṭṭhabbo.",
  "tika-s0401t:142_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato rāgādikilesāpanayanato",
  "tika-s0401t:142_1": "ca pāṭihāriya”nti vadanti. Bhagavato pana paṭipakkhā rāgādayo na santi, ye haritabbā.",
  "tika-s0401t:142_2": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ",
  "tika-s0401t:142_3": "pavattati, tasmā tattha pavattavohārena ca na sakkā idha “pāṭihāriya”nti vatthuṃ.",
  "tika-s0401t:142_4": "Sace pana mahākāruṇikassa bhagavato veneyyagatā ca kilesā paṭipakkhā, tesaṃ haraṇato",
  "tika-s0401t:142_5": "“pāṭihāriya”nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā",
  "tika-s0401t:142_6": "titthiyā, tesaṃ haraṇato pāṭihāriyaṃ. Te hi diṭṭhiharaṇavasena ca diṭṭhippakāsane",
  "tika-s0401t:142_7": "asamatthabhāvena ca iddhiādesanānusāsanīhi haritā apanītā hontīti. “Paṭī”ti vā ayaṃ",
  "tika-s0401t:142_8": "saddo “pacchā”ti etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu",
  "tika-s0401t:142_9": "viya, tasmā samāhite citte vigatūpakkilese katakiccena pacchā haritabbaṃ pavattetabbanti",
  "tika-s0401t:142_10": "paṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ",
  "tika-s0401t:142_11": "paṭihāriyaṃ, iddhiādesanānusāsaniyo ca vigatūpakkilesena katakiccena ca sattahitatthaṃ",
  "tika-s0401t:142_12": "puna pavattetabbā, haritesu ca attano upakkilesesu parasattānaṃ upakkilesaharaṇāni",
  "tika-s0401t:142_13": "hontīti paṭihāriyāni bhavanti. Paṭihāriyameva pāṭihāriyaṃ, paṭihāriye vā iddhiādesanānusāsanisamudāye",
  "tika-s0401t:142_14": "bhavaṃ ekamekaṃ pāṭihāriyanti vuccati. Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0401t:142_15": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Tassa pana iddhiādibhedena",
  "tika-s0401t:142_16": "visayabhedena ca bahuvidhassa bhagavato desanāyaṃ labbhamānattā āha – “vividhapāṭihāriya”nti.",
  "tika-s0401t:143_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0401t:143_1": "desitākārato. Acinteyyānubhāvā hi bhagavato desanā. Evañca katvā “sabbappakārena",
  "tika-s0401t:143_2": "ko samattho viññātu”nti idaṃ vacanaṃ samatthitaṃ bhavati, dhāraṇabaladassanañca na",
  "tika-s0401t:143_3": "virujjhati sutākārāvirujjhanassa adhippetattā. Na hettha atthantaratāparihāro dvinnaṃ",
  "tika-s0401t:143_4": "atthānaṃ ekavisayattā, itarathā thero bhagavato desanāya sabbathā paṭiggahaṇe samattho",
  "tika-s0401t:143_5": "asamattho cāti āpajjeyyāti.",
  "tika-s0401t:144_0": "“Yo paro na hoti, so attā”ti evaṃ vuttāya niyakajjhattasaṅkhātāya sasantatiyaṃ vattanato",
  "tika-s0401t:144_1": "tividhopi me-saddo kiñcāpi ekasmiṃyeva atthe dissati, karaṇasampadānasāminiddesavasena",
  "tika-s0401t:144_2": "pana vijjamānabhedaṃ sandhāyāha – “me-saddo tīsu atthesu dissatī”ti.",
  "tika-s0401t:145_0": "Kiñcāpi upasaggo kiriyaṃ viseseti, jotakabhāvato pana satipi tasmiṃ suta-saddo eva",
  "tika-s0401t:145_1": "taṃ tamatthaṃ vadatīti anupasaggassa suta-saddassa atthuddhāre saupasaggassa gahaṇaṃ",
  "tika-s0401t:145_2": "na virujjhatīti dassento “saupasaggo ca anupasaggo cā”ti āha. Assāti sutasaddassa.",
  "tika-s0401t:145_3": "Kammabhāvasādhanāni idha sutasadde sambhavantīti vuttaṃ – “upadhāritanti vā upadhāraṇanti",
  "tika-s0401t:145_4": "vā attho”ti. Mayāti atthe satīti yadā me-saddassa kattuvasena karaṇaniddeso, tadāti",
  "tika-s0401t:145_5": "attho. Mamāti atthe satīti yadā sambandhavasena sāminiddeso, tadā.",
  "tika-s0401t:146_0": "Sutasaddasanniṭṭhāne payuttena evaṃ-saddena savanakiriyājotakena bhavitabbanti vuttaṃ",
  "tika-s0401t:146_1": "– “evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṃ",
  "tika-s0401t:146_2": "sotadvārikaviññāṇānaṃ tadabhinīhaṭānañca manodvārikaviññāṇānaṃ gahaṇaṃ veditabbaṃ.",
  "tika-s0401t:146_3": "Sabbesampi vākyānaṃ evakāratthasahitattā “suta”nti etassa sutamevāti ayamattho labbhatīti",
  "tika-s0401t:146_4": "āha – “assavanabhāvappaṭikkhepato”ti. Etena avadhāraṇena niyāmataṃ dasseti. Yathā",
  "tika-s0401t:146_5": "ca sutaṃ sutamevāti niyāmetabbaṃ, taṃ sammā sutaṃ hotīti āha – “anūnādhikāviparītaggahaṇanidassana”nti.",
  "tika-s0401t:146_6": "Atha vā saddantaratthāpohanavasena saddo atthaṃ vadatīti sutanti assutaṃ na hotīti",
  "tika-s0401t:146_7": "ayametassa atthoti vuttaṃ – “assavanabhāvappaṭikkhepato”ti. Iminā diṭṭhādivinivattanaṃ",
  "tika-s0401t:146_8": "karoti. Idaṃ vuttaṃ hoti – na idaṃ mayā diṭṭhaṃ, na sayambhuñāṇena sacchikataṃ, atha",
  "tika-s0401t:146_9": "kho sutaṃ, tañca sammadevāti. Tenevāha – “anūnādhikāviparītaggahaṇanidassana”nti.",
  "tika-s0401t:146_10": "Avadhāraṇatthe vā evaṃ-sadde ayamatthayojanā – “karīyatī”ti tadapekkhassa suta-saddassa",
  "tika-s0401t:146_11": "ayamattho vutto “assavanabhāvappaṭikkhepato”ti. Tenevāha – “anūnādhikāviparītaggahaṇanidassana”nti.",
  "tika-s0401t:146_12": "Savana-saddo cettha kammattho veditabbo “suyyatī”ti.",
  "tika-s0401t:147_0": "Evaṃ savanahetusavanavisesavasena padattayassa ekena pakārena atthayojanaṃ dassetvā",
  "tika-s0401t:147_1": "idāni pakārantarehi taṃ dassetuṃ – “tathā eva”ntiādi vuttaṃ. Tattha tassāti yā sā",
  "tika-s0401t:147_2": "bhagavato sammukhā dhammassavanākārena pavattā manodvāraviññāṇavīthi, tassā. Sā hi",
  "tika-s0401t:147_3": "nānappakārena ārammaṇe pavattituṃ samatthā. Tathā ca vuttaṃ – “sotadvārānusārenā”ti.",
  "tika-s0401t:147_4": "Nānappakārenāti vakkhamānānaṃ anekavihitānaṃ byañjanatthaggahaṇānaṃ nānākārena. Etena",
  "tika-s0401t:147_5": "imissā yojanāya ākārattho evaṃ-saddo gahitoti dīpeti. Pavattibhāvappakāsananti pavattiyā",
  "tika-s0401t:147_6": "atthibhāvappakāsanaṃ. Sutanti dhammappakāsananti yasmiṃ ārammaṇe vuttappakārā viññāṇavīthi",
  "tika-s0401t:147_7": "nānappakārena pavattā, tassa dhammattā vuttaṃ, na sutasaddassa dhammatthattā. Vuttassevatthassa",
  "tika-s0401t:147_8": "pākaṭīkaraṇaṃ “ayañhetthā”tiādi. Tattha viññāṇavīthiyāti karaṇatthe karaṇavacanaṃ, mayāti kattuatthe.",
  "tika-s0401t:148_0": "Evanti niddisitabbappakāsananti nidassanatthaṃ evaṃ-saddaṃ gahetvā vuttaṃ nidassetabbassa",
  "tika-s0401t:148_1": "nidassitabbattābhāvābhāvato. Tena evaṃ-saddena sakalampi suttaṃ paccāmaṭṭhanti dasseti.",
  "tika-s0401t:148_2": "Sutasaddassa kiriyāsaddattā savanakiriyāya ca sādhāraṇaviññāṇappabandhappaṭibaddhattā",
  "tika-s0401t:148_3": "tattha ca puggalavohāroti vuttaṃ – “sutanti puggalakiccappakāsana”nti. Na hi puggalavohārarahite",
  "tika-s0401t:148_4": "dhammappabandhe savanakiriyā labbhatīti.",
  "tika-s0401t:149_0": "Yassa cittasantānassātiādipi ākāratthameva evaṃ-saddaṃ gahetvā purimayojanāya aññathā",
  "tika-s0401t:149_1": "atthayojanaṃ dassetuṃ vuttaṃ. Tattha ākārapaññattīti upādāpaññatti eva dhammānaṃ",
  "tika-s0401t:149_2": "pavattiākārupādānavasena tathā vuttā. Sutanti visayaniddesoti sotabbabhūto dhammo",
  "tika-s0401t:149_3": "savanakiriyākattupuggalassa savanakiriyāvasena pavattiṭṭhānanti katvā vuttaṃ. Cittasantānavinimuttassa",
  "tika-s0401t:149_4": "paramatthato kassaci kattuabhāvepi saddavohārena buddhiparikappitabhedavacanicchāya",
  "tika-s0401t:149_5": "cittasantānato aññaṃ viya taṃsamaṅgiṃ katvā vuttaṃ – “cittasantānena taṃsamaṅgīno”ti.",
  "tika-s0401t:149_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0401t:149_7": "paramatthato kattubhāvato, savanavasena cittapavattiyā eva vā savanakiriyābhāvato",
  "tika-s0401t:149_8": "taṃkiriyākattu ca visayo hotīti katvā vuttaṃ – “taṃsamaṅgīno kattuvisaye”ti. Sutākārassa",
  "tika-s0401t:149_9": "ca therassa sammānicchitabhāvato āha – “gahaṇasanniṭṭhāna”nti. Etena vā avadhāraṇatthaṃ",
  "tika-s0401t:149_10": "evaṃ-saddaṃ gahetvā ayamatthayojanā katāti daṭṭhabbaṃ.",
  "tika-s0401t:150_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa",
  "tika-s0401t:150_1": "nidassanassa, avadhāraṇassa vā pakāsanasabhāvo evaṃ-saddoti tadākārādiupadhāraṇassa",
  "tika-s0401t:150_2": "puggalapaññattiyā upādānabhūtadhammappabandhabyāpāratāya vuttaṃ – “evanti puggalakiccaniddeso”ti.",
  "tika-s0401t:150_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0401t:150_4": "āha – “sutanti viññāṇakiccaniddeso”ti. Meti saddappavattiyā ekanteneva sattavisayattā",
  "tika-s0401t:150_5": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti",
  "tika-s0401t:150_6": "vuttaṃ. Avijjamānapaññattivijjamānapaññattisabhāvā yathākkamaṃ evaṃsaddasutasaddānaṃ",
  "tika-s0401t:150_7": "atthāti te tathārūpapaññattiupādānabyāpārabhāvena dassento āha – “evanti puggalakiccaniddeso,",
  "tika-s0401t:150_8": "sutanti viññāṇakiccaniddeso”ti. Ettha ca karaṇakiriyākattukammavisesappakāsanavasena",
  "tika-s0401t:150_9": "puggalabyāpāravisayapuggalabyāpāranidassanavasena gahaṇākāraggāhakatabbisayavisesaniddesavasena",
  "tika-s0401t:150_10": "kattukaraṇabyāpārakattuniddesavasena ca dutiyādayo catasso atthayojanā dassitāti daṭṭhabbaṃ.",
  "tika-s0401t:151_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "tika-s0401t:151_1": "vijjamānādivasena chasu paññattibhedesu antogadhattā tesu “eva”ntiādīnaṃ paññattīnaṃ",
  "tika-s0401t:151_2": "sarūpaṃ niddhārento āha – “evanti ca meti cā”tiādi. Tattha evanti ca meti ca vuccamānassatthassa",
  "tika-s0401t:151_3": "ākārādino dhammānaṃ asallakkhaṇabhāvato avijjamānapaññattibhāvoti āha – “saccikaṭṭhaparamatthavasena",
  "tika-s0401t:151_4": "avijjamānapaññattī”ti. Tattha saccikaṭṭhaparamatthavasenāti bhūtatthauttamatthavasena.",
  "tika-s0401t:151_5": "Idaṃ vuttaṃ hoti – yo māyāmarīciādayo viya abhūtattho, anussavādīhi gahetabbo viya",
  "tika-s0401t:151_6": "anuttamattho ca na hoti, so rūpasaddādisabhāvo, ruppanānubhavanādisabhāvo vā attho",
  "tika-s0401t:151_7": "saccikaṭṭho paramattho cāti vuccati, na tathā “evaṃ me”tipadānaṃ atthoti. Etamevatthaṃ",
  "tika-s0401t:151_8": "pākaṭataraṃ kātuṃ “kiñhettha ta”ntiādi vuttaṃ. Sutanti pana saddāyatanaṃ sandhāyāha",
  "tika-s0401t:151_9": "– “vijjamānapaññattī”ti. Teneva hi “yañhi taṃ ettha sotena upaladdha”nti vuttaṃ.",
  "tika-s0401t:151_10": "“Sotadvārānusārena upaladdha”nti pana vutte atthabyañjanādi sabbaṃ labbhati. Taṃ",
  "tika-s0401t:151_11": "taṃ upādāya vattabbatoti sotapathamāgate dhamme upādāya tesaṃ upadhāritākārādino",
  "tika-s0401t:151_12": "paccāmasanavasena evanti, sasantatipariyāpanne khandhe upādāya meti vattabbattāti",
  "tika-s0401t:151_13": "attho. Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko",
  "tika-s0401t:151_14": "viya paṭhamādīni diṭṭhamutaviññāte apekkhitvā pavattoti āha – “diṭṭhādīni upanidhāya",
  "tika-s0401t:151_15": "vattabbato”ti. Assutaṃ na hotīti hi sutanti pakāsito ayamatthoti.",
  "tika-s0401t:152_0": "Attanā paṭividdhā suttassa pakāravisesā evanti therena paccāmaṭṭhāti āha – “asammohaṃ",
  "tika-s0401t:152_1": "dīpetī”ti. Nānappakārappaṭivedhasamattho hotīti etena vakkhamānassa suttassa nānappakārataṃ",
  "tika-s0401t:152_2": "duppaṭivijjhatañca dasseti. Sutassa asammosaṃ dīpetīti sutākārassa yāthāvato dassiyamānattā",
  "tika-s0401t:152_3": "vuttaṃ. Asammohenāti sammohābhāvena, paññāya eva vā savanakālasambhūtāya taduttarikālapaññāsiddhi.",
  "tika-s0401t:152_4": "Evaṃ asammosenāti etthāpi vattabbaṃ. Byañjanānaṃ paṭivijjhitabbo ākāro nātigambhīro,",
  "tika-s0401t:152_5": "yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti",
  "tika-s0401t:152_6": "vuttaṃ – “paññāpubbaṅgamāyā”tiādi “paññāya pubbaṅgamā”ti katvā. Pubbaṅgamatā cettha",
  "tika-s0401t:152_7": "padhānabhāvo “manopubbaṅgamā”tiādīsu viya, pubbaṅgamatāya vā cakkhuviññāṇādīsu āvajjanādīnaṃ",
  "tika-s0401t:152_8": "viya appadhānatte paññā pubbaṅgamā etissāti ayampi attho yujjati, evaṃ satipubbaṅgamāyāti",
  "tika-s0401t:152_9": "etthāpi vuttanayānusārena yathāsambhavamattho veditabbo. Atthabyañjanasampannassāti",
  "tika-s0401t:152_10": "atthabyañjanaparipuṇṇassa, saṅkāsanappakāsanavivaraṇavibhajanauttānīkaraṇapaññattivasena",
  "tika-s0401t:152_11": "chahi atthapadehi akkharapadabyañjanākāraniruttiniddesavasena chahi byañjanapadehi",
  "tika-s0401t:152_12": "ca samannāgatassāti vā attho daṭṭhabbo.",
  "tika-s0401t:153_0": "Yonisomanasikāraṃ dīpeti evaṃ-saddena vuccamānānaṃ ākāranidassanāvadhāraṇatthānaṃ",
  "tika-s0401t:153_1": "aviparītasaddhammavisayattāti adhippāyo. Avikkhepaṃ dīpetīti “cittapariyādānaṃ kattha",
  "tika-s0401t:153_2": "bhāsita”ntiādipucchāvase pakaraṇappattassa vakkhamānassa suttassa savanaṃ samādhānamantarena",
  "tika-s0401t:153_3": "na sambhavatīti katvā vuttaṃ. Vikkhittacittassātiādi tassevatthassa samatthanavasena",
  "tika-s0401t:153_4": "vuttaṃ. Sabbasampattiyāti atthabyañjanadesakappayojanādisampattiyā. Aviparītasaddhammavisayehi",
  "tika-s0401t:153_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0401t:153_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ",
  "tika-s0401t:153_7": "siddhi vuttā tadavinābhāvato. Evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ",
  "tika-s0401t:153_8": "siddhi dassetabbā siyā assutavato sappurisūpanissayarahitassa ca tadabhāvato. Na",
  "tika-s0401t:153_9": "hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena",
  "tika-s0401t:153_10": "ca phalabhūtassa saddhammassavanassa siddhi dassitā. Ayaṃ panettha adhippāyo yutto",
  "tika-s0401t:153_11": "siyā, saddhammassavanasappurisūpanissayā na ekantena avikkhepassa kāraṇaṃ bāhiraṅgattā,",
  "tika-s0401t:153_12": "avikkhepo pana sappurisūpanissayo viya saddhammassavanassa ekantakāraṇanti. Evampi",
  "tika-s0401t:153_13": "avikkhepena sappurisūpanissayasiddhijotanā na samatthitāva. No na samatthitā vikkhittacittānaṃ",
  "tika-s0401t:153_14": "sappurisapayirupāsanābhāvassa atthasiddhattā. Ettha ca purimaṃ phalena kāraṇassa",
  "tika-s0401t:153_15": "siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena phalassa",
  "tika-s0401t:153_16": "siddhidassanaṃ daṭṭhabbaṃ ekantavassinā viya meghavuṭṭhānena vuṭṭhippavattiyā.",
  "tika-s0401t:154_0": "Bhagavato vacanassa atthabyañjanappabhedaparicchedavasena sakalasāsanasampattiogāhanākāro",
  "tika-s0401t:154_1": "niravasesaparahitapāripūritākāraṇanti vuttaṃ – “evaṃ bhaddako ākāro”ti. Yasmā na",
  "tika-s0401t:154_2": "hotīti sambandho. Pacchimacakkadvayasampattinti attasammāpaṇidhipubbekatapuññatāsaṅkhātaguṇadvayaṃ.",
  "tika-s0401t:154_3": "Aparāparaṃ vuttiyā cettha cakkabhāvo, caranti etehi sattā sampattibhavesūti vā. Ye",
  "tika-s0401t:154_4": "sandhāya vuttaṃ – “cattārimāni, bhikkhave, cakkāni, yehi samannāgatānaṃ devamanussānaṃ",
  "tika-s0401t:154_5": "catucakkaṃ vattatī”tiādi. Purimapacchimabhāvo cettha desanākkamavasena daṭṭhabbo.",
  "tika-s0401t:154_6": "Pacchimacakkadvayasiddhiyāti pacchimacakkadvayassa atthitāya. Sammāpaṇihitatto pubbe",
  "tika-s0401t:154_7": "ca katapuñño suddhāsayo hoti tadasiddhihetūnaṃ kilesānaṃ dūrībhāvatoti āha – “āsayasuddhi",
  "tika-s0401t:154_8": "siddhā hotī”ti. Tathā hi vuttaṃ – “sammāpaṇihitaṃ cittaṃ, seyyaso naṃ tato kare”ti,",
  "tika-s0401t:154_9": "“katapuññosi tvaṃ, ānanda, padhānamanuyuñja, khippaṃ hohisi anāsavo”ti ca. Tenevāha",
  "tika-s0401t:154_10": "– “āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa",
  "tika-s0401t:154_11": "dhammassavanappayogassa visadabhāvena. Tathā cāha – “āgamabyattisiddhī”ti, sabbassa",
  "tika-s0401t:154_12": "vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato",
  "tika-s0401t:154_13": "avikkhittacitto pariyattiyaṃ visārado hotīti.",
  "tika-s0401t:155_0": "Nānappakārapaṭivedhadīpakenātiādinā atthabyañjanesu therassa evaṃ-saddasuta-saddānaṃ",
  "tika-s0401t:155_1": "asammohadīpanato catuppaṭisambhidāvasena atthayojanaṃ dasseti. Tattha sotappabhedapaṭivedhadīpakenāti",
  "tika-s0401t:155_2": "etena ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva sotabbadhammavisesaṃ",
  "tika-s0401t:155_3": "āmasatīti dasseti. Manodiṭṭhikaraṇānaṃ pariyattidhammānaṃ anupekkhanasuppaṭivedhā",
  "tika-s0401t:155_4": "visesato manasikārappaṭibaddhāti te vuttanayena yonisomanasikāradīpakena evaṃ-saddena",
  "tika-s0401t:155_5": "yojetvā, savanadhāraṇavacīparicayā pariyattidhammā visesena sotāvadhānappaṭibaddhāti",
  "tika-s0401t:155_6": "te avikkhepadīpakena suta-saddena yojetvā dassento sāsanasampattiyā dhammassavane",
  "tika-s0401t:155_7": "ussāhaṃ janeti. Tattha dhammāti pariyattidhammā. Manasā anupekkhitāti “idha sīlaṃ",
  "tika-s0401t:155_8": "kathitaṃ, idha samādhi, idha paññā, ettakā ettha anusandhayo”tiādinā nayena manasā",
  "tika-s0401t:155_9": "anu anu pekkhitā. Diṭṭhiyā suppaṭividdhāti nijjhānakkhanti bhūtāya, ñātapariññāsaṅkhātāya",
  "tika-s0401t:155_10": "vā diṭṭhiyā tattha tattha vuttarūpārūpadhamme “iti rūpaṃ, ettakaṃ rūpa”ntiādinā suṭṭhu",
  "tika-s0401t:155_11": "vavatthapetvā paṭividdhā.",
  "tika-s0401t:156_0": "Sakalena vacanenāti pubbe tīhi padehi visuṃ visuṃ yojitattā vuttaṃ. Asappurisabhūminti",
  "tika-s0401t:156_1": "akataññutaṃ, “idhekacco pāpabhikkhu tathāgatappaveditaṃ dhammavinayaṃ pariyāpuṇitvā",
  "tika-s0401t:156_2": "attano dahatī”ti evaṃ vuttaṃ anariyavohārāvatthaṃ. Sā eva anariyavohārāvatthā asaddhammo.",
  "tika-s0401t:156_3": "Nanu ca ānandattherassa “mamedaṃ vacana”nti adhimānassa, mahākassapattherādīnañca",
  "tika-s0401t:156_4": "tadāsaṅkāya abhāvato asappurisabhūmisamatikkamādivacanaṃ niratthakanti? Nayidamevaṃ,",
  "tika-s0401t:156_5": "“evaṃ me suta”nti vadantena ayampi attho vibhāvitoti dassanato. Keci pana “devatānaṃ",
  "tika-s0401t:156_6": "parivitakkāpekkhaṃ tathāvacananti edisī codanā anavakāsā”ti vadanti. Tasmiṃ kira",
  "tika-s0401t:156_7": "khaṇe ekaccānaṃ devatānaṃ evaṃ cetaso parivitakko udapādi “bhagavā parinibbuto, ayañca",
  "tika-s0401t:156_8": "āyasmā desanākusalo idāni dhammaṃ deseti, sakyakulappasuto tathāgatassa bhātā cūḷapituputto,",
  "tika-s0401t:156_9": "kiṃ nu kho sayaṃ sacchikataṃ dhammaṃ deseti, udāhu bhagavato eva vacanaṃ yathāsuta”nti,",
  "tika-s0401t:156_10": "evaṃ tadāsaṅkitappakārato asappurisabhūmisamokkamādito atikkamādi vibhāvitanti. Attano",
  "tika-s0401t:156_11": "adahantoti “mameda”nti attani aṭṭhapento. Appetīti nidasseti. Diṭṭhadhammikasamparāyikaparamatthesu",
  "tika-s0401t:156_12": "yathārahaṃ satte netīti netti, dhammoyeva netti dhammanetti.",
  "tika-s0401t:157_0": "Daḷhataraniviṭṭhā vicikicchā kaṅkhā. Nātisaṃsappanaṃ matibhedamattaṃ vimati. Assaddhiyaṃ",
  "tika-s0401t:157_1": "vināseti bhagavatā bhāsitattā sammukhā cassa paṭiggahitattā khalitaduruttādiggahaṇadosābhāvato",
  "tika-s0401t:157_2": "ca. Ettha ca pañcamādayo tisso atthayojanā ākārādiatthesu aggahitavisesameva evaṃ-saddaṃ",
  "tika-s0401t:157_3": "gahetvā dassitā, tato parā catasso ākāratthameva evaṃ-saddaṃ gahetvā vibhāvitā, pacchimā",
  "tika-s0401t:157_4": "pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-saddaṃ gahetvā",
  "tika-s0401t:157_5": "yojitāti daṭṭhabbaṃ.",
  "tika-s0401t:158_0": "Eka-saddo aññaseṭṭhaasahāyasaṅkhādīsu dissati. Tathā hesa “sassato attā ca loko ca,",
  "tika-s0401t:158_1": "idameva saccaṃ moghamaññanti ittheke abhivadantī”tiādīsu aññatthe dissati, “cetaso",
  "tika-s0401t:158_2": "ekodibhāva”ntiādīsu seṭṭhe, “eko vūpakaṭṭho”tiādīsu asahāye “ekova kho, bhikkhave,",
  "tika-s0401t:158_3": "khaṇo ca samayo ca brahmacariyavāsāyā”tiādīsu saṅkhāyaṃ. Idhāpi saṅkhāyanti dassento",
  "tika-s0401t:158_4": "āha – “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca.",
  "tika-s0401t:158_5": "Khaṇoti okāso. Tathāgatuppādādiko hi maggabrahmacariyassa okāso tappaccayappaṭilābhahetuttā.",
  "tika-s0401t:158_6": "Khaṇo eva ca samayo. Yo khaṇoti ca samayoti ca vuccati, so eko evāti hi attho. Mahāsamayoti",
  "tika-s0401t:158_7": "mahāsamūho. Samayopi khoti sikkhāpadapūraṇassa hetupi. Samayappavādaketi diṭṭhippavādake.",
  "tika-s0401t:158_8": "Tattha hi nisinnā titthiyā attano attano samayaṃ pavadantīti. Atthābhisamayāti hitappaṭilābhā.",
  "tika-s0401t:158_9": "Abhisametabboti abhisamayo, abhisamayo attho abhisamayaṭṭhoti pīḷanādīni abhisametabbabhāvena",
  "tika-s0401t:158_10": "ekībhāvaṃ upanetvā vuttāni. Abhisamayassa vā paṭivedhassa visayabhūto attho abhisamayaṭṭhoti",
  "tika-s0401t:158_11": "tāneva tathā ekattena vuttāni. Tattha pīḷanaṃ dukkhasaccassa taṃsamaṅgino hiṃsanaṃ",
  "tika-s0401t:158_12": "avipphārikatākaraṇaṃ. Santāpo dukkhadukkhatādivasena santapanaṃ paridahanaṃ.",
  "tika-s0401t:159_0": "Tattha sahakārikāraṇe sanijjhaṃ sameti samavetīti samayo, samavāyo. Sameti samāgacchati",
  "tika-s0401t:159_1": "ettha maggabrahmacariyaṃ tadādhārapuggalehīti samayo, khaṇo. Sameti ettha, etena",
  "tika-s0401t:159_2": "vā saṃgacchati satto, sabhāvadhammo vā sahajātādīhi, uppādādīhi vāti samayo, kālo.",
  "tika-s0401t:159_3": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ",
  "tika-s0401t:159_4": "viya ca kappanāmattasiddhena rūpena voharīyatīti. Samaṃ, saha vā avayavānaṃ ayanaṃ",
  "tika-s0401t:159_5": "pavatti avaṭṭhānanti samayo, samūho yathā “samudāyo”ti. Avayavasahāvaṭṭhānameva hi",
  "tika-s0401t:159_6": "samūhoti. Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0401t:159_7": "hetu yathā “samudayo”ti. Sameti saṃyojanabhāvato sambaddho eti attano visaye pavattati,",
  "tika-s0401t:159_8": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo,",
  "tika-s0401t:159_9": "diṭṭhi. Diṭṭhisaṃyojanena hi sattā ativiya bajjhantīti. Samiti saṅgati samodhānanti",
  "tika-s0401t:159_10": "samayo, paṭilābho. Samassa yānaṃ, sammā vā yānaṃ apagamoti samayo, pahānaṃ. Abhimukhaṃ",
  "tika-s0401t:159_11": "ñāṇena sammā etabbo abhisametabboti abhisamayo, dhammānaṃ aviparīto sabhāvo. Abhimukhabhāvena",
  "tika-s0401t:159_12": "sammā eti gacchati bujjhatīti abhisamayo, dhammānaṃ aviparītasabhāvāvabodho. Evaṃ",
  "tika-s0401t:159_13": "tasmiṃ tasmiṃ atthe samayasaddassa pavatti veditabbā. Samayasaddassa atthuddhāre",
  "tika-s0401t:159_14": "abhisamayasaddassa udāharaṇaṃ vuttanayena veditabbaṃ. Assāti samayasaddassa. Kālo",
  "tika-s0401t:159_15": "attho samavāyādīnaṃ atthānaṃ idha asambhavato, desadesakaparisānaṃ viya suttassa",
  "tika-s0401t:159_16": "nidānabhāvena kālassa apadisitabbato ca.",
  "tika-s0401t:160_0": "Kasmā panettha aniyamitavaseneva kālo niddiṭṭho, na utusaṃvaccharādivasena niyametvāti",
  "tika-s0401t:160_1": "āha – “tattha kiñcāpī”tiādi. Utusaṃvaccharādivasena niyamaṃ akatvā samayasaddassa",
  "tika-s0401t:160_2": "vacane ayampi guṇo laddho hotīti dassento “ye vā ime”tiādimāha. Sāmaññajotanā hi",
  "tika-s0401t:160_3": "visese avatiṭṭhatīti. Tattha diṭṭhadhammasukhavihārasamayo devasikaṃ jhānasamāpattīhi",
  "tika-s0401t:160_4": "vītināmanakālo, visesato sattasattāhāni. Suppakāsāti dasasahassilokadhātuyā pakampanaobhāsapātubhāvādīhi",
  "tika-s0401t:160_5": "pākaṭā. Yathāvuttabhedesu eva samayesu ekadesaṃ pakārantarehi saṅgahetvā dassetuṃ",
  "tika-s0401t:160_6": "“yo cāya”ntiādimāha. Tathā hi ñāṇakiccasamayo attahitappaṭipattisamayo ca abhisambodhisamayo,",
  "tika-s0401t:160_7": "ariyatuṇhībhāvasamayo diṭṭhadhammasukhavihārasamayo, karuṇākiccaparahitappaṭipattidhammikathāsamayo desanāsamayoyeva.",
  "tika-s0401t:161_0": "Karaṇavacanena niddeso katoti sambandho. Tatthāti abhidhammavinayesu. Tathāti bhummakaraṇehi.",
  "tika-s0401t:161_1": "Adhikaraṇattho ādhārattho. Bhāvo nāma kiriyā, kiriyāya kiriyantaralakkhaṇaṃ bhāvenabhāvalakkhaṇaṃ.",
  "tika-s0401t:161_2": "Tattha yathā kālo sabhāvadhammaparicchinno sayaṃ paramatthato avijjamānopi ādhārabhāvena",
  "tika-s0401t:161_3": "paññāto taṅkhaṇappavattānaṃ tato pubbe parato ca abhāvato “pubbaṇhe jāto, sāyanhe",
  "tika-s0401t:161_4": "gacchatī”ti ca ādīsu, samūho ca avayavavinimutto avijjamānopi kappanāmattasiddho",
  "tika-s0401t:161_5": "avayavānaṃ ādhārabhāvena paññāpīyati “rukkhe sākhā, yavarāsiyaṃ sambhūto”tiādīsu,",
  "tika-s0401t:161_6": "evaṃ idhāpīti dassento āha – “adhikaraṇaṃ…pe… dhammāna”nti. Yasmiṃ kāle, dhammapuñje",
  "tika-s0401t:161_7": "vā kāmāvacaraṃ kusalaṃ cittaṃ uppannaṃ hoti, tasmiṃ eva kāle, dhammapuñje ca phassādayopi",
  "tika-s0401t:161_8": "hontīti ayañhi tattha attho. Yathā “gāvīsu duyhamānāsu gato, duddhāsu āgato”ti dohanakiriyāya",
  "tika-s0401t:161_9": "gamanakiriyā lakkhīyati, evaṃ idhāpi “yasmiṃ samaye, tasmiṃ samaye”ti ca vutte “satī”ti",
  "tika-s0401t:161_10": "ayamattho viññāyamāno eva hoti padatthassa sattāvirahābhāvatoti samayassa sattākiriyāya",
  "tika-s0401t:161_11": "cittassa uppādakiriyā, phassādīnaṃ bhavanakiriyā ca lakkhīyatīti. Yasmiṃ samayeti",
  "tika-s0401t:161_12": "yasmiṃ navame khaṇe, yasmiṃ yonisomanasikārādihetumhi, paccayasamavāye vā sati kāmāvacaraṃ",
  "tika-s0401t:161_13": "kusalaṃ cittaṃ uppannaṃ hoti, tasmiṃyeva khaṇe hetumhi paccayasamavāye ca phassādayopi",
  "tika-s0401t:161_14": "hontīti ubhayattha samayasadde bhummaniddeso kato lakkhaṇabhūtabhāvayuttoti dassento",
  "tika-s0401t:161_15": "āha – “khaṇa…pe… lakkhīyatī”ti.",
  "tika-s0401t:162_0": "Hetuattho karaṇattho ca sambhavati “annena vasati, ajjhenena vasati, pharasunā chindati,",
  "tika-s0401t:162_1": "kudālena khaṇatī”tiādīsu viya. Vītikkamañhi sutvā bhikkhusaṅghaṃ sannipātāpetvā otiṇṇe",
  "tika-s0401t:162_2": "vatthusmiṃ taṃ puggalaṃ paṭipucchitvā vigarahitvā ca taṃ taṃ vatthuṃ otiṇṇakālaṃ",
  "tika-s0401t:162_3": "anatikkamitvā teneva kālena sikkhāpadāni paññāpento bhagavā viharati sikkhāpadapaññattihetuñca",
  "tika-s0401t:162_4": "apekkhamāno tatiyapārājikādīsu viya.",
  "tika-s0401t:163_0": "Accantameva ārambhato paṭṭhāya yāva desanāniṭṭhānaṃ parahitappaṭipattisaṅkhātena",
  "tika-s0401t:163_1": "karuṇāvihārena. Tadatthajotanatthanti accantasaṃyogatthajotanatthaṃ. Upayogavacananiddeso",
  "tika-s0401t:163_2": "kato yathā “māsaṃ ajjhetī”ti. Porāṇāti aṭṭhakathācariyā. Abhilāpamattabhedoti vacanamattena",
  "tika-s0401t:163_3": "viseso. Tena suttavinayesu vibhattibyattayo katoti dasseti.",
  "tika-s0401t:164_0": "Idāni “bhagavā”ti imassa atthaṃ dassento āha – “bhagavāti garū”tiādi. Bhagavāti vacanaṃ",
  "tika-s0401t:164_1": "seṭṭhanti seṭṭhavācakaṃ vacanaṃ, seṭṭhaguṇasahacaraṇaṃ seṭṭhanti vuttaṃ. Atha vā",
  "tika-s0401t:164_2": "vuccatīti vacanaṃ, attho. Yasmā yo “bhagavā”ti vacanena vacanīyo attho, so seṭṭhoti",
  "tika-s0401t:164_3": "attho. Bhagavāti vacanamuttamanti etthāpi eseva nayo. Gāravayuttoti garubhāvayutto",
  "tika-s0401t:164_4": "garuguṇayogato. Garukaraṇaṃ vā sātisayaṃ arahatīti gāravayutto, gāravārahoti attho.",
  "tika-s0401t:164_5": "Sippādisikkhāpakā garū honti, na ca gāravayuttā, ayaṃ pana tādiso na hoti, tasmā",
  "tika-s0401t:164_6": "garūti vatvā gāravayuttoti vuttanti keci. Vuttoyeva, na idha vattabbo visuddhimaggassa",
  "tika-s0401t:164_7": "imissā aṭṭhakathāya ekadesabhāvatoti adhippāyo.",
  "tika-s0401t:165_0": "Dhammasarīraṃ paccakkhaṃ karotīti “yo vo, ānanda, mayā dhammo ca vinayo ca desito",
  "tika-s0401t:165_1": "paññatto, so vo mamaccayena satthā”ti vacanato dhammassa satthubhāvapariyāyo vijjatīti",
  "tika-s0401t:165_2": "katvā vuttaṃ. Vajirasaṅghātasamānakāyo parehi abhejjasarīrattā. Na hi bhagavato rūpakāye",
  "tika-s0401t:165_3": "kenaci sakkā antarāyo kātunti. Desanāsampattiṃ niddisati vakkhamānassa sakalasuttassa",
  "tika-s0401t:165_4": "evanti niddisanato. Sāvakasampattiṃ niddisati paṭisambhidāpattena pañcasu ṭhānesu",
  "tika-s0401t:165_5": "bhagavatā etadagge ṭhapitena mayā mahāsāvakena sutaṃ, tañca kho mayā sutaṃ, na anussutikaṃ,",
  "tika-s0401t:165_6": "na paramparābhatanti imassa atthassa dīpanato. Kālasampattiṃ niddisati “bhagavā”ti",
  "tika-s0401t:165_7": "padassa sannidhāne payuttassa samayasaddassa kālassa buddhuppādappaṭimaṇḍitabhāvadīpanato.",
  "tika-s0401t:165_8": "Buddhuppādaparamā hi kālasampadā. Tenetaṃ vuccati –",
  "tika-s0401t:166": "“Kappakasāye kaliyuge, buddhuppādo aho mahacchariyaṃ;",
  "tika-s0401t:167": "Hutāvahamajjhe jātaṃ, samuditamakarandamaravinda”nti. ;",
  "tika-s0401t:168": "Bhagavāti desakasampattiṃ niddisati guṇavisiṭṭhasattuttamagarugāravādhivacanabhāvato.",
  "tika-s0401t:169_0": "Evaṃnāmake nagareti kathaṃ panetaṃ nagaraṃ evaṃnāmakaṃ jātanti? Vuccate, yathā kākandassa",
  "tika-s0401t:169_1": "isino nivāsaṭṭhāne māpitā nagarī kākandī, mākandassa nivāsaṭṭhāne māpitā mākandī,",
  "tika-s0401t:169_2": "kusambassa nivāsaṭṭhāne māpitā kosambīti vuccati, evaṃ savatthassa isino nivāsaṭṭhāne",
  "tika-s0401t:169_3": "māpitā nagarī sāvatthīti vuccati. Evaṃ tāva akkharacintakā vadanti. Aṭṭhakathācariyā",
  "tika-s0401t:169_4": "pana bhaṇanti – “yaṃ kiñci manussānaṃ upabhogaparibhogaṃ, sabbamettha atthī”ti sāvatthi.",
  "tika-s0401t:169_5": "Satthasamāyoge ca ‘kiṃ bhaṇḍamatthī’ti pucchite ‘sabbamatthī’ti vacanamupādāya sāvatthi.",
  "tika-s0401t:170": "“Sabbadā sabbūpakaraṇaṃ, sāvatthiyaṃ samohitaṃ;",
  "tika-s0401t:171": "Tasmā sabbamupādāya, sāvatthīti pavuccati. ;",
  "tika-s0401t:172": "“Kosalānaṃ puraṃ rammaṃ, dassaneyyaṃ manoramaṃ;",
  "tika-s0401t:173": "Dasahi saddehi avivittaṃ, annapānasamāyutaṃ.",
  "tika-s0401t:174": "“Vuddhiṃ vepullataṃ pattaṃ, iddhaṃ phītaṃ manoramaṃ;",
  "tika-s0401t:175": "Āḷakamandāva devānaṃ, sāvatthipuramuttama”nti. ;",
  "tika-s0401t:176_0": "Avisesenāti na visesena, vihārabhāvasāmaññenāti attho. Iriyāpathavihāro…pe… vihāresūti",
  "tika-s0401t:176_1": "iriyāpathavihāro dibbavihāro brahmavihāro ariyavihāroti etesu catūsu vihāresu. Samaṅgiparidīpananti",
  "tika-s0401t:176_2": "samaṅgibhāvaparidīpanaṃ. Etanti viharatīti etaṃ padaṃ. Tathā hi taṃ “idhekacco gihisaṃsaṭṭho",
  "tika-s0401t:176_3": "viharati sahanandī sahasokī”tiādīsu iriyāpathavihāre āgataṃ, “yasmiṃ samaye, bhikkhave,",
  "tika-s0401t:176_4": "bhikkhu vivicceva kāmehi … paṭhamaṃ jhānaṃ upasampajja viharatī”tiādīsu dibbavihāre,",
  "tika-s0401t:176_5": "“so mettāsahagatena cetasā ekaṃ disaṃ pharitvā viharatī”tiādīsu brahmavihāre, “so",
  "tika-s0401t:176_6": "khohaṃ, aggivessana, tassāyeva kathāya pariyosāne tasmiṃyeva purimasmiṃ samādhinimitte",
  "tika-s0401t:176_7": "ajjhattameva cittaṃ saṇṭhapemi sannisādemi ekodiṃ karomi, samādahāmi, yena sudaṃ",
  "tika-s0401t:176_8": "niccakappaṃ viharāmī”tiādīsu ariyavihāre.",
  "tika-s0401t:177_0": "Tattha iriyanaṃ pavattanaṃ iriyā, kāyappayogo. Tassā pavattanūpāyabhāvato ṭhānādi",
  "tika-s0401t:177_1": "iriyāpatho. Ṭhānasamaṅgī vā hi kāyena kiñci kareyya gamanādīsu aññatarasamaṅgī vā.",
  "tika-s0401t:177_2": "Atha vā iriyati pavattati etena attabhāvo, kāyakiccaṃ vāti iriyā, tassā pavattiyā",
  "tika-s0401t:177_3": "upāyabhāvato pathoti iriyāpatho, ṭhānādi eva. So ca atthato gatinivattiādiākārena",
  "tika-s0401t:177_4": "pavatto catusantatirūpappabandho eva. Viharaṇaṃ, viharati etenāti vā vihāro. Divi",
  "tika-s0401t:177_5": "bhavo dibbo, tattha bahulappavattiyā brahmapārisajjādidevaloke bhavoti attho. Tattha",
  "tika-s0401t:177_6": "yo dibbānubhāvo, tadatthāya saṃvattatīti vā dibbo, abhiññābhinīhāravasena mahāgatikattā",
  "tika-s0401t:177_7": "vā dibbo, dibbo ca so vihāro cāti dibbavihāro, catasso rūpāvacarasamāpattiyo. Arūpasamāpattiyopi",
  "tika-s0401t:177_8": "ettheva saṅgahaṃ gacchanti. Brahmānaṃ, brahmāno vā vihārā brahmavihārā, catasso appamaññāyo.",
  "tika-s0401t:177_9": "Ariyo, ariyānaṃ vā vihāro ariyavihāro, cattāri sāmaññaphalāni. So hi ekaṃ iriyāpathabādhanantiādi",
  "tika-s0401t:177_10": "yadipi bhagavā ekenapi iriyāpathena cirataraṃ kālaṃ attabhāvaṃ pavattetuṃ sakkoti,",
  "tika-s0401t:177_11": "tathāpi upādinnakasarīrassa ayaṃ sabhāvoti dassetuṃ vuttaṃ. Yasmā vā bhagavā yattha",
  "tika-s0401t:177_12": "katthaci vasanto veneyyānaṃ dhammaṃ desento nānāsamāpattīhi ca kālaṃ vītināmento",
  "tika-s0401t:177_13": "vasatīti sattānaṃ attano ca vividhahitasukhaṃ harati upaneti uppādeti, tasmā vividhaṃ",
  "tika-s0401t:177_14": "haratīti viharatīti evamettha attho veditabbo.",
  "tika-s0401t:178_0": "Jetassa rājakumārassāti ettha attano paccatthikajanaṃ jinātīti jeto. Sotasaddo viya",
  "tika-s0401t:178_1": "hi kattusādhano jetasaddo. Atha vā raññā pasenadikosalena attano paccatthikajane",
  "tika-s0401t:178_2": "jite jātoti jeto. Rañño hi jayaṃ āropetvā kumāro jitavāti jetoti vutto. Maṅgalakāmatāya",
  "tika-s0401t:178_3": "vā tassa evaṃnāmameva katanti jeto. Maṅgalakāmatāya hi jeyyoti etasmiṃ atthe jetoti",
  "tika-s0401t:178_4": "vuttaṃ. Vitthāro panātiādinā “anāthapiṇḍikassa ārāme”ti ettha sudatto nāma so, gahapati,",
  "tika-s0401t:178_5": "mātāpitūhi katanāmavasena, sabbakāmasamiddhatāya pana vigatamaccheratāya karuṇādiguṇasamaṅgitāya",
  "tika-s0401t:178_6": "ca niccakālaṃ anāthānaṃ piṇḍamadāsi. Tena anāthapiṇḍikoti saṅkhaṃ gato. Āramanti",
  "tika-s0401t:178_7": "ettha pāṇino, visesena vā pabbajitāti ārāmo, tassa pupphaphalādisobhāya nātidūranaccāsannatādipañcavidhasenāsanaṅgasampattiyā",
  "tika-s0401t:178_8": "ca tato tato āgamma ramanti abhiramanti, anukkaṇṭhitā hutvā nivasantīti attho. Vuttappakārāya",
  "tika-s0401t:178_9": "vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "tika-s0401t:178_10": "So hi anāthapiṇḍikena gahapatinā jetassa rājakumārassa hatthato aṭṭhārasahiraññakoṭīhi",
  "tika-s0401t:178_11": "santhārena kiṇitvā aṭṭhārasahiraññakoṭīhi senāsanāni kārāpetvā aṭṭhārasahiraññakoṭīhi",
  "tika-s0401t:178_12": "vihāramahaṃ niṭṭhāpetvā evaṃ catupaññāsahiraññakoṭipariccāgena buddhappamukhassa",
  "tika-s0401t:178_13": "bhikkhusaṅghassa niyyātito, tasmā “anāthapiṇḍikassa ārāmo”ti vuccatīti imamatthaṃ nidasseti.",
  "tika-s0401t:179_0": "Tatthāti “ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme”ti",
  "tika-s0401t:179_1": "yaṃ vuttaṃ vākyaṃ, tattha. Siyāti kassaci evaṃ parivitakko siyā, vakkhamānākārena",
  "tika-s0401t:179_2": "kadāci codeyya vāti attho. Atha tattha viharatīti yadi jetavane anāthapiṇḍikassa",
  "tika-s0401t:179_3": "ārāme viharati. Na vattabbanti nānāṭhānabhūtattā sāvatthijetavanānaṃ, “ekaṃ samaya”nti",
  "tika-s0401t:179_4": "ca vuttattāti adhippāyo. Idāni codako tameva attano adhippāyaṃ “na hi sakkā”tiādinā",
  "tika-s0401t:179_5": "vivarati. Itaro sabbametaṃ aviparītaṃ atthaṃ ajānantena tayā vuttanti dassento “na",
  "tika-s0401t:179_6": "kho panetaṃ evaṃ daṭṭhabba”ntiādimāha. Tattha etanti “sāvatthiyaṃ viharati jetavane",
  "tika-s0401t:179_7": "anāthapiṇḍikassa ārāme”ti etaṃ vacanaṃ. Evanti “yadi tāva bhagavā”tiādinā yaṃ taṃ",
  "tika-s0401t:179_8": "bhavatā coditaṃ, taṃ atthato evaṃ na kho pana daṭṭhabbaṃ, na ubhayattha apubbaṃ acarimaṃ",
  "tika-s0401t:179_9": "vihāradassanatthanti attho. Idāni attanā yathādhippetaṃ aviparītamatthaṃ, tassa ca",
  "tika-s0401t:179_10": "paṭikacceva vuttabhāvaṃ, tena ca appaṭividdhataṃ pakāsento “nanu avocumha…pe… jetavane”ti",
  "tika-s0401t:179_11": "āha. Evampi “jetavane anāthapiṇḍikassa ārāme viharati”cceva vattabbaṃ, na “sāvatthiya”nti",
  "tika-s0401t:179_12": "codanaṃ manasi katvā vuttaṃ – “gocaragāmanidassanattha”ntiādi.",
  "tika-s0401t:180_0": "Avassañcettha gocaragāmakittanaṃ kattabbaṃ. Tathā hi taṃ yathā jetavanādikittanaṃ",
  "tika-s0401t:180_1": "pabbajitānuggahakaraṇādianekappayojanaṃ, evaṃ gocaragāmakittanampi gahaṭṭhānuggahakaraṇādivividhapayojananti",
  "tika-s0401t:180_2": "dassento “sāvatthivacanenā”tiādimāha. Tattha paccayaggahaṇena upasaṅkamapayirupāsanānaṃ",
  "tika-s0401t:180_3": "okāsadānena dhammadesanāya saraṇesu sīlesu ca patiṭṭhāpanena yathūpanissayaṃ uparivisesādhigamāvahanena",
  "tika-s0401t:180_4": "ca gahaṭṭhānuggahakaraṇaṃ, uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha",
  "tika-s0401t:180_5": "pabbajitānuggahakaraṇaṃ veditabbaṃ. Karuṇāya upagamanaṃ, na lābhādinimittaṃ. Paññāya",
  "tika-s0401t:180_6": "apagamanaṃ, na virodhādinimittanti upagamanāpagamanānaṃ nirupakkilesataṃ vibhāveti.",
  "tika-s0401t:180_7": "Dhammikasukhaṃ nāma anavajjasukhaṃ. Devatānaṃ upakārabahulatā janavivittatāya. Pacurajanavivittañhi",
  "tika-s0401t:180_8": "ṭhānaṃ devā upasaṅkamitabbaṃ maññanti. Tadatthaparinipphādananti lokatthanipphādanaṃ,",
  "tika-s0401t:180_9": "buddhakiccasampādananti attho. Evamādināti ādi-saddena sāvatthikittanena rūpakāyassa",
  "tika-s0401t:180_10": "anuggaṇhanaṃ dasseti, jetavanādikittanena dhammakāyassa. Tathā purimena parādhīnakiriyākaraṇaṃ,",
  "tika-s0401t:180_11": "dutiyena attādhīnakiriyākaraṇaṃ. Purimena vā karuṇākiccaṃ, itarena paññākiccaṃ. Purimena",
  "tika-s0401t:180_12": "cassa paramāya anukampāya samannāgamaṃ, pacchimena paramāya upekkhāya samannāgamaṃ",
  "tika-s0401t:180_13": "dīpeti. Bhagavā hi sabbasatte paramāya anukampāya anukampati, na ca tattha sinehadosānupatito",
  "tika-s0401t:180_14": "paramupekkhakabhāvato. Upekkhako ca na parahitasukhakaraṇe appossukko mahākāruṇikabhāvato.",
  "tika-s0401t:180_15": "Tassa mahākāruṇikatāya lokanāthatā, upekkhakatāya attanāthatā.",
  "tika-s0401t:181_0": "Tathā hesa bodhisattabhūto mahākaruṇāya sañcoditamānaso sakalalokahitāya ussukkamāpanno",
  "tika-s0401t:181_1": "mahābhinīhārato paṭṭhāya tadatthanipphādanatthaṃ puññañāṇasambhāre sampādento aparimitaṃ",
  "tika-s0401t:181_2": "kālaṃ anappakaṃ dukkhamanubhosi, upekkhakatāya sammā patitehi dukkhehi na vikampitatā.",
  "tika-s0401t:181_3": "Mahākāruṇikatāya saṃsārābhimukhatā, upekkhakatāya tato nibbindanā. Tathā upekkhakatāya",
  "tika-s0401t:181_4": "nibbānābhimukhatā, mahākāruṇikatāya tadadhigamo. Tathā mahākāruṇikatāya paresaṃ ahiṃsāpanaṃ,",
  "tika-s0401t:181_5": "upekkhakatāya sayaṃ parehi abhāyanaṃ. Mahākāruṇikatāya paraṃ rakkhato attano rakkhaṇaṃ,",
  "tika-s0401t:181_6": "upekkhakatāya attānaṃ rakkhato paresaṃ rakkhaṇaṃ. Tenassa attahitāya paṭipannādīsu",
  "tika-s0401t:181_7": "catutthapuggalabhāvo siddho hoti. Tathā mahākāruṇikatāya saccādhiṭṭhānassa ca cāgādhiṭṭhānassa",
  "tika-s0401t:181_8": "ca pāripūrī, upekkhakatāya upasamādhiṭṭhānassa ca paññādhiṭṭhānassa ca pāripūrī.",
  "tika-s0401t:181_9": "Evaṃ purisuddhāsayappayogassa mahākāruṇikatāya lokahitatthameva rajjasampadādibhavasampattiyā",
  "tika-s0401t:181_10": "upagamanaṃ, upekkhakatāya tiṇāyapi amaññamānassa tato apagamanaṃ. Iti suvisuddhaupagamāpagamassa",
  "tika-s0401t:181_11": "mahākāruṇikatāya lokahitatthameva dānavasena sampattīnaṃ pariccajanā, upekkhakatāya",
  "tika-s0401t:181_12": "cassa phalassa attano apaccāsīsanā. Evaṃ samudāgamanato paṭṭhāya acchariyabbhutaguṇasamannāgatassa",
  "tika-s0401t:181_13": "mahākāruṇikatāya paresaṃ hitasukhatthaṃ atidukkarakāritā, upekkhakatāya kāyampi analaṅkāritā.",
  "tika-s0401t:182_0": "Tathā mahākāruṇikatāya carimattabhāve jiṇṇāturamatadassanena sañjātasaṃvego, upekkhakatāya",
  "tika-s0401t:182_1": "uḷāresu devabhogasadisesu bhogesu nirapekkho mahābhinikkhamanaṃ nikkhami. Tathā mahākāruṇikatāya",
  "tika-s0401t:182_2": "“kicchaṃ vatāyaṃ loko āpanno”tiādinā karuṇāmukheneva vipassanārambho, upekkhakatāya",
  "tika-s0401t:182_3": "buddhabhūtassa satta sattāhāni vivekasukheneva vītināmanaṃ. Mahākāruṇikatāya dhammagambhīrataṃ",
  "tika-s0401t:182_4": "paccavekkhitvā dhammadesanāya appossukkanaṃ āpajjitvāpi mahābrahmuno ajjhesanāpadesena",
  "tika-s0401t:182_5": "okāsakaraṇaṃ, upekkhakatāya pañcavaggiyādiveneyyānaṃ ananurūpasamudācārepi anaññathābhāvo.",
  "tika-s0401t:182_6": "Mahākāruṇikatāya katthaci paṭighātābhāvenassa sabbattha amittasaññābhāvo, upekkhakatāya",
  "tika-s0401t:182_7": "katthacipi anurodhābhāvena sabbattha sinehasanthavābhāvo. Mahākāruṇikatāya paresaṃ",
  "tika-s0401t:182_8": "pasādanā, upekkhakatāya pasannākārehi na vikampanā. Mahākāruṇikatāya dhammānurāgābhāvena",
  "tika-s0401t:182_9": "tattha ācariyamuṭṭhiabhāvo, upekkhakatāya sāvakānurāgābhāvena parivāraparikammatābhāvo.",
  "tika-s0401t:182_10": "Mahākāruṇikatāya dhammaṃ desetuṃ parehi saṃsaggamupagacchatopi upekkhakatāya na tattha",
  "tika-s0401t:182_11": "abhirati. Mahākāruṇikatāya gāmādīnaṃ āsannaṭṭhāne vasatopi upekkhakatāya araññaṭṭhāne",
  "tika-s0401t:182_12": "eva viharaṇaṃ. Tena vuttaṃ – “purimenassa paramāya anukampāya samannāgamaṃ dīpetī”ti.",
  "tika-s0401t:183_0": "Tanti tatrāti padaṃ. “Desakālaparidīpana”nti ye desakālā idha viharaṇakiriyāvisesanabhāvena",
  "tika-s0401t:183_1": "vuttā, tesaṃ paridīpananti dassento “yaṃ samayaṃ…pe… dīpetī”ti āha. Taṃ-saddo hi",
  "tika-s0401t:183_2": "vuttassa atthassa paṭiniddeso, tasmā idha kālassa desassa vā paṭiniddeso bhavitumarahati,",
  "tika-s0401t:183_3": "na aññassa. Ayaṃ tāva tatra-saddassa paṭiniddesabhāve atthavibhāvanā. Yasmā pana",
  "tika-s0401t:183_4": "īdisesu ṭhānesu tatra-saddo dhammadesanāvisiṭṭhaṃ desakālañca vibhāveti, tasmā vuttaṃ",
  "tika-s0401t:183_5": "– “bhāsitabbayutte vā desakāle dīpetī”ti. Tena tatrāti yatra bhagavā dhammadesanatthaṃ",
  "tika-s0401t:183_6": "bhikkhū ālapati bhāsati, tādise dese, kāle vāti attho. Na hītiādinā tamevatthaṃ samattheti.",
  "tika-s0401t:183_7": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,",
  "tika-s0401t:183_8": "tattheva antaravīthiyaṃ ṭhito tassa dhammaṃ desesīti? Saccametaṃ, adesetabbakāle",
  "tika-s0401t:183_9": "adesanāya idaṃ udāharaṇaṃ. Tenevāha – “akālo kho tāvā”ti.",
  "tika-s0401t:184_0": "Yaṃ pana tattha vuttaṃ – “antaragharaṃ paviṭṭhamhā”ti, tampi tassa akālabhāvasseva",
  "tika-s0401t:184_1": "pariyāyena dassanatthaṃ vuttaṃ. Tassa hi tadā addhānaparissamena rūpakāye akammaññatā",
  "tika-s0401t:184_2": "ahosi, balavapītivegena nāmakāye. Tadubhayassa vūpasamaṃ āgamento papañcaparihāratthaṃ",
  "tika-s0401t:184_3": "bhagavā “akālo kho”ti pariyāyena paṭikkhipi. Adesetabbadese adesanāya pana udāharaṇaṃ",
  "tika-s0401t:184_4": "“atha kho bhagavā maggā okkamma aññatarasmiṃ rukkhamūle nisīdi, vihārapacchāyāyaṃ",
  "tika-s0401t:184_5": "paññatte āsane nisīdī”ti ca evamādikaṃ idha ādisaddena saṅgahitaṃ. “Atha kho so,",
  "tika-s0401t:184_6": "bhikkhave, bālo idha pubbe nesādo idha pāpāni kammāni karitvā”tiādīsu padapūraṇamatte",
  "tika-s0401t:184_7": "kho-saddo, “dukkhaṃ kho agāravo viharati appatisso”tiādīsu avadhāraṇe, “kittāvatā",
  "tika-s0401t:184_8": "nu kho, āvuso, satthu pavivittassa viharato sāvakā vivekaṃ nānusikkhantī”tiādīsu",
  "tika-s0401t:184_9": "ādikālatthe, vākyārambheti attho. Tattha padapūraṇena vacanālaṅkāramattaṃ kataṃ hoti,",
  "tika-s0401t:184_10": "ādikālatthena vākyassa upaññāsamattaṃ. Avadhāraṇatthena pana niyamadassanaṃ, tasmā",
  "tika-s0401t:184_11": "āmantesi evāti āmantane niyamo dassito hoti.",
  "tika-s0401t:185_0": "Bhagavāti lokagarudīpananti kasmā vuttaṃ, nanu pubbepi bhagavāsaddassa attho vuttoti?",
  "tika-s0401t:185_1": "Yadipi vutto, taṃ panassa yathāvutte ṭhāne viharaṇakiriyāya kattu visesadassanatthaṃ",
  "tika-s0401t:185_2": "kataṃ, na āmantanakiriyāya, idha pana āmantanakiriyāya, tasmā tadatthaṃ puna “bhagavā”ti",
  "tika-s0401t:185_3": "pāḷiyaṃ vuttanti tassatthaṃ dassetuṃ “bhagavāti lokagarudīpana”nti āha. Tena lokagarubhāvato",
  "tika-s0401t:185_4": "tadanurūpaṃ paṭipattiṃ patthento attano santikaṃ upagatānaṃ bhikkhūnaṃ ajjhāsayānurūpaṃ",
  "tika-s0401t:185_5": "dhammaṃ desetuṃ te āmantesīti dasseti. Kathāsavanayuttapuggalavacananti vakkhamānāya",
  "tika-s0401t:185_6": "cittapariyādānadesanāya savanayoggapuggalavacanaṃ. Catūsupi parisāsu bhikkhū eva",
  "tika-s0401t:185_7": "edisānaṃ desanānaṃ visesena bhājanabhūtāti sātisayaṃ sāsanasampaṭiggāhakabhāvadassanatthaṃ",
  "tika-s0401t:185_8": "idha bhikkhuggahaṇanti dassetvā idāni saddatthaṃ dassetuṃ “apicā”tiādimāha. Tattha",
  "tika-s0401t:185_9": "bhikkhakoti bhikkhūti bhikkhanadhammatāya bhikkhūti attho. Bhikkhācariyaṃ ajjhupagatoti",
  "tika-s0401t:185_10": "buddhādīhi ajjhupagataṃ bhikkhācariyaṃ, uñchācariyaṃ, ajjhupagatattā anuṭṭhitattā",
  "tika-s0401t:185_11": "bhikkhu. Yo hi appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "tika-s0401t:185_12": "so kasigorakkhādijīvikākappanaṃ hitvā liṅgasampaṭicchaneneva bhikkhācariyaṃ ajjhupagatattā",
  "tika-s0401t:185_13": "bhikkhu, parappaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ",
  "tika-s0401t:185_14": "ajjhupagatoti bhikkhu, piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ",
  "tika-s0401t:185_15": "ajjhupagatoti bhikkhūti evamettha attho daṭṭhabbo. Ādinā nayenāti “chinnabhinnapaṭadharoti",
  "tika-s0401t:185_16": "bhikkhu, bhindati pāpake akusale dhammeti bhikkhu, bhinnattā pāpakānaṃ akusalānaṃ",
  "tika-s0401t:185_17": "dhammānaṃ bhikkhū”tiādinā vibhaṅge āgatanayena. Ñāpaneti avabodhane, paṭivedaneti attho.",
  "tika-s0401t:186_0": "Bhikkhanasīlatāti bhikkhanena jīvanasīlatā, na kasivāṇijjādinā jīvanasīlatā. Bhikkhanadhammatāti",
  "tika-s0401t:186_1": "“uddissa ariyā tiṭṭhantī”ti evaṃ vuttā bhikkhanasabhāvatā, na yācanakohaññasabhāvatā.",
  "tika-s0401t:186_2": "Bhikkhane sādhukāritāti “uttiṭṭhe nappamajjeyyā”ti vacanaṃ anussaritvā tattha appamajjanā.",
  "tika-s0401t:186_3": "Atha vā sīlaṃ nāma pakatisabhāvo, idha pana tadadhiṭṭhānaṃ. Dhammoti vataṃ. Sādhukāritāti",
  "tika-s0401t:186_4": "sakkaccakāritā ādarakiriyā. Hīnādhikajanasevitanti ye bhikkhubhāve ṭhitāpi jātimadādivasena",
  "tika-s0401t:186_5": "uddhatā unnaḷā, ye ca gihibhāve paresaṃ adhikabhāvampi anupagatattā bhikkhācariyaṃ",
  "tika-s0401t:186_6": "paramakāruññataṃ maññanti, tesaṃ ubhayesampi yathākkamaṃ “bhikkhavo”ti vacanena hīnajanehi",
  "tika-s0401t:186_7": "daliddehi paramakāruññataṃ pattehi parakulesu bhikkhācariyāya jīvikaṃ kappentehi",
  "tika-s0401t:186_8": "sevitaṃ vuttiṃ pakāsento uddhatabhāvaniggahaṃ karoti. Adhikajanehi uḷārabhogakhattiyakulādito",
  "tika-s0401t:186_9": "pabbajitehi buddhādīhi ājīvavisodhanatthaṃ sevitaṃ vuttiṃ pakāsento dīnabhāvaniggahaṃ",
  "tika-s0401t:186_10": "karotīti yojetabbaṃ. Yasmā “bhikkhavo”ti vacanaṃ āmantanabhāvato abhimukhīkaraṇaṃ,",
  "tika-s0401t:186_11": "pakaraṇato sāmatthiyato ca sussusājananaṃ sakkaccasavanamanasikāraniyojanañca hoti,",
  "tika-s0401t:186_12": "tasmā tamatthaṃ dassento “bhikkhavoti iminā”tiādimāha. Tattha sādhukaṃ savanamanasikāreti",
  "tika-s0401t:186_13": "sādhukasavane sādhukamanasikāre ca. Kathaṃ pana pavattitā savanādayo sādhukaṃ pavattitā",
  "tika-s0401t:186_14": "hontīti? “Addhā imāya sammāpaṭipattiyā sakalasāsanasampatti hatthagatā bhavissatī”ti",
  "tika-s0401t:186_15": "ādaragāravayogena kathādīsu aparibhavādinā ca. Vuttañhi “pañcahi, bhikkhave, dhammehi",
  "tika-s0401t:186_16": "samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammattaṃ.",
  "tika-s0401t:186_17": "Katamehi pañcahi? Kathaṃ na paribhoti, kathitaṃ na paribhoti, na attānaṃ paribhoti,",
  "tika-s0401t:186_18": "avikkhittacitto dhammaṃ suṇāti ekaggacitto, yoniso ca manasikaroti. Imehi kho, bhikkhave,",
  "tika-s0401t:186_19": "pañcahi dhammehi samannāgato suṇanto saddhammaṃ bhabbo niyāmaṃ okkamituṃ kusalesu",
  "tika-s0401t:186_20": "dhammesu sammatta”nti. Tenevāha – “sādhukaṃ savanamanasikārāyattā hi sāsanasampattī”ti.",
  "tika-s0401t:187_0": "Pubbe sabbaparisāsādhāraṇattepi bhagavato dhammadesanāya “jeṭṭhaseṭṭhā”tiādinā bhikkhūnaṃ",
  "tika-s0401t:187_1": "eva āmantane kāraṇaṃ dassetvā idāni bhikkhū āmantetvāva dhammadesanāya payojanaṃ",
  "tika-s0401t:187_2": "dassetuṃ “kimatthaṃ pana bhagavā”ti codanaṃ samuṭṭhāpeti. Tattha aññaṃ cintentāti",
  "tika-s0401t:187_3": "aññavihitā. Vikkhittacittāti asamāhitacittā. Dhammaṃ paccavekkhantāti hiyyo tato",
  "tika-s0401t:187_4": "paraṃ divasesu vā sutadhammaṃ pati pati manasā avekkhantā. Bhikkhū āmantetvā dhamme",
  "tika-s0401t:187_5": "desiyamāne ādito paṭṭhāya desanaṃ sallakkhetuṃ sakkontīti imamatthaṃ byatirekamukhena",
  "tika-s0401t:187_6": "dassetuṃ “te anāmantetvā”tiādi vuttaṃ.",
  "tika-s0401t:188_0": "Bhikkhavoti cettha sandhivasena i-kāralopo daṭṭhabbo. Bhikkhavo itīti ayaṃ iti-saddo",
  "tika-s0401t:188_1": "hetuparisamāpanādiatthapadatthavipariyāyapakārāvadhāraṇanidassanādianekatthappabhedo.",
  "tika-s0401t:188_2": "Tathā hesa “ruppatīti kho, bhikkhave, tasmā rūpanti vuccatī”tiādīsu hetvatthe dissati.",
  "tika-s0401t:188_3": "“Tasmātiha me, bhikkhave, dhammadāyādā bhavatha, mā āmisadāyādā. Atthi me tumhesu",
  "tika-s0401t:188_4": "anukampā. Kinti me sāvakā dhammadāyādā bhaveyyuṃ, no āmisadāyādā”tiādīsu parisamāpane.",
  "tika-s0401t:188_5": "“Iti vā iti evarūpā naccagītavāditavisūkadassanā paṭivirato”tiādīsu ādiatthe. “Māgaṇḍiyoti",
  "tika-s0401t:188_6": "tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti",
  "tika-s0401t:188_7": "byañjanamabhilāpo”tiādīsu padatthavipariyāye. “Iti kho, bhikkhave, sappaṭibhayo bālo,",
  "tika-s0401t:188_8": "appaṭibhayo paṇḍito, saupaddavo bālo, anupaddavo paṇḍito, saupasaggo bālo, anupasaggo",
  "tika-s0401t:188_9": "paṇḍito”tiādīsu pakāre. “Atthi idappaccayā jarāmaraṇanti puṭṭhena satā, ‘ānanda,",
  "tika-s0401t:188_10": "atthī’tissa vacanīyaṃ. ‘Kiṃ paccayā jarāmaraṇa’nti iti ce vadeyya. Jātipaccayā jarāmaraṇaṃ",
  "tika-s0401t:188_11": "iccassa vacanīya”ntiādīsu avadhāraṇe. “Atthīti kho, kaccāna, ayameko anto, natthīti",
  "tika-s0401t:188_12": "kho, kaccāna, ayaṃ dutiyo anto”tiādīsu nidassane. Idhāpi nidassane eva daṭṭhabbo.",
  "tika-s0401t:188_13": "Bhikkhavoti hi āmantanākāro. Tamesa iti-saddo nidasseti “bhikkhavoti āmantesī”ti.",
  "tika-s0401t:188_14": "Iminā nayena “bhaddante”tiādīsupi yathārahaṃ iti-saddassa attho veditabbo. Pubbe",
  "tika-s0401t:188_15": "“bhagavā āmantesī”ti vuttattā “bhagavato paccassosu”nti idha “bhagavato”ti sāmivacanaṃ",
  "tika-s0401t:188_16": "āmantanameva sambandhiantaraṃ apekkhatīti iminā adhippāyena “bhagavato āmantanaṃ",
  "tika-s0401t:188_17": "paṭiassosu”nti vuttaṃ. “Bhagavato”ti pana idaṃ paṭissavasambandhena sampadānavacanaṃ",
  "tika-s0401t:188_18": "yathā “devadattāya paṭissuṇotī”ti. Yaṃ nidānaṃ bhāsitanti sambandho. Imassa suttassa",
  "tika-s0401t:188_19": "sukhāvagāhaṇatthanti kamalakuvalayujjalavimalasādurasasalilāya pokkharaṇiyā sukhāvataraṇatthaṃ",
  "tika-s0401t:188_20": "nimmalasilātalaracanāvilāsasobhitaratanasopānaṃ vippakiṇṇamuttātalasadisavālukācuṇṇapaṇḍarabhūmibhāgaṃ",
  "tika-s0401t:188_21": "titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya",
  "tika-s0401t:188_22": "viya paṭivijambhitasamussayassa pāsādavarassa sukhārohanatthaṃ dantamayasaṇhamuduphalakañcanalatāvinaddhamaṇigaṇappabhāsamudayujjalasobhaṃ",
  "tika-s0401t:188_23": "sopānaṃ viya suvaṇṇavalayanūpurādisaṅghaṭṭanasaddasammissitassa kathitahasitamadhurassaragehajanavijambhitavicaritassa",
  "tika-s0401t:188_24": "uḷāraissariyavibhavasobhitassa mahāgharassa sukhappavesanatthaṃ suvaṇṇarajatamaṇimuttāpavāḷādijutivissaravijjotitasuppatiṭṭhitavisāladvārabāhaṃ",
  "tika-s0401t:188_25": "mahādvāraṃ viya ca atthabyañjanasampannassa buddhānaṃ desanāñāṇagambhīrabhāvasaṃsūcakassa",
  "tika-s0401t:188_26": "imassa suttassa sukhāvagāhatthaṃ.",
  "tika-s0401t:189_0": "Etthāha – “kimatthaṃ pana dhammavinayasaṅgahe kayiramāne nidānavacanaṃ, nanu bhagavatā",
  "tika-s0401t:189_1": "bhāsitavacanasseva saṅgaho kātabbo”ti? Vuccate, desanāya ṭhitiasammosasaddheyyabhāvasampādanatthaṃ.",
  "tika-s0401t:189_2": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā",
  "tika-s0401t:189_3": "hoti asammosadhammā saddheyyā ca. Desakālakattuhetunimittehi upanibaddho viya vohāravinicchayo.",
  "tika-s0401t:189_4": "Teneva ca āyasmatā mahākassapena “cittapariyādānasuttaṃ, āvuso ānanda, kattha bhāsita”ntiādinā",
  "tika-s0401t:189_5": "desādipucchāsu katāsu tāsaṃ vissajjanaṃ karontena dhammabhaṇḍāgārikena “evaṃ me suta”ntiādinā",
  "tika-s0401t:189_6": "imassa suttassa nidānaṃ bhāsitaṃ. Apica satthusampattippakāsanatthaṃ nidānavacanaṃ.",
  "tika-s0401t:189_7": "Tathāgatassa hi bhagavato pubbacaraṇānumānāgamatakkābhāvato sammāsambuddhabhāvasiddhi.",
  "tika-s0401t:189_8": "Na hi sammāsambussa pubbacaraṇādīhi attho atthi sabbattha appaṭihatañāṇacāratāya",
  "tika-s0401t:189_9": "ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānānurāgābhāvato",
  "tika-s0401t:189_10": "khīṇāsavabhāvasiddhi. Na hi sabbaso khīṇāsavassa te sambhavantīti suvisuddhassa parānuggahappavatti.",
  "tika-s0401t:189_11": "Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi",
  "tika-s0401t:189_12": "ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi,",
  "tika-s0401t:189_13": "tato ca antarāyikaniyyānikadhammesu sammohābhāvasiddhito pacchimavesārajjadvayasiddhīti",
  "tika-s0401t:189_14": "bhagavato catuvesārajjasamannāgamo attahitaparahitappaṭipatti ca nidānavacanena pakāsitā",
  "tika-s0401t:189_15": "hoti. Tattha tattha sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato,",
  "tika-s0401t:189_16": "idha pana rūpagarukānaṃ puggalānaṃ ajjhāsayānurūpaṃ ṭhānuppattikappaṭibhānena dhammadesanādīpanatoti",
  "tika-s0401t:189_17": "yojetabbaṃ. Tena vuttaṃ – “satthusampattippakāsanatthaṃ nidānavacana”nti.",
  "tika-s0401t:190_0": "Tathā sāsanasampattippakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "tika-s0401t:190_1": "hi bhagavato natthi niratthakā paṭipatti, attahitatthā vā. Tasmā paresaṃ eva atthāya",
  "tika-s0401t:190_2": "pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0401t:190_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena",
  "tika-s0401t:190_4": "sāsanaṃ, na kapparacanā. Tayidaṃ satthucaritaṃ kāladesadesakaparisāpadesehi saddhiṃ",
  "tika-s0401t:190_5": "tattha tattha nidānavacanehi yathārahaṃ pakāsīyati. “Idha pana rūpagarukānaṃ puggalāna”ntiādi",
  "tika-s0401t:190_6": "sabbaṃ purimasadisameva. Tena vuttaṃ – “sāsanasampattippakāsanatthaṃ nidānavacana”nti.",
  "tika-s0401t:190_7": "Apica satthuno pamāṇabhāvappakāsanena vacanena sāsanassa pamāṇabhāvadassanatthaṃ",
  "tika-s0401t:190_8": "nidānavacanaṃ, tañca desakappamāṇabhāvadassanaṃ heṭṭhā vuttanayānusārena “bhagavā”ti",
  "tika-s0401t:190_9": "ca iminā padena vibhāvitanti veditabbaṃ. Bhagavāti hi tathāgatassa rāgadosamohādisabbakilesamaladuccaritadosappahānadīpanena",
  "tika-s0401t:190_10": "vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva",
  "tika-s0401t:190_11": "sabbasattuttamabhāvadīpanena ayamattho sabbathā pakāsito hotīti. Idamettha nidānavacanappayojanassa",
  "tika-s0401t:190_12": "mukhamattanidassanaṃ.",
  "tika-s0401t:191_0": "Nikkhittassāti desitassa. Desanā hi desetabbassa sīlādiatthassa veneyyasantānesu",
  "tika-s0401t:191_1": "nikkhipanato “nikkhepo”ti vuccati. Suttanikkhepaṃ vicāretvāva vuccamānā pākaṭā hotīti",
  "tika-s0401t:191_2": "sāmaññato bhagavato desanāya samuṭṭhānassa vibhāgaṃ dassetvā “etthāyaṃ desanā evaṃsamuṭṭhānā”ti",
  "tika-s0401t:191_3": "desanāya samuṭṭhāne dassite suttassa sammadeva nidānaparijānanena vaṇṇanāya suviññeyyattā",
  "tika-s0401t:191_4": "vuttaṃ. Tattha yathā anekasataanekasahassabhedānipi suttantāni saṃkilesabhāgiyādipaṭṭhānanayavasena",
  "tika-s0401t:191_5": "soḷasavidhataṃ nātivattanti, evaṃ attajjhāsayādisuttanikkhepavasena catubbidhabhāvanti",
  "tika-s0401t:191_6": "āha – “cattāro hi suttanikkhepā”ti. Ettha ca yathā attajjhāsayassa aṭṭhuppattiyā",
  "tika-s0401t:191_7": "ca parajjhāsayapucchāhi saddhiṃ saṃsaggabhedo sambhavati “attajjhāsayo ca parajjhāsayo",
  "tika-s0401t:191_8": "ca, attajjhāsayo ca pucchāvasiko ca, aṭṭhuppattiko ca parajjhāsayo ca, aṭṭhuppattiko",
  "tika-s0401t:191_9": "ca pucchāvasiko cā”ti ajjhāsayapucchānusandhisabbhāvato, evaṃ yadipi aṭṭhuppattiyā",
  "tika-s0401t:191_10": "attajjhāsayenapi saṃsaggabhedo sambhavati, attajjhāsayādīhi pana purato ṭhitehi aṭṭhuppattiyā",
  "tika-s0401t:191_11": "saṃsaggo natthīti na idha niravaseso vitthāranayo sambhavatīti “cattāro suttanikkhepā”ti",
  "tika-s0401t:191_12": "vuttaṃ. Tadantogadhattā vā sesanikkhepānaṃ mūlanikkhepavasena cattārova dassitā.",
  "tika-s0401t:191_13": "Yathādassanañhettha ayaṃ saṃsaggabhedo gahetabboti.",
  "tika-s0401t:192_0": "Tatrāyaṃ vacanattho – nikkhipīyatīti nikkhepo, suttaṃ eva nikkhepo suttanikkhepo.",
  "tika-s0401t:192_1": "Atha vā nikkhipanaṃ nikkhepo, suttassa nikkhepo suttanikkhepo, suttadesanāti attho.",
  "tika-s0401t:192_2": "Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo",
  "tika-s0401t:192_3": "etassāti vā attajjhāsayo. Parajjhāsayepi eseva nayo. Pucchāya vaso pucchāvaso, so",
  "tika-s0401t:192_4": "etassa atthīti pucchāvasiko. Suttadesanāvatthubhūtassa atthassa uppatti atthuppatti,",
  "tika-s0401t:192_5": "atthuppattiyeva aṭṭhuppatti ttha-kārassa ṭṭha-kāraṃ katvā. Sā etassa atthīti aṭṭhuppattiko.",
  "tika-s0401t:192_6": "Atha vā nikkhipīyati suttaṃ etenāti suttanikkhepo, attajjhāsayādi eva. Etasmiṃ atthavikappe",
  "tika-s0401t:192_7": "attano ajjhāsayo attajjhāsayo. Paresaṃ ajjhāsayo parajjhāsayo. Pucchīyatīti pucchā,",
  "tika-s0401t:192_8": "pucchitabbo attho. Pucchāvasena pavattaṃ dhammappaṭiggāhakānaṃ vacanaṃ pucchāvasikaṃ,",
  "tika-s0401t:192_9": "tadeva nikkhepasaddāpekkhāya pulliṅgavasena vuttaṃ – “pucchāvasiko”ti. Tathā aṭṭhuppatti",
  "tika-s0401t:192_10": "eva aṭṭhuppattikoti evamettha attho veditabbo.",
  "tika-s0401t:193_0": "Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo",
  "tika-s0401t:193_1": "yutto kevalaṃ attano ajjhāsayeneva dhammatantiṭṭhapanatthaṃ pavattitadesanattā. Parajjhāsayapucchāvasikānaṃ",
  "tika-s0401t:193_2": "pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ",
  "tika-s0401t:193_3": "kathamaṭṭhuppattiyā anavarodho, pucchāvasikaaṭṭhuppattikānaṃ vā parajjhāsayānurodhena",
  "tika-s0401t:193_4": "pavattitānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinimuttasseva",
  "tika-s0401t:193_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ",
  "tika-s0401t:193_6": "visuṃ gahaṇaṃ. Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ",
  "tika-s0401t:193_7": "“aṭṭhuppattī”ti vuccati. Paresaṃ pucchaṃ vinā ajjhāsayaṃ eva nimittaṃ katvā desito",
  "tika-s0401t:193_8": "parajjhāsayo, pucchāvasena desito pucchāvasikoti pākaṭoyamatthoti. Attano ajjhāsayeneva",
  "tika-s0401t:193_9": "kathesīti dhammatantiṭṭhapanatthaṃ kathesi. Vimuttiparipācanīyā dhammā saddhindriyādayo.",
  "tika-s0401t:193_10": "Ajjhāsayanti adhimuttiṃ. Khantinti diṭṭhinijjhānakkhantiṃ. Mananti paññatticittaṃ.",
  "tika-s0401t:193_11": "Abhinīhāranti paṇidhānaṃ. Bujjhanabhāvanti bujjhanasabhāvaṃ, paṭivijjhanākāraṃ vā.",
  "tika-s0401t:193_12": "Rūpagarukānanti pañcasu ārammaṇesu rūpārammaṇagarukā rūpagarukā. Cittena rūpaninnā",
  "tika-s0401t:193_13": "rūpapoṇā rūpapabbhārā rūpadassanappasutā rūpena ākaḍḍhitahadayā, tesaṃ rūpagarukānaṃ.",
  "tika-s0401t:194_0": "Paṭisedhatthoti paṭikkhepattho. Kassa pana paṭikkhepatthoti? Kiriyāpadhānañhi vākyaṃ,",
  "tika-s0401t:194_1": "tasmā “na samanupassāmī”ti samanupassanākiriyāpaṭisedhattho. Tenāha – “imassa pana",
  "tika-s0401t:194_2": "padassā”tiādi. Yo paro na hoti, so attāti lokasamaññāmattasiddhaṃ sattasantānaṃ sandhāya",
  "tika-s0401t:194_3": "– “aha”nti satthā vadati, na bāhirakaparikappitaṃ ahaṃkāravisayaṃ ahaṃkārassa bodhimūleyeva",
  "tika-s0401t:194_4": "samucchinnattā. Lokasamaññānatikkamantā eva hi buddhānaṃ lokiye visaye desanāpavatti.",
  "tika-s0401t:194_5": "Bhikkhaveti ālapane kāraṇaṃ heṭṭhā vuttameva. Aññanti apekkhāsiddhattā aññatthassa",
  "tika-s0401t:194_6": "“idāni vattabbaitthirūpato añña”nti āha. Ekampi rūpanti ekaṃ vaṇṇāyatanaṃ. Samaṃ",
  "tika-s0401t:194_7": "visamaṃ sammā yāthāvato anu anu passatīti samanupassanā, ñāṇaṃ. Saṃkilissanavasena",
  "tika-s0401t:194_8": "anu anu passatīti samanupassanā, diṭṭhi. No niccatoti ettha iti-saddo ādiattho, evamādikoti",
  "tika-s0401t:194_9": "attho. Tena “dukkhato samanupassatī”ti evamādīni saṅgaṇhāti. Olokentopīti devamanussavimānakapparukkhamaṇikanakādigatāni",
  "tika-s0401t:194_10": "rūpāni anavasesaṃ sabbaññutaññāṇena olokentopi. Sāmaññavacanopi yaṃ-saddo “ekarūpampī”ti",
  "tika-s0401t:194_11": "rūpassa adhigatattā rūpavisayo icchitoti “yaṃ rūpa”nti vuttaṃ. Tathā purisasaddo",
  "tika-s0401t:194_12": "pariyādiyitabbacittapuggalavisayoti rūpagarukassāti visesitaṃ. Gahaṇaṃ “khepana”nti",
  "tika-s0401t:194_13": "ca adhippetaṃ, pariyādānañca uppattinivāraṇanti āha – “catubhūmakakusalacitta”nti.",
  "tika-s0401t:194_14": "Tañhi rūpaṃ tādisassa parittakusalassapi uppattiṃ nivāreti, kimaṅgaṃ pana mahaggatānuttaracittassāti",
  "tika-s0401t:194_15": "lokuttarakusalacittassapi uppattiyā nivāraṇaṃ hotuṃ samatthaṃ, lokiyakusaluppattiyā",
  "tika-s0401t:194_16": "nivārakatte vattabbameva natthīti “catubhūmakakusalacittaṃ pariyādiyitvā”ti vuttaṃ.",
  "tika-s0401t:194_17": "Na hi kāmaguṇassādappasutassa purisassa dānādivasena savipphārikā kusaluppatti sambhavati.",
  "tika-s0401t:194_18": "Gaṇhitvā khepetvāti attānaṃ assādetvā pavattamānassa akusalacittassa paccayo hontaṃ",
  "tika-s0401t:194_19": "pavattinivāraṇena muṭṭhigataṃ viya gahetvā anuppādanirodhena khepetvā viya tiṭṭhati.",
  "tika-s0401t:194_20": "Tāva mahati lokasannivāse tassa pariyādiyaṭṭhānaṃ avicchedato labbhatīti āha – “tiṭṭhatī”ti",
  "tika-s0401t:194_21": "yathā “pabbatā tiṭṭhanti, najjo sandantī”ti. Tenāha – “idha ubhayampi vaṭṭatī”tiādi.",
  "tika-s0401t:195_0": "Yathayidanti sandhivasena ākārassa rassattaṃ yakārāgamo cāti āha – “yathā ida”nti.",
  "tika-s0401t:195_1": "Itthiyā rūpanti itthisarīragataṃ tappaṭibaddhañca rūpāyatanaṃ. Paramatthassa niruḷho,",
  "tika-s0401t:195_2": "paṭhamaṃ sādhāraṇato saddasatthalakkhaṇāni vibhāvetabbāni, pacchā asādhāraṇatoti",
  "tika-s0401t:195_3": "tāni pāḷivasena vibhāvetuṃ – “ruppatīti kho…pe… veditabba”nti āha. Tattha ruppatīti",
  "tika-s0401t:195_4": "sītādivirodhipaccayehi vikāraṃ āpādīyati, āpajjatīti vā attho. Vikāruppatti ca virodhipaccayasannipāte",
  "tika-s0401t:195_5": "visadisuppatti vibhūtatarā, kuto panāyaṃ visesoti ce? “Sītenā”tiādivacanato. Evañca",
  "tika-s0401t:195_6": "katvā vedanādīsu anavasesarūpasamaññā sāmaññalakkhaṇanti sabbarūpadhammasādhāraṇaṃ",
  "tika-s0401t:195_7": "rūppanaṃ. Idāni atthuddhāranayena rūpasaddaṃ saṃvaṇṇento “ayaṃ panā”tiādimāha. Rūpakkhandhe",
  "tika-s0401t:195_8": "vattatīti “oḷārikaṃ vā sukhumaṃ vā”tiādivacanato. Rūpūpapattiyāti ettha rūpabhavo",
  "tika-s0401t:195_9": "rūpaṃ uttarapadalopena. Rūpabhavūpapattiyāti ayañhettha attho. Kasiṇanimitteti pathavīkasiṇādisaññite",
  "tika-s0401t:195_10": "paṭibhāganimitte. Rūppati attano phalassa sabhāvaṃ karotīti rūpaṃ, sabhāvahetūti",
  "tika-s0401t:195_11": "āha – “sarūpā…pe… ettha paccaye”ti. Karacaraṇādiavayavasaṅghātabhāvena rūpīyati nirūpīyatīti",
  "tika-s0401t:195_12": "rūpaṃ, rūpakāyoti āha – “ākāso…pe… ettha sarīre”ti.",
  "tika-s0401t:196_0": "Rūpayati vaṇṇavikāraṃ āpajjamānaṃ hadayaṅgatabhāvaṃ pakāsetīti rūpaṃ, vaṇṇāyatanaṃ.",
  "tika-s0401t:196_1": "Ārohapariṇāhādibhedarūpagataṃ saṇṭhānasampattiṃ nissāya pasādaṃ āpajjamāno rūpappamāṇoti",
  "tika-s0401t:196_2": "vuttoti āha – “ettha saṇṭhāne”ti. Piyarūpantiādīsu sabhāvattho rūpasaddo. Ādisaddena",
  "tika-s0401t:196_3": "rūpajjhānādīnaṃ saṅgaho. “Rūpī rūpāni passatī”ti ettha ajjhattaṃ kesādīsu parikammasaññāvasena",
  "tika-s0401t:196_4": "paṭiladdharūpajjhānaṃ rūpaṃ, taṃ assa atthīti rūpīti vutto. Itthiyā catusamuṭṭhāne",
  "tika-s0401t:196_5": "vaṇṇeti itthisarīrapariyāpannameva rūpaṃ gahitaṃ, tappaṭibaddhavatthālaṅkārādirūpampi",
  "tika-s0401t:196_6": "pana purisacittassa pariyādāyakaṃ hotīti dassetuṃ – “apicā”tiādi vuttaṃ. Gandhavaṇṇaggahaṇena",
  "tika-s0401t:196_7": "vilepanaṃ vuttaṃ. Kāmaṃ “asukāya itthiyā pasādhana”nti sallakkhitassa akāyappaṭibaddhassapi",
  "tika-s0401t:196_8": "vaṇṇo paṭibaddhacittassa purisassa cittaṃ pariyādāya tiṭṭheyya, taṃ pana na ekantikanti",
  "tika-s0401t:196_9": "ekantikaṃ dassento “kāyappaṭibaddho”tiāha. Upakappatīti cittassa pariyādānāya upakappati.",
  "tika-s0401t:196_10": "Purimassevāti pubbe vuttaatthasseva daḷhīkaraṇatthaṃ vuttaṃ yathā “dvikkhattuṃ bandhaṃ",
  "tika-s0401t:196_11": "subandha”nti. Nigamanavasena vā etaṃ vuttanti daṭṭhabbaṃ. Opammavasena vuttanti “yaṃ",
  "tika-s0401t:196_12": "evaṃ purisassa cittaṃ pariyādāya tiṭṭhatī”ti sakalamevidaṃ purimavacanaṃ upamāvasena",
  "tika-s0401t:196_13": "vuttaṃ, tattha pana upamābhūtaṃ atthaṃ dassetuṃ – “yathayidaṃ…pe… itthirūpa”nti vuttaṃ.",
  "tika-s0401t:196_14": "Pariyādāne ānubhāvo sambhavo pariyādānānubhāvo, tassa dassanavasena vuttaṃ.",
  "tika-s0401t:197_0": "Idaṃ pana “itthirūpa”ntiādivacanaṃ pariyādānānubhāve sādhetabbe dīpetabbe vatthu",
  "tika-s0401t:197_1": "kāraṇaṃ. Nāgo nāma so rājā, dīghadāṭhikattā pana “mahādāṭhikanāgarājā”ti vutto. Asaṃvaraniyāmenāti",
  "tika-s0401t:197_2": "cakkhudvārikena asaṃvaranīhārena. Nimittaṃ gahetvāti rāguppattihetubhūtaṃ rūpaṃ subhanimittaṃ",
  "tika-s0401t:197_3": "gahetvā. Visikādassanaṃ gantvāti sivathikadassanaṃ gantvā. Tattha hi ādīnavānupassanā",
  "tika-s0401t:197_4": "ijjhati. Vatthulobhena kuto tādisāya maraṇanti asaddahanto “mukhaṃ tumhākaṃ dhūmavaṇṇa”nti",
  "tika-s0401t:197_5": "te daharasāmaṇere uppaṇḍento vadati.",
  "tika-s0401t:198_0": "Ratanattaye suppasannattā kākavaṇṇatissādīhi visesanatthañca so tissamahārājā saddhāsaddena",
  "tika-s0401t:198_1": "visesetvā vuccati. Daharassa cittaṃ pariyādāya tiṭṭhatīti adhikāravasena vuttaṃ.",
  "tika-s0401t:198_2": "Niṭṭhituddesakiccoti gāme asappāyarūpadassanaṃ imassa anatthāya siyāti ācariyena",
  "tika-s0401t:198_3": "nivāritagāmappaveso pacchā niṭṭhituddesakicco hutvā ṭhito. Tena vuttaṃ – “atthakāmānaṃ",
  "tika-s0401t:198_4": "vacanaṃ aggahetvā”ti. Nivatthavatthaṃ sañjānitvāti attanā diṭṭhadivase nivatthavatthaṃ",
  "tika-s0401t:198_5": "tassā matadivase sivathikadassanatthaṃ gatena laddhaṃ sañjānitvā. Evampīti evaṃ maraṇasampāpanavasenapi.",
  "tika-s0401t:198_6": "Ayaṃ tāvettha aṭṭhakathāya anuttānatthadīpanā.",
  "tika-s0401t:199": "Nettinayavaṇṇanā",
  "tika-s0401t:200_0": "Idāni pakaraṇanayena pāḷiyā atthavaṇṇanaṃ karissāma. Sā pana atthasaṃvaṇṇanā yasmā",
  "tika-s0401t:200_1": "desanāya samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā",
  "tika-s0401t:200_2": "ca, tasmā suttadesanāya samuṭṭhānādīni paṭhamaṃ niddhārayissāma. Tattha samuṭṭhānaṃ",
  "tika-s0401t:200_3": "nāma desanānidānaṃ, taṃ sādhāraṇamasādhāraṇanti duvidhaṃ. Tattha sādhāraṇampi ajjhattikabāhirabhedato",
  "tika-s0401t:200_4": "duvidhaṃ. Tattha sādhāraṇaṃ ajjhattikasamuṭṭhānaṃ nāma lokanāthassa mahākaruṇā. Tāya",
  "tika-s0401t:200_5": "hi samussāhitassa bhagavato veneyyānaṃ dhammadesanāya cittaṃ udapādi, yaṃ sandhāya",
  "tika-s0401t:200_6": "vuttaṃ – “sattesu ca kāruññataṃ paṭicca buddhacakkhunā lokaṃ volokesī”tiādi. Ettha",
  "tika-s0401t:200_7": "ca hetāvatthāyapi mahākaruṇāya saṅgaho daṭṭhabbo yāvadeva saṃsāramahoghato saddhammadesanāhatthadānehi",
  "tika-s0401t:200_8": "sattasantāraṇatthaṃ taduppattito. Yathā ca mahākaruṇā, evaṃ sabbaññutaññāṇaṃ dasabalañāṇādayo",
  "tika-s0401t:200_9": "ca desanāya abbhantarasamuṭṭhānabhāvena vattabbā. Sabbañhi ñeyyadhammaṃ tesaṃ desetabbākāraṃ",
  "tika-s0401t:200_10": "sattānañca āsayānusayādiṃ yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ",
  "tika-s0401t:200_11": "vicittanayadesanaṃ pavattesīti. Bāhiraṃ pana sādhāraṇaṃ samuṭṭhānaṃ dasasahassamahābrahmaparivārassa",
  "tika-s0401t:200_12": "sahampatibrahmuno ajjhesanaṃ. Tadajjhesanuttarakālañhi dhammagambhīratāpaccavekkhaṇājanitaṃ",
  "tika-s0401t:200_13": "appossukkataṃ paṭippassambhetvā dhammassāmī dhammadesanāya ussāhajāto ahosi. Asādhāraṇampi",
  "tika-s0401t:200_14": "abbhantarabāhirabhedato duvidhameva. Tattha abbhantaraṃ yāya mahākaruṇāya yena ca",
  "tika-s0401t:200_15": "desanāñāṇena idaṃ suttaṃ pavattitaṃ, tadubhayaṃ veditabbaṃ. Bāhiraṃ pana rūpagarukānaṃ",
  "tika-s0401t:200_16": "puggalānaṃ ajjhāsayo. Svāyamattho aṭṭhakathāyaṃ vutto eva.",
  "tika-s0401t:201_0": "Payojanampi sādhāraṇāsādhāraṇato duvidhaṃ. Tattha sādhāraṇaṃ yāva anupādāparinibbānaṃ",
  "tika-s0401t:201_1": "vimuttirasattā bhagavato desanāya. Tenevāha – “etadatthā kathā, etadatthā mantanā”tiādi.",
  "tika-s0401t:201_2": "Asādhāraṇaṃ pana tesaṃ rūpagarukānaṃ puggalānaṃ rūpe chandarāgassa jahāpanaṃ, ubhayampetaṃ",
  "tika-s0401t:201_3": "bāhirameva. Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato",
  "tika-s0401t:201_4": "yathādhippetatthasiddhiyā mahākāruṇikassa bhagavatopi payojanamevāti gaṇheyya, iminā",
  "tika-s0401t:201_5": "pariyāyenassa abbhantaratāpi siyā.",
  "tika-s0401t:202_0": "Apica tesaṃ rūpagarukānaṃ puggalānaṃ rūpasmiṃ vijjamānassa ādīnavassa yāthāvato anavabodho",
  "tika-s0401t:202_1": "imissā desanāya samuṭṭhānaṃ, tadavabodho payojanaṃ. So hi imāya desanāya bhagavantaṃ",
  "tika-s0401t:202_2": "payojeti tannipphādanaparāyaṃ desanāti katvā. Yañhi desanāya sādhetabbaṃ phalaṃ,",
  "tika-s0401t:202_3": "taṃ ākaṅkhitabbattā desakaṃ desanāya payojetīti payojananti vuccati. Tathā tesaṃ",
  "tika-s0401t:202_4": "puggalānaṃ tadaññesañca veneyyānaṃ rūpamukhena pañcasu upādānakkhandhesu ādīnavadassanañcettha",
  "tika-s0401t:202_5": "payojanaṃ. Tathā saṃsāracakkanivattisaddhammacakkappavattisassatādimicchāvādanirākaraṇaṃ",
  "tika-s0401t:202_6": "sammāvādapurekkhāro akusalamūlasamūhananaṃ kusalamūlasamāropanaṃ apāyadvārapidahanaṃ",
  "tika-s0401t:202_7": "saggamaggadvāravivaraṇaṃ pariyuṭṭhānavūpasamanaṃ anusayasamugghātanaṃ “mutto mocessāmī”ti",
  "tika-s0401t:202_8": "purimapaṭiññāvisaṃvādanaṃ tappaṭipakkhamāramanorathavisaṃvādanaṃ titthiyadhammanimmathanaṃ",
  "tika-s0401t:202_9": "buddhadhammapatiṭṭhāpananti evamādīnipi payojanāni idha veditabbāni.",
  "tika-s0401t:203_0": "Yathā te puggalā rūpagarukā, evaṃ tadaññe ca sakkāyagarukā sakkāyasmiṃ allīnā saṅkhatadhammānaṃ",
  "tika-s0401t:203_1": "sammāsambuddhassa ca paṭipattiṃ ajānantā asaddhammassavanasādhāraṇaparicariyamanasikāraparā",
  "tika-s0401t:203_2": "saddhammassavanadhāraṇaparicayappaṭivedhavimukhā ca bhavavippamokkhesino veneyyā",
  "tika-s0401t:203_3": "imissā desanāya bhājanaṃ.",
  "tika-s0401t:204_0": "Piṇḍattā cettha rūpaggahaṇena rūpadhāturūpāyatanarūpakkhandhapariggaṇhanaṃ rūpamukhena",
  "tika-s0401t:204_1": "catudhammānaṃ vaṭṭattayavicchedanūpāyo āsavoghādivivecanaṃ abhinandananivāraṇasaṅgatikkamo",
  "tika-s0401t:204_2": "vivādamūlapariccāgo sikkhattayānuyogo pahānattayadīpanā samathavipassanānuṭṭhānaṃ",
  "tika-s0401t:204_3": "bhāvanāsacchikiriyāsiddhīti evamādayo veditabbā.",
  "tika-s0401t:205_0": "Ito paraṃ pana soḷasa hārā dassetabbā. Tattha “rūpa”nti sahajātā tassa nissayabhūtā",
  "tika-s0401t:205_1": "tappaṭibaddhā ca sabbe rūpārūpadhammā taṇhāvajjā dukkhasaccaṃ. Taṃsamuṭṭhāpikā tadārammaṇā",
  "tika-s0401t:205_2": "ca taṇhā samudayasaccaṃ. Tadubhayesaṃ appavatti nirodhasaccaṃ. Nirodhappajānanā paṭipadā",
  "tika-s0401t:205_3": "maggasaccaṃ. Tattha samudayena assādo, dukkhena ādīnavo, magganirodhehi nissaraṇaṃ,",
  "tika-s0401t:205_4": "rūpārammaṇassa akusalacittassa kusalacittassa ca pariyādānaṃ phalaṃ. Yañhi desanāya",
  "tika-s0401t:205_5": "sādhetabbaṃ payojanaṃ, taṃ phalanti vuttovāyamattho. Tadatthaṃ hidaṃ suttaṃ bhagavatā",
  "tika-s0401t:205_6": "desitanti. Yathā taṃ kusalacittaṃ na pariyādiyati, evaṃ paṭisaṅkhānabhāvanābalapariggahitā",
  "tika-s0401t:205_7": "indriyesu guttadvāratā upāyo. Purisassa kusalacittapariyādānenassa rūpassa aññarūpāsādhāraṇatādassanāpadesena",
  "tika-s0401t:205_8": "atthakāmehi tato cittaṃ sādhukaṃ rakkhitabbaṃ. Ayamettha bhagavato āṇattīti ayaṃ",
  "tika-s0401t:205_9": "desanāhāro. Assādādisandassanavibhāvanalakkhaṇo hi desanāhāro. Vuttañhetaṃ nettippakaraṇe –",
  "tika-s0401t:206": "“Assādādīnavatā, nissaraṇampi ca phalaṃ upāyo ca;",
  "tika-s0401t:207": "Āṇattī ca bhagavato, yogīnaṃ desanāhāro”ti. ;",
  "tika-s0401t:208_0": "Desīyati saṃvaṇṇīyati etāya suttatthoti desanā, desanāya sahacaraṇato vā desanā.",
  "tika-s0401t:208_1": "Nanu ca aññepi hārā desanāsaṅkhātassa suttassa atthasaṃvaṇṇanāto desanāya sahacārino",
  "tika-s0401t:208_2": "vāti? Saccametaṃ, ayaṃ pana hāro yebhuyyena yathārutavaseneva viññāyamāno desanāya",
  "tika-s0401t:208_3": "saha caratīti vattabbataṃ arahati, na tathāpare. Na hi assādādīnavanissaraṇādisandassanarahitā",
  "tika-s0401t:208_4": "suttadesanā atthi. Kiṃ pana tesaṃ assādādīnaṃ anavasesānaṃ vacanaṃ desanāhāro, udāhu",
  "tika-s0401t:208_5": "ekaccānanti? Niravasesānaṃyeva. Yasmiñhi sutte assādādīnavanissaraṇāni sarūpato āgatāni,",
  "tika-s0401t:208_6": "tattha vattabbameva natthi. Yattha pana ekadesena āgatāni, na ca sarūpena, tattha",
  "tika-s0401t:208_7": "anāgataṃ atthavasena niddhāretvā hāro yojetabbo.",
  "tika-s0401t:209_0": "Sayaṃ samantacakkhubhāvato taṃdassanena sabhāvato ca “aha”nti vuttaṃ. Bhikkhanasīlatādiguṇayogato",
  "tika-s0401t:209_1": "abhimukhīkaraṇatthañca, “bhikkhave”ti vuttaṃ. Attābhāvato aparatādassanatthañca “añña”nti",
  "tika-s0401t:209_2": "vuttaṃ. Ekassa anupalabbhadassanatthaṃ anekabhāvappaṭisedhanatthañca “ekarūpampī”ti",
  "tika-s0401t:209_3": "vuttaṃ. Tādisassa rūpassa abhāvato adassanato ca “na samanupassāmī”ti vuttaṃ. Tassa",
  "tika-s0401t:209_4": "paccāmasanato aniyamato ca “ya”nti vuttaṃ. Idāni vuccamānākāraparāmasanato tadaññākāranisedhanato",
  "tika-s0401t:209_5": "ca “eva”nti vuttaṃ. Visabhāgindriyavatthuto sabhāgavatthusmiṃ tadabhāvato ca “purisassā”ti",
  "tika-s0401t:209_6": "vuttaṃ. Nimittaggāhassa vatthubhāvato tathā parikappitattā ca “cittaṃ pariyādāya",
  "tika-s0401t:209_7": "tiṭṭhatī”ti vuttaṃ. Evanti vuttākāraparāmasanatthañceva nidassanatthañca “yathā”ti",
  "tika-s0401t:209_8": "vuttaṃ. Attano paccakkhabhāvato bhikkhūnaṃ paccakkhakaraṇatthañca “ida”nti vuttaṃ.",
  "tika-s0401t:209_9": "Itthisantānapariyāpannato tappaṭibaddhabhāvato ca “itthirūpa”nti vuttanti evaṃ anupadavicayato",
  "tika-s0401t:209_10": "vicayo hāro. Vicīyanti etena, ettha vā padapañhādayoti vicayo, viciti eva vā tesanti",
  "tika-s0401t:209_11": "vicayo. Padapucchāvissajjanapubbāparānuggahanaṃ assādādīnañca visesaniddhāraṇavasena",
  "tika-s0401t:209_12": "pavicayalakkhaṇo hi vicayo hāro. Vuttampi cetaṃ –",
  "tika-s0401t:210": "“Yaṃ pucchitañca vissajjitañca, suttassa yā ca anugīti;",
  "tika-s0401t:211": "Suttassa yo pavicayo, hāro vicayoti niddiṭṭho”ti. ;",
  "tika-s0401t:212_0": "Anādimati saṃsāre itthipurisānaṃ aññamaññarūpābhirāmatāya “itthirūpaṃ purisassa cittaṃ",
  "tika-s0401t:212_1": "pariyādāya tiṭṭhatī”ti yujjatīti ayaṃ yuttihāro. Byañjanatthānaṃ yuttāyuttavibhāgavibhāvanalakkhaṇo",
  "tika-s0401t:212_2": "hi yuttihāro. Vuttampi cetaṃ –",
  "tika-s0401t:213": "“Sabbesaṃ hārānaṃ, yā bhūmī yo ca gocaro tesaṃ;",
  "tika-s0401t:214": "Yuttāyuttiparikkhā, hāro yuttīti niddiṭṭho”ti. ;",
  "tika-s0401t:215": "Yuttīti ca upapatti sādhanayutti, idha pana yuttivicāraṇā yutti uttarapadalopena “rūpabhavo rūpa”nti yathā. Yuttisahacaraṇato vā yutti.",
  "tika-s0401t:216_0": "Itthirūpaṃ ayoniso olokiyamānaṃ indriyesu aguttadvāratāya padaṭṭhānaṃ, sā kusalānaṃ",
  "tika-s0401t:216_1": "dhammānaṃ abhāvanāya padaṭṭhānaṃ, sā sabbassapi saṃkilesapakkhassa parivuddhiyā padaṭṭhānaṃ.",
  "tika-s0401t:216_2": "Byatirekato pana itthirūpaṃ yoniso olokiyamānaṃ satipaṭṭhānabhāvanāya padaṭṭhānaṃ,",
  "tika-s0401t:216_3": "sā bojjhaṅgānaṃ bhāvanāpāripūriyā padaṭṭhānaṃ, sā vijjāvimuttīnaṃ pāripūriyā padaṭṭhānaṃ,",
  "tika-s0401t:216_4": "kusalassa cittassa pariyādānaṃ sammohābhinivesassa padaṭṭhānaṃ, so saṅkhārānaṃ padaṭṭhānaṃ,",
  "tika-s0401t:216_5": "saṅkhārā viññāṇassāti sabbaṃ āvattati bhavacakkaṃ. Byatirekato pana kusalassa cittassa",
  "tika-s0401t:216_6": "apariyādānaṃ tesaṃ tesaṃ kusalānaṃ dhammānaṃ uppādāya pāripūriyā padaṭṭhānanti ayaṃ",
  "tika-s0401t:216_7": "tāva avisesato nayo. Visesato pana sīlassa apariyādānaṃ avippaṭisārassa padaṭṭhānaṃ,",
  "tika-s0401t:216_8": "avippaṭisāro pāmojjassātiādinā yāva anupādāparinibbānaṃ netabbaṃ. Ayaṃ padaṭṭhāno",
  "tika-s0401t:216_9": "hāro. Sutte āgatadhammānaṃ padaṭṭhānabhūte dhamme tesañca padaṭṭhānabhūteti sambhavato",
  "tika-s0401t:216_10": "padaṭṭhānabhūtadhammaniddhāraṇalakkhaṇo hi padaṭṭhāno hāro. Vuttañcetaṃ –",
  "tika-s0401t:217": "“Dhammaṃ deseti jino, tassa ca dhammassa yaṃ padaṭṭhānaṃ;",
  "tika-s0401t:218": "Iti yāva sabbadhammā, eso hāro padaṭṭhāno”ti. ;",
  "tika-s0401t:219": "Padaṭṭhānanti āsannakāraṇaṃ. Idha pana padaṭṭhānavicāraṇā padaṭṭhānotiādi yuttihāre vuttanayeneva veditabbaṃ.",
  "tika-s0401t:220_0": "Ekarūpanti ca rūpāyatanaggahaṇena channampi bāhirānaṃ āyatanānaṃ gahaṇaṃ bāhirāyatanabhāvena",
  "tika-s0401t:220_1": "ekalakkhaṇattā. Cittanti manāyatanaggahaṇena channampi ajjhattikānaṃ āyatanānaṃ gahaṇaṃ",
  "tika-s0401t:220_2": "ajjhattikāyatanabhāvena ekalakkhaṇattā. Evaṃ khandhadhātādivasenapi ekalakkhaṇatā",
  "tika-s0401t:220_3": "vattabbā. Ayaṃ lakkhaṇo hāro. Lakkhīyanti etena, ettha vā ekalakkhaṇadhammā avuttāpi",
  "tika-s0401t:220_4": "ekaccavacanenāti lakkhaṇo. Sutte anāgatepi dhamme vuttappakāre āgate viya niddhāretvā",
  "tika-s0401t:220_5": "yā saṃvaṇṇanā, so lakkhaṇo hāro. Vuttampi cetaṃ –",
  "tika-s0401t:221": "“Vuttamhi ekadhamme, ye dhammā ekalakkhaṇā keci;",
  "tika-s0401t:222": "Vuttā bhavanti sabbe, so hāro lakkhaṇo nāmā”ti. ;",
  "tika-s0401t:223_0": "Nidāne imissā desanāya rūpagarukānaṃ puggalānaṃ rūpasmiṃ anādīnavadassitā vuttā,",
  "tika-s0401t:223_1": "“kathaṃ nu kho ime imaṃ desanaṃ sutvā rūpe ādīnavadassanamukhena sabbasmimpi khandhapañcake",
  "tika-s0401t:223_2": "sabbaso chandarāgaṃ pahāya sakalavaṭṭadukkhato mucceyyuṃ, pare ca tattha patiṭṭhāpeyyu”nti",
  "tika-s0401t:223_3": "ayamettha bhagavato adhippāyo. Padanibbacanaṃ niruttaṃ, taṃ “eva”ntiādinidānapadānaṃ",
  "tika-s0401t:223_4": "“nāha”ntiādipāḷipadānañca aṭṭhakathāyaṃ tassā līnatthavaṇṇanāya ca vuttanayānusārena",
  "tika-s0401t:223_5": "sukarattā na vitthārayimha.",
  "tika-s0401t:224_0": "Padapadatthadesanādesanānikkhepasuttasandhivasena pañcavidhā sandhi. Tattha padassa",
  "tika-s0401t:224_1": "padantarena sambandho padasandhi. Padatthassa padatthantarena sambandho padatthasandhi,",
  "tika-s0401t:224_2": "yo “kiriyākārakasambandho”ti vuccati. Nānānusandhikassa suttassa taṃtaṃanusandhīhi",
  "tika-s0401t:224_3": "sambandho, ekānusandhikassa ca pubbāparasambandho desanāsandhi, yā aṭṭhakathāyaṃ",
  "tika-s0401t:224_4": "“pucchānusandhi, ajjhāsayānusandhi, yathānusandhī”ti tidhā vibhattā. Ajjhāsayo cettha",
  "tika-s0401t:224_5": "attajjhāsayo parajjhāsayoti dvidhā veditabbo. Desanānikkhepasandhi catunnaṃ suttanikkhepānaṃ",
  "tika-s0401t:224_6": "vasena veditabbā. Suttasandhi idha paṭhamanikkhepavaseneva veditabbā. “Kasmā panettha",
  "tika-s0401t:224_7": "idameva cittapariyādānasuttaṃ paṭhamaṃ nikkhitta”nti nāyamanuyogo katthaci na pavattati.",
  "tika-s0401t:224_8": "Apica ime sattā anādimati saṃsāre paribbhamantā itthipurisā aññamaññesaṃ pañcakāmaguṇasaṅkhātarūpābhirāmā,",
  "tika-s0401t:224_9": "tattha itthī purisassa rūpe sattā giddhā gadhitā laggā laggitā āsattā, sā cassā tattha",
  "tika-s0401t:224_10": "āsatti dubbivecanīyā. Tathā puriso itthiyā rūpe, tattha ca dassanasaṃsaggo garutaro",
  "tika-s0401t:224_11": "itaresañca mūlabhūto. Teneva hi bhagavā “kathaṃ nu kho mātugāme paṭipajjitabba”nti",
  "tika-s0401t:224_12": "puṭṭho “adassanamevā”ti avoca. Tasmā bhagavā pañcasu kāmaguṇesu rūpe chandarāgahāpanatthaṃ",
  "tika-s0401t:224_13": "idameva suttaṃ paṭhamaṃ desesi. Nibbānādhigamāya paṭipattiyā ādi resā paṭipattīti.",
  "tika-s0401t:224_14": "Yaṃ pana ekissā desanāya desanantarena saṃsandanaṃ, ayampi desanāsandhi. Sā idha",
  "tika-s0401t:224_15": "evaṃ veditabbā. “Nāhaṃ, bhikkhave…pe… tiṭṭhatī”ti ayaṃ desanā. “Ye kho, bhikkhave,",
  "tika-s0401t:224_16": "cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā, tañce bhikkhu",
  "tika-s0401t:224_17": "abhinandati abhivadati ajjhosāya tiṭṭhati, tassa taṃ abhinandato abhivadato ajjhosāya",
  "tika-s0401t:224_18": "tiṭṭhato uppajjanti aneke pāpakā akusalā dhammā”ti imāya desanāya saṃsandati. Tathā",
  "tika-s0401t:224_19": "“rūpe maññati, rūpesu maññati, rūpato maññati, rūpaṃ ‘me’ti maññati. Rūpaṃ, bhikkhave,",
  "tika-s0401t:224_20": "anabhijānaṃ aparijānaṃ avirājayaṃ appajahaṃ abhabbo dukkhakkhayāyā”ti evamādīhi desanāhi",
  "tika-s0401t:224_21": "saṃsandatīti ayaṃ catubyūho hāro. Viyūhīyanti vibhāgena piṇḍīyanti etena, ettha vāti",
  "tika-s0401t:224_22": "byūho, nibbacanādīnaṃ catunnaṃ byūhoti catubyūho, catunnaṃ vā byūho etthāti catubyūho.",
  "tika-s0401t:224_23": "Nibbacanādhippāyādīnaṃ catunnaṃ vibhāgalakkhaṇo hi catubyūho hāro. Vuttañhetaṃ –",
  "tika-s0401t:225": "“Neruttamadhippāyo, byañjanamatha desanānidānañca;",
  "tika-s0401t:226": "Pubbāparānusandhī, eso hāro catubyūho”ti. ;",
  "tika-s0401t:227_0": "“Nāhaṃ, bhikkhave, aññaṃ…pe… itthirūpa”nti etena ayonisomanasikāro dīpito. Yaṃ tattha",
  "tika-s0401t:227_1": "cittaṃ pariyādiyati, tena yonisomanasikāro. Tattha ayonisomanasikaroto taṇhāvijjā",
  "tika-s0401t:227_2": "parivaḍḍhanti, tāsu taṇhāgahaṇena nava taṇhāmūlakā dhammā āvaṭṭanti, avijjāgahaṇena",
  "tika-s0401t:227_3": "avijjāmūlakaṃ sabbaṃ bhavacakkaṃ āvaṭṭati, yonisomanasikāraggahaṇena ca yonisomanasikāramūlakā",
  "tika-s0401t:227_4": "dhammā āvaṭṭanti, catubbidhañca sampatticakkanti. Ayaṃ āvaṭṭo hāro. Āvaṭṭayanti etena,",
  "tika-s0401t:227_5": "ettha vā sabhāgavisabhāgā ca dhammā, tesaṃ vā āvaṭṭananti āvaṭṭo. Desanāya gahitadhammānaṃ",
  "tika-s0401t:227_6": "sabhāgāsabhāgadhammavasena āvaṭṭanalakkhaṇo hi āvaṭṭo hāro. Vuttampi cetaṃ –",
  "tika-s0401t:228": "“Ekamhi padaṭṭhāne, pariyesati sesakaṃ padaṭṭhānaṃ;",
  "tika-s0401t:229": "Āvaṭṭati paṭipakkhe, āvaṭṭo nāma so hāro”ti. ;",
  "tika-s0401t:230_0": "Rūpaṃ catubbidhaṃ kammasamuṭṭhānaṃ, cittasamuṭṭhānaṃ, utusamuṭṭhānaṃ, āhārasamuṭṭhānaṃ,",
  "tika-s0401t:230_1": "tathā iṭṭhaṃ iṭṭhamajjhattaṃ aniṭṭhaṃ aniṭṭhamajjhattanti. Idha pana iṭṭhaṃ adhippetaṃ.",
  "tika-s0401t:230_2": "Cittaṃ kusalacittamettha veditabbaṃ. Taṃ kāmāvacaraṃ, rūpāvacaraṃ, arūpāvacaraṃ,",
  "tika-s0401t:230_3": "lokuttaranti catubbidhaṃ. Vedanādisampayuttadhammabhedato anekavidhanti ayaṃ vibhattihāro.",
  "tika-s0401t:230_4": "Vibhajīyanti etena, ettha vā sādhāraṇāsādhāraṇānaṃ saṃkilesavodānadhammānaṃ bhūmiyoti",
  "tika-s0401t:230_5": "vibhatti. Vibhajanaṃ vā etesaṃ bhūmiyoti vibhatti. Saṃkilesadhamme vodānadhamme ca",
  "tika-s0401t:230_6": "sādhāraṇāsādhāraṇato padaṭṭhānato bhūmito vibhajanalakkhaṇo hi vibhattihāro. Vuttampi cetaṃ –",
  "tika-s0401t:231": "“Dhammañca padaṭṭhānaṃ, bhūmiñca vibhajjate ayaṃ hāro;",
  "tika-s0401t:232": "Sādhāraṇe asādhāraṇe ca neyyo vibhattī”ti. ;",
  "tika-s0401t:233_0": "Itthirūpaṃ purisassa cittaṃ pariyādāya tiṭṭhati ayoniso manasikaroto, yoniso manasikaroto",
  "tika-s0401t:233_1": "na pariyādiyati susaṃvutindriyattā sīlesu samāhitassāti ayaṃ parivatto hāro. Paṭipakkhavasena",
  "tika-s0401t:233_2": "parivattīyanti iminā, ettha vā sutte vuttadhammā, parivattanaṃ vā tesanti parivatto.",
  "tika-s0401t:233_3": "Niddiṭṭhānaṃ dhammānaṃ paṭipakkhato parivattanalakkhaṇo hi parivatto hāro. Vuttañhetaṃ –",
  "tika-s0401t:234": "“Kusalākusale dhamme, niddiṭṭhe bhāvite pahīne ca;",
  "tika-s0401t:235": "Parivattati paṭipakkhe, hāro parivattano nāmā”ti. ;",
  "tika-s0401t:236_0": "Bhikkhave, samaṇā pabbajitāti pariyāyavacanaṃ. Aññaṃ paraṃ kiñcīti pariyāyavacanaṃ.",
  "tika-s0401t:236_1": "Rūpaṃ vaṇṇaṃ cakkhuviññeyyanti pariyāyavacanaṃ. Samanupassāmi olokessāmi jānāmīti",
  "tika-s0401t:236_2": "pariyāyavacanaṃ. Evaṃ itthaṃ imaṃ pakāranti pariyāyavacanaṃ. Purisassa puggalassāti",
  "tika-s0401t:236_3": "pariyāyavacanaṃ. Cittaṃ viññāṇaṃ manoti pariyāyavacanaṃ. Pariyādāya gahetvā khepetvāti",
  "tika-s0401t:236_4": "pariyāyavacanaṃ. Tiṭṭhati dharati ṭhātīti pariyāyavacanaṃ. Yathā yena pakārena yenākārenāti",
  "tika-s0401t:236_5": "pariyāyavacanaṃ. Itthī nārī mātugāmoti pariyāyavacananti ayaṃ vevacano hāro. Vividhaṃ",
  "tika-s0401t:236_6": "vacanaṃ ekassevatthassa vācakametthāti vivacanaṃ, vivacanameva vevacanaṃ. Vividhaṃ",
  "tika-s0401t:236_7": "vuccati etena atthoti vā vivacanaṃ, vivacanameva vevacanaṃ. Ekasmiṃ atthe anekapariyāyasaddappayojanalakkhaṇo",
  "tika-s0401t:236_8": "hi vevacano hāro. Vuttañhetaṃ –",
  "tika-s0401t:237": "“Vevacanāni bahūni tu, sutte vuttāni ekadhammassa;",
  "tika-s0401t:238": "Yo jānāti suttavidū, vevacano nāma so hāro”ti. ;",
  "tika-s0401t:239_0": "Rūpaṃ kāḷasāmādivasena anekadhā paññattaṃ. Puriso khattiyādivasena anekadhā paññatto.",
  "tika-s0401t:239_1": "Cittaṃ parittamahaggatādivasena anekadhā paññattaṃ. “Pariyādāyā”ti ettha pariyādānaṃ",
  "tika-s0401t:239_2": "pariyādāyakānaṃ pāpadhammānaṃ vasena vītikkamapariyuṭṭhānādinā ca anekadhā paññattaṃ.",
  "tika-s0401t:239_3": "Ayaṃ paññattihāro. Pakārehi, pabhedato vā ñāpīyanti iminā, ettha vā atthāti paññatti.",
  "tika-s0401t:239_4": "Ekekassa dhammassa anekāhi paññattīhi paññāpetabbākāravibhāvanalakkhaṇo hi paññattihāro. Vuttañhetaṃ –",
  "tika-s0401t:240": "“Ekaṃ bhagavā dhammaṃ, paññattīhi vividhāhi deseti;",
  "tika-s0401t:241": "So ākāro ñeyyo, paññattī nāma so hāro”ti. ;",
  "tika-s0401t:242_0": "Virodhipaccayasamavāye visadisuppattiruppanavaṇṇavikārāpattiyā taṃsamaṅgino hadayaṅgatabhāvappakāsanaṃ",
  "tika-s0401t:242_1": "rūpaṭṭhoti aniccatāmukhena otaraṇaṃ, aniccassa pana dukkhattā dukkhatāmukhena, dukkhassa",
  "tika-s0401t:242_2": "ca anattakattā suññatāmukhena otaraṇaṃ. Cittaṃ manoviññāṇadhātu, tassā pariyādāyikā",
  "tika-s0401t:242_3": "taṇhā tadekaṭṭhā ca pāpadhammā dhammadhātūti dhātumukhena otaraṇaṃ. Evaṃ khandhāyatanādimukhehipi",
  "tika-s0401t:242_4": "otaraṇaṃ vattabbanti ayaṃ otaraṇo hāro. Otārīyanti anuppavesīyanti etena, ettha vā",
  "tika-s0401t:242_5": "suttāgatā dhammā paṭiccasamuppādādīsūti otaraṇo. Paṭiccasamuppādādimukhena suttatthassa",
  "tika-s0401t:242_6": "otaraṇalakkhaṇo hi otaraṇo hāro. Vuttañhetaṃ –",
  "tika-s0401t:243": "“Yo ca paṭiccuppādo, indriyakhandhā ca dhātuāyatanā;",
  "tika-s0401t:244": "Etehi otarati yo, otaraṇo nāma so hāro”ti. ;",
  "tika-s0401t:245_0": "Nāhaṃ, bhikkhave…pe… samanupassāmīti ārambho. Evaṃ purisassa cittaṃ pariyādāya tiṭṭhatīti",
  "tika-s0401t:245_1": "padasuddhi, na pana ārambhasuddhi. Yathayidantiādi padasuddhi ceva ārambhasuddhi",
  "tika-s0401t:245_2": "cāti ayaṃ sodhano hāro. Sodhīyanti samādhīyanti etena, ettha vā sutte padapadatthapañhārambhāti",
  "tika-s0401t:245_3": "sodhano. Sutte padapadatthapañhārambhānaṃ sodhanalakkhaṇo hi sodhano hāro. Vuttañhetaṃ –",
  "tika-s0401t:246": "“Vissajjitamhi pañhe, gāthāyaṃ pucchitāyamārabbha;",
  "tika-s0401t:247": "Suddhāsuddhaparikkhā, hāro so sodhano nāmā”ti. ;",
  "tika-s0401t:248_0": "Aññanti sāmaññato adhiṭṭhānaṃ kassaci visesassa anāmaṭṭhattā. Ekarūpampīti taṃ avikappetvā",
  "tika-s0401t:248_1": "visesavacanaṃ. Yathayidanti sāmaññato adhiṭṭhānaṃ aniyamavacanabhāvato. Itthirūpanti",
  "tika-s0401t:248_2": "taṃ avikappetvā visesavacananti ayaṃ adhiṭṭhāno hāro. Adhiṭṭhīyanti anuppavattīyanti",
  "tika-s0401t:248_3": "etena, ettha vā sāmaññavisesabhūtā dhammā vinā vikappenāti adhiṭṭhāno. Suttāgatānaṃ",
  "tika-s0401t:248_4": "dhammānaṃ avikappanavaseneva sāmaññavisesaniddhāraṇalakkhaṇo hi adhiṭṭhāno hāro. Vuttampi cetaṃ –",
  "tika-s0401t:249": "“Ekattatāya dhammā, yepi ca vemattatāya niddiṭṭhā;",
  "tika-s0401t:250": "Tena vikappayitabbā, eso hāro adhiṭṭhāno”ti. ;",
  "tika-s0401t:251_0": "Rūpassa kammāvijjādayo kammacittādayo ca hetu. Samanupassanāya āvajjanādayo. Kusalassa",
  "tika-s0401t:251_1": "cittassa yoniso manasikārādayo. Pariyādāyāti ettha pariyādānassa ayonisomanasikārādayoti",
  "tika-s0401t:251_2": "ayaṃ parikkhāro hāro. Parikaroti abhisaṅkharoti phalanti parikkhāro, hetu paccayo",
  "tika-s0401t:251_3": "ca. Parikkhāraṃ ācikkhatīti parikkhāro, hāro. Parikkhāravisayattā, parikkhārasahacaraṇato",
  "tika-s0401t:251_4": "vā parikkhāro. Sutte āgatadhammānaṃ parikkhārasaṅkhātahetupaccaye niddhāretvā saṃvaṇṇanālakkhaṇo",
  "tika-s0401t:251_5": "hi parikkhāro hāro. Vuttañhetaṃ –",
  "tika-s0401t:252": "“Ye dhammā yaṃ dhammaṃ, janayantippaccayā paramparato;",
  "tika-s0401t:253": "Hetumavakaḍḍhayitvā, eso hāro parikkhāro”ti. ;",
  "tika-s0401t:254_0": "Purisassa cittaṃ pariyādāya tiṭṭhatīti ettha pariyādāyikā visesato taṇhāvijjā veditabbā",
  "tika-s0401t:254_1": "tāsaṃ vasena pariyādānasambhavato. Tāsu taṇhāya rūpamadhiṭṭhānaṃ, avijjāya arūpaṃ.",
  "tika-s0401t:254_2": "Visesato taṇhāya samatho paṭipakkho, avijjāya vipassanā. Samathassa cetovimutti,",
  "tika-s0401t:254_3": "phalavipassanāya paññāvimutti. Tathā hi tā rāgavirāgā avijjāvirāgāti visesetvā vuccantīti",
  "tika-s0401t:254_4": "ayaṃ samāropano hāro. Samāropīyanti etena, ettha vā padaṭṭhānādimukhena dhammāti",
  "tika-s0401t:254_5": "samāropano. Sutte āgatadhammānaṃ padaṭṭhānavevacanabhāvanāpahānasamāropanavicāraṇalakkhaṇo",
  "tika-s0401t:254_6": "hi samāropano hāro. Vuttañhetaṃ –",
  "tika-s0401t:255": "“Ye dhammā yaṃ mūlā, ye cekatthā pakāsitā muninā;",
  "tika-s0401t:256": "Te samāropayitabbā, esa samāropano hāro”ti. ;",
  "tika-s0401t:257": "Ettāvatā ca –",
  "tika-s0401t:258": "“Desanā vicayo yutti, padaṭṭhāno ca lakkhaṇo;",
  "tika-s0401t:259": "Catubyūho ca āvaṭṭo, vibhatti parivattano.",
  "tika-s0401t:260": "Vevacano ca paññatti, otaraṇo ca sodhano;",
  "tika-s0401t:261": "Adhiṭṭhāno parikkhāro, samāropano soḷaso”ti. –",
  "tika-s0401t:262_0": "Evaṃ vuttā soḷasa hārā dassitāti veditabbā. Harīyanti etehi, ettha vā suttageyyādivisayā",
  "tika-s0401t:262_1": "aññāṇasaṃsayavipallāsāti hārā. Haranti vā sayaṃ tāni, haraṇamattameva vāti hārā phalūpacārena.",
  "tika-s0401t:262_2": "Atha vā harīyanti voharīyanti dhammasaṃvaṇṇakadhammappaṭiggāhakehi dhammassa dānaggahaṇavasenāti",
  "tika-s0401t:262_3": "hārā. Atha vā hārā viyāti hārā. Yathā hi anekaratanāvalisamūho hārasaṅkhāto attano",
  "tika-s0401t:262_4": "avayavabhūtaratanasamphassehi samupajaniyamānahilādasukho hutvā tadupabhogijanasarīrasantāpaṃ",
  "tika-s0401t:262_5": "nidāghapariḷāhūpajanitaṃ vūpasameti, evameva tepi nānāvidhaparamattharatanappabandhā",
  "tika-s0401t:262_6": "saṃvaṇṇanāvisesā attano avayavabhūtaparamattharatanādhigamena samuppādiyamānanibbutisukhā",
  "tika-s0401t:262_7": "dhammappaṭiggāhakajanahadayaparitāpaṃ kāmarāgādikilesahetukaṃ vūpasamentīti. Atha",
  "tika-s0401t:262_8": "vā hārayanti aññāṇādinīhāraṃ apagamaṃ karonti ācikkhantīti vā hārā. Atha vā sotujanacittassa",
  "tika-s0401t:262_9": "haraṇato ramaṇato ca hārā niruttinayena yathā “bhavesu vantagamano bhagavā”ti.",
  "tika-s0401t:263_0": "Ito paraṃ pana nandiyāvaṭṭādipañcavidhanayā veditabbā – tattha taṇhāvijjā samudayasaccaṃ,",
  "tika-s0401t:263_1": "tāsaṃ adhiṭṭhānādibhūtā rūpadhammā dukkhasaccaṃ, tesaṃ appavatti nirodhasaccaṃ, nirodhappajānanā",
  "tika-s0401t:263_2": "paṭipadā maggasaccaṃ. Taṇhāgahaṇena cettha māyāsāṭheyyamānātimānamadappamādapāpicchatāpāpamittatāahirikaanottappādivasena",
  "tika-s0401t:263_3": "akusalapakkho netabbo. Avijjāgahaṇena viparītamanasikārakodhūpanāhamakkhapaḷāsaissāmacchariya-",
  "tika-s0401t:263_4": "sārambhadovacassatābhavadiṭṭhivibhavadiṭṭhiādivasena akusalapakkho netabbo. Vuttavipariyāyato",
  "tika-s0401t:263_5": "kusalapakkho netabbo. Kathaṃ? Amāyāasāṭheyyādivasena aviparītamanasikārādivasena",
  "tika-s0401t:263_6": "ca. Tathā samathapakkhiyānaṃ saddhindriyādīnaṃ, vipassanāpakkhiyānaṃ aniccasaññādīnañca",
  "tika-s0401t:263_7": "vasena vodānapakkho netabboti ayaṃ nandiyāvaṭṭassa nayassa bhūmi. Yo hi taṇhāavijjāhi",
  "tika-s0401t:263_8": "saṃkilesapakkhassa suttatthassa samathavipassanāhi vodānapakkhassa ca catusaccayojanamukhena",
  "tika-s0401t:263_9": "nayanalakkhaṇo saṃvaṇṇanāviseso, ayaṃ nandiyāvaṭṭanayo nāma. Vuttañhetaṃ –",
  "tika-s0401t:264": "“Taṇhañca avijjampi ca, samathena vipassanāya yo neti;",
  "tika-s0401t:265": "Saccehi yojayitvā, ayaṃ nayo nandiyāvaṭṭo”ti. ;",
  "tika-s0401t:266_0": "Nandiyāvaṭṭassa viya āvaṭṭo etassāti nandiyāvaṭṭo. Yathā hi nandiyāvaṭṭo anto ṭhitena",
  "tika-s0401t:266_1": "padhānāvayavena bahiddhā āvaṭṭati, evamayampi nayoti attho. Atha vā nandiyā taṇhāya",
  "tika-s0401t:266_2": "pamodassa vā āvaṭṭo etthāti nandiyāvaṭṭo.",
  "tika-s0401t:267_0": "Heṭṭhā vuttanayena gahitesu taṇhāvijjātappakkhiyadhammesu taṇhā lobho, avijjā moho,",
  "tika-s0401t:267_1": "avijjāya sampayutto lohite sati pubbo viya taṇhāya sati sijjhamāno āghāto doso iti",
  "tika-s0401t:267_2": "tīhi akusalamūlehi gahitehi, tappaṭipakkhato kusalacittaggahaṇena ca tīṇi kusalamūlāni",
  "tika-s0401t:267_3": "gahitāni eva honti. Idhāpi lobho sabbāni vā sāsavakusalamūlāni samudayasaccaṃ, tannibbattā",
  "tika-s0401t:267_4": "tesaṃ adhiṭṭhānagocarabhūtā upādānakkhandhā dukkhasaccantiādinā saccayojanā veditabbā.",
  "tika-s0401t:267_5": "Phalaṃ panettha vimokkhattayavasena niddhāretabbaṃ, tīhi akusalamūlehi tividhaduccaritasaṃkilesamalavisamaakusalasaññāvitakkādivasena",
  "tika-s0401t:267_6": "akusalapakkho netabbo, tathā tīhi kusalamūlehi tividhasucaritasamakusalasaññāvitakkasaddhammasamādhivimokkhamukhādivasena",
  "tika-s0401t:267_7": "vodānapakkho netabboti ayaṃ tipukkhalassa nayassa bhūmi. Yo hi akusalamūlehi saṃkilesapakkhassa",
  "tika-s0401t:267_8": "kusalamūlehi vodānapakkhassa suttatthassa ca catusaccayojanāmukhena nayanalakkhaṇo",
  "tika-s0401t:267_9": "saṃvaṇṇanāviseso, ayaṃ tipukkhalanayo nāma. Tīhi avayavehi lobhādīhi saṃkilesapakkhe,",
  "tika-s0401t:267_10": "alobhādīhi ca vodānapakkhe pukkhalo sobhanoti tipukkhalo. Vuttañhetaṃ –",
  "tika-s0401t:268": "“Yo akusale samūlehi,",
  "tika-s0401t:269": "Neti kusale ca kusalamūlehi;",
  "tika-s0401t:270": "Bhūtaṃ tathaṃ avitathaṃ,",
  "tika-s0401t:271": "Tipukkhalaṃ taṃ nayaṃ āhū”ti. ;",
  "tika-s0401t:272_0": "Vuttanayena gahitesu taṇhāvijjātappakkhiyadhammesu visesato taṇhādiṭṭhīnaṃ vasena",
  "tika-s0401t:272_1": "asubhe “subha”nti, dukkhe “sukha”nti ca vipallāsā, avijjādiṭṭhīnaṃ vasena anicce",
  "tika-s0401t:272_2": "“nicca”nti, anattani “attā”ti vipallāsā veditabbā. Tesaṃ paṭipakkhato kusalacittaggahaṇena",
  "tika-s0401t:272_3": "siddhehi sativīriyasamādhipaññindriyehi cattāri satipaṭṭhānāni siddhāniyeva honti.",
  "tika-s0401t:273_0": "Tattha catūhi indriyehi cattāro puggalā niddisitabbā. Kathaṃ? Duvidho hi taṇhācarito",
  "tika-s0401t:273_1": "mudindriyo tikkhindriyoti, tathā diṭṭhicarito. Tesu paṭhamo asubhe “subha”nti vipariyesaggāhī",
  "tika-s0401t:273_2": "satibalena yathābhūtaṃ kāyasabhāvaṃ sallakkhento bhāvanābalena taṃ vipallāsaṃ samugghātetvā",
  "tika-s0401t:273_3": "sammattaniyāmaṃ okkamati. Dutiyo asukhe “sukha”nti vipariyesaggāhī “uppannaṃ kāmavitakkaṃ",
  "tika-s0401t:273_4": "nādhivāsetī”tiādinā vuttena vīriyasaṃvarabhūtena vīriyabalena paṭipakkhaṃ vinodento",
  "tika-s0401t:273_5": "bhāvanābalena taṃ vipallāsaṃ vidhametvā sammattaniyāmaṃ okkamati. Tatiyo anicce “nicca”nti",
  "tika-s0401t:273_6": "vipallāsaggāhī samathabalena samāhitacitto saṅkhārānaṃ khaṇikabhāvaṃ sallakkhento",
  "tika-s0401t:273_7": "bhāvanābalena taṃ vipallāsaṃ samugghātetvā sammattaniyāmaṃ okkamati. Catuttho santatisamūhakiccārammaṇaghanavañcitatāya",
  "tika-s0401t:273_8": "phassādidhammapuñjamatte anattani “attā”ti micchābhinivesī catukoṭikasuññatāmanasikārena",
  "tika-s0401t:273_9": "taṃ micchābhinivesaṃ viddhaṃsento sāmaññaphalaṃ sacchikaroti. Subhasaññādīhi catūhipi",
  "tika-s0401t:273_10": "vā vipallāsehi samudayasaccaṃ, tesamadhiṭṭhānārammaṇabhūtā pañcupādānakkhandhā dukkhasaccantiādinā",
  "tika-s0401t:273_11": "saccayojanā veditabbā. Phalaṃ panettha cattāri sāmaññaphalāni, catūhi cettha vipallāsehi",
  "tika-s0401t:273_12": "caturāsavoghayogaganthaagatitaṇhupādānasallaviññāṇaṭṭhitiapariññādivasena akusalapakkho",
  "tika-s0401t:273_13": "netabbo, tathā catūhi satipaṭṭhānehi catubbidhajjhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0401t:273_14": "vodānapakkho netabboti ayaṃ sīhavikkīḷitassa nayassa bhūmi. Yo hi subhasaññādīhi",
  "tika-s0401t:273_15": "vipallāsehi sakalassa saṃkilesapakkhassa saddhindriyādīhi ca vodānapakkhassa catusaccayojanāvasena",
  "tika-s0401t:273_16": "nayanalakkhaṇo saṃvaṇṇanāviseso, ayaṃ sīhavikkīḷito nāma. Vuttañhetaṃ –",
  "tika-s0401t:274": "“Yo neti vipallāsehi,",
  "tika-s0401t:275": "Kilese indriyehi saddhamme;",
  "tika-s0401t:276": "Etaṃ nayaṃ nayavidū,",
  "tika-s0401t:277": "Sīhavikkīḷitaṃ āhū”ti. ;",
  "tika-s0401t:278_0": "Asantāsanajavaparakkamādivisesayogena sīho bhagavā, tassa vikkīḷitaṃ desanā vacīkammabhūto",
  "tika-s0401t:278_1": "vihāroti katvā vipallāsatappaṭipakkhaparidīpanato sīhassa vikkīḷitaṃ etthāti sīhavikkīḷito,",
  "tika-s0401t:278_2": "nayo. Balavisesayogadīpanato vā sīhavikkīḷitasadisattā nayo sīhavikkīḷito. Balaviseso",
  "tika-s0401t:278_3": "cettha saddhādibalaṃ, dasabalāni eva vā.",
  "tika-s0401t:279": "Imesaṃ pana tiṇṇaṃ atthanayānaṃ siddhiyā vohāranayadvayaṃ siddhameva hoti. Tathā hi atthanayattayadisābhāvena kusalādidhammānaṃ ālocanaṃ disālocanaṃ. Vuttañhetaṃ –",
  "tika-s0401t:280": "“Veyyākaraṇesu hi ye,",
  "tika-s0401t:281": "Kusalākusalā tahiṃ tahiṃ vuttā;",
  "tika-s0401t:282": "Manasā olokayate,",
  "tika-s0401t:283": "Taṃ khu disālocanaṃ āhū”ti. ;",
  "tika-s0401t:284": "Tathā ālocitānaṃ tesaṃ dhammānaṃ atthanayattayayojane samānayanato aṅkuso viya aṅkuso. Vuttañhetaṃ –",
  "tika-s0401t:285": "“Oloketvā disalocanena, ukkhipiya yaṃ samāneti;",
  "tika-s0401t:286": "Sabbe kusalākusale, ayaṃ nayo aṅkuso nāmā”ti. ;",
  "tika-s0401t:287": "Tasmā manasāva atthanayānaṃ disābhūtadhammānaṃ locanaṃ disālocanaṃ, tesaṃ samānayanaṃ aṅkusoti pañcapi nayāni yuttāni honti.",
  "tika-s0401t:288": "Ettāvatā ca –",
  "tika-s0401t:289": "“Paṭhamo nandiyāvaṭṭo, dutiyo ca tipukkhalo;",
  "tika-s0401t:290": "Sīhavikkīḷito nāma, tatiyo nayalañjako.",
  "tika-s0401t:291": "Disālocanamāhaṃsu, catutthaṃ nayamuttamaṃ;",
  "tika-s0401t:292": "Pañcamo aṅkuso nāma, sabbe pañca nayā gatā”ti. –",
  "tika-s0401t:293_0": "Evaṃ vuttapañcanayāpi ettha dassitāti veditabbā. Nayati saṃkilesaṃ vodānañca vibhāgato",
  "tika-s0401t:293_1": "ñāpetīti nayo, lañjeti pakāseti suttatthanti lañjako, nayo ca so lañjako cāti nayalañjako.",
  "tika-s0401t:293_2": "Idañca suttaṃ soḷasavidhe suttantapaṭṭhāne saṃkilesabhāgiyaṃ byatirekamukhena nibbedhāsekkhabhāgiyanti",
  "tika-s0401t:293_3": "daṭṭhabbaṃ. Aṭṭhavīsatividhe pana suttantapaṭṭhāne lokiyalokuttaraṃ sattadhammādhiṭṭhānaṃ",
  "tika-s0401t:293_4": "ñāṇaññeyyaṃ dassanabhāvanaṃ sakavacanaṃ vissajjanīyaṃ kusalākusalaṃ anuññātaṃ paṭikkhittañcāti veditabbaṃ.",
  "tika-s0401t:294_0": "Tattha soḷasavidhasuttantaṃ paṭṭhānaṃ nāma “saṃkilesabhāgiyaṃ suttaṃ, vāsanābhāgiyaṃ",
  "tika-s0401t:294_1": "suttaṃ, nibbedhabhāgiyaṃ suttaṃ, asekkhabhāgiyaṃ suttaṃ, saṃkilesabhāgiyañca vāsanābhāgiyañca",
  "tika-s0401t:294_2": "suttaṃ, saṃkilesabhāgiyañca nibbedhabhāgiyañca suttaṃ, saṃkilesabhāgiyañca asekkhabhāgiyañca",
  "tika-s0401t:294_3": "suttaṃ, vāsanābhāgiyañca nibbedhabhāgiyañca suttaṃ, vāsanābhāgiyañca asekkhabhāgiyañca",
  "tika-s0401t:294_4": "suttaṃ, nibbedhabhāgiyañca asekkhabhāgiyañca suttaṃ, saṃkilesabhāgiyañca vāsanābhāgiyañca",
  "tika-s0401t:294_5": "nibbedhabhāgiyañca suttaṃ, saṃkilesabhāgiyañca vāsanābhāgiyañca asekkhabhāgiyañca",
  "tika-s0401t:294_6": "suttaṃ, saṃkilesabhāgiyañca nibbedhabhāgiyañca asekkhabhāgiyañca suttaṃ, vāsanābhāgiyañca",
  "tika-s0401t:294_7": "nibbedhabhāgiyañca asekkhabhāgiyañca suttaṃ, saṃkilesabhāgiyañca vāsanābhāgiyañca",
  "tika-s0401t:294_8": "nibbedhabhāgiyañca asekkhabhāgiyañca suttaṃ, neva saṃkilesabhāgiyaṃ na vāsanābhāgiyaṃ",
  "tika-s0401t:294_9": "na nibbedhabhāgiyaṃ na asekkhabhāgiyaṃ sutta”nti evaṃ vuttasoḷasasāsanapaṭṭhānāni.",
  "tika-s0401t:295_0": "Tattha saṃkilissanti etenāti saṃkileso, saṃkilesabhāge saṃkilesakoṭṭhāse pavattaṃ",
  "tika-s0401t:295_1": "saṃkilesabhāgiyaṃ. Vāsanā puññabhāvanā, vāsanābhāge pavattaṃ vāsanābhāgiyaṃ, vāsanaṃ",
  "tika-s0401t:295_2": "bhajāpetīti vā vāsanābhāgiyaṃ. Nibbijjhanaṃ lobhakkhandhādīnaṃ padālanaṃ nibbedho,",
  "tika-s0401t:295_3": "nibbedhabhāge pavattaṃ, nibbedhaṃ bhajāpetīti vā nibbedhabhāgiyaṃ. Pariniṭṭhitasikkhā",
  "tika-s0401t:295_4": "dhammā asekkhā, asekkhabhāge pavattaṃ, asekkhe bhajāpetīti vā asekkhabhāgiyaṃ. Tesu",
  "tika-s0401t:295_5": "yattha taṇhādisaṃkileso vibhatto, idaṃ saṃkilesabhāgiyaṃ. Yattha dānādipuññakiriyavatthu",
  "tika-s0401t:295_6": "vibhattaṃ, idaṃ vāsanābhāgiyaṃ. Yattha sekkhā sīlakkhandhādayo vibhattā, idaṃ nibbedhabhāgiyaṃ.",
  "tika-s0401t:295_7": "Yattha pana asekkhā sīlakkhandhādayo vibhattā, idaṃ asekkhabhāgiyaṃ. Itarāni tesaṃ",
  "tika-s0401t:295_8": "vomissakanayavasena vuttāni. Sabbāsavasaṃvarapariyāyādīnaṃ vasena sabbabhāgiyaṃ veditabbaṃ.",
  "tika-s0401t:295_9": "Tattha hi saṃkilesadhammā lokiyasucaritadhammā sekkhā dhammā asekkhā dhammā ca vibhattā.",
  "tika-s0401t:295_10": "Sabbabhāgiyaṃ pana “passaṃ na passatī”tiādikaṃ udakādianuvādavacanaṃ veditabbaṃ.",
  "tika-s0401t:296_0": "Aṭṭhavīsatividhaṃ suttantapaṭṭhānaṃ pana “lokiyaṃ, lokuttaraṃ, lokiyañca lokuttarañca,",
  "tika-s0401t:296_1": "sattādhiṭṭhānaṃ, dhammādhiṭṭhānaṃ, sattādhiṭṭhānañca dhammādhiṭṭhānañca, ñāṇaṃ, ñeyyaṃ,",
  "tika-s0401t:296_2": "ñāṇañca ñeyyañca, dassanaṃ, bhāvanā, dassanañca bhāvanā ca, sakavacanaṃ, paravacanaṃ,",
  "tika-s0401t:296_3": "sakavacanañca paravacanañca, vissajjanīyaṃ, avissajjanīyaṃ, vissajjanīyañca avissajjanīyañca,",
  "tika-s0401t:296_4": "kammaṃ, vipāko, kammañca vipāko ca kusalaṃ, akusalaṃ, kusalañca akusalañca anuññātaṃ,",
  "tika-s0401t:296_5": "paṭikkhittaṃ, anuññātañca paṭikkhittañca, thavo”ti evamāgatāni aṭṭhavīsati sāsanapaṭṭhānāni.",
  "tika-s0401t:296_6": "Tattha lokiyanti loke niyutto, loke vā vidito lokiyo. Idha pana lokiyo attho yasmiṃ",
  "tika-s0401t:296_7": "sutte vutto, taṃ suttaṃ lokiyaṃ. Tathā lokuttaraṃ. Yasmiṃ pana sutte padesena lokiyaṃ,",
  "tika-s0401t:296_8": "padesena lokuttaraṃ vuttaṃ, taṃ lokiyañca lokuttarañca. Sattaadhippāyasattapaññattimukhena",
  "tika-s0401t:296_9": "desitaṃ sattādhiṭṭhānaṃ. Dhammavasena desitaṃ dhammādhiṭṭhānaṃ. Ubhayavasena desitaṃ",
  "tika-s0401t:296_10": "sattādhiṭṭhānañca dhammādhiṭṭhānañca. Iminā nayena sabbapadesu attho veditabbo. Buddhādīnaṃ",
  "tika-s0401t:296_11": "pana guṇābhitthavanavasena pavattaṃ suttaṃ thavo nāma –",
  "tika-s0401t:297": "“Maggānaṭṭhaṅgiko seṭṭho, saccānaṃ caturo padā;",
  "tika-s0401t:298": "Virāgo seṭṭho dhammānaṃ, dvipadānañca cakkhumā”ti. ādikaṃ viya –",
  "tika-s0401t:299": "Nettinayavaṇṇanā niṭṭhitā.",
  "tika-s0401t:300_0": "2. Saddagarukādīnanti ādisaddena gandharasaphoṭṭhabbagaruke saṅgaṇhāti. Āsayavasenāti",
  "tika-s0401t:300_1": "ajjhāsayavasena. Utusamuṭṭhānopi itthisantānagato saddo labbhati, so idha nādhippetoti",
  "tika-s0401t:300_2": "“cittasamuṭṭhāno”ti vuttaṃ. Kathitasaddo ālāpādisaddo. Gītasaddo sarena gāyanasaddo.",
  "tika-s0401t:300_3": "Itthiyā hasanasaddopettha saṅgahetabbo tassapi purisena assādetabbato. Tenāha – “apica",
  "tika-s0401t:300_4": "kho mātugāmassa saddaṃ suṇāti tirokuṭṭā vā tiropākārā vā hasantiyā vā bhaṇantiyā",
  "tika-s0401t:300_5": "vā gāyantiyā vā, so tadassādetī”tiādi. Nivatthanivāsanassāti khalitthaddhassa nivāsanassa.",
  "tika-s0401t:300_6": "Alaṅkārassāti nūpurādikassa alaṅkārassa. Itthisaddotveva veditabboti itthipaṭibaddhabhāvato",
  "tika-s0401t:300_7": "vuttaṃ. Tenāha – “sabbopī”tiādi. Avidūraṭṭhāneti tassa hatthikulassa vasanaṭṭhānato",
  "tika-s0401t:300_8": "avidūraṭṭhāne. Kāyūpapannoti sampannakāyo thirakathinamahākāyo. Mahāhatthīti mahānubhāvo",
  "tika-s0401t:300_9": "hatthī. Jeṭṭhakaṃ katvāti yūthapatiṃ katvā.",
  "tika-s0401t:301_0": "Kathinatikkhabhāvena siṅgasadisattā aḷasaṅkhātāni siṅgāni etassa atthīti siṅgī, suvaṇṇavaṇṇatāya",
  "tika-s0401t:301_1": "mahābalatāya ca sīhahatthiādimigasadisattā migo viyāti migo. Tattha tattha kiccaṃ",
  "tika-s0401t:301_2": "netubhāvena cakkhuyeva nettaṃ, taṃ uggataṭṭhena āyataṃ etassāti āyatacakkhunetto.",
  "tika-s0401t:301_3": "Aṭṭhi eva taco etassāti aṭṭhittaco. Tenābhibhūtoti tena migena abhibhūto ajjhotthaṭo",
  "tika-s0401t:301_4": "niccalaggahito hutvā. Karuṇaṃ rudāmīti kāruññapatto hutvā rodāmi viravāmi. Paccatthikabhayato",
  "tika-s0401t:301_5": "mutti nāma yathā tathā sahāyavato hoti, na ekākinoti āha – “mā heva maṃ pāṇasamaṃ",
  "tika-s0401t:301_6": "jaheyyā”ti. Tattha mā heva manti maṃ evarūpaṃ byasanaṃ pattaṃ attano pāṇasamaṃ piyasāmikaṃ tvaṃ māheva jahi.",
  "tika-s0401t:302_0": "Kuñce girikūṭe ramati abhiramati, tattha vā vicarati, koñjanādaṃ nadanto vā vicarati,",
  "tika-s0401t:302_1": "ku vā pathavī, tadabhighātena jīratīti kuñjaro. Saṭṭhihāyananti jātiyā saṭṭhivassakālasmiṃ",
  "tika-s0401t:302_2": "kuñjarā thāmena parihāyanti, taṃ sandhāya evamāha. Pathabyā cāturantāyāti catūsu",
  "tika-s0401t:302_3": "disāsu samuddaṃ patvā ṭhitāya cāturantāya pathaviyā. Suppiyoti suṭṭhu piyo. Tesaṃ",
  "tika-s0401t:302_4": "tvaṃ vārijo seṭṭhoti ye samudde vā gaṅgāya vā yamunāya vā nammadānadiyā vā kuḷīrā,",
  "tika-s0401t:302_5": "tesaṃ sabbesaṃ vaṇṇasampattiyā mahantattena ca vārimhi jātattā vārijo tvameva seṭṭho",
  "tika-s0401t:302_6": "pasatthataro. Muñca rodantiyā patinti sabbesaṃ seṭṭhattā tameva yācāmi, rodamānāya",
  "tika-s0401t:302_7": "mayhaṃ sāmikaṃ muñca. Athāti gahaṇassa sithilakaraṇasamanantarameva. Etassāti paṭisattumaddanassa.",
  "tika-s0401t:303_0": "Pabbatagahanaṃ nissāyāti tisso pabbatarājiyo atikkamitvā catutthāya pabbatarājiyaṃ",
  "tika-s0401t:303_1": "pabbatagahanaṃ upanissāya. Evaṃ vadatīti “udetayaṃ cakkhumā”tiādinā imaṃ buddhamantaṃ mantento vadati.",
  "tika-s0401t:304_0": "Tattha udetīti pācīnalokadhātuto uggacchati. Cakkhumāti sakalacakkavāḷavāsīnaṃ andhakāraṃ",
  "tika-s0401t:304_1": "vidhamitvā cakkhuppaṭilābhakaraṇena yantena tesaṃ dinnaṃ cakkhu, tena cakkhunā cakkhumā.",
  "tika-s0401t:304_2": "Ekarājāti sakalacakkavāḷe ālokakarānaṃ antare seṭṭhaṭṭhena rañjanaṭṭhena ca ekarājā.",
  "tika-s0401t:304_3": "Harissavaṇṇoti harisamānavaṇṇo, suvaṇṇavaṇṇoti attho. Pathaviṃ pabhāsetīti pathavippabhāso.",
  "tika-s0401t:304_4": "Taṃ taṃ namassāmīti tasmā taṃ evarūpaṃ bhavantaṃ namassāmi vandāmi. Tayājja guttā",
  "tika-s0401t:304_5": "viharemha divasanti tayā ajja rakkhitā hutvā imaṃ divasaṃ catuiriyāpathavihārena sukhaṃ vihareyyāma.",
  "tika-s0401t:305_0": "Evaṃ bodhisatto imāya gāthāya sūriyaṃ namassitvā dutiyagāthāya atīte parinibbute",
  "tika-s0401t:305_1": "buddhe ceva buddhaguṇe ca namassati “ye brāhmaṇā”tiādinā. Tattha ye brāhmaṇāti ye",
  "tika-s0401t:305_2": "bāhitapāpā parisuddhā brāhmaṇā. Vedagūti vedānaṃ pāraṃ gatā, vedehi pāraṃ gatāti",
  "tika-s0401t:305_3": "vā vedagū. Idha pana sabbe saṅkhatadhamme vidite pākaṭe katvā katāti vedagū. Tenevāha",
  "tika-s0401t:305_4": "– “sabbadhamme”ti. Sabbe khandhāyatanadhātudhamme salakkhaṇasāmaññalakkhaṇavasena",
  "tika-s0401t:305_5": "attano ñāṇassa vidite pākaṭe katvā tiṇṇaṃ mārānaṃ matthakaṃ madditvā sammāsambodhiṃ",
  "tika-s0401t:305_6": "pattā, saṃsāraṃ vā atikkantāti attho. Te me namoti te mama imaṃ namakkāraṃ paṭicchantu.",
  "tika-s0401t:305_7": "Te ca maṃ pālayantūti evaṃ mayā namassitā ca te bhagavanto maṃ pālayantu rakkhantu.",
  "tika-s0401t:305_8": "Namattu buddhānaṃ…pe… vimuttiyāti ayaṃ mama namakkāro atītānaṃ parinibbutānaṃ buddhānaṃ",
  "tika-s0401t:305_9": "atthu, tesaṃyeva catūsu phalesu ñāṇasaṅkhātāya bodhiyā atthu, tathā tesaññeva arahattaphalavimuttiyā",
  "tika-s0401t:305_10": "vimuttānaṃ atthu, yā ca nesaṃ tadaṅgavikkhambhanasamucchedappaṭippassaddhinissaraṇasaṅkhātā",
  "tika-s0401t:305_11": "pañcavidhā vimutti, tāya vimuttiyāpi ayaṃ mayhaṃ namakkāro atthūti attho. Imaṃ so",
  "tika-s0401t:305_12": "parittaṃ katvā, moro carati esanāti idaṃ pana padadvayaṃ satthā abhisambuddho hutvā",
  "tika-s0401t:305_13": "āha. Tassattho – bhikkhave, so moro imaṃ parittaṃ imaṃ rakkhaṃ katvā attano gocarabhūmiyaṃ",
  "tika-s0401t:305_14": "pupphaphalādīnaṃ atthāya nānappakārāya esanāya caratīti.",
  "tika-s0401t:306_0": "Evaṃ divasaṃ caritvā sāyaṃ pabbatamatthake nisīditvā atthaṃ gacchantaṃ sūriyaṃ olokento",
  "tika-s0401t:306_1": "buddhaguṇe āvajjetvā nivāsaṭṭhāne rakkhāvaraṇatthāya puna brahmamantaṃ vadanto “apetaya”ntiādimāha.",
  "tika-s0401t:306_2": "Tenevāha – “divasaṃ gocaraṃ gahetvā”tiādi. Tattha apetīti apayāti atthaṃ gacchati.",
  "tika-s0401t:306_3": "Imaṃ so parittaṃ katvā moro vāsamakappayīti idampi abhisambuddho hutvā āha. Tassattho",
  "tika-s0401t:306_4": "– bhikkhave, so moro imaṃ parittaṃ imaṃ rakkhaṃ katvā attano nivāsaṭṭhāne vāsaṃ saṃkappayitthāti.",
  "tika-s0401t:306_5": "Parittakammato puretaramevāti parittakammakaraṇato puretarameva. Morakukkuṭikāyāti",
  "tika-s0401t:306_6": "kukkuṭikāsadisāya moracchāpikāya.",
  "tika-s0401t:307_0": "3. Tatiye rūpāyatanassa viya gandhāyatanassapi samuṭṭhāpakapaccayavasena viseso natthīti",
  "tika-s0401t:307_1": "āha – “catusamuṭṭhānika”nti. Itthiyā sarīragandhassa kāyāruḷhaanulepanādigandhassa",
  "tika-s0401t:307_2": "ca tappaṭibaddhabhāvato avisesena gahaṇappasaṅge idhādhippetagandhaṃ niddhārento",
  "tika-s0401t:307_3": "“svāya”ntiādimāha. Tattha itthiyāti pākatikāya itthiyā. Duggandhoti pākatikāya itthiyā",
  "tika-s0401t:307_4": "sarīragandhabhāvato duggandho hoti. Idhādhippetoti iṭṭhabhāvato assādetabbattā vuttaṃ.",
  "tika-s0401t:307_5": "Kathaṃ pana itthiyā sarīragandhassa duggandhabhāvoti āha – “ekaccā hī”tiādi. Tattha",
  "tika-s0401t:307_6": "assassa viya gandho assā atthīti assagandhinī. Meṇḍakassa viya gandho assā atthīti",
  "tika-s0401t:307_7": "meṇḍakagandhinī. Sedassa viya gandho assā atthīti sedagandhinī. Soṇitassa viya gandho",
  "tika-s0401t:307_8": "assā atthīti soṇitagandhinī. Rajjatevāti anādimati saṃsāre avijjādikilesavāsanāya",
  "tika-s0401t:307_9": "parikaḍḍhitahadayattā phoṭṭhabbassādagadhitacittatāya ca andhabālo evarūpāyapi duggandhasarīrāya",
  "tika-s0401t:307_10": "itthiyā rajjatiyeva. Pākatikāya itthiyā sarīragandhassa duggandhabhāvaṃ dassetvā",
  "tika-s0401t:307_11": "idāni visiṭṭhāya ekaccāya itthiyā tadabhāvaṃ dassetuṃ – “cakkavattino panā”tiādimāha.",
  "tika-s0401t:307_12": "Yadi evaṃ īdisāya itthiyā sarīragandhopi idha kasmā nādhippetoti āha – “ayaṃ na sabbāsaṃ",
  "tika-s0401t:307_13": "hotī”tiādi. Tiracchānagatāya itthiyā ekaccāya ca manussitthiyā sarīragandhassa ativiya",
  "tika-s0401t:307_14": "assādetabbabhāvadassanato puna tampi avisesena anujānanto “itthikāye gandho vā hotū”tiādimāha.",
  "tika-s0401t:307_15": "Itthigandhotveva veditabboti tappaṭibaddhabhāvato vuttaṃ.",
  "tika-s0401t:308_0": "4. Catutthādīsu kiṃ tenāti jivhāviññeyyarase idhādhippete kiṃ tena avayavarasādinā",
  "tika-s0401t:308_1": "vuttena payojanaṃ. Oṭṭhamaṃsaṃ sammakkhetīti oṭṭhamaṃsasammakkhano, kheḷādīni. Ādisaddena",
  "tika-s0401t:308_2": "oṭṭhamaṃsamakkhano tambulamukhavāsādiraso gayhati. Sabbo so itthirasoti itthiyāvassa gahetabbattā.",
  "tika-s0401t:309_0": "5. Itthiphoṭṭhabboti etthāpi eseva nayo. Yadi panettha itthigatāni rūpārammaṇādīni",
  "tika-s0401t:309_1": "avisesato purisassa cittaṃ pariyādāya tiṭṭhanti, atha kasmā bhagavatā tāni visuṃ",
  "tika-s0401t:309_2": "visuṃ gahetvā desitānīti āha – “iti satthā”tiādi. Yathā hītiādinā tamevatthaṃ samattheti.",
  "tika-s0401t:309_3": "Gametīti vikkhepaṃ gameti, ayameva vā pāṭho. Gametīti ca saṅgameti. Na tathā sesā",
  "tika-s0401t:309_4": "saddādayo, na tathā rūpādīni ārammaṇānīti etena sattesu rūpādigarukatā asaṃkiṇṇā",
  "tika-s0401t:309_5": "viya dassitā, na kho panetaṃ evaṃ daṭṭhabbaṃ anekavidhattā sattānaṃ ajjhāsayassāti",
  "tika-s0401t:309_6": "dassetuṃ – “ekaccassa cā”tiādi vuttaṃ. Pañcagarukavasenāti pañcārammaṇagarukavasena.",
  "tika-s0401t:309_7": "Ekaccassa hi purisassa yathāvuttesu pañcasupi ārammaṇesu garukatā hoti, ekaccassa",
  "tika-s0401t:309_8": "tattha katipayesu, ekasmiṃ eva vā, te sabbepi pañcagarukātveva veditabbā yathā “sattisayo",
  "tika-s0401t:309_9": "aṭṭhavimokkhā”ti. Na pañcagarukajātakavasena ekekārammaṇe garukasseva nādhippetattā.",
  "tika-s0401t:309_10": "Ekekārammaṇagarukānañhi pañcannaṃ puggalānaṃ tattha āgatattā taṃ jātakaṃ “pañcagarukajātaka”nti",
  "tika-s0401t:309_11": "vuttaṃ. Yadi evaṃ tena idha payojanaṃ natthīti āha – “sakkhibhāvatthāyā”ti. Āharitvā",
  "tika-s0401t:309_12": "kathetabbanti rūpādigarukatāya ete anayabyasanaṃ pattāti dassetuṃ kathetabbaṃ.",
  "tika-s0401t:310_0": "6-8. Tesanti suttānaṃ. Uppaṇḍetvā gaṇhituṃ na icchīti tassa thokaṃ virūpadhātukattā",
  "tika-s0401t:310_1": "na icchi. Anatikkamantoti saṃsandento. Dve hatthaṃ pattānīti dve uppalāni hatthaṃ",
  "tika-s0401t:310_2": "gatāni. Pahaṭṭhākāraṃ dassetvāti aparāhi itthīhi ekekaṃ laddhaṃ, mayā dve laddhānīti",
  "tika-s0401t:310_3": "santuṭṭhākāraṃ dassetvā. Parodīti tassā pubbasāmikassa mukhagandhaṃ saritvā. Tassa",
  "tika-s0401t:310_4": "hi mukhato uppalagandho vāyati. Hāretvāti tasmā ṭhānā apanetvā, “harāpetvā”ti vā pāṭho, ayamevattho.",
  "tika-s0401t:311_0": "Sādhu sādhūti bhāsatoti dhammakathāya anumodanavasena “sādhu sādhū”ti bhāsato. Uppalaṃva",
  "tika-s0401t:311_1": "yathodaketi yathā uppalaṃ uppalagandho mukhato nibbattoti. Vaṭṭameva kathitanti yathārutavasena",
  "tika-s0401t:311_2": "vuttaṃ. Yadipi evaṃ vuttaṃ, tathāpi yathārutamatthe avatvā vivaṭṭaṃ nīharitvā kathetabbaṃ",
  "tika-s0401t:311_3": "vimuttirasattā bhagavato desanāya.",
  "tika-s0401t:312": "Rūpādivaggavaṇṇanā niṭṭhitā.",
  "tika-s0401t:313": "Iti manorathapūraṇiyā aṅguttaranikāya-aṭṭhakathāya",
  "tika-s0401t:314": "Paṭhamavaggavaṇṇanāya anuttānatthadīpanā niṭṭhitā.",
  "tika-s0401t:315": "2. Nīvaraṇappahānavaggavaṇṇanā",
  "tika-s0401t:316_0": "11. Dutiyassāti dutiyavaggassa. Ekadhammampīti ettha “ekasabhāvampī”ti iminā sabhāvatthoyaṃ",
  "tika-s0401t:316_1": "dhammasaddo “kusalā dhammā”tiādīsu viyāti dassitaṃ hoti. Yadaggena ca sabhāvattho,",
  "tika-s0401t:316_2": "tadaggena nissattattho siddho evāti “nissattaṭṭhena dhammo veditabbo”ti vuttaṃ. Subhanimittanti",
  "tika-s0401t:316_3": "dhammapariyāyena vuttaṃ. Tañhi atthato kāmacchando vā siyā. So hi attano gahaṇākārena",
  "tika-s0401t:316_4": "subhanti, tenākārena pavattanakassa aññassa kāmacchandassa nimittattā “subhanimitta”nti",
  "tika-s0401t:316_5": "ca vuccati. Tassa ārammaṇaṃ vā subhanimittaṃ. Iṭṭhañhi iṭṭhākārena vā gayhamānaṃ",
  "tika-s0401t:316_6": "rūpādiārammaṇaṃ “subhanimitta”nti vuccati. Ārammaṇameva cettha nimittaṃ. Tathā hi",
  "tika-s0401t:316_7": "vakkhati – “subhanimittanti rāgaṭṭhāniyaṃ ārammaṇa”nti. Samuccayattho vā-saddo anekatthattā",
  "tika-s0401t:316_8": "nipātānaṃ. Bhiyyobhāvāyāti punappunaṃ bhāvāya. Vepullāyāti vipulabhāvāya, vaḍḍhiyāti",
  "tika-s0401t:316_9": "attho. Ajāto nijjāto. Sesapadāni tasseva vevacanāni. Kāmesūti pañcasu kāmaguṇesu.",
  "tika-s0401t:316_10": "Kāmacchandoti kāmasaṅkhāto chando, na kattukamyatāchando na dhammacchando. Kāmanavasena",
  "tika-s0401t:316_11": "rajjanavasena ca kāmo eva rāgo kāmarāgo. Kāmanavasena nandanavasena ca kāmo eva nandīti",
  "tika-s0401t:316_12": "kāmanandī. Kāmanavasena taṇhāyanavasena ca kāmataṇhā. Ādisaddena “kāmasneho kāmapariḷāho",
  "tika-s0401t:316_13": "kāmamucchā kāmajjhosāna”nti etesaṃ padānaṃ saṅgaho daṭṭhabbo. Tattha vuttanayeneva",
  "tika-s0401t:316_14": "kāmatthaṃ viditvā sinehanaṭṭhena kāmasneho, pariḷāhanaṭṭhena kāmapariḷāho, mucchanaṭṭhena",
  "tika-s0401t:316_15": "kāmamucchā, gilitvā pariniṭṭhāpanaṭṭhena kāmajjhosānaṃ veditabbaṃ. Kāmacchando eva",
  "tika-s0401t:316_16": "kusalappavattito cittassa nīvaraṇaṭṭhena kāmacchandanīvaraṇaṃ, soti kāmacchando.",
  "tika-s0401t:316_17": "Asamudācāravasenāti asamudācārabhāvena. Ananubhūtārammaṇavasenāti “idaṃ nāmeta”nti",
  "tika-s0401t:316_18": "vatthuvasena utvā tasmiṃ attabhāve ananubhūtassa ārammaṇassa vasena. Rūpasaddādibhedaṃ",
  "tika-s0401t:316_19": "pana ārammaṇaṃ ekasmimpi attabhāve ananubhūtaṃ nāma nattheva, kimaṅgaṃ pana anādimati saṃsāre.",
  "tika-s0401t:317_0": "Yaṃ vuttaṃ – “asamudācāravasena cā”tiādi, taṃ atisaṃkhittanti vitthārato dassetuṃ",
  "tika-s0401t:317_1": "– “tatthā”tiādimāha. Tattha bhavaggahaṇena mahaggatabhavo gahito. So hi oḷārikakilesasamudācārarahito.",
  "tika-s0401t:317_2": "Tajjanīyakammakatādikāle pārivāsikakāle ca caritabbāni dveasīti khuddakavattāni nāma.",
  "tika-s0401t:317_3": "Na hi tāni sabbāsu avatthāsu caritabbāni, tasmā tāni na mahāvattesu antogadhānīti",
  "tika-s0401t:317_4": "“cuddasa mahāvattānī”ti vuttaṃ. Tathā āgantukavattaāvāsikagamika-anumodanabhattagga-",
  "tika-s0401t:317_5": "piṇḍacārikaāraññakasenāsanajantāgharavaccakuṭiupajjhāya- saddhivihārikaācariya-antevāsikavattānīti",
  "tika-s0401t:317_6": "etāni cuddasa mahāvattāni nāmāti vuttaṃ. Itarāni pana “pārivāsikānaṃ bhikkhūnaṃ vattaṃ",
  "tika-s0401t:317_7": "paññāpessāmī”ti ārabhitvā “na upasampādetabbaṃ, na chamāyaṃ caṅkamante caṅkame caṅkamitabba”nti",
  "tika-s0401t:317_8": "vuttāni pakatatte caritabbavattāni chasaṭṭhi, tato paraṃ “na, bhikkhave, pārivāsikena",
  "tika-s0401t:317_9": "bhikkhunā pārivāsikavuḍḍhatarena bhikkhunā saddhiṃ, mūlāyapaṭikassanārahena, mānattārahena,",
  "tika-s0401t:317_10": "mānattacārikena, abbhānārahena bhikkhunā saddiṃ ekacchanne āvāse vatthabba”ntiādīni",
  "tika-s0401t:317_11": "pakatatte caritabbehi anaññattā visuṃ visuṃ agaṇetvā pārivāsikavuḍḍhatarādīsu puggalantaresu",
  "tika-s0401t:317_12": "caritabbattā tesaṃ vasena sampiṇḍetvā ekekaṃ katvā gaṇitāni pañcāti ekasattativattāni.",
  "tika-s0401t:317_13": "Ukkhepanīyakammakatavattesu vattapaññāpanavasena vuttaṃ – “na pakatattassa bhikkhuno",
  "tika-s0401t:317_14": "abhivādanaṃ paccuṭṭhānaṃ…pe… piṭṭhiparikammaṃ sāditabba”nti idaṃ abhivādanādīnaṃ",
  "tika-s0401t:317_15": "assādiyanaṃ ekaṃ, “na pakatatto bhikkhu sīlavipattiyā anuddhaṃsetabbo”tiādīni ca",
  "tika-s0401t:317_16": "dasāti evaṃ dvāsīti honti. Etesveva pana kānici tajjanīyakammakatādivattāni kānici",
  "tika-s0401t:317_17": "pārivāsikādivattānīti aggahitaggahaṇena dvāvīsativattanti veditabbaṃ. “Cuddasa mahāvattānī”ti",
  "tika-s0401t:317_18": "vatvāpi “āgantukagamikavattāni cā”ti imesaṃ visuṃ gahaṇaṃ imāni abhiṇhaṃ sambhavantīti",
  "tika-s0401t:317_19": "katvā. Kileso okāsaṃ na labhati sabbadā vattappaṭipattiyaṃyeva byāvaṭacittatāya.",
  "tika-s0401t:317_20": "Ayonisomanasikāranti aniccādīsu “nicca”ntiādinā pavattaṃ anupāyamanasikāraṃ. Sativossagganti",
  "tika-s0401t:317_21": "satiyā vissajjanaṃ, sativirahanti attho. Evampīti vakkhamānāpekkhāya avuttasampiṇḍanattho pi-saddo.",
  "tika-s0401t:318_0": "Anusandhivasenāti pucchānusandhiādianusandhivasena. Pubbāparavasenāti pubbāparaganthasallakkhaṇavasena.",
  "tika-s0401t:318_1": "Gaṇhantassāti ācariyamukhato gaṇhantassa. Sajjhāyantassāti ācariyamukhato uggahitaganthaṃ",
  "tika-s0401t:318_2": "sajjhāyantassa. Vācentassāti pāḷiṃ tadatthañca uggaṇhāpanavasena paresaṃ vācentassa.",
  "tika-s0401t:318_3": "Desentassāti desanāvasena paresaṃ dhammaṃ desentassa. Pakāsentassāti attano attano",
  "tika-s0401t:318_4": "saṃsayaṭṭhāne pucchantānaṃ yāthāvato atthaṃ pakāsentassa. Kileso okāsaṃ na labhati",
  "tika-s0401t:318_5": "rattindivaṃ ganthakammesuyeva byāvaṭacittatāya. Evampīti vuttasampiṇḍanattho pi-saddo. Evaṃ sesesupi.",
  "tika-s0401t:319_0": "Dhutaṅgadharo hotīti vuttamevatthaṃ pakāseti “terasa dhutaṅgaguṇe samādāya vattatī”ti.",
  "tika-s0401t:319_1": "Bāhullāyāti cīvarādipaccayabāhullāya. Yathā cīvarādayo paccayā bahulaṃ uppajjanti,",
  "tika-s0401t:319_2": "tathā āvattassa pavattassāti attho. Parihīnajjhānassāti jhānantarāyakarena visabhāgarūpadassanādinā",
  "tika-s0401t:319_3": "kenaci nimittena parihīnajjhānassa. Vissaṭṭhajjhānassāti asamāpajjanavasena pariccattajjhānassa.",
  "tika-s0401t:319_4": "Bhassādīsūti ādi-saddena gaṇasaṅgaṇikaniddānavakammādiṃ saṅgaṇhāti. Sattasu vā anupassanāsūti",
  "tika-s0401t:319_5": "ettha satta anupassanā nāma aniccānupassanā dukkhānupassanā anattānupassanā nibbidānupassanā",
  "tika-s0401t:319_6": "virāgānupassanā nirodhānupassanā paṭinissaggānupassanā khayānupassanā vayānupassanā",
  "tika-s0401t:319_7": "vipariṇāmānupassanā animittānupassanā appaṇihitānupassanā suññatānupassanā adhipaññādhammavipassanā",
  "tika-s0401t:319_8": "yathābhūtañāṇadassanaṃ ādīnavānupassanā paṭisaṅkhānupassanā vivaṭṭānupassanāti imāsu",
  "tika-s0401t:319_9": "aṭṭhārasasu mahāvipassanāsu ādito vuttā aniccānupassanādi-paṭinissaggānupassanāpariyantā",
  "tika-s0401t:319_10": "satta. Ettha yaṃ vattabbaṃ, taṃ visuddhimaggasaṃvaṇṇanāto gahetabbaṃ.",
  "tika-s0401t:320_0": "Anāsevanatāyāti purimattabhāve jhānena vikkhambhitakilesassa kāmacchandādiāsevanāya",
  "tika-s0401t:320_1": "abhāvato. Ananubhūtapubbanti tasmiṃ attabhāve ananubhūtapubbaṃ. Jātoti etasseva vevacanaṃ",
  "tika-s0401t:320_2": "sañjātotiādi. Nanu ca khaṇikattā sabbadhammānaṃ uppannassa kāmacchandassa taṅkhaṇaṃyeva",
  "tika-s0401t:320_3": "avassaṃ nirodhasambhavato niruddhe ca tasmiṃ puna aññasseva uppajjanato ca kathaṃ",
  "tika-s0401t:320_4": "tassa punappunabhāvo rāsibhāvo cāti āha – “tattha sakiṃ uppanno kāmacchando”tiādi.",
  "tika-s0401t:320_5": "Aṭṭhānametanti akāraṇametaṃ. Yena kāraṇena uppanno kāmacchando na nirujjhati, niruddho",
  "tika-s0401t:320_6": "ca sveva puna uppajjissati, tādisaṃ kāraṇaṃ natthīti attho.",
  "tika-s0401t:321_0": "Rāgaṭṭhāniyanti rāgajanakaṃ. Aniccādīsu niccādivasena viparītamanasikāro, idha ayonisomanasikāroti",
  "tika-s0401t:321_1": "āha – “anicce nicca”ntiādi. Ayonisomanasikāroti anupāyamanasikāro, kusaladhammappavattiyā",
  "tika-s0401t:321_2": "akāraṇabhūto manasikāroti attho. Uppathamanasikāroti kusaladhammappavattiyā amaggabhūto",
  "tika-s0401t:321_3": "manasikāro. Saccavippaṭikūlenāti saccābhisamayassa anunulomavasena. Āvajjanātiādinā",
  "tika-s0401t:321_4": "āvajjanāya paccayabhūtā tato purimuppannā manodvārikā akusalajavanappavatti phalavohārena",
  "tika-s0401t:321_5": "tathā vuttā. Tassa hi vasena sā akusalappavattiyā upanissayo hoti. Āvajjanāti bhavaṅgacittaṃ",
  "tika-s0401t:321_6": "āvajjayatīti āvajjanā. Anu anu āvajjetīti anvāvajjanā. Bhavaṅgārammaṇato aññaṃ ābhujatīti",
  "tika-s0401t:321_7": "ābhogo. Samannāharatīti samannāhāro. Tadevārammaṇaṃ attānaṃ anubandhitvā uppajjamāno",
  "tika-s0401t:321_8": "manasi karoti ṭhapetīti manasikāro. Ayaṃ vuccati ayonisomanasikāroti ayaṃ anupāyauppathamanasikāralakkhaṇo",
  "tika-s0401t:321_9": "ayonisomanasikāro nāma vuccati.",
  "tika-s0401t:322_0": "12. Dutiye bhattabyāpatti viyāti bhattassa pūtibhāvena vippakārappatti viya, cittassa",
  "tika-s0401t:322_1": "byāpajjananti cittassa vikārabhāvāpādanaṃ. Tenevāha – “pakativijahanabhāvo”ti. Byāpajjati",
  "tika-s0401t:322_2": "tena cittaṃ pūtikummāsādayo viya purimapakatiṃ jahatīti byāpādo. Paṭighoyeva uparūpari",
  "tika-s0401t:322_3": "uppajjamānassa paṭighassa nimittabhāvato paṭighanimittaṃ, paṭighassa ca kāraṇabhūtaṃ",
  "tika-s0401t:322_4": "ārammaṇaṃ paṭighanimittanti āha – “paṭighassapi paṭighārammaṇassapi etaṃ adhivacana”nti.",
  "tika-s0401t:322_5": "Aṭṭhakathāyanti mahāaṭṭhakathāyaṃ.",
  "tika-s0401t:323_0": "13. Tatiye thinatā thinaṃ, sappipiṇḍo viya avipphārikatāya cittassa ghanabhāvo baddhatāti",
  "tika-s0401t:323_1": "attho. Medhatīti middhaṃ, akammaññabhāvena hiṃsatīti attho. “Yā tasmiṃ samaye cittassa",
  "tika-s0401t:323_2": "akalyatā”tiādinā thinassa, “yā tasmiṃ samaye kāyassa akalyatā”tiādinā ca middhassa",
  "tika-s0401t:323_3": "abhidhamme niddiṭṭhattā vuttaṃ – “cittassa akammaññatā thinaṃ, tiṇṇaṃ khandhānaṃ",
  "tika-s0401t:323_4": "akammaññatā middha”nti. Satipi aññamaññāvippayoge cittakāyalahutādīnaṃ viya cittacetasikānaṃ",
  "tika-s0401t:323_5": "yathākkamaṃ taṃtaṃviseso siyā, yā tesaṃ akalyatādīnaṃ visesapaccayatā, ayametesaṃ",
  "tika-s0401t:323_6": "sabhāvoti daṭṭhabbaṃ. Kapimiddhassāti vuttamevatthaṃ vibhāveti “pacalāyikabhāvassā”ti.",
  "tika-s0401t:323_7": "Akkhidalānaṃ pacalabhāvaṃ karotīti pacalāyiko, pacalāyikassa bhāvo pacalāyikabhāvo,",
  "tika-s0401t:323_8": "pacalāyikattanti vuttaṃ hoti. Ubhinnanti thinamiddhānaṃ. “Vitthāro veditabbo”ti iminā",
  "tika-s0401t:323_9": "sambandho veditabbo. Cittassa akalyatāti cittassa gilānabhāvo. Gilāno hi akalyakoti",
  "tika-s0401t:323_10": "vuccati. Vinayepi vuttaṃ – “nāhaṃ, bhante, akalyako”ti. Kālaṃ khamatīti hi kalyaṃ,",
  "tika-s0401t:323_11": "arogatā, tassaṃ niyutto kalyako, na kalyako akalyako. Akammaññatāti cittagelaññasaṅkhātova",
  "tika-s0401t:323_12": "akammaññatākāro. Olīyanāti olīyanākāro. Iriyāpathūpatthambhitañhi cittaṃ iriyāpathaṃ",
  "tika-s0401t:323_13": "sandhāretuṃ asakkontaṃ rukkhe vagguli viya khīle laggitaphāṇitavārako viya ca olīyati",
  "tika-s0401t:323_14": "lambati, tassa taṃ ākāraṃ sandhāya – “olīyanā”ti vuttaṃ. Dutiyapadaṃ upasaggena vaḍḍhitaṃ.",
  "tika-s0401t:323_15": "Kāyassāti vedanādikkhandhattayasaṅkhātassa nāmakāyassa. Akalyatā akammaññatāti heṭṭhā",
  "tika-s0401t:323_16": "vuttanayameva. Megho viya ākāsaṃ onayhatīti onāho. Onayhatīti ca chādeti avattharati",
  "tika-s0401t:323_17": "vāti attho. Sabbatobhāgena onāhoti pariyonāho. Aratiādīnaṃ attho vibhaṅge vuttanayeneva",
  "tika-s0401t:323_18": "veditabboti tattha vuttapāḷiyā dassetuṃ – “vuttaṃ heta”ntiādimāha.",
  "tika-s0401t:324_0": "Tattha pantesūti dūresu, vivittesu vā. Adhikusalesūti samathavipassanādhammesu. Aratīti",
  "tika-s0401t:324_1": "ratippaṭikkhepo. Aratitāti aramanākāro. Anabhiratīti anabhiratabhāvo. Anabhiramanāti",
  "tika-s0401t:324_2": "anabhiramanākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā,",
  "tika-s0401t:324_3": "ukkaṇṭhitasseva tattha tattha taṇhāyanāti vuttaṃ hoti. Paritassitāti vā kampanā.",
  "tika-s0401t:324_4": "Tandīti jātiālasiyaṃ, pakatiālasiyanti attho. Tathā hi kusalakaraṇe kāyassa avipphārikatā",
  "tika-s0401t:324_5": "līnatā jātiālasiyaṃ tandī nāma, na rogautujādīhi kāyagelaññaṃ. Tandiyanāti tandiyanākāro.",
  "tika-s0401t:324_6": "Tandimanatāti tandiyā abhibhūtacittatā. Alasassa bhāvo ālasyaṃ, ālasyāyanākāro ālasyāyanā.",
  "tika-s0401t:324_7": "Ālasyāyitassa bhāvo ālasyāyitattaṃ. Iti sabbehipi imehi padehi kilesavasena kāyālasiyaṃ",
  "tika-s0401t:324_8": "kathitaṃ. Thinamiddhakāraṇānañhi rāgādikilesānaṃ vasena nāmakāyassa ālasiyaṃ, tadeva",
  "tika-s0401t:324_9": "rūpakāyassāpīti daṭṭhabbaṃ. Jambhanāti phandanā. Punappunaṃ jambhanā vijambhanā.",
  "tika-s0401t:324_10": "Ānamanāti purato namanā. Vinamanāti pacchato namanā. Sannamanāti samantato namanā.",
  "tika-s0401t:324_11": "Paṇamanāti yathā tantato uṭṭhitapesakāro kismiñcideva gahetvā ujuṃ kāyaṃ ussāpeti,",
  "tika-s0401t:324_12": "evaṃ kāyassa uddhaṃ ṭhapanā. Byādhiyakanti uppannabyādhitā. Iti sabbehipi imehi padehi",
  "tika-s0401t:324_13": "thinamiddhakāraṇānaṃ rāgādikilesānaṃ vasena kāyabaddhanameva kathitaṃ. Bhuttāvissāti",
  "tika-s0401t:324_14": "bhuttavato. Bhattamucchāti bhattagelaññaṃ. Balavabhattena hi mucchāpatto viya hoti.",
  "tika-s0401t:324_15": "Bhattakilamathoti bhattena kilantabhāvo. Bhattapariḷāhoti bhattadaratho. Tasmiñhi",
  "tika-s0401t:324_16": "samaye pariḷāhuppattiyā upahatindriyo hoti, kāyo jīratīti. Kāyaduṭṭhullanti bhattaṃ",
  "tika-s0401t:324_17": "nissāya kāyassa akammaññataṃ. Akalyatātiādi heṭṭhā vuttanayameva. Līnanti avipphārikatāya",
  "tika-s0401t:324_18": "paṭikuṭitaṃ. Itare dve ākārabhāvaniddesā. Thinanti sappipiṇḍo viya avipphārikatāya",
  "tika-s0401t:324_19": "ghanabhāvena ṭhitaṃ. Thiyanāti ākāraniddeso. Thiyibhāvo thiyitattaṃ, avipphāravaseneva",
  "tika-s0401t:324_20": "baddhatāti attho. Imehi pana sabbehipi padehi thinamiddhakāraṇānaṃ rāgādikilesānaṃ",
  "tika-s0401t:324_21": "vasena cittassa gilānākāro kathitoti veditabbo. Purimā cattāro dhammāti arati, tandī,",
  "tika-s0401t:324_22": "vijambhitā, bhattasammadoti ete cattāro dhammā. Yadā thinamiddhaṃ uppannaṃ hoti,",
  "tika-s0401t:324_23": "tadā aratiādīnampi sambhavato “upanissayakoṭiyā pana hotī”ti vuttaṃ, upanissayakoṭiyā",
  "tika-s0401t:324_24": "paccayo hotīti attho.",
  "tika-s0401t:325_0": "14. Catutthe uddatassa bhāvo uddhaccaṃ. Yassa dhammassa vasena uddhataṃ hoti cittaṃ,",
  "tika-s0401t:325_1": "taṃsampayuttā vā dhammā, so dhammo uddaccaṃ. Kucchitaṃ kataṃ kukataṃ, duccaritaṃ",
  "tika-s0401t:325_2": "sucaritañca. Akatampi hi kukatameva. Evañhi vattāro honti “yaṃ mayā na kataṃ, taṃ",
  "tika-s0401t:325_3": "kukata”nti. Evaṃ katākataṃ duccaritaṃ sucaritañca kukataṃ, taṃ ārabbha vippaṭisāravasena",
  "tika-s0401t:325_4": "pavattaṃ pana cittaṃ idha kukatanti veditabbaṃ. Tassa bhāvo kukkuccaṃ. Cittassa uddhatākāroti",
  "tika-s0401t:325_5": "cittassa avūpasamākārova vutto. Avūpasamalakkhaṇañhi uddhaccaṃ. Yathāpavattassa katākatākāravisiṭṭhassa",
  "tika-s0401t:325_6": "duccaritasucaritassa anusocanavasena virūpaṃ paṭisaraṇaṃ vippaṭisāro. Kukkuccassapi",
  "tika-s0401t:325_7": "katākatānusocanavasena cittavikkhepabhāvato avūpasamākāro sambhavatīti āha – “cetaso",
  "tika-s0401t:325_8": "avūpasamoti uddhaccakukkuccassevataṃ nāma”nti. Sveva ca cetaso avūpasamoti uddhaccakukkuccameva",
  "tika-s0401t:325_9": "niddiṭṭhaṃ. Tañca attanova attanā sahajātaṃ na hotīti āha – “ayaṃ pana upanissayakoṭiyā",
  "tika-s0401t:325_10": "paccayo hotī”ti. Upanissayapaccayatā ca purimuppannavasena veditabbā.",
  "tika-s0401t:326": "15. Pañcame vigatā cikicchā assāti vicikicchā. Sabhāvaṃ vicinanto tāya kicchatīti vā vicikicchā.",
  "tika-s0401t:327_0": "16. Chaṭṭhe hetuṃ vā paccayaṃ vā na labhatīti ettha hetuggahaṇena janakaṃ kāraṇamāha,",
  "tika-s0401t:327_1": "paccayaggahaṇena anupālanakaṃ kāraṇaṃ. Hetunti vā upādānakāraṇaṃ. Paccayanti sahakāraṇaṃ",
  "tika-s0401t:327_2": "vuttaṃ. Tanti kilesaṃ. Vivaṭṭetvā arahattaṃ gaṇhātīti vivaṭṭābhimukhaṃ cittaṃ pesetvā",
  "tika-s0401t:327_3": "vipassanaṃ vaḍḍhento arahattaphalaṃ gaṇhāti. Bhikkhāya caranti etthāti bhikkhācāro,",
  "tika-s0401t:327_4": "gocaragāmassetaṃ adhivacanaṃ, tasmiṃ bhikkhācāre. Vayaṃ āgammāti dārabharaṇānurūpaṃ",
  "tika-s0401t:327_5": "vayaṃ āgamma. Āyūhantoti upacinanto. Aṅgārapakkanti vītaccikaṅgāresu pakkaṃ. Kiṃ",
  "tika-s0401t:327_6": "nāmetanti bhikkhū garahanto āha. Jīvamānapetakasattoti jīvamāno hutvā “teneva attabhāvena",
  "tika-s0401t:327_7": "petabhāvaṃ pattasatto bhavissatī”ti parikappavasena vuttaṃ. Kuṭanti pānīyaghaṭaṃ.",
  "tika-s0401t:327_8": "Yāva dāruṇanti ativiya dāruṇaṃ. Vipāko kīdiso bhavissatīti tayā katakammassa āyatiṃ",
  "tika-s0401t:327_9": "anubhavitabbavipāko kīdiso bhavissati.",
  "tika-s0401t:328_0": "Visaṅkharitvāti chedanabhedanādīhi vināsetvā. Dīpakamigapakkhinoti attano nisinnabhāvassa",
  "tika-s0401t:328_1": "dīpanato evaṃladdhanāmā migapakkhino, yena araññaṃ netvā nesādo tesaṃ saddena āgatāgate",
  "tika-s0401t:328_2": "migapakkhino vadhitvā gaṇhāti. Theranti cūḷapiṇḍapātikatissattheraṃ. Iddhiyā abhisaṅkharitvāti",
  "tika-s0401t:328_3": "adhiṭṭhānādivasena iddhiṃ abhisaṅkharitvā. Upayogatthe cetaṃ karaṇavacanaṃ. Aggipapaṭikanti",
  "tika-s0401t:328_4": "accikaraṇaṃ, vipphuliṅganti attho. Passantassevāti anādare sāmivacanaṃ. Tassa therassāti",
  "tika-s0401t:328_5": "tassa milakkhatissattherassa. Tassāti tassā aggipapaṭikāya. Paṭibalassāti uggahaṇasajjhāyādīsu",
  "tika-s0401t:328_6": "paṭibalassa. Dukkhaṃ upanisā kāraṇametissāti dukkhūpanisā, dukkhanibandhanā dukkhahetukā",
  "tika-s0401t:328_7": "saddhāti vuttaṃ hoti. Vattamukhena kammaṭṭhānassa kathitattā “vattasīse ṭhatvā”ti",
  "tika-s0401t:328_8": "vuttaṃ. Palālavaraṇakanti palālapuñjaṃ.",
  "tika-s0401t:329_0": "Ārambhathāti samathavipassanādīsu vīriyaṃ karotha. Nikkamathāti kosajjato nikkhamatha,",
  "tika-s0401t:329_1": "kāmānaṃ vā panūdanāya nikkhamatha, ubhayenapi vīriyameva vuttaṃ. Vīriyañhi ārambhanakavasena",
  "tika-s0401t:329_2": "ārambho, kosajjato nikkhamanavasena “nikkamo”ti vuccati. Yuñjatha buddhasāsaneti",
  "tika-s0401t:329_3": "buddhassa bhagavato pariyattipaṭipattipaṭivedhasaṅkhāte tividhasāsane yuñjatha yogaṃ",
  "tika-s0401t:329_4": "karotha. Evamanuyuñjantā maccuno senaṃ dhunātha viddhaṃsetha. Tattha maccuno senanti –",
  "tika-s0401t:330": "“Kāmā te paṭhamā senā, dutiyā arati vuccati;",
  "tika-s0401t:331": "Tatiyā khuppipāsā te, catutthī taṇhā pavuccati.",
  "tika-s0401t:332": "“Pañcamaṃ thinamiddhaṃ te, chaṭṭhā bhīrū pavuccati;",
  "tika-s0401t:333": "Sattamī vicikicchā te, makkho thambho te aṭṭhamo.",
  "tika-s0401t:334": "“Lābho siloko sakkāro,",
  "tika-s0401t:335": "Micchāladdho ca yo yaso;",
  "tika-s0401t:336": "Yo cattānaṃ samukkaṃse,",
  "tika-s0401t:337": "Pare ca avajānāti.",
  "tika-s0401t:338": "“Esā namuci te senā, kaṇhassābhippahārinī;",
  "tika-s0401t:339": "Na naṃ asūro jināti, jetvā ca labhate sukha”nti. –",
  "tika-s0401t:340_0": "Evamāgataṃ kāmādibhedaṃ maccuno senaṃ. Ettha ca yasmā āditova agāriyabhūte satte",
  "tika-s0401t:340_1": "vatthukāmesu kilesakāmā mosayanti, te abhibhuyya anagāriyabhāvaṃ upagatānaṃ pantesu",
  "tika-s0401t:340_2": "senāsanesu aññataraññataresu vā adhikusalesu dhammesu arati uppajjati. Vuttañhetaṃ",
  "tika-s0401t:340_3": "– “pabbajitena kho, āvuso, abhirati dukkarā”ti. Tato te parappaṭibaddhajīvikattā",
  "tika-s0401t:340_4": "khuppipāsā bādhati, tāya bādhitānaṃ pariyesanataṇhā cittaṃ kilamayati. Atha nesaṃ",
  "tika-s0401t:340_5": "kilantacittānaṃ thinamiddhaṃ okkamati, tato visesamanadhigacchantānaṃ durabhisambhavesu",
  "tika-s0401t:340_6": "araññavanapatthesu pantesu senāsanesu viharataṃ utrāsasaññitā bhīru jāyati. Tesaṃ",
  "tika-s0401t:340_7": "ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ “na siyā",
  "tika-s0401t:340_8": "nu kho esa maggo”ti paṭipattiyaṃ vicikicchā uppajjati. Taṃ vinodetvā viharataṃ appamattakena",
  "tika-s0401t:340_9": "visesādhigamena mānamakkhathambhā jāyanti. Tepi vinodetvā viharataṃ tato adhikataraṃ",
  "tika-s0401t:340_10": "visesādhigamanaṃ nissāya lābhasakkārasilokā uppajjanti. Lābhādīhi mucchitvā dhammappatirūpakāni",
  "tika-s0401t:340_11": "pakāsento micchāyasaṃ adhigantvā tattha ṭhitā jātiādīhi attānaṃ ukkaṃsenti, paraṃ",
  "tika-s0401t:340_12": "vambhenti, tasmā kāmādīnaṃ paṭhamasenādibhāvo veditabbo. Naḷāgāranti naḷehi vinaddhatiṇacchannagehaṃ.",
  "tika-s0401t:341_0": "Vihassatīti uggahaṇasajjhāyanamanasikārādīhi viharissati. Jātisaṃsāranti punappunaṃ",
  "tika-s0401t:341_1": "jātisaṅkhātasaṃsāravaṭṭaṃ. Dukkhassantaṃ karissatīti dukkhassa antasaṅkhātaṃ nibbānaṃ",
  "tika-s0401t:341_2": "sacchikarissati. Palālapuñjāhanti palālapuñjaṃ ahanti padacchedo. Tatiyaṃ ṭhānanti",
  "tika-s0401t:341_3": "anāgāmiphalaṃ sandhāya vadati.",
  "tika-s0401t:342_0": "Tivassabhikkhukāleti upasampadato tīṇi vassāni assāti tivasso, tivasso ca so bhikkhu",
  "tika-s0401t:342_1": "cāti tivassabhikkhu, tassa, tena vā upalakkhito kālo tivassabhikkhukālo, tasmiṃ.",
  "tika-s0401t:342_2": "Yadā so tivasso bhikkhu nāma hoti, tadāti vuttaṃ hoti. Kammaṃ karotīti bhāvanākammaṃ",
  "tika-s0401t:342_3": "karoti. Ganthakammanti ganthavisayaṃ uggahaṇādikammaṃ. Piṇḍāpacitiṃ katvāti antovasse",
  "tika-s0401t:342_4": "temāsaṃ dinnapiṇḍassa kilesakkhayakaraṇena apacitiṃ pūjaṃ katvā. Piṇḍāpacitiṃ karonto",
  "tika-s0401t:342_5": "hi bhikkhu yehi attano yo piṇḍapāto dinno, tesaṃ tassa mahapphalabhāvaṃ icchanto",
  "tika-s0401t:342_6": "attano santānameva kilesakkhayakaraṇena visodhetvā arahattaṃ gaṇhāti.",
  "tika-s0401t:343_0": "Mahābhūtīti ettha pūjāvacano mahantasaddo, bhūtīti ca nāmekadesena tissabhūtittheraṃ",
  "tika-s0401t:343_1": "ālapati. Bhavati hi nāmekadesenapi vohāro yathā “devadatto datto”ti. Mahābhūtīti",
  "tika-s0401t:343_2": "vā piyasamudāhāro, so mahati bhūti vibhūti puññañāṇādisampadā assāti mahābhūti. Channaṃ",
  "tika-s0401t:343_3": "sepaṇṇigacchamūlanti sākhāpalāsādīhi channaṃ ghanacchāyaṃ sepaṇṇigacchamūlaṃ. Asubhakammaṭṭhānaṃ",
  "tika-s0401t:343_4": "pādakaṃ katvāti kesādiasubhakoṭṭhāsabhāvanāya paṭiladdhaṃ upacārasamādhiṃ appanāsamādhiṃ",
  "tika-s0401t:343_5": "vā pādakaṃ katvā. Asubhavisayaṃ upacārajjhānādikammamevettha upari pavattetabbabhāvanākammassa",
  "tika-s0401t:343_6": "kāraṇabhāvato ṭhānanti kammaṭṭhānaṃ.",
  "tika-s0401t:344_0": "Sahassadvisahassasaṅkhāmattattā “mahāgaṇe”ti vuttaṃ. Attano vasanaṭṭhānato therassa",
  "tika-s0401t:344_1": "santikaṃ gantvāti attano vasanaṭṭhānato ākāsena gantvā vihārasamīpe otaritvā divāṭṭhāne",
  "tika-s0401t:344_2": "nisinnattherassa santikaṃ gantvā. Kiṃ āgatosīti kiṃkāraṇā āgatosi. Sabbesu rattidivasabhāgesu",
  "tika-s0401t:344_3": "okāsaṃ alabhantoti so kira thero “tuyhaṃ okāso na bhavissati, āvuso”ti vuttepi “vitakkamāḷake",
  "tika-s0401t:344_4": "ṭhitakāle pucchissāmi, bhante”ti vatvā “tasmiṃ ṭhāne aññe pucchissantī”ti vutte “bhikkhācāramagge,",
  "tika-s0401t:344_5": "bhante”ti vatvā “tatrāpi aññe pucchantī”ti vutte dupaṭṭanivāsanaṭṭhāne, saṅghāṭipārupanaṭṭhāne,",
  "tika-s0401t:344_6": "pattanīharaṇaṭṭhāne, gāme caritvā āsanasālāya yāgupītakāle, bhanteti. Tatthāpi therā",
  "tika-s0401t:344_7": "attano kaṅkhaṃ vinodenti, āvusoti. Antogāmato nikkhamanakāle pucchissāmi, bhanteti.",
  "tika-s0401t:344_8": "Tatrāpi aññe pucchanti, āvusoti. Antarāmagge, bhanteti. Bhojanasālāya bhattakiccapariyosāne,",
  "tika-s0401t:344_9": "bhante. Divāṭṭhāne pādadhovanakāle, bhanteti. Tato paṭṭhāya yāva aruṇā apare pucchanti,",
  "tika-s0401t:344_10": "āvusoti. Dantakaṭṭhaṃ gahetvā mukhadhovanatthaṃ gamanakāle, bhanteti. Tadāpi aññe",
  "tika-s0401t:344_11": "pucchantīti. Mukhaṃ dhovitvā āgamanakāle, bhanteti. Tatrāpi aññe pucchissantīti.",
  "tika-s0401t:344_12": "Senāsanaṃ pavisitvā nisinnakāle, bhanteti. Tatrāpi aññe pucchanti, āvusoti. Evaṃ",
  "tika-s0401t:344_13": "sabbesu rattidivasabhāgesu yācamāno okāsaṃ na labhi, taṃ sandhāyetaṃ vuttaṃ – “evaṃ",
  "tika-s0401t:344_14": "okāse asati maraṇassa kathaṃ okāsaṃ labhissathā”ti. Bhante, nanu mukhaṃ dhovitvā",
  "tika-s0401t:344_15": "senāsanaṃ pavisitvā tayo cattāro pallaṅke uṇhāpetvā yonisomanasikārakammaṃ karontānaṃ",
  "tika-s0401t:344_16": "okāsalābhena bhavitabbaṃ siyāti adhippāyena vadati. Maṇivaṇṇeti indanīlamaṇivaṇṇe.",
  "tika-s0401t:345_0": "Ghaṭentassevāti vāyāmantasseva. Visuddhipavāraṇanti “parisuddho aha”nti evaṃ pavattaṃ",
  "tika-s0401t:345_1": "visuddhipavāraṇaṃ. Arahantānameva hesā pavāraṇā. Kāḷakaṃ vāti mahantaṃ kāḷakaṃ sandhāya",
  "tika-s0401t:345_2": "vadati, tilako vāti khuddakaṃ sandhāya. Ubhayenapi sīlassa parisuddhabhāvameva vibhāveti.",
  "tika-s0401t:346_0": "Padhānakammikāti padhānakamme niyuttā. Laddhamagganti laddhūpāyaṃ, paṭhamameva laddhūpadesanti",
  "tika-s0401t:346_1": "vuttaṃ hoti. Apattānīti chaḍḍitāni. Alābūneva sāradeti saradakāle vātātapahatāni",
  "tika-s0401t:346_2": "tattha tattha vippakiṇṇaalābūni viya. Kāpotakānīti kapotakavaṇṇāni. Tāni disvāna",
  "tika-s0401t:346_3": "kā ratīti tāni evarūpāni aṭṭhīni disvā tumhākaṃ kā nāma rati, nanu appamattakāpi",
  "tika-s0401t:346_4": "rati kātuṃ na vaṭṭatiyevāti attho. Dutiyakathaṃ akathitapubboti attano vuḍḍhatarena",
  "tika-s0401t:346_5": "saddhiṃ vuttavacanassa paccanīkaṃ dutiyakathaṃ akathitapubbo.",
  "tika-s0401t:347_0": "Tadaṅgena, tadaṅgassa pahānaṃ tadaṅgappahānaṃ. Yañhi rattibhāge samujjalitena dīpena",
  "tika-s0401t:347_1": "andhakārassa viya tena tena vipassanāya avayavabhūtena ñāṇaṅgena paṭipakkhavaseneva",
  "tika-s0401t:347_2": "tassa tassa pahātabbadhammassa pahānamidaṃ tadaṅgappahānaṃ nāma. Yathā kāmacchandādayo",
  "tika-s0401t:347_3": "na cittaṃ pariyuṭṭhāya tiṭṭhanti, evaṃ pariyuṭṭhānassa nisedhanaṃ appavattikaraṇaṃ",
  "tika-s0401t:347_4": "vikkhambhanaṃ vikkhambhanappahānaṃ. Yañhi sasevāle udake pakkhittena ghaṭena sevālassa",
  "tika-s0401t:347_5": "viya tena tena lokiyasamādhinā nīvaraṇādīnaṃ paccanīkadhammānaṃ vikkhambhanamidaṃ",
  "tika-s0401t:347_6": "vikkhambhanappahānaṃ nāma. Sammā upacchijjanti etena kilesāti samucchedo, pahīyanti",
  "tika-s0401t:347_7": "etena kilesāti pahānaṃ, samucchedasaṅkhātaṃ pahānaṃ niravasesappahānanti samucchedappahānaṃ.",
  "tika-s0401t:347_8": "Yañhi asanivicakkābhihatassa rukkhassa viya ariyamaggañāṇena saṃyojanādīnaṃ dhammānaṃ",
  "tika-s0401t:347_9": "yathā na puna vattanti, evaṃ pahānamidaṃ samucchedappahānaṃ nāma. Paṭippassambhati",
  "tika-s0401t:347_10": "vūpasammati kilesadaratho etāyāti paṭippassaddhi, phalaṃ, sāyeva pahānanti paṭippassaddhippahānaṃ.",
  "tika-s0401t:347_11": "Sabbe kilesā sabbasaṅkhatā vā nissaranti apagacchanti etenāti nissaraṇaṃ, nibbānaṃ,",
  "tika-s0401t:347_12": "tadeva pahānanti nissaraṇappahānaṃ. Paṭippassambhayamānanti paṭippassambhaṃ kilesavūpasamaṃ",
  "tika-s0401t:347_13": "kurumānaṃ. Lokiyalokuttarehīti tadaṅgavikkhambhanappahānānaṃ lokiyattā, itaresaṃ",
  "tika-s0401t:347_14": "lokuttarattā vuttaṃ.",
  "tika-s0401t:348_0": "Nimīyati phalaṃ etena uppajjanaṭṭhāne pakkhipamānaṃ viya hotīti nimittaṃ, kāraṇassetaṃ",
  "tika-s0401t:348_1": "adhivacanaṃ. Asubhassa nimittaṃ, asubhameva vā nimittanti asubhanimittaṃ. Asubhanissitampi",
  "tika-s0401t:348_2": "hi jhānaṃ nissite nissayavohārena asubhanti voharīyati yathā “mañcā ukkuṭṭhiṃ karontī”ti.",
  "tika-s0401t:348_3": "Tenevāha – “dasasu asubhesu uppannaṃ sārammaṇaṃ paṭhamajjhāna”nti. Anicce aniccantiādinā",
  "tika-s0401t:348_4": "nayena vuttassāti iminā catubbidhaṃ yonisomanasikāraṃ dasseti. Heṭṭhā cettha idha",
  "tika-s0401t:348_5": "ca catubbidhassa ayonisomanasikārassa yonisomanasikārassa ca gahaṇaṃ niravasesadassanatthaṃ",
  "tika-s0401t:348_6": "katanti daṭṭhabbaṃ. Tesu pana asubhe “asubha”nti manasikāro idhādhippeto, tadanukūlattā",
  "tika-s0401t:348_7": "vā itaresampi gahaṇaṃ daṭṭhabbaṃ.",
  "tika-s0401t:349_0": "Ekādasasu asubhesu paṭikūlākārassa uggaṇhanaṃ, yathā vā tattha uggahanimittaṃ uppajjati,",
  "tika-s0401t:349_1": "tathā paṭipatti asubhanimittassa uggaho. Upacārappanāvahāya asubhabhāvanāya anuyuñjanaṃ",
  "tika-s0401t:349_2": "asubhabhāvanānuyogo. Bhojane mattaññuno thinamiddhābhibhavābhāvā otāraṃ alabhamāno",
  "tika-s0401t:349_3": "kāmacchando pahīyatīti vadanti. Bhojananissitaṃ pana āhāre paṭikūlasaññaṃ, tabbipariṇāmassa",
  "tika-s0401t:349_4": "tadādhārassa tassa ca udariyabhūtassa asubhatādassanaṃ, kāyassa ca āhāraṭṭhitikatādassanaṃ",
  "tika-s0401t:349_5": "yo uppādeti, so visesato bhojane pamāṇaññū nāma, tassa ca kāmacchando pahīyateva.",
  "tika-s0401t:349_6": "Dasavidhañhi asubhanimittanti pākaṭavasena vuttaṃ. Kāyagatāsatiṃ pana gahetvā ekādasavidhampi",
  "tika-s0401t:349_7": "asubhanimittaṃ veditabbaṃ.",
  "tika-s0401t:350_0": "Abhutvā udakaṃ piveti pānīyassa okāsadānatthaṃ cattāro pañca ālope abhutvā pānīyaṃ",
  "tika-s0401t:350_1": "piveyyāti attho. Tena vuttaṃ – “catunnaṃ pañcannaṃ ālopānaṃ okāse satī”ti. Abhidhammaṭīkākārena",
  "tika-s0401t:350_2": "panettha “cattāro pañca ālope, bhutvāna udakaṃ pive”ti pāṭhaṃ parikappetvā aññathā",
  "tika-s0401t:350_3": "attho vaṇṇito, so aṭṭhakathāya na sameti. Asubhakammikatissatthero dantaṭṭhidassāvī.",
  "tika-s0401t:351_0": "17. Sattame mijjati hitapharaṇavasena siniyhatīti mitto, hitesī puggalo, tasmiṃ mitte",
  "tika-s0401t:351_1": "bhavā, mittassa vā esāti mettā, hitesitā. Tattha “mettā”ti vutte appanāpi upacāropi",
  "tika-s0401t:351_2": "vaṭṭati sādhāraṇavacanabhāvatoti āha – “mettāti ettāvatā pubbabhāgopi vaṭṭatī”ti.",
  "tika-s0401t:351_3": "Api-saddo appanaṃ sampiṇḍeti. Appanaṃ appattāya mettāya suṭṭhu muccanassa abhāvato",
  "tika-s0401t:351_4": "cetovimuttīti “appanāva adhippetā”ti vuttaṃ.",
  "tika-s0401t:352_0": "Sattesu mettāyanassa hitūpasaṃhārassa uppādanaṃ pavattanaṃ mettānimittassa uggaho.",
  "tika-s0401t:352_1": "Paṭhamuppanno mettāmanasikāro parato uppajjanakassa kāraṇabhāvato mettāmanasikārova",
  "tika-s0401t:352_2": "mettānimittaṃ. Kammaṃyeva sakaṃ etesanti kammassakā, sattā, tabbhāvo kammassakatā,",
  "tika-s0401t:352_3": "kammadāyādatā. Dosamettāsu yāthāvato ādīnavānisaṃsānaṃ paṭisaṅkhānavīmaṃsā idha paṭisaṅkhānaṃ.",
  "tika-s0401t:352_4": "Mettāvihārīkalyāṇamittavantatā idha kalyāṇamittatā. Odissakaanodissakadisāpharaṇānanti",
  "tika-s0401t:352_5": "attaatipiyamajjhattaverivasena odissakatā, sīmāsambhede kate anodissakatā, ekādidisāpharaṇavasena",
  "tika-s0401t:352_6": "disāpharaṇatā mettāya uggahaṇe veditabbā. Vihāraracchagāmādivasena vā odissakadisāpharaṇaṃ.",
  "tika-s0401t:352_7": "Vihārādiuddesarahitaṃ puratthimādidisāvasena anodissakadisāpharaṇaṃ. Evaṃ vā dvidhā",
  "tika-s0401t:352_8": "uggahaṇaṃ sandhāya – “odissakaanodissakadisāpharaṇa”nti vuttaṃ. Uggaho ca yāva upacārā",
  "tika-s0401t:352_9": "daṭṭhabbo. Uggahitāya āsevanā bhāvanā. Tattha sabbe sattā, pāṇā, bhūtā, puggalā,",
  "tika-s0401t:352_10": "attabhāvapariyāpannāti etesaṃ vasena pañcavidhā. Ekekasmiṃ averā hontu, abyāpajjhā,",
  "tika-s0401t:352_11": "anīghā, sukhī attānaṃ pariharantūti catudhā pavattito vīsatividhā anodhisopharaṇā",
  "tika-s0401t:352_12": "mettā. Sabbā itthiyo, purisā, ariyā, anariyā, devā, manussā, vinipātikāti sattādhikaraṇavasena",
  "tika-s0401t:352_13": "pavattā sattavidhā aṭṭhavīsatividhā vā, dasahi disāhi disādhikaraṇavasena pavattā",
  "tika-s0401t:352_14": "dasavidhā ca, ekekāya vā disāya sattādiitthādiaverādibhedena asītādhikacatusatappabhedā",
  "tika-s0401t:352_15": "ca odhisopharaṇā veditabbā. Mettaṃ bhāventassāti mettājhānaṃ bhāventassa. Tvaṃ etassa",
  "tika-s0401t:352_16": "kuddhotiādi paccavekkhaṇāvidhidassanaṃ. Appaṭicchitapaheṇakaṃ viyāti asampaṭicchitapaṇṇākāraṃ",
  "tika-s0401t:352_17": "viya. Paṭisaṅkhāneti vīmaṃsāyaṃ. Vattaniaṭaviyaṃ attaguttattherasadise.",
  "tika-s0401t:353_0": "18. Aṭṭhame kusaladhammasampaṭipattiyā paṭṭhapanasabhāvatāya tappaṭipakkhānaṃ visosanasabhāvatāya",
  "tika-s0401t:353_1": "ca ārambhadhātuādito pavattavīriyanti āha – “paṭhamārambhavīriya”nti. Yasmā paṭhamārambhamattassa",
  "tika-s0401t:353_2": "kosajjavidhamanaṃ thāmagamanañca natthi, tasmā vuttaṃ – “kosajjato nikkhantattā tato",
  "tika-s0401t:353_3": "balavatara”nti. Yasmā pana aparāparuppattiyā laddhāsevanaṃ uparūpari visesaṃ āvahantaṃ",
  "tika-s0401t:353_4": "ativiya thāmagatameva hoti, tasmā vuttaṃ – “paraṃ paraṃ ṭhānaṃ akkamanato tatopi",
  "tika-s0401t:353_5": "balavatara”nti. Panūdanāyāti nīharaṇāya. Yathā mahato palighassa ugghāṭakajanassa",
  "tika-s0401t:353_6": "mahanto ussāho icchitabbo, evamidhāpīti “nikkamo cetaso palighugghāṭanāyā”ti vuttaṃ.",
  "tika-s0401t:353_7": "Mahāparakkamo eva parena kataṃ bandhanaṃ chindeyya, evamidhāpīti vuttaṃ – “parakkamo",
  "tika-s0401t:353_8": "cetaso bandhanacchedanāyā”ti.",
  "tika-s0401t:354_0": "Āraddhaṃ saṃsādhitaṃ paripūritaṃ vīriyaṃ etassāti āraddhavīriyo, nipphannavīriyo,",
  "tika-s0401t:354_1": "āraddhaṃ paṭṭhapitaṃ vīriyaṃ etassāti āraddhavīriyo. Vīriyārambhappasutoti āha –",
  "tika-s0401t:354_2": "“āraddhavīriyassāti paripuṇṇavīriyassaceva paggahitavīriyassa cā”ti. Catudosāpagatanti",
  "tika-s0401t:354_3": "atilīnatādīhi catūhi dosehi apagataṃ. Catudosāpagatattameva vibhāveti “na ca atilīna”ntiādinā.",
  "tika-s0401t:354_4": "Atilīnañhi bhāvanācittaṃ kosajjapakkhikaṃ siyā, atipaggahitañca uddhaccapakkhikaṃ.",
  "tika-s0401t:354_5": "Bhāvanāvīthiṃ anajjhogāhetvā saṅkocāpatti atilīnatā. Ajjhogāhetvā antosaṅkoco ajjhattaṃ",
  "tika-s0401t:354_6": "saṃkhittatā. Atipaggahitatā accāraddhavīriyatā. Bahiddhā vikkhittatā bahivisaṭavitakkānudhāvanā.",
  "tika-s0401t:354_7": "Tadetaṃ vīriyaṃ caṅkamādikāyikappayogāvahaṃ kāyikaṃ, tadaññaṃ cetasikaṃ. Rattidivassa",
  "tika-s0401t:354_8": "pañca koṭṭhāseti pubbaṇhasāyanhapaṭhamamajjhimapacchimayāmasaṅkhāte pañca koṭṭhāse.",
  "tika-s0401t:354_9": "Tadubhayampīti kāyikaṃ cetasikañca vīriyaṃ. Milakkhatissattherassa mahāsīvattherassa",
  "tika-s0401t:354_10": "ca vatthu heṭṭhā dassitameva.",
  "tika-s0401t:355_0": "Pītimallakattherassa vatthu pana evaṃ veditabbaṃ. So kira gihikāle mallayuddhāya",
  "tika-s0401t:355_1": "āhiṇḍanto tīsu rajjesu paṭākaṃ gahetvā tambapaṇṇidīpaṃ āgamma rājānaṃ disvā raññā",
  "tika-s0401t:355_2": "katānuggaho ekadivasaṃ kilañcakāsanasālādvārena gacchanto “rūpaṃ, bhikkhave, na tumhākaṃ,",
  "tika-s0401t:355_3": "taṃ pajahatha, taṃ vo pahīnaṃ dīgharattaṃ hitāya sukhāya bhavissatī”ti natumhākavaggaṃ",
  "tika-s0401t:355_4": "sutvā cintesi – “neva kira rūpaṃ attano, na vedanā”ti. So taṃyeva aṅkusaṃ katvā nikkhamitvā",
  "tika-s0401t:355_5": "mahāvihāraṃ gantvā pabbajjaṃ yācitvā pabbajito upasampanno dvemātikā paguṇaṃ katvā",
  "tika-s0401t:355_6": "tiṃsa bhikkhū gahetvā avaravāliyaaṅgaṇaṃ gantvā samaṇadhammaṃ akāsi. Pādesu avahantesu",
  "tika-s0401t:355_7": "jaṇṇukehi caṅkamati. Tamenaṃ rattiṃ eko migaluddako “migo”ti maññamāno pahari, satti",
  "tika-s0401t:355_8": "vinivijjhitvā gatā. So taṃ sattiṃ harāpetvā pahāramukhāni tiṇavaṭṭiyā pūrāpetvā pāsāṇapiṭṭhiyaṃ",
  "tika-s0401t:355_9": "attānaṃ nisīdāpetvā okāsaṃ kāretvā vipassanaṃ vaḍḍhetvā saha paṭisambhidāhi arahattaṃ",
  "tika-s0401t:355_10": "patvā ukkāsitasaddena āgatānaṃ bhikkhūnaṃ byākaritvā imaṃ udānaṃ udānesi –",
  "tika-s0401t:356": "“Bhāsitaṃ buddhaseṭṭhassa, sabbalokaggavādino;",
  "tika-s0401t:357": "Na tumhākaṃ idaṃ rūpaṃ, taṃ jaheyyātha bhikkhavo. ;",
  "tika-s0401t:358": "“Aniccā vata saṅkhārā, uppādavayadhammino;",
  "tika-s0401t:359": "Uppajjitvā nirujjhanti, tesaṃ vūpasamo sukho”ti. ;",
  "tika-s0401t:360_0": "Kuṭumbiyaputtatissattherassapi vatthu evaṃ veditabbaṃ. Sāvatthiyaṃ kira tisso nāma",
  "tika-s0401t:360_1": "kuṭumbiyaputto cattālīsa hiraññakoṭiyo pahāya pabbajitvā agāmake araññe viharati,",
  "tika-s0401t:360_2": "tassa kaniṭṭhabhātubhariyā “gacchatha, naṃ jīvitā voropethā”ti pañcasate core pesesi,",
  "tika-s0401t:360_3": "te gantvā theraṃ parivāretvā nisīdiṃsu. Thero āha – “kasmā āgatattha upāsakā”ti?",
  "tika-s0401t:360_4": "Taṃ jīvitā voropessāmāti. Pāṭibhogaṃ me upāsakā gahetvā ajjekarattiṃ jīvitaṃ dethāti.",
  "tika-s0401t:360_5": "Ko te, samaṇa, imasmiṃ ṭhāne pāṭibhogo bhavissatīti? Thero mahantaṃ pāsāṇaṃ gahetvā",
  "tika-s0401t:360_6": "ūruṭṭhīni bhinditvā “vaṭṭati upāsakā pāṭibhogo”ti āha. Te apakkamitvā caṅkamanasīse",
  "tika-s0401t:360_7": "aggiṃ katvā nipajjiṃsu. Therassa vedanaṃ vikkhambhetvā sīlaṃ paccavekkhato parisuddhasīlaṃ",
  "tika-s0401t:360_8": "nissāya pītipāmojjaṃ uppajji. Tato anukkamena vipassanaṃ vaḍḍhento tiyāmarattiṃ samaṇadhammaṃ",
  "tika-s0401t:360_9": "katvā aruṇuggamane arahattaṃ patto imaṃ udānaṃ udānesi –",
  "tika-s0401t:361": "“Ubho pādāni bhinditvā, saññapessāmi vo ahaṃ;",
  "tika-s0401t:362": "Aṭṭiyāmi harāyāmi, sarāgamaraṇaṃ ahaṃ.",
  "tika-s0401t:363": "“Evāhaṃ cintayitvāna, yathābhūtaṃ vipassisaṃ;",
  "tika-s0401t:364": "Sampatte aruṇuggamhi, arahattaṃ apāpuṇi”nti. ;",
  "tika-s0401t:365_0": "Atibhojane nimittaggāhoti atibhojane thinamiddhassa nimittaggāho, “ettake bhutte",
  "tika-s0401t:365_1": "taṃ bhojanaṃ thinamiddhassa kāraṇaṃ hoti, ettake na hotī”ti thinamiddhassa kāraṇākāraṇaggāho",
  "tika-s0401t:365_2": "hotīti attho. Byatirekavasena cetaṃ vuttaṃ, tasmā ettake bhutte taṃ bhojanaṃ thinamiddhassa",
  "tika-s0401t:365_3": "kāraṇaṃ na hotīti bhojane mattaññutāva atthato dassitāti daṭṭhabbaṃ. Tenāha – “catupañca…pe…",
  "tika-s0401t:365_4": "taṃ na hotī”ti. Divā sūriyālokanti divā gahitanimittaṃ sūriyālokaṃ rattiyaṃ manasikarontassapīti",
  "tika-s0401t:365_5": "evamettha attho veditabbo. Dhutaṅgānaṃ vīriyanissitattā vuttaṃ – “dhutaṅganissitasappāyakathāyapī”ti.",
  "tika-s0401t:366_0": "19. Navame jhānena vā vipassanāya vā vūpasamitacittassāti jhānena vā vipassanāya",
  "tika-s0401t:366_1": "vā avūpasamakarakilesavigamanena vūpasamitacittassa. Kukkuccampi katākatānusocanavasena",
  "tika-s0401t:366_2": "pavattamānaṃ cetaso avūpasamāvahatāya uddhaccena samānalakkhaṇanti ubhayassa pahānakāraṇaṃ",
  "tika-s0401t:366_3": "abhinnaṃ katvā vuttaṃ. Bahussutassa ganthato atthato ca suttādīni vicārentassa tabbahulavihārino",
  "tika-s0401t:366_4": "atthavedādippaṭilābhasambhavato vikkhepo na hoti. Yathā vidhippaṭipattiyā yathānurūpapattikārappavattiyā",
  "tika-s0401t:366_5": "ca vikkhepo ca katākatānusocanañca na hotīti “bāhusaccenapi uddhaccakukkuccaṃ pahīyatī”ti",
  "tika-s0401t:366_6": "āha. Yadaggena bāhusaccena uddhaccakukkuccaṃ pahīyati, tadaggena paripucchakatāvinayappakataññutāhipi",
  "tika-s0401t:366_7": "taṃ pahīyatīti daṭṭhabbaṃ. Vuddhasevitā ca vuddhasīlitaṃ āvahatīti cetaso vūpasamakarattā",
  "tika-s0401t:366_8": "“uddhaccakukkuccappahānakārī”ti vuttaṃ, vuddhataṃ pana anapekkhitvā kukkuccavinodakā",
  "tika-s0401t:366_9": "vinayadharā kalyāṇamittāti vuttāti daṭṭhabbaṃ. Vikkhepo ca pabbajitānaṃ yebhuyyena",
  "tika-s0401t:366_10": "kukkuccahetuko hotīti “kappiyākappiyaparipucchābahulassā”tiādinā vinayanayeneva paripucchakatādayo niddiṭṭhā.",
  "tika-s0401t:367_0": "20. Dasame bahussutānaṃ dhammasabhāvāvabodhasambhavato vicikicchā anavakāsā evāti",
  "tika-s0401t:367_1": "āha – “bāhusaccenapi…pe… vicikicchā pahīyatī”ti. Kāmaṃ bāhusaccaparipucchakatāhi",
  "tika-s0401t:367_2": "sabbāpi aṭṭhavatthukā vicikicchā pahīyati, tathāpi ratanattayavicikicchāmūlikā sesavicikicchāti",
  "tika-s0401t:367_3": "āha – “tīṇi ratanāni ārabbha paripucchābahulassapī”ti. Ratanattayaguṇāvabodhehi “satthari",
  "tika-s0401t:367_4": "kaṅkhatī”tiādivicikicchāya asambhavoti. Vinaye pakataññutā “sikkhāya kaṅkhatī”ti",
  "tika-s0401t:367_5": "vuttāya vicikicchāya pahānaṃ karotīti āha – “vinaye ciṇṇavasībhāvassapī”ti. Okappaniyasaddhāsaṅkhātaadhimokkhabahulassāti",
  "tika-s0401t:367_6": "saddheyyavatthuno anuppavisanasaddhāsaṅkhātaadhimokkhena adhimuccanabahulassa. Adhimuccanañca",
  "tika-s0401t:367_7": "adhimokkhuppādanamevāti daṭṭhabbaṃ. Saddhāya vā taṃninnapoṇatā adhimutti adhimokkho.",
  "tika-s0401t:367_8": "Nīvaraṇānaṃ paccayassa ceva paccayaghātassa ca vibhāvitattā vuttaṃ – “vaṭṭavivaṭṭaṃ kathita”nti.",
  "tika-s0401t:368": "Nīvaraṇappahānavaggavaṇṇanā niṭṭhitā.",
  "tika-s0401t:369": "3. Akammaniyavaggavaṇṇanā",
  "tika-s0401t:370_0": "21. Tatiyassa paṭhame abhāvitanti samathavipassanābhāvanāvasena na bhāvitaṃ tathā",
  "tika-s0401t:370_1": "abhāvitattā. Tañhi “avaḍḍhita”nti vuccati paṭipakkhābhibhavena paribrūhanābhāvato.",
  "tika-s0401t:370_2": "Tenāha bhagavā – “akammaniyaṃ hotī”ti.",
  "tika-s0401t:371_0": "22. Dutiye vuttavipariyāyena attho veditabbo. Paṭhameti tatiyavaggassa paṭhamasutte.",
  "tika-s0401t:371_1": "Vaṭṭavasenāti vipākavaṭṭavasena. Tebhūmakavaṭṭanti tebhūmakavipākavaṭṭaṃ. Vaṭṭapaṭilābhāya",
  "tika-s0401t:371_2": "kammanti vipākavaṭṭassa paṭilābhāya upanissayabhūtaṃ kammaṃ, tassa sahāyabhūtaṃ kilesavaṭṭampi",
  "tika-s0401t:371_3": "kammaggahaṇeneva saṅgahitanti daṭṭhabbaṃ. Vivaṭṭapaṭilābhāya kammanti vivaṭṭādhigamassa",
  "tika-s0401t:371_4": "upanissayabhūtaṃ kammaṃ. Yaṃ pana carimabhavanibbattakaṃ kammaṃ, taṃ vivaṭṭappaṭilābhāya",
  "tika-s0401t:371_5": "kammaṃ hoti, na hotīti? Na hoti vaṭṭapādakabhāvato. Carimabhavapaṭisandhi viya pana",
  "tika-s0401t:371_6": "vivaṭṭūpanissayoti sakkā viññātuṃ. Na hi kadāci tihetukapaṭisandhiyā vinā visesādhigamo",
  "tika-s0401t:371_7": "sambhavati. Imesu suttesūti imesu pana paṭhamadutiyasuttesu yathākkamaṃ vaṭṭavivaṭṭameva kathitaṃ.",
  "tika-s0401t:372": "23. Tatiye abhāvitanti ettha bhāvanā nāma samādhibhāvanā. Sā yattha āsaṅkitabbā, taṃ kāmāvacarapaṭhamamahākusalacittādiabhāvitanti adhippetanti āha – “devamanussasampattiyo”tiādi.",
  "tika-s0401t:373": "24. Catutthe yasmā cittanti vivaṭṭavaseneva uppannacittaṃ adhippetaṃ, tasmā jātijarābyādhimaraṇasokādidukkhassa anibbattanato mahato atthāya saṃvattatīti yojanā veditabbā.",
  "tika-s0401t:374_0": "25-26. Pañcamachaṭṭhesu uppannanti avigatuppādādikhaṇattayampi abhāvitaṃ bhāvanārahitaṃ",
  "tika-s0401t:374_1": "apātubhūtameva paṇḍitasammatassa uppannakiccassa asādhanato yathā “aputto”ti. So",
  "tika-s0401t:374_2": "hi samattho hutvā pitu puttakiccaṃ asādhento aputtoti loke vuccati, evaṃ sampadamidaṃ.",
  "tika-s0401t:374_3": "Tenāha – “kasmā”tiādi. Tesu dhammesūti lokuttarapādakajjhānādīsu. Thero pana matthakappattameva",
  "tika-s0401t:374_4": "bhāvitaṃ cittaṃ dassento “maggacittamevā”ti āha.",
  "tika-s0401t:375": "27-28. Sattamaṭṭhamesu punappunaṃ akatanti bhāvanābahulīkāravasena punappunaṃ na kataṃ. Imānipi dveti imesu dvīsu suttesu āgatāni imānipi dve cittāni.",
  "tika-s0401t:376_0": "29-30. Navame adhivahatīti āneti. Dukkhenāti kicchena. Duppesanatoti dukkhena pesetabbato.",
  "tika-s0401t:376_1": "Matthakappattaṃ vipassanāsukhaṃ pākatikajjhānasukhato santatarapaṇītataramevāti āha",
  "tika-s0401t:376_2": "– “jhānasukhato vipassanāsukha”nti. Tenāha bhagavā –",
  "tika-s0401t:377": "“Suññāgāraṃ paviṭṭhassa, santacittassa bhikkhuno;",
  "tika-s0401t:378": "Amānusī rati hoti, sammā dhammaṃ vipassato.",
  "tika-s0401t:379": "“Yato yato sammasati, khandhānaṃ udayabbayaṃ;",
  "tika-s0401t:380": "Labhatī pītipāmojjaṃ, amataṃ taṃ vijānata”nti. ;",
  "tika-s0401t:381": "Tañhi cittaṃ vissaṭṭhaindavajirasadisaṃ amoghabhāvato.",
  "tika-s0401t:382": "Akammaniyavaggavaṇṇanā niṭṭhitā.",
  "tika-s0401t:383": "4. Adantavaggavaṇṇanā",
  "tika-s0401t:384_0": "31-36. Catutthassa paṭhame adantanti cittabhāvanāya vinā na dantaṃ. Tenāha – “satisaṃvararahita”nti.",
  "tika-s0401t:384_1": "Catutthe tatiye vuttavipariyāyena attho veditabbo. Pañcamachaṭṭhesu purimasadisoyevāti",
  "tika-s0401t:384_2": "tatiyacatutthasadiso eva.",
  "tika-s0401t:385": "37-38. Sattamaṭṭhamesu upamā panetthāti yathā paṭhamādīsu adantahatthiassādayo upamābhāvena gahitā, evamettha satthamaṭṭhamesu “asaṃvutagharadvārādivasena veditabbā”ti vuttaṃ.",
  "tika-s0401t:386": "39-40. Navamadasamesu catūhipi padehīti adantādīhi catūhi padehi yojetvā navamadasamāni suttāni vuttānīti yojanā.",
  "tika-s0401t:387": "Adantavaggavaṇṇanā niṭṭhitā.",
  "tika-s0401t:388": "5. Paṇihitaacchavaggavaṇṇanā",
  "tika-s0401t:389_0": "41. Pañcamassa paṭhame upamāva opammaṃ, so eva attho, tasmiṃ opammatthe bodhetabbe",
  "tika-s0401t:389_1": "nipāto. Seyyathāpīti yathāti attho. Ettha ca tatra bhagavā katthaci atthena upamaṃ",
  "tika-s0401t:389_2": "parivāretvā dasseti vatthasutte viya, pāricchattakopama aggikkhandhopamādi suttesu",
  "tika-s0401t:389_3": "viya ca. Katthaci upamāya atthaṃ parivāretvā dasseti loṇambilasutte viya, suvaṇṇakārasattasūriyopamādisuttesu",
  "tika-s0401t:389_4": "viya ca. Imasmiṃ pana sālisūkopame upamāya atthaṃ parivāretvā dassento “seyyathāpi,",
  "tika-s0401t:389_5": "bhikkhave”tiādimāhāti potthakesu likhanti, taṃ majjhimaṭṭhakathāya vatthasuttavaṇṇanāya",
  "tika-s0401t:389_6": "na sameti. Tattha hi idaṃ vuttaṃ –",
  "tika-s0401t:390_0": "Seyyathāpi, bhikkhave, vatthanti upamāvacanamevetaṃ. Upamaṃ karonto ca bhagavā katthaci",
  "tika-s0401t:390_1": "paṭhamaṃyeva upamaṃ dassetvā pacchā atthaṃ dasseti, katthaci paṭhamaṃ atthaṃ dassetvā",
  "tika-s0401t:390_2": "pacchā upamaṃ, katthaci upamāya atthaṃ parivāretvā dasseti, katthaci atthena upamaṃ.",
  "tika-s0401t:390_3": "Tathā hesa “seyyathāpissu, bhikkhave, dve agārā sadvārā, tattha cakkhumā puriso majjhe",
  "tika-s0401t:390_4": "ṭhito passeyyā”ti sakalampi devadūtasuttaṃ upamaṃ paṭhamaṃ dassetvā pacchā atthaṃ",
  "tika-s0401t:390_5": "dassento āha. “Tirokuṭṭaṃ tiropākāraṃ tiropabbataṃ asajjamāno gacchati, seyyathāpi,",
  "tika-s0401t:390_6": "ākāse”tiādinā pana nayena sakalampi iddhividhaṃ atthaṃ paṭhamaṃ dassetvā pacchā upamaṃ",
  "tika-s0401t:390_7": "dassento āha. “Seyyathāpi, brāhmaṇapuriso sāratthiko sāragavesī”tiādinā nayena sakalampi",
  "tika-s0401t:390_8": "cūḷasāropamasuttaṃ upamāya atthaṃ parivāretvā dassento āha. “Idha pana, bhikkhave,",
  "tika-s0401t:390_9": "ekacce kulaputtā dhammaṃ pariyāpuṇanti suttaṃ…pe… seyyathāpi, bhikkhave, puriso alagaddatthiko”tiādinā",
  "tika-s0401t:390_10": "nayena sakalampi alagaddasuttaṃ mahāsāropamasuttanti evamādīni suttāni atthena upamaṃ",
  "tika-s0401t:390_11": "parivāretvā dassento āha. Svāyaṃ idha paṭhamaṃ upamaṃ dassetvā pacchā atthaṃ dassetīti.",
  "tika-s0401t:391_0": "Ettha hi cūḷasāropamādīsu paṭhamaṃ upamaṃ vatvā tadanantaraṃ upameyyatthaṃ vatvā",
  "tika-s0401t:391_1": "puna upamaṃ vadanto upamāya atthaṃ parivāretvā dassetīti vutto. Alagaddūpamasuttādīsu",
  "tika-s0401t:391_2": "pana atthaṃ paṭhamaṃ vatvā tadanantaraṃ upamaṃ vatvā puna atthaṃ vadanto atthena",
  "tika-s0401t:391_3": "upamaṃ parivāretvā dassetīti vutto. Tenevettha līnatthappakāsiniyaṃ vuttaṃ – “upameyyatthaṃ",
  "tika-s0401t:391_4": "paṭhamaṃ vatvā tadanantaraṃ atthaṃ vatvā puna upamaṃ vadanto upamāya atthaṃ parivāretvā",
  "tika-s0401t:391_5": "dassetī”ti vutto. Atthena upamaṃ parivāretvāti etthāpi eseva nayoti. Idha pana katthaci",
  "tika-s0401t:391_6": "atthena upamaṃ parivāretvā dasseti. “Vatthasutte viya pāricchattakopamaaggikkhandhopamādisuttesu",
  "tika-s0401t:391_7": "viya cā”ti vuttaṃ. Tattha vatthasutte tāva “seyyathāpi, bhikkhave, vatthaṃ saṃkiliṭṭhaṃ",
  "tika-s0401t:391_8": "malaggahitaṃ, tamenaṃ rajako yasmiṃ yasmiṃ raṅgajāte upasaṃhareyya. Yadi nīlakāya,",
  "tika-s0401t:391_9": "yadi pītakāya, yadi lohitakāya, yadi mañjiṭṭhakāya, durattavaṇṇamevassa aparisuddhavaṇṇamevassa.",
  "tika-s0401t:391_10": "Taṃ kissa hetu? Aparisuddhattā, bhikkhave, vatthassa. Evameva kho, bhikkhave, citte",
  "tika-s0401t:391_11": "saṃkiliṭṭhe duggati pāṭikaṅkhā”tiādinā paṭhamaṃ upamaṃ dassetvā pacchā upameyyattho",
  "tika-s0401t:391_12": "vutto, na pana paṭhamaṃ atthaṃ vatvā tadanantaraṃ upamaṃ dassetvā puna attho vutto.",
  "tika-s0401t:391_13": "Yena katthaci atthena upamaṃ parivāretvā dasseti. Vatthasutte viyāti vadeyya.",
  "tika-s0401t:392_0": "Tathā pāricchattakopamepi “yasmiṃ, bhikkhave, samaye devānaṃ tāvatiṃsānaṃ pāricchattako",
  "tika-s0401t:392_1": "koviḷāro paṇḍupalāso hoti, attamanā, bhikkhave, devā tāvatiṃsā, tasmiṃ samaye honti",
  "tika-s0401t:392_2": "paṇḍupalāso dāni pāricchattako koviḷāro, na cirasseva dāni pannapalāso bhavissati…pe…",
  "tika-s0401t:392_3": "evameva kho, bhikkhave, yasmiṃ samaye ariyasāvako agārasmā anagāriyaṃ pabbajjāya",
  "tika-s0401t:392_4": "ceteti. Paṇḍupalāso, bhikkhave, ariyasāvako tasmiṃ samaye hotī”tiādinā paṭhamaṃ upamaṃ",
  "tika-s0401t:392_5": "dassetvā pacchā attho vutto. Aggikkhandhopame “passatha no tumhe, bhikkhave, amuṃ",
  "tika-s0401t:392_6": "mahantaṃ aggikkhandhaṃ ādittaṃ sampajjalitaṃ sajotibhūtanti. Evaṃ, bhanteti. Taṃ",
  "tika-s0401t:392_7": "kiṃ maññatha, bhikkhave, katamaṃ nu kho varaṃ yaṃ amuṃ mahantaṃ aggikkhandhaṃ ādittaṃ",
  "tika-s0401t:392_8": "sampajjalitaṃ sajotibhūtaṃ āliṅgetvā upanisīdeyya vā upanipajjeyya vā, yaṃ khattiyakaññaṃ",
  "tika-s0401t:392_9": "vā brāhmaṇakaññaṃ vā gahapatikaññaṃ vā mudutalunahatthapādaṃ āliṅgetvā upanisīdeyya",
  "tika-s0401t:392_10": "vā upanipajjeyya vā”tiādinā paṭhamaṃ upamaṃyeva dassetvā pacchā attho vutto, na pana",
  "tika-s0401t:392_11": "paṭhamaṃ atthaṃ vatvā tadanantaraṃ upamaṃ dassetvā puna attho vutto, tasmā “katthaci",
  "tika-s0401t:392_12": "atthena upamaṃ parivāretvā dasseti vatthasutte viya pāricchattakopamaaggikkhandhopamādisuttesu",
  "tika-s0401t:392_13": "viya cā”ti na vattabbaṃ.",
  "tika-s0401t:393_0": "Keci panettha evaṃ vaṇṇayanti “atthaṃ paṭhamaṃ vatvā pacchā ca upamaṃ dassento atthena",
  "tika-s0401t:393_1": "upamaṃ parivāretvā dasseti nāma, upamaṃ pana paṭhamaṃ vatvā pacchā atthaṃ dassento",
  "tika-s0401t:393_2": "upamāya atthaṃ parivāretvā dasseti nāma, tadubhayassapi āgataṭṭhānaṃ nidassento ‘vatthasutte",
  "tika-s0401t:393_3": "viyā’tiādimāhā”ti. Tampi “katthaci atthena upamaṃ parivāretvā dasseti vatthasutte",
  "tika-s0401t:393_4": "viya pāricchattakopamaaggikkhandhopamādisuttesu viya cā”ti vattabbaṃ, evañca vuccamāne",
  "tika-s0401t:393_5": "“katthaci upamāya atthaṃ parivāretvā dasseti loṇambilasutte viyā”ti visuṃ na vattabbaṃ",
  "tika-s0401t:393_6": "“aggikkhandhopamādisutte viyā”ti ettha ādisaddeneva saṅgahitattā. Loṇambilasuttepi hi –",
  "tika-s0401t:394_0": "“Seyyathāpi, bhikkhave, paṇḍito byatto kusalo sūdo rājānaṃ vā rājamahāmattaṃ vā nānaccayehi",
  "tika-s0401t:394_1": "sūpehi paccupaṭṭhito assa ambilaggehipi tittakaggehipi kaṭukaggehipi madhuraggehipi",
  "tika-s0401t:394_2": "khārikehipi akhārikehipi loṇikehipi aloṇikehipi.",
  "tika-s0401t:395_0": "“Sa kho so, bhikkhave, paṇḍito byatto kusalo sūdo sakassa bhattassa nimittaṃ uggaṇhāti",
  "tika-s0401t:395_1": "‘idaṃ vā me ajja bhattasūpeyyaṃ ruccati, imassa vā abhiharati, imassa vā bahuṃ gaṇhāti,",
  "tika-s0401t:395_2": "imassa vā vaṇṇaṃ bhāsati. Ambilaggaṃ vā me ajja bhattasūpeyyaṃ ruccati, ambilaggassa",
  "tika-s0401t:395_3": "vā abhiharati, ambilaggassa vā bahuṃ gaṇhāti, ambilaggassa vā vaṇṇaṃ bhāsati…pe…",
  "tika-s0401t:395_4": "aloṇikassa vā vaṇṇaṃ bhāsatī’ti. Sa kho so, bhikkhave, paṇḍito byatto kusalo sūdo",
  "tika-s0401t:395_5": "lābhī ceva hoti acchādanassa, lābhī vetanassa, lābhī abhihārānaṃ. Taṃ kissa hetu?",
  "tika-s0401t:395_6": "Tathā hi so, bhikkhave, paṇḍito byatto kusalo sūdo sakassa bhattanimittaṃ uggaṇhāti.",
  "tika-s0401t:395_7": "Evameva kho, bhikkhave, idhekacco paṇḍito byatto kusalo bhikkhu kāye kāyānupassī",
  "tika-s0401t:395_8": "viharati…pe… vedanāsu…pe… citte…pe… dhammesu dhammānupassī viharati ātāpī sampajāno",
  "tika-s0401t:395_9": "satimā vineyya loke abhijjhādomanassaṃ. Tassa dhammesu dhammānupassino viharato cittaṃ",
  "tika-s0401t:395_10": "samādhiyati, upakkilesā pahīyanti, so taṃ nimittaṃ uggaṇhāti.",
  "tika-s0401t:396_0": "“Sa kho, bhikkhave, paṇḍito byatto kusalo bhikkhu lābhī ceva hoti diṭṭheva dhamme",
  "tika-s0401t:396_1": "sukhavihārānaṃ, lābhī hoti satisampajaññassa. Taṃ kissa hetu? Tathā hi so, bhikkhave,",
  "tika-s0401t:396_2": "paṇḍito byatto kusalo bhikkhu sakassa cittassa nimittaṃ uggaṇhātī”ti –",
  "tika-s0401t:397_0": "Evaṃ paṭhamaṃ upamaṃ dassetvā pacchā attho vutto. “Suvaṇṇakārasūriyopamādisuttesu",
  "tika-s0401t:397_1": "viya cā”ti idañca udāharaṇamattena saṅgahaṃ gacchati suvaṇṇakārasuttādīsu paṭhamaṃ",
  "tika-s0401t:397_2": "upamāya adassitattā. Etesu hi suvaṇṇakāropamasutte tāva –",
  "tika-s0401t:398_0": "“Adhicittamanuyuttena, bhikkhave, bhikkhunā tīṇi nimittāni kālena kālaṃ manasi kātabbāni,",
  "tika-s0401t:398_1": "kālena kālaṃ samādhinimittaṃ manasi kātabbaṃ, kālena kālaṃ paggahanimittaṃ manasi",
  "tika-s0401t:398_2": "kātabbaṃ, kālena kālaṃ upekkhānimittaṃ manasi kātabbaṃ. Sace, bhikkhave, adhicittamanuyutto",
  "tika-s0401t:398_3": "bhikkhu ekantaṃ samādhinimittaṃyeva manasi kareyya, ṭhānaṃ taṃ cittaṃ kosajjāya saṃvatteyya.",
  "tika-s0401t:398_4": "Sace, bhikkhave, adhicittamanuyutto bhikkhu ekantaṃ paggahanimittaṃyeva manasi kareyya,",
  "tika-s0401t:398_5": "ṭhānaṃ taṃ cittaṃ uddhaccāya saṃvatteyya. Sace, bhikkhave, adhicittamanuyutto bhikkhu",
  "tika-s0401t:398_6": "ekantaṃ upekkhānimittaṃyeva manasi kareyya, ṭhānaṃ taṃ cittaṃ na sammā samādhiyeyya",
  "tika-s0401t:398_7": "āsavānaṃ khayāya. Yato ca kho, bhikkhave, adhicittamanuyutto bhikkhu kālena kālaṃ",
  "tika-s0401t:398_8": "samādhinimittaṃ…pe… paggahanimittaṃ…pe… upekkhānimittaṃ manasi karoti, taṃ hoti cittaṃ",
  "tika-s0401t:398_9": "muduñca kammaniyañca pabhassarañca, na ca pabhaṅgu, sammā samādhiyati āsavānaṃ khayāya.",
  "tika-s0401t:399_0": "“Seyyathāpi, bhikkhave, suvaṇṇakāro vā suvaṇṇakārantevāsī vā ukkaṃ bandheyya, ukkaṃ",
  "tika-s0401t:399_1": "bandhitvā ukkāmukhaṃ ālimpeyya, ukkāmukhaṃ ālimpitvā saṇḍāsena jātarūpaṃ gahetvā",
  "tika-s0401t:399_2": "ukkāmukhe pakkhipeyya, ukkāmukhe pakkhipitvā kālena kālaṃ abhidhamati, kālena kālaṃ",
  "tika-s0401t:399_3": "udakena paripphoseti, kālena kālaṃ ajjhupekkhati. Sace, bhikkhave, suvaṇṇakāro vā",
  "tika-s0401t:399_4": "suvaṇṇakārantevāsī vā taṃ jātarūpaṃ ekantaṃ abhidhameyya, ṭhānaṃ taṃ jātarūpaṃ daheyya.",
  "tika-s0401t:399_5": "Sace, bhikkhave, suvaṇṇakāro vā suvaṇṇakārantevāsī vā taṃ jātarūpaṃ ekantaṃ udakena",
  "tika-s0401t:399_6": "paripphoseyya, ṭhānaṃ taṃ jātarūpaṃ nibbāpeyya. Sace, bhikkhave, suvaṇṇakāro vā suvaṇṇakārantevāsī",
  "tika-s0401t:399_7": "vā taṃ jātarūpaṃ ekantaṃ ajjhupekkheyya, ṭhānaṃ taṃ jātarūpaṃ na sammā paripākaṃ",
  "tika-s0401t:399_8": "gaccheyya. Yato ca kho, bhikkhave, suvaṇṇakāro vā suvaṇṇakārantevāsī vā taṃ jātarūpaṃ",
  "tika-s0401t:399_9": "kālena kālaṃ abhidhamati, kālena kālaṃ udakena paripphoseti, kālena kālaṃ ajjhupekkhati,",
  "tika-s0401t:399_10": "taṃ hoti jātarūpaṃ muduñca kammaniyañca pabhassarañca, na ca pabhaṅgu, sammā upeti",
  "tika-s0401t:399_11": "kammāya. Yassā yassā ca piḷandhanavikatiyā ākaṅkhati, yadi paṭṭikāya yadi kuṇḍalāya",
  "tika-s0401t:399_12": "yadi gīveyyakena yadi suvaṇṇamālāya, tañcassa atthaṃ anubhoti.",
  "tika-s0401t:400_0": "“Evameva kho, bhikkhave, adhicittamanuyuttena bhikkhu…pe… sammā samādhiyati āsavānaṃ",
  "tika-s0401t:400_1": "khayāya. Yassa yassa ca abhiññāsacchikaraṇīyassa dhammassa cittaṃ abhininnāmeti abhiññāsacchikiriyāya,",
  "tika-s0401t:400_2": "tatra tatreva sakkhibhabbataṃ pāpuṇāti sati satiāyatane”ti –",
  "tika-s0401t:401": "Evaṃ paṭhamaṃ atthaṃ dassetvā tadatantaraṃ upamaṃ vatvā punapi attho evaṃ paṭhamaṃ atthaṃ dassetvā tadanantaraṃ upamaṃ vatvā punapi attho vutto.",
  "tika-s0401t:402": "Sattasūriyopame ca –",
  "tika-s0401t:403_0": "“Aniccā, bhikkhave, saṅkhārā, adhuvā, bhikkhave, saṅkhārā, anassāsikā, bhikkhave,",
  "tika-s0401t:403_1": "saṅkhārā, yāvañcidaṃ, bhikkhave, alameva sabbasaṅkhāresu nibbindituṃ alaṃ virajjituṃ",
  "tika-s0401t:403_2": "alaṃ vimuccituṃ. Sineru, bhikkhave, pabbatarājā caturāsītiyojanasahassāni āyāmena,",
  "tika-s0401t:403_3": "caturāsītiyojanasahassāni vitthārena, caturāsītiyojanasahassāni mahāsamudde ajjhogāḷho,",
  "tika-s0401t:403_4": "caturāsītiyojanasahassāni mahāsamuddā accuggato. Hoti so kho, bhikkhave, samayo,",
  "tika-s0401t:403_5": "yaṃ kadāci karahaci dīghassa addhuno accayena bahūni vassāni bahūni vassasatāni bahūni",
  "tika-s0401t:403_6": "vassasahassāni bahūni vassasatasahassāni devo na vassati, deve kho pana, bhikkhave,",
  "tika-s0401t:403_7": "avassante ye kecime bījagāmabhūtagāmā osadhitiṇavanappatayo, te ussussanti visussanti",
  "tika-s0401t:403_8": "na bhavanti. Evaṃ aniccā, bhikkhave, saṅkhārā, evaṃ adhuvā, bhikkhave, saṅkhārā”tiādinā –",
  "tika-s0401t:404_0": "Paṭhamaṃ atthaṃ dassetvā tadanantaraṃ upamaṃ vatvā punapi attho vutto. Atha vā “sūriyassa,",
  "tika-s0401t:404_1": "bhikkhave, udayato etaṃ pubbaṅgamaṃ etaṃ pubbanimittaṃ, yadidaṃ aruṇuggaṃ. Evameva",
  "tika-s0401t:404_2": "kho, bhikkhave, bhikkhuno ariyassa aṭṭhaṅgikassa maggassa uppādāya etaṃ pubbaṅgamaṃ",
  "tika-s0401t:404_3": "etaṃ pubbanimittaṃ, yadidaṃ kalyāṇamittatā”ti yadetaṃ saṃyuttanikāye āgataṃ, taṃ",
  "tika-s0401t:404_4": "idha sūriyopamasuttanti adhippetaṃ siyā. Tampi “katthaci upamāya atthaṃ parivāretvā",
  "tika-s0401t:404_5": "dassetī”ti iminā na sameti paṭhamaṃ upamaṃ vatvā tadanantaraṃ atthaṃ dassetvā puna",
  "tika-s0401t:404_6": "upamāya avuttattā. Paṭhamameva hi tattha upamā dassitā, “imasmiṃ pana sālisūkopame",
  "tika-s0401t:404_7": "upamāya atthaṃ parivāretvā dassento seyyathāpi, bhikkhaveti ādimāhā”ti. Idampi vacanamasaṅgahitaṃ",
  "tika-s0401t:404_8": "vatthasuttassa imassa ca visesābhāvato. Ubhayatthāpi hi paṭhamaṃ upamaṃ dassetvā",
  "tika-s0401t:404_9": "pacchā attho vutto, tasmā evamettha pāṭhena bhavitabbaṃ “tatra bhagavā katthaci paṭhamaṃyeva",
  "tika-s0401t:404_10": "upamaṃ dassetvā pacchā atthaṃ dasseti vatthasutte viya pāricchattakopama- aggikkhandhopamādisuttesu",
  "tika-s0401t:404_11": "viya ca, katthaci atthena upamaṃ parivāretvā dasseti suvaṇṇakārasattasūriyopamādisuttesu",
  "tika-s0401t:404_12": "viya, imasmiṃ pana sālisūkopame paṭhamaṃ upamaṃ dassetvā pacchā atthaṃ dassento seyyathāpi,",
  "tika-s0401t:404_13": "bhikkhaveti ādimāhā”ti. Aññathā majjhimaṭṭhakathāya virujjhati. Idhāpi ca pubbenāparaṃ",
  "tika-s0401t:404_14": "na sameti. Majjhimaṭṭhakathāya vuttanayeneva vā idhāpi pāṭho gahetabbo.",
  "tika-s0401t:405_0": "Kaṇasadiso sāliphalassa tuṇḍe uppajjanakavālo sālisūkaṃ, tathā yavasūkaṃ. Sūkassa",
  "tika-s0401t:405_1": "tanukabhāvato bhedavato bhedo nātimahā hotīti āha – “bhindissati, chaviṃ chindissatīti",
  "tika-s0401t:405_2": "attho”ti. Yathā micchāṭhapitasālisūkādi akkantampi hatthādiṃ na bhindati bhindituṃ",
  "tika-s0401t:405_3": "ayoggabhāvena ṭhitattā, evaṃ ācayagāmicittaṃ avijjaṃ na bhindati bhindituṃ ayoggabhāvena",
  "tika-s0401t:405_4": "uppannattāti imamatthaṃ dasseti “micchāṭhapitenā”tiādinā. Aṭṭhasu ṭhānesūti “dukkhe",
  "tika-s0401t:405_5": "aññāṇa”ntiādinā vuttesu dukkhādīsu catūsu saccesu pubbantādīsu catūsu cāti aṭṭhasu",
  "tika-s0401t:405_6": "ṭhānesu. Ghanabahalanti cirakālaparibhāvanāya ativiya bahalaṃ. Mahāvisayatāya mahāpaṭipakkhatāya",
  "tika-s0401t:405_7": "bahuparivāratāya bahudukkhatāya ca mahatī avijjāti mahāavijjā. Taṃ mahāavijjaṃ. Mahāsaddo",
  "tika-s0401t:405_8": "hi bahubhāvatthopi hoti “mahājano”tiādīsu viya. Taṇhāvānato nikkhantabhāvenāti tattha",
  "tika-s0401t:405_9": "taṇhāya abhāvameva vadati.",
  "tika-s0401t:406_0": "42. Dutiye pādeneva avamaddite akkantanti vuccamāne hatthena avamadditaṃ akkantaṃ",
  "tika-s0401t:406_1": "viya akkantanti ruḷhī hesāti āha – “akkantanteva vutta”nti. Ariyavohāroti ariyadesavāsīnaṃ",
  "tika-s0401t:406_2": "vohāro. Mahantaṃ aggahetvā appamattakasseva gahaṇe payojanaṃ dassetuṃ – “kasmā panā”tiādi",
  "tika-s0401t:406_3": "āraddhaṃ. Tena “vivaṭṭūpanissayakusalaṃ nāma yoniso uppāditaṃ appaka”nti na cintetabbaṃ,",
  "tika-s0401t:406_4": "anukkamena laddhapaccayaṃ hutvā vaḍḍhamānaṃ khuddakanadī viya pakkhandamahoghā samuddaṃ,",
  "tika-s0401t:406_5": "anukkamena nibbānamahāsamuddameva purisaṃ pāpetīti dīpeti. Paccekabodhiṃ buddhabhūminti",
  "tika-s0401t:406_6": "ca paccatte upayogavacanaṃ. Vaṭṭavivaṭṭaṃ kathitanti yathākkamena vuttaṃ.",
  "tika-s0401t:407_0": "43. Tatiye dosena paduṭṭhacittanti sampayuttadhammānaṃ, yasmiṃ santāne uppajjati,",
  "tika-s0401t:407_1": "tassa ca dūsanena visasaṃsaṭṭhapūtimuttasadisena dosena padūsitacittaṃ. Attano cittenāti",
  "tika-s0401t:407_2": "attano cetopariyañāṇena sabbaññutaññāṇena vā sahitena cittena. Paricchinditvāti ñāṇena",
  "tika-s0401t:407_3": "paricchinditvā. Iṭṭhākārena etīti ayo, sukhaṃ. Sabbaso apeto ayo etassa, etasmāti",
  "tika-s0401t:407_4": "vā apāyo, kāyikassa cetasikassa ca dukkhassa gati pavattiṭṭhānanti duggati, kāraṇāvasena",
  "tika-s0401t:407_5": "vividhaṃ vikārena ca nipātiyanti etthāti vinipāto, appakopi natthi ayo sukhaṃ etthāti",
  "tika-s0401t:407_6": "nirayoti evamettha attho veditabbo.",
  "tika-s0401t:408_0": "44. Catutthe saddhāpasādena pasannanti saddhāsaṅkhātena pasādena pasannaṃ, na indriyānaṃ",
  "tika-s0401t:408_1": "avippasannatāya. Sukhassa gatinti sukhassa pavattiṭṭhānaṃ. Sukhamevettha gacchanti,",
  "tika-s0401t:408_2": "na dukkhanti vā sugati. Manāpiyarūpāditāya saha aggehīti saggaṃ, lokaṃ.",
  "tika-s0401t:409_0": "45. Pañcame pariḷāhavūpasamakaro rahado etthāti rahado, udakapuṇṇo rahado udakarahado.",
  "tika-s0401t:409_1": "Udakaṃ dahati dhāretīti udakadaho. Āviloti kalalabahulatāya ākulo. Tenāha – “avippasanno”ti.",
  "tika-s0401t:409_2": "Luḷitoti vātena āloḷito. Tenāha – “aparisaṇṭhito”ti. Vātābhighātena vīcitaraṅgamalasamākulatāya",
  "tika-s0401t:409_3": "hi parito na saṇṭhito vā aparisaṇṭhito. Vātābhighātena udakassa ca appabhāvena kalalībhūto",
  "tika-s0401t:409_4": "kaddamabhāvappattoti āha – “kaddamībhūto”ti. Sippiyo muttasippiādayo. Sambukā saṅkhasalākavisesā.",
  "tika-s0401t:409_5": "Carantampi tiṭṭhantampīti yathālābhavacanametaṃ daṭṭhabbaṃ. Tameva hi yathālābhavacanataṃ",
  "tika-s0401t:409_6": "dassetuṃ – “etthā”tiādi āraddhaṃ.",
  "tika-s0401t:410_0": "Pariyonaddhenāti paṭicchāditena. Tayidaṃ kāraṇena āvilabhāvassa dassanaṃ. Diṭṭhadhamme",
  "tika-s0401t:410_1": "imasmiṃ attabhāve bhavo diṭṭhadhammiko, so pana lokiyopi hoti lokuttaropīti āha –",
  "tika-s0401t:410_2": "“lokiyalokuttaramissako”ti. Pecca samparetabbato samparāyo, paraloko. Tenāha – “so",
  "tika-s0401t:410_3": "hi parattha atthoti parattho”ti. Iti dvidhāpi sakasantatipariyāpanno eva gahitoti",
  "tika-s0401t:410_4": "itarampi saṅgahetvā dassetuṃ – “apicā”tiādimāha. Ayanti kusalakammapathasaṅkhāto",
  "tika-s0401t:410_5": "dasavidho dhammo. Satthantarakappāvasāneti idaṃ tassa āsannabhāvaṃ sandhāya vuttaṃ.",
  "tika-s0401t:410_6": "Yassa kassaci antarakappassāvasāneti veditabbaṃ. Ariyānaṃ yuttanti ariyānaṃ ariyabhāvāya",
  "tika-s0401t:410_7": "yuttaṃ, tato eva ariyabhāvaṃ kātuṃ samatthaṃ. Ñāṇameva ñeyyassa paccakkhakaraṇaṭṭhena",
  "tika-s0401t:410_8": "dassananti āha – “ñāṇameva hī”tiādi. Kiṃ pana tanti āha – “dibbacakkhū”tiādi.",
  "tika-s0401t:411_0": "46. Chaṭṭhe acchoti tanuko. Tanubhāvameva hi sandhāya “abahalo”ti vuttaṃ. Yasmā pasanno",
  "tika-s0401t:411_1": "nāma accho na bahalo, tasmā “pasannotipi vaṭṭatī”ti vuttaṃ. Vippasannoti visesena",
  "tika-s0401t:411_2": "pasanno. So pana sammā pasanno nāma hotīti āha – “suṭṭhu pasanno”ti. Anāviloti akaluso.",
  "tika-s0401t:411_3": "Tenāha – “parisuddho”tiādi. Saṅkhanti khuddakasevālaṃ, yaṃ “tilabījaka”nti vuccati.",
  "tika-s0401t:411_4": "Sevālanti kaṇṇikasevālaṃ. Paṇakanti udakamalaṃ. Cittassa āvilabhāvo nīvaraṇahetukoti",
  "tika-s0401t:411_5": "āha – “anāvilenāti pañcanīvaraṇavimuttenā”ti.",
  "tika-s0401t:412_0": "47. Sattame rukkhajātānīti ettha jātasaddena padavaḍḍhanameva kataṃ yathā “kosajāta”nti",
  "tika-s0401t:412_1": "āha – “rukkhānamevetaṃ adhivacana”nti. Koci hi rukkho vaṇṇena aggo hoti yathā taṃ",
  "tika-s0401t:412_2": "rattacandanādi. Koci gandhena yathā taṃ gosītacandanaṃ. Koci rasena khadirādi. Koci",
  "tika-s0401t:412_3": "thaddhatāya campakādi. Maggaphalāvahatāya vipassanāvasena bhāvitampi gahitaṃ. “Tattha",
  "tika-s0401t:412_4": "tattheva sakkhibhabbataṃ pāpuṇātī”ti vacanato “abhiññāpādakacatutthajjhānacittameva,",
  "tika-s0401t:412_5": "āvuso”ti phussamittatthero vadati.",
  "tika-s0401t:413_0": "48. Aṭṭhame cittassa parivattanaṃ uppādanirodhā evāti āha – “evaṃ lahuṃ uppajjitvā",
  "tika-s0401t:413_1": "lahuṃ nirujjhanaka”nti. Adhimattapamāṇattheti atikkantapamāṇatthe, pamāṇātītatāyanti",
  "tika-s0401t:413_2": "attho. Tenāha – “ativiya na sukarā”ti. Cakkhuviññāṇampi adhippetamevāti sabbassapi",
  "tika-s0401t:413_3": "cittassa samānakhaṇattā vuttaṃ. Cittassa ativiya lahuparivattibhāvaṃ theravādena",
  "tika-s0401t:413_4": "dīpetuṃ – “imasmiṃ panatthe”tiādi vuttaṃ. Cittasaṅkhārāti sasampayuttaṃ cittaṃ vadati.",
  "tika-s0401t:413_5": "Vāhasatānaṃ kho, mahārāja, vīhīnanti potthakesu likhanti, “vāhasataṃ kho, mahārāja,",
  "tika-s0401t:413_6": "vīhīna”nti pana pāṭhena bhavitabbaṃ. Milindapañhepi hi katthaci ayameva pāṭho dissati.",
  "tika-s0401t:413_7": "“Vāhasatāna”nti vā paccatte sāmivacanaṃ byattayena vuttanti daṭṭhabbaṃ. Aḍḍhacūḷanti",
  "tika-s0401t:413_8": "thokena ūnaṃ upaḍḍhaṃ. Kassa pana upaḍḍhanti? Adhikārato vāhassāti viññāyati. “Aḍḍhacuddasa”nti",
  "tika-s0401t:413_9": "keci. “Aḍḍhacatuttha”nti apare. Sādhikaṃ diyaḍḍhasataṃ vāhāti daḷhaṃ katvā vadanti,",
  "tika-s0401t:413_10": "vīmaṃsitabbaṃ. Catunāḷiko tumbo. Pucchāya abhāvenāti “sakkā pana, bhante, upamaṃ",
  "tika-s0401t:413_11": "kātu”nti evaṃ pavattāya pucchāya abhāvena na katā upamā. Dhammadesanāpariyosāneti",
  "tika-s0401t:413_12": "sannipatitaparisāya yathāraddhadhammadesanāya pariyosāne.",
  "tika-s0401t:414_0": "49. Navame pabhassaranti pariyodātaṃ sabhāvaparisuddhaṭṭhena. Tenāha – “paṇḍaraṃ",
  "tika-s0401t:414_1": "parisuddha”nti. Pabhassaratādayo nāma vaṇṇadhātuyaṃ labbhanakavisesāti āha – “kiṃ",
  "tika-s0401t:414_2": "pana cittassa vaṇṇo nāma atthī”ti? Itaro arūpatāya “natthī”ti paṭikkhipitvā pariyāyakathā",
  "tika-s0401t:414_3": "ayaṃ tādisassa cittassa parisuddhabhāvanādīpanāyāti dassento “nīlādīna”ntiādimāha.",
  "tika-s0401t:414_4": "Tathā hi “so evaṃ samāhite citte parisuddhe pariyodāte”ti vuttaṃ. Tenevāha – “idampi",
  "tika-s0401t:414_5": "nirupakkilesatāya parisuddhanti pabhassara”nti. Kiṃ pana bhavaṅgacittaṃ nirupakkilesanti?",
  "tika-s0401t:414_6": "Āma sabhāvato nirupakkilesaṃ, āgantukaupakkilesavasena pana siyā upakkiliṭṭhaṃ. Tenāha",
  "tika-s0401t:414_7": "– “tañca kho”tiādi. Tattha attano tesañca bhikkhūnaṃ paccakkhabhāvato pubbe “ida”nti",
  "tika-s0401t:414_8": "vatvā idāni paccāmasanavasena “ta”nti āha. Ca-saddo atthūpanayane. Kho-saddo vacanālaṅkāre,",
  "tika-s0401t:414_9": "avadhāraṇe vā. Vakkhamānassa atthassa nicchitabhāvato bhavaṅgacittena sahāvaṭṭhānābhāvato",
  "tika-s0401t:414_10": "upakkilesānaṃ āgantukatāti āha – “asahajātehī”tiādi. Rāgādayo upecca cittasantānaṃ",
  "tika-s0401t:414_11": "kilissanti vibādhenti upatāpenti cāti āha – “upakkilesehīti rāgādīhī”ti. Bhavaṅgacittassa",
  "tika-s0401t:414_12": "nippariyāyato upakkilesehi upakkiliṭṭhatā nāma natthi asaṃsaṭṭhabhāvato, ekasantatipariyāpannatāya",
  "tika-s0401t:414_13": "pana siyā upakkiliṭṭhatāpariyāyoti āha – “upakkiliṭṭhaṃ nāmāti vuccatī”ti. Idāni",
  "tika-s0401t:414_14": "tamatthaṃ upamāya vibhāvetuṃ “yathā hī”tiādimāha. Tena bhinnasantānagatāyapi nāma",
  "tika-s0401t:414_15": "iriyāya loke gārayhatā dissati, pageva ekasantānagatāya iriyāyāti imaṃ visesaṃ dasseti.",
  "tika-s0401t:414_16": "Tenāha – “javanakkhaṇe…pe… upakkiliṭṭhaṃ nāma hotī”ti.",
  "tika-s0401t:415_0": "50. Dasame bhavaṅgacittameva cittanti “pabhassaramidaṃ, bhikkhave, citta”nti vuttaṃ",
  "tika-s0401t:415_1": "bhavaṅgacittameva. Yadaggena bhavaṅgacittaṃ tādisapaccayasamavāye upakkiliṭṭhaṃ nāma",
  "tika-s0401t:415_2": "vuccati, tadaggena tabbidhurapaccayasamavāye upakkilesato vimuttanti vuccati. Tenāha",
  "tika-s0401t:415_3": "– “upakkilesehi vippamuttaṃ nāma hotī”ti. Sesamettha navamasutte vuttanayānusārena veditabbaṃ.",
  "tika-s0401t:416": "Paṇihitaacchavaggavaṇṇanā niṭṭhitā.",
  "tika-s0401t:417": "6. Accharāsaṅghātavaggavaṇṇanā",
  "tika-s0401t:418_0": "51. Chaṭṭhassa paṭhame assutavāti ettha “sādhu paññāṇavā naro”tiādīsu atthitāmattassa",
  "tika-s0401t:418_1": "bodhako vā-saddo. “Sīlavā hoti kalyāṇadhammo”tiādīsu pasaṃsāvisiṭṭhāya atthitāya.",
  "tika-s0401t:418_2": "“Paññavā hoti udayatthagāminiyā paññāya samannāgato”tiādīsu atisayatthavisiṭṭhāya",
  "tika-s0401t:418_3": "atthitāya, tasmā yassa pasatthaṃ atisayena vā sutaṃ atthi, so sutavā, saṃkilesaviddhaṃsanasamatthaṃ",
  "tika-s0401t:418_4": "pariyattidhammassavanaṃ, taṃ sutvā tathattāya paṭipatti ca “sutavā”ti iminā padena",
  "tika-s0401t:418_5": "pakāsitā. Sotabbayuttaṃ sutvā kattabbanipphattivasena suṇīti vā sutavā, tappaṭikkhepena",
  "tika-s0401t:418_6": "na sutavāti assutavā.",
  "tika-s0401t:419_0": "Ayañhi akāro “ahetukā dhammā, abhikkhuko āvāso”tiādīsu taṃsamāyoganivattiyaṃ diṭṭho.",
  "tika-s0401t:419_1": "“Appaccayā dhammā”ti taṃsambandhibhāvanivattiyaṃ. Paccayuppannañhi paccayasambandhīti",
  "tika-s0401t:419_2": "apaccayuppannattā ataṃsambandhitā ettha jotitā. “Anidassanā dhammā”ti taṃsabhāvanivattiyaṃ.",
  "tika-s0401t:419_3": "Nidassanañhi ettha daṭṭhabbatā. Atha vā passatīti nidassanaṃ, cakkhuviññāṇaṃ. Taggahetabbatānivattiyaṃ,",
  "tika-s0401t:419_4": "tathā “anāsavā dhammā”ti. “Appaṭighā dhammā anārammaṇā dhammā”ti taṃkiccanivattiyaṃ.",
  "tika-s0401t:419_5": "“Arūpino dhammā acetasikādhammā”ti taṃsabhāvanivattiyaṃ. Tadaññatā hi idha pakāsitā.",
  "tika-s0401t:419_6": "“Amanusso”ti tabbhāvamattanivattiyaṃ. Manussattamattaṃ natthi, aññaṃ taṃsadisanti.",
  "tika-s0401t:419_7": "Sadisatā hi ettha sūcitā. “Assamaṇo samaṇapaṭiñño abrahmacārī brahmacāripaṭiñño”ti",
  "tika-s0401t:419_8": "ca taṃsambhāvanīyaguṇanivattiyaṃ. Garahā hi idha ñāyati. “Kacci bhoto anāmayaṃ anudarā",
  "tika-s0401t:419_9": "kaññā”ti ca tadanappabhāvanivattiyaṃ. “Anuppannā dhammā”ti taṃsadisabhāvanivattiyaṃ.",
  "tika-s0401t:419_10": "Atītānañhi uppannapubbattā uppādidhammānañca paccayekadesasiddhiyā āraddhuppādabhāvato",
  "tika-s0401t:419_11": "kālavinimuttassa ca vijjamānattā uppannānukūlatā, pageva paccuppannānanti tabbidhuratā",
  "tika-s0401t:419_12": "hettha viññāyati. “Asekkhā dhammā”ti tadapariyosānanivattiyaṃ. Tanniṭṭhānañhettha",
  "tika-s0401t:419_13": "pakāsitanti evaṃ anekesaṃ atthānaṃ jotako. Idha pana “arūpino dhammā, acetasikā dhammā”tiādīsu",
  "tika-s0401t:419_14": "viya taṃsabhāvanivattiyaṃ daṭṭhabbo, aññattheti attho. Etenassa sutādiñāṇavirahaṃ",
  "tika-s0401t:419_15": "dasseti. Tena vuttaṃ – “āgamādhigamābhāvā ñeyyo assutavā itī”ti.",
  "tika-s0401t:420_0": "Idāni tassatthaṃ vivaranto “yo hī”tiādimāha. Tattha yasmā khandhadhātādikosallenapi",
  "tika-s0401t:420_1": "upakkilesaupakkiliṭṭhānaṃ jānanahetubhūtaṃ bāhusaccaṃ hoti. Yathāha – “kittāvatā",
  "tika-s0401t:420_2": "nu kho, bhante, bahussuto hoti? Yato kho, bhikkhu, khandhakusalo hoti. Dhātu…pe…",
  "tika-s0401t:420_3": "āyatana…pe… paṭiccasamuppādakusalo hoti. Ettāvatā kho, bhikkhu, bahussuto hotī”ti.",
  "tika-s0401t:420_4": "Tasmā “yassa ca khandhadhātuāyatanapaccayākārasatipaṭṭhānādīsū”tiādi vuttaṃ. Tattha",
  "tika-s0401t:420_5": "vācuggatakaraṇaṃ uggaho. Atthaparipucchanaṃ puripucchā. Kusalehi saha codanāpariharaṇavasena",
  "tika-s0401t:420_6": "vinicchayakaraṇaṃ vinicchayo. Ācariye pana payirupāsitvā atthadhammānaṃ āgamanaṃ",
  "tika-s0401t:420_7": "sutamayañāṇavasena avabujjhanaṃ āgamo. Maggaphalanibbānānaṃ sacchikiriyā adhigamo.",
  "tika-s0401t:421_0": "Bahūnaṃ nānappakārānaṃ sakkāyadiṭṭhādīnaṃ avihatattā tā janenti, tāhi vā janitāti",
  "tika-s0401t:421_1": "puthujjanā. Avighātameva vā jana-saddo vadati. Puthu satthārānaṃ mukhullokikāti ettha",
  "tika-s0401t:421_2": "puthū janā satthupaṭiññā etesanti puthujjanā. Sabbagatīhi avuṭṭhitāti ettha janetabbā,",
  "tika-s0401t:421_3": "jāyanti vā ettha sattāti janā, gatiyo, tā puthū etesanti puthujjanā. Ito pare jāyanti",
  "tika-s0401t:421_4": "etehīti janā, abhisaṅkhārādayo, te etesaṃ puthū vijjantīti puthujjanā. Abhisaṅkhārādiattho",
  "tika-s0401t:421_5": "eva vā jana-saddo daṭṭhabbo. Oghā kāmoghādayo. Rāgaggiādayo santāpā. Te eva sabbepi",
  "tika-s0401t:421_6": "vā kilesā pariḷāhā. Puthu pañcasu kāmaguṇesu rattāti ettha jāyatīti jano, rāgo gedhoti",
  "tika-s0401t:421_7": "evamādiko, puthu jano etesanti puthujjanā. Puthūsu janā jātā rattāti evaṃ rāgādiattho",
  "tika-s0401t:421_8": "eva vā jana-saddo daṭṭhabbo.",
  "tika-s0401t:422_0": "Rattāti vatthaṃ viya raṅgajātena cittassa vipariṇāmakarena chandarāgena rattā sārattā.",
  "tika-s0401t:422_1": "Giddhāti abhikaṅkhanasabhāvena abhigijjhanena giddhā gedhaṃ āpannā. Gadhitāti ganthitā",
  "tika-s0401t:422_2": "viya dummocanīyabhāvena tattha paṭibaddhā. Mucchitāti kilesavasena visaññibhūtā viya",
  "tika-s0401t:422_3": "anaññakiccā mohamāpannā. Ajjhopannāti anaññasādhāraṇe viya katvā gilitvā pariniṭṭhāpetvā",
  "tika-s0401t:422_4": "ṭhitā. Laggāti vaṅkakaṇṭake viya āsattā, mahāpalipe yāva nāsikaggā palipannapuriso",
  "tika-s0401t:422_5": "viya uddharituṃ asakkuṇeyyabhāvena nimuggā. Laggitāti makkaṭālepe ālaggabhāvena sammasito",
  "tika-s0401t:422_6": "viya makkaṭo pañcannaṃ indriyānaṃ vasena ālaggitā. Palibuddhāti sambaddhā, upaddutā",
  "tika-s0401t:422_7": "vā. Āvutāti āvaritā. Nivutāti nivāritā. Ovutāti paliguṇṭhitā, pariyonaddhā vā. Pihitāti",
  "tika-s0401t:422_8": "pidahitā. Paṭicchannāti chāditā. Paṭikujjitāti heṭṭhāmukhajātā.",
  "tika-s0401t:423_0": "“Assutavā”ti etena avijjandhatā vuttāti āha – “andhaputhujjano vutto”ti. Cittaṭṭhiti",
  "tika-s0401t:423_1": "cittapariggaho natthīti yāya paṭipattiyā cittassa upakkilesaṃ tato vippamuttiñca",
  "tika-s0401t:423_2": "yathāsabhāvato jāneyya, sā cittabhāvanā cittaṭṭhiti. Ekārammaṇe suṭṭhu samādhānavasena",
  "tika-s0401t:423_3": "avaṭṭhitiṃ pādakaṃ katvā pavattitā sampayuttadhammehi nissayārammaṇehi ca saddhiṃ",
  "tika-s0401t:423_4": "cittassa pariggahasaññitā vipassanābhāvanāpi natthi, yāya vuttamatthaṃ yathāsabhāvato jāneyya.",
  "tika-s0401t:424_0": "52. Dutiye sutavāti padassa attho anantarasutte vuttoyeva. Ariyasāvakoti ettha catukkaṃ",
  "tika-s0401t:424_1": "sambhavatīti taṃ dassetuṃ – “atthi ariyo”tiādi āraddhaṃ. Paccekaṃ saccāni buddhavantoti",
  "tika-s0401t:424_2": "paccekabuddhā. Nanu sabbepi ariyā paccekameva saccāni paṭivijjhanti dhammassa paccattavedanīyabhāvato?",
  "tika-s0401t:424_3": "Nayidamīdisaṃ paṭivedhaṃ sandhāya vuttaṃ. Yathā pana sāvakā aññesaṃ nissayena saccāni",
  "tika-s0401t:424_4": "paṭivijjhanti paratoghosena vinā tesaṃ dassanamaggassa anuppajjanato. Yathā ca sammāsambuddhā",
  "tika-s0401t:424_5": "aññesaṃ nissayabhāvena saccāni abhisambujjhanti, na evamete, ete pana aparaneyyā",
  "tika-s0401t:424_6": "hutvā aparanāyakabhāvena saccāni paṭivijjhanti. Tena vuttaṃ – “paccekaṃ saccāni buddhavantoti paccekabuddhā”ti.",
  "tika-s0401t:425_0": "Atthi sāvako na ariyoti ettha pothujjanikāya saddhāya ratanattaye abhippasanno saddhopi",
  "tika-s0401t:425_1": "gahito eva. Gihī anāgataphaloti idaṃ pana nidassanamattaṃ daṭṭhabbaṃ. Yathāvuttapuggalo",
  "tika-s0401t:425_2": "hi saraṇagamanato paṭṭhāya sotāpattiphalasacchikiriyāya paṭipannoicceva vattabbataṃ",
  "tika-s0401t:425_3": "labhati. Svāyamattho dakkhiṇāvisuddhisuttena dīpetabbo. Sutavāti ettha vuttaattho",
  "tika-s0401t:425_4": "nāma attahitaparahitappaṭipatti, tassa vasena sutasampanno. Yaṃ sandhāya vuttaṃ –",
  "tika-s0401t:425_5": "“so ca hoti sutena upapanno, appampi ce sahitaṃ bhāsamāno”ti ca ādi. Ariyasāvakoti",
  "tika-s0401t:425_6": "veditabboti ariyassa bhagavato dhammassavanakicce yuttappayuttabhāvato vuttaṃ. Upakkilesehi",
  "tika-s0401t:425_7": "vippamutti anupakkiliṭṭhatā, tassā yathāsabhāvajānanaṃ daḷhatarāya eva cittabhāvanāya",
  "tika-s0401t:425_8": "sati hoti, na aññathāti “balavavipassanā kathitā”ti vuttaṃ.",
  "tika-s0401t:426_0": "53. Tatiye aggikkhandhopamasuttantaaṭṭhuppattiyanti aggikkhandhopamasutte desanāaṭṭhuppattiyaṃ.",
  "tika-s0401t:426_1": "Taṃdesanāhetukañhi ekaccānaṃ bhikkhūnaṃ micchāpaṭipattiṃ nimittaṃ katvā bhagavā imaṃ",
  "tika-s0401t:426_2": "suttaṃ desesi. Avijahitameva hoti sabbakālaṃ suppatiṭṭhitasatisampajaññattā. Yasmā",
  "tika-s0401t:426_3": "buddhānaṃ rūpakāyo bāhirabbhantarehi malehi anupakkiliṭṭho sudhotajātimaṇisadiso,",
  "tika-s0401t:426_4": "tasmā vuttaṃ – “upaṭṭhākānuggahatthaṃ sarīraphāsukatthañcā”ti. Vītināmetvāti phalasamāpattīhi",
  "tika-s0401t:426_5": "vītināmetvā. Kālaparicchedavasena vivittāsane vītināmanaṃ vivekaninnatāya ceva paresaṃ",
  "tika-s0401t:426_6": "diṭṭhānugatiāpajjanatthañca. Nivāsetvāti vihāranivāsanaparivattanavasena nivāsetvā.",
  "tika-s0401t:426_7": "Kadāci ekakassa, kadāci bhikkhusaṅghaparivutassa, kadāci pakatiyā, kadāci pāṭihāriyehi",
  "tika-s0401t:426_8": "vattamānehi ca gāmappaveso tathā tathā vinetabbapuggalavasena. Upasaṃharitvāti himavantādīsu",
  "tika-s0401t:426_9": "pupphitarukkhādito ānetvā. Oṇatuṇṇatāya bhūmiyā satthu padanikkhepasamaye samabhāvāpatti,",
  "tika-s0401t:426_10": "sukhasamphassavikasitapadumasampaṭicchanañca suppatiṭṭhitapādatāya nissandaphalaṃ,",
  "tika-s0401t:426_11": "na iddhinimmānaṃ. Nidassanamattañcetaṃ sakkharākaṭhalakaṇṭakasaṅkukalalādiapagamo",
  "tika-s0401t:426_12": "sucibhāvāpattīti evamādīnampi tadā labbhanato.",
  "tika-s0401t:427_0": "Indakhīlassa anto ṭhapitamatteti idaṃ yāvadeva veneyyajanavinayatthāya satthu pāṭihāriyaṃ",
  "tika-s0401t:427_1": "pavattanti katvā vuttaṃ. Dakkhiṇapādeti idaṃ buddhānaṃ sabbapadakkhiṇatāya. “Chabbaṇṇarasmiyo”ti",
  "tika-s0401t:427_2": "vatvāpi “suvaṇṇarasapiñjarāni viyā”ti idaṃ buddhānaṃ sarīre pītābhāya yebhuyyatāya",
  "tika-s0401t:427_3": "vuttaṃ. Madhurenākārena saddaṃ karonti daṭṭhabbasārassa diṭṭhatāya. Bheriādīnaṃ pana",
  "tika-s0401t:427_4": "saddāyanaṃ dhammatāva. Paṭimānentīti “sudullabhaṃ idaṃ ajja amhehi labbhati, ye mayaṃ",
  "tika-s0401t:427_5": "īdisena paṇītena āhārena bhagavantaṃ upaṭṭhahāmā”ti patītamānasā mānenti pūjenti.",
  "tika-s0401t:427_6": "Tesaṃ santānāni oloketvāti tesaṃ tathā upaṭṭhākānaṃ puggalānaṃ atīte etarahi ca pavattacittasantānāni",
  "tika-s0401t:427_7": "oloketvā. Arahatte patiṭṭhahantīti sambandho. Tatthāti vihāre. Gandhamaṇḍalamāḷeti",
  "tika-s0401t:427_8": "catujjātiyagandhena kataparibhaṇḍe maṇḍalamāḷe.",
  "tika-s0401t:428_0": "Dullabhā khaṇasampattīti satipi manussattappaṭilābhe patirūpadesavāsaindriyāvekallasaddhāpaṭilābhādayo",
  "tika-s0401t:428_1": "guṇā dullabhāti attho. Cātumahārājika…pe… vasavattibhavanaṃ gacchantīti idaṃ tattha",
  "tika-s0401t:428_2": "suññavimānāni sandhāya vuttaṃ. Bhagavā gandhakuṭiṃ pavisitvā pacchābhattaṃ tayo bhāge",
  "tika-s0401t:428_3": "katvā paṭhamabhāge sace ākaṅkhati, dakkhiṇena passena sīhaseyyaṃ kappeti. Sace ākaṅkhati,",
  "tika-s0401t:428_4": "buddhāciṇṇaphalasamāpattiṃ samāpajjati. Atha yathākālaparicchedaṃ tato vuṭṭhahitvā",
  "tika-s0401t:428_5": "dutiyabhāge pacchimayāme tatiyakoṭṭhāse viya lokaṃ voloketi veneyyānaṃ ñāṇaparipākaṃ",
  "tika-s0401t:428_6": "passituṃ. Tenāha – “sace ākaṅkhatī”tiādi.",
  "tika-s0401t:429_0": "Kālayuttanti pattakallaṃ, “imissā velāya imassa evaṃ vattabba”nti taṃkālānurūpaṃ.",
  "tika-s0401t:429_1": "Samayayuttanti tasseva vevacanaṃ, aṭṭhuppattianurūpaṃ vā. Samayayuttanti vā ariyasamayasaṃyuttaṃ.",
  "tika-s0401t:429_2": "Desakālānurūpameva hi buddhā bhagavanto dhammaṃ desenti, desentā ca ariyasammataṃ",
  "tika-s0401t:429_3": "paṭiccasamuppādanayaṃ dīpentāva desenti. Atha vā samayayuttanti hetūdāharaṇasahitaṃ.",
  "tika-s0401t:429_4": "Kālena sāpadesañhi bhagavā dhammaṃ deseti, kālaṃ viditvā parisaṃ uyyojeti, na yāva",
  "tika-s0401t:429_5": "samandhakārā dhammaṃ deseti.",
  "tika-s0401t:430_0": "Utuṃ gaṇhāpeti, na pana malaṃ pakkhāletīti adhippāyo. Na hi bhagavato kāye rajojallaṃ",
  "tika-s0401t:430_1": "upalimpatīti. Tato tatoti attano attano divāṭṭhānādito. Okāsaṃ labhamānāti purebhattapacchābhattapurimayāmesu",
  "tika-s0401t:430_2": "okāsaṃ alabhitvā idāni majjhimayāme okāsaṃ labhamānā, bhagavatā vā katokāsatāya okāsaṃ",
  "tika-s0401t:430_3": "labhamānā. Pacchābhattassa tīsu bhāgesu paṭhamabhāge sīhaseyyakappanaṃ ekantikaṃ",
  "tika-s0401t:430_4": "na hotīti āha – “purebhattato paṭṭhāya nisajjāpīḷitassa sarīrassā”ti. Teneva hi tattha",
  "tika-s0401t:430_5": "“sace ākaṅkhatī”ti tadā sīhaseyyakappanassa anibaddhatā vibhāvitā. Kilāsubhāvo parissamo.",
  "tika-s0401t:430_6": "Sīhaseyyaṃ kappeti sarīrassa kilāsubhāvamocanatthanti yojetabbaṃ. Buddhacakkhunā",
  "tika-s0401t:430_7": "lokaṃ voloketīti idaṃ pacchimayāme bhagavato bahulaṃ āciṇṇavasena vuttaṃ. Appekadā",
  "tika-s0401t:430_8": "avasiṭṭhabalañāṇehi sabbaññutaññāṇeneva ca bhagavā tamatthaṃ sādhetīti.",
  "tika-s0401t:431_0": "Imasmiṃyeva kicceti pacchimayāmakicce. Balavatā paccanutāpena saṃvaḍḍhamānena karajakāye",
  "tika-s0401t:431_1": "mahāpariḷāho uppajjatīti āha – “nāmakāye santatte karajakāyo santatto”ti. Nidhānagatanti",
  "tika-s0401t:431_2": "sannicitalohitaṃ sandhāya vuttaṃ. Uṇhaṃ lohitaṃ mukhato uggañchīti lohitaṃ uṇhaṃ",
  "tika-s0401t:431_3": "hutvā mukhato uggañchi. Ṭhānanti bhikkhupaṭiññaṃ. Taṃ pāpaṃ vaḍḍhamānanti bhikkhupaṭiññāya",
  "tika-s0401t:431_4": "avijahitattā tathā pavaḍḍhamānapāpaṃ. Antimavatthuajjhāpannānampi upāyena pavattiyamāno",
  "tika-s0401t:431_5": "yonisomanasikāro sātthako hotiyevāti dassento “jātasaṃvegā”tiādimāha. Aho sallekhitanti",
  "tika-s0401t:431_6": "aho ativiya sallekhena itaṃ pavattaṃ. Kāsāvapajjototi bhikkhūnaṃ bahubhāvato ito",
  "tika-s0401t:431_7": "cito ca vicarantānaṃ tesaṃ kāsāvajutiyā pajjotito. Isivātaparivātoti sīlakkhandhādīnaṃ",
  "tika-s0401t:431_8": "nibbānassa ca esanato isīnaṃ bhikkhūnaṃ guṇagandhena ceva guṇagandhavāsitena sarīragandhena",
  "tika-s0401t:431_9": "ca parito samantato vāyito.",
  "tika-s0401t:432_0": "Dhammasaṃvego uppajji anāvajjanena pubbe tassa atthassa asaṃviditattā. Dhammasaṃvegoti",
  "tika-s0401t:432_1": "ca tādise atthe dhammatāvasena uppajjanakaṃ sahottappañāṇaṃ. Assāsaṭṭhānanti cittassāsakāraṇaṃ",
  "tika-s0401t:432_2": "kammaṭṭhānaṃ. Sabbesaṃ kiccānaṃ pubbabhāgo sabbapubbabhāgo. “Sabbe sattā averā hontū”tiādinā",
  "tika-s0401t:432_3": "hi cittassa paṭṭhānaṃ upaṭṭhānaṃ hitapharaṇaṃ. Itaraṃ ito thokaṃ mahantanti katvā",
  "tika-s0401t:432_4": "idaṃ “cūḷaccharāsaṅghātasutta”nti vuttaṃ. Accharāsaṅghāto vuccati aṅguliphoṭanakkhaṇo",
  "tika-s0401t:432_5": "akkhinimisakālo, yo ekassa akkharassa uccāraṇakkhaṇo. Tenāha – “dve aṅguliyo paharitvā",
  "tika-s0401t:432_6": "saddakaraṇamatta”nti. Sabbasattānaṃ hitapharaṇacittanti sabbesampi sattānaṃ sammadeva",
  "tika-s0401t:432_7": "hitesitavasena pavattacittaṃ. Āvajjento āsevatīti hitesitavasena āvajjento. Āvajjanena",
  "tika-s0401t:432_8": "ābhujantopi āsevati nāma ñāṇavippayuttena. Jānantoti tathā ñāṇamattaṃ uppādentopi.",
  "tika-s0401t:432_9": "Passantoti tathā ñāṇacakkhunā paccakkhato viya vipassantopi. Paccavekkhantoti tamatthaṃ",
  "tika-s0401t:432_10": "pati pati avekkhantopi. Saddhāya adhimuccantotiādi pañcannaṃ indriyānaṃ vasena vuttaṃ.",
  "tika-s0401t:432_11": "Abhiññeyyantiādi catusaccavasena vuttaṃ. Sabbameva cetaṃ vitthārato, sāmaññena āsevanadassanamevāti",
  "tika-s0401t:432_12": "idhādhippetameva āsevanatthaṃ dassetuṃ – “idha panā”tiādi vuttaṃ.",
  "tika-s0401t:433_0": "Arittajjhānoti avirahitajjhāno. Atucchajjhānoti jhānena atuccho. Cāgo vā vevacananti",
  "tika-s0401t:433_1": "āha – “apariccattajjhāno”ti. Viharatīti padassa vibhaṅge āgatanayena atthaṃ dassento",
  "tika-s0401t:433_2": "“viharatīti iriyatī”tiādimāha. Ayaṃ panettha saddattho – viharatīti ettha vi-saddo",
  "tika-s0401t:433_3": "vicchedatthajotano. Haratīti neti, pavattetīti attho, vicchinditvā harati viharatīti",
  "tika-s0401t:433_4": "vuttaṃ hoti. So hi ekaṃ iriyāpathabādhanaṃ aññena iriyāpathena vicchinditvā aparipatantaṃ",
  "tika-s0401t:433_5": "attabhāvaṃ harati pavatteti, tasmā “viharatī”ti vuccati. Iriyatīti ṭhānanisajjādikiriyaṃ",
  "tika-s0401t:433_6": "karonto pavattati. Pavattatīti ṭhānādisamaṅgī hutvā pavattati. Pāletīti ekaṃ iriyāpathabādhanaṃ",
  "tika-s0401t:433_7": "iriyāpathantarehi rakkhanto pāleti. Yapeti yāpetīti tasseva vevacanaṃ. Ekañhi iriyāpathabādhanaṃ",
  "tika-s0401t:433_8": "aññena iriyāpathena vicchinditvā aparipatantaṃ attabhāvaṃ pālento yapeti yāpetīti",
  "tika-s0401t:433_9": "vuccati. Caratīti ṭhānanisajjādīsu aññatarasamaṅgī hutvā pavattati. Iminā padenāti",
  "tika-s0401t:433_10": "“viharatī”ti iminā padena.",
  "tika-s0401t:434_0": "Iriyāpathavihāroti ettha iriyanaṃ pavattanaṃ iriyā, kāyappayogo kāyikakiriyā. Tassā",
  "tika-s0401t:434_1": "pavattanūpāyabhāvato iriyāya patho iriyāpatho, ṭhānanisajjādi. Na hi ṭhānanisajjādīhi",
  "tika-s0401t:434_2": "avatthāhi vinā kiñci kāyikakiriyaṃ pavattetuṃ sakkā. Ṭhānasamaṅgī vā hi kāyena kiñci",
  "tika-s0401t:434_3": "kareyya, gamanādīsu aññatarasamaṅgī vā. Viharaṇaṃ, viharati etenāti vā vihāro, iriyāpathova",
  "tika-s0401t:434_4": "vihāro iriyāpathavihāro, so ca atthato ṭhānanisajjādiākārappavatto catusantatirūpappabandho",
  "tika-s0401t:434_5": "eva. Ovādānusāsanīnaṃ ekānekavārādivisiṭṭhoyeva bhedo, na pana paramatthato tesaṃ",
  "tika-s0401t:434_6": "nānākaraṇanti dassetuṃ – “paramatthato panā”tiādimāha. Tattha ese eke ekaṭṭhetiādīsu",
  "tika-s0401t:434_7": "eso eko ekatthotiādinā attho veditabbo.",
  "tika-s0401t:435_0": "Raṭṭhassa, raṭṭhato vā laddho piṇḍo raṭṭhapiṇḍo. Tenāha – “ñātiparivaṭṭaṃ pahāyā”tiādi.",
  "tika-s0401t:435_1": "Tattha “amhākamete”ti viññāyantīti ñātī, pitāmahapituputtādivasena parivaṭṭanaṭṭhena",
  "tika-s0401t:435_2": "parivaṭṭo, ñātiyeva parivaṭṭo ñātiparivaṭṭo. Theyyaparibhogo nāma anarahassa paribhogo.",
  "tika-s0401t:435_3": "Bhagavatā hi attano sāsane sīlavato paccayā anuññātā, na dussīlassa. Dāyakānampi",
  "tika-s0401t:435_4": "sīlavato eva pariccāgo, na dussīlassa attano kārānaṃ mahapphalabhāvassa paccāsīsanato.",
  "tika-s0401t:435_5": "Iti satthārā ananuññātattā dāyakehi ca apariccattattā saṅghamajjhepi nisīditvā paribhuñjantassa",
  "tika-s0401t:435_6": "dussīlassa paribhogo theyyāya paribhogo theyyaparibhogo. Iṇavasena paribhogo iṇaparibhogo",
  "tika-s0401t:435_7": "paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho.",
  "tika-s0401t:436_0": "Dātabbaṭṭhena dāyaṃ, taṃ ādiyantīti dāyādā, puttānametaṃ adhivacanaṃ, tesaṃ bhāvo",
  "tika-s0401t:436_1": "dāyajjaṃ, dāyajjavasena paribhogo dāyajjaparibhogo, puttabhāvena paribhogoti vuttaṃ",
  "tika-s0401t:436_2": "hoti. Sekkhā hi bhikkhū bhagavato orasaputtā, te pitu santakānaṃ dāyādā hutvā te",
  "tika-s0401t:436_3": "paccaye paribhuñjanti. Kiṃ pana te bhagavato paccaye paribhuñjanti, udāhu gihīnanti?",
  "tika-s0401t:436_4": "Gihīhi dinnāpi bhagavatā anuññātattā bhagavato santakā ananuññātesu sabbena sabbaṃ",
  "tika-s0401t:436_5": "paribhogābhāvato, anuññātesuyeva ca paribhogasambhavato. Dhammadāyādasuttañcettha sādhakaṃ.",
  "tika-s0401t:437_0": "Vītarāgā eva taṇhāya dāsabyaṃ atītattā sāmino hutvā paribhuñjantīti āha – “khīṇāsavassa",
  "tika-s0401t:437_1": "paribhogo sāmiparibhogo nāmā”ti. Avītarāgānañhi taṇhāparavasatāya paccayaparibhoge",
  "tika-s0401t:437_2": "sāmibhāvo natthi, tadabhāvena vītarāgānaṃ tattha sāmibhāvo yathāruciparibhogasambhavato.",
  "tika-s0401t:437_3": "Tathā hi te paṭikūlampi appaṭikūlākārena, appaṭikūlampi paṭikūlākārena, tadubhayampi",
  "tika-s0401t:437_4": "vajjetvā ajjhupekkhanākārena paccaye paribhuñjanti, dāyakānañca manorathaṃ pūrenti.",
  "tika-s0401t:437_5": "Yo panāyaṃ sīlavato paccavekkhitaparibhogo, so iṇaparibhogassa paccanīkattā āṇaṇyaparibhogo",
  "tika-s0401t:437_6": "nāma hoti. Yathā hi iṇāyiko attano ruciyā icchitaṃ desaṃ gantuṃ na labhati, evaṃ",
  "tika-s0401t:437_7": "iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo",
  "tika-s0401t:437_8": "“āṇaṇyaparibhogo”ti vuccati, tasmā nippariyāyato catuparibhogavinimutto visuṃyevāyaṃ",
  "tika-s0401t:437_9": "paribhogoti veditabbo. So idha visuṃ na vutto, dāyajjaparibhogeyeva vā saṅgahaṃ gacchati.",
  "tika-s0401t:437_10": "Sīlavāpi hi imāya sikkhāya samannāgatattā “sekho”tveva vuccati. Imesu paribhogesu",
  "tika-s0401t:437_11": "sāmiparibhogo dāyajjaparibhogo ca ariyānaṃ puthujjanānañca vaṭṭati, iṇaparibhogo",
  "tika-s0401t:437_12": "na vaṭṭati. Theyyaparibhoge kathāyeva natthi. Kathaṃ panettha sāmiparibhogo dāyajjaparibhogo",
  "tika-s0401t:437_13": "ca puthujjanānaṃ sambhavati? Upacāravasena. Yo hi puthujjanassapi sallekhappaṭipattiyaṃ",
  "tika-s0401t:437_14": "ṭhitassa paccayagedhaṃ pahāya tattha anupalittena cittena paribhogo, so sāmiparibhogo",
  "tika-s0401t:437_15": "viya hoti. Sīlavato pana paccavekkhitaparibhogo dāyajjaparibhogo viya hoti dāyakānaṃ",
  "tika-s0401t:437_16": "manorathassa avirādhanato. Kalyāṇaputhujjanassa paribhoge vattabbameva natthi tassa",
  "tika-s0401t:437_17": "sekkhasaṅgahato. Sekkhasuttaṃ hetassa atthassa sādhakaṃ.",
  "tika-s0401t:438_0": "Imassa bhikkhunoti accharāsaṅghātamattampi kālaṃ mettacittaṃ āsevantassa bhikkhuno.",
  "tika-s0401t:438_1": "Amogho raṭṭhapiṇḍaparibhogoti “ayaṃ pabbajito samaṇo bhikkhūti āmisaṃ dentānaṃ tāya",
  "tika-s0401t:438_2": "mettāsevanāya attano santāne dosamalassa vā tadekaṭṭhānañca pāpadhammānaṃ pabbājanato",
  "tika-s0401t:438_3": "vūpasamanato saṃsāre ca bhayassa sammāva ikkhaṇato ajjhāsayassa avisaṃvādanenassa",
  "tika-s0401t:438_4": "amogho raṭṭhapiṇḍaparibhogo. Mahaṭṭhiyanti mahatthikaṃ mahāpayojanaṃ. Mahapphalanti",
  "tika-s0401t:438_5": "vipulapphalaṃ. Mahānisaṃsanti mahānissandapphalaṃ. Mahājutikanti mahānubhāvaṃ. Mahāvipphāranti",
  "tika-s0401t:438_6": "mahāvitthāraṃ. Ettha ca paṭhamaṃ kāraṇaṃ mettāsevanāya tassa bhikkhuno sāmiādibhāvena",
  "tika-s0401t:438_7": "raṭṭhapiṇḍaparibhogārahatā, dutiyaṃ parehi dinnassa dānassa mahaṭṭhiyabhāvakaraṇaṃ.",
  "tika-s0401t:438_8": "Ko pana vādoti mettāya āsevanamattampi evaṃmahānubhāvaṃ, ko pana vādo bahulīkāre,",
  "tika-s0401t:438_9": "ettha vattabbameva natthī”ti attho.",
  "tika-s0401t:439": "54. Catutthe uppādeti vaḍḍhetīti ettha bhāvanāsaddassa uppādanavaḍḍhanatthatā pubbe vuttā eva.",
  "tika-s0401t:440_0": "55. Pañcame imesu dvīsūti catutthapañcamesu. “Tatiye vuttanayeneva veditabba”nti",
  "tika-s0401t:440_1": "vatvā tathā veditabbataṃ dassetuṃ – “yo hi āsevatī”tiādi vuttaṃ. Tena āsevanābhāvanāmanasikārānaṃ",
  "tika-s0401t:440_2": "atthavisesābhāvamāha. Yadi evaṃ suttantassa desanā kathanti āha – “sammāsambuddho",
  "tika-s0401t:440_3": "panā”tiādi. Yāya dhammadhātuyāti sabbaññutaññāṇamāha. Tena hi dhammānaṃ ākārabhedaṃ",
  "tika-s0401t:440_4": "ñatvā tadanurūpaṃ ekampi dhammaṃ tathā vibhajitvā bhagavā dasseti. Tīhi koṭṭhāsehīti",
  "tika-s0401t:440_5": "āsevanābhāvanāmanasikārabhāgehi. Mettā hi sabbavatthuno mettāyanavasena ānītā sevanā",
  "tika-s0401t:440_6": "āsevanā, tassā vaḍḍhanā bhāvanā, avissajjetvā manasi ṭhapanaṃ manasikāro.",
  "tika-s0401t:441_0": "56. Chaṭṭhe aniyamitavacanaṃ “ime nāmā”ti niyametvā avuttattā. Niyamitavacanaṃ “akusalā”ti",
  "tika-s0401t:441_1": "sarūpeneva vuttattā. Asesato pariyādinnā honti appakassapi akusalabhāgassa aggahitassa",
  "tika-s0401t:441_2": "abhāvato. Akusalaṃ bhajantīti akusalabhāgiyā. Akusalapakkhe bhavāti akusalapakkhikā.",
  "tika-s0401t:441_3": "Tenāha – “akusalāyevā”tiādi. Paṭhamataraṃ gacchatīti paṭhamataraṃ pavattati, paṭhamo",
  "tika-s0401t:441_4": "padhāno hutvā vattatīti attho. Ekuppādādivasena hi ekajjhaṃ pavattamānesu catūsu",
  "tika-s0401t:441_5": "arūpakkhandhesu ayameva paṭhamaṃ uppajjatīti idaṃ natthi, lokuttaramaggesu viya pana",
  "tika-s0401t:441_6": "paññindriyassa, lokiyadhammesu manindriyassa puretarassa bhāvo sātisayoti “sabbete",
  "tika-s0401t:441_7": "manopubbaṅgamā”ti vuttaṃ. Tathā hi abhidhammepi “yasmiṃ samaye kāmāvacaraṃ kusalaṃ",
  "tika-s0401t:441_8": "cittaṃ uppannaṃ hotī”ti cittaṃ pubbaṅgamaṃ jeṭṭhaṃ katvā desanā pavattā. Suttesupi",
  "tika-s0401t:441_9": "vuttaṃ – “manopubbaṅgamā dhammā, chadvārādhipati rājā”ti. Tenāha – “ete hī”tiādi.",
  "tika-s0401t:441_10": "Tesaṃ mano uppādakoti ca yadaggena mano sampayuttadhammānaṃ jeṭṭhako hutvā pavattati,",
  "tika-s0401t:441_11": "tadaggena te attānaṃ anuvattāpento te tathā uppādento nāma hotīti katvā vuttaṃ. Aṭṭhakathāyaṃ",
  "tika-s0401t:441_12": "pana cittassa jeṭṭhakabhāvameva sandhāya rājagamanaññāyena sahuppattipi paṭhamuppatti",
  "tika-s0401t:441_13": "viya katvā vuttāti ayamattho dassito. Anvadevāti eteneva cittassa khaṇavasena paṭhamuppattiyā",
  "tika-s0401t:441_14": "abhāvo dīpitoti daṭṭhabbo. Tenevāha – “ekatoyevāti attho”ti.",
  "tika-s0401t:442": "57. Sattame catubhūmakāpi kusalā dhammā kathitāti “ye keci kusalā dhammā”ti anavasesapariyādānato vuttaṃ.",
  "tika-s0401t:443_0": "58. Aṭṭhame idanti liṅgavipallāsena niddeso, nipātapadaṃ vā etaṃ “yadida”ntiādīsu",
  "tika-s0401t:443_1": "viyāti āha – “ayaṃ pamādoti attho”ti. Pamajjanākāroti pamādāpatti. Cittassa vossaggoti",
  "tika-s0401t:443_2": "imesu ettakesu ṭhānesu satiyā aniggaṇhitvā cittassa vossajjanaṃ sativiraho. Vossaggānuppadānanti",
  "tika-s0401t:443_3": "vossaggassa anu anu padānaṃ punappunaṃ vissajjanaṃ. Asakkaccakiriyatāti etesaṃ dānādīnaṃ",
  "tika-s0401t:443_4": "kusaladhammānaṃ pavattane puggalassa vā deyyadhammassa vā asakkaccakiriyā. Satatabhāvo",
  "tika-s0401t:443_5": "sātaccaṃ, sātaccena kiriyā sātaccakiriyā, sāyeva sātaccakiriyatā, na sātaccakiriyatā",
  "tika-s0401t:443_6": "asātaccakiriyatā. Anaṭṭhitakiriyatāti aniṭṭhitakiriyatā nirantaraṃ na anuṭṭhitakiriyatā",
  "tika-s0401t:443_7": "ca. Olīnavuttitāti nirantarakaraṇasaṅkhātassa vipphārassa abhāvena olīnavuttitā.",
  "tika-s0401t:443_8": "Nikkhittachandatāti kusalakiriyāya vīriyachandassa nikkhittabhāvo. Nikkhittadhuratāti",
  "tika-s0401t:443_9": "vīriyadhurassa oropanaṃ, osakkitamānasatāti attho. Anadhiṭṭhānanti kusalakaraṇe appatiṭṭhitabhāvo.",
  "tika-s0401t:443_10": "Ananuyogoti ananuyuñjanaṃ. Kusaladhammesu āsevanādīnaṃ abhāvo anāsevanādayo. Pamādoti",
  "tika-s0401t:443_11": "sarūpaniddeso. Pamajjanāti ākāraniddeso. Pamajjitattanti bhāvaniddeso. Parihāyantīti",
  "tika-s0401t:443_12": "iminā pamādassa sāvajjataṃ dasseti. Tayidaṃ lokiyānaṃ vasena, na lokuttarānanti āha",
  "tika-s0401t:443_13": "– “uppannā…pe… ida”ntiādi.",
  "tika-s0401t:444_0": "59. Navame na pamajjati etenāti appamādo, pamādassa paṭipakkho satiyā avippavāso.",
  "tika-s0401t:444_1": "Atthato niccaṃ upaṭṭhitāya satiyā etaṃ nāmaṃ. Pamādo pana satiyā satisampajaññassa",
  "tika-s0401t:444_2": "vā paṭipakkhabhūto akusalacittuppādo daṭṭhabbo. Tenāha – “pamādassa paṭipakkhavasena",
  "tika-s0401t:444_3": "vitthārato veditabbo”ti.",
  "tika-s0401t:445": "60. Dasame kucchitaṃ sīdatīti kusīto da-kārassa ta-kāraṃ katvā, tassa bhāvo kosajjaṃ, ālasiyanti attho.",
  "tika-s0401t:446": "Accharāsaṅghātavaggavaṇṇanā niṭṭhitā.",
  "tika-s0401t:447": "7. Vīriyārambhādivaggavaṇṇanā",
  "tika-s0401t:448_0": "61. Sattamassa paṭhame vīrānaṃ kammanti vīriyaṃ, vidhinā vā īrayitabbaṃ pavattetabbanti",
  "tika-s0401t:448_1": "vīriyaṃ, tadeva kusalakiriyāya padhānaṭṭhena ārambho vīriyārambho. Āraddhavīriyatā",
  "tika-s0401t:448_2": "paggahitavīriyatā paripuṇṇavīriyatāti paccekaṃ vīriyatāsaddo yojetabbo.",
  "tika-s0401t:449_0": "62. Dutiye mahatī icchā etassāti mahiccho, tassa bhāvo mahicchatā. Mahāvisayo lobho",
  "tika-s0401t:449_1": "mahālobho mahantānaṃ vatthūnaṃ bahūnañca abhigijjhanato. Itarītarātiādinā pabbajitānaṃ",
  "tika-s0401t:449_2": "uppajjanamahicchatā vuttā. Pañcahi kāmaguṇehītiādi gahaṭṭhānaṃ vasena vuttaṃ. Icchāti",
  "tika-s0401t:449_3": "sabhāvaniddeso. Icchāgatāti icchāpavattā. Mahicchatāti mahāicchatā. Atthato panāyaṃ",
  "tika-s0401t:449_4": "rāgo evāti vuttaṃ – “rāgo sārāgo”tiādi.",
  "tika-s0401t:450_0": "63. Tatiye appicchassāti ettha appa-saddo abhāvattho “appābādho hoti appātaṅko”tiādīsu",
  "tika-s0401t:450_1": "viyāti āha – “anicchassā”ti. Loke pākaṭassa hi akkhirogakucchirogādibhedassa ābādhassa",
  "tika-s0401t:450_2": "abhāvaṃ sandhāya “appābādho”ti vuttaṃ. Idāni vuttamevatthaṃ pākaṭataraṃ kātuṃ “ettha",
  "tika-s0401t:450_3": "hī”tiādi vuttaṃ. Byañjanaṃ sāvasesaṃ viya parittakepi appasaddassa dissamānattā.",
  "tika-s0401t:450_4": "Attho pana niravaseso sabbaso paccayicchāya abhāvassa adhippetattā. Tenāha – “na hī”tiādi.",
  "tika-s0401t:451_0": "Icchāya abhāveneva appiccho nāma hotīti imamatthaṃ pakārantarena dīpetuṃ – “apicā”tiādi",
  "tika-s0401t:451_1": "vuttaṃ. Atricchatā nāma atra atra icchā. Asantaguṇasambhāvanatāya pāpā lāmikā nihīnā",
  "tika-s0401t:451_2": "icchā pāpicchatā. Yāya paccayuppādanatthaṃ attani vijjamānaguṇe sambhāveti, paccayānaṃ",
  "tika-s0401t:451_3": "paṭiggahaṇe ca na mattaṃ jānāti, ayaṃ mahicchatā. Asantaguṇasambhāvanatāti attani",
  "tika-s0401t:451_4": "avijjamānānaṃ guṇānaṃ vijjamānānaṃ viya paresaṃ pakāsanā. Santaguṇasambhāvanatāti",
  "tika-s0401t:451_5": "icchācāre ṭhatvā attani vijjamānasīladhutadhammādiguṇavibhāvanā. Tādisassapi paṭiggahaṇe",
  "tika-s0401t:451_6": "amattaññutāpi hoti, sāpi abhidhamme āgatāyevāti sambandho. Dussantappayoti duttappayo.",
  "tika-s0401t:452_0": "Atilūkhabhāvanti pattacīvaravasena ativiya lūkhabhāvaṃ. Tadassa disvā manussā “ayaṃ",
  "tika-s0401t:452_1": "amaṅgaladivaso, sumbhakasiniddhapattacīvaro ayyo pubbaṅgamo kātabbo”ti cintetvā,",
  "tika-s0401t:452_2": "“bhante, thokaṃ bahi hothā”ti āhaṃsu. Ummujjīti manussānaṃ ajānantānaṃyeva pathaviyaṃ",
  "tika-s0401t:452_3": "nimujjitvā gaṇhantoyeva ummujji. Yadi thero “khīṇāsavabhāvaṃ jānantū”ti iccheyya,",
  "tika-s0401t:452_4": "na naṃ manussā “bahi hothā”ti vadeyyuṃ, khīṇāsavānaṃ pana tathācittameva na uppajjeyya.",
  "tika-s0401t:453_0": "Appicchatāpadhānaṃ puggalādhiṭṭhānaṃ catubbidhaicchāpabhedaṃ dassetvā punapi puggalādhiṭṭhānena",
  "tika-s0401t:453_1": "catubbidhaṃ icchābhedaṃ dassento “aparopi catubbidho appiccho”tiādimāha. Paccayaappicchoti",
  "tika-s0401t:453_2": "paccayesu icchārahito. Dhutaṅgaappicchoti dhutaguṇasambhāvanāya icchārahito. Pariyattiappicchoti",
  "tika-s0401t:453_3": "bahussutasambhāvanāya icchārahito. Adhigamaappicchoti “ariyo”ti sambhāvanāya icchārahito.",
  "tika-s0401t:453_4": "Dāyakassa vasanti appaṃ vā yaṃ dātukāmo bahuṃ vāti dāyakassa cittassa vasaṃ, ajjhāsayanti",
  "tika-s0401t:453_5": "attho. Deyyadhammassa vasanti deyyadhammassa abahubhāvaṃ. Attano thāmanti attano",
  "tika-s0401t:453_6": "pamāṇaṃ. Yattakena attā yāpeti, tattakasseva gahaṇaṃ. Yadi hītiādi saṅkhepato vuttassa",
  "tika-s0401t:453_7": "atthassa vivaraṇaṃ. Pamāṇenevāti yāpanappamāṇeneva.",
  "tika-s0401t:454_0": "Ekabhikkhupi nāññāsīti sosānikavatte sammadeva vattitattā ekopi bhikkhu na aññāsi.",
  "tika-s0401t:454_1": "Abbokiṇṇanti avicchedaṃ. Dutiyo maṃ jāneyyāti dutiyo sahāyabhūtopi yathā maṃ jānituṃ",
  "tika-s0401t:454_2": "na sakkuṇeyya, tathā saṭṭhi vassāni nirantaraṃ susāne vasāmi, tasmā ahaṃ aho sosānikuttamo.",
  "tika-s0401t:454_3": "Upakāro hutvāti uggahaparipucchādīhi pariyattidhammavasena upakāro hutvā. Dhammakathāya",
  "tika-s0401t:454_4": "janapadaṃ khobhetvāti lomahaṃsanasādhukāradānacelukkhepādivasena sannipatitaṃ itarañca",
  "tika-s0401t:454_5": "“kathaṃ nu kho appaṃ ayyassa santike dhammaṃ sossāmā”ti kolāhalavasena mahājanaṃ",
  "tika-s0401t:454_6": "khobhetvā? Yadi thero bahussutabhāvaṃ jānāpetuṃ iccheyya, pubbeva janapadaṃ khobhento",
  "tika-s0401t:454_7": "dhammaṃ katheyya. Gatoti “ayaṃ so, yena rattiyaṃ dhammakathā katā”ti jānanabhāvena",
  "tika-s0401t:454_8": "pariyattiappicchatāya purāruṇāva gato.",
  "tika-s0401t:455_0": "Tayo kulaputtā viyāti pācīnavaṃsadāye sāmaggivāsaṃvuṭṭhā anuruddho, nandiyo, kimiloti",
  "tika-s0401t:455_1": "ime tayo kulaputtā viya. Etesupi hi anuruddhattherena bhagavatā “atthi pana vo anuruddhā",
  "tika-s0401t:455_2": "evaṃ appamattānaṃ ātāpīnaṃ pahitattānaṃ viharantānaṃ uttarimanussadhammo alamariyañāṇadassanaviseso",
  "tika-s0401t:455_3": "adhigato phāsuvihāro”ti puṭṭhena “idha pana mayaṃ, bhante, yāvadeva ākaṅkhāma, vivicceva",
  "tika-s0401t:455_4": "kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ",
  "tika-s0401t:455_5": "jhānaṃ upasampajja viharāmā”tiādinā anupubbavihārasamāpattīsu ārocitāsu itare therā",
  "tika-s0401t:455_6": "na icchiṃsu. Tathā hi te pakkante bhagavati āyasmantaṃ anuruddhaṃ etadavocuṃ – “kinnu",
  "tika-s0401t:455_7": "mayaṃ āyasmato anuruddhassa evamārocimha ‘imāsañca imāsañca vihārasamāpattīnaṃ mayaṃ",
  "tika-s0401t:455_8": "lābhino’ti? Yaṃ no āyasmā anuruddho bhagavato sammukhāpi āsavānaṃ khayaṃ pakāsetī”ti?",
  "tika-s0401t:455_9": "Ghaṭīkāropi attano ariyabhāve kikissa rañño bhagavatā ārocite na attamano ahosi?",
  "tika-s0401t:455_10": "Tenāha – “ghaṭīkārakumbhakāro viyā”ti. Imasmiṃ panattheti “yathayidaṃ, bhikkhave,",
  "tika-s0401t:455_11": "appicchatā”ti vutte appicchatāsaṅkhāte atthe. Balavaalobhenāti daḷhatarappavattikena alobhena.",
  "tika-s0401t:456": "64. Catutthe natthi etassa santuṭṭhīti asantuṭṭhi, tassa bhāvo asantuṭṭhitā. Taṃ pana sarūpato dassento “asantuṭṭhe puggale…pe… lobho”ti āha. Sevantassātiādīni aññamaññavevacanāni.",
  "tika-s0401t:457_0": "65-67. Pañcame tussanaṃ tuṭṭhi, samaṃ, sakena, santena vā tuṭṭhi etassāti santuṭṭhi,",
  "tika-s0401t:457_1": "tassa bhāvo santuṭṭhitā. Yassa santosassa atthitāya bhikkhu “santuṭṭho”ti vuccati,",
  "tika-s0401t:457_2": "taṃ dassento “itarītarapaccayasantosena samannāgatassā”ti āha – cīvarādike yattha",
  "tika-s0401t:457_3": "katthaci kappiye paccaye santussanena samaṅgībhūtassāti attho. Atha vā itaraṃ vuccati",
  "tika-s0401t:457_4": "hīnaṃ paṇītato aññattā, tathā paṇītampi itaraṃ hīnato aññattā. Apekkhāsiddhā hi itaratā.",
  "tika-s0401t:457_5": "Iti yena dhammena hīnena vā paṇītena vā cīvarādipaccayena santussati, so tathā pavatto",
  "tika-s0401t:457_6": "alobho itarītarapaccayasantoso, tena samannāgatassa. Yathālābhaṃ attano lābhānurūpaṃ",
  "tika-s0401t:457_7": "santoso yathālābhasantoso. Sesapadadvayepi eseva nayo. Labbhatīti vā lābho, yo yo",
  "tika-s0401t:457_8": "lābho yathālābho, tena santoso yathālābhasantoso. Balanti kāyabalaṃ. Sāruppanti bhikkhuno anucchavikatā.",
  "tika-s0401t:458_0": "Yathāladdhato aññassa apatthanā nāma siyā appicchatāpi pavattiākāroti tato vinivecitameva",
  "tika-s0401t:458_1": "santosassa sarūpaṃ dassento “labhantopi na gaṇhātī”ti āha. Taṃ parivattetvā pakatidubbalādīnaṃ",
  "tika-s0401t:458_2": "garucīvaraṃ aphāsubhāvāvahaṃ sarīrakhedāvahañca hotīti payojanavasena na atricchatādivasena",
  "tika-s0401t:458_3": "taṃ parivattetvā lahukacīvaraparibhogo santosavirodhi na hotīti āha – “lahukena yāpentopi",
  "tika-s0401t:458_4": "santuṭṭhova hotī”ti. Mahagghacīvaraṃ bahūni vā cīvarāni labhitvā tāni vissajjetvā",
  "tika-s0401t:458_5": "tadaññassa gahaṇaṃ yathāsāruppanaye ṭhitattā na santosavirodhīti āha – “tesaṃ…pe…",
  "tika-s0401t:458_6": "dhārentopi santuṭṭhova hotī”ti. Evaṃ sesapaccayesupi yathāsāruppaniddese api-saddaggahaṇe",
  "tika-s0401t:458_7": "adhippāyo veditabbo. Muttaharītakanti gomuttaparibhāvitaṃ, pūtibhāvena vā chaḍḍitaṃ",
  "tika-s0401t:458_8": "harītakaṃ. Buddhādīhi vaṇṇitanti appicchatāsantuṭṭhīsu bhikkhū niyojetuṃ “pūtimuttabhesajjaṃ",
  "tika-s0401t:458_9": "nissāya pabbajjā”tiādinā buddhādīhi pasatthaṃ. Paramasantuṭṭhova hoti paramena ukkaṃsagatena",
  "tika-s0401t:458_10": "santosena samannāgatattā. Yathāsāruppasantosova aggoti tattha tattha bhikkhu sāruppaṃyeva",
  "tika-s0401t:458_11": "nissāya santussanavasena pavattanato aggo. Chaṭṭhasattamesu natthi vattabbaṃ.",
  "tika-s0401t:459": "68-69. Aṭṭhamanavamesu na sampajānātīti asampajāno, tassa bhāvo asampajaññaṃ. Vuttappaṭipakkhena sampajaññaṃ veditabbaṃ.",
  "tika-s0401t:460_0": "70. Dasame pāpamittā devadattasadisā. Te hi hīnācāratāya, dukkhassa vā sampāpakatāya",
  "tika-s0401t:460_1": "“pāpā”ti vuccanti. Tenākārena pavattānanti yo pāpamittassa khanti ruci adhimutti",
  "tika-s0401t:460_2": "tanninnatātaṃsampavaṅkatādiākāro, tenākārena pavattānaṃ. Catunnaṃ khandhānamevetaṃ",
  "tika-s0401t:460_3": "nāmanti catunnaṃ arūpakkhandhānaṃ “pāpamittatā”ti etaṃ nāmaṃ. Yasmā assaddhiyādipāpadhammasamannāgatā",
  "tika-s0401t:460_4": "puggalā visesato pāpā puññadhammavimokkhatāya, te yassa mittā sahāyā, so pāpamitto,",
  "tika-s0401t:460_5": "tassa bhāvo pāpamittatā. Tenāha – “ye te puggalā assaddhā”tiādi.",
  "tika-s0401t:461": "Vīriyārambhādivaggavaṇṇanā niṭṭhitā.",
  "tika-s0401t:462": "8. Kalyāṇamittādivaggavaṇṇanā",
  "tika-s0401t:463": "71. Aṭṭhamassa paṭhame buddhā, sāriputtādayo vā kalyāṇamittā. Vuttapaṭipakkhanayenāti “pāpamittatā”ti pade vuttassa paṭipakkhanayena.",
  "tika-s0401t:464": "72-73. Dutiye yogoti samaṅgībhāvo. Payogoti payuñjanaṃ paṭipatti. Ayogoti asamaṅgībhāvo. Appayogoti appayuñjanaṃ appaṭipatti. Anuyogenāti anuyogahetu.",
  "tika-s0401t:465_0": "74. Catutthe bujjhanakasattassāti catunnaṃ ariyasaccānaṃ paṭivijjhanakapuggalassa.",
  "tika-s0401t:465_1": "Aṅgabhūtāti tasseva paṭivedhassa kāraṇabhūtā. Ettha ca cattāri ariyasaccāni bujjhati,",
  "tika-s0401t:465_2": "aññāṇaniddāya vāpi bujjhatīti bodhīti laddhanāmo ariyasāvako bujjhanakasatto, tassa",
  "tika-s0401t:465_3": "bujjhanakasattassa. Bodhiyāti tassā dhammasāmaggisaṅkhātāya bodhiyā. Bujjhanaṭṭhena",
  "tika-s0401t:465_4": "bodhiyo, bodhiyo eva saccasampaṭibodhassa aṅgāti vuttaṃ. “Bujjhantīti bojjhaṅgā”ti.",
  "tika-s0401t:465_5": "Vipassanādīnaṃ kāraṇānaṃ bujjhitabbānañca saccānaṃ anurūpaṃ bujjhanato anubujjhantīti",
  "tika-s0401t:465_6": "bojjhaṅgā, paṭimukhaṃ paccakkhabhāvena abhimukhaṃ bujjhanato paṭibujjhantīti bojjhaṅgā,",
  "tika-s0401t:465_7": "sammā aviparītato bujjhanato sambujjhantīti bojjhaṅgāti evaṃ atthavisesadīpakehi",
  "tika-s0401t:465_8": "upasaggehi anubujjhantītiādi vuttaṃ. Bodhisaddo sabbavisesayuttaṃ bujjhanasāmaññena",
  "tika-s0401t:465_9": "saṅgaṇhāti. Bodhāya saṃvattantīti iminā tassā dhammasāmaggiyā bujjhanassa ekantakāraṇataṃ",
  "tika-s0401t:465_10": "dasseti. Evaṃ panetaṃ padaṃ vibhattamevāti vuttappakārena etaṃ “bojjhaṅgā”ti padaṃ",
  "tika-s0401t:465_11": "niddese paṭisambhidāmagge vibhattameva.",
  "tika-s0401t:466_0": "75. Pañcame yāthāvasarasabhūmīti yāthāvato sakiccakaraṇabhūmi. Sāti yāthāvasarasabhūmi.",
  "tika-s0401t:466_1": "Vipassanāti balavavipassanā. Keci “bhaṅgañāṇato paṭṭhāyā”ti vadanti. Vipassanāya",
  "tika-s0401t:466_2": "pādakajjhāne ca satiādayo bojjhaṅgapakkhikā eva pariyāyabodhipakkhiyabhāvato. Tatthātiādi",
  "tika-s0401t:466_3": "catubbidhānaṃ bojjhaṅgānaṃ bhūmivibhāgadassanaṃ.",
  "tika-s0401t:467_0": "76. Chaṭṭhe tesaṃ antareti tesaṃ bhikkhūnaṃ antare. Kāmaṃ saṅgītiāruḷhavasena appakamidaṃ",
  "tika-s0401t:467_1": "suttapadaṃ, bhagavā panettha sannipatitaparisāya ajjhāsayānurūpaṃ vitthārikaṃ karotīti",
  "tika-s0401t:467_2": "katvā idaṃ vuttaṃ – “mahatī desanā bhavissatī”ti. Gāmanigamādikathā natthīti tassā",
  "tika-s0401t:467_3": "kathāya atiracchānakathābhāvamāhu. Tathā hi sā pubbe bahuñātikaṃ ahosi bahupakkhaṃ,",
  "tika-s0401t:467_4": "idāni appañātikaṃ appapakkhanti aniccatāmukhena niyyānikapakkhikā jātā. Etāyāti yathāvuttāya",
  "tika-s0401t:467_5": "parihāniyā. Patikiṭṭhanti nihīnaṃ. Mama sāsaneti idaṃ kammassakatajjhānapaññānampi",
  "tika-s0401t:467_6": "visesanameva. Tadubhayampi hi bāhirakānaṃ tappaññādvayato sātisayameva sabbaññubuddhānaṃ",
  "tika-s0401t:467_7": "desanāya laddhavisesato vivaṭṭūpanissayato ca.",
  "tika-s0401t:468_0": "77. Sattame tesaṃ cittācāraṃ ñatvāti tathā kathentānaṃ tesaṃ bhikkhūnaṃ tattha upagamanena",
  "tika-s0401t:468_1": "attano desanāya bhājanabhūtaṃ cittappavattiṃ ñatvā. Kammassakatādīti ādisaddena jhānapaññādīnaṃ",
  "tika-s0401t:468_2": "catunnampi paññānaṃ gahaṇaṃ.",
  "tika-s0401t:469": "78-80. Aṭṭhamādīsu heṭṭhā vuttanayenevāti “yā esa mama sāsane”tiādinā heṭṭhā vuttanayeneva. Sesamettha uttānatthameva.",
  "tika-s0401t:470": "Kalyāṇamittādivaggavaṇṇanā niṭṭhitā.",
  "tika-s0401t:471": "81-82. Navame vagge natthi vattabbaṃ.",
  "tika-s0401t:472": "10. Dutiyapamādādivaggavaṇṇanā",
  "tika-s0401t:473_0": "98-115. Dasame vagge ajjhattasantāne bhavaṃ ajjhattikaṃ. Ajjhattasantānato bahiddhā",
  "tika-s0401t:473_1": "bhavaṃ bāhiraṃ. Vuttapaṭipakkhanayenāti “avināsāyā”ti evamādinā attho gahetabbo.",
  "tika-s0401t:473_2": "Catukkoṭiketi “anuyogo akusalānaṃ, ananuyogo kusalānaṃ, anuyogo kusalānaṃ, ananuyogo",
  "tika-s0401t:473_3": "akusalāna”nti evaṃ pariyosānasutte āgatanayaṃ gahetvā “nāhaṃ, bhikkhave, aññaṃ ekadhammampi",
  "tika-s0401t:473_4": "samanupassāmī”tiādinā āgatasuttānaṃ samaññā jātā.",
  "tika-s0401t:474_0": "130. Suttantanaye yathācodanā saṃkilesadhammānaṃ vipariyesanaṃ, taṃtaṃdhammakoṭṭhāsānañca",
  "tika-s0401t:474_1": "ūnato adhikato ca pavedanaṃ adhammaṃ dhammoti dīpanaṃ. Tesaṃyeva pana aviparītato",
  "tika-s0401t:474_2": "anūnādhikato ca pavedanaṃ dhammaṃ dhammoti dīpanaṃ. Evaṃ vinayappaṭipattiyā ayathāvidhippavedanaṃ",
  "tika-s0401t:474_3": "adhammaṃ dhammoti dīpanaṃ. Yathāvidhippavedanaṃ dhammaṃ dhammoti dīpanaṃ. Suttantanayena",
  "tika-s0401t:474_4": "pañcavidho saṃvaravinayo pahānavinayo ca vinayo, tappaṭipakkhena avinayo. Vinayanayena",
  "tika-s0401t:474_5": "vatthusampadādinā yathāvidhippaṭipatti eva vinayo, tabbipariyāyena avinayo veditabbo.",
  "tika-s0401t:474_6": "Tiṃsa nissaggiyā pācittiyāti ettha iti-saddo ādyattho. Tena dvenavuti pācittiyā,",
  "tika-s0401t:474_7": "cattāro pāṭidesaniyā, satta adhikaraṇasamathāti imesaṃ saṅgaho. Ekatiṃsa nissaggiyāti",
  "tika-s0401t:474_8": "ettha “tenavuti pācittiyā”tiādinā vattabbaṃ. Sesamettha suviññeyyameva.",
  "tika-s0401t:475_0": "Adhigantabbato adhigamo, maggaphalāni. Nibbānaṃ pana antaradhānābhāvato idha na gayhati.",
  "tika-s0401t:475_1": "Paṭipajjanaṃ paṭipatti, sikkhattayasamāyogo. Paṭipajjitabbato vā paṭipatti. Pariyāpuṇitabbato",
  "tika-s0401t:475_2": "pariyatti, piṭakattayaṃ. Maggaggahaṇena gahitāpi tatiyavijjāchaṭṭhābhiññā vijjābhiññāsāmaññato",
  "tika-s0401t:475_3": "“tisso vijjā cha abhiññā”ti punapi gahitā. Tato paraṃ cha abhiññāti vassasahassato",
  "tika-s0401t:475_4": "paraṃ cha abhiññā nibbattetuṃ sakkonti, na paṭisambhidāti adhippāyo. Tatoti abhiññākālato",
  "tika-s0401t:475_5": "pacchā. Tāti abhiññāyo. Pubbabhāge jhānasinehābhāvena kevalāya vipassanāya ṭhatvā",
  "tika-s0401t:475_6": "aggaphalappattā sukkhavipassakā nāma, maggakkhaṇe pana “jhānasineho natthī”ti na",
  "tika-s0401t:475_7": "vattabbo “samathavipassanaṃ yuganaddhaṃ bhāvetī”ti vacanato. Pacchimakassāti sabbapacchimassa.",
  "tika-s0401t:475_8": "Kiñcāpi ariyo aparihānadhammo, sotāpannassa pana uddhaṃ jīvitapariyādānā adhigatadhammo",
  "tika-s0401t:475_9": "uppanno nāma natthi, paccayasāmaggiyā asati yāva uparivisesaṃ nibbattetuṃ na sakkonti,",
  "tika-s0401t:475_10": "tāva adhigamassa asambhavo evāti āha – “sotāpannassa…pe… nāma hotī”ti. Tassidaṃ manussalokavasena",
  "tika-s0401t:475_11": "vuttanti daṭṭhabbaṃ.",
  "tika-s0401t:476_0": "Na codentīti aññamaññasmiṃ vijjamānaṃ dosaṃ jānantāpi na codenti na sārenti. Akukkuccakā",
  "tika-s0401t:476_1": "hontīti kukkuccaṃ na uppādenti. “Asakkaccakārino hontī”ti ca paṭhanti, sāthalikatāya",
  "tika-s0401t:476_2": "sikkhāsu asakkaccakārino hontīti attho. Bhikkhūnaṃ satepi sahassepi dharamāneti idaṃ",
  "tika-s0401t:476_3": "bāhullavasena vuttaṃ. Antimavatthuanajjhāpannesu katipayamattesupi bhikkhūsu dharantesu,",
  "tika-s0401t:476_4": "ekasmiṃ vā dharante paṭipatti anantarahitā eva nāma hoti. Tenevāha – “pacchimakassa…pe… antarahitā hotī”ti.",
  "tika-s0401t:477_0": "Antevāsike gahetunti antevāsike saṅgahetuṃ. Atthavasenāti aṭṭhakathāvasena. Matthakato",
  "tika-s0401t:477_1": "paṭṭhāyāti uparito paṭṭhāya. Uposathakkhandhakamattanti vinayamātikāpāḷimāha. Āḷavakapañhādīnaṃ",
  "tika-s0401t:477_2": "viya devesu pariyattiyā pavatti appamāṇanti āha – “manussesū”ti.",
  "tika-s0401t:478_0": "Oṭṭhaṭṭhivaṇṇanti oṭṭhānaṃ aṭṭhivaṇṇaṃ, dantakasāvaṃ ekaṃ vā dve vā vāre rajitvā",
  "tika-s0401t:478_1": "dantavaṇṇaṃ katvā dhārentīti vuttaṃ hoti. Kesesu vā allīyāpentīti tena kāsāvakhaṇḍena",
  "tika-s0401t:478_2": "kese bandhantā allīyāpenti. Bhikkhugottassa abhibhavanato vināsanato gotrabhuno.",
  "tika-s0401t:478_3": "Atha vā gottaṃ vuccati sādhāraṇaṃ nāmaṃ, mattasaddo luttaniddiṭṭho, tasmā “samaṇā”ti",
  "tika-s0401t:478_4": "gottamattaṃ anubhavanti dhārentīti gotrabhuno, nāmamattasamaṇāti attho. Kāsāvagatakaṇṭhatāya,",
  "tika-s0401t:478_5": "kāsāvaggahaṇahetuuppajjanakasokatāya vā kāsāvakaṇṭhā. Saṅghagatanti saṅghaṃ uddissa",
  "tika-s0401t:478_6": "dinnattā saṅghagataṃ. Taṃ sarīranti taṃ dhātusarīraṃ.",
  "tika-s0401t:479_0": "Tenevāti pariyattiantaradhānamūlakattā eva itaraantaradhānassa. Sakko devarājā chātakabhaye",
  "tika-s0401t:479_1": "paratīragamanāya bhikkhū ussukkamakāsīti adhippāyo. Neti ubhayepi paṃsukūlikatthere",
  "tika-s0401t:479_2": "dhammakathikatthere ca. Therāti tattha ṭhitā sakkhibhūtā therā. Dhammakathikattherā",
  "tika-s0401t:479_3": "“yāva tiṭṭhanti suttantā…pe… yogakkhemā na dhaṃsatī”ti idaṃ suttaṃ āharitvā “suttante",
  "tika-s0401t:479_4": "rakkhite sante, paṭipatti hoti rakkhitā”ti iminā vacanena paṃsukūlikatthere appaṭibhāne",
  "tika-s0401t:479_5": "akaṃsu. Idāni pariyattiyā anantaradhānameva itaresaṃ anantaradhānahetūti imamatthaṃ",
  "tika-s0401t:479_6": "byatirekato anvayato ca upamāhi vibhāvetuṃ “yathā hī”tiādi vuttaṃ. Taṃ suviññeyyameva.",
  "tika-s0401t:480": "Dutiyapamādādivaggavaṇṇanā niṭṭhitā.",
  "tika-s0401t:481": "140-150. Ekādasamadvādasamavaggā suviññeyyā eva.",
  "tika-s0401t:482": "13. Ekapuggalavaggavaṇṇanā",
  "tika-s0401t:483_0": "170. Ekapuggalassāti ekapuggalavaggassa. Tenāha – “paṭhame”ti. Ekoti gaṇanaparicchedo,",
  "tika-s0401t:483_1": "tato eva dutiyādipaṭikkhepattho. Padhānāsahāyatthopi ekasaddo hotīti tannivattanatthaṃ",
  "tika-s0401t:483_2": "“gaṇanaparicchedo”ti āha. Sammutiyā desanā sammutidesanā. Paramatthassa desanā paramatthadesanā.",
  "tika-s0401t:483_3": "Tatthāti sammutiparamatthadesanāsu, na sammutiparamatthesu. Tenāha – “evarūpā sammutidesanā,",
  "tika-s0401t:483_4": "evarūpā paramatthadesanā”ti. Tatridaṃ sammutiparamatthānaṃ lakkhaṇaṃ – yasmiṃ bhinne,",
  "tika-s0401t:483_5": "buddhiyā vā avayavavinibbhoge kate na taṃsamaññā, sā ghaṭapaṭādippabhedā sammuti,",
  "tika-s0401t:483_6": "tabbipariyāyena paramatthā. Na hi kakkhaḷaphusanādisabhāve so nayo labbhati. Tattha",
  "tika-s0401t:483_7": "rūpādidhammasamūhaṃ santānavasena pavattamānaṃ upādāya puggalavohāroti puggaloti",
  "tika-s0401t:483_8": "sammutidesanā. Sesapadesupi eseva nayo. Uppādavayavanto sabhāvadhammā na niccāti",
  "tika-s0401t:483_9": "aniccāti āha – “aniccanti paramatthadesanā”ti. Esa nayo sesapadesupi. Nanu khandhadesanāpi",
  "tika-s0401t:483_10": "sammutidesanāva. Rāsaṭṭho vā hi khandhaṭṭho koṭṭhāsaṭṭho vāti? Saccametaṃ, ayaṃ pana",
  "tika-s0401t:483_11": "khandhasamaññā phassādīsu pavattatajjāpaññatti viya paramatthasannissayā tassa āsannatarā,",
  "tika-s0401t:483_12": "puggalasamaññādayo viya na dūreti paramatthasaṅgahā vuttā. Khandhasīsena vā tadupādānasabhāvadhammā",
  "tika-s0401t:483_13": "eva gahitā. Nanu ca sabhāvadhammā sabbepi sammutimukheneva desanaṃ ārohanti, na samukhenāti",
  "tika-s0401t:483_14": "sabbāpi desanā sammutidesanāva siyāti? Nayidamevaṃ, desetabbadhammavibhāgena desanāvibhāgassa",
  "tika-s0401t:483_15": "adhippetattā. Na hi saddo kenaci pavattinimittena vinā atthaṃ pakāsetīti.",
  "tika-s0401t:484_0": "Sammutivasena desanaṃ sutvāti “idhekacco puggalo attantapo hoti attaparitāpānuyogamanuyutto”tiādinā",
  "tika-s0401t:484_1": "sammutimukhena pavattitadesanaṃ sutamayañāṇuppādavasena sutvā. Atthaṃ paṭivijjhitvāti",
  "tika-s0401t:484_2": "tadanusārena catusaccasaṅkhātaṃ atthaṃ saha vipassanāya maggapaññāya paṭivijjhitvā.",
  "tika-s0401t:484_3": "Mohaṃ pahāyāti tadekaṭṭhakilesehi saddhiṃ anavasesaṃ mohaṃ pajahitvā. Visesanti aggaphalanibbānasaṅkhātaṃ",
  "tika-s0401t:484_4": "visesaṃ. Tesanti tādisānaṃ veneyyānaṃ. Paramatthavasenāti “pañcimāni, bhikkhave,",
  "tika-s0401t:484_5": "indriyānī”tiādinā paramatthadhammavasena. Sesaṃ anantaranaye vuttasadisameva.",
  "tika-s0401t:485_0": "Tatrāti tassaṃ sammutivasena paramatthavasena ca desanāyaṃ. Desabhāsākusaloti nānādesabhāsāsu",
  "tika-s0401t:485_1": "kusalo. Tiṇṇaṃ vedānanti nidassanamattaṃ, tiṇṇaṃ vedānaṃ sippuggahaṇaṭṭhānānampīti",
  "tika-s0401t:485_2": "adhippāyo. Teneva sippuggahaṇaṃ parato vakkhati. Sippāni vā vijjāṭṭhānabhāvena vedantogadhāni",
  "tika-s0401t:485_3": "katvā “tiṇṇaṃ vedāna”nti vuttaṃ. Kathetabbabhāvena ṭhitāni, na katthaci sannicitabhāvenāti",
  "tika-s0401t:485_4": "vedānampi kathetabbabhāveneva ṭhānaṃ dīpento “guhā tīṇi nihitā na gayhantī”tiādimicchāvādaṃ",
  "tika-s0401t:485_5": "paṭikkhipati. Nānāvidhā desabhāsā etesanti nānādesabhāsā.",
  "tika-s0401t:486_0": "Paramo uttamo attho paramattho, dhammānaṃ yathābhūtasabhāvo. Lokasaṅketamattasiddhā",
  "tika-s0401t:486_1": "sammuti. Yadi evaṃ kathaṃ sammutikathāya saccatāti āha – “lokasammutikāraṇā”ti, lokasamaññaṃ",
  "tika-s0401t:486_2": "nissāya pavattanatoti attho. Lokasamaññā hi abhinivesena viññeyyā, nāññāpanā ekaccassa",
  "tika-s0401t:486_3": "sutassa sāvanā viya na musā anatidhāvitabbato tassā. Tenāha bhagavā – “janapadaniruttiṃ",
  "tika-s0401t:486_4": "nābhiniveseyya, samaññaṃ nātidhāvaye”ti. Dhammānanti sabhāvadhammānaṃ. Bhūtakāraṇāti",
  "tika-s0401t:486_5": "yathābhūtakāraṇā yathābhūtaṃ nissāya pavattanato. Sammutiṃ voharantassāti “puggalo,",
  "tika-s0401t:486_6": "satto”tiādinā lokasamaññaṃ kathentassa.",
  "tika-s0401t:487_0": "Hirottappadīpanatthanti lokapālanakicce hirottappadhamme kiccato pakāsetuṃ. Tesañhi",
  "tika-s0401t:487_1": "kiccaṃ sattasantāne eva pākaṭaṃ hotīti puggalādhiṭṭhānāya kathāya taṃ vattabbaṃ.",
  "tika-s0401t:487_2": "Esa nayo sesesupi. Yasmiñhi cittuppāde kammaṃ uppannaṃ, taṃsantāne eva tassa phalassa",
  "tika-s0401t:487_3": "uppatti kammassakatā. Evañhi kataviññāṇanāso akatāgamo ca natthīti sā puggalādhiṭṭhānāya",
  "tika-s0401t:487_4": "eva desanāya dīpetabbā. Tehi sattehi kātabbapuññakiriyā paccattapurisakāro. Sopi",
  "tika-s0401t:487_5": "santānavasena niṭṭhapetabbato puggalādhiṭṭhānāya eva kathāya dīpetabbo. Ānantariyadīpanatthanti",
  "tika-s0401t:487_6": "cutianantaraṃ phalaṃ anantaraṃ nāma, tasmiṃ anantare niyuttāni taṃnibbattanena anantarakaraṇasīlāni,",
  "tika-s0401t:487_7": "anantarakaraṇapayojanāni vāti ānantariyāni, mātughātādīni, tesaṃ dīpanatthaṃ. Tānipi",
  "tika-s0401t:487_8": "hi santānavasena niṭṭhapetabbato “mātaraṃ jīvitā voropetī”tiādinā puggalādhiṭṭhānāya",
  "tika-s0401t:487_9": "eva kathāya dīpetabbāni, tathā “so mettāsahagatena cetasā ekaṃ disaṃ pharitvā viharatī”tiādinā",
  "tika-s0401t:487_10": "“so anekavihitaṃ pubbenivāsaṃ anussarati ekampi jāti”ntiādinā, “atthi dakkhiṇā dāyakato",
  "tika-s0401t:487_11": "visujjhati, no paṭiggāhakato”tiādinā ca pavattā brahmavihārapubbenivāsadakkhiṇāvisuddhikathā",
  "tika-s0401t:487_12": "puggalādhiṭṭhānā eva katvā dīpetabbā sattasantānavisayattā. “Aṭṭha purisapuggalā",
  "tika-s0401t:487_13": "na samayavimutto puggalo”tiādinā ca paramatthakathaṃ kathentopi lokasammutiyā appahānatthaṃ",
  "tika-s0401t:487_14": "puggalakathaṃ katheti. Etena vuttāvasesāya kathāya puggalādhiṭṭhānabhāve payojanaṃ",
  "tika-s0401t:487_15": "sāmaññavasena saṅgahitanti daṭṭhabbaṃ. Kāmañcetaṃ sabbaṃ apariññātavatthukānaṃ vasena",
  "tika-s0401t:487_16": "vuttaṃ, pariññātavatthukānampi pana evaṃ desanā sukhāvahā hoti.",
  "tika-s0401t:488_0": "Ekapuggaloti visiṭṭhasamācārāpassayavirahito ekapuggalo. Buddhānañhi sīlādiguṇena",
  "tika-s0401t:488_1": "sadevake loke visiṭṭho nāma koci natthi, tathā sadisopi samānakāle. Tenāha – “na",
  "tika-s0401t:488_2": "imasmiṃ loke parasmiṃ vā pana buddhena seṭṭho sadiso ca vijjatī”ti, tasmā sadisopi",
  "tika-s0401t:488_3": "koci natthi. Hīnopi apassayabhūto nattheva. Tena vuttaṃ – “visiṭṭhasamācārāpassayavirahito",
  "tika-s0401t:488_4": "ekapuggalo”ti. Ye ca sīlādiguṇehi natthi etesaṃ samāti asamā, purimakā sammāsambuddhā.",
  "tika-s0401t:488_5": "Tehi samo majjhe bhinnasuvaṇṇanekkhaṃ viya nibbisiṭṭhoti asamasamaṭṭhenapi ekapuggalo",
  "tika-s0401t:488_6": "aññassa tādisassa abhāvā. Tena vuttaṃ – “asadisaṭṭhenā”tiādi.",
  "tika-s0401t:489_0": "Sattaloko adhippeto sattanikāye uppajjanato. Manussaloke eva uppajjati devabrahmalokānaṃ",
  "tika-s0401t:489_1": "buddhānaṃ uppattiyā anokāsabhāvato. Kāmadevaloke tāva nuppajjati brahmacariyavāsassa",
  "tika-s0401t:489_2": "aṭṭhānabhāvato tathā anacchariyabhāvato. Acchariyadhammā hi buddhā bhagavanto. Tesaṃ",
  "tika-s0401t:489_3": "sā acchariyadhammatā devattabhāve ṭhitānaṃ loke na pākaṭā hoti yathā manussabhūtānaṃ.",
  "tika-s0401t:489_4": "Devabhūte hi sammāsambuddhe dissamānaṃ buddhānubhāvaṃ devānubhāvatova loke dahati,",
  "tika-s0401t:489_5": "na buddhānubhāvato. Tathā sati “ayaṃ sammāsambuddho”ti nādhimuccati na sampasīdati,",
  "tika-s0401t:489_6": "issarakuttaggāhaṃ na vissajjeti, devattabhāvassa ca cirakālāvaṭṭhānato ekaccasassatavādato",
  "tika-s0401t:489_7": "na parimuccati. Brahmaloke nuppajjatīti etthāpi eseva nayo. Sattānaṃ tādisaggāhavinimocanatthañhi",
  "tika-s0401t:489_8": "buddhā bhagavanto manussasugatiyaṃyeva uppajjanti, na devasugatiyaṃ. Yasmā imaṃ cakkavāḷaṃ",
  "tika-s0401t:489_9": "majjhe katvā iminā saddhiṃ cakkavāḷānaṃ dasasahassasseva jātikkhettabhāvo dīpito",
  "tika-s0401t:489_10": "ito aññassa buddhānaṃ uppattiṭṭhānassa tepiṭake buddhavacane āgataṭṭhānassa abhāvato.",
  "tika-s0401t:489_11": "Tasmā vuttaṃ – “imasmiṃyeva cakkavāḷe uppajjatī”ti.",
  "tika-s0401t:490_0": "Idha uppajjantopi kasmā jambudīpe eva uppajjati, na sesadīpesūti? Keci tāva āhu –",
  "tika-s0401t:490_1": "“yasmā pathaviyā nābhibhūtā buddhabhāvasahā acalaṭṭhānabhūtā bodhimaṇḍabhūmi jambudīpe",
  "tika-s0401t:490_2": "eva, tasmā jambudīpe eva uppajjatī”ti. Eteneva “tattha majjhimadese eva uppajjatī”ti",
  "tika-s0401t:490_3": "etampi saṃvaṇṇitanti daṭṭhabbaṃ tathā itaresampi avijahitaṭṭhānānaṃ tattheva labbhanato.",
  "tika-s0401t:490_4": "Yasmā purimabuddhānaṃ mahābodhisattānaṃ paccekabuddhānañca nibbattiyā sāvakabodhisattānaṃ",
  "tika-s0401t:490_5": "sāvakabodhiyā abhinīhāro sāvakapāramiyā sambharaṇaparipācanañca buddhakkhettabhūte",
  "tika-s0401t:490_6": "imasmiṃyeva cakkavāḷe jambudīpe eva ijjhati, na aññattha. Veneyyajanavinayanattho",
  "tika-s0401t:490_7": "ca buddhuppādo, tasmā aggasāvakamahāsāvakādiveneyyavisesāpekkhāya imasmiṃ jambudīpe",
  "tika-s0401t:490_8": "eva buddhā nibbattanti, na sesadīpesu. Ayañca nayo sabbabuddhānaṃ āciṇṇasamāciṇṇoti",
  "tika-s0401t:490_9": "tesaṃ uttamapurisānaṃ tattheva uppatti sampatticakkānaṃ viya aññamaññūpanissayatāya",
  "tika-s0401t:490_10": "daṭṭhabbā. Tena vuttaṃ – aṭṭhakathāyaṃ “tīsu dīpesu buddhā na nibbattanti, jambudīpe",
  "tika-s0401t:490_11": "eva nibbattantīti dīpaṃ passī”ti.",
  "tika-s0401t:491_0": "Ubhayampidaṃ vippakatavacanameva uppādakiriyāya vattamānakālikattā. Uppajjamānoti",
  "tika-s0401t:491_1": "vā uppajjituṃ samattho. Sattiattho cāyaṃ māna-saddo. Yāvatā hi sāmatthiyena mahābodhisattānaṃ",
  "tika-s0401t:491_2": "carimabhave uppatti icchitabbā, tatthakena bodhisambhārasambhūtena paripuṇṇena samannāgatoti",
  "tika-s0401t:491_3": "attho. Bhedoti viseso. Tameva hi tividhaṃ visesaṃ dassetuṃ – “esa hī”tiādi vuttaṃ.",
  "tika-s0401t:491_4": "Aṭṭhaṅgasamannāgatassa mahābhinīhārassa siddhakālato paṭṭhāya mahābodhisatto buddhabhāvāya",
  "tika-s0401t:491_5": "niyatabhāvappattatāya bodhisambhārapaṭipadaṃ paṭipajjamāno yathāvuttasāmatthiyayogena",
  "tika-s0401t:491_6": "uppajjamāno nāmāti attho uppādassa ekantikattā. Pariyesantoti vicinanto. Paripakkagate",
  "tika-s0401t:491_7": "ñāṇeti iminā tato pubbe ñāṇassa aparipakkatāya eva laddhāvasarāya kammapilotiyā vasena",
  "tika-s0401t:491_8": "bodhisatto tathā mahāpadhānaṃ padahīti dasseti. Arahattaphalakkhaṇe uppanno nāma",
  "tika-s0401t:491_9": "“uppanno hotī”ti vattabbattā. Āgatova nāma hetusampadāya sammadeva nipphannattā.",
  "tika-s0401t:492_0": "Hitatthāyāti lokiyalokuttarassa hitassa siddhiyā. Sukhatthāyāti etthāpi eseva nayo.",
  "tika-s0401t:492_1": "Tassāti tassa sattalokassa. So panāyaṃ sattaloko yena anukkamena dhammābhisamayaṃ",
  "tika-s0401t:492_2": "pāpuṇi, taṃ teneva anukkamena dassento “mahābodhimaṇḍe”tiādimāha. Yāvajjadivasāti",
  "tika-s0401t:492_3": "ettha ajja-saddena sāsanassa avaṭṭhānakālaṃ vadati. Devamanussānanti ukkaṭṭhaniddesoti",
  "tika-s0401t:492_4": "dassetuṃ – “na kevala”ntiādi vuttaṃ. Etesampīti nāgasupaṇṇādīnampi.",
  "tika-s0401t:493_0": "Ayaṃ pucchāti iminā “katamo”ti padassa sāmaññato pucchābhāvo dassito, na visesatoti",
  "tika-s0401t:493_1": "tassa pucchāvisesabhāvañāpanatthaṃ mahāniddese āgatā sabbāpi pucchā atthuddhāranayena",
  "tika-s0401t:493_2": "dasseti “pucchā ca nāmesā”tiādinā. Adiṭṭhaṃ jotīyati etāyāti adiṭṭhajotanā. Diṭṭhaṃ",
  "tika-s0401t:493_3": "saṃsandīyati etāyāti diṭṭhasaṃsandanā. Saṃsandanañca sākacchāvasena vinicchayakaraṇaṃ.",
  "tika-s0401t:493_4": "Vimatiṃ chindati etāyāti vimaticchedanā. Anumatiyā pucchā anumatipucchā. “Taṃ kiṃ",
  "tika-s0401t:493_5": "maññatha, bhikkhave”tiādi pucchāya “kā tumhākaṃ anumatī”ti anumati pucchitā hoti.",
  "tika-s0401t:493_6": "Kathetukamyatāpucchāti kathetukamyatāya pucchā. Lakkhaṇanti ñātuṃ icchito yo koci",
  "tika-s0401t:493_7": "sabhāvo. Aññātanti yena kenaci ñāṇena aññātabhāvamāha. Adiṭṭhanti dassanabhūtena",
  "tika-s0401t:493_8": "ñāṇena paccakkhaṃ viya adiṭṭhataṃ. Atulitanti “ettakaṃ eta”nti tulābhūtena atulitataṃ.",
  "tika-s0401t:493_9": "Atīritanti tīraṇabhūtena akatañāṇakiriyāsamāpanataṃ. Avibhūtanti ñāṇassa apākaṭabhāvaṃ.",
  "tika-s0401t:493_10": "Avibhāvitanti ñāṇena apākaṭakatabhāvaṃ.",
  "tika-s0401t:494_0": "Yehi guṇavisesehi nimittabhūtehi bhagavati “tathāgato”ti ayaṃ samaññā pavattā, taṃdassanatthaṃ",
  "tika-s0401t:494_1": "“aṭṭhahi kāraṇehi bhagavā tathāgato”tiādi vuttaṃ. Guṇavisesanemittikāneva hi bhagavato",
  "tika-s0401t:494_2": "sabbāni nāmāni. Yathāha –",
  "tika-s0401t:495": "“Asaṅkhyeyyāni nāmāni, saguṇena mahesino;",
  "tika-s0401t:496": "Guṇena nāmamuddheyyaṃ, api nāmasahassato”ti. ;",
  "tika-s0401t:497_0": "Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanāpi",
  "tika-s0401t:497_1": "hi visese avatiṭṭhatīti. Paṭipadāgamanattho āgata-saddo, na ñāṇagamanattho “tathalakkhaṇaṃ",
  "tika-s0401t:497_2": "āgato”tiādīsu viya, nāpi kāyagamanattho “āgato kho mahāsamaṇo, magadhānaṃ giribbaja”ntiādīsu",
  "tika-s0401t:497_3": "viya. Tattha yadākāraniyamanavasena opammasampaṭipādanattho tathā-saddo, taṃkaruṇāpadhānattā",
  "tika-s0401t:497_4": "mahākaruṇāmukhena purimabuddhānaṃ āgamanappaṭipadaṃ udāharaṇavasena sāmaññato dassento",
  "tika-s0401t:497_5": "yaṃ-taṃ-saddānaṃ ekantasambandhabhāvato “yathā sabbaloka…pe… āgatā”ti sādhāraṇato",
  "tika-s0401t:497_6": "vatvā puna taṃ paṭipadaṃ mahāpadhānasuttādīsu sambahulaniddesena supākaṭānaṃ āsannānañca",
  "tika-s0401t:497_7": "vipassiādīnaṃ channaṃ sammāsambuddhānaṃ vasena nidassento “yathā vipassī bhagavā”tiādimāha.",
  "tika-s0401t:497_8": "Tattha yena abhinīhārenāti manussattaliṅgasampattihetusatthudassanapabbajjāabhiññādiguṇasampattiadhikāracchandānaṃ",
  "tika-s0401t:497_9": "vasena aṭṭhaṅgasamannāgatena mahāpaṇidhānena. Sabbesañhi buddhānaṃ kāyappaṇidhānaṃ",
  "tika-s0401t:497_10": "imināva abhinīhārena samijjhatīti. Evaṃ mahābhinīhāravisesena “tathāgato”ti padassa",
  "tika-s0401t:497_11": "atthaṃ dassetvā idāni pāramipūraṇavasena dassetuṃ – “yathā vipassī bhagavā…pe… kassapo",
  "tika-s0401t:497_12": "bhagavā dānapāramiṃ pūretvā”tiādimāha.",
  "tika-s0401t:498_0": "Ettha ca suttantikānaṃ mahābodhippaṭipadāya kosallajananatthaṃ kā panetā pāramiyo,",
  "tika-s0401t:498_1": "kenaṭṭhena pāramiyo, katividhā cetā, ko tāsaṃ kamo, kāni lakkhaṇarasapaccupaṭṭhānapadaṭṭhānāni,",
  "tika-s0401t:498_2": "ko paccayo, ko saṃkileso, kiṃ vodānaṃ, ko paṭipakkho, kā paṭipatti, ko vibhāgo, ko",
  "tika-s0401t:498_3": "saṅgaho, ko sampādanūpāyo, kittakena kālena sampādanaṃ, ko ānisaṃso, kiñcetāsaṃ phalanti",
  "tika-s0401t:498_4": "pāramīsu ayaṃ vitthārakathā veditabbā. Sā panesā icchantena dīghāgamaṭīkāyaṃ vuttanayeneva",
  "tika-s0401t:498_5": "veditabbā, na idha dassitā. Yathāvuttāya paṭipadāya yathāvuttavibhāgānaṃ pāramīnaṃ",
  "tika-s0401t:498_6": "pūritabhāvaṃ sandhāyāha – “samatiṃsa pāramiyo pūretvā”ti.",
  "tika-s0401t:499_0": "Satipi mahāpariccāgānaṃ dānapāramibhāve pariccāgavisesabhāvadassanatthañceva sudukkarabhāvadassanatthañca",
  "tika-s0401t:499_1": "mahāpariccāgehi visuṃ gahaṇaṃ. Tatoyeva ca aṅgapariccāgato visuṃ nayanapariccāgaggahaṇaṃ,",
  "tika-s0401t:499_2": "pariccāgabhāvasāmaññepi dhanarajjapariccāgato puttadārapariccāgaggahaṇañca kataṃ.",
  "tika-s0401t:499_3": "Gatapaccāgatikavattasaṅkhātāya pubbabhāgappaṭipadāya saddhiṃ abhiññāsamāpattinipphādanaṃ",
  "tika-s0401t:499_4": "pubbayogo. Dānādīsuyeva sātisayappaṭipattinipphādanaṃ pubbacariyā, yā vā cariyāpiṭakasaṅgahitā.",
  "tika-s0401t:499_5": "“Abhinīhāro pubbayogo, dānādippaṭipatti vā kāyavivekavasena ekacariyā vā pubbacariyā”ti",
  "tika-s0401t:499_6": "keci. Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena",
  "tika-s0401t:499_7": "sattānaṃ bodhittaye patiṭṭhāpanaparipācanavasena ca pavattā kathā dhammakkhānaṃ.",
  "tika-s0401t:499_8": "Ñātīnaṃ atthacariyā ñātatthacariyā. Sāpi karuṇāyanavaseneva. Ādi-saddena lokatthacariyādayo",
  "tika-s0401t:499_9": "saṅgaṇhāti. Kammassakatañāṇavasena anavajjakammāyatanasippāyatanavijjāṭṭhānaparicayavasena",
  "tika-s0401t:499_10": "khandhāyatanādiparicayavasena lakkhaṇattayatīraṇavasena ca ñāṇacāro buddhicariyā.",
  "tika-s0401t:499_11": "Sā pana atthato paññāpāramīyeva, ñāṇasambhāradassanatthaṃ visuṃ gahaṇaṃ. Koṭīti pariyanto,",
  "tika-s0401t:499_12": "ukkaṃsoti attho. Cattāro satipaṭṭhāne bhāvetvāti sambandho. Tattha bhāvetvāti uppādetvā.",
  "tika-s0401t:499_13": "Brūhetvāti vaḍḍhetvā. Satipaṭṭhānādiggahaṇena āgamanappaṭipadaṃ matthakaṃ pāpetvā",
  "tika-s0401t:499_14": "dasseti. Vipassanāsahagatā eva vā satipaṭṭhānādayo daṭṭhabbā. Ettha ca “yena abhinīhārenā”tiādinā",
  "tika-s0401t:499_15": "āgamanappaṭipadāya ādiṃ dasseti, “dānapārami”ntiādinā majjhaṃ, “cattāro satipaṭṭhāne”tiādinā",
  "tika-s0401t:499_16": "pariyosānanti veditabbaṃ.",
  "tika-s0401t:500_0": "Sampatijātoti muhuttajāto nikkhantamatto. Nikkhantamattañhi mahāsattaṃ paṭhamaṃ brahmāno",
  "tika-s0401t:500_1": "suvaṇṇajālena paṭiggaṇhiṃsu, tesaṃ hatthato cattāro mahārājāno ajinappaveṇiyā, tesaṃ",
  "tika-s0401t:500_2": "hatthato manussā dukūlacumbaṭakena paṭiggaṇhiṃsu, manussānaṃ hatthato muccitvā pathaviyaṃ",
  "tika-s0401t:500_3": "patiṭṭhito. Yathāhātiādinā mahāpadānadesanāya vuttavacanaṃ nidasseti. Setamhi chatteti",
  "tika-s0401t:500_4": "dibbasetacchatte. Anudhāriyamāneti dhāriyamāne. Ettha ca chattaggahaṇeneva khaggādīni",
  "tika-s0401t:500_5": "pañca kakudhabhaṇḍāni vuttānevāti daṭṭhabbaṃ. Khaggatālavaṇṭamorahatthakavālabījaniuṇhīsapaṭṭāpi",
  "tika-s0401t:500_6": "hi chattena saha tadā upaṭṭhitā ahesuṃ. Chattādīniyeva ca tadā paññāyiṃsu, na chattādiggāhakā.",
  "tika-s0401t:500_7": "Sabbā ca disāti dasa disā, nayidaṃ sabbadisāvilokanaṃ sattapadavītihāruttarakālaṃ.",
  "tika-s0401t:500_8": "Mahāsatto hi manussānaṃ hatthato muccitvā puratthimaṃ disaṃ olokesi, tattha devamanussā",
  "tika-s0401t:500_9": "gandhamālādīhi pūjayamānā, “mahāpurisa, idha tumhehi sadisopi natthi, kuto uttaritaro”ti",
  "tika-s0401t:500_10": "āhaṃsu. Evaṃ catasso disā catasso anudisā heṭṭhā uparīti sabbā disā anuviloketvā",
  "tika-s0401t:500_11": "sabbattha attanā sadisaṃ adisvā “ayaṃ uttarā disā”ti sattapadavītihārena agamāsi.",
  "tika-s0401t:500_12": "Āsabhinti uttamaṃ. Aggoti sabbapaṭhamo. Jeṭṭhoti seṭṭhoti ca tasseva vevacanaṃ. Ayamantimā",
  "tika-s0401t:500_13": "jāti, natthi dāni punabbhavoti imasmiṃ attabhāve pattabbaṃ arahattaṃ byākāsi. “Anekesaṃ",
  "tika-s0401t:500_14": "visesādhigamānaṃ pubbanimittabhāvenā”ti saṃkhittena vuttamatthaṃ “yañhī”tiādinā vitthārato",
  "tika-s0401t:500_15": "dasseti. Tattha etthāti –",
  "tika-s0401t:501": "“Anekasākhañca sahassamaṇḍalaṃ,",
  "tika-s0401t:502": "Chattaṃ marū dhārayumantalikkhe;",
  "tika-s0401t:503": "Suvaṇṇadaṇḍā vītipatanti cāmarā,",
  "tika-s0401t:504": "Na dissare cāmarachattagāhakā”ti. –",
  "tika-s0401t:505_0": "Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti",
  "tika-s0401t:505_1": "āha – “sabbaññutānāvaraṇañāṇapaṭilābhassā”ti. Tathā ayaṃ bhagavāpi gato…pe… pubbanimittabhāvenāti",
  "tika-s0401t:505_2": "etena abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti",
  "tika-s0401t:505_3": "dasseti. Pāramitānissandā hi teti.",
  "tika-s0401t:506_0": "Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso",
  "tika-s0401t:506_1": "hi yathā ekaṃ disaṃ vilokesi, evaṃ sesadisāpi, na katthaci vilokane vibandho tassa",
  "tika-s0401t:506_2": "ahosīti. Samāti vā viloketuṃ yuttāti attho. Na hi tadā bodhisattassa virūpabībhacchavisamarūpāni",
  "tika-s0401t:506_3": "viloketuṃ ayuttāni disāsu upaṭṭhahantīti.",
  "tika-s0401t:507_0": "“Evaṃ tathā gato”ti kāyagamanaṭṭhena gatasaddena tathāgatasaddaṃ niddisitvā idāni",
  "tika-s0401t:507_1": "ñāṇagamanaṭṭhena taṃ dassetuṃ – “atha vā”tiādimāha. Tattha nekkhammenāti alobhappadhānena",
  "tika-s0401t:507_2": "kusalacittuppādena. Kusalā hi dhammā idha nekkhammaṃ, na pabbajjādayo. “Paṭhamajjhānenā”ti",
  "tika-s0401t:507_3": "ca vadanti. Pahāyāti pajahitvā. Gato adhigato, paṭipanno uttarivisesanti attho. Pahāyāti",
  "tika-s0401t:507_4": "vā pahānahetu, pahānalakkhaṇaṃ vā. Hetulakkhaṇattho hi ayaṃ pahāyasaddo. Kāmacchandādippahānahetukañhi",
  "tika-s0401t:507_5": "“gato”ti ettha vuttaṃ gamanaṃ avabodho, paṭipatti eva vā kāmacchandādippahānena ca",
  "tika-s0401t:507_6": "lakkhīyati. Esa nayo padāletvātiādīsupi. Abyāpādenāti mettāya. Ālokasaññāyāti vibhūtaṃ",
  "tika-s0401t:507_7": "katvā manasikaraṇena upaṭṭhitaālokasañjānanena. Avikkhepenāti samādhinā. Dhammavavatthānenāti",
  "tika-s0401t:507_8": "kusalādidhammānaṃ yāthāvanicchayena. “Sappaccayanāmarūpavavatthānenā”tipi vadanti.",
  "tika-s0401t:507_9": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa",
  "tika-s0401t:507_10": "pubbabhāgappaṭipadāya bhagavato tathāgatabhāvaṃ dassetvā idāni saha upāyena aṭṭhahi",
  "tika-s0401t:507_11": "samāpattīhi aṭṭhārasahi ca mahāvipassanāhi taṃ dassetuṃ – “ñāṇenā”tiādimāha. Nāmarūpapariggahakaṅkhāvitaraṇānañhi",
  "tika-s0401t:507_12": "vibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0401t:507_13": "tathā jhānasamāpattīsu abhiratinimittena pāmojjena tattha anabhiratiyā vinoditāya",
  "tika-s0401t:507_14": "jhānādīnaṃ samadhigamoti samāpattivipassanānaṃ arativinodanaavijjāpadālanādiupāyo,",
  "tika-s0401t:507_15": "uppaṭipāṭiniddeso pana nīvaraṇasabhāvāya avijjāya heṭṭhā nīvaraṇesupi saṅgahadassanatthanti",
  "tika-s0401t:507_16": "daṭṭhabbo. Samāpattivihārappavesavibandhanena nīvaraṇāni kavāṭasadisānīti āha – “nīvaraṇakavāṭaṃ ugghāṭetvā”ti.",
  "tika-s0401t:508_0": "“Rattiṃ vitakketvā vicāretvā divā kammante payojetī”ti vuttaṭṭhāne vitakkavicārā",
  "tika-s0401t:508_1": "dhūmāyanā adhippetāti āha – “vitakkavicāradhūma”nti. Kiñcāpi paṭhamajjhānūpacāreyeva",
  "tika-s0401t:508_2": "dukkhaṃ, catutthajjhānopacāreyeva ca sukhaṃ pahīyati, atisayappahānaṃ pana sandhāyāha",
  "tika-s0401t:508_3": "– “catutthajjhānena sukhadukkhaṃ pahāyā”ti. Rūpasaññāti saññāsīsena rūpāvacarajjhānāni",
  "tika-s0401t:508_4": "ceva tadārammaṇāni ca vuttāni. Rūpāvacarajjhānampi hi “rūpa”nti vuccati uttarapadalopena",
  "tika-s0401t:508_5": "“rūpī rūpāni passatī”tiādīsu. Tassa ārammaṇampi kasiṇarūpaṃ “rūpa”nti vuccati purimapadalopena",
  "tika-s0401t:508_6": "“bahiddhā rūpāni passati suvaṇṇadubbaṇṇānī”tiādīsu. Tasmā idha rūpe rūpajjhāne taṃsahagatasaññā",
  "tika-s0401t:508_7": "rūpasaññāti evaṃ saññāsīsena rūpāvacarajjhānāni vuttāni. Rūpaṃ saññā assāti rūpasaññaṃ,",
  "tika-s0401t:508_8": "rūpassa nāmanti vuttaṃ hoti. Evaṃ pathavīkasiṇādibhedassa tadārammaṇassa cetaṃ adhivacananti",
  "tika-s0401t:508_9": "veditabbaṃ. Paṭighasaññāti cakkhādīnaṃ vatthūnaṃ rūpādīnaṃ ārammaṇānañca paṭighātena",
  "tika-s0401t:508_10": "paṭihananena visayivisayasamodhāne samuppannā dvipañcaviññāṇasahagatā saññā paṭighasaññā.",
  "tika-s0401t:508_11": "Nānattasaññāyoti nānatte gocare pavattā saññā, nānattā vā saññā nānattasaññā, aṭṭha",
  "tika-s0401t:508_12": "kāmāvacarakusalasaññā, dvādasa akusalasaññā, ekādasa kāmāvacarakusalavipākasaññā,",
  "tika-s0401t:508_13": "dve akusalavipākasaññā, ekādasa kāmāvacarakiriyasaññāti etāsaṃ catucattālīsasaññānametaṃ",
  "tika-s0401t:508_14": "adhivacanaṃ. Etā hi yasmā rūpasaññādibhede nānatte nānāsabhāve gocare pavattanti,",
  "tika-s0401t:508_15": "yasmā ca nānattā nānāsabhāvā aññamaññaṃ asadisā, tasmā “nānattasaññā”ti vuccanti.",
  "tika-s0401t:509_0": "Aniccassa, aniccanti vā anupassanā aniccānupassanā, tebhūmakadhammānaṃ aniccataṃ",
  "tika-s0401t:509_1": "gahetvā pavattāya anupassanāyetaṃ nāmaṃ. Niccasaññanti saṅkhatadhamme “niccā sassatā”ti",
  "tika-s0401t:509_2": "pavattaṃ micchāsaññaṃ. Saññāsīsena diṭṭhicittānampi gahaṇaṃ daṭṭhabbaṃ. Esa nayo",
  "tika-s0401t:509_3": "ito paresupi. Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0401t:509_4": "Nandinti sappītikataṇhaṃ. Virāgānupassanāyāti saṅkhāresu virajjanākārena pavattāya",
  "tika-s0401t:509_5": "anupassanāya. Nirodhānupassanāyāti saṅkhārānaṃ nirodhassa anupassanāya. “Te saṅkhārā",
  "tika-s0401t:509_6": "nirujjhantiyeva, āyatiṃ samudayavasena na uppajjantī”ti evaṃ vā anupassanā nirodhānupassanā.",
  "tika-s0401t:509_7": "Tenevāha – “nirodhānupassanāya nirodheti, no samudetī”ti. Muccitukamyatā hi ayaṃ",
  "tika-s0401t:509_8": "balappattāti. Paṭinissajjanākārena pavattā anupassanā paṭinissaggānupassanā. Paṭisaṅkhā",
  "tika-s0401t:509_9": "santiṭṭhanā hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ",
  "tika-s0401t:509_10": "vasena ekattaggahaṇaṃ ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo.",
  "tika-s0401t:509_11": "Dhuvasaññanti thirabhāvaggahaṇaṃ. Nimittanti samūhādighanavasena sakiccaparicchedatāya",
  "tika-s0401t:509_12": "ca saṅkhārānaṃ saviggahaggahaṇaṃ. Paṇidhinti rāgādipaṇidhiṃ. Sā panatthato taṇhāvasena",
  "tika-s0401t:509_13": "saṅkhāresu nanditā. Abhinivesanti attānudiṭṭhiṃ.",
  "tika-s0401t:510_0": "Aniccadukkhādivasena sabbadhammatīraṇaṃ adhipaññādhammavipassanā. Sārādānābhinivesanti",
  "tika-s0401t:510_1": "asāre sāraggahaṇavipallāsaṃ. Issarakuttādivasena loko samuppannoti abhiniveso sammohābhiniveso.",
  "tika-s0401t:510_2": "Keci pana “ahosiṃ nu kho ahamatītamaddhānantiādinā pavattasaṃsayāpatti sammohābhiniveso”ti",
  "tika-s0401t:510_3": "vadanti. Saṅkhāresu leṇatāṇabhāvaggahaṇaṃ ālayābhiniveso. “Ālayaratā ālayasammuditā”ti",
  "tika-s0401t:510_4": "vacanato ālayo taṇhā, sāyeva cakkhādīsu rūpādīsu ca abhinivesavasena pavattiyā ālayābhinivesoti",
  "tika-s0401t:510_5": "keci. “Evaṃvidhā saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.",
  "tika-s0401t:510_6": "Vaṭṭato vigatattā vivaṭṭaṃ, nibbānaṃ. Tattha ārammaṇakaraṇasaṅkhātena anupassanena",
  "tika-s0401t:510_7": "pavattiyā vivaṭṭānupassanā, gotrabhū. Saṃyogābhinivesanti saṃyujjanavasena saṅkhāresu",
  "tika-s0401t:510_8": "abhinivisanaṃ. Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi",
  "tika-s0401t:510_9": "uparimaggavajjhe kilese apekkhitvā vuttaṃ, aññathā dassanapahātabbāpi dutiyamaggavajjhehi",
  "tika-s0401t:510_10": "oḷārikāti. Aṇusahagateti aṇubhūte. Idaṃ heṭṭhimamaggavajjhe apekkhitvā vuttaṃ. Sabbakileseti",
  "tika-s0401t:510_11": "avasiṭṭhasabbakilese. Na hi paṭhamādimaggehipi pahīnā kilesā puna pahīyantīti.",
  "tika-s0401t:511_0": "Kakkhaḷattaṃ kathinabhāvo. Paggharaṇaṃ dravabhāvo. Lokiyavāyunā bhastāya viya yena",
  "tika-s0401t:511_1": "taṃtaṃkalāpassa uddhumāyanaṃ, thaddhabhāvo vā, taṃ vitthambhanaṃ. Vijjamānepi kalāpantarabhūtānaṃ",
  "tika-s0401t:511_2": "kalāpantarabhūtehi phuṭṭhabhāve taṃtaṃbhūtavivittatā rūpapariyanto ākāsoti yesaṃ",
  "tika-s0401t:511_3": "yo paricchedo, tehi so asamphuṭṭhova, aññathā bhūtānaṃ paricchedabhāvo na siyā byāpitabhāvāpattito.",
  "tika-s0401t:511_4": "Yasmiṃ kalāpe bhūtānaṃ paricchedo, tehi asamphuṭṭhabhāvo asamphuṭṭhalakkhaṇaṃ. Tenāha",
  "tika-s0401t:511_5": "– bhagavā ākāsadhātuniddese “asamphuṭṭho catūhi mahābhūtehī”ti.",
  "tika-s0401t:512_0": "Virodhipaccayasannipāte visadisuppatti ruppanaṃ. Cetanāpadhānattā saṅkhārakkhandhadhammānaṃ",
  "tika-s0401t:512_1": "cetanāvasenetaṃ vuttaṃ – “saṅkhārānaṃ abhisaṅkharaṇalakkhaṇa”nti. Tathā hi suttantabhājanīye",
  "tika-s0401t:512_2": "saṅkhārakkhandhavibhaṅge “cakkhusamphassajā cetanā”tiādinā cetanāva vibhattā. Abhisaṅkharalakkhaṇā",
  "tika-s0401t:512_3": "ca cetanā. Yathāha – “tattha katamo puññābhisaṅkhāro, kusalā cetanā kāmāvacarā”tiādi.",
  "tika-s0401t:512_4": "Pharaṇaṃ savipphārikatā. Assaddhiyeti assaddhiyahetu. Nimittatthe bhummaṃ. Esa nayo",
  "tika-s0401t:512_5": "kosajjetiādīsu. Vūpasamalakkhaṇanti kāyacittapariḷāhūpasamalakkhaṇaṃ. Līnuddhaccarahite",
  "tika-s0401t:512_6": "adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ",
  "tika-s0401t:512_7": "pakkhapātupacchedato.",
  "tika-s0401t:513_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā",
  "tika-s0401t:513_1": "sammāvācā, siniddhabhāvato sampayuttadhamme sammāvācāpaccayasubhāsitānaṃ sotārañca",
  "tika-s0401t:513_2": "puggalaṃ pariggaṇhātīti sā pariggahalakkhaṇā. Kāyikakiriyā kiñci kattabbaṃ samuṭṭhāpeti,",
  "tika-s0401t:513_3": "sayañca samuṭṭhahanaṃ ghaṭanaṃ hotīti sammākammantasaṅkhātā viratīpi samuṭṭhānalakkhaṇā",
  "tika-s0401t:513_4": "daṭṭhabbā, sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ",
  "tika-s0401t:513_5": "viya. Jīvamānassa sattassa, sampayuttadhammānaṃ vā jīvitindriyapavattiyā, ājīvasseva",
  "tika-s0401t:513_6": "vā suddhi vodānaṃ. “Saṅkhārā”ti idha cetanā adhippetāti vuttaṃ – “saṅkhārānaṃ cetanālakkhaṇa”nti.",
  "tika-s0401t:513_7": "Namanaṃ ārammaṇābhimukhabhāvo. Āyatanaṃ pavattanaṃ. Āyatanavasena hi āyasaṅkhātānaṃ",
  "tika-s0401t:513_8": "cittacetasikānaṃ pavatti. Taṇhāya hetulakkhaṇanti vaṭṭassa janakahetubhāvo, maggassa",
  "tika-s0401t:513_9": "pana nibbānasampāpakattanti ayametesaṃ viseso.",
  "tika-s0401t:514_0": "Tathalakkhaṇaṃ aviparītasabhāvo. Ekaraso aññamaññanātivattanaṃ anūnādhikabhāvo. Yuganaddhā",
  "tika-s0401t:514_1": "samathavipassanāva. “Saddhāpaññā paggahāvikkhepā”tipi vadanti. Khayoti kilesakkhayo",
  "tika-s0401t:514_2": "maggo. Anuppādapariyosānatāya anuppādo phalaṃ. Passaddhi kilesavūpasamo. Chandassāti",
  "tika-s0401t:514_3": "kattukāmatāchandassa. Mūlalakkhaṇaṃ patiṭṭhābhāvo. Samuṭṭhānalakkhaṇaṃ ārammaṇappaṭipādakatāya",
  "tika-s0401t:514_4": "sampayuttadhammānaṃ uppattihetutā. Samodhānaṃ visayādisannipātena gahetabbākāro,",
  "tika-s0401t:514_5": "yā saṅgatīti vuccati. Samaṃ, saha odahanti anena sampayuttadhammāti vā samodhānaṃ,",
  "tika-s0401t:514_6": "phasso. Samosaranti sannipatanti etthāti samosaraṇaṃ. Vedanāya vinā appavattamānā",
  "tika-s0401t:514_7": "sampayuttadhammā vedanānubhavananimittaṃ samosaṭā viya hontīti evaṃ vuttaṃ. Gopānasīnaṃ",
  "tika-s0401t:514_8": "kūṭaṃ viya sampayuttānaṃ pāmokkhabhāvo pamukhalakkhaṇaṃ. Tato, tesaṃ vā sampayuttadhammānaṃ",
  "tika-s0401t:514_9": "uttari padhānanti tatuttari. Paññuttarā hi kusalā dhammā. Vimuttiyāti phalassa. Tañhi",
  "tika-s0401t:514_10": "sīlādiguṇasārassa paramukkaṃsabhāvena sāraṃ. Ayañca lakkhaṇavibhāgo chadhātupañcajhānaṅgādivasena",
  "tika-s0401t:514_11": "taṃtaṃsuttapadānusārena porāṇaṭṭhakathāyaṃ āgatanayena ca katoti daṭṭhabbaṃ. Tathā",
  "tika-s0401t:514_12": "hi pubbe vuttopi koci dhammo pariyāyantarappakāsanatthaṃ puna dassito, tato eva ca",
  "tika-s0401t:514_13": "“chandamūlakā kusalā dhammā manasikārasamuṭṭhānā phassasamodhānā vedanāsamosaraṇā”ti,",
  "tika-s0401t:514_14": "“paññuttarā kusalā dhammā”ti, “vimuttisāramidaṃ brahmacariya”nti, “nibbānogadhañhi,",
  "tika-s0401t:514_15": "āvuso, brahmacariyaṃ nibbānapariyosāna”nti ca suttapadānaṃ vasena “chandassa mūlalakkhaṇa”ntiādi vuttaṃ.",
  "tika-s0401t:515_0": "Tathadhammā nāma cattāri ariyasaccāni aviparītasabhāvattā. Tathāni taṃsabhāvattā,",
  "tika-s0401t:515_1": "avitathāni amusāsabhāvattā, anaññathāni aññākārarahitattā. Jātipaccayasambhūtasamudāgataṭṭhoti",
  "tika-s0401t:515_2": "jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "tika-s0401t:515_3": "anupavattatthoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0401t:515_4": "na jātito jarāmaraṇaṃ na hoti, na ca jātiṃ vinā aññato hotīti jātipaccayasambhūtaṭṭho,",
  "tika-s0401t:515_5": "itthañca jātito samudāgacchatīti jātipaccayasamudāgataṭṭho. Yā yā jāti yathā yathā",
  "tika-s0401t:515_6": "paccayo hoti, tadanurūpaṃ pātubhāvoti attho. Avijjāya saṅkhārānaṃ paccayaṭṭhoti etthāpi",
  "tika-s0401t:515_7": "na avijjā saṅkhārānaṃ paccayo na hoti, na ca avijjaṃ vinā saṅkhārā uppajjanti. Yā",
  "tika-s0401t:515_8": "yā avijjā yesaṃ yesaṃ saṅkhārānaṃ yathā yathā paccayo hoti, ayaṃ avijjāya saṅkhārānaṃ",
  "tika-s0401t:515_9": "paccayaṭṭho, paccayabhāvoti attho.",
  "tika-s0401t:516_0": "Bhagavā taṃ jānāti passatīti sambandho. Tenāti bhagavatā. Taṃ vibhajjamānanti yojetabbaṃ.",
  "tika-s0401t:516_1": "Tanti rūpāyatanaṃ. Iṭṭhāniṭṭhādīti ādi-saddena majjhattaṃ saṅgaṇhāti, tathā atītānāgatapaccuppannaparittaajjhattabahiddhātadubhayādibhedaṃ.",
  "tika-s0401t:516_2": "Labbhamānakapadavasenāti “rūpāyatanaṃ diṭṭhaṃ, saddāyatanaṃ sutaṃ, gandhāyatanaṃ",
  "tika-s0401t:516_3": "rasāyatanaṃ phoṭṭhabbāyatanaṃ mutaṃ, sabbaṃ rūpaṃ manasā viññāta”nti vacanato diṭṭhapadañca",
  "tika-s0401t:516_4": "viññātapadañca rūpārammaṇe labbhati. Anekehi nāmehīti “rūpārammaṇaṃ iṭṭhaṃ aniṭṭhaṃ",
  "tika-s0401t:516_5": "majjhattaṃ parittaṃ atītaṃ anāgataṃ paccuppannaṃ ajjhattaṃ bahiddhā diṭṭhaṃ viññātaṃ",
  "tika-s0401t:516_6": "rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītaka”nti",
  "tika-s0401t:516_7": "evamādīhi anekehi nāmehi. Terasahi vārehīti rūpakaṇḍe āgate terasa niddesavāre sandhāyāha.",
  "tika-s0401t:516_8": "Dvepaññāsāya nayehīti ekekasmiṃ vāre catunnaṃ catunnaṃ vavatthāpananayānaṃ vasena",
  "tika-s0401t:516_9": "dvipaññāsāya nayehi. Tathamevāti aviparītadassitāya appaṭivattiyadesanatāya ca tathameva",
  "tika-s0401t:516_10": "hoti. Jānāmi abbhaññāsinti vattamānātītakālesu ñāṇappavattidassanena anāgatepi ñāṇappavatti",
  "tika-s0401t:516_11": "vuttāyevāti daṭṭhabbā. Vidita-saddo anāmaṭṭhakālaviseso veditabbo “diṭṭhaṃ sutaṃ",
  "tika-s0401t:516_12": "muta”ntiādīsu viya. Na upaṭṭhāsīti attattaniyavasena na upagañchi. Yathā rūpārammaṇādayo",
  "tika-s0401t:516_13": "dhammā yaṃsabhāvā yaṃpakārā ca, tathā ne passati jānāti gacchatīti tathāgatoti evaṃ",
  "tika-s0401t:516_14": "padasambhavo veditabbo. Keci pana “niruttinayena pisodarādipakkhepena vā dassīsaddassa",
  "tika-s0401t:516_15": "lopaṃ, āgata-saddassa cāgamaṃ katvā tathāgato”ti vaṇṇenti.",
  "tika-s0401t:517_0": "Yaṃ rattinti yassaṃ rattiyaṃ. Accantasaṃyoge cetaṃ upayogavacanaṃ. Tiṇṇaṃ mārānanti",
  "tika-s0401t:517_1": "kilesābhisaṅkhāradevaputtasaṅkhātānaṃ tiṇṇaṃ mārānaṃ. Anupavajjanti niddosatāya na",
  "tika-s0401t:517_2": "upavajjaṃ. Anūnanti pakkhipitabbābhāvena na ūnaṃ. Anadhikanti apanetabbābhāvena na",
  "tika-s0401t:517_3": "adhikaṃ. Sabbākāraparipuṇṇanti atthabyañjanādisampattiyā sabbākārena paripuṇṇaṃ.",
  "tika-s0401t:517_4": "No aññathāti “tathevā”ti vuttamevatthaṃ byatirekena sampādeti. Tena yadatthaṃ bhāsitaṃ,",
  "tika-s0401t:517_5": "tadatthanipphādanato yathā bhāsitaṃ bhagavatā, tathevāti aviparītadesanataṃ dasseti.",
  "tika-s0401t:517_6": "Gadatthoti etena tathaṃ gadatīti tathāgatoti da-kārassa ta-kāraṃ katvā niruttinayena",
  "tika-s0401t:517_7": "vuttanti dasseti. Tathā gatamassāti tathāgato. Gatanti ca kāyassa vācāya vā pavattīti",
  "tika-s0401t:517_8": "attho. Tathāti ca vutte yaṃ-taṃ-saddānaṃ abyabhicāritasambandhatāya yathāti ayamattho",
  "tika-s0401t:517_9": "upaṭṭhitoyeva hoti. Kāyavācākiriyānañca aññamaññānulomena vacanicchāyaṃ kāyassa vācā,",
  "tika-s0401t:517_10": "vācāya ca kāyo sambandhabhāvena upatiṭṭhatīti imamatthaṃ dassento āha – “bhagavato",
  "tika-s0401t:517_11": "hī”tiādi. Imasmiṃ pana atthe tathāvāditāya tathāgatoti ayampi attho siddho hoti.",
  "tika-s0401t:517_12": "So pana pubbe pakārantarena dassitoti āha – “evaṃ tathākāritāya tathāgato”ti.",
  "tika-s0401t:518_0": "Tiriyaṃ aparimāṇāsu lokadhātūsūti etena yadeke “tiriyaṃ viya upari adho ca santi",
  "tika-s0401t:518_1": "lokadhātuyo”ti vadanti, taṃ paṭisedheti. Desanāvilāsoyeva desanāvilāsamayo yathā",
  "tika-s0401t:518_2": "“puññamayaṃ dānamaya”ntiādīsu. Nipātānaṃ vācakasaddasannidhāne tadatthajotanabhāvena",
  "tika-s0401t:518_3": "pavattanato gata-saddoyeva avagatatthaṃ atītatthañca vadatīti āha – “gatoti avagato",
  "tika-s0401t:518_4": "atīto”ti. Atha vā abhinīhārato paṭṭhāya yāva sambodhi, etthantare mahābodhiyānapaṭipattiyā",
  "tika-s0401t:518_5": "hānaṭṭhānasaṃkilesanivattīnaṃ abhāvato yathā paṇidhānaṃ, tathā gato abhinīhārānurūpaṃ",
  "tika-s0401t:518_6": "paṭipannoti tathāgato. Atha vā mahiddhikatāya paṭisambhidānaṃ ukkaṃsādhigamena anāvaraṇañāṇatāya",
  "tika-s0401t:518_7": "ca katthacipi paṭighātābhāvato yathā ruci, tathā kāyavācācittānaṃ gatāni gamanāni",
  "tika-s0401t:518_8": "pavattiyo etassāti tathāgato. Yasmā ca loke vidhayuttagatapakārasaddā samānatthā",
  "tika-s0401t:518_9": "dissanti, tasmā yathāvidhā vipassiādayo bhagavanto, ayampi bhagavā tathāvidhoti tathāgato.",
  "tika-s0401t:518_10": "Yathā yuttā ca te bhagavanto, ayampi bhagavā tathā yuttoti tathāgato. Atha vā yasmā",
  "tika-s0401t:518_11": "saccaṃ tatvaṃ tacchaṃ tathanti ñāṇassetaṃ adhivacanaṃ, tasmā tathena ñāṇena āgatoti",
  "tika-s0401t:518_12": "tathāgatoti evampi tathāgatasaddassa attho veditabbo.",
  "tika-s0401t:519": "“Pahāya kāmādimale yathā gatā,",
  "tika-s0401t:520": "Samādhiñāṇehi vipassiādayo;",
  "tika-s0401t:521": "Mahesino sakyamunī jutindharo,",
  "tika-s0401t:522": "Tathāgato tena tathāgato mato.",
  "tika-s0401t:523": "“Tathañca dhātāyatanādilakkhaṇaṃ,",
  "tika-s0401t:524": "Sabhāvasāmaññavibhāgabhedato;",
  "tika-s0401t:525": "Sayambhuñāṇena jinoyamāgato,",
  "tika-s0401t:526": "Tathāgato vuccati sakyapuṅgavo.",
  "tika-s0401t:527": "“Tathāni saccāni samantacakkhunā,",
  "tika-s0401t:528": "Tathā idappaccayatā ca sabbaso;",
  "tika-s0401t:529": "Anaññaneyyena yato vibhāvitā,",
  "tika-s0401t:530": "Yāthāvato tena jino tathāgato.",
  "tika-s0401t:531": "“Anekabhedāsupi lokadhātusu,",
  "tika-s0401t:532": "Jinassa rupāyatanādigocare;",
  "tika-s0401t:533": "Vicittabhede tathameva dassanaṃ,",
  "tika-s0401t:534": "Tathāgato tena samantalocano.",
  "tika-s0401t:535": "“Yato ca dhammaṃ tathameva bhāsati,",
  "tika-s0401t:536": "Karoti vācāyanulomamattano;",
  "tika-s0401t:537": "Guṇehi lokaṃ abhibhuyyirīyati,",
  "tika-s0401t:538": "Tathāgato tenapi lokanāyako.",
  "tika-s0401t:539": "“Yathābhinīhāramato yathāruci,",
  "tika-s0401t:540": "Pavattavācā tanucittabhāvato;",
  "tika-s0401t:541": "Yathāvidhā yena purā mahesino,",
  "tika-s0401t:542": "Tathāvidho tena jino tathāgato”ti. –",
  "tika-s0401t:543": "Saṅgahagāthā mukhamattameva, kasmā? Appamādapadaṃ viya sakalakusaladhammasampaṭipattiyā sabbabuddhaguṇānaṃ saṅgāhakattā. Tenevāha – “sabbākārenā”tiādi. Sesamettha uttānatthameva.",
  "tika-s0401t:544_0": "171. Dutiye uppattīti paṭhamāya jātiyā nibbattiṃ vatvā ariyāya jātiyā nibbattiṃ dassetuṃ",
  "tika-s0401t:544_1": "– “nipphattī”ti āha. Tadā hissa buddhabhāvanipphattīti. “Dullabho”tiādiṃ vatvā kāraṇassa",
  "tika-s0401t:544_2": "dūrasambhārabhāvato tattha kāraṇaṃ dassento “ekavāra”ntiādimāha. Idaṃ vuttaṃ hoti",
  "tika-s0401t:544_3": "– tattha vāragaṇanā nāma māsasaṃvaccharakappagaṇanādikā, kappānaṃ ekaṃ asaṅkhyeyyaṃ",
  "tika-s0401t:544_4": "dve asaṅkhyeyyāni tīṇi asaṅkhyeyyānipi pāramiyo pūretvāpi buddhena bhavituṃ na sakkā,",
  "tika-s0401t:544_5": "heṭṭhimakoṭiyā pana cattāri asaṅkhyeyyāni kappasatasahassañca nirantaraṃ dasa pāramiyo",
  "tika-s0401t:544_6": "pūretvā buddhabhāvaṃ pattuṃ sakkā, na ito aññathāti iminā kāraṇena dullabho pātubhāvo buddhānanti.",
  "tika-s0401t:545_0": "172. Tatiye niccaṃ na hotīti abhiṇhappavattikaṃ na hoti kadācideva sambhavato. Yebhuyyena",
  "tika-s0401t:545_1": "manussā acchariyaṃ disvā accharaṃ paharanti, taṃ sandhāya vuttaṃ – “accharaṃ paharitvā",
  "tika-s0401t:545_2": "passitabbo”ti. Samannāgatattāti etena acchariyā guṇadhammā etasmiṃ santīti acchariyoti",
  "tika-s0401t:545_3": "dasseti. Apica ādito pabhuti abhinīhārāvaho, tato parampi anaññasādhāraṇe guṇadhamme",
  "tika-s0401t:545_4": "āciṇṇavāti acchariyoti āha – “āciṇṇamanussotipi acchariyamanusso”tiādi. Mahābodhiñāṇameva",
  "tika-s0401t:545_5": "maṇḍabhūtaṃ mahābodhimaṇḍo. Sabbaññutaññāṇapadaṭṭhānañhi maggañāṇaṃ, maggañāṇapadaṭṭhānañca",
  "tika-s0401t:545_6": "sabbaññutaññāṇaṃ “mahābodhī”ti vuccati. Anivattakenāti bodhiyā niyatabhāvāpattiyā",
  "tika-s0401t:545_7": "mahābodhisattabhāvato anivattanasabhāvena. Buddhakārakadhammānaṃ pūraṇampi na aññassa",
  "tika-s0401t:545_8": "kassaci āciṇṇantiādinā hetuavatthāya phalāvatthāya sattānaṃ upakārāvatthāya cāti",
  "tika-s0401t:545_9": "tīsupi avatthāsu lokanātho anaññasādhāraṇānaṃ guṇadhammānaṃ āciṇṇatāya acchariyamanusso vuttoti dasseti.",
  "tika-s0401t:546_0": "173. Catutthe kāle kiriyāti kālakiriyā. Katarasmiṃ kāle kīdisī kiriyā. Sāmaññajotanā",
  "tika-s0401t:546_1": "hi visese avatiṭṭhati, visesatthinā ca viseso anuppayojitabboti āha – “ekasmiṃ kāle",
  "tika-s0401t:546_2": "pākaṭā kiriyā”ti. Katarasmiṃ pana ekasmiṃ kāle, kathañca pākaṭāti? Kappānaṃ satasahassādhikāni",
  "tika-s0401t:546_3": "anekāni asaṅkhyeyyāni abhikkamitvā yathādhippetamanorathapāripūrivasena samupaladdhe",
  "tika-s0401t:546_4": "ekasmiṃ kāle, sadevaloke ativiya acchariyamanussassa parinibbānanti accantapākaṭā.",
  "tika-s0401t:546_5": "Anutāpakarāti cetodukkhāvahā. Dasasahassacakkavāḷesūti vuttaṃ tassa buddhakkhettabhāvena",
  "tika-s0401t:546_6": "paricchinnattā, tadaññesañca avisayattā.",
  "tika-s0401t:547_0": "174. Pañcame dutiyassa buddhassāti dutiyassa sabbaññubuddhassa abhāvā. Sutabuddho",
  "tika-s0401t:547_1": "nāma sutamayena ñāṇena bujjhitabbassa buddhattā. Catusaccabuddho nāma catunnaṃ ariyasaccānaṃ",
  "tika-s0401t:547_2": "anavasesato buddhattā. Paccekabuddho nāma paccekaṃ attanoyeva yathā catusaccasambodho",
  "tika-s0401t:547_3": "hoti, evaṃ buddhattā. Sammāsambuddho eva hi yathā sadevakassa lokassa catusaccasambodho",
  "tika-s0401t:547_4": "hoti, evaṃ saccāni abhisambujjhati. Cattāri vā aṭṭha vā soḷasa vāti idaṃ katamahābhinīhārānaṃ",
  "tika-s0401t:547_5": "mahābodhisattānaṃ paññādhikasaddhādhikavīriyādhikavibhāgavasena vuttaṃ. “Paññādhikānañhi",
  "tika-s0401t:547_6": "saddhā mandā hoti, paññā tikkhā. Saddhādhikānaṃ paññā majjhimā hoti. Vīriyādhikānaṃ",
  "tika-s0401t:547_7": "paññā mandā, paññānubhāvena ca sammāsambodhi adhigantabbā”ti aṭṭhakathāyaṃ vuttaṃ.",
  "tika-s0401t:547_8": "Avisesena pana vimuttiparipācanīyadhammānaṃ tikkhamajjhimamudubhāvena tayopete bhedā",
  "tika-s0401t:547_9": "yuttāti vadanti. Tividhā hi bodhisattā abhinīhārakkhaṇe bhavanti ugghaṭitaññuvipañcitaññuneyyabhedena.",
  "tika-s0401t:547_10": "Tesu ugghaṭitaññū sammāsambuddhassa sammukhā cātuppadikaṃ gāthaṃ suṇanto tatiyapade",
  "tika-s0401t:547_11": "apariyositeyeva chahi abhiññāhi saha paṭisambhidāhi arahattaṃ pattuṃ samatthūpanissayo",
  "tika-s0401t:547_12": "hoti. Dutiyo satthu sammukhā ekaṃ gāthaṃ suṇanto apariyositeyeva catutthapade chahi",
  "tika-s0401t:547_13": "abhiññāhi arahattaṃ pattuṃ samatthūpanissayo hoti. Itaro bhagavato sammukhā cātuppadikagāthaṃ",
  "tika-s0401t:547_14": "sutvā pariyositāya gāthāya chahi abhiññāhi arahattaṃ pattuṃ samatthūpanissayo hoti.",
  "tika-s0401t:547_15": "Tayopete vinā kālabhedena katābhinīhārā laddhabyākaraṇā pāramiyo pūrento yathākkamaṃ",
  "tika-s0401t:547_16": "yathāvuttabhedena kālena sammāsambodhiṃ pāpuṇanti, tesu tesu pana kālabhedesu aparipuṇṇesu",
  "tika-s0401t:547_17": "te te mahāsattā divase divase vessantaradānasadisaṃ dānaṃ dentāpi tadanurūpaṃ sīlādisesapāramidhamme",
  "tika-s0401t:547_18": "ācinantāpi antarā buddhā bhavissantīti akāraṇametaṃ. Kasmā? Ñāṇassa aparipaccanato.",
  "tika-s0401t:547_19": "Paricchinnakālanipphāditaṃ viya hi sassaṃ paricchinnakāle nipphāditā sammāsambodhi",
  "tika-s0401t:547_20": "tadantarā sabbussāhena vāyamantenapi na sakkā pāpuṇitunti pāramipūrī yathāvuttakālavisesena",
  "tika-s0401t:547_21": "sampajjatīti veditabbaṃ. Saddhinti samānakāle.",
  "tika-s0401t:548_0": "Asahāyoti nippariyāyato vuttaṃ. Sahaayanaṭṭho hi sahāyaṭṭho. Paṭipattivasena bhagavatā",
  "tika-s0401t:548_1": "saha samaṃ ayanaṃ nāma kassacipi nattheva. Hatthādiavayavato paṭi paṭi minitabbato",
  "tika-s0401t:548_2": "paṭimā vuccati attabhāvo. Samattho nāma natthīti devo vā māro vā brahmā vā koci natthi.",
  "tika-s0401t:548_3": "Paṭisamoti paṭinidhibhāvena samo. Paṭibhāgaṃ dātunti “cattāro satipaṭṭhānā”tiādinā",
  "tika-s0401t:548_4": "vuttassa dhammabhāgassa dhammakoṭṭhāsassa paṭipakkhabhūtaṃ katvā bhāgaṃ koṭṭhāsaṃ",
  "tika-s0401t:548_5": "paṭivacanaṃ dātuṃ samattho nāma natthi. Natthi etassa sīlādiguṇehi paṭibimbabhūto",
  "tika-s0401t:548_6": "puggaloti appaṭipuggalo. Tenāha – “añño kocī”tiādi. Tisahassimahāsahassīnaṃ vibhāgo",
  "tika-s0401t:548_7": "parato āvi bhavissati. Sesamettha suviññeyyameva.",
  "tika-s0401t:549_0": "175. Chaṭṭhādīsu tasmiṃ puggaleti sammāsambuddhe. Tanti paññācakkhu. Pātubhūtameva",
  "tika-s0401t:549_1": "hoti tassa sahassa uppajjanato. Uppattīti uppajjanaṃ. Nipphattīti parivuddhi. Kīvarūpassāti",
  "tika-s0401t:549_2": "kīdisassa. Sāvakavisayeva hatthagataṃ paññācakkhu nāma dvinnaṃ aggasāvakānaṃyevāti",
  "tika-s0401t:549_3": "āha – “sāriputtattherassā”tiādi. Samādhipaññāti samādhisahagatā paññā. “Samādhisaṃvattanikā",
  "tika-s0401t:549_4": "khippanisantiādivisesāvahā paññā”ti keci. Ālokoti paññāāloko eva. Tathā obhāso. Tīṇipīti",
  "tika-s0401t:549_5": "tīṇipi suttāni. Lokiyalokuttaramissakānīti pubbabhāgapaññāya adhippetattā vuttaṃ.",
  "tika-s0401t:550_0": "Uttamadhammānanti attano uttaritarassa abhāvena seṭṭhadhammānaṃ. Daṭṭhabbato dassanaṃ,",
  "tika-s0401t:550_1": "bhagavato rūpakāyo. Tatthapi visesato rūpāyatanaṃ. Tenāha – “cakkhuviññāṇena daṭṭhuṃ",
  "tika-s0401t:550_2": "labhatī”ti. Natthi ito uttaranti anuttaraṃ, tadeva anuttariyaṃ, dassanañca taṃ anuttariyañcāti",
  "tika-s0401t:550_3": "dassanānuttariyaṃ. Sesapadesupi eseva nayo. Ayaṃ pana padaviseso – suyyatīti savanaṃ,",
  "tika-s0401t:550_4": "bhagavato vacanaṃ. Labbhatīti lābho, bhagavati saddhā. Sikkhitabbato sikkhā. Sīlasamādhipaññāparicaraṇaṃ",
  "tika-s0401t:550_5": "pāricariyā, upaṭṭhānaṃ. Anussaraṇaṃ anussati, satthu guṇānussaraṇaṃ. Imesanti yathāvuttānaṃ",
  "tika-s0401t:550_6": "channaṃ anuttariyānaṃ. Pātubhāvo hotīti tathāgatassa pātubhāvā tappaṭibaddhattā tabbisayattā",
  "tika-s0401t:550_7": "ca pātubhāvo hoti. “Dassanānuttariya”nti ca sadevake loke uttaritarassa bhagavato",
  "tika-s0401t:550_8": "rūpassa na dassanamattaṃ adhippetaṃ, atha kho tassa rūpadassanamukhena aveccappasādena",
  "tika-s0401t:550_9": "buddhaguṇe okappetvā ogāhetvā dassanaṃ daṭṭhabbaṃ. Tenāha – “āyasmā hī”tiādi. Idampi",
  "tika-s0401t:550_10": "dassanānuttariyanti pubbe vuttato nibbisesattā vuttaṃ. Dasabalaṃ dassanāya labhitvāti",
  "tika-s0401t:550_11": "ānandatthero viya pasādabhattimettāpubbakaṃ dasabalaṃ dassanāya labhitvā. Dassanaṃ",
  "tika-s0401t:550_12": "vaḍḍhetvāti dassanamukhena pavattaṃ vipassanācāraṃ vaḍḍhetvā. Dassanamukhena yāva",
  "tika-s0401t:550_13": "anulomañāṇaṃ vipassanācāraṃ vaḍḍhetvā tadanantaraṃ aṭṭhamakamahābhūmiṃ okkamanto",
  "tika-s0401t:550_14": "dassanaṃ sotāpattimaggaṃ pāpeti nāma. Idha parato pavattaṃ dassanaṃ dassanameva nāma,",
  "tika-s0401t:550_15": "mūladassanaṃ pana saccadassanassapi kāraṇabhāvato dassanānuttariyaṃ nāma. Esa nayo sesānuttariyesupi.",
  "tika-s0401t:551_0": "Dasabale saddhaṃ paṭilabhatīti sammāsambuddhe bhagavati saddhaṃ paṭilabhati. Tisso",
  "tika-s0401t:551_1": "sikkhā sikkhitvāti tisso pubbabhāgasikkhā sikkhitvā. Paricaratīti upaṭṭhānaṃ karoti.",
  "tika-s0401t:551_2": "“Itipi so bhagavā”tiādinā buddhānussativasena anussatijjhānaṃ uppādetvā taṃ padaṭṭhānaṃ",
  "tika-s0401t:551_3": "katvā vipassanaṃ vaḍḍhento “anussatiṃ vaḍḍhetvā”ti vutto.",
  "tika-s0401t:552_0": "Sacchikiriyā hotīti paccakkhakaraṇaṃ hoti. Maggakkhaṇe hi labbhamānā paṭisambhidā",
  "tika-s0401t:552_1": "phalakkhaṇe sacchikatā nāma hoti tato paraṃ atthādīsu yathicchitaṃ viniyogakkhamabhāvato.",
  "tika-s0401t:552_2": "Catassoti gaṇanaparicchedo. Paṭisambhidāti pabhedā. Kassa pana pabhedāti? “Atthe",
  "tika-s0401t:552_3": "ñāṇaṃ atthapaṭisambhidā”tiādivacanato ñāṇassetā pabhedā. Tasmā catasso paṭisambhidāti",
  "tika-s0401t:552_4": "cattāro ñāṇappabhedāti attho. Atthapaṭisambhidāti atthe paṭisambhidā, atthapabhedassa",
  "tika-s0401t:552_5": "salakkhaṇavibhāvanavavatthānakaraṇasamatthaṃ atthe pabhedagataṃ ñāṇanti attho. Tathā",
  "tika-s0401t:552_6": "dhammapabhedassa salakkhaṇavibhāvanavavatthānakaraṇasamatthaṃ dhamme pabhedagataṃ",
  "tika-s0401t:552_7": "ñāṇaṃ dhammapaṭisambhidā. Niruttipabhedassa salakkhaṇavibhāvanavavatthānakaraṇasamatthaṃ",
  "tika-s0401t:552_8": "niruttābhilāpe pabhedagataṃ ñāṇaṃ niruttipaṭisambhidā. Paṭibhānapabhedassa salakkhaṇavibhāvanavavatthānakaraṇasamatthaṃ",
  "tika-s0401t:552_9": "paṭibhāne pabhedagataṃ ñāṇaṃ paṭibhānapaṭisambhidā.",
  "tika-s0401t:553_0": "Atthesu ñāṇantiādīsu atthoti saṅkhepato hetuphalaṃ. Tañhi hetuvasena araṇīyaṃ gantabbaṃ",
  "tika-s0401t:553_1": "pattabbaṃ, tasmā “attho”ti vuccati. Pabhedato pana yaṃ kiñci paccayuppannaṃ, nibbānaṃ,",
  "tika-s0401t:553_2": "bhāsitattho, vipāko, kiriyāti ime pañca dhammā “attho”ti veditabbā. Taṃ atthaṃ paccavekkhantassa",
  "tika-s0401t:553_3": "tasmiṃ pabhedagataṃ ñāṇaṃ atthapaṭisambhidā. Dhammoti saṅkhepato paccayo. So hi yasmā",
  "tika-s0401t:553_4": "tanti dahati vidahati pavatteti ceva pāpeti ca ṭhapeti ca, tasmā “dhammo”ti vuccati.",
  "tika-s0401t:553_5": "Pabhedato pana yo koci phalanibbattako hetu ariyamaggo bhāsitaṃ kusalaṃ akusalanti",
  "tika-s0401t:553_6": "pañcavidhoti veditabbo, taṃ dhammaṃ paccavekkhantassa tasmiṃ dhamme pabhedagataṃ",
  "tika-s0401t:553_7": "ñāṇaṃ dhammapaṭisambhidā.",
  "tika-s0401t:554_0": "Atthadhammaniruttābhilāpe ñāṇanti tasmiṃ atthe ca dhamme ca sabhāvaniruttisaddaṃ",
  "tika-s0401t:554_1": "ārammaṇaṃ katvā paccavekkhantassa tasmiṃ sabhāvaniruttiabhilāpe pabhedagataṃ ñāṇaṃ.",
  "tika-s0401t:554_2": "Evamayaṃ niruttipaṭisambhidā saddārammaṇā nāma jātā, na paññattiārammaṇā. Kasmā?",
  "tika-s0401t:554_3": "Yasmā saddaṃ sutvā “ayaṃ sabhāvanirutti, ayaṃ na sabhāvaniruttī”ti pajānāti. Paṭisambhidāpatto",
  "tika-s0401t:554_4": "hi “phasso”ti vutte “ayaṃ sabhāvaniruttī”ti jānāti, “phassā”ti vā “phassa”nti vā",
  "tika-s0401t:554_5": "vutte “ayaṃ na sabhāvaniruttī”ti jānāti. Vedanādīsupi eseva nayo. Ayaṃ panesa nāmākhyātopasaggābyayapadampi",
  "tika-s0401t:554_6": "jānātiyeva sabhāvaniruttiyā yāthāvato jānanato. Ñāṇesu ñāṇanti sabbatthakañāṇaṃ ārammaṇaṃ",
  "tika-s0401t:554_7": "katvā paccavekkhantassa pabhedagataṃ ñāṇaṃ.",
  "tika-s0401t:555_0": "Imā pana catasso paṭisambhidā sekkhabhūmiyaṃ asekkhabhūmiyanti dvīsu ṭhānesu pabhedaṃ",
  "tika-s0401t:555_1": "gacchanti. Adhigamo pariyatti savanaṃ paripucchā pubbayogoti imehi pañcahi kāraṇehi",
  "tika-s0401t:555_2": "visadā honti. Adhigamo nāma saccappaṭivedho. Pariyatti nāma buddhavacanaṃ. Tañhi",
  "tika-s0401t:555_3": "gaṇhantassa paṭisambhidā visadā honti. Savanaṃ nāma dhammassavanaṃ. Sakkaccaṃ dhammaṃ",
  "tika-s0401t:555_4": "suṇantassapi hi paṭisambhidā visadā honti. Paripucchā nāma aṭṭhakathā. Uggahitapāḷiyā",
  "tika-s0401t:555_5": "atthaṃ kathentassapi hi paṭisambhidā visadā honti. Pubbayogo nāma pubbayogāvacaratā.",
  "tika-s0401t:555_6": "Haraṇapaccāharaṇanayena paṭipākaṭakammaṭṭhānassapi paṭisambhidā visadā hontīti. Lokiyalokuttarā",
  "tika-s0401t:555_7": "vāti ettha tisso paṭisambhidā lokiyā, atthapaṭisambhidā siyā lokiyā, siyā lokuttarāti",
  "tika-s0401t:555_8": "evaṃ vibhajitvā attho veditabbo.",
  "tika-s0401t:556_0": "Buddhuppādeyevāti avadhāraṇena buddhuppāde eva labbhanato, abuddhuppāde alabbhanato",
  "tika-s0401t:556_1": "anaññasādhāraṇo paṭivedho adhippeto. Evañca katvā “mahato cakkhussā”tiādīsu paññāmahattādikampi",
  "tika-s0401t:556_2": "anaññasādhāraṇameva adhippetanti daṭṭhabbaṃ. Tathā vijjāvimuttiphalasacchikiriyādayopi",
  "tika-s0401t:556_3": "paresaṃ tabbhāvāvahā daṭṭhabbā. Yā kāci dhātuyo lokiyā lokuttarā vā, sabbā tā imāheva",
  "tika-s0401t:556_4": "saṅgahitā, ettheva antogadhāti vuttaṃ – “imāva aṭṭhārasa dhātuyo nānāsabhāvato nānādhātuyo”ti.",
  "tika-s0401t:556_5": "Svāyamattho anekadhātunānādhātuñāṇavibhaṅgena dīpetabbo. “Sacchikiriyā”ti vuttattā",
  "tika-s0401t:556_6": "“vijjāti phale ñāṇa”nti vuttaṃ.",
  "tika-s0401t:557_0": "187. Yasmā cakkati aparāparaṃ parivattatīti cakkaṃ, tasmā iriyāpathāpi aparāparaṃ",
  "tika-s0401t:557_1": "parivattanaṭṭhena cakkasadisattā cakkanti vuttā, tathā patirūpadesavāsādisampattiyo.",
  "tika-s0401t:557_2": "Tato paṭṭhāya dhammacakkaṃ abhinīharati nāmāti ettha tadā mahāsatto attānaṃ abhinīhārayogaṃ",
  "tika-s0401t:557_3": "karonto “dhammacakkaṃ abhinīharati nāmā”ti vutto tato paṭṭhāya dhammacakkābhinīhāravibandhakaradhammānuppajjanato.",
  "tika-s0401t:557_4": "Abhinīhaṭaṃ nāmāti etthapi ayameva nayo. Arahattamaggaṃ paṭivijjhantopi dhammacakkaṃ",
  "tika-s0401t:557_5": "uppādetiyeva nāma tadatthaṃ ñāṇaṃ paripācetīti katvā. Arahattaphalakkhaṇe dhammacakkaṃ",
  "tika-s0401t:557_6": "uppāditaṃ nāma tasmiṃ khaṇe dhammacakkassa uppādanāya kātabbakiccassa kassaci abhāvā.",
  "tika-s0401t:557_7": "Paṭivedhañāṇañhi idha “dhammacakka”nti adhippetaṃ. Idāni desanāñāṇavasena dhammacakkaṃ",
  "tika-s0401t:557_8": "dassetuṃ – “kadā pavatteti nāmā”tiādimāha. Na kevalaṃ therasseva, atha kho sabbesampi",
  "tika-s0401t:557_9": "sāsanikānaṃ dhammakathā bhagavato dhammadesanā catunnaṃ ariyasaccānaṃ catunnañca",
  "tika-s0401t:557_10": "ekattādinayānaṃ avirādhanatoti dassetuṃ – “yo hi koci bhikkhu vā”tiādi āraddhaṃ.",
  "tika-s0401t:557_11": "Sesaṃ suviññeyyameva.",
  "tika-s0401t:558": "Ekapuggalavaggavaṇṇanā niṭṭhitā.",
  "tika-s0401t:559": "14. Etadaggavaggo",
  "tika-s0401t:560": "(14) 1. Paṭhamaetadaggavaggo",
  "tika-s0401t:561": "Etadaggapadavaṇṇanā",
  "tika-s0401t:562_0": "188. Etadaggesu paṭhamavaggassa paṭhame ādimhi dissatīti ettha aggasaddoti ānetvā",
  "tika-s0401t:562_1": "yojetabbaṃ. Ajjataggeti ajjadivasaṃ ādiṃ katvāti attho. Aṅgulaggenāti aṅgulikoṭiyā.",
  "tika-s0401t:562_2": "Ambilagganti ambilakoṭṭhāso. Koṭibhūtāti paramakoṭibhūtā tasmiṃ ṭhāne tādisānaṃ aññesaṃ",
  "tika-s0401t:562_3": "abhāvato. Tato eva seṭṭhabhūtātipi aggā. Etadaggasannikkhepoti etadagge ṭhapanaṃ",
  "tika-s0401t:562_4": "aṭṭhuppattiādīhi catūhipi kāraṇehi. Mahāpaññatāya therena etadaggaṭṭhānassa laddhabhāvaṃ",
  "tika-s0401t:562_5": "vitthārato dassetuṃ – “katha”ntiādimāha. Dve padantarānīti kaṇḍambamūle yugandharapabbateti",
  "tika-s0401t:562_6": "dvīsu ṭhānesu dve padāni dassetvā. Muṇḍapīṭhakanti yaṃ sattaṅgaṃ pañcaṅgaṃ vā na",
  "tika-s0401t:562_7": "hoti, kevalaṃ muṇḍakapīṭhaṃ, taṃ sandhāyetaṃ vuttaṃ. Avattharitvā nisīdīti buddhānubhāvena",
  "tika-s0401t:562_8": "ajjhottharitvā nisīdi. Tenāha – “evaṃ nisīdanto”tiādi. Kāyasakkhiṃ katvāti nāmakāyena",
  "tika-s0401t:562_9": "desanāya sampaṭicchanavasena sakkhibhūtaṃ katvā. Kusalā dhammā akusalā dhammā abyākatā",
  "tika-s0401t:562_10": "dhammāti iti-saddo ādyattho, tena sabbaṃ abhidhammadesanaṃ saṅgaṇhāti.",
  "tika-s0401t:563_0": "Pāṭihāriyaṭṭhāneti yamakapāṭihāriyassa kataṭṭhāne. Passathāti tesaṃ bahubhāvaṃ sandhāya",
  "tika-s0401t:563_1": "vuttaṃ. Assāti manussasamūhassa ekabhāvaṃ. Ākappanti ākāraṃ. Mahājanoti sadevake",
  "tika-s0401t:563_2": "loke sabbo mahājano. Yathā nirayadassanaṃ saṃvegajananatthaṃ, evaṃ devalokadassanampi",
  "tika-s0401t:563_3": "saṃvegajananatthameva “anupubbikathāyaṃ saggakathā viya evaṃ sabbasampattisamupetopi",
  "tika-s0401t:563_4": "saggo anicco addhuvo cavanadhammo”ti. Sajjetvāti samapaṇṇāsāya mucchanāhi yathā kāmena",
  "tika-s0401t:563_5": "nivādetuṃ sakkā, evaṃ sajjetvā.",
  "tika-s0401t:564_0": "Puthujjanapañcakaṃ pañhanti puthujjanapañhaṃ ādiṃ katvā pavattitaṃ khīṇāsavapañhapariyantaṃ",
  "tika-s0401t:564_1": "pañhapañcakaṃ. Paṭhamaṃ…pe… pucchīti puthujjanavisaye pañhaṃ pucchi. Paṭisambhidā",
  "tika-s0401t:564_2": "yathābhinīhāraṃ yathāsakaṃ vipassanābhinīhārena paṭhamabhūmiyādayo viya pavattitavisayāti",
  "tika-s0401t:564_3": "vuttaṃ – “te attano attano paṭisambhidāvisaye ṭhatvā kathayiṃsū”ti. Buddhavisaye pañhaṃ pucchīti –",
  "tika-s0401t:565": "“Ye ca saṅkhātadhammāse, ye ca sekhā puthū idha;",
  "tika-s0401t:566": "Tesaṃ me nipako iriyaṃ, puṭṭho pabrūhi mārisā”ti. –",
  "tika-s0401t:567_0": "Idaṃ pañhaṃ pucchi. Tattha saṅkhātadhammāti saṅkhātā ñātā catusaccadhammā, ye ca",
  "tika-s0401t:567_1": "saṅkhātadhammā catūhi maggehi paṭividdhacatusaccadhammāti attho. Iminā asekkhā kathitā.",
  "tika-s0401t:567_2": "Puthu-saddo ubhayatthapi yojetabbo “ye puthū saṅkhātadhammā, ye ca puthū sekhā”ti.",
  "tika-s0401t:567_3": "Tesanti tesaṃ dvinnaṃ sekkhāsekkhapuggalānaṃ me puṭṭhoti yojetabbaṃ, mayā puṭṭhoti",
  "tika-s0401t:567_4": "attho. Iriyanti sekkhāsekkhabhūmiyā āgamanappaṭipadaṃ. Iriyati gacchati sekkhabhūmiṃ",
  "tika-s0401t:567_5": "asekkhabhūmiñca etāyāti iriyā, taṃ tesaṃ iriyaṃ āgamanappaṭipadaṃ mayā puṭṭho pabrūhi",
  "tika-s0401t:567_6": "kathehīti attho. Evaṃ bhagavā buddhavisaye pañhaṃ pucchitvā “imassa nu kho, sāriputta,",
  "tika-s0401t:567_7": "saṃkhittena bhāsitassa kathaṃ vitthārena attho daṭṭhabbo”ti āha. Thero pañhaṃ oloketvā",
  "tika-s0401t:567_8": "“satthā maṃ sekkhāsekkhānaṃ bhikkhūnaṃ āgamanappaṭipadaṃ pucchatī”ti pañhe nikkaṅkho",
  "tika-s0401t:567_9": "hutvā “āgamanappaṭipadā nāma khandhādivasena bahūhipi mukhehi sakkā kathetuṃ, katarākārena",
  "tika-s0401t:567_10": "nu kho kathento satthu ajjhāsayaṃ gaṇhituṃ sakkhissāmī”ti ajjhāsaye kaṅkhi, taṃ sandhāyetaṃ",
  "tika-s0401t:567_11": "vuttaṃ – “dhammasenāpati…pe… na sakkotī”ti. Pucchitapañhaṃ vissajjetuṃ paṭibhāne",
  "tika-s0401t:567_12": "asati disāvilokanaṃ sattānaṃ sabhāvoti dassento, “puratthima…pe... nāsakkhī”ti āha.",
  "tika-s0401t:567_13": "Tattha pañhuppattiṭṭhānanti pañhuppattikāraṇaṃ.",
  "tika-s0401t:568_0": "Therassa kilamanabhāvaṃ jānitvāti “sāriputto pañhe nikkaṅkho, ajjhāsaye me kaṅkhamāno",
  "tika-s0401t:568_1": "kilamatī”ti therassa kilamanabhāvaṃ ñatvā. Catumahābhūtikakāyapariggahanti etena",
  "tika-s0401t:568_2": "khandhamukhena nāmarūpapariggaho vutto. “Bhūtamidanti, sāriputta, samanupassasī”ti",
  "tika-s0401t:568_3": "hi vadantena bhagavatā khandhavasena nāmarūpapariggaho dassito. Evaṃ kirassa bhagavato",
  "tika-s0401t:568_4": "ahosi “sāriputto mayā naye adinne kathetuṃ na sakkhissati, dinne pana naye mamajjhāsayaṃ",
  "tika-s0401t:568_5": "gahetvā khandhavasena kathessatī”ti. Therassa saha nayadānena so pañho nayasatena",
  "tika-s0401t:568_6": "nayasahassena upaṭṭhāsi. Tenāha – “aññātaṃ bhagavā, aññātaṃ sugatā”ti.",
  "tika-s0401t:569_0": "Arūpāvacare paṭisandhi nāma na hotīti bodhisambhārasambharaṇassa anokāsabhāvato vuttaṃ.",
  "tika-s0401t:569_1": "Tenāha – “abhabbaṭṭhānattā”ti, laddhabyākaraṇānaṃ bodhisattānaṃ uppattiyā abhabbadesattāti",
  "tika-s0401t:569_2": "attho. Rūpāvacare nibbattīti kammavasitāsambhavato arūpāvacare anibbattitvā rūpāvacare nibbatti.",
  "tika-s0401t:570_0": "Parosahassantiādinā parosahassajātakaṃ dasseti. Tattha parosahassampīti atirekasahassampi.",
  "tika-s0401t:570_1": "Samāgatānanti sannipatitānaṃ bhāsitassa atthaṃ jānituṃ asakkontānaṃ bālānaṃ. Kandeyyuṃ",
  "tika-s0401t:570_2": "te vassasataṃ apaññāti te evaṃ samāgatā apaññā ime bālattā sasā viya vassasatampi",
  "tika-s0401t:570_3": "vassasahassampi rodeyyuṃ parideveyyuṃ. Rodamānāpi pana atthaṃ vā kāraṇaṃ vā neva",
  "tika-s0401t:570_4": "jāneyyunti dīpeti. Ekova seyyo puriso sapaññoti evarūpānaṃ bālānaṃ parosahassatopi",
  "tika-s0401t:570_5": "eko paṇḍitapurisova seyyo varataroti attho. Kīdiso sapaññoti āha – “yo bhāsitassa",
  "tika-s0401t:570_6": "vijānāti attha”nti, ayaṃ jeṭṭhantevāsiko viya yo bhāsitassa atthaṃ jānāti, so tādiso",
  "tika-s0401t:570_7": "sapañño varataroti attho. Dutiye parosatajātake jhāyeyyunti yāthāvato atthaṃ jānituṃ",
  "tika-s0401t:570_8": "samāhitā hutvā cinteyyuṃ. Sesamettha vuttanayameva.",
  "tika-s0401t:571_0": "Tatiyajātake ye saññinoti ṭhapetvā nevasaññānāsaññāyatanalābhino avasesacittakasatte",
  "tika-s0401t:571_1": "dasseti. Tepi duggatāti tassā nevasaññānāsaññāyatanasamāpattiyā alābhato tepi duggatā",
  "tika-s0401t:571_2": "dukkhaṃ upagatā saññībhave. “Saññā rogo saññā gaṇḍo saññā salla”nti hi te saññāya",
  "tika-s0401t:571_3": "ādīnavadassino. Yepi asaññinoti asaññībhave nibbatte acittakasatte dasseti. Tepi",
  "tika-s0401t:571_4": "imissāyeva samāpattiyā alābhato duggatāyeva. Jhānasukhaṃ anaṅgaṇaṃ niddosaṃ yathāvuttadosābhāvato.",
  "tika-s0401t:571_5": "Balavacittekaggatāsabhāvenapi taṃ anaṅgaṇaṃ nāma jātaṃ. Nevasaññī nāsaññīti āhāti",
  "tika-s0401t:571_6": "atīte kira bārāṇasiyaṃ brahmadatte rajjaṃ kārente bodhisatto araññāyatane kālaṃ karonto",
  "tika-s0401t:571_7": "antevāsikehi puṭṭho “nevasaññī nāsaññī”ti āha. Purimajātake vuttanayeneva tāpasā",
  "tika-s0401t:571_8": "jeṭṭhantevāsikassa kathaṃ na gaṇhiṃsu. Bodhisatto ābhassarato āgantvā ākāse ṭhatvā",
  "tika-s0401t:571_9": "imaṃ gāthamāha. Tena vuttaṃ – “sesaṃ vuttanayeneva veditabba”nti.",
  "tika-s0401t:572_0": "Catutthajātake candassa viya ābhā etassāti candābhaṃ, odātakasiṇaṃ. Sūriyābhanti",
  "tika-s0401t:572_1": "sūriyassa viya ābhā etassāti sūriyābhaṃ, pītakasiṇaṃ. Yodha paññāya gādhatīti yo",
  "tika-s0401t:572_2": "puggalo idha sattaloke idaṃ kasiṇadvayaṃ paññāya gādhati, ārammaṇaṃ katvā anuppavisati,",
  "tika-s0401t:572_3": "tattha vā patiṭṭhahati. Avitakkena dutiyajjhānena ābhassarūpago hotīti so puggalo",
  "tika-s0401t:572_4": "tathā katvā paṭiladdhena dutiyena jhānena ābhassarabrahmalokūpago hoti. Sesaṃ purimanayeneva",
  "tika-s0401t:572_5": "veditabbanti iminā imaṃ dasseti – atīte bārāṇasiyaṃ brahmadatte rajjaṃ kārente bodhisatto",
  "tika-s0401t:572_6": "araññāyatane kālaṃ karonto antevāsikehi pucchito “candābhaṃ sūriyābha”nti vatvā ābhassare",
  "tika-s0401t:572_7": "nibbatto. Tāpasā jeṭṭhantevāsikassa na saddahiṃsu. Bodhisatto āgantvā ākāse ṭhito imaṃ gāthaṃ abhāsi.",
  "tika-s0401t:573_0": "Pañcamajātake āsīsethevāti āsācchedaṃ akatvā attano kammesu āsaṃ kareyyeva. Na nibbindeyyāti",
  "tika-s0401t:573_1": "na nibbedaṃ uppādeyya, na ukkaṇṭheyyāti attho. Voti nipātamattaṃ. Yathā icchinti",
  "tika-s0401t:573_2": "ahañhi saṭṭhihatthā narakā uṭṭhānaṃ icchiṃ, somhi tatheva jāto, tato uṭṭhitoyevāti dīpeti.",
  "tika-s0401t:574_0": "Atīte kira bārāṇasiyaṃ brahmadatte rajjaṃ kārente bodhisatto sarabhamigayoniyaṃ nibbattitvā",
  "tika-s0401t:574_1": "araññe paṭivasati. Rājā migavittako ahosi thāmasampanno. Ekadivasaṃ gantvā amacce",
  "tika-s0401t:574_2": "āha – “yassa passena migo palāyati, teneva so dātabbo”ti. Athekadivasaṃ sarabhamigo",
  "tika-s0401t:574_3": "uṭṭhāya rañño ṭhitaṭṭhānena palāyi. Atha naṃ amaccā uppaṇḍesuṃ. Rājā cintesi – “ime",
  "tika-s0401t:574_4": "maṃ parihāsanti, mama pamāṇaṃ na jānantī”ti gāḷhaṃ nivāsetvā pattikova khaggaṃ ādāya",
  "tika-s0401t:574_5": "“sarabhaṃ gaṇhissāmī”ti vegena pakkhandi. Atha naṃ disvā tīṇi yojanāni anubandhi.",
  "tika-s0401t:574_6": "Sarabho araññaṃ pāvisi. Rājāpi pāvisiyeva. Tattha sarabhamigassa gamanamagge saṭṭhihatthamatto",
  "tika-s0401t:574_7": "mahāpūtipātanarakaāvāṭo atthi, so tiṃsahatthamattaṃ udakena puṇṇo tiṇehi ca paṭicchanno.",
  "tika-s0401t:574_8": "Sarabho udakagandhaṃ ghāyitvāva āvāṭabhāvaṃ ñatvā thokaṃ osakkitvā gato. Rājā pana",
  "tika-s0401t:574_9": "ujukameva āgacchanto tasmiṃ pati.",
  "tika-s0401t:575_0": "Sarabho tassa padasaddaṃ asuṇanto nivattitvā taṃ apassanto “narakaāvāṭe patito bhavissatī”ti",
  "tika-s0401t:575_1": "ñatvā āgantvā olokento taṃ gambhīre udake appatiṭṭhe kilamantaṃ disvā tena katāparādhaṃ",
  "tika-s0401t:575_2": "hadaye akatvā sañjātakāruñño “mā mayi passante varāko nassatu, imamhā taṃ dukkhā",
  "tika-s0401t:575_3": "mocessāmī”ti āvāṭatīre ṭhito “mā bhāyi, mahārāja, ahaṃ taṃ dukkhā mocessāmī”ti vatvā",
  "tika-s0401t:575_4": "attano piyaputtaṃ uddharituṃ ussāhaṃ karonto viya tassuddharaṇatthāya silāya yoggaṃ",
  "tika-s0401t:575_5": "katvā “vijjhissāmī”ti āgataṃ rājānaṃ saṭṭhihatthā narakā uddharitvā assāsetvā piṭṭhiṃ",
  "tika-s0401t:575_6": "āropetvā araññā nīharitvā senāya avidūre otāretvā ovādamassa datvā pañcasu sīlesu",
  "tika-s0401t:575_7": "patiṭṭhāpesi. Rājā senaṅgaparivuto nagaraṃ gantvā “ito paṭṭhāya sakalaraṭṭhavāsino",
  "tika-s0401t:575_8": "pañca sīlāni rakkhantū”ti dhammabheriṃ carāpesi. Mahāsattena pana attano kataguṇaṃ",
  "tika-s0401t:575_9": "kassaci akathetvā sāyaṃ nānaggarasabhojanaṃ bhuñjitvā alaṅkatasayane sayitvā paccūsakāle",
  "tika-s0401t:575_10": "mahāsattassa guṇaṃ saritvā uṭṭhāya sayanapiṭṭhe pallaṅkena nisīditvā pītipuṇṇena",
  "tika-s0401t:575_11": "hadayena udānaṃ udānento “āsīsetheva puriso”tiādinā imā cha gāthā abhāsi.",
  "tika-s0401t:576_0": "Tattha ahitā hitā cāti dukkhaphassā sukhaphassā ca, maraṇaphassā, jīvitaphassātipi",
  "tika-s0401t:576_1": "attho. Sattānañhi maraṇaphasso ahito, jīvitaphasso hito. Tesaṃ acintito maraṇaphasso",
  "tika-s0401t:576_2": "āgacchatīti dasseti. Acintitampīti mayā “āvāṭe patissāmī”ti na cintitaṃ, “sarabhaṃ",
  "tika-s0401t:576_3": "māressāmī”ti cintitaṃ. Idāni pana me cintitaṃ naṭṭhaṃ, acintitameva jātanti udānavasena",
  "tika-s0401t:576_4": "vadati. Bhogāti yasaparivārā, ete cintāmayā na honti. Tasmā ñāṇavatā vīriyameva kātabbanti",
  "tika-s0401t:576_5": "vadati. Vīriyavato hi acintitampi hotiyeva.",
  "tika-s0401t:577_0": "Tassetaṃ udānaṃ udānentasseva aruṇaṃ uṭṭhahi. Purohito pātova sukhaseyyapucchanatthaṃ",
  "tika-s0401t:577_1": "āgantvā dvāre ṭhito tassa udānagītasaddaṃ sutvā cintesi – “rājā hiyyo migavaṃ agamāsi,",
  "tika-s0401t:577_2": "tattha sarabhamigaṃ viddho bhavissati, tena maññe udānaṃ udānetī”ti. Evaṃ brāhmaṇassa",
  "tika-s0401t:577_3": "rañño paripuṇṇabyañjanaṃ udānaṃ sutvā sumajjite ādāse mukhaṃ olokentassa chāyā viya",
  "tika-s0401t:577_4": "raññā ca sarabhena ca katakāraṇaṃ pākaṭaṃ ahosi, so nakhaggena dvāraṃ ākoṭesi. Rājā",
  "tika-s0401t:577_5": "“ko eso”ti pucchi. Ahaṃ, deva, purohitoti. Athassa dvāraṃ vivaritvā “ito ehācariyā”ti",
  "tika-s0401t:577_6": "āha. So pavisitvā rājānaṃ jayāpetvā ekamantaṃ ṭhito “ahaṃ, mahārāja, tayā araññe",
  "tika-s0401t:577_7": "katakāraṇaṃ jānāmi, tvaṃ ekaṃ sarabhamigaṃ anubandhanto narake patito, atha naṃ so",
  "tika-s0401t:577_8": "sarabho silāya yoggaṃ katvā narakato uddhari, so tvaṃ tassa guṇaṃ saritvā udānaṃ",
  "tika-s0401t:577_9": "udānesī”ti vatvā “sarabhaṃ giriduggasmi”ntiādinā dve gāthā abhāsi.",
  "tika-s0401t:578_0": "Tattha anusarīti anubandhi. Vikkantanti uddharaṇatthāya kataparakkamaṃ. Anujīvasīti",
  "tika-s0401t:578_1": "upajīvasi, tassānubhāvena tayā jīvitaṃ laddhanti attho. Samuddharīti uddharaṇaṃ akāsi.",
  "tika-s0401t:578_2": "Silāya yoggaṃ sarabho karitvāti silāya sopānasadisāya narakato uddharaṇayoggataṃ",
  "tika-s0401t:578_3": "karitvā. Alīnacittanti saṅkocaṃ appattacittaṃ. Ta migaṃ vadesīti suvaṇṇasarabhamigaṃ",
  "tika-s0401t:578_4": "idha sirisayane nipanno vaṇṇesi. Taṃ sutvā rājā, “ayaṃ mayā saddhiṃ na migavaṃ āgato,",
  "tika-s0401t:578_5": "sabbañca pavattiṃ jānāti, kathaṃ nu kho jānāti, pucchissāmi na”nti cintetvā – “kiṃ",
  "tika-s0401t:578_6": "tvaṃ nu tatthevā”ti navamagāthamāha. Tattha bhiṃsarūpanti kiṃ nu te ñāṇaṃ balavajātikaṃ,",
  "tika-s0401t:578_7": "tenetaṃ jānāsīti vadati. Brāhmaṇo “nāhaṃ sabbaññubuddho, byañjanaṃ amakkhetvā tayā",
  "tika-s0401t:578_8": "kathitagāthāya pana mayhaṃ attho upaṭṭhātī”ti dīpento “na cevaha”nti dasamagāthamāha.",
  "tika-s0401t:578_9": "Tattha subhāsitānanti byañjanaṃ amakkhetvā suṭṭhu bhāsitānaṃ. Atthaṃ tadānentīti",
  "tika-s0401t:578_10": "yo tesaṃ attho, taṃ ānenti upadhārentīti attho. Tadā purohito dhammasenāpati ahosi.",
  "tika-s0401t:578_11": "Tenevāha – “atītepī”tiādi. Sesaṃ uttānatthameva.",
  "tika-s0401t:579": "Aññāsikoṇḍaññattheravatthu",
  "tika-s0401t:580_0": "Aññāsikoṇḍaññattherādayotiādīsu pana yāthāvasarasaguṇavasenāti yathāsabhāvaguṇavasena.",
  "tika-s0401t:580_1": "Pabbajjāvasena paṭivedhavasena suciraṃ sunipuṇaṃ rattindivaparicchedajānanavasena",
  "tika-s0401t:580_2": "ca rattaññutā veditabbāti taṃ dassento “ṭhapetvā hi sammāsambuddha”ntiādimāha. Pākaṭova",
  "tika-s0401t:580_3": "hotīti satipaññāvepullappattiko pākaṭo vibhūto hoti. Aññāsikoṇḍaññoti sāvakesu sabbapaṭhamaṃ",
  "tika-s0401t:580_4": "cattāri ariyasaccāni ñātakoṇḍañño. Sabbesupi etadaggesūti sabbesupi etadaggasuttesu,",
  "tika-s0401t:580_5": "sabbesu vā etadaggaṭṭhapanesu.",
  "tika-s0401t:581_0": "Dhurapattānīti pattānaṃ pamukhabhūtāni bāhirapattāni. Navutihatthānīti majjhimapurisassa",
  "tika-s0401t:581_1": "hatthena navutiratanāni. Padumeneva taṃ taṃ padesaṃ uttarati atikkamatīti padumuttaro,",
  "tika-s0401t:581_2": "bhagavā. Gandhadāmamālādāmādīhīti ādisaddena pattadāmādiṃ saṅgaṇhāti. Tattha gandhadāmehi",
  "tika-s0401t:581_3": "katamālā gandhadāmaṃ. Lavaṅgatakkolajātipupphādīhi katamālā mālādāmaṃ. Tamālapattādīhi",
  "tika-s0401t:581_4": "katamālā pattadāmaṃ. Vaṅgapaṭṭeti vaṅgadese uppannaghanasukhumavatthe. Uttamasukhumavatthanti kāsikavatthamāha.",
  "tika-s0401t:582_0": "Teparivaṭṭadhammacakkappavattanasuttantapariyosāneti ettha “idaṃ dukkhaṃ ariyasacca”ntiādinā",
  "tika-s0401t:582_1": "saccavasena, “dukkhaṃ ariyasaccaṃ pariññeyya”ntiādinā kiccavasena, “dukkhaṃ ariyasaccaṃ",
  "tika-s0401t:582_2": "pariññāta”ntiādinā katavasena ca tīhi ākārehi parivaṭṭetvā catunnaṃ saccānaṃ desitattā",
  "tika-s0401t:582_3": "tayo parivaṭṭā etassa atthīti tiparivaṭṭaṃ, tiparivaṭṭameva teparivaṭṭaṃ, teparivaṭṭañca",
  "tika-s0401t:582_4": "taṃ dhammacakkappavattanañcāti teparivaṭṭadhammacakkappavattanaṃ, tadeva suttantaṃ,",
  "tika-s0401t:582_5": "tassa pariyosāneti attho.",
  "tika-s0401t:583_0": "Sāligabbhaṃ phāletvā ādāyāti sāligabbhaṃ phāletvā tattha labbhamānaṃ sālikhīrarasaṃ",
  "tika-s0401t:583_1": "ādāya. Anucchavikanti buddhānaṃ anucchavikaṃ khīrapāyasaṃ pacāpema. Veṇiyo purisabhāvavasena",
  "tika-s0401t:583_2": "bandhitvā kalāpakaraṇe kalāpaggaṃ. Khale kalāpānaṃ ṭhapanadivase khalaggaṃ. Madditvā",
  "tika-s0401t:583_3": "vīhīnaṃ rāsikaraṇadivase khalabhaṇḍaggaṃ. Koṭṭhesu hi dhaññassa pakkhipanadivase koṭṭhaggaṃ.",
  "tika-s0401t:584_0": "Dve gatiyoti dve eva nipphattiyo, dve niṭṭhāti attho. Tasmiṃ kumāre sabbaññutaṃ patteti",
  "tika-s0401t:584_1": "koṇḍaññamāṇavasseva laddhiyaṃ ṭhatvā itarepi cha janā putte anusāsiṃsu. Bodhirukkhamūle",
  "tika-s0401t:584_2": "pācīnapassaṃ acalaṭṭhānaṃ nāma, yaṃ “vajirāsana”ntipi vuccati. Mahataṃ mahatiyo vahatīti",
  "tika-s0401t:584_3": "“pācīnamukho”ti avatvā “pācīnalokadhātuabhimukho”ti vuttaṃ. Maṃsacakkhupi lokanāthassa",
  "tika-s0401t:584_4": "appaṭighātaṃ mahāvisayañcāti. Caturaṅgasamannāgatanti “kāmaṃ taco ca nhāru ca, aṭṭhi",
  "tika-s0401t:584_5": "ca avasissatū”tiādinā vuttacaturaṅgasamannāgataṃ.",
  "tika-s0401t:585_0": "Idaṃ pana sabbamevāti “kassa nu kho ahaṃ paṭhamaṃ dhammaṃ desessāmī”tiādinayappavattaṃ",
  "tika-s0401t:585_1": "sabbameva. Parivitakkamattameva tathā atthasiddhiyā abhāvato. Pupphitaphalitaṃ katvāti",
  "tika-s0401t:585_2": "abhiññāpaṭisambhidāhi sabbapāliphullaṃ, maggaphalehi sabbaso phalabhārabharitañca",
  "tika-s0401t:585_3": "karonto pupphitaṃ phalitaṃ katvā. Apakkamitukāmo hutvāti dvepi aggasāvake attano",
  "tika-s0401t:585_4": "nipaccakāraṃ karonte disvā tesaṃ guṇātirekataṃ bahu maññanto buddhānaṃ santikā apakkamitukāmo",
  "tika-s0401t:585_5": "hutvā. Tatthevāti chaddantadahatīreyeva.",
  "tika-s0401t:586": "Sāriputta-moggallānattheravatthu",
  "tika-s0401t:587_0": "189-190. Dutiyatatiyesu iddhimantānanti ettha manta-saddo atisayatthavisayoti therassa",
  "tika-s0401t:587_1": "atisayikaiddhitaṃ dassetuṃ – “iddhiyā sampannāna”nti vuttaṃ. Saha paṃsūhi kīḷiṃsūti",
  "tika-s0401t:587_2": "sahapaṃsukīḷitā. Idhalokattabhāvamevāti diṭṭhadhammikaattabhāvameva. Soḷasa paññā",
  "tika-s0401t:587_3": "paṭivijjhitvā ṭhitoti majjhimanikāye anupadasuttantadesanāya “mahāpañño, bhikkhave,",
  "tika-s0401t:587_4": "sāriputto, puthupañño, bhikkhave, sāriputto, hāsapañño, bhikkhave, sāriputto, javanapañño,",
  "tika-s0401t:587_5": "bhikkhave, sāriputto, tikkhapañño, bhikkhave, sāriputto, nibbedhikapañño, bhikkhave,",
  "tika-s0401t:587_6": "sāriputto”ti evamāgatā mahāpaññādikā cha, tasmiṃyeva sutte āgatā navānupubbavihārasamāpattipaññā,",
  "tika-s0401t:587_7": "arahattamaggapaññāti imā soḷasavidhā paññā paṭivijjhitvā sacchikatvā ṭhito.",
  "tika-s0401t:588_0": "Pañhasākacchanti pañhassa pucchanavasena vissajjanavasena ca sākacchaṃ karoti. Atthikehi",
  "tika-s0401t:588_1": "upaññātaṃ magganti etaṃ anubandhanassa kāraṇavacanaṃ. Idañhi vuttaṃ hoti – yaṃnūnāhaṃ",
  "tika-s0401t:588_2": "imaṃ bhikkhuṃ piṭṭhito piṭṭhito anubandheyyaṃ. Kasmā? Yasmā idaṃ piṭṭhito piṭṭhito",
  "tika-s0401t:588_3": "anubandhanaṃ nāma atthikehi upaññātaṃ maggaṃ, ñāto ceva upagato ca maggoti attho.",
  "tika-s0401t:588_4": "Atha vā atthikehi amhehi maraṇe sati amatenapi bhavitabbanti evaṃ kevalaṃ atthīti",
  "tika-s0401t:588_5": "upaññātaṃ, anumānañāṇena upagantvā ñātaṃ nibbānaṃ nāma atthi, taṃ magganto pariyesantoti",
  "tika-s0401t:588_6": "evampettha attho daṭṭhabbo.",
  "tika-s0401t:589_0": "Nesaṃ parisāyāti dvinnaṃ aggasāvakānaṃ parivārabhūtaparisāya. Dve aggasāvaketi sāriputtamoggallāne",
  "tika-s0401t:589_1": "dve mahānubhāve sāvake. Ṭhānantareti aggasāvakattasaññite ṭhānantare ṭhapesi. Kasmā",
  "tika-s0401t:589_2": "panettha “aggasāvake”ti avatvā “mahāsāvake”ti vuttaṃ. Yadi aññepi mahātherā abhiññātādiguṇavisesayogena",
  "tika-s0401t:589_3": "“mahāsāvakā”ti vattabbataṃ labhanti, imeyeva pana sāvakesu anaññasādhāraṇabhūtā visesato",
  "tika-s0401t:589_4": "“mahāsāvakā”ti vattabbāti dassanatthaṃ “dvepi mahāsāvake”ti vuttaṃ.",
  "tika-s0401t:590": "Mahākassapattheravatthu",
  "tika-s0401t:591_0": "191. Catutthe yasmā dhutavādadhutadhammadhutaṅgāni dhutamūlakāni, tasmā “dhuto veditabbo”ti",
  "tika-s0401t:591_1": "āraddhaṃ, tattha kilese dhuni dhutavāti dhuto, dhutakileso puggalo, kilesadhunano",
  "tika-s0401t:591_2": "vā dhammo, kilesadhunano dhammoti ca sapubbabhāgo ariyamaggo daṭṭhabbo. Taṃ dhutasaññitaṃ",
  "tika-s0401t:591_3": "kilesadhunanadhammaṃ vadati, pare tattha patiṭṭhāpetīti dhutavādo. Catukkañcettha",
  "tika-s0401t:591_4": "sambhavatīti taṃ dassetuṃ – “ettha panā”tiādi āraddhaṃ. Tayidanti nipāto, tassa so",
  "tika-s0401t:591_5": "ayanti attho. Dhutabhūtassa dhutabhūtā dhammā dhutadhammā. Appicchatā santuṭṭhitā",
  "tika-s0401t:591_6": "heṭṭhā vuttā eva. Kilese sammā likhati tacchatīti sallekho, kilesajegucchī, tassa",
  "tika-s0401t:591_7": "bhāvo sallekhatā. Dvīhipi kāmehi viviccatīti paviveko, yonisomanasikārabahulo puggalo,",
  "tika-s0401t:591_8": "tassa bhāvo pavivekatā. Iminā sarīraṭṭhapanamattena atthīti idamaṭṭhi ttha-kārassa",
  "tika-s0401t:591_9": "ṭṭha-kāraṃ katvā, tassa bhāvo idamaṭṭhitā, imehi vā kusaladhammehi atthi idamaṭṭhi,",
  "tika-s0401t:591_10": "yena ñāṇena “pabbajitena nāma paṃsukūlikaṅgādīsu patiṭṭhitena bhavitabba”nti yathānusiṭṭhaṃ",
  "tika-s0401t:591_11": "dhutaguṇe samādiyati ceva pariharati ca, taṃ ñāṇaṃ idamaṭṭhitā. Tenāha – “idamaṭṭhitā",
  "tika-s0401t:591_12": "ñāṇamevā”ti. Dhutadhammā nāmāti dhutaṅgasevanāya paṭipakkhabhūtānaṃ pāpadhammānaṃ",
  "tika-s0401t:591_13": "dhunanavasena pavattiyā dhutoti laddhanāmāya dhutaṅgacetanāya upakārakā dhammāti",
  "tika-s0401t:591_14": "katvā dhutadhammā nāma. Anupatantīti tadantogadhā tappariyāpannā honti tadubhayasseva",
  "tika-s0401t:591_15": "pavattivisesabhāvato. Paṭikkhepavatthūsūti dhutaṅgasevanāya paṭikkhipitabbavatthūsu pahātabbavatthūsu.",
  "tika-s0401t:592_0": "Paṃsukūlikaṅgaṃ…pe… nesajjikaṅganti uddesopi peyyālanayena dassito. Yadettha vattabbaṃ,",
  "tika-s0401t:592_1": "taṃ sabbaṃ visuddhimagge vitthārato vuttaṃ. Dhutavādaggahaṇeneva therassa dhutabhāvopi",
  "tika-s0401t:592_2": "gahito hotīti “dhutavādāna”nteva vuttaṃ. Ayaṃ mahāti abhinīhārādimahantatāyapi sāsanassa",
  "tika-s0401t:592_3": "upakāritāyapi ayaṃ thero mahā, guṇamahantatāya pasaṃsāvacanameva vā etaṃ therassa",
  "tika-s0401t:592_4": "yadidaṃ mahākassapoti yathā “mahāmoggallāno”ti.",
  "tika-s0401t:593_0": "Satthu dhammadesanāya vatthuttaye sañjātappasādatāya upāsakabhāve ṭhitattā vuttaṃ",
  "tika-s0401t:593_1": "– “uposathaṅgāni adhiṭṭhāyā”tiādi. Etassa aggabhāvassāti yojetabbaṃ. Saccakāroti",
  "tika-s0401t:593_2": "saccabhāvāvaho kāro, avisaṃvādanavasena vā tadatthasādhanoti attho. Kolāhalanti kutūhalavipphāro.",
  "tika-s0401t:593_3": "Satthā sattame sattame saṃvacchare dhammaṃ kathento sattānaṃ savanayoggaṃ kālaṃ sallakkhento",
  "tika-s0401t:593_4": "divā sāyanhasamayaṃ katheti, rattiyaṃ sakalayāmaṃ. Tenāha – “brāhmaṇo brāhmaṇe āha",
  "tika-s0401t:593_5": "– ‘bhoti kiṃ rattiṃ dhammaṃ suṇissasi divā”’ti. Vissāsikoti vissāsikabhāvo. “Tato",
  "tika-s0401t:593_6": "paṭṭhāya so”ti vā pāṭho.",
  "tika-s0401t:594_0": "Dve asaṅkhyeyyāni pūritapāramissāti idaṃ sā paramparāya sotapatitaṃ atthaṃ gahetvā",
  "tika-s0401t:594_1": "āha. Adinnavipākassāti avipakkavipākassa. Bhaddake kāleti yutte kāle. Nakkhattanti",
  "tika-s0401t:594_2": "nakkhattena lakkhitaṃ chaṇaṃ. Tasmiṃ tasmiñhi nakkhatte anubhavitabbachaṇāni nakkhattāni",
  "tika-s0401t:594_3": "nāma, itarāni pana chaṇāni nāma. Sammāpatitadukkhato vimocanena tato niyyānāvahatāya",
  "tika-s0401t:594_4": "icchitatthassa labhāpanato ca niyyānikaṃ. Tesanti suvaṇṇapadumānaṃ. Olambakāti suvaṇṇaratanavicittā",
  "tika-s0401t:594_5": "ratanadāmā. Puññaniyāmenāti puññānubhāvasiddhena niyāmena. Svassa bārāṇasirajjaṃ",
  "tika-s0401t:594_6": "dātuṃ katokāso. Phussarathanti maṅgalarathaṃ. Setacchattauṇhīsavālabījanikhaggamaṇipādukāni",
  "tika-s0401t:594_7": "pañcavidhaṃ rājakakudhabhaṇḍanti vadanti. Idha pana setacchattaṃ visuṃ gahitanti",
  "tika-s0401t:594_8": "sīhāsanaṃ pañcamaṃ katvā vadanti. Pārupanakaṇṇanti pārupanavatthassa dasantaṃ. Dibbavatthadāyipuññānubhāvacodito",
  "tika-s0401t:594_9": "“nanu tātā thūla”nti āha. Aho tapassīti aho kapaṇo ahaṃ rājāti attho. Buddhānaṃ saddahitvāti",
  "tika-s0401t:594_10": "buddhānaṃ sāsanaṃ saddahitvā. Caṅkamanasatānīti iti-saddo ādyattho. Tena hi aggisālādīni",
  "tika-s0401t:594_11": "pabbajitasāruppāni ṭhānāni saṅgaṇhāti.",
  "tika-s0401t:595_0": "Sādhukīḷitanti ariyānaṃ parinibbutaṭṭhāne kātabbasakkāraṃ vadati. Nappamajji, nirogā",
  "tika-s0401t:595_1": "ayyāti pucchitākāradassanaṃ. Parinibbutā devāti devī paṭivacanaṃ adāsi. Paṭiyādetvāti",
  "tika-s0401t:595_2": "niyyātetvā. Samaṇakapabbajjanti samitapāpehi ariyehi anuṭṭhātabbapabbajjaṃ. So hi",
  "tika-s0401t:595_3": "rājā paccekabuddhānaṃ vesassa diṭṭhattā “idameva bhaddaka”nti tādisaṃyeva liṅgaṃ",
  "tika-s0401t:595_4": "gaṇhi. Tatthevāti brahmaloke eva. Vīsatime vasse sampatteti āharitvā sambandho. Brahmalokato",
  "tika-s0401t:595_5": "cavitvā nibbattattā, brahmacariyādhikārassa ca cirakālasambhūtattā “evarūpaṃ kathaṃ",
  "tika-s0401t:595_6": "mā kathethā”ti āha. Vīsati dharaṇāni nikkhanti vadanti, pañcapalaṃ nikkhanti apare.",
  "tika-s0401t:595_7": "Itthākaroti itthiratanassa uppattiṭṭhānaṃ. Ayyadhītāti amhākaṃ ayyassa dhītā, bhaddakāpilānīti",
  "tika-s0401t:595_8": "attho. Samānapaṇṇanti sadisapaṇṇaṃ sadisalekhaṃ kumārassa kumārikāya ca yuttaṃ paṇṇalekhaṃ.",
  "tika-s0401t:595_9": "Te purisā samāgataṭṭhānato magadharaṭṭhe mahātitthagāmaṃ maddaraṭṭhe sāgalanagarañca",
  "tika-s0401t:595_10": "uddissa apakkamantā aññamaññaṃ vissajjantā nāma hontīti “ito ca etto ca pesesu”nti vuttā.",
  "tika-s0401t:596_0": "Pupphadāmanti hatthihatthappamāṇaṃ pupphadāmaṃ. Tānīti tāni ubhohi ganthāpitāni dve",
  "tika-s0401t:596_1": "pupphadāmāni. Teti ubho bhaddā ceva pippalikumāro ca. Lokāmisenāti kāmassādena. Asaṃsaṭṭhāti",
  "tika-s0401t:596_2": "na saṃyuttā ghaṭe jalantena viya padīpena ajjhāsaye samujjalantena vimokkhabījena",
  "tika-s0401t:596_3": "samussāhitacittattā. Yantabaddhānīti sassasampādanatthaṃ tattha tattha dvārakavāṭayojanavasena",
  "tika-s0401t:596_4": "baddhāni nikkhamanatumbāni. Kammantoti kasikammakaraṇaṭṭhānaṃ. Dāsikagāmāti dāsānaṃ",
  "tika-s0401t:596_5": "vasanagāmā. Osāretvāti pakkhipitvā. Ākappakuttavasenāti ākāravasena kiriyāvasena.",
  "tika-s0401t:596_6": "Ananucchavikanti pabbajitabhāvassa ananurūpaṃ. Tassa matthaketi dvedhāpathassa dvidhābhūtaṭṭhāne.",
  "tika-s0401t:596_7": "Etesaṃ saṅgahaṃ kātuṃ vaṭṭatīti nisīdatīti sambandho. Sā pana tattha satthu nisajjā",
  "tika-s0401t:596_8": "edisīti dassetuṃ – “nisīdanto panā”tiādi vuttaṃ. Tattha yā buddhānaṃ aparimitakālasambhūtācinteyyāpariññeyyapuññasambhārūpacayanibbattā",
  "tika-s0401t:596_9": "rūpappabhāvabuddhaguṇavijjotitā dvattiṃsamahāpurisalakkhaṇaasītianubyañjanasamujjalitā",
  "tika-s0401t:596_10": "byāmappabhāketumālālaṅkatā sabhāvasiddhitāya akittimā rūpakāyasirī, taṃyeva mahākassapassa",
  "tika-s0401t:596_11": "adiṭṭhapubbappasādasaṃvaddhanatthaṃ aniggūhitvā nisinno bhagavā “buddhavesaṃ gahetvā…pe…",
  "tika-s0401t:596_12": "nisīdī”ti vutto. Asītihatthappadesaṃ byāpetvā pavattiyā asītihatthāti vuttā. Satasākhoti",
  "tika-s0401t:596_13": "bahusākho anekasākho. Suvaṇṇavaṇṇova ahosi nirantaraṃ buddharasmīhi samantato samokiṇṇabhāvato.",
  "tika-s0401t:597_0": "Tīsu ṭhānesūti dūrato nātidūre āsanneti tīsu ṭhānesu. Tīhi ovādehīti “tasmātiha te,",
  "tika-s0401t:597_1": "kassapa, evaṃ sikkhitabbaṃ ‘tibbaṃ me hirottappaṃ paccupaṭṭhitaṃ bhavissati theresu",
  "tika-s0401t:597_2": "navesu majjhimesū’ti. Evañhi te, kassapa, sikkhitabbaṃ. Tasmātiha te, kassapa, evaṃ",
  "tika-s0401t:597_3": "sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ, sabbaṃ taṃ aṭṭhiṃ katvā",
  "tika-s0401t:597_4": "manasi karitvā sabbaṃ cetasā samannāharitvā ohitasoto dhammaṃ suṇissāmī’ti, evañhi",
  "tika-s0401t:597_5": "te, kassapa, sikkhitabbaṃ. Tasmātiha te, kassapa, evaṃ sikkhitabbaṃ ‘sātasahagatā",
  "tika-s0401t:597_6": "ca me kāyagatāsati na vijahissatī’ti, evañhi te, kassapa, sikkhitabba”nti imehi tīhi",
  "tika-s0401t:597_7": "ovādehi. Ettha hi bhagavā paṭhamaṃ ovādaṃ therassa brāhmaṇajātikattā jātimānappahānatthamabhāsi,",
  "tika-s0401t:597_8": "dutiyaṃ bāhusaccaṃ nissāya uppajjanakaahaṃkārappahānatthaṃ, tatiyaṃ upadhisampattiṃ",
  "tika-s0401t:597_9": "nissāya uppajjanakaattasinehappahānatthaṃ. Mudukā kho tyāyanti mudukā kho te ayaṃ.",
  "tika-s0401t:597_10": "Kasmā pana bhagavā evamāha? Therena saha cīvaraṃ parivattetukāmatāya. Kasmā parivattetukāmo",
  "tika-s0401t:597_11": "jātoti? Theraṃ attano ṭhāne ṭhapetukāmatāya. Kiṃ sāriputtamoggallānā natthīti? Atthi,",
  "tika-s0401t:597_12": "evaṃ panassa ahosi “imena ciraṃ ṭhassanti, kassapo pana vīsativassasatāyuko, so mayi",
  "tika-s0401t:597_13": "parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇakālappavattanakaṃ",
  "tika-s0401t:597_14": "karissatīti attano ṭhāne ṭhapesi. Evaṃ bhikkhū kassapassa sussūsitabbaṃ maññissantī”ti. Tasmā evamāha.",
  "tika-s0401t:598_0": "Candūpamoti candasadiso hutvā. Kiṃ parimaṇḍalatāya? No, apica kho yathā cando gaganatalaṃ",
  "tika-s0401t:598_1": "pakkhandamāno na kenaci saddhiṃ santhavaṃ vā sinehaṃ vā ālayaṃ vā karoti, na ca na",
  "tika-s0401t:598_2": "hoti mahājanassa piyo manāpo, ayampi evaṃ kenaci saddhiṃ santhavādīnaṃ akaraṇena",
  "tika-s0401t:598_3": "bahujanassa piyo manāpo candūpamo hutvā khattiyakulādīni cattāri kulāni upasaṅkamatīti",
  "tika-s0401t:598_4": "attho. Apakasseva kāyaṃ apakassa cittanti teneva santhavādīnaṃ akaraṇena kāyañca",
  "tika-s0401t:598_5": "cittañca apakaḍḍhitvā, apanetvāti attho. Niccaṃ navoti niccanavakova, āgantukasadiso",
  "tika-s0401t:598_6": "hutvāti attho. Āgantuko hi paṭipāṭiyā sampattagehaṃ pavisitvā sace naṃ gharasāmikā",
  "tika-s0401t:598_7": "disvā “amhākampi puttabhātaro vippavāsaṃ gantvā evaṃ vicariṃsū”ti anukampamānā nisīdāpetvā",
  "tika-s0401t:598_8": "bhojenti, bhuttamattoyeva “tumhākaṃ bhājanaṃ gaṇhathā”ti uṭṭhāya pakkamati, na tehi",
  "tika-s0401t:598_9": "saddhiṃ santhavaṃ vā karoti, kiccakaraṇīyāni vā saṃvidahati, evamayampi paṭipāṭiyā",
  "tika-s0401t:598_10": "sampattaṃ gharaṃ pavisitvā yaṃ iriyāpathe pasannā manussā denti, taṃ gahetvā chinnasanthavo",
  "tika-s0401t:598_11": "tesaṃ kiccakaraṇīye abyāvaṭo hutvā nikkhamatīti dīpeti.",
  "tika-s0401t:599_0": "Appagabbhoti nappagabbho, aṭṭhaṭṭhānena kāyapāgabbhiyena, catuṭṭhānena vacīpāgabbhiyena,",
  "tika-s0401t:599_1": "anekaṭṭhānena manopāgabbhiyena ca virahitoti attho. Aṭṭhaṭṭhānaṃ kāyapāgabbhiyaṃ",
  "tika-s0401t:599_2": "nāma saṅghagaṇapuggalabhojanasālajantāgharanahānatitthabhikkhācāramaggesu antaragharapavesane",
  "tika-s0401t:599_3": "ca kāyena appatirūpakaraṇaṃ. Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu",
  "tika-s0401t:599_4": "appatirūpavācānicchāraṇaṃ. Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi",
  "tika-s0401t:599_5": "ajjhācāraṃ anāpajjitvāpi manasā kāmavitakkādīnaṃ vitakkanaṃ. Sabbesampi imesaṃ pāgabbhiyānaṃ",
  "tika-s0401t:599_6": "abhāvena appagabbho hutvā kulāni upasaṅkamatīti attho. Kassapasaṃyuttena ca candūpamappaṭipadāditherassa",
  "tika-s0401t:599_7": "dhutavādesu aggabhāvassa bodhitattā vuttaṃ “etadeva kassapasaṃyuttaṃ aṭṭhuppattiṃ katvā”ti.",
  "tika-s0401t:600": "Anuruddhattheravatthu",
  "tika-s0401t:601_0": "192. Pañcame bhojanapapañcamattanti gocaragāme piṇḍāya caraṇāhāraparibhogasaññitaṃ",
  "tika-s0401t:601_1": "bhojanapapañcamattaṃ. Dīparukkhānanti lohadantakaṭṭhamayānaṃ mahantānaṃ dīparukkhānaṃ.",
  "tika-s0401t:601_2": "Lohamayesupi hi tesu dīpādhāresu dīparukkhakāti ruḷhiresā daṭṭhabbā. Olambakadīpamaṇḍaladīpasañcaraṇadīpādikā sesadīpā.",
  "tika-s0401t:602_0": "Anupariyāyi padakkhiṇakaraṇavasena. Ahaṃ tenāti yena tuyhaṃ attho, ahaṃ tena pavāremi,",
  "tika-s0401t:602_1": "tasmā taṃ āharāpetvā gaṇhāti attho. Suvaṇṇapātiyaṃyevassa bhattaṃ uppajjīti devatānubhāvena",
  "tika-s0401t:602_2": "uppajji, na kiñci pacanakiccaṃ atthi. Satta mahāpurisavitakke vitakkesīti “appicchassāyaṃ",
  "tika-s0401t:602_3": "dhammo, nāyaṃ dhammo mahicchassā”tiādike satta mahāpurisavitakke vitakkesi. Aṭṭhameti",
  "tika-s0401t:602_4": "“nippapañcārāmassāyaṃ dhammo, nāyaṃ dhammo papañcārāmassā”ti etasmiṃ purisavitakke.",
  "tika-s0401t:603_0": "Mama saṅkappamaññāyāti “appicchassāyaṃ dhammo, nāyaṃ dhammo mahicchassā”tiādinā mahāpurisavitakkavasena",
  "tika-s0401t:603_1": "āraddhamattaṃ matthakaṃ pāpetuṃ asamatthabhāvena ṭhitaṃ mama saṅkappaṃ jānitvā. Manomayenāti",
  "tika-s0401t:603_2": "manomayena viya manasā nimmitasadisena, pariṇāmitenāti attho. Iddhiyāti “ayaṃ kāyo",
  "tika-s0401t:603_3": "idaṃ cittaṃ viya hotū”ti evaṃ pavattāya adhiṭṭhāniddhiyā.",
  "tika-s0401t:604_0": "Yadā me ahu saṅkappoti yasmiṃ kāle mayhaṃ “kīdiso nu kho aṭṭhamo mahāpurisavitakko”ti",
  "tika-s0401t:604_1": "parivitakko ahosi, yadā me ahu saṅkappo, tato mama saṅkappamaññāya iddhiyā upasaṅkami,",
  "tika-s0401t:604_2": "uttari desayīti yojanā. Uttari desayīti “nippapañcārāmassāyaṃ dhammo nippapañcaratino,",
  "tika-s0401t:604_3": "nāyaṃ dhammo papañcārāmassa papañcaratino”ti imaṃ aṭṭhamaṃ mahāpurisavitakkaṃ pūrento",
  "tika-s0401t:604_4": "upari desayi. Taṃ pana desitaṃ dassento āha – “nippapañcarato buddho, nippapañcamadesayī”ti,",
  "tika-s0401t:604_5": "papañcā nāma rāgādayo kilesā, tesaṃ vūpasamanatāya tadabhāvato ca lokuttaradhammā",
  "tika-s0401t:604_6": "nippapañcā nāma. Yathā taṃ pāpuṇāti, tathā dhammaṃ desesi, sāmukkaṃsikaṃ catusaccadesanaṃ adesayīti attho.",
  "tika-s0401t:605_0": "Tassāhaṃ dhammamaññāyāti tassa satthu desanādhammaṃ jānitvā. Vihāsinti yathānusiṭṭhaṃ",
  "tika-s0401t:605_1": "paṭipajjanto vihariṃ. Sāsane ratoti sikkhattayasaṅgahe sāsane abhirato. Tisso vijjā",
  "tika-s0401t:605_2": "anuppattāti pubbenivāsañāṇaṃ, dibbacakkhuñāṇaṃ, āsavakkhayañāṇanti imā tisso vijjā",
  "tika-s0401t:605_3": "mayā anuppattā sacchikatā. Tato eva kataṃ buddhassa sāsanaṃ, anusiṭṭhi ovādo anuṭṭhitoti attho.",
  "tika-s0401t:606": "Bhaddiyattheravatthu",
  "tika-s0401t:607_0": "193. Chaṭṭhe ucca-saddena samānattho uccā-saddoti āha – “uccākulikānanti ucce kule",
  "tika-s0401t:607_1": "jātāna”nti. Kāḷī sā devīti kāḷavaṇṇatāya kāḷī sā devī. Kulānukkamena rajjānuppatti",
  "tika-s0401t:607_2": "mahākulinassevāti vuttaṃ – “soyeva cā”tiādi.",
  "tika-s0401t:608": "Lakuṇḍakabhaddiyattheravatthu",
  "tika-s0401t:609_0": "194. Sattame rittakoti deyyavatthurahito. Guṇe āvajjetvāti bhagavato rūpaguṇe ceva",
  "tika-s0401t:609_1": "ākappasampadādiguṇe ca attano adhippāyaṃ ñatvā ambapakkassa paṭiggahaṇaṃ paribhuñjananti",
  "tika-s0401t:609_2": "evamādike yathāupaṭṭhite guṇe āvajjetvā.",
  "tika-s0401t:610": "Piṇḍolabhāradvājattheravatthu",
  "tika-s0401t:611_0": "195. Aṭṭhame abhītanādabhāvena sīhassa viya nādo sīhanādo, so etesaṃ atthīti sīhanādikā,",
  "tika-s0401t:611_1": "tesaṃ sīhanādikānaṃ. Garahitabbapasaṃsitabbadhamme yāthāvato jānantasseva garahā",
  "tika-s0401t:611_2": "pasaṃsā ca yuttarūpāti āha – “buddhā ca nāmā”tiādi. Khīṇā jātītiādīhi paccavekkhaṇañāṇassa",
  "tika-s0401t:611_3": "bhūmiṃ dasseti. Tena hi ñāṇena ariyasāvako paccavekkhanto “khīṇā jātī”tiādiṃ pajānāti.",
  "tika-s0401t:611_4": "Katamā panassa jāti khīṇā, kathañca pajānātīti? Na tāvassa atītā khīṇā pubbeva khīṇattā,",
  "tika-s0401t:611_5": "na anāgatā anāgate vāyāmābhāvato, na paccuppannā vijjamānattā. Yā pana maggassa abhāvitattā",
  "tika-s0401t:611_6": "uppajjeyya ekacatupañcavokārabhavesu ekacatupañcakkhandhappabhedā jāti, sā maggassa",
  "tika-s0401t:611_7": "bhāvitattā anuppādadhammataṃ āpajjanena khīṇā. Taṃ so maggabhāvanāya pahīnakilese",
  "tika-s0401t:611_8": "paccavekkhitvā “kilesābhāve vijjamānampi kammaṃ āyatiṃ appaṭisandhikaṃ hotī”ti jānanto pajānāti.",
  "tika-s0401t:612_0": "Vusitanti vuṭṭhaṃ parivuṭṭhaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ.",
  "tika-s0401t:612_1": "Puthujjanakalyāṇakena hi saddhiṃ satta sekkhā maggabrahmacariyaṃ vasanti nāma, khīṇāsavo",
  "tika-s0401t:612_2": "vuṭṭhavāso. Tasmā ariyasāvako attano brahmacariyavāsaṃ paccavekkhanto “vusitaṃ brahmacariya”nti",
  "tika-s0401t:612_3": "pajānāti. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena",
  "tika-s0401t:612_4": "soḷasavidhaṃ kiccaṃ niṭṭhāpitanti attho. Puthujjanakalyāṇakādayo hi taṃ kiccaṃ karonti,",
  "tika-s0401t:612_5": "khīṇāsavo katakaraṇīyo. Tasmā ariyasāvako attano karaṇīyaṃ paccavekkhanto “kataṃ",
  "tika-s0401t:612_6": "karaṇīya”nti pajānāti. Nāparaṃ itthattāyāti idāni puna itthabhāvāya evaṃ soḷasavidhakiccabhāvāya,",
  "tika-s0401t:612_7": "kilesakkhayāya vā maggabhāvanāya kiccaṃ me natthīti pajānāti. Atha vā itthattāyāti",
  "tika-s0401t:612_8": "itthabhāvato imasmā evaṃpakārā idāni vattamānakkhandhasantānā aparaṃ khandhasantānaṃ",
  "tika-s0401t:612_9": "mayhaṃ natthi, ime pana pañcakkhandhā pariññātā tiṭṭhanti chinnamūlakā rukkhā viya,",
  "tika-s0401t:612_10": "te carimakaviññāṇanirodhena anupādāno viya jātavedo nibbāyissantīti pajānāti.",
  "tika-s0401t:613": "Mantāṇiputtapuṇṇattheravatthu",
  "tika-s0401t:614_0": "196. Navame aṭṭhārasasupi vijjāṭṭhānesu nipphattiṃ gatattā “sabbasippesu kovido hutvā”ti",
  "tika-s0401t:614_1": "vuttaṃ. Abhidayāabbhaññāvahasseva dhammassa tattha upalabbhanato “mokkhadhammaṃ adisvā”ti",
  "tika-s0401t:614_2": "vuttaṃ. Tenāha – “idaṃ vedattayaṃ nāmā”tiādi. Tathā hi anena duggatiparimuccanampi",
  "tika-s0401t:614_3": "dullabhaṃ, abhiññāparivārānaṃ aṭṭhannaṃ samāpattīnaṃ lābhitāya sayaṃ ekadesena upasanto",
  "tika-s0401t:614_4": "paramukkaṃsagataṃ uttamadamathasamathaṃ anaññasādhāraṇaṃ bhagavantaṃ sambhāvento",
  "tika-s0401t:614_5": "“ayaṃ puriso”tiādimāha. Piṭakāni gahetvā āgacchantīti phalabhājanāni gahetvā assāmikāya",
  "tika-s0401t:614_6": "āgacchanti. Buddhānanti gāravavasena bahuvacananiddeso kato. Paribhuñjīti devatāhi",
  "tika-s0401t:614_7": "pakkhittadibbojaṃ vanamūlaphalāphalaṃ paribhuñji. Patte patiṭṭhāpitasamanantarameva",
  "tika-s0401t:614_8": "hi devatā tattha dibbojaṃ pakkhipiṃsu. Sammasitvāti paccavekkhitvā, parivattetvāti",
  "tika-s0401t:614_9": "ca vadanti. Arahattaṃ pāpuṇiṃsūti mahādevattherassa anumodanakathāya anupubbikathāsakkhikāya",
  "tika-s0401t:614_10": "suvisodhitacittasantānā arahattaṃ pāpuṇiṃsu.",
  "tika-s0401t:615_0": "Dasahi kathāvatthūhīti appicchakathā santuṭṭhikathā pavivekakathā asaṃsaggakathā",
  "tika-s0401t:615_1": "vīriyārambhakathā sīlasampadākathā samādhisampadākathā paññāsampadākathā vimuttisampadākathā",
  "tika-s0401t:615_2": "vimuttiñāṇadassanasampadākathāti imehi dasahi kathāvatthūhi. Jātibhūmiraṭṭhavāsinoti",
  "tika-s0401t:615_3": "jātibhūmivantadesavāsino, satthu jātadesavāsinoti attho. Sīsānulokikoti purato gacchantassa",
  "tika-s0401t:615_4": "sīsaṃ anu anu passanto. Okāsaṃ sallakkhetvāti sākacchāya avasaraṃ sallakkhetvā. Sattavisuddhikkamaṃ",
  "tika-s0401t:615_5": "pucchīti “kiṃ nu kho, āvuso, sīlavisuddhatthaṃ bhagavati brahmacariyaṃ vussatī”tiādinā",
  "tika-s0401t:615_6": "satta visuddhiyo pucchi. Dhammakathikānaṃ aggaṭṭhāne ṭhapesi savisesena dasakathāvatthulābhitāya.",
  "tika-s0401t:616": "Mahākaccānattheravatthu",
  "tika-s0401t:617_0": "197. Dasame saṃkhittena kathitadhammassāti madhupiṇḍikasuttantadesanāsu viya saṅkhepena",
  "tika-s0401t:617_1": "desitadhammassa. Taṃ desanaṃ vitthāretvāti taṃ saṅkhepadesanaṃ āyatanādivasena vitthāretvā.",
  "tika-s0401t:617_2": "Atthaṃ vibhajamānānanti tassā saṅkhepadesanāya atthaṃ vibhajitvā kathentānaṃ. Atthavasena",
  "tika-s0401t:617_3": "vāti “ettakā etassa atthā”ti atthavasena vā desanaṃ pūretuṃ sakkonti. Byañjanavasena",
  "tika-s0401t:617_4": "vāti “ettakāni ettha byañjanāni desanāvasena vattabbānī”ti byañjanavasena vā pūretuṃ",
  "tika-s0401t:617_5": "sakkonti. Ayaṃ pana mahākaccānatthero ubhayavasenapi sakkoti tassa saṅkhepena uddiṭṭhassa",
  "tika-s0401t:617_6": "vitthārena satthu ajjhāsayānurūpaṃ desanato, tasmā tattha aggoti vutto. Vuttanayenevāti",
  "tika-s0401t:617_7": "“pātova subhojanaṃ bhuñjitvā uposathaṅgāni adhiṭṭhāyā”tiādinā heṭṭhā vuttanayeneva.",
  "tika-s0401t:617_8": "Aññehīti aññāsaṃ itthīnaṃ kesehi ativiya dīghā. Na kevalañca dīghā eva, atha kho",
  "tika-s0401t:617_9": "siniddhanīlamudukañcikā ca. Nikkesīti appakesī yathā “anudarā kaññā”ti.",
  "tika-s0401t:618_0": "Paṇiyanti vikketabbabhaṇḍaṃ. Āvajjetvāti upanissayaṃ kesānaṃ pakatibhāvāpattiñca",
  "tika-s0401t:618_1": "āvajjetvā. Gāravenāti muṇḍasīsāpi there gāravena ekavacaneneva āgantvā. Nimantetvāti",
  "tika-s0401t:618_2": "svātanāya nimantetvā. Imissā itthiyāti yathāvuttaseṭṭhidhītaramāha. Diṭṭhadhammikovāti",
  "tika-s0401t:618_3": "avadhāraṇaṃ aṭṭhānapayuttaṃ, diṭṭhadhammiko yasapaṭilābhova ahosīti attho. Yasapaṭilābhoti",
  "tika-s0401t:618_4": "ca bhavasampattipaṭilābho. Sattasu hi javanacetanāsu paṭhamā diṭṭhadhammavedanīyaphalā,",
  "tika-s0401t:618_5": "pacchimā upapajjavedanīyaphalā, majjhe pañca aparāpariyavedanīyaphalā, tasmā paṭhamaṃ",
  "tika-s0401t:618_6": "ekaṃ cetanaṃ ṭhapetvā sesā yathāsakaṃ paripuṇṇaphaladāyino honti, paṭhamacetanāya",
  "tika-s0401t:618_7": "pana diṭṭhadhammiko yasapaṭilābhova ahosi.",
  "tika-s0401t:619": "Paṭhamaetadaggavaggavaṇṇanā niṭṭhitā.",
  "tika-s0401t:620": "14. Etadaggavaggo",
  "tika-s0401t:621": "(14) 2. Dutiyaetadaggavaggavaṇṇanā",
  "tika-s0401t:622": "Cūḷapanthakattheravatthu",
  "tika-s0401t:623_0": "198-200. Dutiyassa paṭhame manena nibbattitanti abhiññāmanena uppāditaṃ. Manena katakāyoti",
  "tika-s0401t:623_1": "abhiññācittena desantaraṃ pattakāyo. Manena nibbattitakāyoti abhiññāmanasā nimmitakāyo",
  "tika-s0401t:623_2": "“aññaṃ kāyaṃ abhinimminātī”tiādīsu viya. Ekasadiseyevāti attasadiseyeva. Ekavidhamevāti",
  "tika-s0401t:623_3": "attanā katappakārameva. Etapparamo hi yebhuyyena sāvakānaṃ iddhinimmānavidhi. Aggo",
  "tika-s0401t:623_4": "nāma jāto ekadesena satthu iddhinimmānānuvidhānato.",
  "tika-s0401t:624_0": "Lābhitāyāti ettha lābhīti īkāro atisayattho. Tena therassa catunnaṃ rūpāvacarajjhānānaṃ",
  "tika-s0401t:624_1": "atisayena savisesalābhitaṃ dasseti. Arūpāvacarajjhānānaṃ lābhitāyāti etthāpi eseva",
  "tika-s0401t:624_2": "nayo. Na kevalañcetā cetosaññāvivaṭṭakusalatā rūpārūpajjhānalābhitāya eva, atha kho",
  "tika-s0401t:624_3": "imehipi kāraṇehīti dassetuṃ – “cūḷapanthako cā”tiādi vuttaṃ. Cetoti cettha cittasīsena",
  "tika-s0401t:624_4": "samādhi vutto, tasmā cetaso samādhissa vivaṭṭanaṃ cetovivaṭṭo, ekasmiṃyevārammaṇe",
  "tika-s0401t:624_5": "samādhicittaṃ vivaṭṭetvā heṭṭhimassa heṭṭhimassa uparūpari hāpanato rūpāvacarajjhānalābhī",
  "tika-s0401t:624_6": "cetovivaṭṭakusalo nāma. “Sabbaso rūpasaññāna”ntiādinā vuttasaññā atikkamitvā “ākāsānañcāyatanasaññāsahagataṃ…pe…",
  "tika-s0401t:624_7": "nevasaññānāsaññāyatanasaññāsahagata”nti saññāsīsena vuttajjhānānaṃ vivaṭṭakusalo,",
  "tika-s0401t:624_8": "tathā itthipurisādisaññā niccasaññādito cittaṃ vivaṭṭetvā kevale rūpārūpadhammamatte",
  "tika-s0401t:624_9": "asaṅkhate nibbāne ca visesato vaṭṭanato ca suññatānupassanābahulo saññāvivaṭṭakusalo.",
  "tika-s0401t:624_10": "Samādhikusalatāya cetovivaṭṭakusalatā tabbahulavihāritāya. Tathā vipassanākusalatāya",
  "tika-s0401t:624_11": "saññāvivaṭṭakusalatā. Ekoti cūḷapanthakattheraṃ vadati. Samādhilakkhaṇeti savitakkasavicārādisamādhisabhāve.",
  "tika-s0401t:624_12": "Puna ekoti mahāpanthakattheramāha. Vipassanālakkhaṇeti sattaanupassanā aṭṭhārasamahāvipassanādivipassanāsabhāve.",
  "tika-s0401t:624_13": "Samādhigāḷhoti samādhismiṃ ogāḷhacitto subhāvitabhāvanatā. Aṅgasaṃkhitteti caturaṅgikativaṅgikādivasena",
  "tika-s0401t:624_14": "jhānaṅgānaṃ saṅkhipane. Ārammaṇasaṃkhitteti kasiṇugghāṭimākāsādinibbattanena kasiṇādiārammaṇānaṃ",
  "tika-s0401t:624_15": "saṃkhipane. Aṅgavavatthāpaneti vitakkādīnaṃ jhānaṅgānaṃ vavatthāpane. Ārammaṇavavatthāpaneti",
  "tika-s0401t:624_16": "pathavīkasiṇādijjhānārammaṇānaṃ vavatthāpane.",
  "tika-s0401t:625_0": "Jhānaṅgehīti rūpāvacarajjhānaṅgehi, jhānaṅgāneva jhānaṃ. Puna jhānaṅgehīti arūpāvacarajjhānaṅgehi.",
  "tika-s0401t:625_1": "Bhātāti jeṭṭhabhātā. Assāti kuṭumbiyassa. Suvaṇṇapūjanti sovaṇṇamayaṃ pupphapūjaṃ",
  "tika-s0401t:625_2": "katvā. Devapureti tāvatiṃsabhavane sudassanamahānagare. Aggadvārenāti tasmiṃ divase",
  "tika-s0401t:625_3": "aggaṃ sabbapaṭhamaṃ vivaṭena nagaradvārena nikkhamitvā.",
  "tika-s0401t:626_0": "Kokanadanti padumavisesanaṃ yathā “kokāsaka”nti. Taṃ kira bahupattaṃ vaṇṇasampannaṃ",
  "tika-s0401t:626_1": "atisugandhañca hoti. “Kokanadaṃ nāma setapaduma”ntipi vadanti. Pātoti pageva. Ayañhettha",
  "tika-s0401t:626_2": "attho – yathā kokanadasaṅkhātaṃ padumaṃ pāto sūriyuggamanavelāyaṃ phullaṃ vikasitaṃ",
  "tika-s0401t:626_3": "avītagandhaṃ siyā virocamānaṃ, evaṃ sarīragandhena guṇagandhena ca sugandhaṃ saradakāle",
  "tika-s0401t:626_4": "antalikkhe ādiccamiva attano tejasā tapantaṃ aṅgehi niccharaṇakajutiyā aṅgīrasaṃ",
  "tika-s0401t:626_5": "sammāsambuddhaṃ passāti.",
  "tika-s0401t:627_0": "Cūḷapanthako kira kassapasammāsambuddhakāle pabbajitvā paññavā hutvā aññatarassa",
  "tika-s0401t:627_1": "dandhabhikkhuno uddesagahaṇakāle parihāsakeḷiṃ akāsi. So bhikkhu tena parihāsena",
  "tika-s0401t:627_2": "lajjito neva uddesaṃ gaṇhi, na sajjhāyamakāsi. Tena kammenāyaṃ pabbajitvāva dandho",
  "tika-s0401t:627_3": "jāto, tasmā gahitagahitapadaṃ upariuparipadaṃ gaṇhantassa nassati. Iddhiyā abhisaṅkharitvā",
  "tika-s0401t:627_4": "suddhaṃ coḷakhaṇḍaṃ adāsīti tassa pubbahetuṃ disvā tadanurūpe kammaṭṭhāne niyojento",
  "tika-s0401t:627_5": "suddhaṃ coḷakhaṇḍaṃ adāsi. So kira pubbe rājā hutvā nagaraṃ padakkhiṇaṃ karonto nalāṭato",
  "tika-s0401t:627_6": "sede muccante parisuddhena sāṭakena nalāṭaṃ puñchi, sāṭako kiliṭṭho ahosi. So “imaṃ",
  "tika-s0401t:627_7": "sarīraṃ nissāya evarūpo parisuddhasāṭako pakatiṃ jahitvā kiliṭṭho jāto, aniccā vata",
  "tika-s0401t:627_8": "saṅkhārā”ti aniccasaññaṃ paṭilabhi. Tena kāraṇenassa rajoharaṇameva paccayo jāto.",
  "tika-s0401t:628_0": "Lomānīti coḷakhaṇḍatantagataaṃsuke vadati. “Kiliṭṭhadhātukānī”ti kiliṭṭhasabhāvāni.",
  "tika-s0401t:628_1": "Evaṃgatikamevāti idaṃ cittampi bhavaṅgavasena pakatiyā paṇḍaraṃ parisuddhaṃ rāgādisampayuttadhammavasena",
  "tika-s0401t:628_2": "saṃkiliṭṭhaṃ jātanti dasseti. Nakkhattaṃ samānetvāti nakkhattaṃ samannāharitvā, āvajjetvāti",
  "tika-s0401t:628_3": "attho. Biḷārassatthāyāti biḷārassa gocaratthāya. Jalapathakammikenāti samuddakammikena.",
  "tika-s0401t:628_4": "Cārinti khāditabbatiṇaṃ. Saccakāranti saccabhāvāvahaṃ kāraṃ, “attanā gahite bhaṇḍe",
  "tika-s0401t:628_5": "aññesaṃ na dātabba”nti vatvā dātabbalañjanti vuttaṃ hoti. Tatiyena paṭihārenāti tatiyena",
  "tika-s0401t:628_6": "sāsanena. Pattikā hutvāti sāmino hutvā.",
  "tika-s0401t:629_0": "Appakenapīti thokenapi parittenapi. Medhāvīti paññavā. Pābhatenāti bhaṇḍamūlena.",
  "tika-s0401t:629_1": "Vicakkhaṇoti vohārakusalo. Samuṭṭhāpeti attānanti mahantaṃ dhanaṃ yasañca uppādetvā",
  "tika-s0401t:629_2": "tattha attānaṃ saṇṭhapeti patiṭṭhāpeti. Yathā kiṃ? Aṇuṃ aggiṃva sandhamaṃ, yathā",
  "tika-s0401t:629_3": "paṇḍito puriso parittakaṃ aggiṃ anukkamena gomayacuṇṇādīni pakkhipitvā mukhavātena",
  "tika-s0401t:629_4": "dhamento samuṭṭhāpeti vaḍḍheti, mahantaṃ aggikkhandhaṃ karoti, evameva paṇḍito thokampi",
  "tika-s0401t:629_5": "pābhataṃ labhitvā nānāupāyehi payojetvā dhanañca yasañca vaḍḍheti, vaḍḍhetvā puna",
  "tika-s0401t:629_6": "tattha attānaṃ patiṭṭhāpeti. Tāya eva vā pana dhanassa mahantatāya attānaṃ samuṭṭhāpeti,",
  "tika-s0401t:629_7": "abhiññātaṃ pākaṭaṃ karotīti attho.",
  "tika-s0401t:630": "Subhūtittheravatthu",
  "tika-s0401t:631_0": "201-202. Tatiye raṇāti hi rāgādayo kilesā vuccantīti “saraṇā dhammā”tiādīsu rāgādayo",
  "tika-s0401t:631_1": "kilesā “raṇā”ti vuccanti. Raṇanti etehīti raṇā. Yehi abhibhūtā sattā nānappakārena",
  "tika-s0401t:631_2": "kandanti paridevanti, tasmā te rāgādayo “raṇā”ti vuttā. Desitaniyāmato anokkamitvāti",
  "tika-s0401t:631_3": "desitānokkamanato anupagantvā deseti, satthārā desitaniyāmeneva anodissakaṃ katvā",
  "tika-s0401t:631_4": "dhammaṃ desetīti vuttaṃ hoti. Evanti evaṃ mettājhānato vuṭṭhāya bhikkhāgahaṇe sati.",
  "tika-s0401t:631_5": "Bhikkhādāyakānaṃ mahapphalaṃ bhavissatīti idaṃ cūḷaccharāsaṅghātasuttena dīpetabbaṃ.",
  "tika-s0401t:631_6": "Accharāsaṅghātamattampi hi kālaṃ mettacittaṃ āsevantassa bhikkhuno dinnadānaṃ mahapphalaṃ",
  "tika-s0401t:631_7": "hoti mahānisaṃsaṃ, tena ca so amoghaṃ raṭṭhapiṇḍaṃ bhuñjatīti ayamattho tattha āgatoyeva.",
  "tika-s0401t:631_8": "Nimittaṃ gaṇhitvāti ākāraṃ sallakkhetvā.",
  "tika-s0401t:632": "Khadiravaniyarevatattheravatthu",
  "tika-s0401t:633_0": "203. Pañcame vanasabhāganti sabhāgaṃ vanaṃ, sabhāganti ca sappāyanti attho. Yañhi",
  "tika-s0401t:633_1": "pakativiruddhaṃ byādhiviruddhañca na hoti, taṃ “sabhāga”nti vuccati. Udakasabhāgantiādīsupi",
  "tika-s0401t:633_2": "imināva nayena attho veditabbo. Kalyāṇakammāyūhanakkhaṇoti kalyāṇakammūpacayassa",
  "tika-s0401t:633_3": "okāso. Tiṇṇaṃ bhātikānanti upatisso, cundo, upasenoti imesaṃ tiṇṇaṃ jeṭṭhabhātikānaṃ.",
  "tika-s0401t:633_4": "Tissannañca bhaginīnanti cālā, upacālā, sīsupacālāti imesaṃ tissannaṃ jeṭṭhabhaginīnaṃ.",
  "tika-s0401t:633_5": "Ettha ca sāriputtatthero sayaṃ pabbajitvā cālā, upacālā, sīsupacālāti tisso bhaginiyo,",
  "tika-s0401t:633_6": "cundo upasenoti ime bhātaro pabbājesi, revatakumāro ekova gehe avasissati. Tena vuttaṃ",
  "tika-s0401t:633_7": "– “amhākaṃ…pe… pabbājentī”ti. Mahallakatarāti vuddhatarā. Idañca kumārikāya cirajīvitaṃ",
  "tika-s0401t:633_8": "abhikaṅkhamānā āhaṃsu. Sā kira tassa ayyikā vīsativassasatikā khaṇḍadantā palitakesā",
  "tika-s0401t:633_9": "valittacā tilakāhatagattā gopānasivaṅkā ahosi. Vidhāvanikanti vidhāvanakīḷikaṃ. Tissannaṃ",
  "tika-s0401t:633_10": "sampattīnanti anussavavasena manussadevamokkhasampattiyo sandhāya vadati, manussadevabrahmasampattiyo",
  "tika-s0401t:633_11": "vā. Sīvalissa puññaṃ vīmaṃsissāmāti “sīvalinā katapuññassa vipākadānaṭṭhānamida”nti",
  "tika-s0401t:633_12": "ñatvā evamāha. Sabhāgaṭṭhānanti samaṃ desaṃ.",
  "tika-s0401t:634_0": "Taṃ bhūmirāmaṇeyyakanti kiñcāpi arahanto gāmante kāyavivekaṃ na labhanti, cittavivekaṃ",
  "tika-s0401t:634_1": "pana labhanteva. Tesañhi dibbappaṭibhāgānipi ārammaṇāni cittaṃ cāletuṃ na sakkonti,",
  "tika-s0401t:634_2": "tasmā gāmo vā hotu araññādīnaṃ vā aññataraṃ, ‘yattha arahanto viharanti, taṃ bhūmirāmaṇeyyakaṃ’,",
  "tika-s0401t:634_3": "so bhūmippadeso ramaṇīyo evāti attho.",
  "tika-s0401t:635": "Kaṅkhārevatattheravatthu",
  "tika-s0401t:636_0": "204. Chaṭṭhe akappiyo, āvuso, guḷoti ekadivasaṃ thero antarāmagge guḷakaraṇaṃ okkamitvā",
  "tika-s0401t:636_1": "guḷe piṭṭhampi chārikampi pakkhitte disvāna “akappiyo guḷo, sāmiso na kappati guḷo",
  "tika-s0401t:636_2": "vikāle paribhuñjitu”nti kukkuccāyanto evamāha. Akappiyā muggāti ekadivasaṃ antarāmagge",
  "tika-s0401t:636_3": "vacce muggaṃ jātaṃ disvā “akappiyā muggā, pakkāpi muggā jāyantī”ti kukkuccāyanto",
  "tika-s0401t:636_4": "evamāha. Sesamettha sabbaṃ uttānameva.",
  "tika-s0401t:637": "Soṇakoḷivisattheravatthu",
  "tika-s0401t:638_0": "205. Sattame hāpetabbameva ahosi accāraddhavīriyattā. Udakena samupabyūḷheti udakena",
  "tika-s0401t:638_1": "thalaṃ ussāretvā tattha tattha rāsikate. Haritūpalittāyāti gomayaparibhaṇḍakatāya.",
  "tika-s0401t:638_2": "Tividhena udakena posentīti khīrodakaṃ gandhodakaṃ kevalodakanti evaṃ tividhena udakena",
  "tika-s0401t:638_3": "posenti paripālenti. Parissāvetvāti parisodhetvā gahite taṇḍuleti yojetabbaṃ. Devo",
  "tika-s0401t:638_4": "maññeti devo viya. Vīṇovādenāti “taṃ kiṃ maññasi, soṇa, yadā te vīṇāya tantiyo accāyatā",
  "tika-s0401t:638_5": "honti, api nu te vīṇā tasmiṃ samaye saravatī vā hoti kammaññā vāti? No hetaṃ, bhanteti.",
  "tika-s0401t:638_6": "Evameva kho, soṇa, accāraddhavīriyaṃ uddhaccāya saṃvattati, atisithilavīriyaṃ kosajjāya",
  "tika-s0401t:638_7": "saṃvattati. Tasmātiha tvaṃ, soṇa, vīriyasamataṃ adhiṭṭhaha, indriyānañca samataṃ",
  "tika-s0401t:638_8": "paṭivijjhā”ti evaṃ vīṇaṃ upamaṃ katvā pavattitena vīṇopamovādena. Vīriyasamathayojanatthāyāti",
  "tika-s0401t:638_9": "vīriyassa samathena yojanatthāya.",
  "tika-s0401t:639": "Soṇakuṭikaṇṇattheravatthu",
  "tika-s0401t:640_0": "206. Aṭṭhame kuṭikaṇṇoti vuccatīti “koṭikaṇṇo”ti vattabbe “kuṭikaṇṇo”ti voharīyati.",
  "tika-s0401t:640_1": "Kulaghare bhavā kulagharikā. Sā kira avantiraṭṭhe kulaghare mahāvibhavassa seṭṭhissa",
  "tika-s0401t:640_2": "bhariyā. Dasabalassa dhammakathaṃ sutvā sotāpattiphale patiṭṭhāya cintesīti idaṃ",
  "tika-s0401t:640_3": "aṅguttarabhāṇakānaṃ matena vuttaṃ. Suttanipātaṭṭhakathāyaṃ pana “sapariso bhagavantaṃ",
  "tika-s0401t:640_4": "upasaṅkamma dhammadesanaṃ assosi, na ca kañci visesaṃ adhigañchi. Kasmā? So hi dhammaṃ",
  "tika-s0401t:640_5": "suṇanto hemavataṃ anussaritvā ‘āgato nu kho me sahāyako, no’ti disādisaṃ oloketvā",
  "tika-s0401t:640_6": "taṃ apassanto ‘vañcito me sahāyo, yo evaṃ vicittappaṭibhānaṃ bhagavato desanaṃ na",
  "tika-s0401t:640_7": "suṇātī’ti vikkhittacitto ahosī”ti vuttaṃ.",
  "tika-s0401t:641_0": "Yasmā paṭisandhijātiabhinikkhamanabodhiparinibbānesveva dvattiṃsa pubbanimittāni",
  "tika-s0401t:641_1": "hutvāva paṭivigacchanti, na ciraṭṭhitikāni honti, dhammacakkappavattane pana tāni",
  "tika-s0401t:641_2": "savisesāni hutvā cirataraṃ ṭhatvā nirujjhanti, tasmā vuttaṃ – “tiyojanasahassaṃ himavantaṃ",
  "tika-s0401t:641_3": "akālapupphitaṃ disvā”tiādi. Aggabalakāyāti sabbapurato gacchantā balakāyā. Kena pupphitabhāvaṃ",
  "tika-s0401t:641_4": "jānāsīti kena kāraṇena himavantassa pupphitabhāvaṃ jānāsīti, yena kāraṇena imaṃ akālapupphapāṭihāriyaṃ",
  "tika-s0401t:641_5": "jātaṃ, taṃ jānāsīti vuttaṃ hoti. Tassa pavattitabhāvanti tassa dhammacakkassa bhagavatā",
  "tika-s0401t:641_6": "pavattitabhāvaṃ. Sadde nimittaṃ gaṇhīti sadde ākāraṃ sallakkhesi. Tatoti “ahaṃ ‘etaṃ",
  "tika-s0401t:641_7": "amatadhammaṃ tampi jānāpessāmī’ti tava santikaṃ āgatosmī”ti yaṃ vuttaṃ, tadanantaranti attho.",
  "tika-s0401t:642_0": "Sātāgiro hemavatassa buddhuppādaṃ kathetvā taṃ bhagavato santikaṃ ānetukāmo “ajja",
  "tika-s0401t:642_1": "pannaraso”tiādigāthamāha. Tattha ajjāti ayaṃ rattindivo pakkhagaṇanato pannaraso,",
  "tika-s0401t:642_2": "upavasitabbato uposatho. Tīsu vā uposathesu ajja pannaraso uposatho, na cātuddasiuposatho,",
  "tika-s0401t:642_3": "na sāmaggīuposatho. Divi bhavāni dibbāni, dibbāni ettha atthīti dibbāni. Kāni tāni?",
  "tika-s0401t:642_4": "Rūpāni. Tañhi rattiṃ devānaṃ dasasahassilokadhātuto sannipatitānaṃ sarīravatthābharaṇavimānappabhāhi",
  "tika-s0401t:642_5": "abbhādiupakkilesavirahitāya candappabhāya ca sakalajambudīpo alaṅkato ahosīti ativiya",
  "tika-s0401t:642_6": "alaṅkato ca parivisuddhidevassa bhagavato sarīrappabhāya. Tenāha – “dibbā ratti upaṭṭhitā”ti.",
  "tika-s0401t:643_0": "Evaṃ rattiguṇavaṇṇanāpadesenapi sahāyassa cittaṃ pasādaṃ janento buddhuppādaṃ kathetvā",
  "tika-s0401t:643_1": "āha – “anomanāmaṃ satthāraṃ, handa passāma gotama”nti. Tattha anomehi alāmakehi sabbākāraparipūrehi",
  "tika-s0401t:643_2": "guṇehi nāmaṃ assāti anomanāmo. Tathā hissa “bujjhitā saccānīti buddho, bodhetā pajāyāti",
  "tika-s0401t:643_3": "buddho”tiādinā nayena buddhoti anomehi guṇehi nāmaṃ. “Bhaggarāgoti bhagavā, bhaggadosoti",
  "tika-s0401t:643_4": "bhagavā”tiādinā nayena bhagavāti anomehi guṇehi nāmaṃ. Esa nayo “arahaṃ sammāsambuddho",
  "tika-s0401t:643_5": "vijjācaraṇasampanno”tiādīsu. Diṭṭhadhammikādiatthehi devamanusse anusāsati “imaṃ",
  "tika-s0401t:643_6": "pajahatha, imaṃ samādāya vattathā”ti satthā. Taṃ anomanāmaṃ satthāraṃ. Handāti vacasāyatthe",
  "tika-s0401t:643_7": "nipāto. Passāmāti tena attānaṃ saha saṅgahetvā paccuppannabahuvacanaṃ. Gotamanti",
  "tika-s0401t:643_8": "gotamagottaṃ. Idaṃ vuttaṃ hoti – “satthā, na satthā”ti mā vimatiṃ akāsi, ekantabyavasito",
  "tika-s0401t:643_9": "hutvāva ehi passāma gotamanti.",
  "tika-s0401t:644_0": "Evaṃ vutte hemavato “ayaṃ sātāgiro ‘anomanāmaṃ satthāra’nti bhaṇanto tassa sabbaññutaṃ",
  "tika-s0401t:644_1": "pakāseti, sabbaññuno ca dullabhā loke, sabbaññupaṭiññehi pūraṇādisadiseheva loko",
  "tika-s0401t:644_2": "upadduto. So pana yadi sabbaññū, addhā tādilakkhaṇaṃ patto bhavissati, tena evaṃ",
  "tika-s0401t:644_3": "gahessāmī”ti cintetvā tādilakkhaṇaṃ pucchanto āha – “kacci mano”tiādi. Tattha kaccīti",
  "tika-s0401t:644_4": "pucchā. Manoti cittaṃ. Supaṇihitoti suṭṭhu ṭhapito acalo asampavedhī. Sabbesu bhūtesu",
  "tika-s0401t:644_5": "sabbabhūtesu. Tādinoti tādilakkhaṇaṃ pattasseva sato. Pucchā eva vā ayaṃ “so tava",
  "tika-s0401t:644_6": "satthā sabbabhūtesu tādī, udāhu no”ti. Iṭṭhe aniṭṭhecāti evarūpe ārammaṇe. Saṅkappāti",
  "tika-s0401t:644_7": "vitakkā. Vasīkatāti vasaṃ gamitā. Idaṃ vuttaṃ hoti – yaṃ taṃ satthāraṃ vadasi, tassa",
  "tika-s0401t:644_8": "te satthuno kacci tādilakkhaṇaṃ sampattassa sato sabbabhūtesu mano supaṇihito, udāhu",
  "tika-s0401t:644_9": "yāva paccayaṃ na labhati, tāva supaṇihito viya khāyati. So vā te satthā kacci sabbabhūtesu",
  "tika-s0401t:644_10": "sattesu tādī, udāhu no, ye ca iṭṭhāniṭṭhesu ārammaṇesu rāgadosavasena saṅkappā uppajjeyyuṃ,",
  "tika-s0401t:644_11": "tyāssa kacci vasīkatā, udāhu kadāci tesampi vasena vattatīti.",
  "tika-s0401t:645_0": "Tīṇi vassānīti soṇassa pabbajitadivasato paṭṭhāya tīṇi vassāni. Tadā kira bhikkhū",
  "tika-s0401t:645_1": "yebhuyyena majjhimadeseyeva vasiṃsu, tasmā tattha katipayā eva ahesuṃ. Te ca ekasmiṃ",
  "tika-s0401t:645_2": "nigame eko dveti evaṃ visuṃ visuṃ vasiṃsu, therānañca katipaye bhikkhū ānetvā aññesu",
  "tika-s0401t:645_3": "ānīyamānesu pubbaṃ ānītā kenacideva karaṇīyena pakkamiṃsu, kañci kālaṃ āgametvā puna",
  "tika-s0401t:645_4": "tesu ānīyamānesu itare pakkamiṃsu, evaṃ punappunaṃ ānayanena sannipāto cireneva ahosi,",
  "tika-s0401t:645_5": "thero ca tadā ekavihārī ahosi. Tena vuttaṃ – “tīṇi vassāni gaṇaṃ pariyesitvā”ti.",
  "tika-s0401t:645_6": "Tīṇi vassānīti ca accantasaṃyoge upayogavacanaṃ. Satthu adhippāyaṃ ñatvāti attano",
  "tika-s0401t:645_7": "āṇāpaneneva “iminā saddhiṃ ekagandhakuṭiyaṃ vasitukāmo bhagavā”ti satthu adhippāyaṃ",
  "tika-s0401t:645_8": "jānitvā. Bhagavā kira yena saddhiṃ ekagandhakuṭiyaṃ vasitukāmo, tassa senāsanapaññattiyaṃ",
  "tika-s0401t:645_9": "ānandattheraṃ āṇāpeti.",
  "tika-s0401t:646_0": "Ajjhokāse vītināmetvāti ajjhokāse nisajjāya vītināmetvā. Yasmā bhagavā āyasmato soṇassa",
  "tika-s0401t:646_1": "samāpattisamāpajjanena paṭisanthāraṃ karonto sāvakasādhāraṇā sabbā samāpattiyo anulomappaṭilomaṃ",
  "tika-s0401t:646_2": "samāpajjanto bahudeva rattiṃ ajjhokāse nisajjāya vītināmetvā pāde pakkhāletvā vihāraṃ",
  "tika-s0401t:646_3": "pāvisi, tasmā āyasmāpi soṇo bhagavato adhippāyaṃ ñatvā tadanurūpaṃ sabbā tā samāpattiyo",
  "tika-s0401t:646_4": "samāpajjanto bahudeva rattiṃ ajjhokāse nisajjāya vītināmetvā pāde pakkhāletvā vihāraṃ",
  "tika-s0401t:646_5": "pāvisīti vadanti. Pavisitvā ca bhagavatā anuññāto cīvaratirokaraṇiyaṃ katvā bhagavato",
  "tika-s0401t:646_6": "pādapasse nisajjāya vītināmesi. Ajjhesīti āṇāpesi. Paṭibhātu taṃ bhikkhu dhammo bhāsitunti",
  "tika-s0401t:646_7": "bhikkhu tuyhaṃ dhammo bhāsituṃ upaṭṭhātu, ñāṇamukhaṃ āgacchatu, yathāsutaṃ yathāpariyattaṃ",
  "tika-s0401t:646_8": "dhammaṃ bhaṇāhīti attho. Aṭṭhakavaggiyānīti aṭṭhakavaggabhūtāni kāmasuttādisoḷasasuttāni.",
  "tika-s0401t:646_9": "Suggahitoti sammā uggahito. Sabbe vare yācīti vinayadharapañcamena gaṇena upasampadā",
  "tika-s0401t:646_10": "dhuvanhānaṃ cammattharaṇaṃ gaṇaṅgaṇūpāhanaṃ cīvaravippavāsoti ime pañca vare yāci.",
  "tika-s0401t:646_11": "Sutte āgatamevāti udānapāḷiyaṃ āgatasuttaṃ sandhāya vadati.",
  "tika-s0401t:647": "Sīvalittheravatthu",
  "tika-s0401t:648_0": "207. Navame sākacchitvā sākacchitvāti raññā saddhiṃ paṭivirujjhanavasena punappunaṃ",
  "tika-s0401t:648_1": "sākacchaṃ katvā. Guḷadadhinti patthinnaṃ guḷasadisaṃ kaṭhinadadhiṃ. Atiañchitunti",
  "tika-s0401t:648_2": "ativiya ākaḍḍhituṃ. Kañjiyaṃ vāhetvāti dadhimatthuṃ pavāhetvā, parissāvetvāti attho.",
  "tika-s0401t:648_3": "“Dadhito kañjiyaṃ gahetvā”tipi pāṭho. Nanti suppavāsaṃ. Bījapacchiṃ phusāpentīti",
  "tika-s0401t:648_4": "iminā sambandho. Yāva na ukkaḍḍhantīti yāva dāne na ukkaḍḍhanti, dātukāmāva hontīti",
  "tika-s0401t:648_5": "adhippāyo mahādukkhaṃ anubhosīti pasavanibandhanaṃ mahantaṃ dukkhaṃ anubhosi. Sāmikaṃ",
  "tika-s0401t:648_6": "āmantetvāti sattāhaṃ mūḷhagabbhā tibbāhi kharāhi dukkhavedanāhi phuṭṭhā “sammāsambuddho",
  "tika-s0401t:648_7": "vata so bhagavā, yo imassa evarūpassa dukkhassa pahānāya dhammaṃ deseti. Suppaṭipanno",
  "tika-s0401t:648_8": "vata tassa bhagavato sāvakasaṅgho, yo imassa evarūpassa dukkhassa pahānāya paṭipanno.",
  "tika-s0401t:648_9": "Susukhaṃ vata nibbānaṃ, yatthidaṃ evarūpaṃ dukkhaṃ na saṃvijjatī”ti imehi tīhi vitakkehi",
  "tika-s0401t:648_10": "taṃ dukkhaṃ adhivāsentī satthu santikaṃ pesetukāmatāya sāmikaṃ āmantetvā. Pure maraṇāti",
  "tika-s0401t:648_11": "maraṇato puretarameva. Iṅgitanti ākāraṃ. Jīvitabhattanti jīvitasaṃsaye dātabbabhattaṃ.",
  "tika-s0401t:648_12": "Sabbakammakkhamo ahosīti sattavassikehi dārakehi kātabbaṃ yaṃ kiñci kammaṃ kātuṃ",
  "tika-s0401t:648_13": "samatthatāya sabbassa kammassa khamo ahosi. Teneva so sattāhaṃ mahādāne dīyamāne",
  "tika-s0401t:648_14": "jātadivasato paṭṭhāya dhammakaraṇaṃ ādāya saṅghassa udakaṃ parissāvetvā adāsi.",
  "tika-s0401t:649_0": "Yomantiādigāthāya “yo bhikkhu imaṃ rāgapalipathañceva kilesaduggañca saṃsāravaṭṭañca",
  "tika-s0401t:649_1": "catunnaṃ saccānaṃ appaṭivijjhanakamohañca atīto cattāro oghe tiṇṇo hutvā pāraṃ anuppatto,",
  "tika-s0401t:649_2": "duvidhena jhānena jhāyī, taṇhāya abhāvena anejo, kathaṃkathāya abhāvena akathaṃkathī,",
  "tika-s0401t:649_3": "upādānānaṃ abhāvena anupādiyitvā kilesanibbānena nibbuto, tamahaṃ brāhmaṇaṃ vadāmī”ti attho.",
  "tika-s0401t:650_0": "Sabbesaṃyeva pana kesānaṃ oropanañca arahattasacchikiriyā ca apacchāapurimā ahosīti",
  "tika-s0401t:650_1": "iminā therassa khuraggeyeva arahattuppatti dīpitā. Ekacce pana ācariyā evaṃ vadanti",
  "tika-s0401t:650_2": "“heṭṭhā vuttanayena dhammasenāpatinā ovāde dinne ‘yaṃ mayā kātuṃ sakkā, tamahaṃ jānissāmī’ti",
  "tika-s0401t:650_3": "pabbajitvā vipassanākammaṭṭhānaṃ gahetvā taṃ divasaṃyeva aññataraṃ vicittaṃ kuṭikaṃ",
  "tika-s0401t:650_4": "disvā pavisitvā mātukucchiyaṃ satta vassāni attanā anubhūtadukkhaṃ anussaritvā tadanusārena",
  "tika-s0401t:650_5": "atītānāgate ñāṇaṃ nentassa ādittā viya tayo bhavā upaṭṭhahiṃsu. Ñāṇassa paripākaṃ",
  "tika-s0401t:650_6": "gatattā vipassanāvīthiṃ otaritvā tāvadeva maggappaṭipāṭiyā sabbepi āsave khepento",
  "tika-s0401t:650_7": "arahattaṃ pāpuṇī”ti. Ubhayathāpi therassa arahattuppattiyeva pakāsitā, thero pana",
  "tika-s0401t:650_8": "pabhinnappaṭisambhido chaḷabhiñño ahosi.",
  "tika-s0401t:651": "Vakkalittheravatthu",
  "tika-s0401t:652_0": "208. Dasame āhārakaraṇavelanti bhojanakiccavelaṃ. Adhigacche padaṃ santanti saṅkhārūpasamaṃ",
  "tika-s0401t:652_1": "sukhanti laddhanāmaṃ santaṃ padaṃ nibbānaṃ adhigaccheyya. Paṭhamapādena pabbate ṭhitoyevāti",
  "tika-s0401t:652_2": "paṭhamena pādena gijjhakūṭe pabbate ṭhitoyeva. Sesamettha suviññeyyameva.",
  "tika-s0401t:653": "Dutiyaetadaggavaggavaṇṇanā niṭṭhitā.",
  "tika-s0401t:654": "14. Etadaggavaggo",
  "tika-s0401t:655": "(14) 3. Tatiyaetadaggavaggavaṇṇanā",
  "tika-s0401t:656": "Rāhula-raṭṭhapālattheravatthu",
  "tika-s0401t:657_0": "209-210. Tatiyassa paṭhamadutiyesu tisso sikkhāti adhisīlaadhicittaadhipaññāsaṅkhātā",
  "tika-s0401t:657_1": "tisso sikkhā. Cuddasa bhattacchede katvāti sattāhaṃ nirāhāratāya ekekasmiṃ divase",
  "tika-s0401t:657_2": "dvinnaṃ bhattacchedānaṃ vasena cuddasa bhattacchede katvā.",
  "tika-s0401t:658_0": "Tesanti tesaṃ tāpasānaṃ. Lābubhājanādiparikkhāraṃ saṃvidhāyāti lābubhājanāditāpasaparikkhāraṃ",
  "tika-s0401t:658_1": "saṃvidahitvā. Sapariḷāhakāyadhātukoti ussannapittatāya sapariḷāhakāyasabhāvo. Satasahassāti",
  "tika-s0401t:658_2": "satasahassaparimāṇā. Satasahassaṃ parimāṇaṃ etesanti satasahassā uttarapadalopena",
  "tika-s0401t:658_3": "yathā “rūpabhavo rūpa”nti, atthiatthe vā akārapaccayo daṭṭhabbo. Pāṇātipātādiakusaladhammasamudācārasaṅkhāto",
  "tika-s0401t:658_4": "āmagandho kuṇapagandho natthi etesanti nirāmagandhā, yathāvuttakilesasamudācārarahitāti",
  "tika-s0401t:658_5": "attho. Kilesasamudācāro hettha “āmagandho”ti vutto. Kiṃkāraṇā? Amanuññattā, kilesaasucimissattā,",
  "tika-s0401t:658_6": "sabbhi jigucchitattā, paramaduggandhabhāvavahattā ca. Tathā hi ye ye ussannakilesā",
  "tika-s0401t:658_7": "sattā, te te atiduggandhā honti. Teneva nikkilesānaṃ matasarīrampi duggandhaṃ na",
  "tika-s0401t:658_8": "hoti. Dānaggaparivahanaketi dānaggadhuravahanake. Māpakoti divase divase parimitaparibbayadānavasena dhaññamāpako.",
  "tika-s0401t:659_0": "Pāḷiyanti vinayapāḷiyaṃ. Migajātakaṃ āharitvā kathesīti atīte kira bodhisatto migayoniyaṃ",
  "tika-s0401t:659_1": "nibbattitvā migagaṇaparivuto araññe vasati. Athassa bhaginī attano puttakaṃ upanetvā",
  "tika-s0401t:659_2": "“bhātika imaṃ bhāgineyyaṃ migamāyaṃ sikkhāpehī”ti āha. Bodhisatto “sādhū”ti paṭissuṇitvā",
  "tika-s0401t:659_3": "“gaccha tāta, asukavelāyaṃ nāma āgantvā sikkheyyāsī”ti āha. So mātulena vuttavelaṃ",
  "tika-s0401t:659_4": "anatikkamitvā taṃ upasaṅkamitvā migamāyaṃ sikkhi. So ekadivasaṃ vane vicaranto pāsena",
  "tika-s0401t:659_5": "baddho baddharavaṃ viravi. Migagaṇo palāyitvā “putto te pāsena baddho”ti tassa mātuyā",
  "tika-s0401t:659_6": "ārocesi. Sā bhātu santikaṃ gantvā “bhātika bhāgineyyo te migamāyaṃ sikkhāpito”ti",
  "tika-s0401t:659_7": "pucchi. Bodhisatto “mā tvaṃ puttassa kiñci pāpakaṃ āsaṅki, suggahitā tena migamāyā,",
  "tika-s0401t:659_8": "idāni taṃ hāsayamāno āgacchissatī”ti vatvā “migaṃ tipallattha”ntiādimāha.",
  "tika-s0401t:660_0": "Tattha miganti bhāgineyyamigaṃ. Tipallatthaṃ vuccati sayanaṃ, ubhohi passehi ujukameva",
  "tika-s0401t:660_1": "ca nipannakavasena tīhākārehi pallatthaṃ assa, tīṇi vā pallatthāni assāti tipallattho,",
  "tika-s0401t:660_2": "taṃ tipallatthaṃ. Anekamāyanti bahumāyaṃ bahuvañcanaṃ. Aṭṭhakkhuranti ekekasmiṃ pāde",
  "tika-s0401t:660_3": "dvinnaṃ dvinnaṃ vasena aṭṭhahi khurehi samannāgataṃ. Aḍḍharattāpapāyinti purimayāmaṃ",
  "tika-s0401t:660_4": "atikkamitvā majjhimayāme araññato āgamma pānīyassa pivanato aḍḍharatte āpaṃ pivatīti",
  "tika-s0401t:660_5": "aḍḍharattāpapāyī. “Aḍḍharatte āpapāyi”ntipi pāṭho. Mama bhāgineyyaṃ migaṃ ahaṃ sādhukaṃ",
  "tika-s0401t:660_6": "migamāyaṃ uggaṇhāpesiṃ. Kathaṃ? Yathā ekena sotena chamāyaṃ assasanto chahi kalāhi",
  "tika-s0401t:660_7": "atibhoti bhāgineyyo. Idaṃ vuttaṃ hoti – ayañhi tava puttaṃ tathā uggaṇhāpesiṃ, yathā",
  "tika-s0401t:660_8": "ekasmiṃ uparimanāsikāsote vātaṃ sannirumbhitvā pathaviyaṃ allīnena ekena heṭṭhimanāsikāsotena",
  "tika-s0401t:660_9": "tatheva chamāyaṃ assasanto chahi kalāhi luddakaṃ atibhoti, chahi koṭṭhāsehi ajjhottharati",
  "tika-s0401t:660_10": "vañcetīti attho. Katamehi chahi? Cattāro pāde pasāretvā ekena passena seyyāya, khurehi",
  "tika-s0401t:660_11": "tiṇapaṃsukhaṇanena, jivhāninnāmanena, udarassa uddhumātabhāvakaraṇena, uccārapassāvavissajjanena,",
  "tika-s0401t:660_12": "vātassa nirumbhanenāti. Atha vā tathā naṃ uggaṇhāpesiṃ, yathā ekena sotena chamāyaṃ",
  "tika-s0401t:660_13": "assasanto. Chahīti heṭṭhā vuttehi chahi kāraṇehi. Kalāhīti kalāyissati, luddakaṃ",
  "tika-s0401t:660_14": "vañcessatīti attho. Bhotīti bhaginiṃ ālapati. Bhāgineyyoti evaṃ chahi kāraṇehi vañcakaṃ",
  "tika-s0401t:660_15": "bhāgineyyaṃ niddisati.",
  "tika-s0401t:661_0": "Evaṃ bodhisatto bhāgineyyassa migamāyaṃ sādhukaṃ uggahitabhāvaṃ vadanto bhaginiṃ",
  "tika-s0401t:661_1": "samassāsesi. Sopi migapotako pāse baddho anibandhitvāyeva bhūmiyaṃ mahāphāsukapassena",
  "tika-s0401t:661_2": "pāde pasāretvā nipanno pādānaṃ āsannaṭṭhāne khurehi eva paharitvā paṃsuñca tiṇāni",
  "tika-s0401t:661_3": "ca uppāṭetvā uccārapassāvaṃ vissajjetvā sīsaṃ pātetvā jivhaṃ ninnāmetvā sarīraṃ kheḷakilinnaṃ",
  "tika-s0401t:661_4": "katvā vātaggahaṇena udaraṃ uddhumātakaṃ katvā akkhīni parivattetvā heṭṭhānāsikāsotena",
  "tika-s0401t:661_5": "vātaṃ sañcarāpento uparimanāsikāsotena vātaṃ sannirumbhitvā sakalasarīraṃ thaddhabhāvaṃ",
  "tika-s0401t:661_6": "gāhāpetvā matakākāraṃ dassesi, nīlamakkhikāpi naṃ samparivāresuṃ, tasmiṃ tasmiṃ ṭhāne",
  "tika-s0401t:661_7": "kākā nilīyiṃsu. Luddo āgantvā udare hatthena paharitvā “pātova baddho bhavissati,",
  "tika-s0401t:661_8": "pūtiko jāto”ti tassa bandhanarajjuṃ mocetvā “ettheva dāni naṃ ukkantitvā maṃsaṃ ādāya",
  "tika-s0401t:661_9": "gamissāmī”ti nirāsaṅko hutvā sākhāpalāsaṃ gahetuṃ āraddho. Migapotakopi uṭṭhāya catūhi",
  "tika-s0401t:661_10": "pādehi ṭhatvā kāyaṃ vidhunitvā gīvaṃ pasāretvā mahāvātena chinnavalāhako viya vegena",
  "tika-s0401t:661_11": "mātu santikaṃ agamāsi. Satthā “na, bhikkhave, rāhulo idāneva sikkhākāmo, pubbepi",
  "tika-s0401t:661_12": "sikkhākāmoyevā”ti evaṃ migajātakaṃ āharitvā kathesi.",
  "tika-s0401t:662_0": "Ambalaṭṭhiyarāhulovādaṃ desesīti “passasi no tvaṃ, rāhula, imaṃ parittaṃ udakāvasesaṃ",
  "tika-s0401t:662_1": "udakādāne ṭhapitanti? Evaṃ, bhante. Evaṃ parittakaṃ kho, rāhula, tesaṃ sāmaññaṃ,",
  "tika-s0401t:662_2": "yesaṃ natthi sampajānamusāvāde lajjā”ti evamādinā ambalaṭṭhiyarāhulovādaṃ kathesi.",
  "tika-s0401t:662_3": "Gehasitaṃ vitakkaṃ vitakkentassāti āyasmā kira rāhulo bhagavato piṭṭhito piṭṭhito",
  "tika-s0401t:662_4": "gacchantova pādatalato yāva upari kesantā tathāgataṃ olokesi, so bhagavato buddhavesavilāsaṃ",
  "tika-s0401t:662_5": "disvā “sobhati bhagavā dvattiṃsamahāpurisalakkhaṇavicittasarīro byāmappabhāparikkhittatāya",
  "tika-s0401t:662_6": "vippakiṇṇasuvaṇṇacuṇṇamajjhagato viya vijjulatāparikkhitto kanakapabbato viya yantasamākaḍḍhitaratanavicittasuvaṇṇaagghikaṃ",
  "tika-s0401t:662_7": "viya paṃsukūlacīvarappaṭicchannopi rattakambalaparikkhittakanakapabbato viya pavāḷalatāpaṭimaṇḍitasuvaṇṇaghaṭikaṃ",
  "tika-s0401t:662_8": "viya cīnapiṭṭhacuṇṇapūjitasuvaṇṇacetiyaṃ viya lākhārasānulitto kanakathūpo viya rattavalāhakantaragato",
  "tika-s0401t:662_9": "taṅkhaṇamuggatapuṇṇacando viya aho samatiṃsapāramitānubhāvena sajjitassa attabhāvassa",
  "tika-s0401t:662_10": "sirisampattī”ti cintesi. Tato attānampi oloketvā “ahampi sobhāmi, sace bhagavā catūsu",
  "tika-s0401t:662_11": "mahādīpesu cakkavattirajjaṃ akarissa, mayhaṃ pariṇāyakaṭṭhānantaramadassa, evaṃ sante",
  "tika-s0401t:662_12": "ativiya jambudīpatalaṃ atisobhissā”ti attabhāvaṃ nissāya gehasitaṃ chandarāgaṃ uppādesi.",
  "tika-s0401t:662_13": "Taṃ sandhāyetaṃ vuttaṃ – “satthu ceva attano ca rūpasampattiṃ disvā gehasitaṃ vitakkaṃ vitakkentassā”ti.",
  "tika-s0401t:663_0": "Bhagavāpi purato gacchantova cintesi – “paripuṇṇacchavimaṃsalohito dāni rāhulassa",
  "tika-s0401t:663_1": "attabhāvo, rajanīyesu rūpārammaṇādīsu cittassa pakkhandanakālo jāto, nipphalatāya",
  "tika-s0401t:663_2": "nu kho rāhulo vītināmetī”ti. Atha sahāvajjaneneva pasanne udake macchaṃ viya parisuddhe",
  "tika-s0401t:663_3": "ādāsamaṇḍale mukhanimittaṃ viya ca tassa taṃ cittuppādaṃ addasa, disvā ca “ayaṃ rāhulo",
  "tika-s0401t:663_4": "mayhaṃ atrajo hutvā mama pacchato āgacchanto ‘ahaṃ sobhāmi, mayhaṃ vaṇṇāyatanaṃ pasanna’nti",
  "tika-s0401t:663_5": "attabhāvaṃ nissāya gehasitaṃ chandarāgaṃ uppādeti, atitthe pakkhando, uppathaṃ paṭipanno,",
  "tika-s0401t:663_6": "agocare carati, disāmūḷhaaddhiko viya agantabbaṃ disaṃ gacchati, ayaṃ kho panassa",
  "tika-s0401t:663_7": "kileso abbhantare vaḍḍhanto attatthampi yathābhūtaṃ passituṃ na dassissati paratthampi",
  "tika-s0401t:663_8": "ubhayatthampi, tato nirayepi paṭisandhiṃ gaṇhāpessati, tiracchānayoniyampi pettivisayepi",
  "tika-s0401t:663_9": "asurakāyepi sambādhepi mātukucchisminti anamatagge saṃsāravaṭṭe paripātessati. Yathā",
  "tika-s0401t:663_10": "kho pana anekaratanapūrā mahānāvā bhinnaphalakantarena udakaṃ ādiyamānā muhuttampi",
  "tika-s0401t:663_11": "na ajjhupekkhitabbā hoti, vegena vegenassā vivaraṃ pidahituṃ vaṭṭati, evameva ayampi",
  "tika-s0401t:663_12": "na ajjhupekkhitabbo. Yāvassa ayaṃ kileso abbhantare sīlaratanādīni na vināseti, tāvadeva",
  "tika-s0401t:663_13": "naṃ niggaṇhissāmī”ti ajjhāsayaṃ akāsi. Tato rāhulaṃ āmantetvā “yaṃ kiñci, rāhula,",
  "tika-s0401t:663_14": "rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ",
  "tika-s0401t:663_15": "vā paṇītaṃ vā yaṃ dūre santike vā, sabbaṃ rūpaṃ ‘netaṃ mama, nesohamasmi, na meso",
  "tika-s0401t:663_16": "attā’ti evametaṃ yathābhūtaṃ sammappaññāya daṭṭhabbanti. Rūpameva nu kho bhagavā",
  "tika-s0401t:663_17": "rūpameva nu kho sugatāti. Rūpampi rāhula, vedanāpi rāhula, saññāpi rāhula, saṅkhārāpi",
  "tika-s0401t:663_18": "rāhula, viññāṇampi rāhulā”ti mahārāhulovādasuttaṃ abhāsi. Taṃ dassetuṃ – “yaṃ kiñci",
  "tika-s0401t:663_19": "rāhula…pe… kathesī”ti vuttaṃ.",
  "tika-s0401t:664_0": "Saṃyuttake pana rāhulovādoti rāhulasaṃyutte vuttarāhulovādaṃ sandhāya vadanti. Tattha",
  "tika-s0401t:664_1": "“sādhu me, bhante, bhagavā saṃkhittena dhammaṃ desetu, yamahaṃ, bhante, bhagavato",
  "tika-s0401t:664_2": "dhammaṃ sutvā eko vūpakaṭṭho appamatto ātāpī pahitatto vihareyya”nti therena yācito",
  "tika-s0401t:664_3": "“taṃ kiṃ maññasi, rāhula, cakkhu niccaṃ vā aniccaṃ vāti? Aniccaṃ, bhante. Yaṃ panāniccaṃ,",
  "tika-s0401t:664_4": "dukkhaṃ vā taṃ sukhaṃ vāti? Dukkhaṃ, bhante. Yaṃ panāniccaṃ dukkhaṃ vipariṇāmadhammaṃ,",
  "tika-s0401t:664_5": "kallaṃ nu taṃ samanupassituṃ ‘etaṃ mama, esohamasmi, eso me attā”’tiādinā rāhulovādaṃ",
  "tika-s0401t:664_6": "ārabhi. Therassa vipassanācāroyeva, na pana mahārāhulovādo viya vitakkūpacchedāya vuttoti adhippāyo.",
  "tika-s0401t:665_0": "Athassa satthā ñāṇaparipākaṃ ñatvātiādīsu bhagavato kira rahogatassa paṭisallīnassa",
  "tika-s0401t:665_1": "evaṃ cetaso parivitakko udapādi “paripakkā kho rāhulassa vimuttiparipācanīyā dhammā,",
  "tika-s0401t:665_2": "yannūnāhaṃ rāhulaṃ uttari āsavānaṃ khaye vineyya”nti? Athassa bhagavā pubbaṇhasamayaṃ",
  "tika-s0401t:665_3": "nivāsetvā pattacīvaramādāya sāvatthiyaṃ piṇḍāya caritvā pacchābhattaṃ piṇḍapātapaṭikkanto",
  "tika-s0401t:665_4": "āyasmantaṃ rāhulaṃ āmantesi – “gaṇhāhi, rāhula, nisīdanaṃ, yena andhavanaṃ tenupasaṅkamissāma",
  "tika-s0401t:665_5": "divāvihārāyā”ti. “Evaṃ, bhante”ti kho āyasmā rāhulo bhagavato paṭissutvā nisīdanaṃ",
  "tika-s0401t:665_6": "ādāya bhagavato piṭṭhito piṭṭhito anubandhi. Tena kho pana samayena anekāni devatāsahassāni",
  "tika-s0401t:665_7": "bhagavantaṃ abhivanditvā anubandhitā honti “ajja bhagavā āyasmantaṃ rāhulaṃ uttari",
  "tika-s0401t:665_8": "āsavānaṃ khaye vinessatī”ti. Atha kho bhagavā andhavanaṃ ajjhogāhetvā aññatarasmiṃ",
  "tika-s0401t:665_9": "rukkhamūle paññatte āsane nisīdi. Āyasmāpi rāhulo bhagavantaṃ abhivādetvā ekamantaṃ",
  "tika-s0401t:665_10": "nisīdi. Atha āyasmantaṃ rāhulaṃ āmantetvā “taṃ kiṃ maññasi, rāhula, cakkhu niccaṃ",
  "tika-s0401t:665_11": "vā aniccaṃ vāti? Aniccaṃ, bhante. Yaṃ panāniccaṃ, dukkhaṃ vā taṃ sukhaṃ vāti? Dukkhaṃ,",
  "tika-s0401t:665_12": "bhante. Yaṃ panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ ‘etaṃ",
  "tika-s0401t:665_13": "mama, esohamasmi, eso me attā”’tiādinā rāhulovādaṃ adāsi. Taṃ sandhāyetaṃ vuttaṃ",
  "tika-s0401t:665_14": "– “andhavane nisinno cūḷarāhulovādaṃ kathesī”ti.",
  "tika-s0401t:666_0": "Koṭisatasahassadevatāhīti āyasmatā rāhulena padumuttarassa bhagavato pādamūle pathavindhararājakāle",
  "tika-s0401t:666_1": "patthanaṃ ṭhapentena saddhiṃ patthanaṃ ṭhapitadevatāyevetā. Tāsu pana kāci bhūmaṭṭhadevatā,",
  "tika-s0401t:666_2": "kāci antalikkhaṭṭhakā, kāci cātumahārājikādidevaloke, kāci brahmaloke nibbattā, imasmiṃ",
  "tika-s0401t:666_3": "pana divase sabbā ekaṭṭhāne andhavanasmiṃyeva sannipatitā.",
  "tika-s0401t:667_0": "Ābhidosikanti pārivāsikaṃ ekarattātikkantaṃ pūtibhūtaṃ. Ekarattātikkantasseva hi",
  "tika-s0401t:667_1": "nāmasaññā esā, yadidaṃ ābhidosikoti. Ayaṃ panettha vacanattho – pūtibhāvadosena abhibhūtoti",
  "tika-s0401t:667_2": "abhidoso, abhidosoyeva ābhidosiko. Kummāsanti yavakummāsaṃ. Adhivāsetvāti “tena hi,",
  "tika-s0401t:667_3": "tāta raṭṭhapāla, adhivāsehi svātanāya bhatta”nti pitarā nimantito svātanāya bhikkhaṃ",
  "tika-s0401t:667_4": "adhivāsetvā. Ettha ca thero pakatiyā ukkaṭṭhasapadānacāriko svātanāya bhikkhaṃ nāma",
  "tika-s0401t:667_5": "nādhivāseti, mātu anuggahena pana adhivāseti. Mātu kirassa theraṃ anussaritvā anussaritvā",
  "tika-s0401t:667_6": "mahāsoko uppajjati, rodaneneva dukkhī viya jātā, tasmā thero “sacāhaṃ taṃ apassitvā",
  "tika-s0401t:667_7": "gamissāmi, hadayampissā phaleyyā”ti anuggahena adhivāsesi. Paṇḍitā hi bhikkhū mātāpitūnaṃ",
  "tika-s0401t:667_8": "ācariyupajjhāyānaṃ vā kātabbaṃ anuggahaṃ ajjhupekkhitvā dhutaṅgasuddhikā na bhavanti.",
  "tika-s0401t:668_0": "Alaṅkatapaṭiyatte itthijaneti pitarā uyyojite itthijane. Pitā kirassa dutiyadivase",
  "tika-s0401t:668_1": "sakanivesane mahantaṃ hiraññasuvaṇṇassa puñjaṃ kārāpetvā kilañjehi paṭicchādāpetvā",
  "tika-s0401t:668_2": "āyasmato raṭṭhapālassa purāṇadutiyikāyo “etha tumhe vadhū, yena alaṅkārena alaṅkatā",
  "tika-s0401t:668_3": "pubbe raṭṭhapālassa kulaputtassa piyā hotha manāpā, tena alaṅkārena alaṅkarothā”ti",
  "tika-s0401t:668_4": "āṇāpetvā paṇītaṃ khādanīyaṃ bhojanīyaṃ paṭiyādāpetvā kāle ārocite āgantvā paññatte",
  "tika-s0401t:668_5": "āsane nisinnaṃ “idaṃ te, raṭṭhapāla, mattikaṃ dhanaṃ, aññaṃ pettikaṃ, aññaṃ pitāmahaṃ;",
  "tika-s0401t:668_6": "sakkā, tāta raṭṭhapāla, bhoge ca bhuñjituṃ, puññāni ca kātuṃ? Ehi tvaṃ, tāta raṭṭhapāla,",
  "tika-s0401t:668_7": "sikkhaṃ paccakkhāya hīnāyāvattitvā bhoge ca bhuñjassu, puññāni ca karohī”ti yācitvā",
  "tika-s0401t:668_8": "tena paṭikkhipitvā dhamme desite “ahaṃ imaṃ uppabbājessāmī”ti ānayiṃ, so “dāni me",
  "tika-s0401t:668_9": "dhammakathaṃ kātuṃ āraddho, alaṃ me vacanaṃ na karissatī”ti uṭṭhāya gantvā tassa",
  "tika-s0401t:668_10": "orodhānaṃ dvāraṃ vivarāpetvā “ayaṃ vo sāmiko, gacchatha, yaṃ kiñci katvāna gaṇhituṃ",
  "tika-s0401t:668_11": "vāyamathā”ti uyyojesi. Tīsu vayesu ṭhitā nāṭakitthiyo theraṃ parivārayiṃsu. Tāsu",
  "tika-s0401t:668_12": "ayaṃ asubhasaññaṃ uppādesi. Tena vuttaṃ – “alaṅkatapaṭiyatte itthijane asubhasaññaṃ uppādetvā”ti.",
  "tika-s0401t:669": "Ṭhitakova dhammaṃ desetvāti –",
  "tika-s0401t:670": "“Passa cittakataṃ bimbaṃ, arukāyaṃ samussitaṃ;",
  "tika-s0401t:671": "Āturaṃ bahusaṅkappaṃ, yassa natthi dhuvaṃ ṭhiti.",
  "tika-s0401t:672": "“Passa cittakataṃ rūpaṃ, maṇinā kuṇḍalena ca;",
  "tika-s0401t:673": "Aṭṭhiṃ tacena onaddhaṃ, saha vatthehi sobhati.",
  "tika-s0401t:674": "“Alattakakatā pādā, mukhaṃ cuṇṇakamakkhitaṃ;",
  "tika-s0401t:675": "Alaṃ bālassa mohāya, no ca pāragavesino.",
  "tika-s0401t:676": "“Aṭṭhāpadakatā kesā, nettā añjanamakkhitā;",
  "tika-s0401t:677": "Alaṃ bālassa mohāya, no ca pāragavesino.",
  "tika-s0401t:678": "“Añjanīvaṇṇavā cittā, pūtikāyo alaṅkato;",
  "tika-s0401t:679": "Alaṃ bālassa mohāya, no ca pāragavesino.",
  "tika-s0401t:680": "“Odahi migavo pāsaṃ, nāsadā vāguraṃ migo;",
  "tika-s0401t:681": "Bhutvā nivāpaṃ gacchāmi, kandante migabandhake”ti. –",
  "tika-s0401t:682": "Imāhi gāthāhi dhammaṃ desetvā.",
  "tika-s0401t:683_0": "Ākāsaṃ uppatitvāti ākāsaṃ pakkhanditvā. Kasmā pana thero ākāsena gato? Pitā kirassa",
  "tika-s0401t:683_1": "seṭṭhi sattasu dvārakoṭṭhakesu aggaḷāni dāpetvā malle āṇāpesi “sace nikkhamitvā gacchati,",
  "tika-s0401t:683_2": "hatthapādesu naṃ gahetvā kāsāyāni haritvā gihivesaṃ gaṇhāpethā”ti. Tasmā thero “ete",
  "tika-s0401t:683_3": "mādisaṃ mahākhīṇāsavaṃ hatthe vā pāde vā gahetvā apuññaṃ pasaveyyuṃ, taṃ nesaṃ mā",
  "tika-s0401t:683_4": "ahosī”ti cintetvā ākāsena agamāsi. Migacīranti evaṃnāmakaṃ uyyānaṃ. Catupārijuññapaṭimaṇḍitanti",
  "tika-s0401t:683_5": "jarāpārijuññaṃ, byādhipārijuññaṃ, bhogapārijuññaṃ, ñātipārijuññanti imehi catūhi",
  "tika-s0401t:683_6": "pārijuññehi paṭimaṇḍitaṃ. Pārijuññanti ca parihānīti attho. Sesamettha suviññeyyameva.",
  "tika-s0401t:684": "Kuṇḍadhānattheravatthu",
  "tika-s0401t:685_0": "211. Tatiye salākaṃ gaṇhantīti salākagāhakā. Sunāparantajanapadaṃ gacchantepi paṭhamameva",
  "tika-s0401t:685_1": "salākaṃ gaṇhīti sambandho. Chabbassantareti channaṃ vassānaṃ abbhantare. Mettīti",
  "tika-s0401t:685_2": "mittabhāvo. Bhedake satīti bhedakaraṇe sati. Gumbasabhāgatoti gumbasamīpato, ayameva",
  "tika-s0401t:685_3": "vā pāṭho. Itthī hutvāti itthī viya hutvā, manussitthivaṇṇaṃ māpetvāti attho. Dīgharattānugatoti",
  "tika-s0401t:685_4": "dīghakālaṃ anubandho. Ettakaṃ addhānanti ettakaṃ kālaṃ. Handāvusoti gaṇhāvuso. Atthaṃ",
  "tika-s0401t:685_5": "gahetvāti bhūtatthaṃ gahetvā, ayameva vā pāṭho. Koṇḍo jātoti dhutto jāto.",
  "tika-s0401t:686_0": "Māvoca pharusaṃ kañcīti kañci ekapuggalaṃ pharusaṃ mā avoca. Vuttā paṭivadeyyu tanti",
  "tika-s0401t:686_1": "tayā pare dussīlāti vuttā tampi tatheva paṭivadeyyuṃ. Dukkhā hi sārambhakathāti esā",
  "tika-s0401t:686_2": "kāraṇuttarā yugaggāhakathā nāma dukkhā. Paṭidaṇḍā phuseyyu tanti kāyadaṇḍādīhi paraṃ",
  "tika-s0401t:686_3": "paharantassa tādisāva paṭidaṇḍā tava matthake pateyyuṃ.",
  "tika-s0401t:687_0": "Sace neresi attānanti sace attānaṃ niccalaṃ kātuṃ sakkhissasi. Kaṃso upahato yathāti",
  "tika-s0401t:687_1": "mukhavaṭṭiyaṃ chinditvā talamattaṃ katvā ṭhapitaṃ kaṃsatālaṃ viya. Tādisañhi hatthehi",
  "tika-s0401t:687_2": "pādehi daṇḍena vā pahatampi saddaṃ na karoti. Esa pattosi nibbānanti sace evarūpo",
  "tika-s0401t:687_3": "bhavituṃ sakkhissasi, imaṃ paṭipadaṃ pūrayamāno eso tvaṃ idāni appattopi nibbānaṃ",
  "tika-s0401t:687_4": "pattosi nāma. Sārambho te na vijjatīti “evañca sati tvaṃ dussīlo, ahaṃ susīlo”ti",
  "tika-s0401t:687_5": "evamādiko uttarikaraṇavācālakkhaṇo sārambho te na vijjati, na bhavissatiyevāti attho.",
  "tika-s0401t:687_6": "Parikkilesenāti saṃkilesahetunā.",
  "tika-s0401t:688": "Vaṅgīsattheravatthu",
  "tika-s0401t:689_0": "212. Catutthe sampannapaṭibhānānanti paripuṇṇapaṭibhānānaṃ. Cutiṃ yo vedi…pe… sabbasoti",
  "tika-s0401t:689_1": "yo sattānaṃ cutiñca paṭisandhiñca sabbākārena pākaṭaṃ katvā jānāti, taṃ ahaṃ alagganatāya",
  "tika-s0401t:689_2": "asattaṃ, paṭipattiyā suṭṭhu gatattā sugataṃ, catunnaṃ saccānaṃ sambuddhattā buddhaṃ",
  "tika-s0401t:689_3": "brāhmaṇaṃ vadāmīti attho. Yassa gatinti yassete devādayo gatiṃ na jānanti, tamahaṃ",
  "tika-s0401t:689_4": "āsavānaṃ khīṇatāya khīṇāsavaṃ, kilesehi ārakattā arahantaṃ brāhmaṇaṃ vadāmīti attho.",
  "tika-s0401t:690": "Upasenavaṅgantaputtattheravatthu",
  "tika-s0401t:691_0": "213. Pañcame sabbapāsādikānanti sabbaso pasādaṃ janentānaṃ. Kintāyanti kiṃ te ayaṃ.",
  "tika-s0401t:691_1": "Atilahunti atisīghaṃ. Yassa tasmiṃ attabhāve uppajjanārahānaṃ maggaphalānaṃ upanissayo",
  "tika-s0401t:691_2": "natthi, taṃ buddhā “moghapuriso”ti vadanti ariṭṭhalāḷudāyiādike viya. Upanissaye",
  "tika-s0401t:691_3": "satipi tasmiṃ khaṇe magge vā phale vā asati “moghapurisā”ti vadantiyeva dhaniyattherādike",
  "tika-s0401t:691_4": "viya. Imassapi tasmiṃ khaṇe maggaphalānaṃ abhāvato “moghapurisā”ti āha, tucchamanussāti",
  "tika-s0401t:691_5": "attho. Bāhullāyāti parisabāhullāya. Anekapariyāyenāti anekakāraṇena.",
  "tika-s0401t:692_0": "Icchāmahaṃ, bhikkhaveti bhagavā kira taṃ addhamāsaṃ na kañci bodhaneyyasattaṃ addasa,",
  "tika-s0401t:692_1": "tasmā evamāha, evaṃ santepi tantivasena dhammadesanā kattabbā siyā. Yasmā panassa",
  "tika-s0401t:692_2": "etadahosi – “mayi okāsaṃ kāretvā paṭisallīne bhikkhū adhammikaṃ katikavattaṃ karissanti,",
  "tika-s0401t:692_3": "taṃ upaseno bhindissati, ahaṃ tassa pasīditvā bhikkhūnaṃ dassanaṃ anujānissāmi. Tato",
  "tika-s0401t:692_4": "maṃ passitukāmā bahū bhikkhū dhutaṅgāni samādiyissanti, ahañca tehi ujjhitasanthatapaccayā",
  "tika-s0401t:692_5": "sikkhāpadaṃ paññapessāmī”ti, tasmā evamāha. Therassāti upasenattherassa. Manāpāni",
  "tika-s0401t:692_6": "te bhikkhu paṃsukūlānīti “bhikkhu tava imāni paṃsukūlāni manāpāni attano ruciyā khantiyā",
  "tika-s0401t:692_7": "gahitānī”ti pucchati. Na kho me, bhante, manāpāni paṃsukūlānīti, bhante, na mayā",
  "tika-s0401t:692_8": "attano ruciyā khantiyā gahitāni, galaggāhena viya matthakatāḷanena viya ca gāhito",
  "tika-s0401t:692_9": "mayāti dasseti. Pāḷiyaṃ āgatamevāti vinayapāḷiṃ sandhāya vadati.",
  "tika-s0401t:693": "Dabbattheravatthu",
  "tika-s0401t:694_0": "214. Chaṭṭhe aṭṭhārasasu mahāvihāresūti rājagahassa samantato ṭhitesu aṭṭhārasasu",
  "tika-s0401t:694_1": "mahāvihāresu. Upavijaññāti āsannapasūtikālā. Rahogatoti rahasi gato. Saṅghassa veyyāvaccakaraṇe",
  "tika-s0401t:694_2": "kāyaṃ yojetukāmo cintesīti thero kira attano katakiccabhāvaṃ disvā “ahaṃ imaṃ sarīraṃ",
  "tika-s0401t:694_3": "dhāremi, tañca kho vātamukhe ṭhitapadīpo viya aniccatāmukhe ṭhitaṃ nacirasseva nibbāyanadhammaṃ",
  "tika-s0401t:694_4": "yāva na nibbāyati, tāva kiṃ nu kho ahaṃ saṅghassa veyyāvaccaṃ kareyya”nti cintento",
  "tika-s0401t:694_5": "iti paṭisañcikkhati “tiroraṭṭhesu bahū kulaputtā bhagavantaṃ adisvāva pabbajanti,",
  "tika-s0401t:694_6": "te ‘bhagavantaṃ passissāma ceva vandissāmā’ti ca dūratopi āgacchanti, tatra yesaṃ",
  "tika-s0401t:694_7": "senāsanaṃ nappahoti, te silāpattakepi seyyaṃ kappenti. Pahomi kho panāhaṃ attano",
  "tika-s0401t:694_8": "ānubhāvena tesaṃ tesaṃ kulaputtānaṃ icchāvasena pāsādavihāraaḍḍhayogādīni mañcapīṭhattharaṇāni",
  "tika-s0401t:694_9": "nimminitvā dātuṃ? Punadivase cettha ekacce ativiya kilantarūpā honti, te gāravena",
  "tika-s0401t:694_10": "bhikkhūnaṃ purato ṭhatvā bhattānipi na uddisāpenti, ahaṃ kho pana tesaṃ bhattānipi",
  "tika-s0401t:694_11": "uddisituṃ pahomī”ti. Iti paṭisañcikkhanto “yaṃnūnāhaṃ saṅghassa senāsanañca paññapeyyaṃ,",
  "tika-s0401t:694_12": "bhattāni ca uddiseyya”nti cintesi. Sabhāgasabhāgānanti suttantikādiguṇavasena sabhāgānaṃ,",
  "tika-s0401t:694_13": "na mittasanthavavasena. Thero hi yāvatikā suttantikā honti, te uccinitvā uccinitvā",
  "tika-s0401t:694_14": "ekato tesaṃ anurūpameva senāsanaṃ paññapeti. Venayikābhidhammikakammaṭṭhānikakāyadaḷhibahulesupi",
  "tika-s0401t:694_15": "eseva nayo. Teneva pāḷiyaṃ vuttaṃ – “yete bhikkhū suttantikā, tesaṃ ekajjhaṃ senāsanaṃ paññapetī”tiādi.",
  "tika-s0401t:695_0": "Aṅguliyā jalamānāyāti tejokasiṇacatutthajjhānaṃ samāpajjitvā vuṭṭhāya abhiññāñāṇena",
  "tika-s0401t:695_1": "aṅgulijalanaṃ adhiṭṭhahitvā teneva tejodhātusamāpattijanitena aggijālena aṅguliyā",
  "tika-s0401t:695_2": "jalamānāya. Ayaṃ mañcotiādīsu pana there “ayaṃ mañco”tiādiṃ vadante nimmitāpi attano",
  "tika-s0401t:695_3": "attano gataṭṭhāne “ayaṃ mañco”tiādiṃ vadanti. Ayañhi nimmitānaṃ dhammatā.",
  "tika-s0401t:696": "“Ekasmiṃ bhāsamānasmiṃ, sabbe bhāsanti nimmitā;",
  "tika-s0401t:697": "Ekasmiṃ tuṇhimāsine, sabbe tuṇhī bhavanti te”ti. ;",
  "tika-s0401t:698_0": "Yasmiṃ pana vihāre mañcapīṭhādīni na paripūrenti, tattha attano ānubhāvena pūrenti,",
  "tika-s0401t:698_1": "tena nimmitānaṃ avatthukaṃ vacanaṃ na hoti sabbattha mañcapīṭhādīnaṃ sabbhāvato.",
  "tika-s0401t:698_2": "Sabbavihāresu ca gamanamagge samappamāṇe katvā adhiṭṭhāti. Katikasaṇṭhānādīnaṃ pana",
  "tika-s0401t:698_3": "nānappakārattā tasmiṃ tasmiṃ vihāre katikavattāni visuṃ visuṃ kathāpetīti veditabbaṃ.",
  "tika-s0401t:698_4": "Aniyametvā nimmitānañhi “ekasmiṃ bhāsamānasmi”ntiādidhammatā vuttā. Tathā hi ye vaṇṇavayasarīrāvayavaparikkhārakiriyāvisesādīhi",
  "tika-s0401t:698_5": "niyamaṃ akatvā nimmitā honti, te aniyametvā nimmitattā iddhimatā sadisāva honti.",
  "tika-s0401t:698_6": "Ṭhānanisajjādīsu bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti.",
  "tika-s0401t:698_7": "Sace pana nānappakāre kātukāmo hoti, keci paṭhamavaye, keci majjhimavaye, keci pacchimavaye,",
  "tika-s0401t:698_8": "tathā dīghakese upaḍḍhamuṇḍe missakakese upaḍḍharattacīvare paṇḍukacīvare, padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni",
  "tika-s0401t:698_9": "karonte, aparepi vā nānappakāre kātukāmo hoti, tena pādakajjhānato vuṭṭhāya “ettakā",
  "tika-s0401t:698_10": "bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya",
  "tika-s0401t:698_11": "adhiṭṭhite adhiṭṭhānacittena saddhiṃ icchiticchitappakārāyeva honti. Puna attano",
  "tika-s0401t:698_12": "vasanaṭṭhānameva āgacchatīti tehi saddhiṃ janapadakathaṃ kathento anisīditvā attano",
  "tika-s0401t:698_13": "vasanaṭṭhānaṃ veḷuvanameva paccāgacchati. Pāḷiyanti vinayapāḷiyaṃ.",
  "tika-s0401t:699": "Pilindavacchattheravatthu",
  "tika-s0401t:700_0": "215. Sattame piyānanti piyāyitabbānaṃ. Manāpānanti manavaḍḍhanakānaṃ. Pilindoti panassa",
  "tika-s0401t:700_1": "gottaṃ, vacchoti nāmanti ettha vuttavipariyāyenapi vadanti “pilindoti nāmaṃ, vacchoti",
  "tika-s0401t:700_2": "gotta”nti. Teneva ācariyadhammapālattherena theragāthāsaṃvaṇṇanāya vuttaṃ – “pilindotissa",
  "tika-s0401t:700_3": "nāmaṃ akaṃsu, vacchoti pana gottaṃ. Tena so aparabhāge pilindavacchoti paññāyitthā”ti.",
  "tika-s0401t:700_4": "Saṃsandetvāti ekato katvā.",
  "tika-s0401t:701_0": "Satthu dhammadesanaṃ sutvā paṭiladdhasaddho pabbajitvāti idaṃ aṅguttarabhāṇakānaṃ",
  "tika-s0401t:701_1": "kathāmaggena vuttaṃ. Apare pana bhaṇanti – anuppanneyeva amhākaṃ bhagavati sāvatthiyaṃ",
  "tika-s0401t:701_2": "brāhmaṇagehe nibbattitvā pilindavacchoti paññāto saṃsāre saṃvegabahulatāya paribbājakapabbajjaṃ",
  "tika-s0401t:701_3": "pabbajitvā cūḷagandhāraṃ nāma vijjaṃ sādhetvā ākāsacārī paracittavidū ca hutvā rājagahe",
  "tika-s0401t:701_4": "lābhaggayasaggappatto paṭivasati. Atha yadā amhākaṃ bhagavā abhisambuddho hutvā anukkamena",
  "tika-s0401t:701_5": "rājagahaṃ upagato, tato paṭṭhāya buddhānubhāvena tassa sā vijjā na sampajjati, atthakiccaṃ",
  "tika-s0401t:701_6": "na sādheti. So cintesi – “sutaṃ kho pana metaṃ ‘ācariyapācariyānaṃ bhāsamānānaṃ yattha",
  "tika-s0401t:701_7": "mahāgandhāravijjā dharati, tattha cūḷagandhāravijjā na sampajjatī’ti. Samaṇassa pana",
  "tika-s0401t:701_8": "gotamassa āgatakālato paṭṭhāya nāyaṃ mama vijjā sampajjati, nissaṃsayaṃ samaṇo gotamo",
  "tika-s0401t:701_9": "mahāgandhāravijjaṃ jānāti, yannūnāhaṃ taṃ payirupāsitvā tassa santike vijjaṃ pariyāpuṇeyya”nti.",
  "tika-s0401t:701_10": "So bhagavantaṃ upasaṅkamitvā etadavoca – “ahaṃ, mahāsamaṇa, tava santike ekaṃ vijjaṃ",
  "tika-s0401t:701_11": "pariyāpuṇitukāmo, okāsaṃ me karohī”ti. Bhagavā “tena hi pabbajā”ti āha. So “vijjāya",
  "tika-s0401t:701_12": "parikammaṃ pabbajjā”ti maññamāno pabbajīti. Paravambhanavasenāti paresaṃ garahanavasena.",
  "tika-s0401t:702_0": "Akakkasanti apharusaṃ. Viññāpaninti atthaviññāpaniṃ. Saccanti bhūtatthaṃ. Nābhisajeti",
  "tika-s0401t:702_1": "yāya girāya aññaṃ kujjhāpanavasena na lagāpeyya, khīṇāsavo nāma evarūpameva giraṃ",
  "tika-s0401t:702_2": "na bhāseyya, tasmā tamahaṃ brūmi brāhmaṇaṃ vadāmīti attho.",
  "tika-s0401t:703": "Anuvicinitvāti anuvicāretvā. Caṇḍikataṃ gacchantanti sīghagatiyā gacchantaṃ.",
  "tika-s0401t:704": "Bāhiyadārucīriyattheravatthu",
  "tika-s0401t:705_0": "216. Aṭṭhame ekarattivāsena gantvāti devatānubhāvena gantvā. “Buddhānubhāvenā”tipi",
  "tika-s0401t:705_1": "vadanti. Evaṃ gato ca vihāraṃ pavisitvā sambahule bhikkhū bhuttapātarāse kāyālasiyavimocanatthāya",
  "tika-s0401t:705_2": "abbhokāse caṅkamante disvā “kahaṃ etarahi satthā”ti pucchi. Bhikkhū “sāvatthiyaṃ",
  "tika-s0401t:705_3": "piṇḍāya paviṭṭho”ti vatvā taṃ pucchiṃsu – “tvaṃ pana kuto āgato”ti? Suppārakā āgatomhīti.",
  "tika-s0401t:705_4": "Kadā nikkhantosīti? Hiyyo sāyaṃ nikkhantomhīti. Dūrato āgato, tava pāde dhovitvā",
  "tika-s0401t:705_5": "telena makkhetvā thokaṃ vissamāhi, āgatakāle satthāraṃ dakkhissatīti. Ahaṃ, bhante,",
  "tika-s0401t:705_6": "satthu vā attano vā jīvitantarāyaṃ na jānāmi, ekarattenevamhi katthaci aṭṭhatvā anisīditvā",
  "tika-s0401t:705_7": "vīsayojanasatikaṃ maggaṃ āgato, satthāraṃ passitvāva vissamissāmīti. So evaṃ vatvā",
  "tika-s0401t:705_8": "taramānarūpo sāvatthiṃ pavisitvā bhagavantaṃ anopamāya buddhasiriyā piṇḍāya carantaṃ",
  "tika-s0401t:705_9": "disvā “cirassaṃ vata me diṭṭho sammāsambuddho”ti diṭṭhaṭṭhānato paṭṭhāya oṇatasarīro",
  "tika-s0401t:705_10": "gantvā antaravīthiyameva pañcapatiṭṭhitena vanditvā gopphakesu daḷhaṃ gahetvā evamāha",
  "tika-s0401t:705_11": "– “desetu me, bhante, bhagavā dhammaṃ, desetu me sugato dhammaṃ, yaṃ mamassa dīgharattaṃ hitāya sukhāyā”ti.",
  "tika-s0401t:706_0": "Atha naṃ satthā “akālo kho tāva, bāhiya, antaragharaṃ paviṭṭhomhi piṇḍāyā”ti paṭikkhipi.",
  "tika-s0401t:706_1": "Taṃ sutvā bāhiyo, “bhante, saṃsāre saṃsarantena kabaḷīkārāhāro na no laddhapubbo,",
  "tika-s0401t:706_2": "tumhākaṃ vā mayhaṃ vā jīvitantarāyaṃ na jānāmi, desetha me dhamma”nti. Satthā dutiyampi",
  "tika-s0401t:706_3": "paṭikkhipiyeva. Evaṃ kirassa ahosi “imassa maṃ diṭṭhakālato paṭṭhāya sakalasarīraṃ",
  "tika-s0401t:706_4": "pītiyā nirantaraṃ ajjhotthaṭaṃ hoti, balavapītivegena dhammaṃ sutvāpi na sakkhissati",
  "tika-s0401t:706_5": "paṭivijjhituṃ, majjhattupekkhā tāva tiṭṭhatu, ekaratteneva vīsayojanasataṃ maggaṃ",
  "tika-s0401t:706_6": "āgatattā darathopissa balavā, sopi tāva paṭippassambhatū”ti. Tasmā dvikkhattuṃ paṭikkhipitvā",
  "tika-s0401t:706_7": "tatiyaṃ yācito antaravīthiyaṃ ṭhitova “tasmātiha te, bāhiya, evaṃ sikkhitabbaṃ diṭṭhe",
  "tika-s0401t:706_8": "diṭṭhamattaṃ bhavissatī”tiādinā nayena dhammaṃ deseti. Imamatthaṃ saṃkhipitvā dassento",
  "tika-s0401t:706_9": "“satthāraṃ piṇḍāya paviṭṭha”ntiādimāha. Tattha antaraghareti antaravīthiyaṃ.",
  "tika-s0401t:707_0": "Aparipuṇṇapattacīvaratāya pattacīvaraṃ pariyesantoti so kira vīsativassasahassāni",
  "tika-s0401t:707_1": "samaṇadhammaṃ karonto “bhikkhunā nāma attano paccaye labhitvā aññaṃ anoloketvā sayameva",
  "tika-s0401t:707_2": "bhuñjituṃ vaṭṭatī”ti ekabhikkhussapi pattena vā cīvarena vā saṅgahaṃ nākāsi. Tenassa",
  "tika-s0401t:707_3": "“iddhimayapattacīvaraṃ na uppajjissatī”ti ñatvā ehibhikkhubhāvena pabbajjaṃ na adāsi.",
  "tika-s0401t:707_4": "Tāvadeva ca pabbajjaṃ yācito “paripuṇṇaṃ te pattacīvara”nti pucchitvā “aparipuṇṇa”nti",
  "tika-s0401t:707_5": "vutte “tena hi pattacīvaraṃ pariyesāhī”ti vatvā pakkāmi. Tasmā so pattacīvaraṃ pariyesanto",
  "tika-s0401t:707_6": "saṅkāraṭṭhānato coḷakhaṇḍāni saṃkaḍḍhati.",
  "tika-s0401t:708_0": "Sahassamapīti paricchedavacanaṃ. Ekasahassaṃ dvesahassānīti evaṃ sahassena ce paricchinnā",
  "tika-s0401t:708_1": "gāthā honti, tā ca anatthapadasaṃhitā ākāsavaṇṇapabbatavaṇṇādīni pakāsakehi anibbānadīpakehi",
  "tika-s0401t:708_2": "anatthakehi padehi saṃhitā yāva bahukā honti, tāva pāpikā evāti attho. Ekaṃ gāthāpadaṃ",
  "tika-s0401t:708_3": "seyyoti “appamādo amatapadaṃ…pe… yathā matā”ti evarūpā ekagāthāpi seyyoti attho.",
  "tika-s0401t:709": "Kumārakassapattheravatthu",
  "tika-s0401t:710_0": "217. Navame ekaṃ buddhantaraṃ sampattiṃ anubhavamānoti sāvakabodhiyā niyatatāya puññasambhārassa",
  "tika-s0401t:710_1": "ca sātisayattā vinipātaṃ agantvā ekaṃ buddhantaraṃ devesu ca manussesu ca sampattiṃ",
  "tika-s0401t:710_2": "anubhavamāno. “Ekissā kuladārikāya kucchimhi uppanno”ti vatvā tamevassa uppannabhāvaṃ",
  "tika-s0401t:710_3": "mūlato paṭṭhāya dassetuṃ – “sā cā”tiādi vuttaṃ. Tattha sāti kuladārikā. Ca-saddo",
  "tika-s0401t:710_4": "byatirekattho. Tena vuccamānaṃ visesaṃ jotayati. Kulagharanti patikulagehaṃ. Gabbhanimittanti",
  "tika-s0401t:710_5": "gabbhassa saṇṭhitabhāvaviggahaṃ. Satipi visākhāya sāvatthivāsikulapariyāpannatte",
  "tika-s0401t:710_6": "tassā tattha padhānabhāvadassanatthaṃ “visākhañcā”tiādi vuttaṃ yathā “brāhmaṇā āgatā,",
  "tika-s0401t:710_7": "vāsiṭṭhopi āgato”ti. Bhagavatā evaṃ gahitanāmattāti yojanā. Yasmā rājaputtā loke",
  "tika-s0401t:710_8": "“kumārā”ti voharīyanti, ayañca rañño kittimaputto, tasmā āha – “rañño…pe… sañjāniṃsū”ti.",
  "tika-s0401t:711_0": "Pañcadasa pañhe abhisaṅkharitvāti “bhikkhu, bhikkhu, ayaṃ vammiko rattiṃ dhūpāyati,",
  "tika-s0401t:711_1": "divā pajjalatī”tiādinā vammikasutte āgatanayena pañcadasa pañhe abhisaṅkharitvā.",
  "tika-s0401t:711_2": "Pāyāsiraññoti “natthi paraloko, natthi sattā opapātikā, natthi sukatadukkaṭānaṃ kammānaṃ",
  "tika-s0401t:711_3": "phalaṃ vipāko”ti evaṃladdhikassa pāyāsirājassa. Rājā hi tadā anabhisitto hutvā pasenadinā",
  "tika-s0401t:711_4": "kosalena dinnasetabyanagaraṃ ajjhāvasanto imaṃ diṭṭhiṃ gaṇhi. Pañcadasahi pañhehi",
  "tika-s0401t:711_5": "paṭimaṇḍetvāti “taṃ kiṃ maññasi, rājañña, ime candimasūriyā imasmiṃ vā loke parasmiṃ",
  "tika-s0401t:711_6": "vā devā vā te manussā”ti evamādīhi pañcadasahi pañhehi paṭimaṇḍitaṃ katvā. Suttanteti pāyāsisuttante.",
  "tika-s0401t:712": "Mahākoṭṭhikattheravatthu",
  "tika-s0401t:713": "218. Dasamaṃ uttānatthameva.",
  "tika-s0401t:714": "Tatiyaetadaggavaggavaṇṇanā niṭṭhitā.",
  "tika-s0401t:715": "14. Etadaggavaggo",
  "tika-s0401t:716": "(14) 4. Catutthaetadaggavaggavaṇṇanā",
  "tika-s0401t:717": "Ānandattheravatthu",
  "tika-s0401t:718_0": "219-223. Catutthavaggassa paṭhame heṭṭhā vuttappamāṇanti heṭṭhā koṇḍaññattherassa",
  "tika-s0401t:718_1": "vatthumhi “tassa dhurapattāni navutihatthāni honti, kesaraṃ tiṃsahatthaṃ, kaṇṇikā",
  "tika-s0401t:718_2": "dvādasahatthā, pādena patiṭṭhitaṭṭhānaṃ ekādasahattha”nti evaṃ vuttappamāṇaṃ. Rañño",
  "tika-s0401t:718_3": "pesesīti paccantassa kupitabhāvaṃ ārocetvā pesesi. Theragāthāsaṃvaṇṇanāyaṃ pana “paccantassa",
  "tika-s0401t:718_4": "kupitabhāvaṃ rañño anārocetvā sayameva taṃ vūpasamesi, taṃ sutvā rājā tuṭṭhamānaso",
  "tika-s0401t:718_5": "puttaṃ pakkosāpetvā ‘varaṃ te, sumana, dammi, gaṇhāhī’ti āhā”ti vuttaṃ. Na metaṃ",
  "tika-s0401t:718_6": "cittaṃ atthīti mama evarūpaṃ cittaṃ natthi. Avañjhanti atucchaṃ. Aññaṃ varehīti aññaṃ",
  "tika-s0401t:718_7": "patthehi, aññaṃ gaṇhāhīti vuttaṃ hoti. Udakaṃ adhiṭṭhāyāti “udakaṃ hotū”ti adhiṭṭhahitvā.",
  "tika-s0401t:718_8": "Gatenāti gamanena. Na āmisacakkhukāti cīvarādipaccayasaṅkhātaṃ āmisaṃ na olokenti.",
  "tika-s0401t:719_0": "Vasanaṭṭhānasabhāgeyevāti vasanaṭṭhānasamīpeyeva. Ekantavallabhoti upaṭṭhākaṭṭhāne",
  "tika-s0401t:719_1": "ekantena vallabho. Etassevāti etasseva bhikkhussa. Dvejjhakathā na hontīti dvidhābhūtakathā",
  "tika-s0401t:719_2": "na honti, anekantikakathā na hontīti vuttaṃ hoti. Anibaddhāti aniyatā. Lohitena galantenāti",
  "tika-s0401t:719_3": "itthambhūtakkhāne karaṇavacanaṃ, galantena lohitena yuttoti attho. Anvāsattoti anugato.",
  "tika-s0401t:719_4": "Uṭṭhehi, āvuso ānanda, uṭṭhehi, āvuso ānandāti turite idamāmeḍitavacanaṃ. Duvidhena",
  "tika-s0401t:719_5": "udakenāti sītudakena uṇhudakena ca. Tividhena dantakaṭṭhenāti khuddakaṃ mahantaṃ",
  "tika-s0401t:719_6": "majjhimanti evaṃ tippakārena dantakaṭṭhena. Nava vāre anupariyāyatīti satthari pakkosante",
  "tika-s0401t:719_7": "paṭivacanadānāya thinamiddhavinodanatthaṃ navakkhattuṃ anupariyāyati. Tenevāha –",
  "tika-s0401t:719_8": "“evañhissa ahosī”tiādi. Sesamettha suviññeyyameva.",
  "tika-s0401t:720": "Uruvelakassapattheravatthu",
  "tika-s0401t:721": "224. Dutiye yaṃ vattabbaṃ, taṃ vitthārato vinayapāḷiyaṃ āgatameva.",
  "tika-s0401t:722": "Kāḷudāyittheravatthu",
  "tika-s0401t:723": "225. Tatiye gamanākappanti gamanākāraṃ. Sesamettha uttānameva.",
  "tika-s0401t:724": "Bākulattheravatthu",
  "tika-s0401t:725_0": "226. Catutthe nirābādhānanti ābādharahitānaṃ. Yathā “dvāvīsati dvattiṃsā”tiādimhi",
  "tika-s0401t:725_1": "vattabbe “bāvīsati bāttiṃsā”tiādīni vuccanti, evamevaṃ dve kulāni assāti dvikulo,",
  "tika-s0401t:725_2": "dvekuloti vā vattabbe bākuloti vuttanti āha – “bākuloti dvīsu kulesu vaḍḍhitattā",
  "tika-s0401t:725_3": "evaṃladdhanāmo”ti. Upayogenāti ānubhāvena. Phāsukakāleti arogakāle. Gadduhanamattampīti",
  "tika-s0401t:725_4": "goduhanamattampi kālaṃ. Idha pana na sakalo goduhanakkhaṇo adhippeto, atha kho gāviṃ",
  "tika-s0401t:725_5": "thane gahetvā ekakhīrabinduduhanakālamattaṃ adhippetaṃ. Ārogyasālanti āturānaṃ arogabhāvakaraṇatthāya katasālaṃ.",
  "tika-s0401t:726_0": "Nimujjanummujjanavasenāti jāṇuppamāṇe udake thokaṃyeva nimujjanummujjanavasena. Chaḍḍetvā",
  "tika-s0401t:726_1": "palāyīti macchassa mukhasamīpeyeva chaḍḍetvā palāyi. Dārakassa tejenāti dārakassa",
  "tika-s0401t:726_2": "puññatejena. Māriyamānāva marantīti daṇḍādīhi pothetvā māriyamānāva maranti, na jālena",
  "tika-s0401t:726_3": "baddhatāmattena amāriyamānā. Nīhaṭamattova matoti nīhaṭakkhaṇeyeva mato. Tenassa",
  "tika-s0401t:726_4": "māraṇatthaṃ upakkamo na kato, yena upakkamena dārakassa ābādho siyā. Tanti macchaṃ.",
  "tika-s0401t:726_5": "Sakalamevāti avikalameva paripuṇṇāvayavameva. Na keḷāyatīti na nandati, kismiñci",
  "tika-s0401t:726_6": "na maññati. Piṭṭhito phālentīti dārakassa puññatejena piṭṭhito phālentī. Bheriṃ carāpetvāti",
  "tika-s0401t:726_7": "“puttaṃ labhi”nti ugghosanavasena bheriṃ carāpetvā. Pakatiṃ ācikkhīti attano puttabhāvaṃ",
  "tika-s0401t:726_8": "kathesi. Kucchiyā dhāritattā amātā kātuṃ na sakkāti jananībhāvato amātā kātuṃ na",
  "tika-s0401t:726_9": "sakkā. Macchaṃ gaṇhantāpīti macchaṃ vikkiṇitvā gaṇhantāpi. Tathā gaṇhantā ca tappariyāpannaṃ",
  "tika-s0401t:726_10": "sabbaṃ gaṇhanti nāmāti āha – “vakkayakanādīni bahi katvā gaṇhantā nāma natthī”ti.",
  "tika-s0401t:726_11": "Ayampi amātā kātuṃ na sakkāti dinnaputtabhāvato na sakkā.",
  "tika-s0401t:727": "Sobhitattheravatthu",
  "tika-s0401t:728": "227. Pañcamaṃ uttānatthameva.",
  "tika-s0401t:729": "Upālittheravatthu",
  "tika-s0401t:730_0": "228. Chaṭṭhe bhārukacchakavatthunti aññataro kira bhārukacchadesavāsī bhikkhu supinante",
  "tika-s0401t:730_1": "purāṇadutiyikāya methunaṃ dhammaṃ paṭisevitvā “assamaṇo ahaṃ vibbhamissāmī”ti bhārukacchaṃ",
  "tika-s0401t:730_2": "gacchanto antarāmagge āyasmantaṃ upāliṃ passitvā etamatthaṃ ārocesi. Āyasmā upāli,",
  "tika-s0401t:730_3": "evamāha – “anāpatti, āvuso, supinantenā”ti. Yasmā supinante avisayattā evaṃ hoti.",
  "tika-s0401t:730_4": "Tasmā upālitthero bhagavatā avinicchitapubbampi imaṃ vatthuṃ nayaggāhena evaṃ vinicchini.",
  "tika-s0401t:730_5": "Gahapatino dve dārakā honti putto ca bhāgineyyo ca. Atha so gahapati gilāno hutvā",
  "tika-s0401t:730_6": "āyasmantaṃ ajjukaṃ etadavoca – “imaṃ, bhante, okāsaṃ yo imesaṃ dārakānaṃ saddho hoti",
  "tika-s0401t:730_7": "pasanno, tassa ācikkheyyāsī”ti. Tena ca samayena tassa ca gahapatino bhāgineyyo saddho",
  "tika-s0401t:730_8": "hoti pasanno. Athāyasmā ajjuko taṃ okāsaṃ tassa dārakassa ācikkhi. So tena sāpateyyena",
  "tika-s0401t:730_9": "kuṭumbañca saṇṭhapesi, dānañca paṭṭhapesi. Atha tassa gahapatino putto āyasmantaṃ",
  "tika-s0401t:730_10": "ānandaṃ etadavoca – “ko nu kho, bhante ānanda, pituno dāyajjo putto vā bhāgineyyo",
  "tika-s0401t:730_11": "vā”ti. Putto kho, āvuso, pituno dāyajjoti. Āyasmā, bhante, ayyo ajjuko amhākaṃ sāpateyyaṃ",
  "tika-s0401t:730_12": "amhākaṃ methunakassa ācikkhīti. Assamaṇo, āvuso, so ajjukoti. Athāyasmā ajjuko āyasmantaṃ",
  "tika-s0401t:730_13": "ānandaṃ etadavoca – “dehi me, āvuso ānanda, vinicchaya”nti. Te ubhopi upālittherassa",
  "tika-s0401t:730_14": "santikaṃ agamaṃsu. Athāyasmā upāli, āyasmantaṃ ānandaṃ etadavoca – “yo nu kho, āvuso",
  "tika-s0401t:730_15": "ānanda, sāmikena ‘imaṃ okāsaṃ itthannāmassa ācikkhā’ti vutto, tassa ācikkhati, kiṃ",
  "tika-s0401t:730_16": "so āpajjatī”ti? Na, bhante, kiñci āpajjati antamaso dukkaṭamatthampīti. Ayaṃ, āvuso,",
  "tika-s0401t:730_17": "āyasmā ajjuko sāmikena “imaṃ okāsaṃ itthannāmassa ācikkhā”ti vutto tassa ācikkhati,",
  "tika-s0401t:730_18": "anāpatti, āvuso, āyasmato ajjukassāti. Bhagavā taṃ sutvā “sukathitaṃ, bhikkhave,",
  "tika-s0401t:730_19": "upālinā”ti vatvā sādhukāramadāsi, taṃ sandhāyetaṃ vuttaṃ. Kumārakassapavatthu pana heṭṭhā āgatameva.",
  "tika-s0401t:731": "Channaṃ khattiyānanti bhaddiyo sakyarājā anuruddho ānando bhagu kimilo devadattoti imesaṃ channaṃ khattiyānaṃ. Pasādhakoti maṇḍayitā. Pāḷiyanti saṅghabhedakkhandhakapāḷiyanti.",
  "tika-s0401t:732": "Nandakattheravatthu",
  "tika-s0401t:733": "229. Sattame ekasamodhāneti ekasmiṃ samodhāne, ekasmiṃ sannipāteti attho. Sesaṃ suviññeyyameva.",
  "tika-s0401t:734": "Nandattheravatthu",
  "tika-s0401t:735_0": "230. Aṭṭhame na taṃ catusampajaññavasena aparicchinditvā oloketīti sātthakasappāyagocaraasammohasampajaññasaṅkhātānaṃ",
  "tika-s0401t:735_1": "catunnaṃ sampajaññānaṃ vasena aparicchinditvā taṃ disaṃ na oloketi. So hi āyasmā",
  "tika-s0401t:735_2": "“yamevāhaṃ indriyesu aguttadvārataṃ nissāya sāsane anabhiratiādivippakārappatto,",
  "tika-s0401t:735_3": "tameva suṭṭhu niggahessāmī”ti ussāhajāto balavahirottappo, tattha ca katādhikārattā",
  "tika-s0401t:735_4": "indriyasaṃvaro ukkaṃsapāramippatto catusampajaññaṃ amuñcitvāva sabbadisaṃ āloketi.",
  "tika-s0401t:735_5": "Vuttañcetaṃ bhagavatā –",
  "tika-s0401t:736_0": "“Sace, bhikkhave, nandassa puratthimā disā āloketabbā hoti, sabbaṃ cetaso samannāharitvā",
  "tika-s0401t:736_1": "nando puratthimaṃ disaṃ āloketi ‘evaṃ me puratthimaṃ disaṃ ālokayato nābhijjhādomanassā",
  "tika-s0401t:736_2": "pāpakā akusalā dhammā anvāsavissantī’ti. Itiha tattha sampajāno hoti. Sace, bhikkhave,",
  "tika-s0401t:736_3": "nandassa pacchimā disā, uttarā disā, dakkhiṇā disā, uddhaṃ, adho, anudisā anuviloketabbā",
  "tika-s0401t:736_4": "hoti, sabbaṃ cetaso samannāharitvā nando anudisaṃ anuviloketi ‘evaṃ me anudisaṃ anuvilokayato…pe… sampajāno hotī”’ti.",
  "tika-s0401t:737_0": "Abhisekagehapavesanaāvāhamaṅgalesu vattamānesūti idha tīṇi maṅgalāni vuttāni, vinayaṭṭhakathāyaṃ",
  "tika-s0401t:737_1": "pana “taṃ divasameva nandakumārassa kesavissajjanaṃ, paṭṭabandho, gharamaṅgalaṃ,",
  "tika-s0401t:737_2": "chattamaṅgalaṃ, āvāhamaṅgalanti pañca maṅgalāni hontī”ti vuttaṃ. Tattha kulamariyādavasena",
  "tika-s0401t:737_3": "kesoropanaṃ kesavissajjanaṃ. Yuvarājapaṭṭabandhanaṃ paṭṭabandho. Abhinavagharappavesanamaho",
  "tika-s0401t:737_4": "gharamaṅgalaṃ. Vivāhakaraṇamaho āvāhamaṅgalaṃ. Yuvarājachattamaho chattamaṅgalaṃ.",
  "tika-s0401t:738_0": "Nandakumāraṃ abhisekamaṅgalaṃ na tathā pīḷesi, yathā janapadakalyāṇiyā vuttavacananti",
  "tika-s0401t:738_1": "ajjhāharitabbaṃ. Tadeva pana vacanaṃ sarūpato dassetuṃ – “pattaṃ ādāya gamanakāle”tiādi",
  "tika-s0401t:738_2": "vuttaṃ. Janapadakalyāṇīti janapadamhi kalyāṇī uttamā cha sarīradosarahitā pañca kalyāṇasamannāgatā.",
  "tika-s0401t:738_3": "Sā hi yasmā nātidīghā nātirassā nātikisā nātithūlā nātikāḷī nāccodātāti atikkantā",
  "tika-s0401t:738_4": "mānusavaṇṇaṃ, asampattā dibbavaṇṇaṃ, tasmā cha sarīradosarahitā. Chavikalyāṇaṃ maṃsakalyāṇaṃ",
  "tika-s0401t:738_5": "nhārukalyāṇaṃ aṭṭhikalyāṇaṃ vayakalyāṇanti imehi pana kalyāṇehi samannāgatattā pañca",
  "tika-s0401t:738_6": "kalyāṇasamannāgatā nāma. Tassā hi āgantukobhāsakiccaṃ natthi, attano sarīrobhāseneva",
  "tika-s0401t:738_7": "dvādasahatthe ṭhāne ālokaṃ karoti, piyaṅgusāmā vā hoti suvaṇṇasāmā vā, ayamassā chavikalyāṇatā.",
  "tika-s0401t:738_8": "Cattāro panassā hatthapādā mukhapariyosānañca lākhārasaparikammakataṃ viya rattapavāḷarattakambalasadisaṃ",
  "tika-s0401t:738_9": "hoti, ayamassā maṃsakalyāṇatā. Vīsati pana nakhapattāni maṃsato amuttaṭṭhāne lākhārasapūritāni",
  "tika-s0401t:738_10": "viya, muttaṭṭhāne khīradhārāsadisāni honti, ayamassā nhārukalyāṇatā. Dvattiṃsa dantā",
  "tika-s0401t:738_11": "suphusitā sudhotavajirapanti viya khāyanti, ayamassā aṭṭhikalyāṇatā. Vīsaṃvassasatikāpi",
  "tika-s0401t:738_12": "samānā soḷasavassuddesikā viya hoti nippalitena, ayamassā vayakalyāṇatā. Iti imehi",
  "tika-s0401t:738_13": "pañcahi kalyāṇehi samannāgatattā “janapadakalyāṇī”ti vuccati. Tuvaṭanti sīghaṃ.",
  "tika-s0401t:739_0": "Imasmiṃ ṭhāne nivattessati, imasmiṃ ṭhāne nivattessatīti cintentamevāti so kira tathāgate",
  "tika-s0401t:739_1": "gāravavasena “pattaṃ vo, bhante, gaṇhathā”ti vattuṃ avisahanto evaṃ cintesi – “sopānasīse",
  "tika-s0401t:739_2": "pattaṃ gaṇhissatī”ti. Satthā tasmimpi ṭhāne na gaṇhi. Itaro “sopānapādamūle gaṇhissatī”ti",
  "tika-s0401t:739_3": "cintesi. Satthā tatthāpi na gaṇhi. Itaro “rājaṅgaṇe gaṇhissatī”ti cintesi. Satthā",
  "tika-s0401t:739_4": "tatthāpi na gaṇhi. Evaṃ “idha gaṇhissati, ettha gaṇhissatī”ti cintentameva satthā",
  "tika-s0401t:739_5": "vihāraṃ netvā pabbājesi.",
  "tika-s0401t:740": "Mahākappinattheravatthu",
  "tika-s0401t:741_0": "231. Navame sutavittakoti dhammassavanapiyo. Paṭihārakassāti dovārikassa. Saccakārenāti",
  "tika-s0401t:741_1": "saccakiriyāya. Satthā “uppalavaṇṇā āgacchatū”ti cintesi. Therī āgantvā sabbā pabbājetvā",
  "tika-s0401t:741_2": "bhikkhunīupassayaṃ gatāti idaṃ aṅguttarabhāṇakānaṃ kathāmaggaṃ dassentena vuttaṃ.",
  "tika-s0401t:741_3": "Teneva dhammapadaṭṭhakathāyaṃ vuttaṃ –",
  "tika-s0401t:742_0": "“Tā satthāraṃ vanditvā ekamantaṃ ṭhitā pabbajjaṃ yāciṃsu. Evaṃ kira vutte satthā",
  "tika-s0401t:742_1": "uppalavaṇṇāya āgamanaṃ cintesīti ekacce vadanti. Satthā pana tā upāsikāyo āha – ‘sāvatthiṃ",
  "tika-s0401t:742_2": "gantvā bhikkhunīupassaye pabbājethā’ti. Tā anupubbena janapadacārikaṃ caramānā antarāmagge",
  "tika-s0401t:742_3": "mahājanena abhihaṭasakkārasammānā padasāva vīsayojanasatikaṃ maggaṃ gantvā bhikkhunīupassaye",
  "tika-s0401t:742_4": "pabbajitvā arahattaṃ pāpuṇiṃsū”ti.",
  "tika-s0401t:743_0": "Dhammapītīti dhammapāyako, dhammaṃ pivantoti attho. Dhammo ca nāmesa na sakkā bhājanena",
  "tika-s0401t:743_1": "yāguādīni viya pātuṃ, navavidhaṃ pana lokuttaradhammaṃ nāmakāyena phusanto ārammaṇato",
  "tika-s0401t:743_2": "sacchikaronto pariññābhisamayādīhi dukkhādīni ariyasaccāni paṭivijjhanto dhammaṃ",
  "tika-s0401t:743_3": "pivati nāma. Sukhaṃ setīti desanāmattametaṃ, catūhipi iriyāpathehi sukhaṃ viharatīti",
  "tika-s0401t:743_4": "attho. Vippasannenāti anāvilena nirupakkilesena. Ariyappavediteti buddhādīhi ariyehi",
  "tika-s0401t:743_5": "pavedite satipaṭṭhānādibhede bodhipakkhiyadhamme. Sadā ramatīti evarūpo dhammapīti",
  "tika-s0401t:743_6": "vippasannena cetasā viharanto paṇḍiccena samannāgato sadā ramati abhiramati. Bāhitapāpattā",
  "tika-s0401t:743_7": "“brāhmaṇā”ti theraṃ ālapati.",
  "tika-s0401t:744": "Sāgatattheravatthu",
  "tika-s0401t:745_0": "232. Dasame chabbaggiyānaṃ vacanenāti kosambikā kira upāsakā āyasmantaṃ sāgataṃ upasaṅkamitvā",
  "tika-s0401t:745_1": "abhivādetvā ekamantaṃ ṭhitā evamāhaṃsu – “kiṃ, bhante, ayyānaṃ dullabhañca manāpañca,",
  "tika-s0401t:745_2": "kiṃ paṭiyādemā”ti? Evaṃ vutte chabbaggiyā bhikkhū kosambike upāsake etadavocuṃ –",
  "tika-s0401t:745_3": "“atthāvuso kāpotikā, nāma pasannā bhikkhūnaṃ dullabhā ca manāpā ca, taṃ paṭiyādethā”ti.",
  "tika-s0401t:745_4": "Atha kosambikā upāsakā ghare ghare kāpotikaṃ pasannaṃ paṭiyādetvā āyasmantaṃ sāgataṃ",
  "tika-s0401t:745_5": "piṇḍāya carantaṃ disvā etadavocuṃ – “pivatu, bhante, ayyo sāgato kāpotikaṃ pasannaṃ,",
  "tika-s0401t:745_6": "pivatu, bhante, ayyo sāgato kāpotikaṃ pasanna”nti. Athāyasmā sāgato ghare ghare kāpotikaṃ",
  "tika-s0401t:745_7": "pasannaṃ pivitvā nagaramhā nikkhamanto nagaradvāre pati. Tena vuttaṃ – “chabbaggiyānaṃ",
  "tika-s0401t:745_8": "vacanena sabbagehesu kāpotikaṃ pasannaṃ paṭiyādetvā”tiādi. Tattha kāpotikā nāma kapotapādasamānavaṇṇā",
  "tika-s0401t:745_9": "rattobhāsā. Pasannāti surāmaṇḍassetaṃ adhivacanaṃ. Vinaye samuṭṭhitanti surāpānasikkhāpade āgataṃ.",
  "tika-s0401t:746": "Rādhattheravatthu",
  "tika-s0401t:747_0": "233. Ekādasame satthā sāriputtattherassa saññaṃ adāsīti brāhmaṇaṃ pabbājetuṃ saññaṃ",
  "tika-s0401t:747_1": "adāsi, āṇāpesīti vuttaṃ hoti. Bhagavā kira taṃ brāhmaṇaṃ pabbajjaṃ alabhitvā kisaṃ",
  "tika-s0401t:747_2": "lūkhaṃ dubbaṇṇaṃ uppaṇḍuppaṇḍukajātaṃ disvā bhikkhū āmantesi – “ko, bhikkhave, tassa",
  "tika-s0401t:747_3": "brāhmaṇassa adhikāraṃ saratī”ti. Evaṃ vutte āyasmā sāriputto bhagavantaṃ etadavoca",
  "tika-s0401t:747_4": "– “ahaṃ kho, bhante, tassa brāhmaṇassa adhikāraṃ sarāmī”ti. Kiṃ pana tvaṃ, sāriputta,",
  "tika-s0401t:747_5": "brāhmaṇassa adhikāraṃ sarasīti. Idha me, bhante, so brāhmaṇo rājagahe piṇḍāya carantassa",
  "tika-s0401t:747_6": "kaṭacchubhikkhaṃ dāpesi, imaṃ kho ahaṃ, bhante, tassa brāhmaṇassa adhikāraṃ sarāmī”ti.",
  "tika-s0401t:747_7": "Sādhu sādhu, sāriputta. Kataññuno hi, sāriputta, sappurisā katavedino, tena hi tvaṃ,",
  "tika-s0401t:747_8": "sāriputta, taṃ brāhmaṇaṃ pabbājehi upasampādehīti. Aṭṭhuppattiyaṃ āgatoti alīnacittajātakassa",
  "tika-s0401t:747_9": "aṭṭhuppattiyaṃ āgato.",
  "tika-s0401t:748_0": "Nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "tika-s0401t:748_1": "Pavattāranti kicchajīvike duggatamanusse anukampaṃ katvā “ehi, te sukhena jīvanupāyaṃ",
  "tika-s0401t:748_2": "dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhaṃ jīvā”ti ācikkhitāraṃ",
  "tika-s0401t:748_3": "viya. Vajjadassinanti dve vajjadassino “iminā naṃ asāruppena vā khalitena vā saṅghamajjhe",
  "tika-s0401t:748_4": "niggaṇhissāmī”ti randhagavesako ca, anaññātaṃ ñāpanatthāya ñātaṃ anuggaṇhanatthāya",
  "tika-s0401t:748_5": "sīlādīnamassa vuddhikāmatāya taṃ taṃ vajjaṃ olokanena ullumpanasabhāvasaṇṭhito ca.",
  "tika-s0401t:748_6": "Ayaṃ idha adhippeto. Yathā hi duggatamanusso “imaṃ gaṇhāhī”ti tajjetvāpi pothetvāpi",
  "tika-s0401t:748_7": "nidhiṃ dassente kopaṃ na karoti, pamuditova hoti, evamevaṃ evarūpe puggale asāruppaṃ",
  "tika-s0401t:748_8": "vā khalitaṃ vā disvā ācikkhante kopo na kātabbo, tuṭṭheneva bhavitabbaṃ. “Bhante,",
  "tika-s0401t:748_9": "mahantaṃ vo kammaṃ kataṃ mayhaṃ ācariyupajjhāyaṭṭhāne ṭhatvā ovadantehi, punapi maṃ",
  "tika-s0401t:748_10": "vadeyyāthā”ti pavāretabbameva.",
  "tika-s0401t:749_0": "Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā “ayaṃ",
  "tika-s0401t:749_1": "me mukhodakadānādīhi sakkaccaṃ upaṭṭhahati, sace naṃ vakkhāmi, na maṃ upaṭṭhahissati,",
  "tika-s0401t:749_2": "evaṃ me parihāni bhavissatī”ti taṃ vattuṃ avisahanto na niggayhavādī nāma hoti, so",
  "tika-s0401t:749_3": "imasmiṃ sāsane kacavaraṃ ākirati. Yo pana tathārūpaṃ vajjaṃ disvā vajjānurūpaṃ tajjento",
  "tika-s0401t:749_4": "paṇāmento daṇḍakammaṃ karonto vihārā nīharanto sikkhāpeti, ayaṃ niggayhavādī nāma",
  "tika-s0401t:749_5": "seyyathāpi, sammāsambuddho. Vuttañhetaṃ – “niggayha niggayhāhaṃ, ānanda, vakkhāmi,",
  "tika-s0401t:749_6": "pavayha pavayha, ānanda, vakkhāmi, yo sāro, so ṭhassatī”ti. Medhāvinti dhammojapaññāya",
  "tika-s0401t:749_7": "samannāgataṃ. Tādisanti evarūpaṃ paṇḍitaṃ bhajeyya payirupāseyya. Tādisañhi ācariyaṃ",
  "tika-s0401t:749_8": "bhajamānassa antevāsikassa seyyo hoti na pāpiyo, vaḍḍhiyeva hoti, no parihānīti.",
  "tika-s0401t:750": "Mogharājattheravatthu",
  "tika-s0401t:751_0": "234. Dvādasame kaṭṭhavāhananagareti kaṭṭhavāhanena gahitattā evaṃladdhanāmake nagare.",
  "tika-s0401t:751_1": "Atīte kira bārāṇasivāsī eko rukkhavaḍḍhakī sake ācariyake adutiyo. Tassa soḷasa sissā",
  "tika-s0401t:751_2": "ekamekassa sahassaṃ antevāsikā. Evaṃ te sattarasādhikā soḷasa sahassā ācariyantevāsikā",
  "tika-s0401t:751_3": "sabbepi bārāṇasiṃ upanissāya jīvikaṃ kappentā pabbatasamīpaṃ gantvā rukkhe gahetvā",
  "tika-s0401t:751_4": "tattheva nānāpāsādavikatiyo niṭṭhāpetvā kullaṃ bandhitvā gaṅgāya bārāṇasiṃ ānetvā",
  "tika-s0401t:751_5": "sace rājā atthiko hoti, rañño ekabhūmakaṃ vā sattabhūmakaṃ vā pāsādaṃ yojetvā denti.",
  "tika-s0401t:751_6": "No ce, aññesampi vikkiṇitvā puttadāraṃ posenti. Atha nesaṃ ekadivasaṃ ācariyo “na",
  "tika-s0401t:751_7": "sakkā vaḍḍhakikammena niccaṃ jīvituṃ, dukkarañhi jarākāle etaṃ kamma”nti cintetvā",
  "tika-s0401t:751_8": "antevāsike āmantesi – “tātā, udumbarādayo appasārarukkhe ānethā”ti. Te “sādhū”ti",
  "tika-s0401t:751_9": "paṭissuṇitvā ānayiṃsu. So tehi kaṭṭhasakuṇaṃ katvā tassabbhantaraṃ pavisitvā vātena",
  "tika-s0401t:751_10": "yantaṃ pūresi. Kaṭṭhasakuṇo suvaṇṇahaṃsarājā viya ākāse laṅghitvā vanassa upari caritvā",
  "tika-s0401t:751_11": "antevāsīnaṃ purato oruhi.",
  "tika-s0401t:752_0": "Athācariyo sisse āha – “tātā īdisāni kaṭṭhavāhanāni katvā sakkā sakalajambudīpe rajje",
  "tika-s0401t:752_1": "gahetuṃ, tumhepi tātā etāni karotha, rajjaṃ gahetvā jīvissāma, dukkaraṃ vaḍḍhakisippena",
  "tika-s0401t:752_2": "jīvitu”nti. Te tathā katvā ācariyassa paṭivedesuṃ. Tato ne ācariyo āha – “katamaṃ",
  "tika-s0401t:752_3": "tātā rajjaṃ gaṇhāmā”ti? Bārāṇasirajjaṃ ācariyāti. Alaṃ tātā, mā etaṃ rucittha, mayañhi",
  "tika-s0401t:752_4": "taṃ gahetvāpi “vaḍḍhakirājā, vaḍḍhakiyuvarājā”ti vaḍḍhakivādā na muccissāma, mahanto",
  "tika-s0401t:752_5": "jambudīpo, aññattha gacchāmāti. Tato saputtadārakā kaṭṭhavāhanāni abhiruhitvā sajjāvudhā",
  "tika-s0401t:752_6": "hutvā himavantābhimukhā gantvā himavati aññataraṃ nagaraṃ pavisitvā rañño nivesaneyeva",
  "tika-s0401t:752_7": "paccuṭṭhaṃsu. Te tattha rajjaṃ gahetvā ācariyaṃ rajje abhisiñciṃsu. So “kaṭṭhavāhano",
  "tika-s0401t:752_8": "rājā”ti pākaṭo ahosi, taṃ nagaraṃ tena gahitattā “kaṭṭhavāhananagara”nteva nāmaṃ labhi.",
  "tika-s0401t:753_0": "Tapacāranti tapacaraṇaṃ. Pāsāṇacetiye piṭṭhipāsāṇe nisīdīti pāsāṇakacetiyanti laddhavohāre",
  "tika-s0401t:753_1": "piṭṭhipāsāṇe sakkena māpite mahāmaṇḍape nisīdi. Tattha kira mahato pāsāṇassa upari",
  "tika-s0401t:753_2": "pubbe devaṭṭhānaṃ ahosi, uppanne pana bhagavati vihāro jāto, so teneva purimavohārena",
  "tika-s0401t:753_3": "“pāsāṇacetiya”nti vuccati.",
  "tika-s0401t:754": "Tena pucchite dutiyo hutvā satthāraṃ pañhaṃ pucchīti –",
  "tika-s0401t:755": "“Muddhaṃ muddhādhipātañca, bāvarī paripucchati;",
  "tika-s0401t:756": "Taṃ byākarohi bhagavā, kaṅkhaṃ vinaya no ise”ti. –",
  "tika-s0401t:757": "Evaṃ tena pañhe pucchite bhagavatā ca –",
  "tika-s0401t:758": "“Avijjā muddhāti jānāhi, vijjā muddhādhipātinī;",
  "tika-s0401t:759": "Saddhāsatisamādhīhi, chandavīriyena saṃyutā”ti. –",
  "tika-s0401t:760": "Pañhe vissajjite dutiyo hutvā pañhaṃ pucchi.",
  "tika-s0401t:761": "Athassa…pe… pañhaṃ kathesīti –",
  "tika-s0401t:762": "“Kathaṃ lokaṃ avekkhantaṃ, maccurājā na passatī”ti. –",
  "tika-s0401t:763": "Tena pañhe pucchite –",
  "tika-s0401t:764": "“Suññato lokaṃ avekkhassu, mogharāja sadā sato;",
  "tika-s0401t:765": "Attānudiṭṭhiṃ ūhacca, evaṃ maccutaro siyā;",
  "tika-s0401t:766": "Evaṃ lokaṃ avekkhantaṃ, maccurājā na passatī”ti. –",
  "tika-s0401t:767": "Pañhaṃ vissajjesi.",
  "tika-s0401t:768": "Sesajanāti tasmiṃ samāgame sannipatitā sesajanā. Na kathīyantīti “ettakā sotāpannā”tiādinā na vuccanti. Evaṃ pārāyane vatthu samuṭṭhitanti pārāyanavagge idaṃ vatthu samuṭṭhitaṃ.",
  "tika-s0401t:769": "Catutthaetadaggavaggavaṇṇanā niṭṭhitā.",
  "tika-s0401t:770": "Therapāḷisaṃvaṇṇanā niṭṭhitā.",
  "tika-s0401t:771": "14. Etadaggavaggo",
  "tika-s0401t:772": "(14) 5. Pañcamaetadaggavaggavaṇṇanā",
  "tika-s0401t:773": "Mahāpajāpatigotamītherīvatthu",
  "tika-s0401t:774_0": "235. Theripāḷisaṃvaṇṇanāya paṭhame yadidaṃ mahāgotamīti ettha “yadidaṃ mahāpajāpati",
  "tika-s0401t:774_1": "gotamī”ti ca paṭhanti. Tattha gotamīti gottaṃ. Nāmakaraṇadivase panassā laddhasakkārā",
  "tika-s0401t:774_2": "brāhmaṇā lakkhaṇasampattiṃ disvā “sace ayaṃ dhītaraṃ labhissati, cakkavattirañño",
  "tika-s0401t:774_3": "mahesī bhavissati. Sace puttaṃ labhissati, cakkavattirājā bhavissatī”ti ubhayathāpi",
  "tika-s0401t:774_4": "“mahatīyevassā pajā bhavissatī”ti byākariṃsu, tasmā puttapajāya ceva dhītupajāya",
  "tika-s0401t:774_5": "ca mahantatāya “mahāpajāpatī”ti vohariṃsu. Tadubhayaṃ pana saṃsandetvā “mahāpajāpatigotamī”ti",
  "tika-s0401t:774_6": "vuttaṃ. Vārabhikkhanti vārena dātabbaṃ bhikkhaṃ. Nāmaṃ akaṃsūti gottaṃyeva nāmaṃ",
  "tika-s0401t:774_7": "akaṃsu. Mātucchanti cūḷamātaraṃ. Mātubhaginī hi mātucchāti vuccati. Kalahavivādasuttapariyosāneti",
  "tika-s0401t:774_8": "“kutopahūtā kalahā vivādā”tiādinā suttanipāte āgatassa kalahavivādasuttassa pariyosāne.",
  "tika-s0401t:774_9": "Idañca aṅguttarabhāṇakānaṃ kathāmaggānusārena vuttaṃ. Apare pana “tasmiṃyeva suttanipāte",
  "tika-s0401t:774_10": "‘attadaṇḍābhayaṃ jāta’ntiādinā āgatassa attadaṇḍasuttassa pariyosāne”ti vadanti.",
  "tika-s0401t:774_11": "Nikkhamitvā pabbajitānanti ettha ehibhikkhupabbajjāya ete pabbajitāti vadanti. Teneva",
  "tika-s0401t:774_12": "suttanipāte attadaṇḍasuttasaṃvaṇṇanāya vuttaṃ – “desanāpariyosāne pañcasatā sākiyakumārā",
  "tika-s0401t:774_13": "koḷiyakumārā ca ehibhikkhupabbajjāya pabbajitā. Te gahetvā bhagavā mahāvanaṃ pāvisī”ti.",
  "tika-s0401t:774_14": "Sesamettha suviññeyyameva.",
  "tika-s0401t:775": "Khemātherīvatthu",
  "tika-s0401t:776": "236. Dutiye parapariyāpannā hutvāti paresaṃ dāsī hutvā. Suvaṇṇarasapiñjaro ahosīti suvaṇṇarasapiñjaro viya ahosi.",
  "tika-s0401t:777_0": "Makkaṭakova jālanti yathā nāma makkaṭako suttajālaṃ katvā majjhaṭṭhāne nābhimaṇḍale",
  "tika-s0401t:777_1": "nipanno pariyante patitaṃ paṭaṅgaṃ vā makkhikaṃ vā vegena gantvā vijjhitvā tassa",
  "tika-s0401t:777_2": "rasaṃ pivitvā punāgantvā tasmiṃyeva ṭhāne nipajjati, evameva ye sattā rāgarattā dosapaduṭṭhā",
  "tika-s0401t:777_3": "mohamūḷhā sayaṃkataṃ taṇhāsotaṃ anupatanti, te taṃ samatikkamituṃ na sakkonti, evaṃ",
  "tika-s0401t:777_4": "duratikkamaṃ. Etampi chetvāna vajanti dhīrāti paṇḍitā etaṃ bandhanaṃ chinditvā anapekkhino",
  "tika-s0401t:777_5": "nirālayā hutvā arahattamaggena sabbaṃ dukkhaṃ pahāya vajanti gacchantīti attho.",
  "tika-s0401t:778": "Uppalavaṇṇātherīvatthu",
  "tika-s0401t:779": "237. Tatiyaṃ uttānatthameva.",
  "tika-s0401t:780": "Paṭācārātherīvatthu",
  "tika-s0401t:781": "238. Catutthe paṭihārasatenapīti dvārasatenapi. Paṭihārasaddo hi dvāre dovārike ca dissati. Kulasabhāganti attano gehasamīpaṃ.",
  "tika-s0401t:782_0": "Tāṇāyāti tāṇabhāvāya patiṭṭhānatthāya. Bandhavāti putte ca pitaro ca ṭhapetvā avasesā",
  "tika-s0401t:782_1": "ñātisuhajjā. Antakenādhipannassāti maraṇena abhibhūtassa. Pavattiyañhi puttādayo",
  "tika-s0401t:782_2": "annapānādidānena ceva uppannakiccanittharaṇena ca tāṇā hutvāpi maraṇakāle kenaci",
  "tika-s0401t:782_3": "upāyena maraṇaṃ paṭibāhituṃ asamatthatāya tāṇatthāya leṇatthāya na santi nāma. Teneva",
  "tika-s0401t:782_4": "vuttaṃ – “natthi ñātīsu tāṇatā”ti.",
  "tika-s0401t:783_0": "Etamatthavasanti etaṃ tesaṃ aññamaññassa tāṇaṃ bhavituṃ asamatthabhāvasaṅkhātaṃ kāraṇaṃ",
  "tika-s0401t:783_1": "jānitvā paṇḍito catupārisuddhisīlena saṃvuto rakkhitagopito hutvā nibbānagamanaṃ",
  "tika-s0401t:783_2": "aṭṭhaṅgikaṃ maggaṃ sīghaṃ sodheyyāti attho.",
  "tika-s0401t:784": "Dhammadinnātherīvatthu",
  "tika-s0401t:785_0": "239. Pañcame parāyattaṭṭhāneti paresaṃ dāsiṭṭhāne. Sujātattherassa adhikārakammaṃ",
  "tika-s0401t:785_1": "katvāti sā kira attano kese vikkiṇitvā sujātattherassa nāma aggasāvakassa dānaṃ datvā",
  "tika-s0401t:785_2": "patthanaṃ akāsi. Taṃ sandhāyetaṃ vuttaṃ. Hatthe pasāriteti tassa hatthāvalambanatthaṃ",
  "tika-s0401t:785_3": "pubbāciṇṇavasena hatthe pasārite. So kira anāgāmī hutvā gehaṃ āgacchanto yathā aññesu",
  "tika-s0401t:785_4": "divasesu ito cito ca olokento sitaṃ kurumāno hasamāno āgacchati, evaṃ anāgantvā santindriyo",
  "tika-s0401t:785_5": "santamānaso hutvā agamāsi. Dhammadinnā sīhapañjaraṃ ugghāṭetvā vīthiṃ olokayamānā",
  "tika-s0401t:785_6": "tassa āgamanākāraṃ disvā “kiṃ nu kho eta”nti cintetvā tassa paccuggamanaṃ kurumānā",
  "tika-s0401t:785_7": "sopānasīse ṭhatvā olambanatthaṃ hatthaṃ pasāresi. Upāsako attano hatthaṃ samiñjesi.",
  "tika-s0401t:785_8": "Sā “pātarāsabhojanakāle jānissāmī”ti cintesi. Upāsako pubbe tāya saddhiṃ ekato bhuñjati.",
  "tika-s0401t:785_9": "Taṃ divasaṃ pana taṃ anapaloketvā yogāvacarabhikkhu viya ekakova bhuñji. Tenāha –",
  "tika-s0401t:785_10": "“bhuñjamānopi imaṃ detha, imaṃ harathāti na byāharī”ti. Tattha imaṃ dethāti imaṃ",
  "tika-s0401t:785_11": "khādanīyaṃ vā bhojanīyaṃ vā detha. Imaṃ harathāti imaṃ khādanīyaṃ vā bhojanīyaṃ vā",
  "tika-s0401t:785_12": "apaharatha. Santhavavasenāti kilesasanthavavasena. Cirakālaparibhāvitāya ghaṭadīpajālāya",
  "tika-s0401t:785_13": "viya abbhantare dibbamānāya hetusampattiyā codiyamānā āha – “evaṃ sante…pe… mayhaṃ",
  "tika-s0401t:785_14": "pabbajjaṃ anujānāthā”ti.",
  "tika-s0401t:786_0": "Ayaṃ tāva seṭṭhi gharamajjhe ṭhitova dukkhassantaṃ akāsīti sā kira “dhammadinne tuyhaṃ",
  "tika-s0401t:786_1": "doso natthi, ahaṃ pana ajja paṭṭhāya santhavavasena…pe… kulagharaṃ gacchā”ti vutte",
  "tika-s0401t:786_2": "evaṃ cintesi – “pakatipuriso evaṃ vattā nāma natthi, addhā etena lokuttaradhammo",
  "tika-s0401t:786_3": "nāma paṭividdho”ti. Tenassā ayaṃ saṅkappo ahosi “ayaṃ tāva seṭṭhi gharamajjhe ṭhitova",
  "tika-s0401t:786_4": "dukkhassantaṃ akāsī”ti. Majjhimanikāyaṭṭhakathāyaṃ pana “atha kasmā mayā saddhiṃ",
  "tika-s0401t:786_5": "yathāpakatiyā ālāpasallāpamattampi na karothāti so cintesi – ‘ayaṃ lokuttaradhammo",
  "tika-s0401t:786_6": "nāma garu bhāriyo na pakāsetabbo; sace kho panāhaṃ na kathessāmi, ayaṃ hadayaṃ phāletvā",
  "tika-s0401t:786_7": "ettheva kālaṃ kareyyā’ti tassā anuggahatthāya kathesi – ‘dhammadinne ahaṃ satthu",
  "tika-s0401t:786_8": "dhammadesanaṃ sutvā lokuttaradhammaṃ nāma adhigato, taṃ adhigatassa evarūpā lokiyakiriyā",
  "tika-s0401t:786_9": "na vaṭṭatī”’ti vuttaṃ.",
  "tika-s0401t:787_0": "Pañcakkhandhādivasena pañhe pucchīti “sakkāyo sakkāyoti ayye vuccati, katamo nu kho",
  "tika-s0401t:787_1": "ayye sakkāyo vutto bhagavatā”tiādinā cūḷavedallasutte āgatanayena pucchi. Pucchitaṃ",
  "tika-s0401t:787_2": "pucchitaṃ vissajjesīti “pañca kho ime, āvuso visākha, upādānakkhandhā sakkāyo vutto",
  "tika-s0401t:787_3": "bhagavatā”tiādinā tattheva āgatanayena vissajjesi. Sūrabhāvanti tikkhabhāvaṃ. Anadhigataarahattamaggassa",
  "tika-s0401t:787_4": "uggahena vinā tattha pañho na upaṭṭhātīti āha – “uggahavasena arahattamaggepi pucchī”ti.",
  "tika-s0401t:787_5": "Taṃ nivattentīti “vimuttiyā panāyye kiṃ paṭibhāgo”ti pucchite “vimuttiyā kho, āvuso",
  "tika-s0401t:787_6": "visākha, nibbānaṃ paṭibhāgo”ti vutte “nibbānassa, panāyye, kiṃ paṭibhāgo”ti puna",
  "tika-s0401t:787_7": "pucchite taṃ nivattentī “accasarāvuso visākhā”tiādimāha. Tattha accasarāti apucchitabbaṃ",
  "tika-s0401t:787_8": "pucchanto pañhaṃ atikkāmitā ahosīti attho. Nāsakkhi pañhānaṃ pariyantaṃ gahetunti",
  "tika-s0401t:787_9": "pañhānaṃ paricchedappamāṇaṃ gahetuṃ nāsakkhi. Pañhānañhi paricchedaṃ gahetuṃ yuttaṭṭhāne",
  "tika-s0401t:787_10": "aṭṭhatvā tato paraṃ pucchanto nāsakkhi pañhānaṃ pariyantaṃ gahetuṃ. Appaṭibhāgadhammassa",
  "tika-s0401t:787_11": "ca paṭibhāgaṃ pucchi. Nibbānaṃ nāmetaṃ appaṭibhāgaṃ, na sakkā nīlaṃ vā pītakaṃ vāti",
  "tika-s0401t:787_12": "kenaci dhammena saddhiṃ paṭibhāgaṃ katvā dassetuṃ, tañca tvaṃ iminā adhippāyena pucchasīti",
  "tika-s0401t:787_13": "attho. Nibbānogadhanti nibbānaṃ ogāhetvā ṭhitaṃ, nibbānantogadhaṃ nibbānaṃ anuppaviṭṭhanti",
  "tika-s0401t:787_14": "attho. Nibbānaparāyaṇanti nibbānaṃ paraṃ ayanamassa parāgati, na tato paraṃ gacchatīti",
  "tika-s0401t:787_15": "attho. Nibbānaṃ pariyosānaṃ avasānaṃ assāti nibbānapariyosānaṃ.",
  "tika-s0401t:788_0": "Pureti atītesu khandhesu. Pacchāti anāgatesu khandhesu. Majjheti paccuppannesu khandhesu.",
  "tika-s0401t:788_1": "Akiñcananti yassa etesu tīsu taṇhāgāhasaṅkhātaṃ kiñcanaṃ natthi, tamahaṃ rāgakiñcanādīhi",
  "tika-s0401t:788_2": "akiñcanaṃ kassaci gahaṇassa abhāvena anādānaṃ brāhmaṇaṃ vadāmīti attho.",
  "tika-s0401t:789": "Paṇḍitāti dhātuāyatanādikusalatāsaṅkhātena paṇḍiccena samannāgatā. Vuttañhetaṃ –",
  "tika-s0401t:790_0": "“Kittāvatā nu kho, bhante, paṇḍito hoti? Yato kho, ānanda, bhikkhu dhātukusalo ca",
  "tika-s0401t:790_1": "hoti āyatanakusalo ca paṭiccasamuppādakusalo ca ṭhānāṭṭhānakusalo ca, ettāvatā kho,",
  "tika-s0401t:790_2": "ānanda, bhikkhu paṇḍito hotī”ti.",
  "tika-s0401t:791_0": "Mahāpaññāti mahante atthe mahante dhamme mahantā niruttiyo mahantāni paṭibhānāni",
  "tika-s0401t:791_1": "pariggahaṇe samatthāya paññāya samannāgatā. Imissā hi theriyā asekkhappaṭisambhidāppattatāya",
  "tika-s0401t:791_2": "paṭisambhidāyo pūretvā ṭhitatāya paññāmahattaṃ. Yathā taṃ dhammadinnāyāti yathā dhammadinnāya",
  "tika-s0401t:791_3": "bhikkhuniyā byākataṃ, ahaṃ evameva byākareyyanti attho. Tanti nipātamatthaṃ.",
  "tika-s0401t:792": "Nandātherīvatthu",
  "tika-s0401t:793": "240. Chaṭṭhe aññaṃ maggaṃ apassantīti aññaṃ upāyaṃ apassantī. Vissatthāti nirāsaṅkā. Itthinimittanti itthiyā subhanimittaṃ, subhākāranti vuttaṃ hoti. Dhammapade gāthaṃ vatvāti –",
  "tika-s0401t:794": "“Aṭṭhīnaṃ nagaraṃ kataṃ, maṃsalohitalepanaṃ;",
  "tika-s0401t:795": "Yattha jarā ca maccu ca, māno makkho ca ohito”ti. –",
  "tika-s0401t:796_0": "Imaṃ gāthaṃ vatvā. Tatrāyamadhippāyo – yatheva hi pubbaṇṇāparaṇṇādīnaṃ odahanatthāya",
  "tika-s0401t:796_1": "kaṭṭhāni ussāpetvā vallīhi bandhitvā mattikāya vilimpitvā nagarasaṅkhātaṃ bahiddhā",
  "tika-s0401t:796_2": "gehaṃ karonti, evamidaṃ ajjhattikampi tīṇi aṭṭhisatāni ussāpetvā nhāruvinaddhaṃ maṃsalohitalepanaṃ",
  "tika-s0401t:796_3": "tacapaṭicchannaṃ jīraṇalakkhaṇāya jarāya maraṇalakkhaṇassa maccuno ārogyasampadādīni",
  "tika-s0401t:796_4": "paṭicca uppajjanalakkhaṇassa mānassa sukatakāraṇavināsanalakkhaṇassa makkhassa ca",
  "tika-s0401t:796_5": "odahanatthāya nagaraṃ kataṃ. Evarūpo eva hi ettha kāyikacetasiko ābādho ohito, ito",
  "tika-s0401t:796_6": "uddhaṃ kiñci gayhūpagaṃ natthīti.",
  "tika-s0401t:797": "Suttaṃ abhāsīti –",
  "tika-s0401t:798": "“Caraṃ vā yadi vā tiṭṭhaṃ, nisinno uda vā sayaṃ;",
  "tika-s0401t:799": "Samiñjeti pasāreti, esā kāyassa iñjanā.",
  "tika-s0401t:800": "“Aṭṭhinahārusaṃyutto, tacamaṃsāvalepano;",
  "tika-s0401t:801": "Chaviyā kāyo paṭicchanno, yathābhūtaṃ na dissatī”ti. –",
  "tika-s0401t:802": "Ādinā suttamabhāsi.",
  "tika-s0401t:803": "Soṇātherīvatthu",
  "tika-s0401t:804_0": "241. Sattame sabbepi visuṃ visuṃ gharāvāse patiṭṭhāpesīti ettha sabbepi visuṃ visuṃ",
  "tika-s0401t:804_1": "gharāvāse patiṭṭhāpetvā “puttāva maṃ paṭijaggissanti, kiṃ me visuṃ kuṭumbenā”ti sabbaṃ",
  "tika-s0401t:804_2": "sāpateyyampi vibhajitvā adāsīti veditabbaṃ. Teneva hi tato paṭṭhāya “ayaṃ amhākaṃ",
  "tika-s0401t:804_3": "kiṃ karissatī”ti attano santikaṃ āgataṃ “mātā”ti saññampi na kariṃsu. Tathā hi naṃ",
  "tika-s0401t:804_4": "katipāhaccayena jeṭṭhaputtassa bhariyā “aho amhākaṃ ayaṃ jeṭṭheputto meti dve koṭṭhāse",
  "tika-s0401t:804_5": "datvā viya imameva gehaṃ āgacchatī”ti āha. Sesaputtānaṃ bhariyāyopi evamevaṃ vadiṃsu.",
  "tika-s0401t:804_6": "Jeṭṭhadhītaraṃ ādiṃ katvā tāsaṃ gehaṃ gatakāle tāpi naṃ evameva vadiṃsu. Sā avamānappattā",
  "tika-s0401t:804_7": "hutvā “kiṃ me imesaṃ santike vutthena, bhikkhunī hutvā jīvissāmī”ti bhikkhunīupassayaṃ",
  "tika-s0401t:804_8": "gantvā pabbajjaṃ yāci, tā naṃ pabbājesuṃ. Imameva vatthuṃ dassento “bahuputtikasoṇā",
  "tika-s0401t:804_9": "tesaṃ attani agāravabhāvaṃ ñatvā ‘gharāvāsena kiṃ karissāmī’ti nikkhamitvā pabbajī”ti āha.",
  "tika-s0401t:805_0": "Vihāraṃ gacchantiyoti bhikkhuvihāraṃ gacchantiyo. Dhammamuttamanti navavidhalokuttaradhammaṃ.",
  "tika-s0401t:805_1": "So hi uttamadhammo nāma yo hi taṃ na passati, tassa vassasatampi jīvanato taṃ dhammaṃ",
  "tika-s0401t:805_2": "passantassa paṭivijjhantassa ekāhampi ekakkhaṇampi jīvitaṃ seyyo. Āgantukajanoti",
  "tika-s0401t:805_3": "vihāragataṃ bhikkhunījanaṃ sandhāya vadati. Anupadhāretvāti asallakkhetvā.",
  "tika-s0401t:806": "Bakulātherīvatthu",
  "tika-s0401t:807": "242. Aṭṭhamaṃ uttānatthameva.",
  "tika-s0401t:808": "Kuṇḍalakesātherīvatthu",
  "tika-s0401t:809": "243. Navame catukketi vīthicatukke. Catunnaṃ samāhāro catukkaṃ. Cārakatoti bandhanāgārato. Ubbaṭṭetvāti uddharitvā.",
  "tika-s0401t:810_0": "Muhuttamapi cintayeti muhuttaṃ taṅkhaṇampi ṭhānuppattikapaññāya taṅkhaṇānurūpaṃ atthaṃ",
  "tika-s0401t:810_1": "cintituṃ sakkuṇeyya. Sahassamapi ce gāthā, anatthapadasaṃhitāti ayaṃ gāthā dārucīriyattherassa",
  "tika-s0401t:810_2": "bhagavatā bhāsitā, idhāpi ca sāyeva gāthā dassitā. Therigāthāsaṃvaṇṇanāyaṃ ācariyadhammapālattherenapi",
  "tika-s0401t:810_3": "kuṇḍalakesittheriyā vatthumhi ayameva gāthā vuttā. Dhammapadaṭṭhakathāyaṃ pana kuṇḍalakesittheriyā vatthumhi –",
  "tika-s0401t:811": "“Yo ca gāthāsataṃ bhāse, anatthapadasaṃhitā;",
  "tika-s0401t:812": "Ekaṃ dhammapadaṃ seyyo, yaṃ sutvā upasammatī”ti. –",
  "tika-s0401t:813": "Ayaṃ gāthā āgatā. Taṃtaṃbhāṇakānaṃ kathāmaggānusārena tattha tattha tathā vuttanti na idha ācariyassa pubbāparavirodho saṅkitabbo.",
  "tika-s0401t:814": "Bhaddākāpilānītherī-bhaddākaccānātherīvatthu",
  "tika-s0401t:815": "244-245. Dasamaṃ ekādasamañca uttānatthameva.",
  "tika-s0401t:816": "Kisāgotamītherīvatthu",
  "tika-s0401t:817": "246. Dvādasame tīhi lūkhehīti vatthalūkhasuttalūkharajanalūkhasaṅkhātehi tīhi lūkhehi. Siddhatthakanti sāsapabījaṃ.",
  "tika-s0401t:818_0": "Taṃ puttapasusammattanti taṃ rūpabalādisampanne putte ca pasū ca labhitvā “mama puttā",
  "tika-s0401t:818_1": "abhirūpā balasampannā paṇḍitā sabbakiccasamatthā, mama goṇo arogo abhirūpo mahābhāravaho,",
  "tika-s0401t:818_2": "mama gāvī bahukhīrā”ti evaṃ puttehi ca pasūhi ca sammattaṃ naraṃ. Byāsattamanasanti",
  "tika-s0401t:818_3": "cakkhuviññeyyādīsu ārammaṇesu hiraññasuvaṇṇādīsu pattacīvarādīsu vā yaṃ yaṃ laddhaṃ",
  "tika-s0401t:818_4": "hoti, tattha tattheva lagganāya sattamānasaṃ. Suttaṃ gāmanti niddaṃ upagataṃ sattakāyaṃ.",
  "tika-s0401t:818_5": "Mahoghovāti yathā evarūpaṃ gāmaṃ gambhīrato vitthārato ca mahanto mahānadiogho antamaso",
  "tika-s0401t:818_6": "sunakhampi asesetvā sabbaṃ ādāya gacchati, evaṃ vuttappakāraṃ naraṃ maccu ādāya gacchatīti",
  "tika-s0401t:818_7": "attho. Amataṃ padanti maraṇarahitaṃ koṭṭhāsaṃ, amataṃ mahānibbānanti attho. Sesamettha uttānameva.",
  "tika-s0401t:819": "Siṅgālakamātātherīvatthu",
  "tika-s0401t:820": "247. Terasamaṃ uttānatthameva.",
  "tika-s0401t:821": "(Pañcamaetadaggavaggavaṇṇanā niṭṭhitā.)",
  "tika-s0401t:822": "Theripāḷisaṃvaṇṇanā niṭṭhitā.",
  "tika-s0401t:823": "14. Etadaggavaggo",
  "tika-s0401t:824": "(14) 6. Chaṭṭhaetadaggavaggavaṇṇanā",
  "tika-s0401t:825": "Tapussa-bhallikavatthu",
  "tika-s0401t:826_0": "248. Upāsakapāḷisaṃvaṇṇanāya paṭhame sabbapaṭhamaṃ saraṇaṃ gacchantānanti sabbesaṃ",
  "tika-s0401t:826_1": "paṭhamaṃ hutvā saraṇaṃ gacchantānaṃ. Ito paranti sattasattāhato paraṃ. Gamanūpacchedaṃ",
  "tika-s0401t:826_2": "akāsīti gamanavicchedaṃ akāsi. Yathā te goṇā dhuraṃ chaḍḍetvā pothiyamānāpi na gacchanti,",
  "tika-s0401t:826_3": "tathā akāsīti attho. Tesanti tapussabhallikānaṃ. Adhimuccitvāti āvisitvā. Yakkhassa",
  "tika-s0401t:826_4": "āvaṭṭo yakkhāvaṭṭo. Evaṃ sesesupi. Atītabuddhānaṃ āciṇṇaṃ olokesīti atītabuddhā kena",
  "tika-s0401t:826_5": "bhājanena paṭiggaṇhiṃsūti buddhāciṇṇaṃ olokesi. Dvevācike saraṇe patiṭṭhāyāti saṅghassa",
  "tika-s0401t:826_6": "anuppannattā buddhadhammavasena dvevācike saraṇe patiṭṭhahitvā. Cetiyanti pūjanīyavatthuṃ.",
  "tika-s0401t:826_7": "Jīvakesadhātuyāti jīvamānassa bhagavato kesadhātuyā.",
  "tika-s0401t:827": "Anāthapiṇḍikaseṭṭhivatthu",
  "tika-s0401t:828_0": "249. Dutiye teneva guṇenāti teneva dāyakabhāvasaṅkhātena guṇena. So hi sabbakāmasamiddhatāya",
  "tika-s0401t:828_1": "vigatamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi. Tena",
  "tika-s0401t:828_2": "sabbakālaṃ upaṭṭhito anāthānaṃ piṇḍo etassa atthīti anāthapiṇḍikoti saṅkhaṃ gato.",
  "tika-s0401t:828_3": "Yojanikavihāre kāretvāti yojane yojane ekamekaṃ vihāraṃ kāretvā. “Evarūpaṃ dānaṃ",
  "tika-s0401t:828_4": "pavattesī”ti vatvā tameva dānaṃ vibhajitvā dassento “devasikaṃ pañca salākabhattāni",
  "tika-s0401t:828_5": "hontī”tiādimāha. Tattha salākāya gāhetabbaṃ bhattaṃ salākabhattaṃ. Ekasmiṃ pakkhe",
  "tika-s0401t:828_6": "ekadivasaṃ dātabbaṃ bhattaṃ pakkhikabhattaṃ. Dhuragehe ṭhapetvā dātabbaṃ bhattaṃ",
  "tika-s0401t:828_7": "dhurabhattaṃ. Āgantukānaṃ dātabbaṃ bhattaṃ āgantukabhattaṃ. Evaṃ sesesupi. Pañca",
  "tika-s0401t:828_8": "āsanasatāni gehe niccapaññattāneva hontīti gehe nisīdāpetvā bhuñjantānaṃ pañcannaṃ",
  "tika-s0401t:828_9": "bhikkhusatānaṃ pañca āsanasatāni niccapaññattāni honti.",
  "tika-s0401t:829": "Cittagahapativatthu",
  "tika-s0401t:830_0": "250. Tatiye migā eva migarūpāni. Bhikkhaṃ samādāpetvāti, “bhante, mayhaṃ anuggahaṃ",
  "tika-s0401t:830_1": "karotha, idha nisīditvā bhikkhaṃ gaṇhathā”ti bhikkhāgahaṇatthaṃ samādāpetvā. Vivaṭṭaṃ",
  "tika-s0401t:830_2": "uddissa upacitaṃ nibbedhabhāgiyakusalaṃ upanissayo. Saḷāyatanavibhattimeva desesīti",
  "tika-s0401t:830_3": "saḷāyatanavibhāgappaṭisaṃyuttameva dhammakathaṃ kathesi. Therenāti tattha sannihitānaṃ",
  "tika-s0401t:830_4": "sabbesaṃ jeṭṭhena mahātherena. Pañhaṃ vissajjetuṃ asakkontenāti cittena gahapatinā",
  "tika-s0401t:830_5": "“yā imā, bhante thera, anekavihitā diṭṭhiyo loke uppajjanti, ‘sassato loko’ti vā,",
  "tika-s0401t:830_6": "‘asassato loko’ti vā, ‘antavā loko’ti vā, ‘anantavā loko’ti vā, ‘taṃ jīvaṃ taṃ sarīra’nti",
  "tika-s0401t:830_7": "vā, ‘aññaṃ jīvaṃ aññaṃ sarīra’nti vā, ‘hoti tathāgato paraṃ maraṇā’ti vā, ‘na hoti",
  "tika-s0401t:830_8": "tathāgato paraṃ maraṇā’ti vā, ‘hoti ca na hoti ca tathāgato paraṃ maraṇā’ti vā, ‘neva",
  "tika-s0401t:830_9": "hoti na na hoti tathāgato paraṃ maraṇā’ti vā yāni cimāni dvāsaṭṭhi diṭṭhigatāni brahmajāle",
  "tika-s0401t:830_10": "gaṇitāni, imā nu kho, bhante, diṭṭhiyo kismiṃ sati honti, kismiṃ asati na hontī”ti",
  "tika-s0401t:830_11": "evamādinā pañhe puṭṭhe taṃ pañhaṃ vissajjetuṃ asakkontena. Imaṃ kira pañhaṃ yāvatatiyaṃ",
  "tika-s0401t:830_12": "puṭṭho mahāthero tuṇhī ahosi. Atha isidattatthero cintesi – “ayaṃ thero neva attanā",
  "tika-s0401t:830_13": "byākaroti, na aññaṃ ajjhesati, upāsako ca bhikkhusaṅghaṃ vihesati, ahametaṃ byākaritvā",
  "tika-s0401t:830_14": "phāsuvihāraṃ katvā dassāmī”ti. Evaṃ cintetvā ca āsanato vuṭṭhāya therassa santikaṃ",
  "tika-s0401t:830_15": "gantvā “byākaromahaṃ, bhante, cittassa gahapatino etaṃ pañha”nti āha. Evaṃ vutte",
  "tika-s0401t:830_16": "thero “byākarohi tvaṃ, āvuso isidatta, cittassa gahapatino etaṃ pañha”nti isidattaṃ",
  "tika-s0401t:830_17": "ajjhesi. Tena vuttaṃ – “pañhaṃ vissajjetuṃ asakkontena ajjhiṭṭho”ti.",
  "tika-s0401t:831_0": "Pañhaṃ vissajjetvāti “yā imā, gahapati, anekavihitā diṭṭhiyo loke uppajjanti ‘sassato",
  "tika-s0401t:831_1": "loko’ti vā, ‘asassato loko’ti vā…pe… yāni cimāni dvāsaṭṭhi diṭṭhigatāni brahmajāle",
  "tika-s0401t:831_2": "gaṇitāni, imā kho, gahapati, diṭṭhiyo sakkāyadiṭṭhiyā sati honti, sakkāyadiṭṭhiyā",
  "tika-s0401t:831_3": "asati na hontī”tiādinā nayena pañhaṃ vissajjetvā. Gihisahāyakabhāve ñāteti therassa",
  "tika-s0401t:831_4": "gihisahāyakabhāve cittena gahapatinā ñāte. Citto kira, gahapati, tassa pañhaveyyākaraṇe",
  "tika-s0401t:831_5": "tuṭṭho “kuto, bhante, ayyo isidatto āgacchatī”ti vatvā “avantiyā kho ahaṃ, gahapati,",
  "tika-s0401t:831_6": "āgacchāmī”ti vutto “atthi, bhante, avantiyā isidatto nāma kulaputto amhākaṃ adiṭṭhasahāyo",
  "tika-s0401t:831_7": "pabbajito, diṭṭho so āyasmatā”ti pucchi. Thero ca “evaṃ, gahapatī”ti vatvā “kahaṃ",
  "tika-s0401t:831_8": "nu kho, bhante, so āyasmā etarahi viharatī”ti puna puṭṭho tuṇhī ahosi. Atha citto",
  "tika-s0401t:831_9": "gahapati “ayyo no, bhante, isidatto”ti pucchitvā “evaṃ, gahapatī”ti vutte attano",
  "tika-s0401t:831_10": "gihisahāyabhāvaṃ aññāsi.",
  "tika-s0401t:832_0": "Tejosamāpattipāṭihāriyaṃ dassetvāti ekasmiṃ kira divase citto gahapati “sādhu me,",
  "tika-s0401t:832_1": "bhante, ayyo uttarimanussadhammā iddhipāṭihāriyaṃ dassetū”ti mahātheraṃ yāci. Thero",
  "tika-s0401t:832_2": "“tena hi tvaṃ, gahapati, āḷinde uttarāsaṅgaṃ paññāpetvā tattha tiṇakalāpaṃ okirā”ti",
  "tika-s0401t:832_3": "vatvā tena ca tathā kate sayaṃ vihāraṃ pavisitvā ca ghaṭikaṃ datvā tathārūpaṃ iddhābhisaṅkhāraṃ",
  "tika-s0401t:832_4": "abhisaṅkhāresi, yathā tāḷacchiggaḷena ca aggaḷantarikāya ca acci nikkhamitvā tiṇāni",
  "tika-s0401t:832_5": "jhāpeti, uttarāsaṅgaṃ na jhāpeti. Atha citto gahapati uttarāsaṅgaṃ papphoṭetvā saṃviggo",
  "tika-s0401t:832_6": "lomahaṭṭhajāto ekamantaṃ ṭhito theraṃ bahi nikkhamantaṃ disvā “abhiramatu, bhante,",
  "tika-s0401t:832_7": "ayyo macchikāsaṇḍe, ramaṇīyaṃ ambāṭakavanaṃ, ahaṃ ayyassa ussukkaṃ karissāmi cīvarapiṇḍapātasenāsanagilānapaccayabhesajjaparikkhārāna”nti",
  "tika-s0401t:832_8": "āha. Tato thero “na dāni idha vasituṃ sakkā”ti tamhā vihārā pakkāmi. Taṃ sandhāyetaṃ",
  "tika-s0401t:832_9": "vuttaṃ – “tejosamāpatti pāṭihāriyaṃ dassetvā ‘idāni idha vasituṃ na yutta’nti yathāsukhaṃ",
  "tika-s0401t:832_10": "pakkāmī”ti. Dve aggasāvakātiādīsu yaṃ vattabbaṃ, taṃ vitthārato vinayapāḷiyaṃ āgatameva.",
  "tika-s0401t:833_0": "Saddhoti lokiyalokuttarāya saddhāya samannāgato. Sīlenāti agāriyasīlaṃ anagāriyasīlanti",
  "tika-s0401t:833_1": "duvidhaṃ sīlaṃ, tesu idha agāriyaṃ sīlaṃ adhippetaṃ, tena samannāgatoti attho. Yasobhogasamappitoti",
  "tika-s0401t:833_2": "yādiso anāthapiṇḍikādīnaṃ pañcaupāsakasataparivārasaṅkhāto agāriyo yaso, tādiseneva",
  "tika-s0401t:833_3": "yasena, yo ca dhanadhaññādiko ceva sattavidhaariyadhanasaṅkhāto cāti duvidho bhogo,",
  "tika-s0401t:833_4": "tena ca samannāgatoti attho. Yaṃ yaṃ padesanti puratthimādīsu disāsu evarūpo kulaputto",
  "tika-s0401t:833_5": "yaṃ yaṃ padesaṃ bhajati, tattha tattha evarūpena lābhasakkārena pūjitova hotīti attho.",
  "tika-s0401t:834": "Hatthakaāḷavakavatthu",
  "tika-s0401t:835_0": "251. Catutthe catubbidhena saṅgahavatthunāti dānapiyavacanaatthacariyāsamānattatāsaṅkhātena",
  "tika-s0401t:835_1": "catubbidhena saṅgahavatthunā. “Sve bhattacāṭiyā saddhiṃ āḷavakassa pesetabbo ahosī”ti",
  "tika-s0401t:835_2": "vuttamatthaṃ pākaṭaṃ katvā dassetuṃ – “tatrāyaṃ anupubbikathā”tiādimāha. Migavatthāya",
  "tika-s0401t:835_3": "araññaṃ gantvāti āḷavako rājā vividhanāṭakūpabhogaṃ chaḍḍetvā corappaṭibāhanatthañca",
  "tika-s0401t:835_4": "paṭirājanisedhanatthañca byāyāmakaraṇatthañca sattame sattame divase migavaṃ gacchanto",
  "tika-s0401t:835_5": "ekadivasaṃ balakāyena saddhiṃ “yassa passena migo palāyati, tasseva so bhāro”ti katakatikavatto",
  "tika-s0401t:835_6": "migavatthāya araññaṃ gantvā. Ekaṃ miganti attano ṭhitaṭṭhānena palātaṃ eṇimigaṃ.",
  "tika-s0401t:835_7": "Anubandhitvāti tiyojanamaggaṃ ekakova anubandhitvā. Javasampanno hi rājā dhanuṃ gahetvā",
  "tika-s0401t:835_8": "pattikova tiyojanaṃ taṃ migamanubandhi. Ghātetvāti yasmā eṇimigā tiyojanavegā eva",
  "tika-s0401t:835_9": "honti, tasmā parikkhiṇajavaṃ taṃ migaṃ udakaṃ pavisitvā ṭhitaṃ ghātetvā. Dvidhā chetvā",
  "tika-s0401t:835_10": "dhanukoṭiyaṃ lagetvā nivattetvā āgacchantoti anatthikopi maṃsena “nāsakkhi migaṃ",
  "tika-s0401t:835_11": "gahetu”nti apavādamocanatthaṃ dvidhā chinnaṃ dhanukoṭiyaṃ lagetvā āgacchanto. Sandacchāyanti",
  "tika-s0401t:835_12": "ghanacchāyaṃ bahalapattapalāsaṃ.",
  "tika-s0401t:836_0": "Rukkhe adhivatthā devatāti āḷavakaṃ yakkhaṃ sandhāya vadati. So hi mahārājūnaṃ santikā",
  "tika-s0401t:836_1": "varaṃ labhitvā majjhanhikasamaye tassa rukkhassa chāyāya phuṭṭhokāsaṃ paviṭṭhe pāṇino",
  "tika-s0401t:836_2": "khādanto tattha paṭivasati. Āḷavakassa nisīdanapallaṅke nisīdīti yattha abhilakkhitesu",
  "tika-s0401t:836_3": "maṅgaladivasādīsu āḷavako nisīditvā siriṃ anubhoti, tasmiṃyeva dibbaratanapallaṅke",
  "tika-s0401t:836_4": "nisīdi. Attano gamane asampajjamāne “kiṃ nu kho kāraṇa”nti āvajjentāti tadā kira",
  "tika-s0401t:836_5": "sātāgirahemavatā bhagavantaṃ jetavaneyeva vanditvā “yakkhasamāgamaṃ gamissāmā”ti",
  "tika-s0401t:836_6": "saparivārā nānāyānehi ākāsena gacchanti, ākāse ca yakkhānaṃ na sabbattha maggo atthi,",
  "tika-s0401t:836_7": "ākāsaṭṭhāni vimānāni pariharitvā maggaṭṭhāneneva maggo hoti, āḷavakassa pana vimānaṃ",
  "tika-s0401t:836_8": "bhūmaṭṭhaṃ suguttaṃ pākāraparikkhittaṃ susaṃvihitadvāraṭṭālakagopuraṃ upari kaṃsajālasañchannamañjūsāsadisaṃ",
  "tika-s0401t:836_9": "tiyojanaṃ ubbedhena, tassa upari maggo hoti, te taṃ padesamāgamma gantumasamatthā",
  "tika-s0401t:836_10": "ahesuṃ. Buddhānañhi nisinnokāsassa uparibhāgena yāva bhavaggā koci gantumasamattho,",
  "tika-s0401t:836_11": "tasmā attano gamane asampajjamāne “kiṃ nu kho kāraṇa”nti āvajjesuṃ. Tesaṃ kathaṃ",
  "tika-s0401t:836_12": "sutvā cintesīti yasmā assaddhassa saddhākathā dukkathā hoti dussīlādīnaṃ sīlakathādayo",
  "tika-s0401t:836_13": "viya, tasmā tesaṃ yakkhānaṃ santikā bhagavato pasaṃsaṃ sutvā eva aggimhi pakkhittaloṇasakkharā",
  "tika-s0401t:836_14": "viya abbhantare uppannakopena paṭapaṭāyamānahadayo hutvā cintesi. Pabbatakūṭanti kelāsapabbatakūṭaṃ.",
  "tika-s0401t:837_0": "Ito paṭṭhāya āḷavakayuddhaṃ vitthāretabbanti so kira manosilātale vāmapādena ṭhatvā",
  "tika-s0401t:837_1": "“passatha dāni tumhākaṃ vā satthā mahānubhāvo, ahaṃ vā”ti dakkhiṇapādena saṭṭhiyojanamattaṃ",
  "tika-s0401t:837_2": "kelāsakūṭapabbataṃ akkami, taṃ ayokūṭappahato viya niddhantaayapiṇḍo papaṭikāyo muñci.",
  "tika-s0401t:837_3": "So tatra ṭhatvā “ahaṃ āḷavako”ti ugghosesi, sakalajambudīpaṃ saddo phari. Tiyojanasahassavitthatahimavāpi",
  "tika-s0401t:837_4": "sampakampi yakkhassānubhāvena. So vātamaṇḍalaṃ samuṭṭhāpesi “eteneva samaṇaṃ palāpessāmī”ti.",
  "tika-s0401t:837_5": "Te puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni",
  "tika-s0401t:837_6": "pabbatakūṭāni padāletvā vanagaccharukkhādīni ummūletvā āḷavinagaraṃ pakkhandā jiṇṇahatthisālādīni",
  "tika-s0401t:837_7": "cuṇṇentā chadaniṭṭhakā ākāse bhamentā. Bhagavā “mā kassaci uparodho hotū”ti adhiṭṭhāsi.",
  "tika-s0401t:837_8": "Te vātā dasabalaṃ patvā cīvarakaṇṇamattampi cāletuṃ nāsakkhiṃsu. Tato mahāvassaṃ",
  "tika-s0401t:837_9": "samuṭṭhāpesi “udakena ajjhottharitvā samaṇaṃ māressāmī”ti. Tassānubhāvena uparūpari",
  "tika-s0401t:837_10": "satapaṭalasahassapaṭalādibhedā valāhakā uṭṭhahitvā pavassiṃsu. Vuṭṭhidhārāvegena",
  "tika-s0401t:837_11": "pathavī chiddā ahosi. Vanarukkhādīnaṃ upari mahogho āgantvā dasabalassa cīvare ussāvabindumattampi",
  "tika-s0401t:837_12": "temetuṃ nāsakkhi. Tato pāsāṇavassaṃ samuṭṭhāpesi. Mahantāni mahantāni pabbatakūṭāni",
  "tika-s0401t:837_13": "dhūmāyantāni pajjalantāni ākāsenāgantvā dasabalaṃ patvā dibbamālāguḷāni sampajjiṃsu.",
  "tika-s0401t:837_14": "Tato paharaṇavassaṃ samuṭṭhāpesi. Ekatodhārā ubhatodhārā asisattikhurappādayo dhūmāyantā",
  "tika-s0401t:837_15": "pajjalantā ākāsenāgantvā dasabalassa pādamūle dibbapupphāni ahesuṃ.",
  "tika-s0401t:838_0": "Tato aṅgāravassaṃ samuṭṭhāpesi. Kiṃsukavaṇṇā aṅgārā ākāsenāgantvā dasabalassa pādamūle",
  "tika-s0401t:838_1": "dibbapupphāni hutvā vikiriṃsu. Tato kukkuḷavassaṃ samuṭṭhāpesi. Accuṇho kukkuḷo ākāsenāgantvā",
  "tika-s0401t:838_2": "dasabalassa pādamūle candanacuṇṇaṃ hutvā nipati. Tato vālikavassaṃ samuṭṭhāpesi.",
  "tika-s0401t:838_3": "Atisukhumā vālikā dhūmāyantā pajjalantā ākāsenāgantvā dasabalassa pādamūle dibbapupphāni",
  "tika-s0401t:838_4": "hutvā nipatiṃsu. Tato kalalavassaṃ samuṭṭhāpesi. Taṃ dhūmāyantaṃ pajjalantaṃ ākāsenāgantvā",
  "tika-s0401t:838_5": "dasabalassa pādamūle dibbagandhaṃ hutvā nipati. Tato andhakāraṃ samuṭṭhāpesi “bhiṃsetvā",
  "tika-s0401t:838_6": "samaṇaṃ palāpessāmī”ti. Caturaṅgasamannāgataṃ andhakārasadisaṃ hutvā dasabalaṃ patvā",
  "tika-s0401t:838_7": "sūriyappabhāvihatamivandhakāraṃ antaradhāyi. Evaṃ yakkho imāhi navahi vātavassapāsāṇapaharaṇaṅgārakukkuḷavālikakalalandhakāravuṭṭhīhi",
  "tika-s0401t:838_8": "bhagavantaṃ palāpetumasakkonto nānāvidhappaharaṇahatthaanekappakārarūpabhūtagaṇasamākulāya",
  "tika-s0401t:838_9": "caturaṅginiyā senāya sayameva bhagavantaṃ abhigato. Te bhūtagaṇā anekappakāravikāre",
  "tika-s0401t:838_10": "katvā “gaṇhatha hanathā”ti bhagavato upari āgacchantā viya ca honti. Apica kho niddhantalohapiṇḍaṃ",
  "tika-s0401t:838_11": "viya makkhikā bhagavantaṃ allīyitumasamatthā eva ahesuṃ.",
  "tika-s0401t:839_0": "Evaṃ sabbarattiṃ anekappakāravibhiṃsākāradassanenapi bhagavantaṃ cāletumasakkonto",
  "tika-s0401t:839_1": "āḷavako cintesi – “yaṃnūnāhaṃ kenaci ajeyyaṃ dussāvudhaṃ muñceyya”nti. Sace hi so",
  "tika-s0401t:839_2": "duṭṭho ākāse taṃ dussāvudhaṃ muñceyya, dvādasa vassāni devo na vasseyya. Sace pathaviyaṃ",
  "tika-s0401t:839_3": "muñceyya, sabbarukkhatiṇādīni sussitvā dvādasavassantaraṃ na puna ruheyyuṃ. Sace",
  "tika-s0401t:839_4": "samudde muñceyya, tattakapāle udakabindu viya sabbaṃ susseyya. Sace sinerupabbate",
  "tika-s0401t:839_5": "muñceyya, khaṇḍākhaṇḍaṃ hutvā vikireyya. So evaṃmahānubhāvaṃ dussāvudhaṃ uttarisāṭakaṃ",
  "tika-s0401t:839_6": "muñcitvā aggahesi. Yebhuyyena dasasahassilokadhātudevatā vegena sannipatiṃsu “ajja",
  "tika-s0401t:839_7": "bhagavā āḷavakaṃ damessati, tattha dhammaṃ sossāmā”ti. Yuddhadassanakāmāpi devatā",
  "tika-s0401t:839_8": "sannipatiṃsu. Evaṃ sakalampi ākāsaṃ devatāhi paripuṇṇaṃ ahosi. Athāḷavako bhagavato",
  "tika-s0401t:839_9": "samīpe uparūpari vicaritvā vatthāvudhaṃ muñci. Taṃ asanicakkaṃ viya ākāse bheravasaddaṃ",
  "tika-s0401t:839_10": "karontaṃ dhūmāyantaṃ pajjalantaṃ bhagavantaṃ patvā yakkhassa mānamaddanatthaṃ pādapuñchanacoḷaṃ",
  "tika-s0401t:839_11": "hutvā pādamūle nipati. Āḷavako taṃ disvā chinnavisāṇo viya usabho, uddhaṭadāṭho viya",
  "tika-s0401t:839_12": "sappo nittejo nimmado nipātitamānaddhajo ahosi. Evamidaṃ āḷavakayuddhaṃ vitthāretabbaṃ.",
  "tika-s0401t:840": "Aṭṭha pañhe pucchīti –",
  "tika-s0401t:841": "“Kiṃ sūdha vittaṃ purisassa seṭṭhaṃ,",
  "tika-s0401t:842": "Kiṃ su suciṇṇaṃ sukhamāvahāti;",
  "tika-s0401t:843": "Kiṃ su have sādutaraṃ rasānaṃ,",
  "tika-s0401t:844": "Kathaṃ jīviṃ jīvitamāhu seṭṭha”nti. –",
  "tika-s0401t:845": "Ādinā aṭṭha pañhe pucchi. Satthā vissajjesīti –",
  "tika-s0401t:846": "“Saddhīdha vittaṃ purisassa seṭṭhaṃ,",
  "tika-s0401t:847": "Dhammo suciṇṇo sukhamāvahāti;",
  "tika-s0401t:848": "Saccaṃ have sādutaraṃ rasānaṃ,",
  "tika-s0401t:849": "Paññājīviṃ jīvitamāhu seṭṭha”nti. –",
  "tika-s0401t:850": "Ādinā vissajjesi. Vikkandamānāyāti accantaṃ paridevamānāya.",
  "tika-s0401t:851": "Mahānāmasakkavatthu",
  "tika-s0401t:852_0": "252. Pañcame satthā tato paraṃ paṭiññaṃ nādāsīti saṃvaccharato paraṃ sikkhāpadapaññattiyā",
  "tika-s0401t:852_1": "paccayappavāraṇāsādiyanassa vāritattā “paṭiññaṃ nādāsī”ti vuttaṃ. Tathā hi bhagavā",
  "tika-s0401t:852_2": "tatiyavārepi mahānāmena sakkena “icchāmahaṃ, bhante, saṅghaṃ yāvajīvaṃ bhesajjena",
  "tika-s0401t:852_3": "pavāretu”nti vutte “sādhu sādhu, mahānāma, tena hi tvaṃ, mahānāma, saṅghaṃ yāvajīvaṃ",
  "tika-s0401t:852_4": "bhesajjena pavārehī”ti paṭiññaṃ adāsiyeva. Evaṃ paṭiññaṃ datvā pacchā chabbaggiyehi",
  "tika-s0401t:852_5": "bhikkhūhi mahānāmassa sakkassa viheṭhitabhāvaṃ sutvā chabbaggiye bhikkhū vigarahitvā",
  "tika-s0401t:852_6": "sikkhāpadaṃ paññapesi “agilānena bhikkhunā cātumāsappaccayapavāraṇā sāditabbā aññatra",
  "tika-s0401t:852_7": "punappavāraṇāya aññatra niccappavāraṇāya. Tato ce uttari sādiyeyya, pācittiya”nti.",
  "tika-s0401t:852_8": "Tasmā paṭhamaṃ anujānitvāpi pacchā sikkhāpadabandhanena vāritattā “paṭiññaṃ nādāsī”ti vuttaṃ.",
  "tika-s0401t:853": "Uggagahapatyādivatthu",
  "tika-s0401t:854": "253-256. Chaṭṭhasattamaaṭṭhamanavamāni suviññeyyāneva.",
  "tika-s0401t:855": "Nakulapitugahapativatthu",
  "tika-s0401t:856_0": "257. Dasame susumāragirinagareti evaṃnāmake nagare. Tassa kira nagarassa vatthupariggahadivase",
  "tika-s0401t:856_1": "avidūre udakarahade susumāro saddamakāsi, giraṃ nicchāresi. Atha nagare anantarāyena",
  "tika-s0401t:856_2": "māpite tameva susumāragirakaraṇaṃ subhanimittaṃ katvā “susumāragirī”tvevassa nāmaṃ",
  "tika-s0401t:856_3": "akaṃsu. Keci pana “susumārasaṇṭhānattā susumāro nāma eko giri, so tassa nagarassa",
  "tika-s0401t:856_4": "samīpe, tasmā taṃ susumāragiri etassa atthīti susumāragirīti vuccatī”ti vadanti.",
  "tika-s0401t:856_5": "Bhesakaḷāvaneti bhesakaḷānāmake vane. “Bhesakalāvane”tipi pāṭho. Kathaṃ pana bhagavati",
  "tika-s0401t:856_6": "nesaṃ puttasaññā patiṭṭhāsīti āha – “ayaṃ kirā”tiādi. Daharasseva daharā ānītāti",
  "tika-s0401t:856_7": "me daharasseva sato daharā ānītāti attho. Aticaritāti atikkamitvā caranto.",
  "tika-s0401t:857": "(Chaṭṭhaetadaggavaggavaṇṇanā niṭṭhitā.)",
  "tika-s0401t:858": "Upāsakapāḷisaṃvaṇṇanā niṭṭhitā.",
  "tika-s0401t:859": "14. Etadaggavaggo",
  "tika-s0401t:860": "(14) 7. Sattamaetadaggavaggavaṇṇanā",
  "tika-s0401t:861": "Sujātāvatthu",
  "tika-s0401t:862": "258. Upāsikāpāḷisaṃvaṇṇanāya paṭhamaṃ suviññeyyameva.",
  "tika-s0401t:863": "Visākhāvatthu",
  "tika-s0401t:864_0": "259. Dutiye mahālatāpasādhanassāti mahālatāpiḷandhanassa. Tasmiñca piḷandhane catasso",
  "tika-s0401t:864_1": "vajiranāḷiyo upayogaṃ agamaṃsu. Muttānaṃ ekādasa nāḷiyo, pavāḷassa dvāvīsati nāḷiyo,",
  "tika-s0401t:864_2": "padumarāgamaṇīnaṃ tettiṃsa nāḷiyo. Iti etehi ca aññehi ca indanīlādīhi nīlapītalohitodātamañjiṭṭhasāmakabaravaṇṇavasena",
  "tika-s0401t:864_3": "sattavaṇṇehi vararatanehi niṭṭhānaṃ agamāsi, taṃ sīse paṭimukkaṃ yāva pādapiṭṭhiyā",
  "tika-s0401t:864_4": "bhassati, pañcannaṃ hatthīnaṃ balaṃ dhārayamānāva naṃ itthī dhāretuṃ sakkoti. Antoaggi",
  "tika-s0401t:864_5": "bahi na nīharitabbotiādīnaṃ attho upari āvi bhavissati. Sesamettha suviññeyyameva.",
  "tika-s0401t:865": "Khujjuttarā-sāmāvatīvatthu",
  "tika-s0401t:866_0": "260-261. Tatiyacatutthesu pāyāsassāti bahalatarassa pāyāsassa. Taṃ pāyāsaṃ bhuñjantesūti",
  "tika-s0401t:866_1": "taṃ bahalataraṃ garusiniddhaṃ pāyāsaṃ bhuñjantesu. Jīrāpetuṃ asakkontoti antarāmagge",
  "tika-s0401t:866_2": "appāhāratāya mandagahaṇikattā jīrāpetuṃ asakkonto. Vāḷamigaṭṭhāneti vāḷamigehi adhiṭṭhitaṭṭhāne.",
  "tika-s0401t:866_3": "Anuvijjantoti vicārento. Sālāti naḷakārasālā. Mudhā na karissatīti mūlyaṃ vinā na",
  "tika-s0401t:866_4": "karissati. Ālimpesīti aggiṃ adāsi, aggiṃ jālesīti attho. Pekkhāti āgamehi. Upadhisampadāti",
  "tika-s0401t:866_5": "sarīrasampatti. Vaṭarukkhaṃ patvāti nigrodharukkhaṃ patvā. Suvaṇṇakaṭaketi suvaṇṇavalaye.",
  "tika-s0401t:866_6": "Abbhuṃ meti me avaḍḍhīti attho. Anto asodhetvāti paṇṇasālāya anto kassaci atthibhāvaṃ",
  "tika-s0401t:866_7": "vā natthibhāvaṃ vā anupadhāretvā. Sesaṃ suviññeyyameva.",
  "tika-s0401t:867": "Uttarānandamātāvatthu",
  "tika-s0401t:868_0": "262. Pañcame upanissayaṃ disvāti iminā yathā visesādhigamassa satipi paccuppannapaccayasamavāye",
  "tika-s0401t:868_1": "avassaṃ upanissayasampadā icchitabbā, evaṃ diṭṭhadhammavedanīyabhāvena vipaccanakassa",
  "tika-s0401t:868_2": "kammassapi paccuppannasamavāyo viya upanissayasampadāpi savisesā icchitabbāti dasseti.",
  "tika-s0401t:868_3": "Tathā hi ukkaṃsagatasappurisūpanissayayonisomanasikāresu labbhamānesupi upanissayarahitassa",
  "tika-s0401t:868_4": "visesādhigamo na sampajjatevāti. Kappiyaṃ katvāti yathā kappiyaṃ hoti, tathā katvā.",
  "tika-s0401t:868_5": "Patte patiṭṭhapeyyāti āhāraṃ dānamukhe vissajjeyya. Tīhi cetanāhīti pubbabhāgamuñcaanumodanācetanāhi. Vuttañhetaṃ –",
  "tika-s0401t:869": "“Pubbeva dānā sumano, dadaṃ cittaṃ pasādaye;",
  "tika-s0401t:870": "Datvā attamano hoti, esā puññassa sampadā”ti. ;",
  "tika-s0401t:871_0": "Tava manaṃ sandhārehīti “ajja bhattaṃ cirāyita”nti kodhato tava cittaṃ sandhārehi,",
  "tika-s0401t:871_1": "mā kujjhīti attho. Olokitolokitaṭṭhānaṃ…pe… samparikiṇṇaṃ viya ahosīti tena kasitaṭṭhānaṃ",
  "tika-s0401t:871_2": "sabbaṃ suvaṇṇabhāvāpattiyā mahākosātakipupphehi sañchannaṃ viya ahosi. Tādiseti tayā",
  "tika-s0401t:871_3": "sadise. Na kopemīti na vināsemi, jātiyā na hīḷemi. Pūjaṃ karotīti sammāsambuddhassa",
  "tika-s0401t:871_4": "pūjaṃ karoti. Antaravatthunti gehaṅgaṇaṃ. Bhoti sambodhane nipāto. Jeti avaññālapanaṃ.",
  "tika-s0401t:871_5": "Sayaṃ ariyasāvikābhāvato satthuvasena “sapitikā dhītā”ti vatvā satthu sammukhā dhammassavanena",
  "tika-s0401t:871_6": "tassā visesādhigamaṃ paccāsīsantī “dasabale khamanteyeva khamissāmī”ti āha. Kadariyanti thaddhamacchariṃ.",
  "tika-s0401t:872": "Suppavāsāvatthu",
  "tika-s0401t:873_0": "263. Chaṭṭhe paṇītadāyikānanti paṇītarasavatthūnaṃ dāyikānaṃ. Āyuno ṭhitihetuṃ bhojanaṃ",
  "tika-s0401t:873_1": "dentī āyuṃ deti nāma. Esa nayo vaṇṇaṃ detītiādīsu. Tenāha – “pañca ṭhānānī”ti. Kammasarikkhakañcetaṃ",
  "tika-s0401t:873_2": "phalanti dassento “āyuṃ kho pana datvā”tiādimāha. Tattha datvāti dānahetu. Bhāginīti",
  "tika-s0401t:873_3": "bhāgavatī laddhuṃ bhabbā.",
  "tika-s0401t:874": "Suppiyāvatthu",
  "tika-s0401t:875_0": "264. Sattame ūrumaṃsaṃ chinditvā dāsiyā adāsīti āgataphalā viññātasāsanā ariyasāvikā",
  "tika-s0401t:875_1": "attano sarīradukkhaṃ acintetvā tassa bhikkhuno rogavūpasamameva paccāsīsantī attano",
  "tika-s0401t:875_2": "ūrumaṃsaṃ chinditvā dāsiyā adāsi. Satthāpi tassā tathāpavattaṃ ajjhāsayasampattiṃ",
  "tika-s0401t:875_3": "disvā “mama sammukhībhāvūpagamanenevassā vaṇo ruhitvā sañchavi jāyati, phāsubhāvo",
  "tika-s0401t:875_4": "hotī”ti ca disvā “pakkosatha na”nti āha. Sā cintesīti “sabbalokassa hitānukampako",
  "tika-s0401t:875_5": "satthā na maṃ dukkhāpetuṃ pakkosati, atthettha kāraṇa”nti cintesi. Attanā katakāraṇaṃ",
  "tika-s0401t:875_6": "sabbaṃ kathesīti buddhānubhāvavibhāvanatthaṃ kathesi, na attano daḷhajjhāsayatāya",
  "tika-s0401t:875_7": "vibhāvanatthaṃ. Gilānupaṭṭhākīnaṃ aggaṭṭhāne ṭhapesīti agaṇitattadukkhā gilānānaṃ",
  "tika-s0401t:875_8": "bhikkhūnaṃ gelaññavūpasamane yuttappayuttāti gilānupaṭṭhākīnaṃ aggaṭṭhāne ṭhapesīti.",
  "tika-s0401t:876": "Kātiyānīvatthu",
  "tika-s0401t:877_0": "265. Aṭṭhame aveccappasannānanti ratanattayaguṇe yāthāvato ñatvā pasannānaṃ, so panassa",
  "tika-s0401t:877_1": "pasādo maggenāgatattā kenaci akampanīyo. Adhigatenāti maggādhigameneva adhigatena.",
  "tika-s0401t:877_2": "“Avigatenā”ti vā pāṭho, tassattho “kadāci avigacchantenā”ti. So appadhaṃsiyo ca hoti,",
  "tika-s0401t:877_3": "tasmā vuttaṃ – “adhigatena acalappasādenā”ti. Tattha kāyasakkhiṃ katvāti pamukhaṃ",
  "tika-s0401t:877_4": "katvā, vacanatthato pana nāmakāyena desanāya sampaṭicchanavasena sakkhibhūtaṃ katvāti",
  "tika-s0401t:877_5": "attho. Ummaggaṃ khanitvāti gharasandhicchedanena antopavisanamaggaṃ khanitvā. Dullabhassavananti",
  "tika-s0401t:877_6": "dullabhasaddhammassavanaṃ. Mahāpathavī pavisitabbā bhaveyyāti avīcippavesanaṃ vadati.",
  "tika-s0401t:878": "Nakulamātāvatthu",
  "tika-s0401t:879_0": "266. Navame vissāsakathaneneva nakulamātā nakulapitā ca satthuvissāsikā nāma jātāti",
  "tika-s0401t:879_1": "vuttaṃ – “vissāsikānanti vissāsakathaṃ kathentīnaṃ upāsikāna”nti. Gahapatānīti gehasāminī.",
  "tika-s0401t:879_2": "Vuttamevāti upāsakapāḷiyaṃ nakulapitukathāyaṃ vuttanayameva.",
  "tika-s0401t:880": "Kāḷīkuraragharikāvatthu",
  "tika-s0401t:881_0": "267. Dasame anussavenevāti paccakkhato rūpadassanena satthu sammukhā dhammassavanena",
  "tika-s0401t:881_1": "ca vinā kevalaṃ anussavaneneva parassa vacanaṃ anugatassavaneneva uppannena pasādena.",
  "tika-s0401t:881_2": "Anussavikappasādanti anussavato āgatappasādaṃ.",
  "tika-s0401t:882": "(Sattamaetadaggavaggavaṇṇanā niṭṭhitā.)",
  "tika-s0401t:883": "Upāsikāpāḷisaṃvaṇṇanā samattā.",
  "tika-s0401t:884": "Niṭṭhitā ca manorathapūraṇiyā",
  "tika-s0401t:885": "Aṅguttaranikāya-aṭṭhakathāya",
  "tika-s0401t:886": "Etadaggavaggavaṇṇanāya anuttānatthadīpanā.",
  "tika-s0401t:887": "15. Aṭṭhānapāḷi (paṭhamavagga)",
  "tika-s0401t:888": "(15) 1. Aṭṭhānapāḷi-paṭhamavaggavaṇṇanā",
  "tika-s0401t:889_0": "268. Aṭṭhānapāḷivaṇṇanāyaṃ avijjamānaṃ ṭhānaṃ aṭṭhānaṃ, natthi ṭhānanti vā aṭṭhānaṃ.",
  "tika-s0401t:889_1": "Anavakāsoti etthāpi eseva nayo. Tadatthanigamanameva hi “netaṃ ṭhānaṃ vijjatī”ti",
  "tika-s0401t:889_2": "vacananti. Tenāha – “ubhayenapī”tiādi. Yanti kāraṇatthe paccattavacanaṃ. Hetuattho",
  "tika-s0401t:889_3": "cettha kāraṇatthoti āha – “yanti yena kāraṇenā”ti. Ukkaṭṭhaniddesenettha diṭṭhisampatti",
  "tika-s0401t:889_4": "veditabbāti vuttaṃ – “maggadiṭṭhiyā sampanno”ti. Kuto panāyamattho labbhatīti? Liṅgato,",
  "tika-s0401t:889_5": "liṅgaṃ cetassa niccato upagamanappaṭikkhepo. Catubhūmakesūti idaṃ catutthabhūmakasaṅkhārānaṃ",
  "tika-s0401t:889_6": "ariyasāvakassa visayabhāvūpagamanato vuttaṃ, na pana te ārabbha niccato upagamanasabbhāvato.",
  "tika-s0401t:889_7": "Vakkhati hi “tadabhāve catutthabhūmakasaṅkhārā panā”tiādinā. Abhisaṅkhatasaṅkhāraabhisaṅkharaṇakasaṅkhārānaṃ",
  "tika-s0401t:889_8": "sappadesattā nippadesasaṅkhāraggahaṇatthaṃ “saṅkhatasaṅkhāresū”ti vuttaṃ, lokuttarasaṅkhārānaṃ",
  "tika-s0401t:889_9": "pana nivattane kāraṇaṃ sayameva vakkhati. Etaṃ kāraṇaṃ natthīti tathā upagamane setughāto",
  "tika-s0401t:889_10": "natthi. Tejussadattāti saṃkilesavidhamanatejassa adhikabhāvato. Tathā hi te gambhīrabhāvena",
  "tika-s0401t:889_11": "duddasā akusalānaṃ ārammaṇaṃ na hontīti. Idaṃ pana pakaraṇavasena vuttaṃ. Appahīnavipallāsānañhi",
  "tika-s0401t:889_12": "santānesu kusaladhammānampi te ārammaṇaṃ na honti.",
  "tika-s0401t:890_0": "269. Asukhe sukhanti vipallāso ca idha sukhato upagamanassa ṭhānanti dassento “ekanta…pe…",
  "tika-s0401t:890_1": "attadiṭṭhivasenā”ti padhānadiṭṭhimāha. Gūthanti gūthaṭṭhānaṃ, diṭṭhiyā nibbānassa",
  "tika-s0401t:890_2": "avisayabhāvo heṭṭhā vutto evāti kasiṇādipaṇṇattisaṅgahatthanti vuttaṃ.",
  "tika-s0401t:891_0": "270. Paricchedoti paricchindanaṃ paricchijja tassa gahaṇaṃ. Svāyaṃ yesu niccādito",
  "tika-s0401t:891_1": "upagamanaṃ sambhavati, tesaṃ vasenayeva kātabboti dassento “sabbavāresu vā”tiādimāha.",
  "tika-s0401t:891_2": "Sabbavāresūti “niccato upagaccheyyā”tiādinā āgatesu sabbesu suttapadesu. Puthujjano",
  "tika-s0401t:891_3": "hīti hi-saddo hetuattho. Yasmā yaṃ yaṃ saṅkhāraṃ puthujjano niccādivasena gaṇhāti,",
  "tika-s0401t:891_4": "taṃ taṃ ariyasāvako aniccādivasena gaṇhanto yāthāvato jānanto taṃ gāhaṃ taṃ diṭṭhiṃ",
  "tika-s0401t:891_5": "vissajjeti, tasmā yattha gāho, tattha vissajjanāti catubhūmakasaṅkhārā idha saṅkhāraggahaṇena",
  "tika-s0401t:891_6": "na gayhantīti attho.",
  "tika-s0401t:892_0": "271. Puttasambandhena mātupitusamaññā dattakittimādivasenapi puttavohāro loke dissati,",
  "tika-s0401t:892_1": "so ca kho pariyāyenāti nippariyāyena siddhaṃ taṃ dassetuṃ – “janikāva mātā, janakova",
  "tika-s0401t:892_2": "pitā”ti vuttaṃ. Tathā ānantariyakammassa adhippetattā “manussabhūtova khīṇāsavo arahāti",
  "tika-s0401t:892_3": "adhippeto”ti vuttaṃ. “Aṭṭhānameta”ntiādinā “mātuādīnaṃyeva jīvitā voropane ariyasāvakassa",
  "tika-s0401t:892_4": "abhabbabhāvadassanato tadaññaṃ ariyasāvako jīvitā voropetīti idaṃ atthato āpannamevā”ti",
  "tika-s0401t:892_5": "maññamāno vadati – “kiṃ pana ariyasāvako aññaṃ jīvitā voropeyyā”ti? “Aṭṭhānametaṃ",
  "tika-s0401t:892_6": "anavakāso, yaṃ diṭṭhisampanno puggalo sañcicca pāṇaṃ jīvitā voropeyya, netaṃ ṭhānaṃ",
  "tika-s0401t:892_7": "vijjatī”ti vacanato “etampi aṭṭhāna”nti vuttaṃ. Tenevāha – “sace hī”tiādi. Evaṃ sante",
  "tika-s0401t:892_8": "kasmā “mātara”ntiādinā visesetvā vuttanti āha – “puthujjanabhāvassa panā”tiādi. Tattha",
  "tika-s0401t:892_9": "baladīpanatthanti saddhādibalasamannāgamadīpanatthaṃ. Ariyamaggenāgatasaddhādhibalavasena",
  "tika-s0401t:892_10": "hi ariyasāvako tādisaṃ sāvajjaṃ na karoti.",
  "tika-s0401t:893_0": "275. Pañcahi kāraṇehīti idamettha nipphādakāni tesaṃ pubbabhāgiyāni ca kāraṇāni kāraṇabhāvasāmaññena",
  "tika-s0401t:893_1": "ekajjhaṃ gahetvā vuttaṃ, na pana sabbesaṃ samānayogakkhamattā. Ākārehīti kāraṇehi.",
  "tika-s0401t:893_2": "Anussāvanenāti anurūpaṃ sāvanena. Bhedassa anurūpaṃ yathā bhedo hoti, evaṃ bhinditabbānaṃ",
  "tika-s0401t:893_3": "bhikkhūnaṃ attano vacanassa sāvanena viññāpanena. Tenāha – “nanu tumhe”tiādi. Kaṇṇamūle",
  "tika-s0401t:893_4": "vacībhedaṃ katvāti etena pākaṭaṃ katvā bhedakaravatthudīpanaṃ vohāro, tattha attano",
  "tika-s0401t:893_5": "nicchitamatthaṃ rahassavasena viññāpanaṃ anussāvananti dasseti.",
  "tika-s0401t:894_0": "Kammameva uddeso vā pamāṇanti tehi saṅghabhedasiddhito vuttaṃ, itare pana tesaṃ sambhārabhūtā.",
  "tika-s0401t:894_1": "Tenāha – “vohārā”tiādi. Tatthāti voharaṇe. Cutianantaraṃ phalaṃ anantaraṃ nāma, tasmiṃ",
  "tika-s0401t:894_2": "anantare niyuttāni, tannibbattanena anantarakaraṇasīlāni, anantarappayojanāni cāti",
  "tika-s0401t:894_3": "ānantariyāni, tāni eva kammānīti ānantariyakammāni.",
  "tika-s0401t:895_0": "Kammatoti “evaṃ ānantariyakammaṃ hoti, evaṃ ānantariyakammasadisa”nti evaṃ kammavibhāgato.",
  "tika-s0401t:895_1": "Dvāratoti kāyadvārato. Kappaṭṭhitiyatoti “idaṃ kappaṭṭhitiyavipākaṃ, idaṃ na kappaṭṭhitiyavipāka”nti",
  "tika-s0401t:895_2": "evaṃ kappaṭṭhitiyavibhāgato. Pākasādhāraṇādīhīti “idamettha vipaccati, idaṃ na vipaccatī”ti",
  "tika-s0401t:895_3": "vipaccanavibhāgato, gahaṭṭhapabbajitānaṃ sādhāraṇāsādhāraṇato, ādi-saddena vedanādivibhāgato ca.",
  "tika-s0401t:896_0": "Kammato tāva vinicchayo vuccatīti sambandho. Yasmā manussattabhāve ṭhitasseva kusaladhammānaṃ",
  "tika-s0401t:896_1": "tikkhavisadabhāvāpatti, yathā tiṇṇaṃ bodhisattānaṃ bodhittayanibbattiyaṃ, evaṃ manussabhāve",
  "tika-s0401t:896_2": "ṭhitasseva edisānaṃ akusaladhammānampi tikkhavisadabhāvāpattīti āha – “manussabhūtassevā”ti.",
  "tika-s0401t:896_3": "Pākatikamanussānampi ca kusaladhammānaṃ visesappatti vimānavatthuaṭṭhakathāyaṃ vuttanayeneva",
  "tika-s0401t:896_4": "veditabbā. Yathāvutto ca attho samānajātiyassa vikopane garutaro, na tathā vijātiyassāti",
  "tika-s0401t:896_5": "vuttaṃ – “manussabhūtaṃ mātaraṃ vā pitaraṃ vā”ti. Liṅgaparivatte ca so eva ekakammanibbatto",
  "tika-s0401t:896_6": "bhavaṅgappabandho jīvitindriyapabandho ca, na aññoti āha – “api parivattaliṅga”nti.",
  "tika-s0401t:896_7": "Arahattaṃ pattepi eseva nayo. Tassa vipākantiādi kammassa ānantariyabhāvasamatthanaṃ.",
  "tika-s0401t:896_8": "Catukkoṭiyañcettha sambhavati. Tattha paṭhamā koṭi dassitā, itarāsu visaṅketabhāvaṃ",
  "tika-s0401t:896_9": "dassetuṃ – “yo panā”tiādi vuttaṃ. Yadipi tattha visaṅketo, kammaṃ pana garutaraṃ",
  "tika-s0401t:896_10": "ānantariyasadisaṃ bhāyitabbanti āha – “bhāriyaṃ…pe… tiṭṭhatī”ti. Ayaṃ pañhoti ñāpanicchānibbattā kathā.",
  "tika-s0401t:897_0": "Abhisandhināti adhippāyena. Ānantariyaṃ phusatīti maraṇādhippāyeneva ānantariyavatthuno",
  "tika-s0401t:897_1": "vikopitattā vuttaṃ. Ānantariyaṃ na phusatīti ānantariyavatthuabhāvato ānantariyaṃ",
  "tika-s0401t:897_2": "na hoti. Sabbattha hi purimaṃ abhisandhicittaṃ appamāṇaṃ, vadhakacittaṃ pana tadārammaṇaṃ",
  "tika-s0401t:897_3": "jīvitindriyañca ānantariyabhāve pamāṇanti daṭṭhabbaṃ. Saṅgāmacatukkaṃ sampattavasena",
  "tika-s0401t:897_4": "yojetabbaṃ. Yo hi parasenāya aññañca yodhaṃ pitarañca kammaṃ karonte disvā yodhassa",
  "tika-s0401t:897_5": "usuṃ khipati “etaṃ vijjhitvā mama pitaraṃ vijjhissatī”ti, yathādhippāyaṃ gate pitughātako",
  "tika-s0401t:897_6": "hoti. “Yodhe viddhe mama pitā palāyissatī”ti khipati, usuṃ ayathādhippāyaṃ gantvā",
  "tika-s0401t:897_7": "pitaraṃ māreti, vohāravasena pitughātakoti vuccati, ānantariyaṃ pana natthīti. Coracatukkaṃ",
  "tika-s0401t:897_8": "pana yo “coraṃ māressāmī”ti coravesena gacchantaṃ pitaraṃ māreti, ānantariyaṃ phusatītiādinā",
  "tika-s0401t:897_9": "yojetabbaṃ. Tenevāti teneva payogena. Arahantaghātako hotiyevāti arahato māritattā",
  "tika-s0401t:897_10": "vuttaṃ, puthujjanasseva taṃ dinnaṃ hotīti etthāyamadhippāyo – yathā vadhakacetanā",
  "tika-s0401t:897_11": "paccuppannārammaṇāpi pabandhavicchedanavasena jīvitindriyaṃ ārammaṇaṃ katvā pavattati,",
  "tika-s0401t:897_12": "na evaṃ cāgacetanā. Sā hi cajitabbavatthuṃ ārammaṇaṃ katvā cajanamattameva hoti,",
  "tika-s0401t:897_13": "aññasantakabhāvakaraṇañca tassa cajanaṃ, tasmā yassa taṃ santakaṃ kataṃ, tasseva dinnaṃ hotīti.",
  "tika-s0401t:898": "Lohitaṃ samosaratīti abhighātena pakuppamānaṃ sañcitaṃ hoti. Mahantataranti garutaraṃ. Sarīrappaṭijaggane viyāti satthurūpakāyappaṭijaggane viya.",
  "tika-s0401t:899_0": "Asannipatiteti idaṃ sāmaggiyadīpanaṃ. Bhedo ca hotīti saṅghassa bhedo ca hoti. Vaṭṭatīti",
  "tika-s0401t:899_1": "saññāyāti “īdisaṃ karaṇaṃ saṅghabhedāya na hotī”ti saññāya. Tathā navato ūnaparisāyāti",
  "tika-s0401t:899_2": "navato ūnaparisāya karontassa tathāti yojetabbaṃ. Tathāti ca iminā “na ānantariyakamma”nti",
  "tika-s0401t:899_3": "imaṃ ākaḍḍhati, na pana “bhedova hotī”ti idaṃ. Heṭṭhimantena hi navannameva vasena",
  "tika-s0401t:899_4": "saṅghabhedo. Dhammavādino anavajjāti yathādhammaṃ anavaṭṭhānato. Saṅghabhedassa pubbabhāgo saṅgharāji.",
  "tika-s0401t:900_0": "Kāyadvārameva pūrenti kāyakammabhāveneva lakkhitabbato. Saṇṭhahantehi kappe…pe… muccatīti",
  "tika-s0401t:900_1": "idaṃ kappaṭṭhakathāya na sameti. Tattha hi aṭṭhakathāya vuttaṃ – “āpāyikoti idaṃ",
  "tika-s0401t:900_2": "suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya, taṃ",
  "tika-s0401t:900_3": "āyukappaṃ sandhāya vutta”nti. Kappavināseyevāti ca āyukappavināse evāti atthe sati",
  "tika-s0401t:900_4": "natthi virodho. Ettha ca saṇṭhahanteti idampi “sveva vinassissatī”ti viya abhūtaparikappavasena",
  "tika-s0401t:900_5": "vuttaṃ. Ekadivasameva niraye paccati, tato paraṃ kappābhāve āyukappassapi abhāvatoti",
  "tika-s0401t:900_6": "avirodhato atthayojanā daṭṭhabbā. Sesānīti saṅghabhedato aññāni ānantariyakammāni.",
  "tika-s0401t:901_0": "Yadi tāni ahosikammasaṅkhaṃ gacchanti, evaṃ sati kathaṃ nesaṃ ānantariyatā cutianantaraṃ",
  "tika-s0401t:901_1": "vipākadānābhāvato. Atha sati phaladāne cutianantaro eva etesaṃ phalakālo, na aññoti",
  "tika-s0401t:901_2": "phalakālaniyamena niyatatā icchitā, na phaladānaniyamena. Evampi niyataphalakālānaṃ",
  "tika-s0401t:901_3": "aññesampi upapajjavedanīyānaṃ diṭṭhadhammavedanīyānañca niyatatā āpajjeyya, tasmā",
  "tika-s0401t:901_4": "vipākadhammadhammānaṃ paccayantaravikalatādīhi avipaccamānānampi attano sabhāvena",
  "tika-s0401t:901_5": "vipākadhammatā viya balavatā ānantariyena vipāke dinne avipaccamānānampi ānantariyānaṃ",
  "tika-s0401t:901_6": "phaladāne niyatasabhāvā ānantariyasabhāvā ca pavattīti attano sabhāvena phaladānaniyameneva",
  "tika-s0401t:901_7": "niyatā ānantariyatā ca veditabbā. Avassañca ānantariyasabhāvā tato eva niyatasabhāvā",
  "tika-s0401t:901_8": "ca tesaṃ pavattīti sampaṭicchitabbametaṃ, aññassa balavato ānantariyassa abhāve sati",
  "tika-s0401t:901_9": "cutianantaraṃ ekantena phaladānato.",
  "tika-s0401t:902_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva",
  "tika-s0401t:902_1": "ekantena phaladānato niyatasabhāvā ānantariyasabhāvā ca pavatti āpajjatīti? Nāpajjati",
  "tika-s0401t:902_2": "asamānajātikena cetopaṇidhivasena upaghātakena ca nivattetabbavipākattā anantare",
  "tika-s0401t:902_3": "ekantaphaladāyakattābhāvā, na pana ānantariyānaṃ paṭhamajjhānādīnaṃ dutiyajjhānādīni",
  "tika-s0401t:902_4": "viya asamānajātikaṃ phalanivattakaṃ atthi sabbānantariyānaṃ avīciphalattā, na ca",
  "tika-s0401t:902_5": "heṭṭhūpapattiṃ icchato sīlavato cetopaṇidhi viya uparūpapattijanakakammaphalaṃ ānantariyaphalaṃ",
  "tika-s0401t:902_6": "nivattetuṃ samattho cetopaṇidhi atthi anicchantasseva avīcipātanato, na ca ānantariyopaghātakaṃ",
  "tika-s0401t:902_7": "kiñci kammaṃ atthi, tasmā tesaṃyeva anantare ekantavipākajanakasabhāvā pavattīti.",
  "tika-s0401t:902_8": "Anekāni ca ānantariyāni katāni ekantena vipāke niyatasabhāvattā uparatāvipaccanasabhāvāsaṅkattā",
  "tika-s0401t:902_9": "nicchitāni sabhāvato niyatāneva. Tesu pana samānasabhāvesu ekena vipāke dinne itarāni",
  "tika-s0401t:902_10": "attanā kattabbakiccassa teneva katattā na dutiyaṃ tatiyampi ca paṭisandhiṃ karonti,",
  "tika-s0401t:902_11": "na samatthatāvighātattāti natthi tesaṃ ānantariyakatānivatti, garugarutarabhāvo pana",
  "tika-s0401t:902_12": "tesaṃ labbhatevāti saṅghabhedassa siyā garutarabhāvoti “yena…pe… vipaccatī”ti āha.",
  "tika-s0401t:902_13": "Ekassa pana aññāni upatthambhakāni hontīti daṭṭhabbāni. Paṭisandhivasena vipaccatīti",
  "tika-s0401t:902_14": "vacanena itaresaṃ pavattivipākadāyitā anuññātā viya dissati. No vā tathā sīlavatīti",
  "tika-s0401t:902_15": "yathā pitā sīlavā, tathā sīlavatī no vā hotīti yojanā. Sace mātā sīlavatī, mātughāto",
  "tika-s0401t:902_16": "paṭisandhivasena vipaccatīti yojanā.",
  "tika-s0401t:903": "Pakatattoti anukkhitto. Samānasaṃvāsakoti apārājiko. Samānasīmāyanti ekasīmāyaṃ.",
  "tika-s0401t:904": "276. Satthu kiccaṃ kātuṃ asamatthoti yaṃ satthārā kātabbakiccaṃ anusāsanādi, naṃ kātuṃ asamatthoti bhagavantaṃ paccakkhāya. Aññaṃ titthakaranti aññaṃ satthāraṃ. Vuttañhetaṃ –",
  "tika-s0401t:905_0": "“Titthaṃ jānitabbaṃ, titthakaro jānitabbo, titthiyā jānitabbā, titthiyasāvakā jānitabbā.",
  "tika-s0401t:905_1": "Tattha titthaṃ nāma dvāsaṭṭhi diṭṭhiyo. Ettha hi satthā taranti uplavanti ummujjanimujjaṃ",
  "tika-s0401t:905_2": "karonti, tasmā titthanti vuccanti. Tādisānaṃ diṭṭhīnaṃ uppādetā titthakaro nāma pūraṇakassapādiko.",
  "tika-s0401t:905_3": "Tassa laddhiṃ gahetvā pabbajitā titthiyā nāma. Te hi titthe jātāti titthiyā. Yathāvuttaṃ",
  "tika-s0401t:905_4": "vā diṭṭhigatasaṅkhātaṃ titthaṃ etesaṃ atthīti titthikā, titthikā eva titthiyā. Tesaṃ",
  "tika-s0401t:905_5": "paccayadāyakā titthiyasāvakāti veditabbā”ti.",
  "tika-s0401t:906_0": "277. Abhijātiādīsu pakampanadevatūpasaṅkamanādinā jātacakkavāḷena samānayogakkhamaṃ",
  "tika-s0401t:906_1": "dasasahassaparimāṇaṃ cakkavāḷaṃ jātikhettaṃ. Saraseneva āṇāpavattanaṭṭhānaṃ āṇākhettaṃ.",
  "tika-s0401t:906_2": "Visayabhūtaṃ ṭhānaṃ visayakhettaṃ. Dasasahassī lokadhātūti imāya lokadhātuyā saddhiṃ",
  "tika-s0401t:906_3": "imaṃ lokadhātuṃ parivāretvā ṭhitā dasasahassī lokadhātu. Tattakānaṃyeva jātikhettabhāvo",
  "tika-s0401t:906_4": "dhammatāvasena veditabbo. “Pariggahavasenā”ti keci, “sabbesaṃyeva buddhānaṃ tattakaṃyeva",
  "tika-s0401t:906_5": "jātikhettaṃ tannivāsīnaṃyeva devatānaṃ dhammābhisamayo”ti ca vadanti. Mātukucchi",
  "tika-s0401t:906_6": "okkamanakālādīnaṃ channaṃ eva gahaṇaṃ nidassanamattaṃ mahābhinīhārādikālepi tassa",
  "tika-s0401t:906_7": "pakampanassa labbhanato. Āṇākhettaṃ nāma yaṃ ekajjhaṃ saṃvaṭṭati vivaṭṭati ca, āṇā",
  "tika-s0401t:906_8": "pavattati āṇāya tannivāsidevatānaṃ sirasā sampaṭicchanena, tañca kho kevalaṃ buddhānaṃ",
  "tika-s0401t:906_9": "ānubhāveneva, na adhippāyavasena. Adhippāyavasena pana “yāvatā vā pana ākaṅkheyyā”ti",
  "tika-s0401t:906_10": "vacanato tato parampi āṇā vatteyyeva.",
  "tika-s0401t:907_0": "Na uppajjantīti pana atthīti “na me ācariyo atthi, sadiso me na vijjatī”tiādiṃ imissā",
  "tika-s0401t:907_1": "lokadhātuyā ṭhatvā vadantena bhagavatā “kiṃ panāvuso, sāriputta, atthetarahi aññe",
  "tika-s0401t:907_2": "samaṇā vā brāhmaṇā vā bhagavatā samasamā sambodhiyanti, evaṃ puṭṭho ahaṃ, bhante,",
  "tika-s0401t:907_3": "‘no’ti vadeyya”nti vatvā tassa kāraṇaṃ dassetuṃ – “aṭṭhānametaṃ anavakāso, yaṃ ekissā",
  "tika-s0401t:907_4": "lokadhātuyā dve arahanto sammāsambuddhā apubbaṃ acarimaṃ uppajjeyyu”nti imaṃ suttaṃ",
  "tika-s0401t:907_5": "āharantena dhammasenāpatinā ca buddhakhettabhūtaṃ imaṃ lokadhātuṃ ṭhapetvā aññattha",
  "tika-s0401t:907_6": "anuppatti vuttā hotīti adhippāyo.",
  "tika-s0401t:908_0": "Ekatoti saha, ekasmiṃ kāleti attho, so pana kālo kathaṃ paricchinnoti carimabhave",
  "tika-s0401t:908_1": "paṭisandhiggahaṇato paṭṭhāya yāva dhātuparinibbānāti dassento, “tatthā”tiādimāha.",
  "tika-s0401t:908_2": "Anacchariyattāti dvīsupi uppajjamānesu acchariyattābhāvatoti attho. Dvīsupi uppajjamānesu",
  "tika-s0401t:908_3": "anacchariyatā, kimaṅgaṃ pana bahūsūti dassento, “yadi cā”tiādimāha. Buddhā nāma majjhe",
  "tika-s0401t:908_4": "bhinnasuvaṇṇaṃ viya ekasadisāti tesaṃ desanāpi ekarasā ekadhāti āha – “desanāya ca",
  "tika-s0401t:908_5": "visesābhāvato”ti. Etenapi anacchariyattameva sādheti. Vivādabhāvatoti etena vivādābhāvatthaṃ",
  "tika-s0401t:908_6": "dve buddhā ekato na uppajjantīti dasseti. Etaṃ kāraṇanti etaṃ anacchariyatādikāraṇaṃ.",
  "tika-s0401t:908_7": "Tatthāti milindapañhe.",
  "tika-s0401t:909_0": "Ekaṃ eva buddhaṃ dhāretīti ekabuddhadhāraṇī. Etena evaṃsabhāvā ete buddhaguṇā, yena",
  "tika-s0401t:909_1": "dutiyabuddhaguṇe dhāretuṃ asamatthā ayaṃ lokadhātūti dasseti. Paccayavisesanipphannānañhi",
  "tika-s0401t:909_2": "guṇadhammānaṃ bhāriyo viseso mahāpathaviyāpi dussahoti sakkā viññātuṃ. Tathā hi abhisambodhisamaye",
  "tika-s0401t:909_3": "upagatassa lokanāthassa guṇabhāraṃ bodhirukkhassa tīsupi disāsu mahāpathavī sandhāretuṃ",
  "tika-s0401t:909_4": "nāsakkhi. Tasmā “na dhāreyyā”ti vatvā tameva adhāraṇaṃ pariyāyantarehi pakāsento",
  "tika-s0401t:909_5": "“caleyyā”tiādimāha. Tattha caleyyāti paripphandeyya. Kampeyyāti pavedheyya. Nameyyāti",
  "tika-s0401t:909_6": "ekapassena nameyya. Onameyyāti osīdeyya. Vinameyyāti vividhaṃ ito cito ca nameyya.",
  "tika-s0401t:909_7": "Vikireyyāti vātena thusamuṭṭhi viya vippakireyya. Vidhameyyāti vinasseyya. Viddhaṃseyyāti",
  "tika-s0401t:909_8": "sabbaso viddhastā bhaveyya. Tathābhūtā ca na katthaci tiṭṭheyyāti āha – “na ṭhānamupagaccheyyā”ti.",
  "tika-s0401t:910_0": "Idāni tattha nidassanaṃ dassento, “yathā, mahārājā”tiādimāha. Tattha eke puriseti",
  "tika-s0401t:910_1": "ekasmiṃ purise. Samupādikāti samaṃ uddhaṃ pajjati pavattatīti samupādikā, udakassa",
  "tika-s0401t:910_2": "upari samaṃ gāminīti attho. “Samuppādikā”tipi paṭhanti, ayamevattho. Vaṇṇenāti saṇṭhānena.",
  "tika-s0401t:910_3": "Pamāṇenāti ārohena. Kisathūlenāti kisathūlabhāvena, pariṇāhenāti attho. Dvinnampīti",
  "tika-s0401t:910_4": "dvepi, dvinnampi vā sarīrabhāraṃ.",
  "tika-s0401t:911_0": "Chādentanti rocentaṃ ruciṃ uppādentaṃ. Tandikatoti tena bhojanena tandibhūto. Anonamitadaṇḍajātoti",
  "tika-s0401t:911_1": "yāvadatthaṃ bhojanena onamituṃ asakkuṇeyyatāya anonamanadaṇḍo viya jāto. Sakiṃ bhutto",
  "tika-s0401t:911_2": "vameyyāti ekampi ālopaṃ ajjhoharitvā vameyyāti attho.",
  "tika-s0401t:912_0": "Atidhammabhārena pathavī calatīti dhammena nāma pathavī tiṭṭheyya. Sā kiṃ teneva",
  "tika-s0401t:912_1": "calati vinassatīti adhippāyena pucchati. Puna thero “ratanaṃ nāma loke kuṭumbaṃ sandhārentaṃ",
  "tika-s0401t:912_2": "abhimatañca lokena attano garusabhāvatāya sakaṭabhaṅgassa kāraṇaṃ atibhārabhūtaṃ",
  "tika-s0401t:912_3": "diṭṭhaṃ. Evaṃ dhammo ca hitasukhavisesehi taṃsamaṅgīnaṃ dhārento abhimato ca viññūnaṃ",
  "tika-s0401t:912_4": "gambhīrappameyyabhāvena garusabhāvattā atibhārabhūto pathavīcalanassa kāraṇaṃ hotī”ti",
  "tika-s0401t:912_5": "dassento, “idha, mahārāja, dve sakaṭā”tiādimāha. Eteneva tathāgatassa mātukucchiokkamanādikāle",
  "tika-s0401t:912_6": "pathavīkampanakāraṇaṃ saṃvaṇṇitanti daṭṭhabbaṃ. Ekassāti ekasmā, ekassa vā sakaṭassa",
  "tika-s0401t:912_7": "ratanaṃ, tasmā sakaṭā gahetvāti attho.",
  "tika-s0401t:913_0": "Osāritanti uccāritaṃ, vuttanti attho. Aggoti sabbasattehi aggo. Jeṭṭhoti vuddhataro.",
  "tika-s0401t:913_1": "Seṭṭhoti pasatthataro. Visiṭṭhehi sīlādīhi guṇehi samannāgatattā visiṭṭho. Uggatatamoti",
  "tika-s0401t:913_2": "uttamo. Pavaroti tasseva vevacanaṃ. Natthi etassa samoti asamo. Asamā pubbabuddhā,",
  "tika-s0401t:913_3": "tehi samoti asamasamo. Natthi etassa paṭisamo paṭipuggaloti appaṭisamo. Natthi etassa",
  "tika-s0401t:913_4": "paṭibhāgoti appaṭibhāgo. Natthi etassa paṭipuggaloti appaṭipuggalo.",
  "tika-s0401t:914_0": "Sabhāvapakatikāti sabhāvabhūtā akittimā pakati. Kāraṇamahantattāti kāraṇānaṃ mahantatāya,",
  "tika-s0401t:914_1": "mahantehi buddhakaradhammehi pāramisaṅkhātehi kāraṇehi buddhaguṇānaṃ nibbattitoti",
  "tika-s0401t:914_2": "vuttaṃ hoti. Pathavīādīni mahantāni vatthūni, mahantā cakkavāḷādayo attano attano",
  "tika-s0401t:914_3": "visaye ekekāva, evaṃ sammāsambuddhopi mahanto attano visaye eko eva. Ko ca tassa",
  "tika-s0401t:914_4": "visayo? Buddhabhūmi, yāvatakaṃ vā ñeyyaṃ. “Ākāso viya anantavisayo bhagavā eko eva",
  "tika-s0401t:914_5": "hotī”ti vadanto paracakkavāḷesupi dutiyassa buddhassa abhāvaṃ dasseti.",
  "tika-s0401t:915_0": "Imināva padenāti “ekissā lokadhātuyā”ti iminā eva padena. Dasa cakkavāḷasahassāni",
  "tika-s0401t:915_1": "gahitānīti jātikhettāpekkhāya gahitāni. Ekacakkavāḷenevāti iminā eva ekacakkavāḷena,",
  "tika-s0401t:915_2": "na yena kenaci. Yathā “imasmiṃyeva cakkavāḷe uppajjantī”ti vutte imasmimpi cakkavāḷe",
  "tika-s0401t:915_3": "jambudīpe eva, tatthāpi majjhimadese evāti paricchindituṃ vaṭṭati, evaṃ “ekissā lokadhātuyā”ti",
  "tika-s0401t:915_4": "jātikhette adhippetepi imināva cakkavāḷena paricchindituṃ vaṭṭati.",
  "tika-s0401t:916": "Paṭhamavaggavaṇṇanā niṭṭhitā.",
  "tika-s0401t:917": "15. Aṭṭhānapāḷi (dutiyavagga)",
  "tika-s0401t:918": "(15) 2. Aṭṭhānapāḷi-dutiyavaggavaṇṇanā",
  "tika-s0401t:919_0": "278. Vivādupacchedatoti vivādupacchedakāraṇā. Dvīsu uppannesu yo vivādo bhaveyya,",
  "tika-s0401t:919_1": "tassa anuppādoyevettha vivādupacchedo. Ekasmiṃ dīpetiādinā dīpantarepi ekajjhaṃ na",
  "tika-s0401t:919_2": "uppajjati, pageva ekadīpeti dasseti. Sopi parihāyethāti cakkavāḷassa padese eva pavattitabbattā parihāyeyya.",
  "tika-s0401t:920_0": "279-280. Manussattanti manussabhāvo tasseva pabbajjādiguṇānaṃ yoggabhāvato. Liṅgasampattīti",
  "tika-s0401t:920_1": "purisabhāvo. Hetūti manovacīpaṇidhānapubbikā hetusampadā. Satthāradassananti satthusammukhībhāvo.",
  "tika-s0401t:920_2": "Pabbajjāti kammakiriyavādīsu tāpasesu, bhikkhūsu vā pabbajjā. Guṇasampattīti abhiññādiguṇasampadā.",
  "tika-s0401t:920_3": "Adhikāroti buddhe uddissa adhiko kāro, savisesā upakārakiriyā adhiko sakkāroti vuttaṃ",
  "tika-s0401t:920_4": "hoti. Chandova chandatā, sammāsambodhiṃ uddissa sātisayo kattukamyatākusalacchando.",
  "tika-s0401t:920_5": "Aṭṭhadhammasamodhānāti etesaṃ aṭṭhannaṃ dhammānaṃ samāyogena. Abhinīhāroti kāyapaṇidhānaṃ.",
  "tika-s0401t:920_6": "Samijjhatīti nipphajjati. Ayamettha saṅkhepo, vitthāro pana paramatthadīpaniyā cariyāpiṭakavaṇṇanāya",
  "tika-s0401t:920_7": "vuttanayena veditabbo. Sabbākāraparipūramevāti paripuṇṇalakkhaṇatāya sattuttamādīhi",
  "tika-s0401t:920_8": "sabbākārena sampannameva. Na hi itthiyā kosohitavatthaguyhatādi sambhavati. Dutiyapakati",
  "tika-s0401t:920_9": "ca nāma paṭhamapakatito nihīnā eva. Tenevāha – anantaravāre “yasmā”tiādi.",
  "tika-s0401t:921_0": "281. Idha purisassa tattha nibbattanatoti imasmiṃ manussaloke purisabhūtassa tattha",
  "tika-s0401t:921_1": "brahmaloke brahmattabhāvena nibbattanato. Tena asatipi purisaliṅge purisākārā brahmāno",
  "tika-s0401t:921_2": "hontīti dasseti. Taṃyeva ca purisākāraṃ sandhāya vuttaṃ bhagavatā “yaṃ puriso brahmattaṃ",
  "tika-s0401t:921_3": "kāreyyā”ti. Tenevāha – “samānepī”tiādi. Yadi evaṃ itthiyo brahmaloke na uppajjeyyunti",
  "tika-s0401t:921_4": "āha – “brahmatta”ntiādi.",
  "tika-s0401t:922_0": "290-295. “Kāyaduccaritassā”tiādipāḷiyā kammaniyāmo nāma kathito. Samañjanaṃ samaṅgo,",
  "tika-s0401t:922_1": "samannāgamo, so etassa atthīti samaṅgī, samannāgato, samañjanasīlo vā samaṅgī, pubbabhāge",
  "tika-s0401t:922_2": "upakaraṇasamudāyato pabhuti āyūhanavasena āyūhanasamaṅgītā, sanniṭṭhāpakacetanāvasena",
  "tika-s0401t:922_3": "cetanāsamaṅgitā. Cetanāsantativasena vā āyūhanasamaṅgitā, taṃtaṃcetanākkhaṇavasena",
  "tika-s0401t:922_4": "cetanāsamaṅgītā. Katūpacitassa avipakkavipākassa kammassa vasena kammasamaṅgitā.",
  "tika-s0401t:922_5": "Kamme pana vipaccituṃ āraddhe vipākappavattivasena vipākasamaṅgitā. Kammādīnaṃ upaṭṭhānakālavasena",
  "tika-s0401t:922_6": "upaṭṭhānasamaṅgitā. Kusalākusalakammāyūhanakkhaṇeti kusalakammassa akusalakammassa",
  "tika-s0401t:922_7": "ca samīhanakkhaṇe. Tathāti iminā kusalākusalakammapadaṃ ākaḍḍhati. Yathā kataṃ kammaṃ",
  "tika-s0401t:922_8": "phaladānasamatthaṃ hoti, tathā kataṃ upacitaṃ. Vipākārahanti dutiyabhavādīsu vipaccanārahaṃ.",
  "tika-s0401t:922_9": "Uppajjamānānaṃ upapattinimittaṃ upaṭṭhātīti yojanā. Upapattiyā uppajjanassa nimittaṃ",
  "tika-s0401t:922_10": "kāraṇanti upapattinimittaṃ, kammaṃ, kammanimittaṃ, gatinimittañca. Aṭṭhakathāyaṃ",
  "tika-s0401t:922_11": "pana gatinimittavaseneva yojanā dassitā. Kammakammanimittānampi upaṭṭhānaṃ yathārahaṃ",
  "tika-s0401t:922_12": "daṭṭhabbaṃ. “Yānissa tāni pubbe katāni kammāni, tānissa tasmiṃ samaye olambanti ajjholambanti",
  "tika-s0401t:922_13": "abhilambanti”ti vacanato sāyanhe mahantānaṃ pabbatakūṭānaṃ chāyā viya āsannamaraṇassa",
  "tika-s0401t:922_14": "sattassa citte supine viya vipaccituṃ katokāsaṃ kammaṃ, tassa nimittaṃ gatinimittaṃ",
  "tika-s0401t:922_15": "upatiṭṭhateva. Calatīti parivattati. Ekena hi kammunā tajje nimitte upaṭṭhite paccayavisesavasena",
  "tika-s0401t:922_16": "tato aññena kammunā tadaññassa nimittassa upaṭṭhānaṃ parivattanaṃ. Sesā niccalā avasesā",
  "tika-s0401t:922_17": "catubbidhāpi samaṅgitā niccalā aparivattanato.",
  "tika-s0401t:923_0": "Sunakhavājikoti sunakhehi migavājavasena vajanasīlo, sunakhaluddakoti attho. Talasantharaṇapūjanti",
  "tika-s0401t:923_1": "bhūmitalassa pupphehi santharaṇapūjaṃ. Āyūhanacetanā kammasamaṅgitāvasenāti kāyaduccaritassa",
  "tika-s0401t:923_2": "aparāparaṃ āyūhanena sanniṭṭhāpakacetanāya tasseva pakappane kammakkhayakarañāṇena",
  "tika-s0401t:923_3": "akhepitattā yathūpacitakammunā ca samaṅgibhāvassa vasena.",
  "tika-s0401t:924_0": "Kammanti akusalakammaṃ. Tasmiṃyeva khaṇeti āyūhanakkhaṇeyeva. Tassāti kammasamaṅgino",
  "tika-s0401t:924_1": "puggalassa saggo vārito, tañce kammaṃ vipākavāraṃ labheyyāti adhippāyo. Saggo vāritoti",
  "tika-s0401t:924_2": "ca nidassanamattaṃ. Manussalokopissa vāritovāti. Apare pana purimehi vipākāvaraṇassa",
  "tika-s0401t:924_3": "anuddhaṭattā “tasmiṃyeva khaṇe”ti ca avisesena vuttattā taṃ dosaṃ pariharituṃ “āyūhitakammaṃ",
  "tika-s0401t:924_4": "nāmā”tiādimāha. Yadā kammaṃ vipākavāraṃ labhatīti idaṃ katokāsassa appaṭibāhiyattā",
  "tika-s0401t:924_5": "vuttaṃ. Tathā hi bhagavā tatiyapārājikavatthusmiṃ paṭisallīyi, imasmiṃ sutte “kāyaduccaritasamaṅgī”ti",
  "tika-s0401t:924_6": "āgatattā vipākūpaṭṭhānasamaṅgitā na labbhanti.",
  "tika-s0401t:925": "(Dutiyavaggavaṇṇanā niṭṭhitā.)",
  "tika-s0401t:926": "Aṭṭhānapāḷivaṇṇanāyaṃ anuttānatthadīpanā niṭṭhitā.",
  "tika-s0401t:927": "16. Ekadhammapāḷi",
  "tika-s0401t:928": "(16) 1. Ekadhammapāḷi-paṭhamavaggavaṇṇanā",
  "tika-s0401t:929_0": "296. Ekadhammapāḷivaṇṇanāyaṃ idha dhamma-saddo sabhāvattho “kusalā dhammā”tiādīsu",
  "tika-s0401t:929_1": "viyāti āha – “ekasabhāvo”ti. Ekantenāti ekaṃsena, avassanti attho. Vaṭṭeti saṃsāravaṭṭe.",
  "tika-s0401t:929_2": "Nibbindanatthāyāti anabhiramanatthāya. Virajjanatthāyāti arajjanatthāya. Virajjanāyāti",
  "tika-s0401t:929_3": "palujjanāya. Tenevāha – “vigamāyā”ti. Rāgādīnaṃ nirodhāyāti maggañāṇena rāgādīnaṃ",
  "tika-s0401t:929_4": "nirodhanatthāya. Maggañāṇena nirodhanaṃ nāma accantaṃ appavattikaraṇanti āha – “appavattikaraṇatthāyā”ti.",
  "tika-s0401t:929_5": "Yathā khādanīyassa mukhe katvā khādanaṃ nāma yāvadeva ajjhoharaṇatthaṃ, evaṃ rāgādīnaṃ",
  "tika-s0401t:929_6": "nirodhanaṃ vaṭṭanirodhanatthamevāti vuttaṃ – “vaṭṭasseva vā nirujjhanatthāyā”ti.",
  "tika-s0401t:929_7": "Yasmā kilesesu khīṇesu itaraṃ vaṭṭadvayampi khīṇameva hoti, tasmā mūlameva gaṇhanto",
  "tika-s0401t:929_8": "“upasamāyāti kilesavūpasamanatthāyā”ti āha. Saṅkhatadhammānaṃ abhijānanaṃ nāma tattha",
  "tika-s0401t:929_9": "lakkhaṇattayāropanamukhenevāti āha – “aniccādi…pe… abhijānanatthāyā”ti. Sambujjhitabbāni",
  "tika-s0401t:929_10": "nāma cattāri ariyasaccāni tabbinimuttassa ñeyyassa abhāvato. “Catunnaṃ saccānaṃ bujjhanatthāyā”ti",
  "tika-s0401t:929_11": "vatvā tayidaṃ bujjhanaṃ yassa ñāṇassa vasena ijjhati, tassa ñāṇassa vasena dassetuṃ",
  "tika-s0401t:929_12": "– “bodhi vuccatī”tiādi vuttaṃ. Appaccayanibbānassāti amatadhātuyā.",
  "tika-s0401t:930_0": "Ussāhajananatthanti kammaṭṭhāne abhiruciuppādanāya. Visakaṇṭakoti guḷassa vāṇijasamaññā.",
  "tika-s0401t:930_1": "“Kismiñci dese desabhāsā”ti keci. Ucchuraso samapākapakko cuṇṇādīhi missetvā piṇḍīkato",
  "tika-s0401t:930_2": "guḷo, apiṇḍīkato phāṇitaṃ. Pākavisesena khaṇḍakhaṇḍasedito khaṇḍo, malābhāvaṃ āpanno sakkarā.",
  "tika-s0401t:931_0": "Saratīti sati. Anu anu saratīti anussati, anu anurūpā satītipi anussati. Duvidhaṃ",
  "tika-s0401t:931_1": "hotīti payojanavasena duvidhaṃ hoti. Cittasampahaṃsanatthanti pasādanīyavatthusmiṃ",
  "tika-s0401t:931_2": "pasāduppādanena bhāvanācittassa paritosanatthaṃ. Vipassanatthanti vipassanāsukhatthaṃ.",
  "tika-s0401t:931_3": "Upacārasamādhinā hi citte samāhite vipassanāsukhena ijjhati. Cittuppādoti bhāvanāvasena",
  "tika-s0401t:931_4": "pavatto cittuppādo. Upahaññati patihaññati paṭikūlattā ārammaṇassa. Tato eva ukkaṇṭhati,",
  "tika-s0401t:931_5": "kammaṭṭhānaṃ riñcati, nirassādo hoti bhāvanassādassa alabbhanato. Pasīdati buddhaguṇānaṃ",
  "tika-s0401t:931_6": "pasādanīyattā. Tathā ca kaṅkhādicetokhilābhāvena vinīvaraṇo hoti. Dametvāti nīvaraṇanirākaraṇena",
  "tika-s0401t:931_7": "nibbisevanaṃ katvā. Evaṃ kammaṭṭhānantarānuyuñjanena cittaparidamanassa upamaṃ dassento, “katha”ntiādimāha.",
  "tika-s0401t:932_0": "Ko ayaṃ…pe… anussarīti ko ayaṃ mama abbhantare ṭhatvā anussari. Pariggaṇhantoti bāhirakaparikappitassa",
  "tika-s0401t:932_1": "anussarakassa sabbaso abhāvadassanametaṃ. Tenāha – “na añño kocī”ti. Disvāti pariyesananayena",
  "tika-s0401t:932_2": "vuttappakāraṃ cittameva anussarīti disvā sabbampetanti etaṃ hadayavatthuādippabhedaṃ",
  "tika-s0401t:932_3": "sabbampi. Idañca rūpaṃ purimañca arūpanti idaṃ ruppanasabhāvattā rūpaṃ, purimaṃ ataṃsabhāvattā",
  "tika-s0401t:932_4": "arūpanti saṅkhepato rūpārūpaṃ vavatthapetvā. Pañcakkhandhe vavatthapetvāti yojanā.",
  "tika-s0401t:932_5": "Sambhāvikāti samuṭṭhāpikā. Tassāti samudayasaccassa. Nirodhoti nirodhanimittaṃ. Appanāvāroti",
  "tika-s0401t:932_6": "yathāraddhāya desanāya nigamanavāro.",
  "tika-s0401t:933_0": "297. Eseva nayoti iminā yvāyaṃ “taṃ paneta”ntiādinā atthanayo buddhānussatiyaṃ vibhāvitoti",
  "tika-s0401t:933_1": "atidisati, svāyaṃ atideso payojanavasena navasupi anussatīsu sādhāraṇavasena vuttopi",
  "tika-s0401t:933_2": "ānāpānassatiādīsu tīsu vipassanatthāneva hontīti iminā apavādena nivattitoti tāsaṃ",
  "tika-s0401t:933_3": "ekappayojanatāva daṭṭhabbā. Dhamme anussati dhammānussatīti samāsapadavibhāgadassanampi",
  "tika-s0401t:933_4": "vacanatthadassanapakkhikamevāti āha – “ayaṃ panettha vacanattho”ti. Dhammaṃ ārabbhāti",
  "tika-s0401t:933_5": "hi dhammassa anussatiyā visayabhāvadassanametaṃ. Esa nayo sesesupi. Sīlaṃ ārabbhāti",
  "tika-s0401t:933_6": "attano pārisuddhisīlaṃ ārabbha. Cāgaṃ ārabbhāti attano cāgaguṇaṃ ārabbha. Devatā",
  "tika-s0401t:933_7": "ārabbhāti ettha devatāguṇasadisatāya attano saddhāsīlasutacāgapaññāsu devatāsamaññā.",
  "tika-s0401t:933_8": "Bhavati hi taṃsadisepi tabbohāro yathā “tāni osadhāni, esa brahmadatto”ti ca. Tenāha",
  "tika-s0401t:933_9": "– “devatā sakkhiṭṭhāne ṭhapetvā”tiādi. Tattha devatā sakkhiṭṭhāne ṭhapetvāti “yathārūpāya",
  "tika-s0401t:933_10": "saddhāya samannāgatā tā devatā ito cutā tattha upapannā, mayhampi tathārūpā saddhā",
  "tika-s0401t:933_11": "saṃvijjati. Yathārūpena sīlena, yathārūpena sutena, yathārūpena cāgena, yathārūpāya",
  "tika-s0401t:933_12": "paññāya samannāgatā tā devatā ito cutā tattha upapannā, mayhampi tathārūpā paññā",
  "tika-s0401t:933_13": "saṃvijjatī”ti evaṃ devatā sakkhiṭṭhāne ṭhapetvā. Assāsapassāsanimittaṃ nāma tattha",
  "tika-s0401t:933_14": "laddhabbappaṭibhāganimittaṃ. Gatāti ārammaṇakaraṇavasena upagatā pavattā.",
  "tika-s0401t:934_0": "Upasammati ettha dukkhanti upasamo, nibbānaṃ. Accantameva ettha upasammati vaṭṭattayanti",
  "tika-s0401t:934_1": "accantūpasamo, nibbānameva. Khiṇoti khepeti kileseti khayo, ariyamaggo. Te eva upasametīti",
  "tika-s0401t:934_2": "upasamo, ariyamaggo eva. Khayo ca so upasamo cāti khayūpasamo. Tatracāyaṃ upasamo",
  "tika-s0401t:934_3": "dhammo evāti dhammānussatiyā upasamānussati ekasaṅgahoti? Saccaṃ ekasaṅgaho dhammabhāvasāmaññe",
  "tika-s0401t:934_4": "adhippete, saṅkhatadhammato pana asaṅkhatadhammo sātisayo uḷāratamapaṇītatamabhāvatoti",
  "tika-s0401t:934_5": "dīpetuṃ visuṃ nīharitvā vuttaṃ. Imameva hi visesaṃ sandhāya bhagavā – “dhammānussatī”ti",
  "tika-s0401t:934_6": "vatvāpi upasamānussatiṃ avoca anussarantassa savisesaṃ santapaṇītabhāvena upaṭṭhānato.",
  "tika-s0401t:934_7": "Evañca katvā idha khayūpasamaggahaṇampi samatthitanti daṭṭhabbaṃ. Yatheva hi samānepi",
  "tika-s0401t:934_8": "lokuttaradhammabhāve “yāvatā, bhikkhave, dhammā saṅkhatā vā asaṅkhatā vā, virāgo",
  "tika-s0401t:934_9": "tesaṃ aggamakkhāyatī”tiādivacanato maggaphaladhammehi nibbānadhammo sātisayo, evaṃ",
  "tika-s0401t:934_10": "phaladhammato maggadhammo kilesappahānena acchariyadhammabhāvato, tasmā accantūpasamena",
  "tika-s0401t:934_11": "saddhiṃ khayūpasamopi gahitoti daṭṭhabbaṃ. Vipassanatthāneva hontīti kasmā vuttanti?",
  "tika-s0401t:934_12": "“Ekantanibbidāyātiādivacanato”ti keci, taṃ akāraṇaṃ buddhānussatiādīsupi tathā desanāya",
  "tika-s0401t:934_13": "āgatattā. Yathā pana buddhānussatiādīni kammaṭṭhānāni vipassanatthāni honti, nimittasampahaṃsanatthānipi",
  "tika-s0401t:934_14": "honti, na evametāni, etāni pana vipassanatthānevāti tathā vuttaṃ.",
  "tika-s0401t:935": "Paṭhamavaggavaṇṇanā niṭṭhitā.",
  "tika-s0401t:936": "16. Ekadhammapāḷi",
  "tika-s0401t:937": "(16) 2. Ekadhammapāḷi-dutiyavaggavaṇṇanā",
  "tika-s0401t:938_0": "298. Micchā passati tāya, sayaṃ vā micchā passati, micchādassanameva vā tanti micchādiṭṭhi,",
  "tika-s0401t:938_1": "yaṃ kiñci viparītadassanaṃ. Tenāha – “dvāsaṭṭhividhāyā”tiādi. Micchādiṭṭhi etassāti",
  "tika-s0401t:938_2": "micchādiṭṭhiko. Tassa micchādiṭṭhikassa.",
  "tika-s0401t:939_0": "299. Sammā passati tāya, sayaṃ vā sammā passati, sammādassanamattameva vā tanti sammādiṭṭhi.",
  "tika-s0401t:939_1": "Pañcavidhāyāti kammassakatājhānavipassanāmaggaphalavasena pañcavidhāya. Tattha jhānacittuppādapariyāpannaṃ",
  "tika-s0401t:939_2": "ñāṇaṃ jhānasammādiṭṭhi, vipassanāñāṇaṃ vipassanāsammādiṭṭhi.",
  "tika-s0401t:940": "302. Pañcasu khandhesu “nicca”ntiādinā pavatto anupāyamanasikāro.",
  "tika-s0401t:941_0": "303. “Anicca”ntiādinā pavatto upāyamanasikāro. Yāva niyāmokkamanāti yāva micchattaniyāmokkamanā.",
  "tika-s0401t:941_1": "Micchattaniyāmokkamananayo pana sāmaññaphalasuttavaṇṇanāyaṃ taṭṭīkāya ca vuttanayeneva veditabbo.",
  "tika-s0401t:942_0": "304. Ayaṃ tividhā saggāvaraṇā ceva hotīti kammapathappattiyā mahāsāvajjabhāvato vuttaṃ.",
  "tika-s0401t:942_1": "Saggāvaraṇāya hontiyā maggavibandhakabhāve vattabbameva natthīti vuttaṃ – “maggāvaraṇā",
  "tika-s0401t:942_2": "cā”ti. “Sassato loko”tiādikā dasavatthukā antaggāhikā micchādiṭṭhi. Maggāvaraṇāva",
  "tika-s0401t:942_3": "hoti viparītadassanabhāvato, na saggāvaraṇā akammapathapattitoti adhippāyo. Idaṃ",
  "tika-s0401t:942_4": "pana vidhānaṃ paṭikkhipitvāti viparītadassanañca na maggāvaraṇañcāti viruddhametaṃ",
  "tika-s0401t:942_5": "uddhammabhāvato. Tathā hi sati appahīnāya eva sakkāyadiṭṭhiyā maggādhigamena bhavitabbanti",
  "tika-s0401t:942_6": "adhippāyena yathāvuttavidhānaṃ paṭikkhipitvā. “Na saggāvaraṇā”ti saggūpapattiyā avibandhakattaṃ",
  "tika-s0401t:942_7": "vadantehi diṭṭhiyā saggāvahatāpi nāma anuññātā hotīti taṃ vādaṃ paṭikkhipantena “diṭṭhi",
  "tika-s0401t:942_8": "nāma saggaṃ upanetuṃ samatthā nāma natthī”ti vuttaṃ. Kasmā? Ekantagarutarasāvajjabhāvato.",
  "tika-s0401t:942_9": "Tenāha – “ekantaṃ nirayasmiṃyeva nimujjāpetī”tiādi.",
  "tika-s0401t:943_0": "305. Vaṭṭaṃ viddhaṃsetīti maggasammādiṭṭhi kilesavaṭṭaṃ kammavaṭṭañca viddhaṃseti.",
  "tika-s0401t:943_1": "Vipākavaṭṭaṃ kā nu viddhaṃseti nāma. Evaṃ pana attano kāraṇena viddhastabhavaṃ phalasammādiṭṭhi",
  "tika-s0401t:943_2": "paṭibāhatīti vuttaṃ avasaradānato. Iccetaṃ kusalanti arahattaṃ pāpetuṃ sace sakkoti,",
  "tika-s0401t:943_3": "evametaṃ vipassanāya paṭisandhianākaḍḍhanaṃ kusalaṃ anavajjaṃ. Satta bhave detīti",
  "tika-s0401t:943_4": "sotāpattimaggassa paccayabhūtā vipassanāsammādiṭṭhi tassa puggalassa satta bhave",
  "tika-s0401t:943_5": "deti. Evamayanti pañcavidhampi sammādiṭṭhiṃ sandhāya vuttaṃ. Tenāha – “lokiyalokuttarā",
  "tika-s0401t:943_6": "sammādiṭṭhi kathitā”ti. Imasmiṃ panattheti “nāhaṃ, bhikkhave, aññaṃ ekadhammampi",
  "tika-s0401t:943_7": "samanupassāmī”tiādinā vutte gatimaggasaṅkhāte atthe. “Sugatiṃ saggaṃ lokaṃ upapajjantī”ti",
  "tika-s0401t:943_8": "vuttattā “lokikā bhavanipphādikāva veditabbā”ti vuttaṃ.",
  "tika-s0401t:944_0": "306. Yathādiṭṭhīti atthabyāpanicchāyaṃ yathā-saddo, tena uttarapadatthappadhāno samāsoti",
  "tika-s0401t:944_1": "āha – “yā yā diṭṭhī”ti. Tassā tassā anurūpanti taṃtaṃdiṭṭhianurūpanti attho. Samattanti",
  "tika-s0401t:944_2": "anavasesaṃ. Tenāha – “paripuṇṇa”nti. Samādinnanti ādimajjhapariyosānesu samaṃ ekasadisaṃ",
  "tika-s0401t:944_3": "katvā ādinnaṃ gahitaṃ anissaṭṭhaṃ. Tadetanti yadetaṃ “yañceva kāyakamma”ntiādinā",
  "tika-s0401t:944_4": "vuttaṃ, tadetaṃ kāyakammaṃ. Yathādiṭṭhiyaṃ ṭhitakāyakammanti yā pana diṭṭhi “natthi",
  "tika-s0401t:944_5": "tatonidānaṃ pāpa”ntiādinā pavattā, tassaṃ diṭṭhiyaṃ ṭhitakassa ṭhitamattassa anissaṭṭhassa",
  "tika-s0401t:944_6": "taṃdiṭṭhikassa kāyakammaṃ. Diṭṭhisahajātaṃ kāyakammanti tassa yathādiṭṭhikassa paresaṃ",
  "tika-s0401t:944_7": "hatthamuddādinā viññāpanakāle tāya diṭṭhiyā sahajātaṃ kāyakammaṃ. Na cettha vacīkammāsaṅkā",
  "tika-s0401t:944_8": "uppādetabbā pāṇaghātādīnaṃyeva adhippetattā. Diṭṭhānulomikaṃ kāyakammanti yathā paresaṃ",
  "tika-s0401t:944_9": "pākaṭaṃ hoti, evaṃ diṭṭhiyā anulomikaṃ katvā pavattitaṃ kāyakammaṃ. Tenāha – “samādinnaṃ",
  "tika-s0401t:944_10": "gahitaṃ parāmaṭṭha”nti. Tatthātiādi suviññeyyameva. Eseva nayoti iminā yathāvuttāya",
  "tika-s0401t:944_11": "diṭṭhiyā ṭhitavacīkammaṃ, diṭṭhisahajātaṃ vacīkammaṃ, diṭṭhānulomikaṃ vacīkammanti",
  "tika-s0401t:944_12": "tividhaṃ hotīti evamādi atidisati. Micchādiṭṭhikassāti kammapathappattāya micchādiṭṭhiyā",
  "tika-s0401t:944_13": "micchādiṭṭhikassa. “Yāya kāyaci micchādiṭṭhiyā micchādiṭṭhikassa sato”ti apare.",
  "tika-s0401t:945_0": "Diṭṭhisahajātāti yathāvuttāya diṭṭhiyā sahajātā cetanā. Esa nayo sesapadesupi. Patthanāti",
  "tika-s0401t:945_1": "“idaṃ nāma kareyya”nti taṇhāpatthanā. Cetanāpatthanānaṃ vasenāti yathāvuttadiṭṭhigatanissitacetasikanikāmanānaṃ",
  "tika-s0401t:945_2": "vasena. Cittaṭṭhapanāti cittassa paṇidahanā. Phassādayoti cetanādiṭṭhitaṇhādivinimuttā",
  "tika-s0401t:945_3": "phassādidhammā. Yasmā diṭṭhi pāpikā, tasmā tassa puggalassa sabbe te dhammā aniṭṭhāya…pe…",
  "tika-s0401t:945_4": "saṃvattantīti yojanā. Purimassevāti tittakapadasseva. Tittakaṃ kaṭukanti ca ubhayaṃ",
  "tika-s0401t:945_5": "idha aniṭṭhapariyāyaṃ daṭṭhabbaṃ “pacchā te kaṭukaṃ bhavissatī”tiādīsu viya.",
  "tika-s0401t:946": "Amboyanti ambo ayaṃ. Tameva pūjanti tameva pubbe laddhaparisiñcanadānādipūjaṃ. Nivesareti pavisiṃsu. Asātasannivāsenāti amadhuranimbamūlasaṃsaggena.",
  "tika-s0401t:947_0": "Taṃ pana paṭikkhipitvā…pe… vuttanti sabbāpi micchādiṭṭhi ekantasāvajjattā aniṭṭhāya",
  "tika-s0401t:947_1": "dukkhāya saṃvattatīti adhippāyena vuttaṃ. Anantarasutteti dasamasutte. Yojetvā veditabbānīti",
  "tika-s0401t:947_2": "navamasutte viya yojetvā veditabbāni. Cittaṭṭhapanāva patthanāti ettha paṇidhi cāti vattabbaṃ.",
  "tika-s0401t:948": "Dutiyavaggavaṇṇanā niṭṭhitā.",
  "tika-s0401t:949": "16. Ekadhammapāḷi",
  "tika-s0401t:950": "(16) 3. Ekadhammapāḷi-tatiyavaggavaṇṇanā",
  "tika-s0401t:951_0": "308. Tatiyassa paṭhame ayāthāvadiṭṭhikoti aniccādibhāvesu dhammesu niccātiādinā uppannadiṭṭhiko.",
  "tika-s0401t:951_1": "Tenāha – “tāyeva micchādiṭṭhiyā viparītadassano”ti saddhammāti ettha santo pasattho",
  "tika-s0401t:951_2": "sundaro dhammo, yo manussadhammotipi vuccati. Tato hi micchādiṭṭhiko paraṃ vuṭṭhāpeyya,",
  "tika-s0401t:951_3": "na ariyadhammato. Tenāha – “dasakusalakammapathadhammato”ti. Evarūpāti iminā pāthikaputtādike saṅgaṇhāti.",
  "tika-s0401t:952": "309. Sabbaññubodhisattoti sabbaññubhāgī bodhisatto. Ādi-saddena pūritapāramikā paccekabodhisattā ekaccasāvakabodhisattā ca saṅgayhanti.",
  "tika-s0401t:953_0": "310. Paramāti mahāsāvajjabhāvena paramā, ukkaṃsagatāti attho. Tesanti ānantariyakammānaṃ.",
  "tika-s0401t:953_1": "Paricchedoti vipākavasena pariyosānaṃ. Vaṭṭassa mūlaṃ, tato taṃsamaṅgīpuggalo vaṭṭassa",
  "tika-s0401t:953_2": "khāṇūti vuccati. Tenāha – “tāyā”tiādi. Tañce gāhaṃ na vissajjeti, tassa punapi tabbhāvāvahattā",
  "tika-s0401t:953_3": "vuttaṃ – “bhavato vuṭṭhānaṃ natthī”ti, na pana sabbaso vuṭṭhānassa abhāvato. Yādise",
  "tika-s0401t:953_4": "hi paccaye paṭicca ayaṃ taṃ dassanaṃ okkanto puna kadāci tappaṭipakkhe paccaye paṭicca",
  "tika-s0401t:953_5": "tato sīsukkhipanamassa na hotīti na vattabbaṃ. Akusalañhi nāmetaṃ abalaṃ dubbalaṃ,",
  "tika-s0401t:953_6": "na kusalaṃ viya mahābalaṃ. Aññathā sammattaniyāmo viya micchattaniyāmopi accantiko",
  "tika-s0401t:953_7": "siyā, na ca micchattaniyāmo accantiko. Teneva papañcasūdaniyaṃ –",
  "tika-s0401t:954": "“Kiṃ panesa ekasmiṃyeva attabhāve niyato hoti, udāhu aññasmimpīti? Ekasmiṃyeva niyato, āsevanavasena bhavantarepi taṃ diṭṭhiṃ roceti evā”ti –",
  "tika-s0401t:955": "Vuttaṃ. Tatoyeva ca sumaṅgalavilāsiniyampi vuttaṃ –",
  "tika-s0401t:956_0": "“Ye vā pana tesaṃ laddhiṃ gahetvā rattiṭṭhāne divāṭṭhāne nisinnā sajjhāyanti vīmaṃsanti,",
  "tika-s0401t:956_1": "tesaṃ ‘karoto na karīyati pāpaṃ, natthi hetu, natthi paccayo, mato ucchijjatī’ti",
  "tika-s0401t:956_2": "tasmiṃ ārammaṇe micchāsati santiṭṭhati, cittaṃ ekaggaṃ hoti, javanāni javanti. Paṭhamajavane",
  "tika-s0401t:956_3": "satekicchā honti, tathā dutiyādīsu. Sattame buddhānampi atekicchā anivattino ariṭṭhakaṇṭakasadisā,",
  "tika-s0401t:956_4": "tattha koci ekaṃ dassanaṃ okkamati, koci dve, koci tīṇipi, ekasmiṃ okkantepi dvīsu",
  "tika-s0401t:956_5": "tīsu okkantesupi niyatamicchādiṭṭhikova hoti. Patto saggamaggāvaraṇañceva mokkhamaggāvaraṇañca,",
  "tika-s0401t:956_6": "abhabbo tassattabhāvassa anantaraṃ saggampi gantuṃ, pageva mokkhaṃ, vaṭṭakhāṇu nāmesa",
  "tika-s0401t:956_7": "satto pathavigopako, yebhuyyena evarūpassa bhavato vuṭṭhānaṃ natthī”ti.",
  "tika-s0401t:957_0": "Piṭṭhicakkavāḷeti jhāyamānacakkavāḷassa parato ekasmiṃ okāse. Yaṃ jhāyamānānaṃ ajjhāyamānānañca",
  "tika-s0401t:957_1": "cakkavāḷānamantaraṃ, yattha lokantarikanirayasamaññā, tādise ekasmiṃ okāse. Paccatiyevāti",
  "tika-s0401t:957_2": "cakkavāḷe jhāyamāne ajjhāyamānepi attano kammabalena paccatiyeva.",
  "tika-s0401t:958_0": "311. Catutthe “mā khalī”ti vacanaṃ upādāya evaṃladdhanāmoti taṃ kira sakaddamāya",
  "tika-s0401t:958_1": "bhūmiyā telaghaṭaṃ gahetvā gacchantaṃ, “tāta, mā khalī”ti sāmiko āha. So pamādena",
  "tika-s0401t:958_2": "khalitvā patitvā sāmikassa bhayena palāyituṃ āraddho. Sāmiko upadhāvitvā sāṭakakaṇṇe",
  "tika-s0401t:958_3": "aggahesi. So sāṭakaṃ chaḍḍetvā acelako hutvā palāto paṇṇena vā tiṇena vā paṭicchādetumpi",
  "tika-s0401t:958_4": "ajānanto jātarūpeneva ekaṃ gāmaṃ pāvisi. Manussā taṃ disvā “ayaṃ samaṇo arahā appiccho,",
  "tika-s0401t:958_5": "natthi iminā sadiso”ti pūvabhattādīni gahetvā upasaṅkamitvā “mayhaṃ sāṭakaṃ anivatthabhāvena",
  "tika-s0401t:958_6": "idaṃ uppanna”nti tato paṭṭhāya sāṭakaṃ labhitvāpi na nivāsesi, tadeva ca pabbajjaṃ",
  "tika-s0401t:958_7": "aggahesi. Tassa santike aññepi aññepīti pañcasatā manussā pabbajiṃsu. Taṃ sandhāyetaṃ",
  "tika-s0401t:958_8": "vuttaṃ – “mā khalīti vacanaṃ upādāya evaṃladdhanāmo titthakaro”ti.",
  "tika-s0401t:959_0": "Samāgataṭṭhāneti dvinnaṃ nadīnaṃ udakappavāhassa sannipātaṭṭhāne. Dvinnaṃ udakānanti",
  "tika-s0401t:959_1": "dvinnaṃ udakappavāhānaṃ. Yathāvuttaṭṭhāne macchaggahaṇatthaṃ khipitabbato khippaṃ,",
  "tika-s0401t:959_2": "kuminaṃ, tadeva idha khippanti vuttaṃ. Tenāha – “kumina”nti. Ucchūhīti udakaucchūhi.",
  "tika-s0401t:959_3": "Tucchapuriso ariyadhammābhāvato. Jhānamattampi hi tassa nattheva, kuto ariyamaggo.",
  "tika-s0401t:959_4": "Manussakhippaṃ maññeti manussā patitvā byasanappattiatthaṃ oṭṭitaṃ kuminaṃ viya.",
  "tika-s0401t:959_5": "Tenāha – “mahājanassā”tiādi.",
  "tika-s0401t:960_0": "312. Pañcamādīsu bāhirakasāsananti avisesena vuttaṃ – tassa sabbassapi aniyyānikattā",
  "tika-s0401t:960_1": "satthupaṭiññassapi asabbaññubhāvato. Tenāha – “tattha hī”tiādi. Gaṇoti sāvakagaṇo.",
  "tika-s0401t:960_2": "Tathābhāvāyāti ācariyena vuttākāratāya samaṅgibhāvatthaṃ. Jaṅghasatanti bahū aneke",
  "tika-s0401t:960_3": "satte. Samakameva akusalaṃ pāpuṇātīti tesaṃ sabbesaṃ ekajjhaṃ samādapanepi tesaṃ",
  "tika-s0401t:960_4": "akusalena samakameva akusalaṃ pāpuṇāti ekajjhaṃ bahūnaṃ samādapanepi tathā ussahanassa",
  "tika-s0401t:960_5": "balavabhāvato. Visuṃ visuṃ samādapane vattabbameva natthi. Yathā hi dhammacariyāyaṃ",
  "tika-s0401t:960_6": "samakamevāti vattabbā kalyāṇamittatā, evaṃ adhammacariyāyaṃ akalyāṇamittatāti.",
  "tika-s0401t:961_0": "313. Suṭṭhu akkhāteti ekantato niyyānikabhāvena akkhāte. Satthā ca sabbaññū hotīti",
  "tika-s0401t:961_1": "asabbaññuno niyyānikabhāvena kathetuṃ asakkuṇeyyattā. Dhammo ca svākkhāto sammāsambuddhappaveditattā.",
  "tika-s0401t:961_2": "Gaṇo ca suppaṭipanno satthārā suvinītattā. Samādapako hītiādi suppaṭipattiyā nidassanaṃ daṭṭhabbaṃ.",
  "tika-s0401t:962_0": "314. Pamāṇaṃ jānitabbanti “ayaṃ ettakena yāpeti, imassa ettakaṃ dātuṃ yutta”nti evaṃ",
  "tika-s0401t:962_1": "pamāṇaṃ jānitabbaṃ. Atireke…pe… nibbānasampatti vā natthi durakkhātattā dhammassa.",
  "tika-s0401t:962_2": "Tassāti paṭiggāhakassa. Appicchapaṭipadā nāma natthi durakkhāte dhammavinayeti adhippāyo.",
  "tika-s0401t:963_0": "315. Dāyakassa vaso nāma uḷāruḷāratābhedo ajjhāsayo. Deyyadhammassa pana thokabahutāva",
  "tika-s0401t:963_1": "deyyadhammassa vaso nāma. Attano thāmoti yāpanappamāṇaṃ. Yadi hītiādi “katha”ntiādinā",
  "tika-s0401t:963_2": "saṅkhepato vuttassa atthassa vivaraṇaṃ. Anuppannassāti anuppanno assa puggalassa.",
  "tika-s0401t:963_3": "Cakkhubhūto hotīti mahājanassa cakkhu viya hoti. Sāsanaṃ ciraṭṭhititaṃ karotīti anuppannalābhuppādanena",
  "tika-s0401t:963_4": "mahājanassa pasāduppādanena ca ciraṭṭhitikaṃ karoti.",
  "tika-s0401t:964_0": "Kuṭumbariyavihāreti kuṭumbariyagāmasannissitavihāre. Bhuñjanatthāyāti tasmiṃyeva",
  "tika-s0401t:964_1": "gehe nisīditvā bhuñjanatthāya. Gahetvā gamanatthāyāti gehato bahi gahetvā gamanatthāya.",
  "tika-s0401t:964_2": "Dhurabhattānīti niccabhattāni. Cūḷupaṭṭhākanti veyyāvaccakaraṃ. Vīmaṃsitvāti yathā",
  "tika-s0401t:964_3": "uddissa kataṃ na hoti, evaṃ vīmaṃsitvā. Mahājano appiccho bhavituṃ maññatīti mahājano",
  "tika-s0401t:964_4": "sayaṃ appiccho bhavituṃ maññati diṭṭhānugatiṃ āpajjanena. Mahājanassāti bahujanassa.",
  "tika-s0401t:964_5": "Avattharitvāti vitthārikaṃ katvā.",
  "tika-s0401t:965_0": "316. Pañcātapatappanaṃ catūsu passesu aggisantāpassa upari sūriyasantāpassa ca tappanaṃ,",
  "tika-s0401t:965_1": "tañca kho gimhakāle. Chinnappapātapabbatasikharato patanaṃ maruppapātapatanaṃ. Pubbaṇhādīsu",
  "tika-s0401t:965_2": "ādiccābhimukhāvaṭṭanaṃ ādiccānuparivattanaṃ.",
  "tika-s0401t:966": "317. Ayampīti svākkhāte dhammavinaye kusītopi. Sāmaññanti tapacaraṇaṃ. Dupparāmaṭṭhanti micchācaritaṃ saṃkiliṭṭhaṃ. Nirayāyupakaḍḍhatīti nirayadukkhāya naṃ kaḍḍhati.",
  "tika-s0401t:967": "318. Vuttappakāreti pañcātapatappanādike vuttappakāre.",
  "tika-s0401t:968": "319. Evanti vuttappakārāya cittappasādavhayasuppaṭipattiyā. Tena samaṇadhammakaraṇasukhañca saṅgaṇhāti.",
  "tika-s0401t:969_0": "320. Navakanipāteti imasmiṃyeva aṅguttaranikāye vakkhamānaṃ navakanipātaṃ sandhāyāha.",
  "tika-s0401t:969_1": "Nava puggalāti sattakkhattuparamakolaṃkolādayo nava puggalā. Sabbatthāti imasmiṃ",
  "tika-s0401t:969_2": "sutte vuttāvasiṭṭhesu sabbesu suttesu.",
  "tika-s0401t:970": "Tatiyavaggavaṇṇanā niṭṭhitā.",
  "tika-s0401t:971": "16. Ekadhammapāḷi",
  "tika-s0401t:972": "(16) 4. Ekadhammapāḷi-catutthavaggavaṇṇanā",
  "tika-s0401t:973_0": "322. Catutthassa paṭhame saññāṇabhūtāti upalakkhaṇabhūtā. Pañcadasayojanāvaṭṭakkhandhāti",
  "tika-s0401t:973_1": "pañcadasayojanakkhandhaparikkhepā. Yathā cāti ca-saddena kadambarukkhādīnaṃ kappaṭṭhāyibhāvaṃ",
  "tika-s0401t:973_2": "viya yojanasatubbedhādibhāvaṃ samuccinoti, na pana jambuyā jambudīpassa viya tehi",
  "tika-s0401t:973_3": "aparagoyānādīnaṃ saññāṇabhāvaṃ. Rāmaṇeyyakanti ramaṇīyabhāvaṃ. Sesapadesūti vanarāmaṇeyyakādipadesu.",
  "tika-s0401t:973_4": "Uggataṃ kūlaṃ ussitabhāvo etassāti ukkūlaṃ, vigataṃ apagataṃ kūlaṃ etassāti vikūlanti",
  "tika-s0401t:973_5": "āha – “unnataṭṭhānaṃ ninnaṭṭhāna”nti ca. Nandiyāvaṭṭamacchapiṭṭhenevāti kujjakakulisakamacchasaṅghātapiṭṭheneva.",
  "tika-s0401t:974_0": "323. Dutiyādīsu cattāro apāyā aññatra manussehīti adhippetā, na devā aññatra manussehīti",
  "tika-s0401t:974_1": "hīnāya jātiyā adhippetattā. Upādāyupādāyāpi majjhimadeso labbhati, yattha gati bhikkhūnaṃ",
  "tika-s0401t:974_2": "bhikkhunīnaṃ upāsakānaṃ upāsikānaṃ aññesampi kammavādikiriyavādiviññujātikānaṃ, yo",
  "tika-s0401t:974_3": "patirūpadesoti vuccati. Tenāha – “sakalopi hī”tiādi.",
  "tika-s0401t:975": "324. Eḷāti doso. Tenāha – “niddosamukhāti attho”ti.",
  "tika-s0401t:976": "326. Tathāgatassa guṇe jānitvā cakkhunāpi dassanaṃ dassanameva, ajānitvā pana dassanaṃ tiracchānagatānampi hotiyevāti āha – “ye tathāgatassa guṇe jānitvā”tiādi.",
  "tika-s0401t:977": "327. Pakāsetvā kathitanti saccāni pakāsetvā kathitaṃ.",
  "tika-s0401t:978": "328. Sutānaṃ dhammānaṃ asammoso dhāraṇanti āha – “dhārentīti na pammussantī”ti.",
  "tika-s0401t:979_0": "329. Atthānatthaṃ upaparikkhantīti “ayaṃ imissā pāḷiyā attho, ayaṃ na attho”ti atthānatthaṃ",
  "tika-s0401t:979_1": "upaparikkhanti. Anatthaparihārena hi atthaggahaṇaṃ yathā adhammaparivajjanena dhammappaṭipatti.",
  "tika-s0401t:980": "330. Anulomapaṭipadanti nibbānassa anulomikaṃ paṭipadaṃ.",
  "tika-s0401t:981": "331. Saṃvegajanakesu kāraṇesūti saṃvegajanakesu jātiādīsu kāraṇesu. Saṃvejanīyesu ṭhānesu sahottappañāṇaṃ saṃvego.",
  "tika-s0401t:982": "332. Upāyenāti yena upāyena vaṭṭūpacchedo, tena upāyena. Padhānavīriyaṃ karontīti sammappadhānasaṅkhātaṃ vīriyaṃ karonti uppādenti.",
  "tika-s0401t:983": "333. Vavassajīyanti vissajjīyanti ettha saṅkhārāti vavassaggo, asaṅkhatā dhātūti āha – “vavassaggo vuccati nibbāna”nti.",
  "tika-s0401t:984_0": "334. Uttamannānanti uttamānaṃ pañcannaṃ bhojanānaṃ. Uttamarasānanti uttamānaṃ rasānaṃ.",
  "tika-s0401t:984_1": "Uñchācārenāti uñchācariyāya kassaci apariggahabhūtassa kiñci ayācitvā gahaṇaṃ uñchācāro.",
  "tika-s0401t:984_2": "Ettha cātiādinā annādīnaṃ aggabhāvo nāma manāpaparamo icchitakkhaṇalābho, na tesaṃ",
  "tika-s0401t:984_3": "lābhitāmattanti dasseti. Paṭilabhantīti denti paṇītabhāvena. Bhattassa ekapātīti",
  "tika-s0401t:984_4": "ekapātipūraṃ bhattaṃ. Idaṃ kiṃ nāmāti “idaṃ annaggarasaggaṃ nāma hoti, na hotī”ti",
  "tika-s0401t:984_5": "pucchati. Uñchena kapālābhatenāti missakabhattena. Yāpenteti yāpanasīsena yāpanahetuṃ",
  "tika-s0401t:984_6": "bhattaṃ vadati. Upādāya aggarasaṃ nāmāti taṃ taṃ upādāyupādāya annaggarasaggaṃ daṭṭhabbanti",
  "tika-s0401t:984_7": "dasseti. Cakkavattiāhārato hi cātumahārājikānaṃ āhāro aggoti evaṃ yāva paranimmitavasavattidevā netabbaṃ.",
  "tika-s0401t:985_0": "335. Attharaso nāma cattāri sāmaññaphalāni “ariyamaggānaṃ phalabhūto raso”ti katvā.",
  "tika-s0401t:985_1": "Dhammaraso nāma cattāro maggā “sāmaññaphalassa hetubhūto raso”ti katvā vimuttiraso",
  "tika-s0401t:985_2": "nāma amataṃ nibbānaṃ “sabbasaṅkhārasamatho”ti katvā.",
  "tika-s0401t:986": "Catutthavaggavaṇṇanā niṭṭhitā.",
  "tika-s0401t:987": "Jambudīpapeyyālo niṭṭhito.",
  "tika-s0401t:988": "17. Pasādakaradhammavaggavaṇṇanā",
  "tika-s0401t:989_0": "366. Addhamidanti sandhivasena pāḷiyaṃ rassaṃ katvā vuttaṃ, ma-kāro padasandhikaroti",
  "tika-s0401t:989_1": "āha – “addhā ida”nti. Ekaṃso esāti ekaṃso hetu esa lābhānaṃ. Pāpakaṃ nāmāti appakampi",
  "tika-s0401t:989_2": "pāpaṃ nāma byattaṃ ekaṃsena na karoti. Tathassāti tathā sammāpaṭipajjamānassa assa.",
  "tika-s0401t:989_3": "Āraññikattaṃ…pe… tecīvarikattanti imesaṃ dhutadhammānaṃ gahaṇeneva itaresampi taṃsabhāgānaṃ",
  "tika-s0401t:989_4": "gahitabhāvo daṭṭhabbo. Thāvarappattabhāvoti sāsane thirabhāvappatti therabhāvo. Ākappassa",
  "tika-s0401t:989_5": "sampattīti “añño me ākappo karaṇīyo”ti evaṃ vuttassa ākappassa sampatti. Kolaputtīti",
  "tika-s0401t:989_6": "kolaputtiyanti āha – “kulaputtabhāvo”ti. Sampannarūpatāti upadhisampadā. Vacanakiriyāyāti",
  "tika-s0401t:989_7": "vacanappayogassa madhurabhāvo mañjussaratā. Tenassa lābho uppajjatīti idaṃ na lābhuppādanūpāyadassanaparaṃ,",
  "tika-s0401t:989_8": "atha kho evaṃ sammāpaṭipajjamānassa anicchantasseva lābho uppajjatīti lābhassa abyabhicārahetudassanaparaṃ",
  "tika-s0401t:989_9": "daṭṭhabbaṃ. Yathāha –",
  "tika-s0401t:990": "“Ākaṅkheyya ce, bhikkhave, bhikkhu lābhī assaṃ cīvarapiṇḍapātasenāsanagilānappaccayabhesajjaparikkhārānanti, sīlesvevassa paripūrakārī”ti.",
  "tika-s0401t:991": "Pasādakaradhammavaggavaṇṇanā niṭṭhitā.",
  "tika-s0401t:992": "18. Aparaaccharāsaṅghātavaggavaṇṇanā",
  "tika-s0401t:993_0": "382. Idampi suttanti ettha pi-saddo heṭṭhā vuttacūḷaccharāsaṅghātasuttaṃ sampiṇḍeti.",
  "tika-s0401t:993_1": "Cūḷaccharāsaṅghātasutte appanaṃ appattāya mettāya tāvamahanto vipāko dassito, kimaṅgaṃ",
  "tika-s0401t:993_2": "pana imissā appanāppattāya mettāyāti dassetuṃ – “appanāppattāya hī”tiādimāha. Vipākakathāyeva",
  "tika-s0401t:993_3": "natthīti vipāke kathāyeva natthi, ayameva vā pāṭho. Gaṇanānupubbatāti gaṇanānupubbatāya.",
  "tika-s0401t:993_4": "Paṭhamaṃ uppannantipi paṭhamaṃ, paṭhamaṃ samāpajjatīti idaṃ pana na ekantalakkhaṇaṃ.",
  "tika-s0401t:993_5": "Ciṇṇavasībhāvo hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ",
  "tika-s0401t:993_6": "sakkoti, matthakato paṭṭhāya ādiṃ pāpentopi, antarantarā okkantopi samāpajjituṃ sakkoti",
  "tika-s0401t:993_7": "eva. Pubbuppattiyaṭṭhena pana paṭhamaṃ nāma hoti. Vibhaṅgeti jhānavibhaṅge. Vipassanaṃ",
  "tika-s0401t:993_8": "kayiramānaṃ lakkhaṇūpanijjhānakiccaṃ maggena sijjhati taggatasammohaviddhaṃsanato.",
  "tika-s0401t:993_9": "Apica vipassanāya lakkhaṇūpanijjhānaṃ maggena uppannena sijjhati itarathā parivattanato,",
  "tika-s0401t:993_10": "tasmā maggo lakkhaṇūpanijjhānaṃ, na aniccādilakkhaṇānaṃ ārammaṇakaraṇato. Yathā phalaṃ",
  "tika-s0401t:993_11": "nibbānassa asaṅkhatalakkhaṇaṃ ārammaṇakaraṇavasena upanijjhāyati, evaṃ maggopi. Evampissa",
  "tika-s0401t:993_12": "lakkhaṇūpanijjhānataṃ veditabbaṃ. Vattabbameva natthi arittajjhānatāya. Sesaṃ visesaṃ,",
  "tika-s0401t:993_13": "arittajjhānā evāti attho.",
  "tika-s0401t:994_0": "386-387. Hitapharaṇanti sattesu hitānurūpaṃ jhānassa pharitvā pavattanaṃ. Cetopaṭipakkhato",
  "tika-s0401t:994_1": "vimuccati etāyāti cetovimutti, appanāppattā mettā. Tenāha – “idhā”tiādi. Eseva nayoti",
  "tika-s0401t:994_2": "iminā karuṇādīnampi appanāppattataṃ atidisati. Vaṭṭaṃ honti kammavaṭṭabhāvato. Vaṭṭapādā",
  "tika-s0401t:994_3": "hontīti vipākavaṭṭassa kāraṇaṃ honti.",
  "tika-s0401t:995_0": "390. Ajjhattaparikammavasenāti attano kesādīsu parikammakaraṇavasena. Aṭṭhārasavidheti",
  "tika-s0401t:995_1": "aṭṭhārasappabhede. Kāyeti rūpakāye. Rūpakāyo hi idha aṅgapaccaṅgānaṃ kesādīnañca",
  "tika-s0401t:995_2": "dhammānaṃ samūhaṭṭhena hatthikāyarathakāyādayo viya kāyoti adhippeto. Samūhavisayatāya",
  "tika-s0401t:995_3": "cassa kāyasaddassa samudāyūpādanatāya ca asubhākārassa “kāye”ti ekavacanaṃ. Tathā",
  "tika-s0401t:995_4": "ārammaṇādivibhāgena anekabhedabhinnampi cittaṃ cittabhāvasāmaññena ekajjhaṃ gahetvā",
  "tika-s0401t:995_5": "“citte”ti ekavacanaṃ kataṃ. Kāyānupassīti imassa atthaṃ dassetuṃ – “tameva kāyaṃ",
  "tika-s0401t:995_6": "paññāya anupassanto”ti āha. Tameva kāyanti ca avadhāraṇena vedanādianupassanaṃ nivatteti.",
  "tika-s0401t:995_7": "Tena ca puna kāyaggahaṇassa payojanaṃ sūcitanti daṭṭhabbaṃ. “Kāye”ti hi vatvāpi puna",
  "tika-s0401t:995_8": "“kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ",
  "tika-s0401t:995_9": "kataṃ. Tena vedanādayopi ettha sitā, ettha paṭibaddhāti kāyavedanādianupassanappasaṅgepi",
  "tika-s0401t:995_10": "āpanne na kāye vedanānupassī cittānupassī dhammānupassī vā. Atha kho kāyānupassīyevāti",
  "tika-s0401t:995_11": "kāyasaṅkhātavatthusmiṃ kāyānupassanākārasseva dassanena asammissato vavatthānaṃ dassitaṃ",
  "tika-s0401t:995_12": "hoti. Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī.",
  "tika-s0401t:995_13": "Yopi cettha kesalomādiko bhūtupādāyasamūhasaṅkhāto kāyo, katthapi na bhūtupādāyavinimuttaekadhammānupassī,",
  "tika-s0401t:995_14": "atha kho rathasambhārānupassako viya aṅgapaccaṅgasamūhānupassī, nāgarāvayavānupassako",
  "tika-s0401t:995_15": "viya kesalomādisamūhānupassī, kadalikkhandhapattavaṭṭivinibbhujjako rittamuṭṭhiviniveṭhako",
  "tika-s0401t:995_16": "viya ca bhūtupādāyasamūhānupassīyevāti nānappakārato samūhavaseneva kāyasaṅkhātassa",
  "tika-s0401t:995_17": "vatthuno dassanena ghanavinibbhogo dassito hoti. Na hettha yathāvuttasamūhavinimutto",
  "tika-s0401t:995_18": "kāyo vā itthī vā puriso vā añño vā koci dhammo dissati, yathāvuttadhammasamūhamatteyeva",
  "tika-s0401t:995_19": "pana tathā tathā sattā micchābhinivesaṃ karonti.",
  "tika-s0401t:996_0": "Aṭṭhārasavidhenāti aṭṭhārasavidhā. Satipaṭṭhānabhāvakassāti satipaṭṭhānabhāvaṃ bhāventassa.",
  "tika-s0401t:996_1": "Tīsu bhavesu kilese ātapetīti ātāpo, vīriyassetaṃ nāmaṃ. Yadipi hi kilesānaṃ pahānaṃ",
  "tika-s0401t:996_2": "ātāpananti, taṃ sammādiṭṭhiādīnampi attheva. Ātapasaddo viya pana ātāpasaddopi vīriyeva",
  "tika-s0401t:996_3": "niruḷho. Atha vā paṭipakkhappahāne sampayuttadhammānaṃ abbhussahanavasena pavattamānassa",
  "tika-s0401t:996_4": "vīriyassa sātisayaṃ tadātāpananti vīriyameva tathā vuccati, na aññadhammā, tasmā",
  "tika-s0401t:996_5": "ātāpoti vīriyassa nāmaṃ, so assa atthīti ātāpī. Ayañca īkāro pasaṃsāya atisayassa",
  "tika-s0401t:996_6": "vā dīpakoti ātāpiggahaṇena sammappadhānasamaṅgitaṃ dasseti. Tenevāha – “ātāpīti…pe…",
  "tika-s0401t:996_7": "vīriyena vīriyavā”ti. Sampajānoti sampajaññasaṅkhātena ñāṇena samannāgato. Tenāha",
  "tika-s0401t:996_8": "– “aṭṭhārasavidhena…pe… sammā pajānanto”ti. Ayaṃ panettha vacanattho – sammā samantato",
  "tika-s0401t:996_9": "sāmañca pajānanto sampajāno, asammissato vavatthāne aññadhammānupassitābhāvena sammā",
  "tika-s0401t:996_10": "aviparītaṃ sabbākārappajānena samantato uparūparivisesāvahabhāvena pavattiyā sammā pajānantoti attho.",
  "tika-s0401t:997_0": "Kāyo ca idha lujjanappalujjanaṭṭhena lokoti adhippetoti āha – “tasmiṃyeva kāyasaṅkhāte",
  "tika-s0401t:997_1": "loke”ti. Pañcakāmaguṇikataṇhanti rūpādīsu pañcasu kāmaguṇesu pavattamānaṃ taṇhaṃ.",
  "tika-s0401t:997_2": "Yasmā panettha abhijjhāgahaṇena kāmacchando, domanassaggahaṇena byāpādo saṅgahaṃ",
  "tika-s0401t:997_3": "gacchati, tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ",
  "tika-s0401t:997_4": "hotīti veditabbaṃ. Visesena cettha abhijjhāvinayena kāyasampattimūlakassa anurodhassa,",
  "tika-s0401t:997_5": "domanassavinayena kāyavipattimūlakassa virodhassa, abhijjhāvinayena ca kāye abhiratiyā,",
  "tika-s0401t:997_6": "domanassavinayena kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ",
  "tika-s0401t:997_7": "pakkhepassa, domanassavinayena kāye bhūtānaṃ asubhāsukhabhāvādīnaṃ apanayanassa ca",
  "tika-s0401t:997_8": "pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti. Yogānubhāvo",
  "tika-s0401t:997_9": "hi esa, yadidaṃ anurodhavirodhavippamutto aratiratisaho abhūtapakkhepabhūtāpanayanavirahito",
  "tika-s0401t:997_10": "ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca",
  "tika-s0401t:997_11": "anapanento yogasamattho hotīti. Suddharūpasammasanameva kathitanti kevalaṃ kāyānupassanābhāvato vuttaṃ.",
  "tika-s0401t:998_0": "Sukhādibhedāsu vedanāsūti sukhadukkhaadukkhamasukhasāmisanirāmisabhedāsu vedanāsu.",
  "tika-s0401t:998_1": "Tattha sukhayatīti sukhā, sampayuttadhamme kāyañca laddhassāde karotīti attho. Suṭṭhu",
  "tika-s0401t:998_2": "vā khādati, khanati vā kāyikaṃ cetasikañca ābādhanti sukhā, sukaraṃ okāsadānaṃ etissāti",
  "tika-s0401t:998_3": "vā sukhā. Dukkhayatīti dukkhā, sampayuttadhamme kāyañca pīḷeti vibādhatīti attho.",
  "tika-s0401t:998_4": "Duṭṭhu vā khādati, khanati vā kāyikaṃ cetasikañca sātanti dukkhā, dukkaraṃ okāsadānaṃ",
  "tika-s0401t:998_5": "etissāti vā dukkhā. Dukkhasukhappaṭikkhepena adukkhamasukhāti upekkhā vuttā. Vediyati",
  "tika-s0401t:998_6": "ārammaṇarasaṃ anubhavatīti vedanā. Vediyamānoti anubhavamāno. Sukhaṃ vedanaṃ vediyāmīti",
  "tika-s0401t:998_7": "pajānātīti kāyikaṃ vā cetasikaṃ vā sukhaṃ vedanaṃ vediyamāno “ahaṃ sukhaṃ vedanaṃ",
  "tika-s0401t:998_8": "vediyāmī”ti pajānātīti attho. Tattha kāmaṃ uttānaseyyakāpi dārakā thaññapivanādikāle",
  "tika-s0401t:998_9": "sukhaṃ vedanaṃ vediyamānā “sukhaṃ vedanaṃ vediyāmā”ti pajānanti, na panetaṃ evarūpaṃ",
  "tika-s0401t:998_10": "pajānanaṃ sandhāya vuttaṃ. Evarūpañhi jānanaṃ sattupaladdhiṃ na jahati, attasaññaṃ",
  "tika-s0401t:998_11": "na ugghāṭeti, kammaṭṭhānaṃ vā satipaṭṭhānabhāvanā vā na hoti. Imassa pana bhikkhuno",
  "tika-s0401t:998_12": "jānanaṃ sattupaladdhiṃ jahati, attasaññaṃ ugghāṭeti, kammaṭṭhānañceva satipaṭṭhānabhāvanā",
  "tika-s0401t:998_13": "ca hoti. Idañhi “ko vediyati, tassa vedanā, kiṃ kāraṇā vedanā”ti evaṃ sampajānantassa",
  "tika-s0401t:998_14": "vediyanaṃ sandhāya vuttaṃ.",
  "tika-s0401t:999_0": "Tattha ko vediyatīti? Na koci satto vā puggalo vā vediyati. Kassa vedanāti? Na kassaci",
  "tika-s0401t:999_1": "sattassa vā puggalassa vā vedanā. Kiṃ kāraṇā vedanāti? Vatthuārammaṇā ca panassa",
  "tika-s0401t:999_2": "vedanāti. Tasmā esa evaṃ pajānāti “taṃ taṃ sukhādīnaṃ vatthubhūtaṃ rūpādiṃ ārammaṇaṃ",
  "tika-s0401t:999_3": "katvā vedanāva vediyati, taṃ pana vedanāpavattiṃ upādāya ‘ahaṃ vediyāmī’ti vohāramattaṃ",
  "tika-s0401t:999_4": "hotī”ti. Evaṃ “sukhādīnaṃ vatthubhūtaṃ rūpādiṃ ārammaṇaṃ katvā vedanāva vediyatī”ti",
  "tika-s0401t:999_5": "sallakkhento esa “sukhaṃ vedanaṃ vediyāmī”ti pajānātīti veditabbo.",
  "tika-s0401t:1000_0": "Atha vā sukhaṃ vedanaṃ vediyāmīti pajānātīti sukhavedanākkhaṇe dukkhāya vedanāya",
  "tika-s0401t:1000_1": "abhāvato sukhaṃ vedanaṃ vediyamāno “sukhaṃ vedanaṃyeva vediyāmī”ti pajānāti. Tena",
  "tika-s0401t:1000_2": "yā pubbe bhūtapubbā dukkhā vedanā, tassā idāni abhāvato imissā ca sukhāya vedanāya",
  "tika-s0401t:1000_3": "ito paraṃ paṭhamaṃ abhāvato “vedanā nāma aniccā addhuvā vipariṇāmadhammā”ti itiha",
  "tika-s0401t:1000_4": "tattha sampajāno hoti. Dukkhaṃ vedanaṃ vediyāmīti pajānātītiādīsupi eseva nayo.",
  "tika-s0401t:1001_0": "Sāmisaṃ vā sukhantiādīsu yasmā kilesehi āmasitabbato āmisā nāma pañca kāmaguṇā. Ārammaṇakaraṇavasena",
  "tika-s0401t:1001_1": "saha āmisehīti sāmisā, tasmā sāmisā sukhā nāma pañcakāmaguṇāmisanissitā chasu dvāresu",
  "tika-s0401t:1001_2": "uppannā chagehassitā somanassavedanā. Sāmisā dukkhā nāma chagehassitā domanassavedanā.",
  "tika-s0401t:1001_3": "Sā ca chasu dvāresu “iṭṭhārammaṇaṃ nānubhavissāmi nānubhavāmī”ti vitakkayato uppannā",
  "tika-s0401t:1001_4": "kāmaguṇanissitā domanassavedanā veditabbā. Nirāmisā sukhā nāma chanekkhammassitā",
  "tika-s0401t:1001_5": "somanassavedanā. Sā ca chasu dvāresu iṭṭhārammaṇe āpāthagate aniccādivasena vipassanaṃ",
  "tika-s0401t:1001_6": "paṭṭhapetvā ussukkāpetuṃ sakkontassa “ussakkitā me vipassanā”ti somanassajātassa",
  "tika-s0401t:1001_7": "uppannā somanassavedanā daṭṭhabbā.",
  "tika-s0401t:1002_0": "Nirāmisā dukkhā nāma chanekkhammassitā domanassavedanā. Sā pana chasu dvāresu iṭṭhārammaṇe",
  "tika-s0401t:1002_1": "āpāthagate anuttaravimokkhasaṅkhātaariyaphaladhammesu pihaṃ paṭṭhapetvā tadadhigamāya",
  "tika-s0401t:1002_2": "aniccādivasena vipassanaṃ paṭṭhapetvā ussukkāpetuṃ asakkontassa “imampi pakkhaṃ imampi",
  "tika-s0401t:1002_3": "māsaṃ imampi saṃvaccharaṃ vipassanaṃ ussukkāpetvā ariyabhūmiṃ pāpuṇituṃ nāsakkhi”nti",
  "tika-s0401t:1002_4": "anusocato uppannā domanassavedanā.",
  "tika-s0401t:1003_0": "Sāmisā adukkhamasukhā nāma chagehassitā upekkhāvedanā. Sā ca chasu dvāresu iṭṭhārammaṇe",
  "tika-s0401t:1003_1": "āpāthagate guḷapiṇḍake nilīnamakkhikā viya rūpādīni anuvattamānā tattheva laggā laggitā",
  "tika-s0401t:1003_2": "hutvā uppannā kāmaguṇanissitā upekkhāvedanā. Nirāmisā adukkhamasukhā nāma chanekkhammassitā",
  "tika-s0401t:1003_3": "upekkhāvedanā. Sā pana chasu dvāresu iṭṭhādiārammaṇe āpāthagate iṭṭhe arajjantassa,",
  "tika-s0401t:1003_4": "aniṭṭhe adussantassa, asamapekkhanena amuyhantassa uppannā vipassanāñāṇasampayuttā",
  "tika-s0401t:1003_5": "upekkhāvedanā. Evaṃ vuttanti mahāsatipaṭṭhānasutte vuttaṃ. Sāva vedanā veditabbāti",
  "tika-s0401t:1003_6": "lujjanappalujjanaṭṭhena sā vedanā “loko”ti veditabbā.",
  "tika-s0401t:1004_0": "Evaṃ vitthāriteti “sarāgaṃ vā cittaṃ sarāgaṃ cittanti pajānāti, vītarāgaṃ vā cittaṃ…pe…",
  "tika-s0401t:1004_1": "sadosaṃ vā cittaṃ, vītadosaṃ vā cittaṃ, samohaṃ vā cittaṃ, vītamohaṃ vā cittaṃ, saṃkhittaṃ",
  "tika-s0401t:1004_2": "vā cittaṃ, vikkhittaṃ vā cittaṃ, mahaggataṃ vā cittaṃ, amahaggataṃ vā cittaṃ, sauttaraṃ",
  "tika-s0401t:1004_3": "vā cittaṃ, anuttaraṃ vā cittaṃ, samāhitaṃ vā cittaṃ, asamāhitaṃ vā cittaṃ, vimuttaṃ",
  "tika-s0401t:1004_4": "vā cittaṃ, avimuttaṃ vā cittanti pajānātī”ti evaṃ satipaṭṭhānasutte vitthāretvā dassite soḷasavidhe citte.",
  "tika-s0401t:1005_0": "Tattha sarāganti aṭṭhavidhaṃ lobhasahagataṃ. Vītarāganti lokiyakusalābyākataṃ. Idaṃ",
  "tika-s0401t:1005_1": "pana yasmā sammasanaṃ na dhammasamodhānaṃ, tasmā idha ekapadepi lokuttaraṃ na labbhati.",
  "tika-s0401t:1005_2": "Sesāni cattāri akusalacittāni neva purimapadaṃ, na pacchimapadaṃ bhajanti. Sadosanti",
  "tika-s0401t:1005_3": "duvidhaṃ domanassasahagataṃ. Vītadosanti lokiyakusalābyākataṃ. Sesāni dasa akusalacittāni",
  "tika-s0401t:1005_4": "neva purimapadaṃ, na pacchimapadaṃ bhajanti. Samohanti vicikicchāsahagatañceva uddhaccasahagatañcāti",
  "tika-s0401t:1005_5": "duvidhaṃ. Yasmā pana moho sabbākusalesu uppajjati, tasmā sesānipi idha vattantiyeva.",
  "tika-s0401t:1005_6": "Imasmiññeva hi duke dvādasākusalacittāni pariyādinnānīti. Vītamohanti lokiyakusalābyākataṃ.",
  "tika-s0401t:1006_0": "Saṃkhittanti thinamiddhānupatitaṃ. Etañhi saṅkucitacittaṃ nāma ārammaṇe saṅkocavasena",
  "tika-s0401t:1006_1": "pavattanato. Vikkhittanti uddhaccasahagataṃ. Etañhi pasaṭacittaṃ nāma ārammaṇe savisesaṃ",
  "tika-s0401t:1006_2": "vikkhepavasena visaṭabhāvena pavattanato. Mahaggatanti rūpāvacaraṃ arūpāvacarañca.",
  "tika-s0401t:1006_3": "Amahaggatanti kāmāvacaraṃ. Sauttaranti kāmāvacaraṃ. Anuttaranti rūpāvacaraṃ arūpāvacarañca.",
  "tika-s0401t:1006_4": "Tatrāpi sauttaraṃ rūpāvacaraṃ, anuttaraṃ arūpāvacarameva. Samāhitanti yassa appanāsamādhi",
  "tika-s0401t:1006_5": "vā upacārasamādhi vā atthi. Asamāhitanti ubhayasamādhivirahitaṃ. Vimuttanti tadaṅgavikkhambhanavimuttīhi",
  "tika-s0401t:1006_6": "vimuttaṃ. Avimuttanti ubhayavimuttirahitaṃ. Samucchedappaṭippassaddhinissaraṇavimuttīnaṃ",
  "tika-s0401t:1006_7": "pana idha okāsova natthi, okāsābhāvo ca sammasanacārassa adhippetattā veditabbo.",
  "tika-s0401t:1007_0": "Upādānassa khandhā upādānakkhandhā, upādānassa paccayabhūtā dhammapuñjā dhammarāsayoti",
  "tika-s0401t:1007_1": "attho. Upādānehi ārammaṇakaraṇādivasena upādātabbā vā khandhā upādānakkhandhā. Cha",
  "tika-s0401t:1007_2": "ajjhattikabāhirāyatanānīti cakkhu sotaṃ ghānaṃ jivhā kāyo manoti imāni cha ajjhattikāyatanāni",
  "tika-s0401t:1007_3": "ceva, rūpaṃ saddo gandho raso phoṭṭhabbo dhammāti imāni cha bāhirāyatanāni ca. Ettha",
  "tika-s0401t:1007_4": "pana lokuttaradhammā na gahetabbā sammasanacārassa adhippetattā. Satta sambojjhaṅgāti",
  "tika-s0401t:1007_5": "satisambojjhaṅgādayo satta sambojjhaṅgā. Satiādayo hi sambodhissa, sambodhiyā vā",
  "tika-s0401t:1007_6": "aṅgāti sambojjhaṅgā. Tathā hi sambujjhati āraddhavipassakato paṭṭhāya yogāvacaroti",
  "tika-s0401t:1007_7": "sambodhi, yāya vā so satiādikāya sattadhammasāmaggiyā sambujjhati, kilesaniddāto",
  "tika-s0401t:1007_8": "uṭṭhāti, saccāni vā paṭivijjhati, sā dhammasāmaggī sambodhi, tassa sambodhissa, tassā",
  "tika-s0401t:1007_9": "vā sambodhiyā aṅgāti sambojjhaṅgā.",
  "tika-s0401t:1008_0": "Cattāri ariyasaccānīti “dukkhaṃ dukkhasamudayo dukkhanirodho dukkhanirodhagāminipaṭipadā”ti",
  "tika-s0401t:1008_1": "evaṃ vuttāni cattāri ariyasaccāni. Tattha purimāni dve saccāni vaṭṭaṃ pavattihetubhāvato.",
  "tika-s0401t:1008_2": "Pacchimāni vivaṭṭaṃ nivaṭṭatadadhigamūpāyabhāvato. Tesu bhikkhuno vaṭṭe kammaṭṭhānābhiniveso",
  "tika-s0401t:1008_3": "hoti sarūpato pariggahasambhavato. Vivaṭṭe natthi abhiniveso avisayattā avisayatte",
  "tika-s0401t:1008_4": "ca payojanābhāvato. Pañcadhā vuttesūti satipaṭṭhānasutte vuttesu. Suddhaarūpasammasanamevāti",
  "tika-s0401t:1008_5": "rūpena amissitattā kevalaṃ arūpasammasanameva. Khandhāyatanasaccakoṭṭhāsānaṃ pañcakkhandhasaṅgahato",
  "tika-s0401t:1008_6": "“rūpārūpasammasana”nti vuttaṃ. Pubbabhāgiyānampi satipaṭṭhānānaṃ saṅgahitattā “lokiyalokuttaramissakāneva kathitānī”ti āha.",
  "tika-s0401t:1009_0": "394. Anibbattānanti ajātānaṃ. Payogaṃ parakkamanti ettha bhusaṃ yogo payogo, payogova",
  "tika-s0401t:1009_1": "parakkamo, payogasaṅkhātaṃ parakkamanti attho. Cittaṃ ukkhipatīti kosajjapakkhe patituṃ",
  "tika-s0401t:1009_2": "apadānavasena ukkhipati. Padhānavīriyanti sammappadhānalakkhaṇappattavīriyaṃ. Lokiyāti",
  "tika-s0401t:1009_3": "lokiyasammappadhānakathā. Sabbapubbabhāgeti sabbamaggānaṃ pubbabhāge. Kassapasaṃyuttapariyāyenāti",
  "tika-s0401t:1009_4": "kassapasaṃyutte āgatasuttena “uppannā me pāpakā akusalā dhammā appahīyamānā anatthāya",
  "tika-s0401t:1009_5": "saṃvatteyyu”nti āgatattā. Sā lokiyāti veditabbā.",
  "tika-s0401t:1010_0": "Samathavipassanāvāti avadhāraṇena maggaṃ nivattetvā tassa nivattane kāraṇaṃ dassento,",
  "tika-s0401t:1010_1": "“maggo panā”tiādimāha. Sakiṃ uppajjitvāti idaṃ bhūtakathanamattaṃ. Niruddhassa puna",
  "tika-s0401t:1010_2": "anuppajjanato “na koci guṇo”ti āsaṅkeyyāti āha – “so hī”tiādi. Anantarameva yathā",
  "tika-s0401t:1010_3": "phalaṃ uppajjati, tathā pavattiyevassa paccayadānaṃ. Purimasmimpīti “anuppannā me",
  "tika-s0401t:1010_4": "kusalā dhammā uppajjamānā anatthāya saṃvatteyyu”nti etthapi. Vuttanti porāṇaṭṭhakathāyaṃ.",
  "tika-s0401t:1010_5": "Taṃ pana tathāvuttavacanaṃ na yuttaṃ dutiyasmiṃ viya purimasmiṃ maggassa aggahaṇe",
  "tika-s0401t:1010_6": "kāraṇābhāvato. Purimasmiṃ aggahite magge anuppajjamāno maggo anatthāya saṃvatteyyāti",
  "tika-s0401t:1010_7": "āpajjeyya, na cetaṃ yuttaṃ āpajjamāne tasmiṃ padhānatthasambhavato. Catukiccasādhanavasenāti",
  "tika-s0401t:1010_8": "anuppannākusalānuppādanādicatukiccasādhanavasena.",
  "tika-s0401t:1011_0": "Vuttanayenāti “asamudācāravasena vā ananubhūtārammaṇavasena vā”tiādinā vuttanayena.",
  "tika-s0401t:1011_1": "Vijjamānāti dharamānasabhāvā. Khaṇattayapariyāpannattā uppādādisamaṅgino vattamānabhāvena",
  "tika-s0401t:1011_2": "uppannaṃ vattamānuppannaṃ. Tañhi uppādato paṭṭhāya yāva bhaṅgā uddhaṃ pannaṃ pattanti",
  "tika-s0401t:1011_3": "nippariyāyato “uppanna”nti vuccati. Anubhavitvā bhavitvā ca vigataṃ bhutvāvigataṃ.",
  "tika-s0401t:1011_4": "Anubhavanabhavanāni hi bhavanasāmaññena bhutvā-saddena vuttāni. Sāmaññameva hi upasaggena",
  "tika-s0401t:1011_5": "visesīyati. Idha vipākānubhavanavasena tadārammaṇaṃ avipakkavipākassa sabbathā avigatattā",
  "tika-s0401t:1011_6": "bhavitvāvigatamattavasena kammañca “bhutvāvigatuppanna”nti vuttaṃ. Na aṭṭhasāliniyaṃ",
  "tika-s0401t:1011_7": "viya rajjanādivasena anubhūtāpagataṃ javanaṃ uppajjitvā niruddhatāvasena bhūtāpagatañca",
  "tika-s0401t:1011_8": "saṅkhataṃ bhūtāpagatuppannanti. Tasmā idha okāsakatuppannaṃ vipākameva vadati, na",
  "tika-s0401t:1011_9": "tattha viya kammampi. Aṭṭhasāliniyañhi bhūtāvigatuppannaṃ okāsakatuppannañca aññathā",
  "tika-s0401t:1011_10": "dassitaṃ. Vuttañhi tattha –",
  "tika-s0401t:1012_0": "“Ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalaṃ, upādādittayaṃ",
  "tika-s0401t:1012_1": "anuppatvā niruddhaṃ bhūtāpagatasaṅkhātaṃ sesasaṅkhatañca bhūtāpagatuppannaṃ nāma.",
  "tika-s0401t:1012_2": "‘Yānissa tāni pubbe katāni kammānī’ti evamādinā nayena vuttaṃ kammaṃ atītampi samānaṃ",
  "tika-s0401t:1012_3": "aññaṃ vipākaṃ paṭibāhitvā attano vipākassokāsaṃ katvā ṭhitattā, tathākatokāsañca",
  "tika-s0401t:1012_4": "vipākaṃ anuppannampi samānaṃ evaṃ kate okāse ekantena uppajjanato okāsakatuppannaṃ nāmā”ti.",
  "tika-s0401t:1013": "Idha pana sammohavinodaniyaṃ vuttanayeneva bhutvāvigatuppannaṃ okāsakatuppannañca dassitaṃ. Vuttañhi, sammohavinodaniyaṃ –",
  "tika-s0401t:1014_0": "“Kamme pana jahite ārammaṇarasaṃ anubhavitvā niruddho vipāko bhutvāvigataṃ nāma.",
  "tika-s0401t:1014_1": "Kammaṃ uppajjitvā niruddhaṃ bhutvāvigataṃ nāma. Tadubhayampi bhutvāvigatuppannanti",
  "tika-s0401t:1014_2": "saṅkhyaṃ gacchati. Kusalākusalaṃ kammaṃ aññakammassa vipākaṃ paṭibāhitvā attano vipākassa",
  "tika-s0401t:1014_3": "okāsaṃ karoti. Evaṃ kate okāse vipāko uppajjamāno okāsakaraṇato paṭṭhāya uppannoti",
  "tika-s0401t:1014_4": "vuccati. Idaṃ okāsakatuppannaṃ nāmā”ti.",
  "tika-s0401t:1015_0": "Tattha aṭṭhasāliniyā ayamadhippāyo – “satipi sabbesampi cittuppādānaṃ saṃvedayitasabhāvā",
  "tika-s0401t:1015_1": "ārammaṇānubhavane savipallāse pana santāne cittābhisaṅkhāravasena pavattito abyākatehi",
  "tika-s0401t:1015_2": "visiṭṭho kusalākusalānaṃ sātisayo visayānubhavanākāro. Yathā vikappaggāhavasena rāgādīhi",
  "tika-s0401t:1015_3": "tabbipakkhehi ca akusalaṃ kusalañca nippariyāyato ārammaṇarasaṃ anubhavati, na tathā",
  "tika-s0401t:1015_4": "vipāko kammavegakkhittattā, nāpi kiriyā ahetukānaṃ atidubbalatāya, sahetukānañca",
  "tika-s0401t:1015_5": "khīṇakilesassa chaḷaṅgupekkhāvato uppajjamānānaṃ atisantavuttittā, tasmā rajjanādivasena",
  "tika-s0401t:1015_6": "ārammaṇarasānubhavanaṃ sātisayanti akusalaṃ kusalañca uppajjitvā niruddhatāsāmaññena",
  "tika-s0401t:1015_7": "sesasaṅkhatañca bhūtāpagata”nti vuttaṃ. Sammohavinodaniyā pana vipākānubhavanavasena",
  "tika-s0401t:1015_8": "tadārammaṇaṃ avipakkapākassa sabbathā avigatattā bhavitvāvigatamattavasena kammañca",
  "tika-s0401t:1015_9": "bhutvāpagatanti vuttaṃ. Teneva tattha okāsakatuppannanti vipākamevāha, na kammampi,",
  "tika-s0401t:1015_10": "tasmā idhāpi sammohavinodaniyaṃ vuttanayeneva bhutvāpagatuppannaṃ okāsakatuppannañca",
  "tika-s0401t:1015_11": "vibhattanti daṭṭhabbaṃ.",
  "tika-s0401t:1016_0": "Pañcakkhandhā pana vipassanāya bhūmi nāmāti sammasanassa ṭhānabhāvato vuttaṃ. Tesūti",
  "tika-s0401t:1016_1": "atītādibhedesu. Anusayitakilesāti appahīnā maggena pahātabbā adhippetā. Tenāha –",
  "tika-s0401t:1016_2": "“atītā vā…pe… na vattabbā”ti. Hontu tāva “atītā”ti vā “paccuppannā”ti vā na vattabbā,",
  "tika-s0401t:1016_3": "“anāgatā”ti pana kasmā na vattabbā, nanu kāraṇalābhe uppajjanārahā appahīnaṭṭhena",
  "tika-s0401t:1016_4": "thāmagatā kilesā anusayāti vuccantīti? Saccametaṃ, anāgatabhāvopi nesaṃ na paricchinno",
  "tika-s0401t:1016_5": "itarānāgatakkhandhānaṃ viyāti “anāgatā vāti na vattabbā”ti vuttaṃ. Yadi hi nesaṃ",
  "tika-s0401t:1016_6": "paricchinno anāgatabhāvo siyā, tato “paccuppannā, atītā”ti ca vattabbā siyuṃ, paccayasamavāye",
  "tika-s0401t:1016_7": "pana uppajjanārahataṃ upādāya anāgatavohāro tattha veditabbo.",
  "tika-s0401t:1017_0": "Idaṃ bhūmiladdhuppannaṃ nāmāti idaṃ yathāvuttaṃ kilesajātaṃ appahīnaṭṭhena bhūmiladdhuppannaṃ",
  "tika-s0401t:1017_1": "nāma kāraṇalābhe sati vijjamānakiccakaraṇato. Tāsu tāsu bhūmisūti manussadevādiattabhāvasaṅkhātesu",
  "tika-s0401t:1017_2": "upādānakkhandhesu. Ārammaṇakaraṇavasena hi bhavanti ettha kilesāti bhūmiyo, upādānakkhandhā.",
  "tika-s0401t:1017_3": "Asamugghātagatāti tasmiṃ tasmiṃ santāne anuppattidhammataṃ anāpāditatāya samugghātaṃ",
  "tika-s0401t:1017_4": "samucchedaṃ na gatāti asamugghātagatā. Bhūmiladdhuppannaṃ nāmāti ettha laddhabhūmikaṃ",
  "tika-s0401t:1017_5": "bhūmiladdhanti vuttaṃ aggiāhito viya. Okāsakatuppannasaddepi ca aṭṭhasāliniyaṃ āgatanayena",
  "tika-s0401t:1017_6": "okāso kato etena kusalākusalakammena, okāso kato etassa vipākassāti ca duvidhatthepi",
  "tika-s0401t:1017_7": "evameva katasaddassa paranipāto veditabbo. Idha pana okāsakatuppannasaddena vipākasseva",
  "tika-s0401t:1017_8": "gahitattā “okāso kato etassa vipākassā”ti evaṃ viggaho daṭṭhabbo.",
  "tika-s0401t:1018_0": "Khaṇattayasamaṅgitāya samudācārappattaṃ samudācāruppannaṃ. Tenāha – “sampati vattamānaṃyevā”ti.",
  "tika-s0401t:1018_1": "Ārammaṇaṃ adhiggayha daḷhaṃ gahetvā pavattaṃ ārammaṇādhiggahituppannaṃ. Vikkhambhanappahānavasena",
  "tika-s0401t:1018_2": "appahīnā avikkhambhitā. Samucchedappahānavasena appahīnā asamugghātitā. Nimittaggāhavasena",
  "tika-s0401t:1018_3": "ārammaṇassa adhiggahitattā taṃ ārammaṇaṃ anussaritānussaritakkhaṇe kilesuppattihetubhāvena",
  "tika-s0401t:1018_4": "upatiṭṭhanato adhiggahitameva nāmaṃ hotīti āha – “ārammaṇassa adhiggahitattā”ti.",
  "tika-s0401t:1018_5": "Ettha ca āhaṭakhīrarukkho viya nimittaggāhavasena adhiggahitaṃ ārammaṇaṃ, anāhaṭakhīrarukkho",
  "tika-s0401t:1018_6": "viya avikkhambhitatāya antogatakilesaārammaṇaṃ daṭṭhabbaṃ. Nimittaggāhikā avikkhambhitakilesā",
  "tika-s0401t:1018_7": "vā puggalā vā āhaṭānāhaṭakhīrarukkhasadisā. Purimanayenevāti avikkhambhituppanne",
  "tika-s0401t:1018_8": "vuttanayeneva. Vitthāretabbanti “imasmiṃ nāma ṭhāne nuppajjissantī”ti na vattabbā.",
  "tika-s0401t:1018_9": "Kasmā? Asamugghātitattā. Yathā kiṃ? Yathā sace khīrarukkhaṃ kuṭhāriyā āhaneyyuṃ,",
  "tika-s0401t:1018_10": "imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ asamugghātituppannaṃ",
  "tika-s0401t:1018_11": "nāmāti evaṃ yojetvā vitthāretabbaṃ.",
  "tika-s0401t:1019_0": "Imesu uppannesūti yathāvuttesu aṭṭhasu uppannesu. Idaṃ na maggavajjhaṃ appahātabbavatthuttā.",
  "tika-s0401t:1019_1": "Maggavajjhaṃ maggena paheyyavatthuttā. Rattoti rāgena samannāgato. Esa nayo duṭṭho",
  "tika-s0401t:1019_2": "mūḷhoti etthāpi. Vinibaddhoti mānasaṃyojanena virūpaṃ nibandhito. Parāmaṭṭhoti diṭṭhiparāmāsena",
  "tika-s0401t:1019_3": "dhammasabhāvaṃ atikkamma parato āmaṭṭho. Aniṭṭhaṅgatoti niṭṭhaṃ agato, saṃsayāpannoti",
  "tika-s0401t:1019_4": "attho. Thāmagatoti anusayavasena daḷhataṃ upagato. Yuganaddhāti pahātabbappahāyakayuge",
  "tika-s0401t:1019_5": "naddhā viya vattanakā ekakālikattā. Saṃkilesikāti saṃkilesadhammasahitā.",
  "tika-s0401t:1020_0": "Pāḷiyanti paṭisambhidāpāḷiyaṃ. Tikālikesupi kilesesu vāyāmābhāvadassanatthaṃ ajātaphalataruṇarukkho",
  "tika-s0401t:1020_1": "pāḷiyaṃ nidassito, aṭṭhakathāyaṃ pana jāto satto asamudāhaṭakileso nāma natthīti",
  "tika-s0401t:1020_2": "“jātaphalarukkhena dīpetabba”nti vatvā tamatthaṃ vivarituṃ “yathā hī”tiādi vuttaṃ.",
  "tika-s0401t:1020_3": "Atha vā maggena pahīnakilesānameva atītādibhedena tidhā navattabbataṃ pākaṭaṃ kātuṃ",
  "tika-s0401t:1020_4": "ajātaphalarukkho upamāvasena pāḷiyaṃ ābhato, atītādīnaṃ appahīnatādassanatthampi",
  "tika-s0401t:1020_5": "“jātaphalarukkhena dīpetabba”nti aṭṭhakathāyaṃ vuttaṃ. Tattha yathā acchinne rukkhe",
  "tika-s0401t:1020_6": "nibbattanārahāni phalāni chinne anuppajjamānāni kadāci sasabhāvāni ahesuṃ, honti,",
  "tika-s0401t:1020_7": "bhavissanti vāti atītādibhāvena na vattabbāni, evaṃ maggena pahīnakilesā ca daṭṭhabbā",
  "tika-s0401t:1020_8": "magge anuppanne uppattirahānaṃ uppanne sabbena sabbaṃ abhāvato. Yathā ca chede asati",
  "tika-s0401t:1020_9": "phalāni uppajjissantīti chedanassa sātthakatā, evaṃ maggabhāvanāya ca sātthakatā",
  "tika-s0401t:1020_10": "yojetabbā. Nāpi na pajahatīti uppajjanārahānaṃ pajahanato vuttaṃ. Uppajjitvāti lakkhaṇe",
  "tika-s0401t:1020_11": "tvā-saddo. Maggassa uppajjanakiriyāya hi samudayappahānanibbānasachikaraṇakiriyā",
  "tika-s0401t:1020_12": "viya khandhānaṃ parijānanakiriyā lakkhīyati.",
  "tika-s0401t:1021_0": "Tepi pajahatiyevāti ye tehi kilesehi janetabbā upādinnakkhandhā, tepi pajahatiyeva",
  "tika-s0401t:1021_1": "tannimittassa abhisaṅkhāraviññāṇassa nirodhanato. Tenāha – “vuttampi ceta”ntiādi.",
  "tika-s0401t:1021_2": "Abhisaṅkhāraviññāṇassa nirodhenāti kammaviññāṇassa anuppattidhammatāpādanena. Etthāti",
  "tika-s0401t:1021_3": "etasmiṃ sotāpattimaggañāṇe hetubhūte. Eteti nāmarūpasaññitā saṅkhārā. Sabbabhavehi",
  "tika-s0401t:1021_4": "vuṭṭhātiyevātipi vadantīti arahattamaggo sabbabhavehi vuṭṭhātiyevāti vadanti taduppattito",
  "tika-s0401t:1021_5": "uddhaṃ bhavūpapattiyā kilesassapi abhāvato.",
  "tika-s0401t:1022_0": "Ekacittakkhaṇikattā maggassāti adhippāyena “kathaṃ anuppannānaṃ…pe… ṭhitiyā bhāvanā",
  "tika-s0401t:1022_1": "hotī”ti pucchati. Maggappavattiyāyeva ubhayakiccasiddhito āha – “maggappavattiyāyevā”ti.",
  "tika-s0401t:1022_2": "Maggo hītiādinā tamatthaṃ vivarati. Anuppanno nāma vuccati, tasmā tassa bhāvanā anuppannānaṃ",
  "tika-s0401t:1022_3": "uppādāya bhāvanā vuttāti yojetabbā. Vattuṃ vaṭṭatīti yāvatā maggassa pavattiyeva",
  "tika-s0401t:1022_4": "ṭhiti, tattakāneva nibbattitalokuttarāni.",
  "tika-s0401t:1023_0": "398-401. Kattukamyatāchandaṃ adhipatiṃ karitvā paṭiladdhasamādhi chandasamādhīti",
  "tika-s0401t:1023_1": "āha – “chandaṃ nissāya pavatto samādhi chandasamādhī”ti padhānasaṅkhārāti catukiccasādhakassa",
  "tika-s0401t:1023_2": "sammappadhānavīriyassetaṃ adhivacanaṃ. Tenāha – “padhānabhūtā saṅkhārā padhānasaṅkhārā”ti.",
  "tika-s0401t:1023_3": "Tattha padhānabhūtāti vīriyabhūtā. Saṅkhatasaṅkhārādinivattanatthaṃ padhānaggahaṇanti.",
  "tika-s0401t:1023_4": "Atha vā taṃ taṃ visesaṃ saṅkharotīti saṅkhāro, sabbaṃ vīriyaṃ. Tattha catukiccasādhakato",
  "tika-s0401t:1023_5": "sesanivattanatthaṃ padhānaggahaṇanti, padhānabhūtā seṭṭhabhūtāti attho. Catubbidhassa",
  "tika-s0401t:1023_6": "pana vīriyassa adhippetattā bahuvacananiddeso kato. Tehi dhammehīti chandasamādhinā",
  "tika-s0401t:1023_7": "padhānasaṅkhārehi ca. Iddhipādanti ettha ijjhatīti iddhi, samijjhati nipphajjatīti",
  "tika-s0401t:1023_8": "attho. Ijjhanti vā etāya sattā iddhā vuddhā ukkaṃsagatā hontītipi iddhi. Paṭhamenatthena",
  "tika-s0401t:1023_9": "iddhi eva pādo iddhipādo, iddhikoṭṭhāsoti attho. Dutiyenatthena iddhiyā pādoti iddhipādo,",
  "tika-s0401t:1023_10": "pādoti patiṭṭhā, adhigamūpāyoti attho. Tena hi yasmā uparūparivisesasaṅkhātaṃ iddhiṃ",
  "tika-s0401t:1023_11": "pajjanti pāpuṇanti, tasmā pādoti vuccati. Tenāha – “iddhiyā pādaṃ, iddhibhūtaṃ vā",
  "tika-s0401t:1023_12": "pādaṃ iddhipāda”nti.",
  "tika-s0401t:1024_0": "Atha vā iddhipādanti nipphattipariyāyena ijjhanaṭṭhena, ijjhanti etāya sattā iddhā",
  "tika-s0401t:1024_1": "vuddhā ukkaṃsagatā hontīti iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ",
  "tika-s0401t:1024_2": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti",
  "tika-s0401t:1024_3": "attho. Teneva iddhipādavibhaṅge “iddhipādoti tathābhūtassa vedanākkhandho…pe… viññāṇakkhandho”ti",
  "tika-s0401t:1024_4": "vuttaṃ. Sā eva ca tathāvuttā iddhi yasmā heṭṭhimā heṭṭhimā uparimāya uparimāya tayo",
  "tika-s0401t:1024_5": "chandasamādhippadhānasaṅkhārā pādabhūtā adhiṭṭhānabhūtā, tasmā vuttaṃ “iddhibhūtaṃ",
  "tika-s0401t:1024_6": "vā pāda”nti. Tathā heṭṭhā dhammā iddhipi honti iddhipādāpi, sesā pana sampayuttakā",
  "tika-s0401t:1024_7": "cattāro khandhā iddhipādāyeva. Vīriyacittavīmaṃsāsamādhippadhānasaṅkhārasaṅkhātāpi",
  "tika-s0401t:1024_8": "tayo tayo dhammā iddhipi honti iddhipādāpi, sesā pana sampayuttakā cattāro khandhā iddhipādāyeva.",
  "tika-s0401t:1025_0": "Apica pubbabhāgo pubbabhāgo iddhipādo nāma, paṭilābho paṭilābho iddhi nāmāti veditabbā.",
  "tika-s0401t:1025_1": "Ayamattho upacārena vā vipassanāya vā dīpetabbo. Paṭhamajjhānaparikammañhi iddhipādo",
  "tika-s0401t:1025_2": "nāma, paṭhamajjhānaṃ iddhi nāma. Dutiyajhāna… tatiyajhāna… catutthajhāna… ākāsānañcāyatana…",
  "tika-s0401t:1025_3": "viññāṇañcāyatana… ākiñcaññāyatana… nevasaññānāsaññāyatanaparikammaṃ iddhipādo nāma,",
  "tika-s0401t:1025_4": "nevasaññānāsaññāyatanaṃ iddhi nāma. Sotāpattimaggassa vipassanā iddhipādo nāma, sotāpattimaggo",
  "tika-s0401t:1025_5": "iddhi nāma. Sakadāgāmi-anāgāmi-arahattamaggassa vipassanā iddhipādo nāma, arahattamaggo",
  "tika-s0401t:1025_6": "iddhi nāma. Paṭilābhenapi dīpetuṃ vaṭṭatiyeva. Paṭhamajjhānañhi iddhipādo nāma, dutiyajjhānaṃ",
  "tika-s0401t:1025_7": "iddhi nāma. Dutiyajjhānaṃ iddhipādo nāma, tatiyajjhānaṃ iddhi nāma…pe… anāgāmimaggo",
  "tika-s0401t:1025_8": "iddhipādo nāma, arahattamaggo iddhi nāma.",
  "tika-s0401t:1026_0": "Sesesupīti vīriyasamādhiādīsupi. Tattha hi vīriyaṃ, cittaṃ, vīmaṃsaṃ adhipatiṃ karitvā",
  "tika-s0401t:1026_1": "paṭiladdhasamādhi vīriyasamādhi, cittasamādhi, vīmaṃsāsamādhīti attho veditabbo.",
  "tika-s0401t:1026_2": "Chandādīsu ekanti chandādīsu catūsu ādito vuttattā ādibhūtaṃ ekaṃ padhānaṃ chandanti",
  "tika-s0401t:1026_3": "adhippāyo. Tenevāha – “tadāssa paṭhamiddhipādo”ti. Evaṃ sesāpīti etena vīriyaṃ cittaṃ",
  "tika-s0401t:1026_4": "vīmaṃsaṃ nissāya vipassanaṃ vaḍḍhetvā arahattaṃ pāpuṇantānaṃ vasena dutiyavīriyiddhipādādayo",
  "tika-s0401t:1026_5": "yojetabbāti dasseti. Iminā hi suttantena catunnaṃ bhikkhūnaṃ matthakappattaṃ kammaṭṭhānaṃ",
  "tika-s0401t:1026_6": "dassitaṃ. Eko hi bhikkhu chandaṃ avassayati, kattukamyatākusaladhammacchandena atthanipphattiyaṃ",
  "tika-s0401t:1026_7": "sati “ahaṃ lokuttaradhammaṃ nibbattessāmi, natthi mayhaṃ etassa nibbattane bhāro”ti",
  "tika-s0401t:1026_8": "chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammaṃ nibbatteti.",
  "tika-s0401t:1026_9": "Eko vīriyaṃ avassayati, eko cittaṃ, eko paññaṃ avassayati, paññāya atthanipphattiyaṃ",
  "tika-s0401t:1026_10": "sati “ahaṃ lokuttaradhammaṃ nibbattessāmi, natthi mayhaṃ etassa nibbattane bhāro”ti",
  "tika-s0401t:1026_11": "paññaṃ jeṭṭhakaṃ paññaṃ dhuraṃ paññaṃ pubbaṅgamaṃ katvā lokuttaradhammaṃ nibbatteti.",
  "tika-s0401t:1027_0": "Kathaṃ? Yathā hi catūsu amaccaputtesu ṭhānantaraṃ patthetvā vicarantesu eko upaṭṭhānaṃ",
  "tika-s0401t:1027_1": "avassayati, eko sūrabhāvaṃ, eko jātiṃ, eko mantaṃ. Kathaṃ? Tesu hi paṭhamo upaṭṭhāne",
  "tika-s0401t:1027_2": "appamādakāritāya atthanipphattiyā sati labbhamānaṃ “lacchāmetaṃ ṭhānantara”nti upaṭṭhānaṃ",
  "tika-s0401t:1027_3": "avassayati. Dutiyo upaṭṭhāne appamattopi “ekacco saṅgāme paccupaṭṭhite saṇṭhātuṃ",
  "tika-s0401t:1027_4": "na sakkoti, avassaṃ pana rañño paccanto kuppissati, tasmiṃ kuppite rathassa purato",
  "tika-s0401t:1027_5": "kammaṃ katvā rājānaṃ ārādhetvā āharāpessāmetaṃ ṭhānantara”nti sūrabhāvaṃ avassayati.",
  "tika-s0401t:1027_6": "Tatiyo “sūrabhāvepi sati ekacco hīnajātiko hoti, jātiṃ sodhetvā ṭhānantaraṃ dento",
  "tika-s0401t:1027_7": "mayhaṃ dassatī”ti jātiṃ avassayati. Catuttho “jātimāpi eko amantanīyo hoti, mantena",
  "tika-s0401t:1027_8": "kattabbakicce uppanne āharāpessāmetaṃ ṭhānantara”nti mantaṃ avassayati. Te sabbepi",
  "tika-s0401t:1027_9": "attano attano avassayabalena ṭhānantarāni pāpuṇiṃsu.",
  "tika-s0401t:1028_0": "Tattha upaṭṭhāne appamatto hutvā ṭhānantaraṃ patto viya chandaṃ avassāya kattukamyatākusaladhammacchandena",
  "tika-s0401t:1028_1": "“atthanipphattiyaṃ sati ahaṃ lokuttaradhammaṃ nibbattessāmi, natthi mayhaṃ etassa",
  "tika-s0401t:1028_2": "nibbattane sāro”ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammanibbattako",
  "tika-s0401t:1028_3": "daṭṭhabbo raṭṭhapālatthero viya. So hi āyasmā “chande sati kathaṃ nānujānissantī”ti",
  "tika-s0401t:1028_4": "sattāhampi bhattāni abhuñjitvā mātāpitaro anujānāpetvā pabbajitvā chandameva avassāya",
  "tika-s0401t:1028_5": "lokuttaradhammaṃ nibbattesi. Sūrabhāvena rājānaṃ ārādhetvā ṭhānantaraṃ patto viya",
  "tika-s0401t:1028_6": "vīriyaṃ jeṭṭhakaṃ vīriyaṃ dhuraṃ vīriyaṃ pubbaṅgamaṃ katvā lokuttaradhammanibbattako",
  "tika-s0401t:1028_7": "daṭṭhabbo soṇatthero viya. So hi āyasmā vīriyaṃ dhuraṃ katvā lokuttaradhammaṃ nibbattesi.",
  "tika-s0401t:1029_0": "Jātisampattiyā ṭhānantaraṃ pattoviya cittaṃ jeṭṭhakaṃ cittaṃ dhuraṃ cittaṃ pubbaṅgamaṃ",
  "tika-s0401t:1029_1": "katvā lokuttaradhammanibbattako daṭṭhabbo sambhūtatthero viya. So hi āyasmā cittaṃ",
  "tika-s0401t:1029_2": "jeṭṭhakaṃ cittaṃ dhuraṃ cittaṃ pubbaṅgamaṃ katvā lokuttaradhammaṃ nibbattesi. Mantaṃ",
  "tika-s0401t:1029_3": "avassāya ṭhānantaraṃ patto viya vīmaṃsaṃ jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ",
  "tika-s0401t:1029_4": "katvā lokuttaradhammanibbattako daṭṭhabbo thero mogharājā viya. So hi āyasmā vīmaṃsaṃ",
  "tika-s0401t:1029_5": "jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ katvā lokuttaradhammaṃ nibbattesi.",
  "tika-s0401t:1029_6": "Tassa hi bhagavā “suññato lokaṃ avekkhassū”ti suññatākathaṃ kathesi. Paññānissitamānaniggahatthañca",
  "tika-s0401t:1029_7": "dvikkhattuṃ pucchito pañhaṃ na kathesi. Ettha ca punappunaṃ chanduppādanaṃ tosanaṃ",
  "tika-s0401t:1029_8": "viya hotīti chandassa upaṭṭhānasadisatā vuttā, thāmabhāvato vīriyassa sūrattasadisatā,",
  "tika-s0401t:1029_9": "“chadvārādhipati rājā”ti vacanato pubbaṅgamatā cittassa visiṭṭhajātisadisatā.",
  "tika-s0401t:1030_0": "402-406. Attano saddhādhureti attano saddhākicce saddahanakiriyāya. Indaṭṭhaṃ kāretīti",
  "tika-s0401t:1030_1": "anuvattanavasena sampayuttadhammesu indaṭṭhaṃ kāreti, tasmā ādhipateyyaṭṭhena saddhā",
  "tika-s0401t:1030_2": "eva indriyanti saddhindriyaṃ. Tathā vīriyādīnaṃ sakasakakiccesūti āha – “vīriyindriyādīsupi",
  "tika-s0401t:1030_3": "eseva nayo”ti. Visodhentoti vipakkhavivajjanasapakkhanisevanasarikkhūpanissayasaṅgaṇhanalakkhaṇehi",
  "tika-s0401t:1030_4": "tīhi kāraṇehi visodhanavasena sodhento.",
  "tika-s0401t:1031_0": "Assaddhe puggale parivajjayatoti buddhādīsu pasādasinehābhāvena saddhārahite lūkhapuggale",
  "tika-s0401t:1031_1": "sabbaso vajjayato. Saddhe puggale sevatoti buddhādīsu saddhādhimutte vakkalittherasadise",
  "tika-s0401t:1031_2": "sevato. Pasādanīyeti pasādāvahe sampasādanīyasuttādike. Paccavekkhatoti pāḷito atthato",
  "tika-s0401t:1031_3": "ca pati pati avekkhantassa cintentassa. Visujjhatīti paṭipakkhamalavigamato paccayavasena",
  "tika-s0401t:1031_4": "sabhāvasaṃsuddhito visuddhaphalanibbattito ca saddhindriyaṃ visujjhati. Esa nayo",
  "tika-s0401t:1031_5": "sesesupi. Sammappadhāneti sammappadhānappaṭisaṃyutte suttante. Esa nayo sesesupi.",
  "tika-s0401t:1031_6": "Jhānavimokkheti paṭhamajjhānādijjhānāni ceva paṭhamavimokkhādivimokkhe ca. Kāmañcettha",
  "tika-s0401t:1031_7": "jhānāniyeva vimokkhā, pavattiākāravasena pana visuṃ gahaṇaṃ.",
  "tika-s0401t:1032_0": "Gambhīrañāṇacariyanti gambhīrānaṃ ñāṇānaṃ pavattiṭṭhānaṃ. Tenāha – “saṇhasukhuma”ntiādi.",
  "tika-s0401t:1032_1": "Khandhantaranti sabhāvajātibhūmiādivasena khandhānaṃ nānattaṃ. Esa nayo sesesupi.",
  "tika-s0401t:1032_2": "Akatābhinivesoti pubbe akatabhāvanābhiniveso. Saddhādhurādīsūti saddhādhure paññādhure",
  "tika-s0401t:1032_3": "ca. Avasāneti bhāvanāpariyosāne. Vivaṭṭetvāti saṅkhārārammaṇato vivaṭṭetvā nibbānaṃ",
  "tika-s0401t:1032_4": "ārammaṇaṃ katvā. Arahattaṃ gaṇhātīti maggaparamparāya arahattaṃ gaṇhāti. Akampiyaṭṭhenāti",
  "tika-s0401t:1032_5": "paṭipakkhehi akampiyabhāvena. Etenevassa sampayuttadhammesu thirabhāvopi vibhāvito",
  "tika-s0401t:1032_6": "daṭṭhabbo. Na hi sampayuttadhammesu thirabhāvena vinā paṭipakkhehi akampiyatā sambhavati.",
  "tika-s0401t:1032_7": "Sampayuttadhammesu thirabhāveneva hi akusalānaṃ abyākatānañca nesaṃ balavabhāvūpapatti.",
  "tika-s0401t:1032_8": "Assaddhiyeti assaddhiyahetu. Nimittatthe hetaṃ bhummavacanaṃ. Esa nayo sesesupi.",
  "tika-s0401t:1033_0": "418. Ādipadānanti satiādipadānaṃ. Saraṇaṭṭhenāti cirakatacirabhāsitānaṃ anussaraṇaṭṭhena.",
  "tika-s0401t:1033_1": "Upaṭṭhānalakkhaṇāti kāyādīsu asubhākārādisallakkhaṇamukhena tattha upatiṭṭhanasabhāvā.",
  "tika-s0401t:1033_2": "Upatiṭṭhanañca ārammaṇaṃ upagantvā ṭhānaṃ, avissajjanaṃ vā ārammaṇassa. Apilāpanalakkhaṇāti",
  "tika-s0401t:1033_3": "asammussanasabhāvā, udake alābu viya ārammaṇe plavitvā gantuṃ appadānaṃ, pāsāṇassa",
  "tika-s0401t:1033_4": "viya niccalassa ārammaṇassa ṭhapanaṃ sāraṇaṃ asammuṭṭhakaraṇaṃ apilāpanaṃ. Sāpateyyanti",
  "tika-s0401t:1033_5": "santakaṃ. Apilāpanaṃ asammuṭṭhaṃ karoti apilāpeti, sāyaṃ pātañca rājānaṃ issariyasampattiṃ",
  "tika-s0401t:1033_6": "sallakkhāpeti sāretīti attho. Kaṇhasukkasappaṭibhāge dhammeti kaṇhasukkasaṅkhāte",
  "tika-s0401t:1033_7": "sappaṭibhāge dhamme. Kaṇho hi dhammo sukkena, sukko ca kaṇhena sappaṭibhāgo. Vitthāra-saddo",
  "tika-s0401t:1033_8": "ādisaddattho. Tena “ime cattāro dhammā sammappadhānā, ime cattāro iddhipādā, imāni",
  "tika-s0401t:1033_9": "pañcindriyāni, imāni pañca balāni, ime satta bojjhaṅgā, ayaṃ ariyo aṭṭhaṅgiko maggo,",
  "tika-s0401t:1033_10": "ayaṃ samatho, ayaṃ vipassanā, ayaṃ vijjā, ayaṃ vimutti, ime lokuttaradhammāti evaṃ",
  "tika-s0401t:1033_11": "kho, mahārāja, apilāpanalakkhaṇā satī”ti imaṃ pāḷisesaṃ saṅgaṇhāti. Therenāti nāgasenattherena.",
  "tika-s0401t:1033_12": "So hi dhammānaṃ kiccaṃ lakkhaṇaṃ katvā asseti “apilāpanalakkhaṇā sati, ākoṭanalakkhaṇo",
  "tika-s0401t:1033_13": "vitakko”tiādinā. Evañhi dhammā subodhā hontīti. Sammosapaccanīkaṃ kiccaṃ asammoso,",
  "tika-s0401t:1033_14": "na sammosābhāvamattanti āha – “asammosarasā vā”ti. Yassa dhammassa balena sampayuttadhammā",
  "tika-s0401t:1033_15": "ārammaṇābhimukhā bhavanti, sā sati. Tasmā sā tesaṃ ārammaṇābhimukhabhāvaṃ paccupaṭṭhāpesi,",
  "tika-s0401t:1033_16": "sayaṃ vā ārammaṇābhimukhabhāvena paccupatiṭṭhatīti vuttaṃ – “gocarābhimukhībhāvapaccupaṭṭhānā”ti.",
  "tika-s0401t:1033_17": "Sammā pasattho bojjhaṅgoti sambojjhaṅgo. Bodhiyā vakkhamānāya dhammasāmaggiyā, bodhissa",
  "tika-s0401t:1033_18": "vā ariyasāvakassa aṅgoti bojjhaṅgo. Yā hītiādinā tameva saṅkhepato vuttamatthaṃ vivarati.",
  "tika-s0401t:1033_19": "“Yā hi ayaṃ dhammasāmaggī”ti etassa “bodhīti vuccatī”ti iminā sambandho. Dhammasāmaggiyāti",
  "tika-s0401t:1033_20": "dhammasamūhena, yāya dhammasāmaggiyāti sambandho. Patiṭṭhānāyūhanā oghataraṇasuttavaṇṇanāyaṃ",
  "tika-s0401t:1033_21": "“kilesavasena patiṭṭhānaṃ, abhisaṅkhāravasena āyūhanā. Taṇhā diṭṭhivasena patiṭṭhānaṃ,",
  "tika-s0401t:1033_22": "avasesakilesābhisaṅkhārehi āyūhanā. Taṇhāvasena patiṭṭhānaṃ, diṭṭhivasena āyūhanā.",
  "tika-s0401t:1033_23": "Sassatadiṭṭhiyā patiṭṭhānaṃ, ucchedadiṭṭhiyā āyūhanā. Līnavasena patiṭṭhānaṃ, uddhaccavasena",
  "tika-s0401t:1033_24": "āyūhanā. Kāmasukhallikānuyogavasena patiṭṭhānaṃ, attakilamathānuyogavasena āyūhanā.",
  "tika-s0401t:1033_25": "Sabbākusalābhisaṅkhāravasena patiṭṭhānaṃ, sabbalokiyakusalābhisaṅkhāravasena āyūhanā”ti",
  "tika-s0401t:1033_26": "evaṃ vuttesu sattasu pakāresu idha avuttānaṃ vasena veditabbā. Paṭipakkhabhūtāyāti",
  "tika-s0401t:1033_27": "ettha līnappatiṭṭhānakāmasukhallikānuyogaucchedābhinivesānaṃ dhammavicayavīriyapītippadhānā",
  "tika-s0401t:1033_28": "dhammasāmaggī paṭipakkho, uddhaccāyūhanaattakilamathānuyogasassatābhinivesānaṃ passaddhisamādhiupekkhāpadhānā",
  "tika-s0401t:1033_29": "dhammasāmaggī paṭipakkho. Sati pana ubhayatthāpi icchitabbā. Tathā hi sā “sabbatthikā”ti vuttā.",
  "tika-s0401t:1034_0": "Kilesasantānaniddāya uṭṭhahatīti etena sikhāppattavipassanāya sahagatānampi satiādīnaṃ",
  "tika-s0401t:1034_1": "bojjhaṅgabhāvaṃ dasseti. Vuṭṭhānagāminivipassanā hi kilese nirodhentī eva pavattatīti.",
  "tika-s0401t:1034_2": "Cattāri vātiādinā pana maggaphalasahagatānaṃ bojjhaṅgabhāvaṃ dasseti. Sattahi bojjhaṅgehi",
  "tika-s0401t:1034_3": "bhāvitehi saccappaṭivedho hotīti kathamidaṃ jānitabbanti codanaṃ sandhāyāha – “yathāhā”tiādi.",
  "tika-s0401t:1034_4": "Jhānaṅgamaggaṅgādayo viyāti etena bodhibojjhaṅgasaddānaṃ samudāyāvayavavisayataṃ",
  "tika-s0401t:1034_5": "dasseti. Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti.",
  "tika-s0401t:1035_0": "Bodhāya saṃvattantīti bojjhaṅgāti kāraṇattho aṅgasaddoti katvā vuttaṃ. Bujjhantīti",
  "tika-s0401t:1035_1": "bodhiyo, bodhiyo eva aṅgāni bojjhaṅgānīti vuttaṃ – “bujjhantīti bojjhaṅgā”ti. Vipassanādīnaṃ",
  "tika-s0401t:1035_2": "kāraṇādīnaṃ bujjhitabbānañca saccānaṃ anurūpaṃ paccakkhabhāvena paṭimukhaṃ aviparītatāya",
  "tika-s0401t:1035_3": "sammā ca bujjhantīti evaṃ atthavisesadīpakehi upasaggehi “anubujjhantī”tiādi vuttaṃ.",
  "tika-s0401t:1035_4": "Bodhisaddo hi sabbavisesayuttabujjhanaṃ sāmaññena saṅgaṇhāti. Saṃ-saddo pasaṃsāyaṃ",
  "tika-s0401t:1035_5": "sundarabhāve ca dissatīti āha – “pasattho sundaro ca bojjhaṅgo sambojjhaṅgo”ti.",
  "tika-s0401t:1036_0": "Dhamme vicinatīti dhammavicayo. Tattha dhammeti catusaccadhamme tabbinimuttassa sabhāvadhammassa",
  "tika-s0401t:1036_1": "abhāvato. Tato eva so pavicayalakkhaṇo. Obhāsanarasoti visayobhāsanaraso. Asammuyhanākārena",
  "tika-s0401t:1036_2": "paccupatiṭṭhatīti asammohapaccupaṭṭhāno.",
  "tika-s0401t:1037_0": "Vīrassa bhāvo, kammaṃ vāti vīriyaṃ. Īrayitabbatoti pavattetabbato. Paggahalakkhaṇanti",
  "tika-s0401t:1037_1": "kosajjapakkhe patituṃ adatvā sampayuttadhammānaṃ paggahalakkhaṇaṃ. Tato eva sampayuttadhamme",
  "tika-s0401t:1037_2": "upatthambhanarasaṃ. Anosīdanaṃ asaṃsīdanaṃ.",
  "tika-s0401t:1038_0": "Pīṇayatīti tappeti. Pīṇanakiccena sampayuttadhammānaṃ viya taṃsamuṭṭhānapaṇītarūpehi",
  "tika-s0401t:1038_1": "kāyassābyapanaṃ. Pharaṇapītivasena hetaṃ lakkhaṇaṃ vuttaṃ, tathā rasoti. Udaggabhāvo",
  "tika-s0401t:1038_2": "odagyaṃ, taṃ paccupaṭṭhapetīti odagyapaccupaṭṭhānā. Ubbegapītivasena cetaṃ vuttaṃ.",
  "tika-s0401t:1039_0": "Kāyacittadarathappassambhanatoti kāyadarathassa cittadarathassa ca passambhanato",
  "tika-s0401t:1039_1": "vūpasamanato. Tenāha – “upasamalakkhaṇā”ti, kāyacittadarathānaṃ vūpasamanalakkhaṇāti",
  "tika-s0401t:1039_2": "attho. Kāyoti cettha vedanādayo tayo khandhā. Daratho sārambho, dukkhadomanassapaccayānaṃ",
  "tika-s0401t:1039_3": "uddhaccādikānaṃ kilesānaṃ, tathāpavattānaṃ vā catunnaṃ khandhānametaṃ adhivacanaṃ.",
  "tika-s0401t:1039_4": "Darathanimmaddanena pariḷāhaparipphandanavirahito sītibhāvo aparipphandanasītibhāvo.",
  "tika-s0401t:1040_0": "Sammā cittassa ṭhapanaṃ samādhānaṃ. Avikkhepo sampayuttānaṃ avikkhittatā. Yena sampayuttā",
  "tika-s0401t:1040_1": "avikkhittā honti, so dhammo avikkhepo. Avisāro attano eva avisaraṇabhāvo. Atha vā",
  "tika-s0401t:1040_2": "vikkhepappaṭipakkhatāya avikkhepalakkhaṇo. Nhānīyacuṇṇassa udakaṃ viya sampayuttadhammānaṃ",
  "tika-s0401t:1040_3": "sampiṇḍanakiccatāya avisārabhāvena lakkhitabbo avisāralakkhaṇo. Nivāte dīpacciṭṭhiti",
  "tika-s0401t:1040_4": "viya cetaso ṭhitibhāvena paccupatiṭṭhatīti cittaṭṭhitipaccupaṭṭhāno.",
  "tika-s0401t:1041_0": "Ajjhupekkhanatoti samappavattesu assesu sārathi viya sampayuttadhammānaṃ ajjhupekkhanato.",
  "tika-s0401t:1041_1": "Paṭisaṅkhānalakkhaṇāti majjhattabhāve ṭhatvā vīmaṃsanasaṅkhātappaṭisaṅkhānalakkhaṇā.",
  "tika-s0401t:1041_2": "Samavāhitalakkhaṇāti samaṃ avisamaṃ yathāsakakiccesu sampayuttadhammānaṃ pavattanalakkhaṇā.",
  "tika-s0401t:1041_3": "Udāsīnabhāvena pavattamānāpi sesasampayuttadhamme yathāsakakiccesu pavatteti, yathā",
  "tika-s0401t:1041_4": "rājā tuṇhī nisinnopi atthakaraṇe dhammaṭṭhe yathāsakaṃ kiccesu appamatto pavatteti.",
  "tika-s0401t:1041_5": "Alīnānuddhatappavattipaccayattā ūnādhikanivāraṇarasā. Pakkhapātupacchedanarasāti",
  "tika-s0401t:1041_6": "“idaṃ nihīnakiccaṃ hotu, idaṃ atirekatarakicca”nti evaṃ pakkhapātanavasena viya pavatti",
  "tika-s0401t:1041_7": "pakkhapāto, taṃ upacchindantī viya hotīti pakkhapātupacchedanarasā. Sampayuttadhammānaṃ",
  "tika-s0401t:1041_8": "sakasakakicce majjhattabhāvena paccupatiṭṭhatīti majjhattabhāvapaccupaṭṭhāno. Bojjhaṅgānaṃ",
  "tika-s0401t:1041_9": "uparūpari uppādanameva brūhanaṃ vaḍḍhanañcāti āha – “uppādetī”ti.",
  "tika-s0401t:1042_0": "Sati ca sampajaññañca satisampajaññaṃ, satipadhānaṃ vā sampajaññaṃ satisampajaññaṃ.",
  "tika-s0401t:1042_1": "Taṃ sabbattha satokāribhāvāvahattā satisambojjhaṅgassa uppādāya hoti. Yathā paccanīkadhammappahānaṃ",
  "tika-s0401t:1042_2": "anurūpadhammasevanā ca anuppannānaṃ kusalānaṃ dhammānaṃ uppādāya hoti, evaṃ satirahitapuggalavivajjanā,",
  "tika-s0401t:1042_3": "satokāripuggalasevanā, tattha ca yuttatā satisambojjhaṅgassa uppādāya hotīti imamatthaṃ",
  "tika-s0401t:1042_4": "dasseti, “satisampajañña”ntiādinā. Sattasu ṭhānesūti “abhikkante paṭikkante sampajānakārī",
  "tika-s0401t:1042_5": "hoti, ālokite vilokite sampajānakārī hoti, samiñjite pasārite sampajānakārī hoti,",
  "tika-s0401t:1042_6": "saṅghāṭipattacīvaradhāraṇe sampajānakārī hoti, asite pīte khāyite sāyite sampajānakārī",
  "tika-s0401t:1042_7": "hoti, uccārapassāvakamme sampajānakārī hoti, gate ṭhite nisinne sutte jāgarite bhāsite",
  "tika-s0401t:1042_8": "tuṇhībhāve sampajānakārī hotī”ti evaṃ vuttesu abhikkantādīsu sattasu ṭhānesu. Tissadattatthero",
  "tika-s0401t:1042_9": "nāma yo bodhimaṇḍe suvaṇṇasalākaṃ gahetvā “aṭṭhārasasu bhāsāsu katarabhāsāya dhammaṃ",
  "tika-s0401t:1042_10": "kathemī”ti parisaṃ padhāresi. Abhayattheroti dattābhayattheramāha. Abhinivesanti",
  "tika-s0401t:1042_11": "vipassanābhinivesaṃ.",
  "tika-s0401t:1043_0": "Paripucchakatāti pariyogāhetvā pucchakabhāvo. Ācariye payirupāsitvā pañcapi nikāye",
  "tika-s0401t:1043_1": "saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ, taṃ taṃ “idaṃ,",
  "tika-s0401t:1043_2": "bhante, kathaṃ, imassa ko attho”ti khandhāyatanādiatthaṃ pucchantassa hi dhammavicayasambojjhaṅgo",
  "tika-s0401t:1043_3": "uppajjati. Tenāha – “khandhadhātu…pe… bahulatā”ti.",
  "tika-s0401t:1044_0": "Vatthuvisadakiriyāti ettha cittacetasikānaṃ pavattiṭṭhānabhāvato sarīraṃ tappaṭibaddhāni",
  "tika-s0401t:1044_1": "cīvarādīni ca vatthūnīti adhippetāni. Tāni yathā cittassa sukhāvahāni honti, tathā",
  "tika-s0401t:1044_2": "karaṇaṃ tesaṃ visadakiriyā. Tenāha – “ajjhattikabāhirāna”ntiādi. Ussannadosanti vātapittādivasena",
  "tika-s0401t:1044_3": "upacitadosaṃ. Sedamalamakkhitanti sedena ceva jallikāsaṅkhātena sarīramalena ca makkhitaṃ.",
  "tika-s0401t:1044_4": "Ca-saddena aññampi sarīrassa pīḷāvahaṃ accāsanādiṃ saṅgaṇhāti. Senāsanaṃ vāti vā-saddena",
  "tika-s0401t:1044_5": "malaggahitapattādīnaṃ saṅgaho daṭṭhabbo. Paribhaṇḍakaraṇādīhīti ādi-saddena pattapacanādīnaṃ",
  "tika-s0401t:1044_6": "saṅgaho daṭṭhabbo. Avisadeti vatthumhi avisade sati, visayabhūte vā. Kathaṃ bhāvanamanuyuttassa",
  "tika-s0401t:1044_7": "tāni ajjhattikabāhiravatthūni visayo? Antarantarā pavattanakacittuppādavaseneva vuttaṃ.",
  "tika-s0401t:1044_8": "Te hi cittuppādā cittekaggatāya aparisuddhabhāvāya saṃvattanti. Cittacetasikesūti",
  "tika-s0401t:1044_9": "nissayādipaccayabhūtesu cittacetasikesu. Ñāṇampīti api-saddo sampiṇḍanattho. Tena",
  "tika-s0401t:1044_10": "“na kevalaṃ vatthuyeva, atha kho tasmiṃ aparisuddhe ñāṇampi aparisuddhaṃ hotī”ti",
  "tika-s0401t:1044_11": "nissayāparisuddhiyā taṃnissitāparisuddhi viya visayassa aparisuddhatāya visayino",
  "tika-s0401t:1044_12": "aparisuddhiṃ dasseti.",
  "tika-s0401t:1045_0": "Samabhāvakaraṇanti kiccato anūnādhikabhāvakaraṇaṃ. Saddhindriyaṃ balavaṃ hoti, saddheyyavatthusmiṃ",
  "tika-s0401t:1045_1": "paccayavasena adhimokkhakiccassa paṭutarabhāvena paññāya avisadatāya vīriyādīnañca",
  "tika-s0401t:1045_2": "sithilatādinā saddhindriyaṃ balavaṃ hoti. Tenāha – “itarāni mandānī”ti. Tatoti tasmā,",
  "tika-s0401t:1045_3": "saddhindriyassa balavabhāvato itaresañca mandattāti attho. Kosajjapakkhe patituṃ",
  "tika-s0401t:1045_4": "adatvā sampayuttadhammānaṃ paggaṇhanaṃ anubalappadānaṃ paggaho. Paggahova kiccaṃ",
  "tika-s0401t:1045_5": "paggahakiccaṃ. Kātuṃ na sakkotīti ānetvā sambandhitabbaṃ. Ārammaṇaṃ upagantvā ṭhānaṃ,",
  "tika-s0401t:1045_6": "anissajjanaṃ vā upaṭṭhānaṃ. Vikkhepappaṭipakkho, yena vā sampayuttā avikkhittā honti,",
  "tika-s0401t:1045_7": "so avikkhepo. Rūpagataṃ viya cakkhunā yena yāthāvato visayasabhāvaṃ passati, taṃ",
  "tika-s0401t:1045_8": "dassanakiccaṃ kātuṃ na sakkoti balavatā saddhindriyena adhibhūtattā. Sahajātadhammesu",
  "tika-s0401t:1045_9": "hi indaṭṭhaṃ kārentānaṃ sahapavattamānānaṃ dhammānaṃ ekadesatāvaseneva atthasiddhi,",
  "tika-s0401t:1045_10": "na aññathā. Tasmāti vuttamevatthaṃ kāraṇabhāvena paccāmasati. Tanti saddhindriyaṃ.",
  "tika-s0401t:1045_11": "Dhammasabhāvapaccavekkhaṇenāti yassa saddheyyassa vatthuno uḷāratādiguṇe adhimuccanassa",
  "tika-s0401t:1045_12": "sātisayappavattiyā saddhindriyaṃ balavaṃ jātaṃ, tassa paccayapaccayuppannatādivibhāgato",
  "tika-s0401t:1045_13": "yāthāvato vīmaṃsanena. Evañhi evaṃdhammatānayena yāthāvasarasato pariggayhamāne savipphāro",
  "tika-s0401t:1045_14": "adhimokkho na hoti “ayaṃ imesaṃ dhammānaṃ sabhāvo”ti parijānanavasena paññābyāpārassa",
  "tika-s0401t:1045_15": "sātisayattā. Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0401t:1045_16": "evaṃ paññāya balavabhāve saddhāya mandabhāvo hoti. Tena vuttaṃ – “taṃ dhammasabhāvapaccavekkhaṇena hāpetabba”nti.",
  "tika-s0401t:1046_0": "Tathā amanasikārenāti yenākārena bhāvanamanuyuñjantassa saddhindriyaṃ balavaṃ jātaṃ,",
  "tika-s0401t:1046_1": "tenākārena bhāvanāya ananuyuñjanatoti vuttaṃ hoti. Idha duvidhena saddhindriyassa",
  "tika-s0401t:1046_2": "balavabhāvo attano vā paccayavisesena kiccuttariyato vīriyādīnaṃ vā mandakiccatāya.",
  "tika-s0401t:1046_3": "Tattha paṭhamavikappe hāpanavidhi dassito, dutiyavikappe pana yathā manasikaroto",
  "tika-s0401t:1046_4": "vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena vīriyādīnaṃ",
  "tika-s0401t:1046_5": "paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "tika-s0401t:1046_6": "Iminā nayena sesindriyesupi hāpanavidhi veditabbo.",
  "tika-s0401t:1047_0": "Vakkalittheravatthūti so hi āyasmā saddhādhimuttatāya katādhikāro satthu rūpadassanappasuto",
  "tika-s0401t:1047_1": "eva hutvā viharanto satthārā “kiṃ te, vakkali, iminā pūtikāyena diṭṭhena, yo kho,",
  "tika-s0401t:1047_2": "vakkali, dhammaṃ passati, so maṃ passatī”tiādinā nayena ovaditvā kammaṭṭhāne niyojitopi",
  "tika-s0401t:1047_3": "taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi. Atha naṃ satthā",
  "tika-s0401t:1047_4": "yathānisinnova obhāsavissajjanena attānaṃ dassetvā –",
  "tika-s0401t:1048": "“Pāmojjabahulo bhikkhu, pasanno buddhasāsane;",
  "tika-s0401t:1049": "Adhigacche padaṃ santaṃ, saṅkhārūpasamaṃ sukha”nti. –",
  "tika-s0401t:1050_0": "Gāthaṃ vatvā “ehi, vakkalī”ti āha. So teneva amatena abhisitto haṭṭhatuṭṭho hutvā",
  "tika-s0401t:1050_1": "vipassanaṃ paṭṭhapesi, saddhāya pana balavabhāvena vipassanāvīthiṃ na otari. Taṃ",
  "tika-s0401t:1050_2": "ñatvā bhagavā tassa indriyasamattappaṭipādanāya kammaṭṭhānaṃ sodhetvā adāsi. So satthārā",
  "tika-s0401t:1050_3": "dinnanaye ṭhatvā vipassanaṃ ussukkāpetvā maggappaṭipāṭiyā arahattaṃ pāpuṇi. Tena",
  "tika-s0401t:1050_4": "vuttaṃ – “vakkalittheravatthu cettha nidassana”nti. Etthāti saddhindriyassa adhimattabhāve",
  "tika-s0401t:1050_5": "sesindriyānaṃ sakiccākaraṇe. Itarakiccabhedanti upaṭṭhānādikiccavisesaṃ. Passaddhādīti",
  "tika-s0401t:1050_6": "ādi-saddena samādhiupekkhāsambojjhaṅgānaṃ saṅgaho. Hāpetabbanti yathā saddhindriyassa",
  "tika-s0401t:1050_7": "balavabhāvo dhammasabhāvapaccavekkhaṇena hāyati, evaṃ vīriyindriyassa adhimattatā",
  "tika-s0401t:1050_8": "passaddhiādibhāvanāya hāyati samādhipakkhiyattā tassā. Tathā hi samādhindriyassa",
  "tika-s0401t:1050_9": "adhimattataṃ kosajjapātato rakkhantī vīriyādibhāvanā viya vīriyindriyassa adhimattataṃ",
  "tika-s0401t:1050_10": "uddhaccapātato rakkhantī passaddhādibhāvanā ekaṃsato hāpeti. Tena vuttaṃ – “passaddhādibhāvanāya hāpetabba”nti.",
  "tika-s0401t:1051_0": "Soṇattherassa vatthūti sukhumālasoṇattherassa vatthu. So hi āyasmā satthu santike",
  "tika-s0401t:1051_1": "kammaṭṭhānaṃ gahetvā sītavane viharanto “mama sarīraṃ sukhumālaṃ, na ca sakkā sukheneva",
  "tika-s0401t:1051_2": "sukhaṃ adhigantuṃ, kilametvāpi samaṇadhammo kātabbo”ti ṭhānacaṅkamameva adhiṭṭhāya",
  "tika-s0401t:1051_3": "padhānamanuyuñjanto pādatalesu phoṭesu uṭṭhitesupi vedanaṃ ajjhupekkhitvā daḷhavīriyaṃ",
  "tika-s0401t:1051_4": "karonto accāraddhavīriyatāya visesaṃ nibbattetuṃ nāsakkhi. Satthā tattha gantvā vīṇūpamovādena",
  "tika-s0401t:1051_5": "ovaditvā vīriyasamatāyojanavidhiṃ dassento kammaṭṭhānaṃ visodhetvā gijjhakūṭaṃ gato.",
  "tika-s0401t:1051_6": "Theropi satthārā dinnanayena vīriyasamataṃ yojetvā bhāvento vipassanampi ussukkāpetvā",
  "tika-s0401t:1051_7": "arahatte patiṭṭhāsi. Tena vuttaṃ – “soṇattherassa vatthu dassetabba”nti. Sesesupīti",
  "tika-s0401t:1051_8": "satisamādhipaññindriyesupi.",
  "tika-s0401t:1052_0": "Samatanti saddhāpaññānaṃ aññamaññaṃ anūnādhikabhāvaṃ, tathā samādhivīriyānaṃ. Yathā",
  "tika-s0401t:1052_1": "hi saddhāpaññānaṃ visuṃ dhuriyadhammabhūtānaṃ kiccato aññamaññānativattanaṃ visesato",
  "tika-s0401t:1052_2": "icchitabbaṃ, yato nesaṃ samadhuratāya appanā sampajjati, evaṃ samādhivīriyānaṃ kosajjuddhaccapakkhikānaṃ",
  "tika-s0401t:1052_3": "samarasatāya sati aññamaññūpatthambhanato sampayuttadhammānaṃ antadvayapātābhāvena",
  "tika-s0401t:1052_4": "sammadeva appanā ijjhati. Balavasaddhotiādi byatirekamukhena vuttassevatthassa samatthanaṃ.",
  "tika-s0401t:1052_5": "Tassattho – yo balavatiyā saddhāya samannāgato avisadañāṇo, so mudhappasanno hoti,",
  "tika-s0401t:1052_6": "na aveccappasanno. Tathā hi avatthusmiṃ pasīdati seyyathāpi titthiyasāvakā. Kerāṭikapakkhanti",
  "tika-s0401t:1052_7": "sāṭheyyapakkhaṃ bhajati. Saddhāhīnāya paññāya atidhāvanto “deyyavatthupariccāgena",
  "tika-s0401t:1052_8": "vinā cittuppādamattenapi dānamayaṃ puññaṃ hotī”tiādīni parikappeti hetuppaṭirūpakehi",
  "tika-s0401t:1052_9": "vañcito, evaṃbhūto sukkhatakkaviluttacitto paṇḍitānaṃ vacanaṃ nādiyati, saññattiṃ",
  "tika-s0401t:1052_10": "na gacchati. Tenāha – “bhesajjasamuṭṭhito viya rogo atekiccho hotī”ti. Yathā cettha",
  "tika-s0401t:1052_11": "saddhāpaññānaṃ aññamaññaṃ samabhāvo atthāvaho, anatthāvaho visamabhāvo, evaṃ samādhivīriyānaṃ",
  "tika-s0401t:1052_12": "aññamaññaṃ avikkhepāvaho samabhāvo, itaro vikkhepāvaho cāti kosajjaṃ abhibhavati,",
  "tika-s0401t:1052_13": "tena appanaṃ na pāpuṇātīti adhippāyo. Uddhaccaṃ abhibhavatīti etthāpi eseva nayo.",
  "tika-s0401t:1052_14": "Taṃ ubhayanti saddhāpaññādvayaṃ samādhivīriyadvayañca. Samaṃ kattabbanti samarasaṃ kātabbaṃ.",
  "tika-s0401t:1053_0": "Samādhikammikassāti samathakammaṭṭhānikassa. Evanti evaṃ sante, saddhāya thokaṃ balavabhāve",
  "tika-s0401t:1053_1": "satīti attho. Saddahantoti “pathavī pathavīti manasikaraṇamattena kathaṃ jhānuppattī”ti",
  "tika-s0401t:1053_2": "acintetvā “addhā sammāsambuddhena vuttavidhi ijjhissatī”ti saddahanto saddhaṃ janento.",
  "tika-s0401t:1053_3": "Okappentoti ārammaṇaṃ anuppavisitvā viya adhimuccanavasena avakappento pakkhandanto.",
  "tika-s0401t:1053_4": "Ekaggatā balavatī vaṭṭati samādhippadhānattā jhānassa. Ubhinnanti samādhipaññānaṃ.",
  "tika-s0401t:1053_5": "Samādhikammikassa samādhino adhimattatā viya paññāya adhimattatāpi icchitabbāti āha",
  "tika-s0401t:1053_6": "– “samatāyapī”ti, samabhāvenapīti attho. Appanāti lokiyaappanā. Tathā hi “hotiyevā”ti",
  "tika-s0401t:1053_7": "sāsaṅkaṃ vadati. Lokuttarappanā pana tesaṃ samabhāveneva icchitā. Yathāha – “samathavipassanaṃ",
  "tika-s0401t:1053_8": "yuganaddhaṃ bhāvetī”ti.",
  "tika-s0401t:1054_0": "Yadi visesato saddhāpaññānaṃ samādhivīriyānañca samatāva icchitā, kathaṃ satīti āha",
  "tika-s0401t:1054_1": "– “sati pana sabbattha balavatī vaṭṭatī”ti. Sabbatthāti līnuddhaccapakkhikesu pañcasu",
  "tika-s0401t:1054_2": "indriyesu. Uddhaccapakkhike gaṇhanto “saddhāvīriyapaññāna”nti āha. Aññathāpīti ca",
  "tika-s0401t:1054_3": "gahetabbā siyā. Tathā hi kosajjapakkhikena ca samādhināicceva vuttaṃ, na “passaddhisamādhiupekkhāhī”ti.",
  "tika-s0401t:1054_4": "Sāti sati. Sabbesu rājakammesu niyutto sabbakammiko. Tenāti tena sabbattha icchitabbatthena",
  "tika-s0401t:1054_5": "kāraṇena. Āha aṭṭhakathāyaṃ. Sabbattha niyuttā sabbatthikā sabbattha līne uddhate",
  "tika-s0401t:1054_6": "ca citte icchitabbattā, sabbena vā līnuddhaccapakkhiyena bojjhaṅgagaṇena atthetabbāti",
  "tika-s0401t:1054_7": "sabbatthā, sāva sabbatthikā. Cittanti kusalacittaṃ. Tassa hi satipaṭisaraṇaṃ parāyaṇaṃ",
  "tika-s0401t:1054_8": "appattassa pattiyā anadhigatassa adhigamāya. Tenāha – “ārakkhapaccupaṭṭhānā”tiādi.",
  "tika-s0401t:1055_0": "Khandhādibhedesu anogāḷhapaññānanti pariyattibāhusaccavasenapi khandhāyatanādīsu",
  "tika-s0401t:1055_1": "appatiṭṭhitabuddhīnaṃ. Bahussutasevanā hi sutamayañāṇāvahā. Taruṇavipassanāsamaṅgīpi",
  "tika-s0401t:1055_2": "bhāvanāmayañāṇe ṭhitattā ekaṃsato paññavā eva nāma hotīti āha – “samapaññāsa…pe…",
  "tika-s0401t:1055_3": "puggalasevanā”ti. Ñeyyadhammassa gambhīrabhāvavasena tapparicchedakañāṇassa gambhīrabhāvaggahaṇanti",
  "tika-s0401t:1055_4": "āha – “gambhīresu khandhādīsu pavattāya gambhīrapaññāyā”ti. Tañhi ñeyyaṃ tādisāya",
  "tika-s0401t:1055_5": "paññāya caritabbato gambhīrañāṇacariyaṃ. Tassā vā paññāya tattha pabhedato pavatti",
  "tika-s0401t:1055_6": "gambhīrañāṇacariyā, tassā paccavekkhaṇāti āha – “gambhīrapaññāya pabhedapaccavekkhaṇā”ti.",
  "tika-s0401t:1056_0": "Pañcavidhabandhanakammakāraṇaṃ niraye nibbattasattassa yebhuyyena sabbapaṭhamaṃ karontīti",
  "tika-s0401t:1056_1": "devadūtasuttādīsu ādito vuttattā ca āha – “pañcavidhabandhanakammakāraṇato paṭṭhāyā”ti.",
  "tika-s0401t:1056_2": "Sakaṭavahanādikāleti ādi-saddena tadaññaṃ manussehi tiracchānehi ca vibādhitabbakālaṃ",
  "tika-s0401t:1056_3": "saṅgaṇhāti. Ekaṃ buddhantaranti idaṃ aparāparesu petesuyeva uppajjanakasattavasena",
  "tika-s0401t:1056_4": "vuttaṃ, ekaccānaṃ vā petānaṃ ekaccatiracchānānaṃ viya dīghāyukatā siyāti tathā vuttaṃ.",
  "tika-s0401t:1056_5": "Tathā hi kāḷo nāgarājā catunnaṃ buddhānaṃ sammukhībhāvaṃ labhitvā ṭhitopi metteyyassapi",
  "tika-s0401t:1056_6": "bhagavato sammukhībhāvaṃ labhissatīti vadanti, yatassa kappāyukatā vuttā.",
  "tika-s0401t:1057_0": "Evaṃ ānisaṃsadassāvinoti vīriyāyatto eva sabbo lokiyo lokuttaro ca visesādhigamoti",
  "tika-s0401t:1057_1": "evaṃ vīriye ānisaṃsadassanasīlassa. Gamanavīthinti sapubbabhāgaṃ nibbānagāminipaṭipadaṃ,",
  "tika-s0401t:1057_2": "saha vipassanāya ariyamaggappaṭipāṭi, sattavisuddhiparamparā vā. Sā hi “bhikkhuno",
  "tika-s0401t:1057_3": "vaṭṭaniyyānāya gantabbā paṭipajjitabbā paṭipadā”ti katvā gamanavīthi nāma.",
  "tika-s0401t:1058_0": "Kāyadaḷhībahuloti yathā tathā kāyassa daḷhīkammappasuto. Piṇḍapātanti raṭṭhapiṇḍaṃ.",
  "tika-s0401t:1058_1": "Paccayadāyakānaṃ attani kārassa attano sammāpaṭipattiyā mahapphalabhāvassa karaṇena",
  "tika-s0401t:1058_2": "piṇḍassa bhikkhāya paṭipūjanā piṇḍapātāpacāyanaṃ.",
  "tika-s0401t:1059_0": "Nīharantoti pattatthavikato nīharanto. Taṃ saddaṃ sutvāti taṃ upāsikāya vacanaṃ paṇṇasālādvāre",
  "tika-s0401t:1059_1": "ṭhitova pañcābhiññatāya dibbasotena sutvā. Manussasampatti, dibbasampatti, nibbānasampattīti",
  "tika-s0401t:1059_2": "imā tisso sampattiyo. Dātuṃ sakkhissasīti tayi katena dānamayena veyyāvaccamayena",
  "tika-s0401t:1059_3": "ca puññakammena khettavisesabhāvūpagamanena aparāparaṃ devamanussānaṃ sampattiyo",
  "tika-s0401t:1059_4": "ante nibbānasampattiñca dātuṃ sakkhissasīti thero attānaṃ pucchati. Sitaṃ karontoti",
  "tika-s0401t:1059_5": "“akiccheneva mayā vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto.",
  "tika-s0401t:1060_0": "Nipparissayakāloti nirupaddavakālo, tadā bhikkhusaṅghassa sulabhā paccayā hontīti",
  "tika-s0401t:1060_1": "paccayahetukā cittapīḷā natthīti adhippāyo. Passantānaṃyevāti anādare sāmivacanaṃ.",
  "tika-s0401t:1060_2": "Khīradhenunti khīradāyikaṃ dhenuṃ. Kiñcideva katvāti kiñcideva bhatikammaṃ katvā.",
  "tika-s0401t:1060_3": "Ucchuyantakammanti ucchuyantasālāya kātabbaṃ kiccaṃ. Tameva magganti upāsakena paṭipannamaggaṃ.",
  "tika-s0401t:1060_4": "Upakaṭṭhāyāti āsannāya. Vippaṭipannanti jātidhammakuladhammādilaṅghanena asammāpaṭipannaṃ.",
  "tika-s0401t:1060_5": "Evanti yathā asammāpaṭipanno putto tāya eva asammāpaṭipattiyā kulasantānato bāhiro",
  "tika-s0401t:1060_6": "hutvā pitu santikā dāyajjassa na bhāgī, evaṃ kusītopi teneva kusītabhāvena na sammāpaṭipanno",
  "tika-s0401t:1060_7": "satthu santikā laddhabbaariyadhanadāyajjassa na bhāgī. Āraddhavīriyova labhati sammāpaṭipajjanato.",
  "tika-s0401t:1060_8": "Uppajjati vīriyasambojjhaṅgoti yojanā, evaṃ sabbattha.",
  "tika-s0401t:1061": "Mahāti sīlādiguṇehi mahanto vipulo anaññasādhāraṇo. Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0401t:1062": "Yasmā satthusāsane pabbajitassa pabbajjūpagamanena sakyaputtiyabhāvo sañjāyati, tasmā buddhaputtabhāvaṃ dassento “asambhinnāyā”tiādimāha.",
  "tika-s0401t:1063_0": "Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā",
  "tika-s0401t:1063_1": "seyyasukhādianuyuñjanakānaṃ tiracchānagatikānaṃ puggalānaṃ dūrato vajjanā kusītapuggalaparivajjanāti",
  "tika-s0401t:1063_2": "āha – “kucchiṃ pūretvā ṭhitaajagarasadise”tiādi. “Divasaṃ caṅkamena nisajjāya āvaraṇīyehi",
  "tika-s0401t:1063_3": "dhammehi cittaṃ parisodhessāmā”tiādinā bhāvanārambhavasena āraddhavīriyānaṃ daḷhaparakkamānaṃ",
  "tika-s0401t:1063_4": "kālena kālaṃ upasaṅkamanā āraddhavīriyapuggalasevanāti āha – “āraddhavīriye”tiādi.",
  "tika-s0401t:1063_5": "Visuddhimagge pana jātimahattapaccavekkhaṇā sabrahmacārimahattapaccavekkhaṇāti idaṃ",
  "tika-s0401t:1063_6": "dvayaṃ na gahitaṃ, thinamiddhavinodanatā sammappadhānapaccavekkhaṇatāti idaṃ dvayaṃ",
  "tika-s0401t:1063_7": "gahitaṃ. Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa",
  "tika-s0401t:1063_8": "vīriyāyattatādassanabhāvato, thinamiddhavinodanaṃ pana tadadhimuttatāya eva gahitaṃ",
  "tika-s0401t:1063_9": "hoti. Vīriyuppādane yuttappayuttassa thinamiddhavinodanaṃ atthasiddhamevāti. Tattha",
  "tika-s0401t:1063_10": "thinamiddhavinodanakusītapuggalaparivajjanaāraddhavīriyapuggalasevanatadadhi- muttatāpaṭipakkhavidhamanapaccayūpasaṃhāravasena",
  "tika-s0401t:1063_11": "apāyabhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.",
  "tika-s0401t:1064_0": "Buddhānussatiyā upacārasamādhiniṭṭhattā vuttaṃ – “yāva upacārā”ti. Sakalasarīraṃ",
  "tika-s0401t:1064_1": "pharamānoti pītisamuṭṭhānehi paṇītarūpehi sakalasarīraṃ pharamāno, dhammasaṅghaguṇe",
  "tika-s0401t:1064_2": "anussarantassapi yāva upacārā sakalasarīraṃ pharamāno pītisambojjhaṅgo uppajjatīti",
  "tika-s0401t:1064_3": "evaṃ sesaanussatīsu, pasādanīyasuttantapaccavekkhaṇāya ca yojetabbaṃ tassāpi vimuttāyatanabhāvena",
  "tika-s0401t:1064_4": "taggatikattā. Evarūpe kāleti “dubbhikkhabhayādīsū”ti vuttakāle. Samāpatti…pe… na",
  "tika-s0401t:1064_5": "samudācarantīti idaṃ upasamānussatiyā vasena vuttaṃ. Saṅkhārānañhi vasena sappadesavūpasamepi",
  "tika-s0401t:1064_6": "nippadesavūpasame viya tathā saññāya pavattito bhāvanāmanasikāro kilesavikkhambhanasamattho",
  "tika-s0401t:1064_7": "hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa",
  "tika-s0401t:1064_8": "upādāya hotīti. Tattha “vikkhambhitā kilesā”ti pāṭho. Na samudācarantīti iti-saddo",
  "tika-s0401t:1064_9": "kāraṇattho. Yasmā na samudācaranti, tasmā taṃ nesaṃ asamudācāraṃ paccavekkhantassāti",
  "tika-s0401t:1064_10": "yojanā. Na hi kilese paccavekkhantassa bojjhaṅguppatti yuttā, pasādanīyesu ṭhānesu",
  "tika-s0401t:1064_11": "pasādasinehābhāvena lūkhahadayatāya lūkhatā. Sā tattha ādaragāravākaraṇena viññāyatīti",
  "tika-s0401t:1064_12": "āha – “asakkaccakiriyāya saṃsūcitalūkhabhāve”ti.",
  "tika-s0401t:1065_0": "Paṇītabhojanasevanatāti paṇītasappāyabhojanasevanatā. Utuiriyāpathasukhaggahaṇena",
  "tika-s0401t:1065_1": "sappāyautuiriyāpathaggahaṇaṃ daṭṭhabbaṃ. Tañhi tividhampi sappāyaṃ seviyamānaṃ kāyassa",
  "tika-s0401t:1065_2": "kalyatāpādanavasena cittassa kalyataṃ āvahantaṃ duvidhāyapi passaddhiyā kāraṇaṃ hoti.",
  "tika-s0401t:1065_3": "Ahetukasattesu labbhamānaṃ sukhadukkhanti ayameko anto, issarādivisamahetukanti pana",
  "tika-s0401t:1065_4": "ayaṃ dutiyo. Ete ubho ante anupagamma yathāsakaṃ kammunā hotīti ayaṃ majjhimā paṭipatti.",
  "tika-s0401t:1065_5": "Majjhatto payogo yassa so majjhattapayogo, tassa bhāvo majjhattapayogatā. Ayañhi",
  "tika-s0401t:1065_6": "sabhāvāsāraddhatāya taṃpassaddhakāyatāya kāraṇaṃ hoti, passaddhidvayaṃ āvahati. Eteneva",
  "tika-s0401t:1065_7": "sāraddhakāyapuggalaparivajjanapassaddhakāyapuggalasevanānaṃ tadāvahanatā saṃvaṇṇitāti daṭṭhabbaṃ.",
  "tika-s0401t:1066": "Vatthuvisadakiriyā indriyasamattappaṭipādanā ca paññāvahā vuttā, samādhānāvahāpi tā honti. Samādhānāvahabhāveneva paññāvahabhāvatoti vuttaṃ – “vatthuvisadakiriyā…pe… veditabbā”ti.",
  "tika-s0401t:1067_0": "Kāraṇakosallabhāvanākosallānaṃ nānantariyabhāvato rakkhanākosallassa ca taṃmūlakattā",
  "tika-s0401t:1067_1": "“nimittakusalatā nāma kasiṇanimittassa uggahakusalatā”icceva vuttaṃ. Kasiṇanimittassāti",
  "tika-s0401t:1067_2": "ca nidassanamattaṃ daṭṭhabbaṃ. Asubhanimittādikassapi hi yassa kassaci jhānuppattinimittassa",
  "tika-s0401t:1067_3": "uggahakosallaṃ nimittakusalatā evāti. Atisithilavīriyatādīhīti ādi-saddena paññāpayogamandataṃ",
  "tika-s0401t:1067_4": "payogavekallañca saṅgaṇhāti. Tassa paggaṇhananti tassa līnassa cittassa dhammavicayasambojjhaṅgādisamuṭṭhāpanena",
  "tika-s0401t:1067_5": "layāpattito samuddharaṇaṃ. Vuttañhetaṃ bhagavatā –",
  "tika-s0401t:1068_0": "“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa",
  "tika-s0401t:1068_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.",
  "tika-s0401t:1068_2": "Taṃ kissa hetu? Līnaṃ, bhikkhave, cittaṃ, taṃ etehi dhammehi susamuṭṭhāpayaṃ hoti.",
  "tika-s0401t:1068_3": "Seyyathāpi, bhikkhave, puriso parittaṃ aggiṃ ujjāletukāmo assa. So tattha sukkhāni",
  "tika-s0401t:1068_4": "ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya,",
  "tika-s0401t:1068_5": "mukhavātañca dadeyya, na ca paṃsukena okireyya, bhabbo nu kho so puriso parittaṃ",
  "tika-s0401t:1068_6": "aggiṃ ujjāletunti? Evaṃ, bhante”ti.",
  "tika-s0401t:1069": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbā, sā anantaraṃ vibhāvitā eva.",
  "tika-s0401t:1070_0": "Accāraddhavīriyatādīhīti ādi-saddena paññāpayogabalavataṃ pamoduppilāpanañca saṅgaṇhāti.",
  "tika-s0401t:1070_1": "Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena",
  "tika-s0401t:1070_2": "uddhatāpattito nisedhanaṃ. Vuttampi cetaṃ bhagavatā –",
  "tika-s0401t:1071_0": "“Yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa",
  "tika-s0401t:1071_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0401t:1071_2": "Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamaṃ hoti.",
  "tika-s0401t:1071_3": "Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "tika-s0401t:1071_4": "allāni ceva tiṇāni pakkhipeyya, allāni ca gomayāni nikkhipeyya, allāni ca kaṭṭhāni",
  "tika-s0401t:1071_5": "pakkhipeyya, mukhavātañca na dadeyya, paṃsukena ca okireyya, bhabbo nu kho so puriso",
  "tika-s0401t:1071_6": "mahantaṃ aggikkhandhaṃ nibbāpetunti? Evaṃ, bhante”ti.",
  "tika-s0401t:1072_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti",
  "tika-s0401t:1072_1": "veditabbā. Tattha passaddhisambojjhaṅgassa bhāvanā vuttā eva, samādhisambojjhaṅgassa",
  "tika-s0401t:1072_2": "vuccamānā, itarassa anantaraṃ vakkhati.",
  "tika-s0401t:1073_0": "Paññāpayogamandatāyāti paññābyāpārassa appakabhāvena. Yathā hi dānaṃ alobhappadhānaṃ,",
  "tika-s0401t:1073_1": "sīlaṃ adosappadhānaṃ, evaṃ bhāvanā amohappadhānā. Tattha yadā paññā na balavatī hoti,",
  "tika-s0401t:1073_2": "tadā bhāvanā pubbenāparaṃ visesāvahā na hoti. Anabhisaṅgato viya āhāro purisassa,",
  "tika-s0401t:1073_3": "yogino cittassa abhiruciṃ na janeti, tena taṃ nirassādaṃ hoti. Tathā bhāvanāya sammadeva",
  "tika-s0401t:1073_4": "avīthipaṭipattiyā upasamasukhaṃ na vindati, tenapi cittaṃ nirassādaṃ hoti. Tena vuttaṃ",
  "tika-s0401t:1073_5": "– “paññāpayogamandatāyā…pe… nirassādaṃ hotī”ti. Tassa saṃveguppādanaṃ pasāduppādanañca",
  "tika-s0401t:1073_6": "tikicchananti taṃ dassento, “aṭṭha saṃvegavatthūnī”tiādimāha. Tattha jātijarābyādhimaraṇāni",
  "tika-s0401t:1073_7": "yathārahaṃ sugatiyaṃ duggatiyañca hontīti tadaññameva pañcavidhabandhanādikhuppipāsādiaññamaññaviheṭhanādihetukaṃ",
  "tika-s0401t:1073_8": "apāyadukkhaṃ daṭṭhabbaṃ. Tayidaṃ sabbaṃ tesaṃ tesaṃ sattānaṃ paccuppannabhavanissitaṃ",
  "tika-s0401t:1073_9": "gahitanti atīte anāgate ca kāle vaṭṭamūlakadukkhāni visuṃ gahitāni. Ye pana sattā",
  "tika-s0401t:1073_10": "āhārūpajīvino, tattha ca uṭṭhānaphalūpajīvino, tesaṃ aññehi asādhāraṇajīvitadukkhaṃ",
  "tika-s0401t:1073_11": "aṭṭhamaṃ saṃvegavatthu gahitanti daṭṭhabbaṃ. Ayaṃ vuccati samaye sampahaṃsanatāti",
  "tika-s0401t:1073_12": "ayaṃ bhāvanācittassa sampahaṃsitabbasamaye vuttanayeneva saṃvegajananavasena ceva",
  "tika-s0401t:1073_13": "pasāduppādanavasena ca sammadeva pahaṃsanā, saṃvegajananapubbakapasāduppādanena tosanāti attho.",
  "tika-s0401t:1074_0": "Sammāpaṭipattiṃ āgammāti līnuddhaccavirahena samathavīthipaṭipattiyā ca sammā avisamaṃ",
  "tika-s0401t:1074_1": "sammadeva bhāvanāpaṭipattiṃ āgamma. Alīnantiādīsu kosajjapakkhiyānaṃ dhammānaṃ anadhimattatāya",
  "tika-s0401t:1074_2": "alīnaṃ, uddhaccapakkhikānaṃ anadhimattatāya anuddhataṃ, paññāpayogasampattiyā upasamasukhādhigamena",
  "tika-s0401t:1074_3": "ca anirassādaṃ, tato eva ārammaṇe samappavattaṃ samathavīthipaṭipannaṃ. Alīnānuddhatāhi",
  "tika-s0401t:1074_4": "vā ārammaṇe samappavattaṃ, anirassādatāya samathavīthipaṭipannaṃ. Samappavattiyā",
  "tika-s0401t:1074_5": "vā alīnaṃ anuddhataṃ, samathavīthipaṭipattiyā anirassādanti daṭṭhabbaṃ. Tattha alīnatāya",
  "tika-s0401t:1074_6": "paggahe, anuddhatatāya niggahe, anirassādatāya sampahaṃsane na byāpāraṃ āpajjati.",
  "tika-s0401t:1074_7": "Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa",
  "tika-s0401t:1074_8": "paggahaniggahasampahaṃsanesu byāvaṭatāsaṅkhātaṃ paṭipakkhaṃ abhibhuyya ajjhupekkhanā",
  "tika-s0401t:1074_9": "vuccati. Paṭipakkhavikkhambhanato vipassanāya adhiṭṭhānabhāvūpagamanato ca upacārajjhānampi",
  "tika-s0401t:1074_10": "samādhānakiccanipphattiyā puggalassa samāhitabhāvasādhanamevāti tattha samadhurabhāvenāha",
  "tika-s0401t:1074_11": "– “upacāraṃ vā appanaṃ vā”ti. Esa uppajjatīti esa samādhisambojjhaṅgo anuppanno uppajjati.",
  "tika-s0401t:1075_0": "Anurodhavirodhappahānavasena majjhattabhāvo upekkhāsambojjhaṅgassa kāraṇaṃ tasmiṃ",
  "tika-s0401t:1075_1": "sati sijjhanato, asati ca asijjhanato, so ca majjhattabhāvo visayavasena duvidhoti",
  "tika-s0401t:1075_2": "āha – “sattamajjhattatā saṅkhāramajjhattatā”ti. Tadubhayena ca virujjhanaṃ passaddhisambojjhaṅgabhāvanāya",
  "tika-s0401t:1075_3": "eva dūrīkatanti anurujjhanasseva pahānavidhiṃ dassetuṃ – “sattamajjhattatā”tiādi",
  "tika-s0401t:1075_4": "vuttaṃ. Tenāha – “sattasaṅkhārakelāyanapuggalaparivajjanatā”ti. Upekkhāya hi visesato",
  "tika-s0401t:1075_5": "rāgo paṭipakkho. Tathā cāha – “upekkhā rāgabahulassa visuddhimaggo”ti. Dvīhākārehīti",
  "tika-s0401t:1075_6": "kammassakatāpaccavekkhaṇaṃ, attasuññatāpaccavekkhaṇanti, imehi dvīhi kāraṇehi. Dvīhevāti",
  "tika-s0401t:1075_7": "avadhāraṇaṃ saṅkhyāsamānatādassanatthaṃ. Saṅkhyā eva hettha samānā, na saṅkhyeyyaṃ",
  "tika-s0401t:1075_8": "sabbathā samānanti. Assāmikabhāvo anattaniyatā. Sati hi attani tassa kiñcanabhāvena",
  "tika-s0401t:1075_9": "cīvaraṃ aññaṃ vā kiñci attaniyaṃ nāma siyā, so pana koci natthevāti adhippāyo. Anaddhaniyanti",
  "tika-s0401t:1075_10": "na addhānakkhamaṃ, na ciraṭṭhāyī ittaraṃ aniccanti attho. Tāvakālikanti tasseva vevacanaṃ.",
  "tika-s0401t:1076": "Mamāyatīti mamattaṃ karoti, mamāti taṇhāya pariggayha tiṭṭhati. Dhanāyantāti dhanaṃ dabbaṃ karontā.",
  "tika-s0401t:1077_0": "419. Sammādassanalakkhaṇāti sammā aviparītaṃ aniccādivasena dassanasabhāvā. Sammāabhiniropanalakkhaṇoti",
  "tika-s0401t:1077_1": "sammadeva ārammaṇe cittassa abhiniropanasabhāvo. Caturaṅgasamannāgatā vācā janaṃ",
  "tika-s0401t:1077_2": "saṅgaṇhātīti tabbipakkhaviratisabhāvā sammāvācā bhedakaramicchāvācāpahānena jane",
  "tika-s0401t:1077_3": "sampayutte ca pariggaṇhanakiccavatī hotīti “pariggahalakkhaṇā”ti vuttā. Visaṃvādanādikiccatāya",
  "tika-s0401t:1077_4": "hi lūkhānaṃ apariggāhakānaṃ musāvādādīnaṃ paṭipakkhabhūtā siniddhabhāvena pariggahaṇasabhāvā",
  "tika-s0401t:1077_5": "sammājappanakiccā sammāvācā tappaccayasubhāsitasampaṭiggāhake jane sampayuttadhamme",
  "tika-s0401t:1077_6": "ca pariggaṇhantī pavattatīti pariggahalakkhaṇā. Yathā cīvarakammādippayogasaṅkhāto",
  "tika-s0401t:1077_7": "kammanto kātabbaṃ cīvararajanādikaṃ samuṭṭhāpeti nipphādeti, taṃtaṃkiriyānipphādako",
  "tika-s0401t:1077_8": "vā cetanāsaṅkhāto kammanto hatthacalanādikaṃ kiriyaṃ samuṭṭhāpeti, evaṃ sāvajjakattabbakiriyāsamuṭṭhāpakamicchākammantappahānena",
  "tika-s0401t:1077_9": "sammākammanto niravajjassa kattabbassa niravajjākārena samuṭṭhāpanakiccavā hotīti",
  "tika-s0401t:1077_10": "āha – “sammāsamuṭṭhāpanalakkhaṇo”ti. Sampayuttadhammānaṃ vā ukkhipanaṃ samuṭṭhāpanaṃ",
  "tika-s0401t:1077_11": "kāyikakiriyāya bhārukkhipanaṃ viya. Sammāvodāpanalakkhaṇoti jīvamānassa puggalassa,",
  "tika-s0401t:1077_12": "sampayuttadhammānaṃ vā jīvitindriyavuttiyā, ājīvasseva vā sammadeva sodhanaṃ vodāpanaṃ",
  "tika-s0401t:1077_13": "lakkhaṇaṃ etassāti sammāvodāpanalakkhaṇo. Atha vā kāyavācānaṃ khandhasantānassa ca",
  "tika-s0401t:1077_14": "saṃkilesabhūtamicchāājīvappahānena sammāājīvo “vodāpanalakkhaṇo”ti vutto. Sammāvāyāmasatisamādhīsu",
  "tika-s0401t:1077_15": "vattabbaṃ heṭṭhā vuttameva.",
  "tika-s0401t:1078_0": "Paññāya kusalānaṃ dhammānaṃ pubbaṅgamabhāvato sabbepi akusalā dhammā tassā paṭipakkhāvāti",
  "tika-s0401t:1078_1": "vuttaṃ – “aññehipi attano paccanīkakilesehi saddhi”nti. Atha vā attano paccanīkakilesā",
  "tika-s0401t:1078_2": "diṭṭhekaṭṭhā avijjādayo paññāya ujupaccanīkabhāvato. Passatīti passantī viya hoti",
  "tika-s0401t:1078_3": "vibandhābhāvato. Tenāha – “tappaṭicchādaka…pe… asammohato”ti. Sammāsaṅkappādīnaṃ",
  "tika-s0401t:1078_4": "micchāsaṅkappādayo ujuvipaccanīkāti āha – “sammāsaṅkappādayo…pe… pajahantī”ti. Tathevāti",
  "tika-s0401t:1078_5": "iminā attano paccanīkakilesehi saddhinti imamatthaṃ anukaḍḍhati. Visesatoti sammādiṭṭhiyā",
  "tika-s0401t:1078_6": "vuttakiccato visesena. Etthāti etesu sammāsaṅkappādīsu.",
  "tika-s0401t:1079_0": "Esā sammādiṭṭhi nāmāti lokiyaṃ lokuttarañca ekajjhaṃ katvā vadati missakatābhāvato.",
  "tika-s0401t:1079_1": "Tenāha – “pubbabhāge”tiādi. Ekārammaṇā nibbānārammaṇattā. Kiccatoti pubbabhāge dukkhādīhi",
  "tika-s0401t:1079_2": "ñāṇehi kātabbakiccassa idha nipphattito, imasseva vā ñāṇassa dukkhādippakāsanakiccato.",
  "tika-s0401t:1079_3": "Cattāri nāmāni labhati dukkhapariññādicatukiccasādhanato. Tīṇi nāmāni labhati kāmasaṅkappādippahānakiccanipphattito.",
  "tika-s0401t:1079_4": "Sikkhāpadavibhaṅge “viraticetanā taṃsampayuttā ca dhammā sikkhāpadānī”ti vuttāni,",
  "tika-s0401t:1079_5": "tattha padhānānaṃ viraticetanānaṃ vasena “viratiyopi honti cetanādayopī”ti āha. “Sammā",
  "tika-s0401t:1079_6": "vadati etāyā”tiādinā atthasambhavato sammāvācādayo tayo viratiyopi honti cetanādayopi.",
  "tika-s0401t:1079_7": "Musāvādādīhi viramaṇakāle viratiyo, subhāsitādivācābhāsanādikāle cetanādayo yojetabbā.",
  "tika-s0401t:1079_8": "Maggakkhaṇe pana viratiyova maggalakkhaṇappattito. Na hi cetanā niyyānasabhāvā. Atha",
  "tika-s0401t:1079_9": "vā ekassa ñāṇassa dukkhādiñāṇatā viya ekāya viratiyā musāvādādiviratibhāvo viya ca",
  "tika-s0401t:1079_10": "ekāya cetanāya sammāvācādikiccattayasādhanasabhāvā sammāvācādibhāvāsiddhito “maggakkhaṇe",
  "tika-s0401t:1079_11": "viratiyovā”ti vuttaṃ.",
  "tika-s0401t:1080_0": "Cattāri nāmāni labhatīti catusammappadhānacatusatipaṭṭhānavasena labhati. Maggakkhaṇeti",
  "tika-s0401t:1080_1": "ānetvā sambandho. Pubbabhāgepi maggakkhaṇepi sammāsamādhi evāti yadipi samādhiupakārakānaṃ",
  "tika-s0401t:1080_2": "abhiniropanānumajjanasampiyāyanabrūhanasantasukhānaṃ vitakkādīnaṃ vasena catūhi jhānehi",
  "tika-s0401t:1080_3": "sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0401t:1080_4": "sati viya ca asubhāsukhāniccānattesu kāyādīsu subhādisaññāpahānalakkhaṇaṃ catusatikiccaṃ,",
  "tika-s0401t:1080_5": "eko samādhi catujjhānasamādhikiccaṃ na sādhetīti pubbabhāgepi paṭhamajjhānasamādhi,",
  "tika-s0401t:1080_6": "paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhi,",
  "tika-s0401t:1080_7": "catutthajjhānasamādhi eva maggakkhaṇepīti attho.",
  "tika-s0401t:1081_0": "“Kiṃ panāyaṃ maggadhammānaṃ desanānukkamo, kevalaṃ vācāya kamavattinibhāvato, udāhu",
  "tika-s0401t:1081_1": "kañci visesaṃ upādāyā”ti vicāraṇāyaṃ kañci visesaṃ upādāyāti dassento āha – “imesū”tiādi.",
  "tika-s0401t:1081_2": "Tattha bhāvanānubhāvā hitaphalāya sātisayaṃ tikkhavisadabhāvappattiyā acchariyabbhutasamatthatāyogena",
  "tika-s0401t:1081_3": "sabbaso paṭipakkhavidhamanena yāthāvato dhammasabhāvabodhanena ca sammādiṭṭhiyā bahukāratā",
  "tika-s0401t:1081_4": "veditabbā. Tenāha – “ayaṃ hī”tiādi.",
  "tika-s0401t:1082": "Tassāti sammādiṭṭhiyā. Bahukāroti dhammasampaṭivedhe bahūpakāro. Idāni tamatthaṃ upamāhi vibhāvetuṃ, “yathā hī”tiādi vuttaṃ.",
  "tika-s0401t:1083_0": "Vacībhedassa kārako vitakko sāvajjānavajjavacībhedanivattanappavattanākārāya sammāvācāyapi",
  "tika-s0401t:1083_1": "upakārako evāti āha – “svāyaṃ…pe… sammāvācāyapi upakārako”ti. Sammāsaṅkappo hi saccavācāya",
  "tika-s0401t:1083_2": "virativācāyapi visesapaccayo micchāsaṅkappatadekaṭṭhakilesappahānato.",
  "tika-s0401t:1084_0": "Saṃvidahitvātiādīsu sammā vidahanaṃ kammantappayojanañca ekantānavajjavacīkāyakammavasena",
  "tika-s0401t:1084_1": "icchitabbanti virativācāvasena saṃvidahanaṃ viratikammantasseva payojanañca nidassitanti",
  "tika-s0401t:1084_2": "daṭṭhabbaṃ. Evaṃ hissa sammāvācāya sammākammantassāpi bahukāratā jotitā siyā. Vacībhedaniyāmikā",
  "tika-s0401t:1084_3": "hi vacīduccaritavirati kāyikakiriyaniyāmikāya kāyaduccaritaviratiyā upakārikā. Tathā",
  "tika-s0401t:1084_4": "hi visaṃvādanādimicchāvācato avirato micchākammantatopi na viramateva. Yathāha –",
  "tika-s0401t:1084_5": "“ekaṃ dhammaṃ atītassa…pe… natthi pāpaṃ akāriya”nti. Tasmā avisaṃvādanādisammāvācāya",
  "tika-s0401t:1084_6": "ṭhito sammākammantampi pūretiyevāti vacīduccaritavirati kāyaduccaritaviratiyā upakārikā.",
  "tika-s0401t:1085_0": "Yasmā ājīvapārisuddhi nāma dussīlyappahānapubbikā, tasmā sammāvācākammantānantaraṃ",
  "tika-s0401t:1085_1": "sammāājīvo desitoti dassetuṃ – “catubbidhaṃ panā”tiādi vuttaṃ. Ettāvatāti parisuddhasīlājīvikāmattena.",
  "tika-s0401t:1085_2": "Idaṃ vīriyanti catusammappadhānavīriyaṃ.",
  "tika-s0401t:1086_0": "Vīriyārambhopi sammāsatipariggahito eva nibbānāvaho, na kevaloti dassetuṃ – “tato”tiādi",
  "tika-s0401t:1086_1": "vuttaṃ. Sūpaṭṭhitāti bahiddhāvikkhepaṃ pahāya suṭṭhu upaṭṭhitā kātabbā. Samādhissa",
  "tika-s0401t:1086_2": "upakāradhammā nāma yathāvuttavatthuvisadakiriyādayo. Tappaṭipakkhato anupakāradhammā",
  "tika-s0401t:1086_3": "veditabbā. Gatiyoti nipphattiyo. Samanvesitvāti sammā pariyesitvā.",
  "tika-s0401t:1087_0": "427. Yathā itthīsu kathā pavattā adhitthīti vuccati, evaṃ attānaṃ adhikicca pavattā",
  "tika-s0401t:1087_1": "ajjhattaṃ. “Evaṃ pavattamānā mayaṃ ‘attā’ti gahaṇaṃ gamissāmā”ti iminā viya adhippāyena",
  "tika-s0401t:1087_2": "attānaṃ adhikicca uddissa pavattā sattasantatipariyāpannā ajjhattaṃ. Tasmiṃ ajjhattarūpe,",
  "tika-s0401t:1087_3": "attano kesādivatthuke kasiṇarūpeti attho. Parikammavasena ajjhattaṃ rūpasaññīti parikammakaraṇavasena",
  "tika-s0401t:1087_4": "ajjhattaṃ rūpasaññī, na appanāvasena. Na hi paṭibhāganimittārammaṇā appanā ajjhattavisayā",
  "tika-s0401t:1087_5": "sambhavati. Taṃ pana ajjhattaṃ parikammavasena laddhaṃ kasiṇanimittaṃ avisuddhameva",
  "tika-s0401t:1087_6": "hoti, na bahiddhā parikammavasena laddhaṃ viya visuddhaṃ. Tenāha – “taṃ panā”tiādi.",
  "tika-s0401t:1088_0": "Yassevaṃ parikammaṃ ajjhattaṃ uppannanti yassa puggalassa evaṃ vuttappakārena ajjhattaṃ",
  "tika-s0401t:1088_1": "parikammaṃ jātaṃ. Nimittaṃ pana bahiddhāti paṭibhāganimittaṃ sasantatipariyāpannaṃ",
  "tika-s0401t:1088_2": "na hotīti bahiddhā. Parittānīti yathāladdhāni suppasarāvamattāni. Tenāha – “avaḍḍhitānī”ti.",
  "tika-s0401t:1088_3": "Parittavasenevāti vaṇṇavasena ābhoge vijjamānepi parittavaseneva idaṃ abhibhāyatanaṃ",
  "tika-s0401t:1088_4": "vuttaṃ parittatā hettha abhibhavanassa kāraṇaṃ. Vaṇṇābhoge satipi asatipi abhibhavatīti",
  "tika-s0401t:1088_5": "abhibhu, parikammaṃ, ñāṇaṃ vā. Abhibhu āyatanaṃ etassāti abhibhāyatanaṃ, jhānaṃ.",
  "tika-s0401t:1088_6": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ. Atha vā ārammaṇābhibhavanato",
  "tika-s0401t:1088_7": "abhibhu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-s0401t:1088_8": "cāti sasampayuttajjhānaṃ abhibhāyatanaṃ. Abhibhāyatanabhāvanā nāma tikkhapaññasseva",
  "tika-s0401t:1088_9": "sambhavati, na itarassāti āha – “ñāṇuttariko puggalo”ti. Abhibhavitvā samāpajjatīti",
  "tika-s0401t:1088_10": "ettha abhibhavanaṃ samāpajjanañca upacārajjhānādhigamanasamanantarameva appanājhānuppādananti",
  "tika-s0401t:1088_11": "āha – “saha nimittuppādenevettha appanaṃ pāpetī”ti. Saha nimittuppādenāti ca appanāparivāsābhāvassa",
  "tika-s0401t:1088_12": "lakkhaṇavacanametaṃ. Yo khippābhiññoti vuccati, tatopi ñāṇuttarasseva abhibhāyatanabhāvanā.",
  "tika-s0401t:1088_13": "Etthāti etasmiṃ nimitte. Appanaṃ pāpetīti bhāvanāappanaṃ neti.",
  "tika-s0401t:1089_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā",
  "tika-s0401t:1089_1": "pavattanti, te upacārajjhānapakkhikā eva, tadanantaraṃ bhavaṅgaparivāsena upacārasevanāya",
  "tika-s0401t:1089_2": "ca vinā appanā hoti, saha nimittuppādeneva appanaṃ pāpetī”ti vadanti, taṃ tesaṃ matimattaṃ.",
  "tika-s0401t:1089_3": "Na hi pārivāsikaparikammena appanāvāro icchito, nāpi mahaggatappamāṇajjhānesu viya",
  "tika-s0401t:1089_4": "upacārajjhāne ekantato paccavekkhaṇā icchitabbā. Tasmā upacārajjhānādhigamato paraṃ",
  "tika-s0401t:1089_5": "katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ",
  "tika-s0401t:1089_6": "pāpetī”ti vutto. Saha nimittuppādenāti ca adhippāyikamidaṃ vacanaṃ, na nītatthaṃ,",
  "tika-s0401t:1089_7": "tattha adhippāyo vuttanayeneva veditabbo. Na antosamāpattiyaṃ tadā tathārūpassa ābhogassa",
  "tika-s0401t:1089_8": "asambhavato. Samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ",
  "tika-s0401t:1089_9": "abhibhavanākāraṃ gahetvā pavattoti daṭṭhabbaṃ. Abhidhammaṭṭhakathāyaṃ pana “imināssa",
  "tika-s0401t:1089_10": "pubbābhogo kathito”ti vuttaṃ. Antosamāpattiyaṃ tadā tathā ābhogābhāve kasmā jhānasaññāyapīti",
  "tika-s0401t:1089_11": "vuttanti āha – “abhibhavasaññā hissa antosamāpattiyampi atthī”ti.",
  "tika-s0401t:1090_0": "Vaḍḍhitappamāṇānīti vipulappamāṇānīti attho, na ekaṅguladvaṅgulādivaḍḍhiṃ pāpitāni",
  "tika-s0401t:1090_1": "tathā vaḍḍhanassevettha asambhavato. Tenāha – “mahantānī”ti. Bhattavaḍḍhitakanti",
  "tika-s0401t:1090_2": "bhuñjanabhājane vaḍḍhetvā dinnaṃ bhattaṃ, ekāsane purisena bhuñjitabbabhattato upaḍḍhabhattanti attho.",
  "tika-s0401t:1091_0": "Rūpe saññā rūpasaññā, sā assa atthīti rūpasaññī, na rūpasaññī arūpasaññī. Saññāsīsena",
  "tika-s0401t:1091_1": "jhānaṃ vadati. Rūpasaññāya anuppādanamevettha alābhitā. Bahiddhāva uppannanti bahiddhāvatthusmiṃyeva",
  "tika-s0401t:1091_2": "uppannaṃ. Ettha ca –",
  "tika-s0401t:1092_0": "“Ajjhattaṃ rūpasaññī bahiddhā rūpāni passati parittāni suvaṇṇadubbaṇṇāni. Ajjhattaṃ",
  "tika-s0401t:1092_1": "rūpasaññī bahiddhā rūpāni passati appamāṇāni suvaṇṇadubbaṇṇāni. Ajjhattaṃ arūpasaññī",
  "tika-s0401t:1092_2": "bahiddhā rūpāni passati parittāni suvaṇṇadubbaṇṇāni. Ajjhattaṃ arūpasaññī bahiddhā",
  "tika-s0401t:1092_3": "rūpāni passati appamāṇāni suvaṇṇadubbaṇṇānī”ti –",
  "tika-s0401t:1093_0": "Evamidha cattāri abhibhāyatanāni āgatāni. Abhidhamme pana “ajjhattaṃ arūpasaññī bahiddhā",
  "tika-s0401t:1093_1": "rūpāni passati parittāni suvaṇṇadubbaṇṇāni, appamāṇāni suvaṇṇadubbaṇṇānī”ti evamāgatāni.",
  "tika-s0401t:1093_2": "Tattha ca kāraṇaṃ abhidhammaṭṭhakathāyaṃ vuttameva. Tathā hi vuttaṃ aṭṭhasāliniyaṃ –",
  "tika-s0401t:1094_0": "“Kasmā pana yathā suttante ‘ajjhattaṃ rūpasaññī eko bahiddhā rūpāni passati parittānī’tiādi",
  "tika-s0401t:1094_1": "vuttaṃ, evaṃ avatvā idha catūsupi abhibhāyatanesu ajjhattaṃ arūpasaññitāva vuttāti.",
  "tika-s0401t:1094_2": "Ajjhattarūpānaṃ anabhibhavanīyato. Tattha vā hi idha vā bahiddhā rūpāneva abhibhavitabbāni,",
  "tika-s0401t:1094_3": "tasmā tāni niyamato vattabbānī”ti.",
  "tika-s0401t:1095_0": "Tatrāpi idhapi vuttāni “ajjhattaṃ rūpasaññī ajjhattaṃ arūpasaññīti idaṃ pana satthu",
  "tika-s0401t:1095_1": "desanāvilāsamattamevā”ti. Ayaṃ panettha adhippāyo – idha vaṇṇābhogarahitāni sahitāni",
  "tika-s0401t:1095_2": "ca sabbāni parittāni suvaṇṇadubbaṇṇāni abhibhuyyāti. Pariyāyakathā hi suttantadesanāti.",
  "tika-s0401t:1095_3": "Abhidhamme pana nippariyāyadesanattā vaṇṇābhogarahitāni visuṃ vuttāni, tathā sahitāni.",
  "tika-s0401t:1095_4": "Atthi hi ubhayattha abhibhavanavisesoti. Tathā idha pariyāyadesanattā vimokkhānampi",
  "tika-s0401t:1095_5": "abhibhavanapariyāyo atthīti “ajjhattaṃ rūpasaññī”tiādinā paṭhamadutiyaabhibhāyatanesu",
  "tika-s0401t:1095_6": "paṭhamavimokkho, tatiyacatutthaabhibhāyatanesu dutiyavimokkho, vaṇṇābhibhāyatanesu",
  "tika-s0401t:1095_7": "tatiyavimokkho ca abhibhavanapattito saṅgahito. Abhidhamme pana nippariyāyadesanattā",
  "tika-s0401t:1095_8": "vimokkhābhibhāyatanāni asaṅkarato desetuṃ vimokkhe vajjetvā abhibhāyatanāni kathitāni.",
  "tika-s0401t:1095_9": "Sabbāni ca vimokkhakiccāni jhānāni vimokkhadesanāyaṃ vuttāni. Tadetaṃ “ajjhattaṃ",
  "tika-s0401t:1095_10": "rūpasaññī”ti āgatassa abhibhāyatanadvayassa abhidhamme abhibhāyatanesu avacanato",
  "tika-s0401t:1095_11": "“rūpī rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-s0401t:1096_0": "Ajjhattarūpānaṃ anabhibhavanīyatoti idaṃ abhidhamme katthacipi “ajjhattarūpāni passatī”ti",
  "tika-s0401t:1096_1": "avatvā sabbattha yaṃ vuttaṃ – “bahiddhā rūpāni passatī”ti, tassa kāraṇavacanaṃ. Tena",
  "tika-s0401t:1096_2": "yaṃ aññahetukaṃ suttante “bahiddhā rūpāni passatī”ti vacanaṃ, taṃ tena hetunā vuttaṃ.",
  "tika-s0401t:1096_3": "Yaṃ pana desanāvilāsahetukaṃ ajjhattaṃ arūpasaññitāya eva abhidhamme vacanaṃ, na",
  "tika-s0401t:1096_4": "tassa aññaṃ kāraṇaṃ maggitabbanti dasseti. Ajjhattarūpānaṃ anabhibhavanīyatā ca tesaṃ",
  "tika-s0401t:1096_5": "bahiddhārūpānaṃ viya avibhūtattā. Desanāvilāso ca yathāvuttavavatthānavasena veditabbo",
  "tika-s0401t:1096_6": "veneyyajjhāsayavasena vijjamānapariyāyakathanabhāvato. Desanāvilāso hi nāma veneyyajjhāsayānurūpaṃ",
  "tika-s0401t:1096_7": "vijjamānassa ca pariyāyassa vibhāvanaṃ, na yassa kassaci, tasmā “idha pariyāyadesanattā”tiādinā",
  "tika-s0401t:1096_8": "vuttappakāraṃ vavatthānaṃ desanāvilāsanibandhananti daṭṭhabbaṃ.",
  "tika-s0401t:1097_0": "Suvaṇṇadubbaṇṇānīti eteneva siddhattā na nīlādiabhibhāyatanāni vattabbānīti ce? Na",
  "tika-s0401t:1097_1": "nīlādīsu katādhikārānaṃ nīlādibhāvasseva abhibhavanakāraṇattā. Na hi tesaṃ parisuddhāparisuddhavaṇṇānaṃ",
  "tika-s0401t:1097_2": "parittatā appamāṇatā vā abhibhavanakāraṇaṃ, atha kho nīlādibhāvo evāti. Etesu ca",
  "tika-s0401t:1097_3": "parittādikasiṇarūpesu yaṃyaṃcaritassa imāni abhibhāyatanāni ijjhanti, taṃ dassetuṃ",
  "tika-s0401t:1097_4": "– “imesu panā”tiādi vuttaṃ.",
  "tika-s0401t:1098_0": "Sabbasaṅgāhikavasenāti nīlavaṇṇanīlanidassananīlanibhāsānaṃ sādhāraṇavasena. Vaṇṇavasenāti",
  "tika-s0401t:1098_1": "sabhāvavaṇṇavasena. Nidassanavasenāti passitabbatāvasena, cakkhuviññāṇavīthiyā gahetabbatāvasena.",
  "tika-s0401t:1098_2": "Obhāsavasenāti sappabhāsatāya avabhāsanavasena. Vaṇṇadhātuyā vāti añjanarajatavatthādivaṇṇadhātuyā.",
  "tika-s0401t:1098_3": "Lokiyāneva rūpāvacarajjhānabhāvato.",
  "tika-s0401t:1099_0": "435. Rūpīti ettha yenāyaṃ sasantatipariyāpannena rūpena samannāgato, taṃ yassa jhānassa",
  "tika-s0401t:1099_1": "hetubhāvena visiṭṭharūpaṃ hoti. Yena visiṭṭhena rūpīti vucceyya, tadeva sasantatipariyāpannarūpanimittaṃ",
  "tika-s0401t:1099_2": "jhānaṃ. Idha pana paramatthato rūpibhāvasādhakanti āha – “ajjhattaṃ kesādīsū”tiādi.",
  "tika-s0401t:1099_3": "Rūpajjhānaṃ rūpanti uttarapadalopena vuttaṃ – “rūpūpapattiyā”tiādīsu viya.",
  "tika-s0401t:1100_0": "Subhantveva adhimutto hotīti ayaṃ tatiyavimokkho. Idha suparisuddhanīlādivaṇṇakasiṇajjhānavasena",
  "tika-s0401t:1100_1": "vuttoti dassetvā idāni paṭisambhidāpāḷiyaṃ tassa brahmavihārajjhānavasena āgatabhāvaṃ",
  "tika-s0401t:1100_2": "dassetuṃ – “paṭisambhidāmagge panā”tiādi āraddhaṃ. Idha pana uparipāḷiyaṃyeva brahmavihārānaṃ",
  "tika-s0401t:1100_3": "āgatattā taṃ nayaṃ paṭikkhipitvā parisuddhanīlādivaṇṇakasiṇavaseneva subhavimokkho anuññāto.",
  "tika-s0401t:1101_0": "443. Parikammapathaviyāpīti akatāya vā katāya vā daḷhamaṇḍalādisaṅkhātaparikammapathaviyāpi.",
  "tika-s0401t:1101_1": "Uggahanimittādīnaṃ pathavīkasiṇanti nāmaṃ nissite nissayavohāravasena vuttanti daṭṭhabbaṃ,",
  "tika-s0401t:1101_2": "yathā “mañcā ukkuṭṭhiṃ karontī”ti.",
  "tika-s0401t:1102_0": "Sīlānīti pātimokkhasaṃvarādīni cattāri sīlāni. Sodhetvāti anāpajjanena āpannavuṭṭhāpanena",
  "tika-s0401t:1102_1": "kilesehi appaṭipīḷanena ca visodhetvā. Tividhañhi sīlassa visodhanaṃ nāma – anāpajjanaṃ",
  "tika-s0401t:1102_2": "āpannavuṭṭhāpanaṃ kilesehi ca appaṭipīḷananti. Kammaṭṭhānabhāvanaṃ paribundheti uparodheti",
  "tika-s0401t:1102_3": "pavattituṃ na detīti palibodho rakārassa lakāraṃ katvā, paribandhoti attho. Upacchinditvāti",
  "tika-s0401t:1102_4": "samāpannena saṅgāhaṇena vā uparundhitvā, apalibodhaṃ katvāti attho. Kalyāṇamittaṃ upasaṅkamitvāti –",
  "tika-s0401t:1103": "“Piyo garu bhāvanīyo, vattā ca vacanakkhamo;",
  "tika-s0401t:1104": "Gambhīrañca kathaṃ kattā, no caṭṭhāne niyojako”ti. –",
  "tika-s0401t:1105": "Evamādiguṇasamannāgataṃ ekantahitesiṃ vuddhipakkhe ṭhitaṃ kalyāṇamittaṃ upasaṅkamitvā.",
  "tika-s0401t:1106": "Ananurūpaṃ vihāranti aṭṭhārasannaṃ dosānaṃ aññatarena samannāgataṃ. Vuttañhetaṃ aṭṭhakathāsu –",
  "tika-s0401t:1107": "“Mahāvāsaṃ navāvāsaṃ, jarāvāsañca panthaniṃ;",
  "tika-s0401t:1108": "Soṇḍiṃ paṇṇañca pupphañca, phalaṃ patthitameva ca.",
  "tika-s0401t:1109": "“Nagaraṃ dārunā khettaṃ, visabhāgena paṭṭanaṃ;",
  "tika-s0401t:1110": "Paccantasīmā sappāyaṃ, yattha mitto na labbhati.",
  "tika-s0401t:1111": "“Aṭṭhārasetāni ṭhānāni, iti viññāya paṇḍito;",
  "tika-s0401t:1112": "Ārakā parivajjeyya, maggaṃ sappaṭibhayaṃ yathā”ti. ;",
  "tika-s0401t:1113": "Anurūpeti gocaragāmato nātidūranaccāsannatādīhi pañcahi aṅgehi samannāgate. Vuttañhetaṃ bhagavatā –",
  "tika-s0401t:1114_0": "“Kathañca, bhikkhave, senāsanaṃ pañcaṅgasamannāgataṃ hoti? Idha, bhikkhave, senāsanaṃ",
  "tika-s0401t:1114_1": "nātidūraṃ hoti naccāsannaṃ gamanāgamanasampannaṃ divā appākiṇṇaṃ rattiṃ appasaddaṃ",
  "tika-s0401t:1114_2": "appanigghosaṃ appaḍaṃsamakasavātātapasarīsapasamphassaṃ. Tasmiṃ kho pana senāsane",
  "tika-s0401t:1114_3": "viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā.",
  "tika-s0401t:1114_4": "Tasmiṃ kho pana senāsane therā bhikkhū viharanti bahussutā āgatāgamā dhammadharā",
  "tika-s0401t:1114_5": "vinayadharā mātikādharā. Te kālena kālaṃ upasaṅkamitvā paripucchati paripañhati ‘idaṃ,",
  "tika-s0401t:1114_6": "bhante, kathaṃ imassa ko attho’ti. Tassa te āyasmanto avivaṭañceva vivaranti, anuttānīkatañca",
  "tika-s0401t:1114_7": "uttāniṃ karonti, anekavihitesu ca kaṅkhāṭhāniyesu dhammesu kaṅkhaṃ paṭivinodenti.",
  "tika-s0401t:1114_8": "Evaṃ kho, bhikkhave, senāsanaṃ pañcaṅgasamannāgataṃ hotī”ti.",
  "tika-s0401t:1115_0": "Ettha ca nātidūraṃ naccāsannaṃ gamanāgamanasampannanti ekaṃ aṅgaṃ, divā appākiṇṇaṃ",
  "tika-s0401t:1115_1": "rattiṃ appasaddaṃ appanigghosanti ekaṃ, appaḍaṃsamakasavātātapasarīsapasamphassanti",
  "tika-s0401t:1115_2": "ekaṃ, tasmiṃ kho pana senāsane viharantassa…pe… parikkhārāti ekaṃ, tasmiṃ kho pana",
  "tika-s0401t:1115_3": "senāsane therā…pe… kaṅkhaṃ paṭivinodentīti ekanti evaṃ pañcaṅgāni veditabbāni.",
  "tika-s0401t:1116": "Khuddakapalibodhaṃ upacchinditvāti dīghakesanakhalomānaṃ chedanena cīvarakammacīvararajanapattapacanamañcapīṭhādisodhanavasena khuddakapalibodhaṃ upacchinditvā.",
  "tika-s0401t:1117_0": "453. Uddhumātakādīsūti ettha ādi-saddena vinīlakavipubbakavicchiddakavikkhāyitakahatavikkhittakalohitakapuḷavakaaṭṭhikānaṃ",
  "tika-s0401t:1117_1": "saṅgaho daṭṭhabbo. Tattha bhastā viya vāyunā uddhaṃ jīvitapariyādānā yathānukkamaṃ",
  "tika-s0401t:1117_2": "samuggatena sūnabhāvena dhumātattā uddhumātaṃ, uddhumātameva uddhumātakaṃ, paṭikūlattā",
  "tika-s0401t:1117_3": "vā kucchitaṃ uddhumātanti uddhumātakaṃ, tathārūpassa chavasarīrassetaṃ adhivacanaṃ.",
  "tika-s0401t:1117_4": "Vinīlaṃ vuccati viparibhinnanīlavaṇṇaṃ, vinīlameva vinīlakaṃ, paṭikūlattā vā kucchitaṃ",
  "tika-s0401t:1117_5": "vinīlanti vinīlakaṃ, maṃsussadaṭṭhānesu rattavaṇṇassa, pubbasannicayaṭṭhānesu setavaṇṇassa,",
  "tika-s0401t:1117_6": "yebhuyyena ca nīlavaṇṇassa nilaṭṭhāne nīlasāṭakapārutasseva chavasarīrassetaṃ adhivacanaṃ.",
  "tika-s0401t:1117_7": "Paribhinnaṭṭhānesu vissandamānapubbaṃ vipubbaṃ, vipubbameva vipubbakaṃ, paṭikūlattā",
  "tika-s0401t:1117_8": "vā kucchitaṃ vipubbanti vipubbakaṃ, tathārūpassa chavasarīrassetaṃ adhivacanaṃ. Vicchiddaṃ",
  "tika-s0401t:1117_9": "vuccati dvidhā chindanena apadhāritaṃ, vicchiddameva vicchiddakaṃ, paṭikūlattā vā",
  "tika-s0401t:1117_10": "kucchitaṃ vicchiddanti vicchiddakaṃ, vemajjhe chinnassa chavasarīrassetaṃ adhivacanaṃ.",
  "tika-s0401t:1117_11": "Ito ca etto ca vividhākārena soṇasiṅgālādīhi khāyitaṃ vikkhāyitaṃ, vikkhāyitameva",
  "tika-s0401t:1117_12": "vikkhāyitakaṃ, paṭikūlattā vā kucchitaṃ vikkhāyitanti vikkhāyitakaṃ, tathārūpassa",
  "tika-s0401t:1117_13": "chavasarīrassetaṃ adhivacanaṃ.",
  "tika-s0401t:1118_0": "Vividhā khittaṃ vikkhittaṃ, vikkhittameva vikkhittakaṃ, paṭikūlattā vā kucchitaṃ",
  "tika-s0401t:1118_1": "vikkhittanti vikkhittakaṃ, aññena hatthaṃ, aññena pādaṃ, aññena sīsanti evaṃ tato",
  "tika-s0401t:1118_2": "tato vikkhittassa chavasarīrassetaṃ adhivacanaṃ. Hatañca taṃ purimanayeneva vikkhittakañcāti",
  "tika-s0401t:1118_3": "hatavikkhittakaṃ, kākapadākārena aṅgapaccaṅgesu satthena hanitvā vuttanayeneva vikkhittassa",
  "tika-s0401t:1118_4": "chavasarīrassetaṃ adhivacanaṃ. Lohitaṃ kirati vikkhipati ito cito ca paggharatīti",
  "tika-s0401t:1118_5": "lohitakaṃ, paggharitalohitamakkhitassa chavasarīrassetaṃ adhivacanaṃ. Puḷavā vuccanti",
  "tika-s0401t:1118_6": "kimayo, puḷave kiratīti puḷavakaṃ, kimiparipuṇṇassa chavasarīrassetaṃ adhivacanaṃ.",
  "tika-s0401t:1118_7": "Aṭṭhiyeva aṭṭhikaṃ, paṭikūlattā vā kucchitaṃ aṭṭhīti aṭṭhikaṃ, aṭṭhisaṅkhalikāyapi",
  "tika-s0401t:1118_8": "ekaṭṭhikassapi etaṃ adhivacanaṃ. Imesu dasasu asubhesu paṭhamajjhānameva uppajjati,",
  "tika-s0401t:1118_9": "na dutiyādīni. Tenāha – idha “paṭhamajjhānasahagatā saññā”ti. Tathā hi aparisaṇṭhitajalāya",
  "tika-s0401t:1118_10": "sīghasotāya nadiyā arittabaleneva nāvā tiṭṭhati, vinā arittena na sakkā ṭhapetuṃ.",
  "tika-s0401t:1118_11": "Evamevaṃ dubbalattā ārammaṇassa vitakkabaleneva cittaṃ ekaggaṃ hutvā tiṭṭhati, vinā",
  "tika-s0401t:1118_12": "vitakkena na sakkā ṭhapetuṃ. Tasmā paṭhamajjhānamevettha hoti, na dutiyādīni. Ārammaṇassa",
  "tika-s0401t:1118_13": "dubbalatā cettha paṭikūlabhāvena cittaṃ ṭhapetuṃ asamatthatā.",
  "tika-s0401t:1119_0": "“Rukkho mato, lohaṃ mata”ntiādīsu yaṃ khandhappabandhaṃ upādāya rukkhādisamaññā,",
  "tika-s0401t:1119_1": "tasmiṃ anupacchinnepi allatādivigamanaṃ nissāya matavohāro sammutimaraṇaṃ. Saṅkhārānaṃ",
  "tika-s0401t:1119_2": "khaṇabhaṅgasaṅkhātaṃ khaṇikamaraṇaṃ. Samucchedamaraṇanti arahato santānassa sabbaso",
  "tika-s0401t:1119_3": "ucchedabhūtaṃ maraṇaṃ. Vipassanābhāvanāvasena cetaṃ vuttaṃ. Maraṇānussatibhāvanāyaṃ",
  "tika-s0401t:1119_4": "pana tividhampetaṃ nādhippetaṃ asaṃvegavatthuto anupaṭṭhahanato abāhullato ca. Maraṇānussatiyañhi",
  "tika-s0401t:1119_5": "ekena bhavena paricchinnassa jīvitindriyappabandhassa vicchedo maraṇanti adhippeto",
  "tika-s0401t:1119_6": "saṃvegavatthuto upaṭṭhahanato bāhullato ca. Idāni imameva maraṇaṃ sandhāya vikappantaraṃ",
  "tika-s0401t:1119_7": "dassento, “heṭṭhā vuttalakkhaṇā vā”tiādimāha.",
  "tika-s0401t:1120_0": "Asitapītādibhedeti asitapītakhāyitasāyitappabhede, asitabbakhāditabbasāyitabbavibhāgeti",
  "tika-s0401t:1120_1": "attho kālabhedavacanicchāya abhāvato yathā “duddha”nti. Kabaḷaṃ karīyatīti kabaḷīkāro,",
  "tika-s0401t:1120_2": "āharīyatīti āhāro, kabaḷīkāro ca so āhāro cāti kabaḷīkārāhāro. Vatthuvasena cetaṃ",
  "tika-s0401t:1120_3": "vuttaṃ. Savatthuko eva hi āhāro idha kammaṭṭhānabhāvena adhippeto. Ojālakkhaṇo pana",
  "tika-s0401t:1120_4": "āhāro ojaṭṭhamakaṃ rūpaṃ āharatīti āhāroti vuccati. So idha nādhippeto paṭikūlākāraggahaṇassa",
  "tika-s0401t:1120_5": "asambhavato. Nava paṭikūlānīti gamanapariyesanaparibhogāsayanidānaaparipakkaparipakkaphalanissandappaṭikūlavasena",
  "tika-s0401t:1120_6": "nava paṭikūlāni. Samakkhanappaṭikūlaṃ pana paribhogādīsu labbhamānattā idha visuṃ",
  "tika-s0401t:1120_7": "na gahitaṃ, aññathā tena saddhiṃ “dasa paṭikūlānī”ti vattabbaṃ. Visuddhimagge pana",
  "tika-s0401t:1120_8": "samakkhanaṃ paribhogādīsu labbhamānampi nissandavasena visesato paṭikūlanti visuṃ",
  "tika-s0401t:1120_9": "gahetvā dasahākārehi paṭikūlatā vuttā.",
  "tika-s0401t:1121_0": "Uppajjanakasaññanti paṭikūlākāraggahaṇavasena uppajjanakasaññaṃ. Saññāsaddo cāyaṃ",
  "tika-s0401t:1121_1": "“rūpasaññā saddasaññā”tiādīsu sañjānanalakkhaṇe dhamme āgato, “aniccasaññā dukkhasaññā”tiādīsu",
  "tika-s0401t:1121_2": "vipassanāya āgato, “uddhumātakasaññāti vā sopākarūpasaññāti vā ime dhammā ekaṭṭhā,",
  "tika-s0401t:1121_3": "udāhu nānaṭṭhā”tiādīsu samathe āgato. Idha pana samathassa parikamme daṭṭhabbo. Āhārehi",
  "tika-s0401t:1121_4": "paṭikūlākāraggahaṇaṃ, tappabhāvitaṃ vā upacārajjhānaṃ idha “āhāre paṭikūlasaññā”ti adhippetaṃ.",
  "tika-s0401t:1122_0": "Ukkaṇṭhitasaññanti nibbindanākārena uppajjanakasaññaṃ. Aniccasaññanti ettha aniccaṃ",
  "tika-s0401t:1122_1": "khandhapañcakaṃ uppādavayaññathattabhāvato, hutvā abhāvato vā, tasmiṃ anicce khandhapañcake",
  "tika-s0401t:1122_2": "aniccanti uppajjamānā aniccalakkhaṇapariggāhikā saññā aniccasaññā. Tenāha – “pañcannaṃ",
  "tika-s0401t:1122_3": "upādānakkhandhāna”ntiādi. Tattha udayo nibbattilakkhaṇaṃ, vayo vipariṇāmalakkhaṇaṃ,",
  "tika-s0401t:1122_4": "aññathattaṃ jarā. Udayabbayaññathattaggahaṇena aniccalakkhaṇaṃ dasseti. Uppādavayaññathattabhāvato",
  "tika-s0401t:1122_5": "hi khandhapañcakaṃ aniccanti vuccati. Yassa ca sabhāvena khandhapañcakaṃ aniccanti",
  "tika-s0401t:1122_6": "vuccati, taṃ aniccalakkhaṇaṃ. Tena hi taṃ aniccanti lakkhīyati, aniccalakkhaṇañca",
  "tika-s0401t:1122_7": "udayabbayānaṃ amanasikārā santatiyā paṭicchannattā na upaṭṭhāti, udayabbayaṃ pana",
  "tika-s0401t:1122_8": "pariggahetvā santatiyā vikopitāya aniccalakkhaṇaṃ yāthāvasarasato upaṭṭhāti. Na hi",
  "tika-s0401t:1122_9": "sammadeva udayabbayaṃ sallakkhentassa pubbāpariyena pavattamānānaṃ dhammānaṃ aññoññabhāvaṃ",
  "tika-s0401t:1122_10": "sallakkhaṇena santatiyā ugghāṭitāya dhammā sambandhabhāvena upaṭṭhahanti, atha kho",
  "tika-s0401t:1122_11": "ayosalākā viya asambandhabhāvenāti suṭṭhutaraṃ aniccalakkhaṇaṃ pākaṭaṃ hoti.",
  "tika-s0401t:1123_0": "“Yadaniccaṃ, taṃ dukkha”nti vacanato tadeva khandhapañcakaṃ abhiṇhappaṭipīḷanato",
  "tika-s0401t:1123_1": "dukkhaṃ, abhiṇhappaṭipīḷanākāro pana dukkhalakkhaṇaṃ. Tenevāha – “anicce khandhapañcake…pe…",
  "tika-s0401t:1123_2": "saññaṃ bhāvetī”ti. Tattha paṭipīḷanaṃ nāma yathāpariggahitaṃ udayavayavasena saṅkhārānaṃ",
  "tika-s0401t:1123_3": "nirantaraṃ paṭipīḷiyamānatā vibādhiyamānatā. Dukkhalakkhaṇañca abhiṇhasampaṭipīḷanassa",
  "tika-s0401t:1123_4": "amanasikārā iriyāpathehi paṭicchannattā na upaṭṭhāti, abhiṇhasampaṭipīḷanaṃ pana",
  "tika-s0401t:1123_5": "manasi karitvā iriyāpathe labbhamānadukkhappaṭicchādakabhāve ugghāṭite dukkhalakkhaṇaṃ",
  "tika-s0401t:1123_6": "yāthāvasarasato upaṭṭhāti. Tathā hi iriyāpathehi paṭicchannattā dukkhalakkhaṇaṃ na",
  "tika-s0401t:1123_7": "upaṭṭhāti, te ca iriyāpathā abhiṇhasampaṭipīḷanāmanasikārena paṭicchādakā jātā. Ekasmiñhi",
  "tika-s0401t:1123_8": "iriyāpathe uppannassa dukkhassa vinodakaṃ iriyāpathantaraṃ tassa paṭicchādakaṃ viya",
  "tika-s0401t:1123_9": "hoti, evaṃ sesāpi. Iriyāpathānaṃ pana taṃtaṃdukkhapatitākārabhāve yāthāvato ñāte",
  "tika-s0401t:1123_10": "tesaṃ dukkhappaṭicchādakabhāvo ugghāṭito nāma hoti saṅkhārānaṃ nirantaraṃ dukkhābhitunnatāya",
  "tika-s0401t:1123_11": "pākaṭabhāvato. Tasmā abhiṇhasampaṭipīḷanaṃ manasi karitvā iriyāpathe labbhamānadukkhappaṭicchādakabhāve",
  "tika-s0401t:1123_12": "ugghāṭite dukkhalakkhaṇaṃ yāthāvasarasato upaṭṭhāti.",
  "tika-s0401t:1124_0": "“Yaṃ dukkhaṃ, tadanattā”ti vacanato tadeva khandhapañcakaṃ avasavattanato anattā,",
  "tika-s0401t:1124_1": "avasavattanākāro pana anattalakkhaṇaṃ. Tenāha – “paṭipīḷanaṭṭhenā”tiādi. Anattalakkhaṇañca",
  "tika-s0401t:1124_2": "nānādhātuvinibbhogassa amanasikārā ghanena paṭicchannattā na upaṭṭhāti, nānādhātuyo",
  "tika-s0401t:1124_3": "pana vinibbhujjitvā “aññā pathavīdhātu, aññā āpodhātū”tiādinā, “añño phasso, aññā",
  "tika-s0401t:1124_4": "vedanā”tiādinā ca visuṃ visuṃ katvā ghanavinibbhoge kate samūhaghane kiccārammaṇaghane",
  "tika-s0401t:1124_5": "ca bhedite anattalakkhaṇaṃ yāthāvasarasato upaṭṭhāti. Yā hesā aññamaññūpatthambhesu",
  "tika-s0401t:1124_6": "samuditesu rūpārūpadhammesu ekattābhinivesavasena aparimadditasaṅkhārehi mamāyamānā",
  "tika-s0401t:1124_7": "samūhaghanatā, tathā tesaṃ tesaṃ dhammānaṃ kiccabhedassa satipi paṭiniyatabhāve ekato",
  "tika-s0401t:1124_8": "gayhamānā kiccaghanatā, tathā sārammaṇadhammānaṃ satipi ārammaṇakaraṇabhede ekato",
  "tika-s0401t:1124_9": "gayhamānā ārammaṇaghanatā. Sā catūsu dhātūsu ñāṇena vinibbhujitvā dissamānāsu hatthena",
  "tika-s0401t:1124_10": "parimaddiyamāno pheṇapiṇḍo viya vilīnaṃ āgacchati, yathāpaccayaṃ pavattamānā suññā",
  "tika-s0401t:1124_11": "ete dhammamattāti avasavattanākārasaṅkhātaṃ anattalakkhaṇaṃ pākaṭataraṃ hoti.",
  "tika-s0401t:1125": "Aparaaccharāsaṅghātavaggavaṇṇanā niṭṭhitā.",
  "tika-s0401t:1126": "19. Kāyagatāsativaggavaṇṇanā",
  "tika-s0401t:1127_0": "563. Cetasā phuṭoti cittena pharito. Cittena pharaṇañca samuddassa dvidhā sambhavatīti",
  "tika-s0401t:1127_1": "āha – “duvidhaṃ pharaṇa”ntiādi. Purimena atthenāti “sampayogavasena vijjaṃ bhajantī”ti",
  "tika-s0401t:1127_2": "vuttena atthena. Pacchimenāti “vijjābhāge vijjākoṭṭhāse vattantī”ti vuttena.",
  "tika-s0401t:1128_0": "564. Mahato saṃvegāya saṃvattatītiādīsu ayaṃ pana aparo nayo. Yāthāvato kāyasabhāvappavedanato",
  "tika-s0401t:1128_1": "mahato saṃvegāya saṃvattati. Atthāyāti diṭṭhadhammikādiatthāya. Yogakkhemāyāti catūhi",
  "tika-s0401t:1128_2": "yogehi khemabhāvāya. Satisampajaññāyāti sabbattha satiavippavāsāya sattaṭṭhāniyasampajaññāya",
  "tika-s0401t:1128_3": "ca. Ñāṇadassanappaṭilābhāyāti vipassanāñāṇādhigamāya. Vijjāvimuttiphalasacchikiriyāyāti",
  "tika-s0401t:1128_4": "tisso vijjā cittassa adhimutti nibbānaṃ cattāri sāmaññaphalānīti etesaṃ paccakkhakaraṇāya.",
  "tika-s0401t:1129_0": "584. Paññāpaṭilābhāyātiādīsu soḷasasu padesu paññāpaṭilābhāya paññāvuddhiyā paññāvepullāya",
  "tika-s0401t:1129_1": "paññābāhullāyāti imāni cattāri paññāvasena bhāvavacanāni, sesāni dvādasa puggalavasena",
  "tika-s0401t:1129_2": "bhāvavacanāni. Sappurisasaṃsevoti sappurisānaṃ bhajanaṃ. Saddhammassavananti tesaṃ",
  "tika-s0401t:1129_3": "sappurisānaṃ santike sīlādippaṭipattidīpakassa saddhammavacanassa savanaṃ. Yoniso",
  "tika-s0401t:1129_4": "manasikāroti sutānaṃ dhammānaṃ atthūpaparikkhāvasena upāyena manasikāro. Dhammānudhammappaṭipattīti",
  "tika-s0401t:1129_5": "lokuttaradhamme anugatassa sīlādippaṭipadādhammassa paṭipajjanaṃ.",
  "tika-s0401t:1130_0": "Channaṃ abhiññāñāṇānanti iddhividhadibbasotacetopariyapubbenivāsadibbacakkhuāsavakkhayañāṇānaṃ.",
  "tika-s0401t:1130_1": "Tesattatīnaṃ ñāṇānanti paṭisambhidāpāḷiyaṃ “sotāvadhāne paññā sutamaye ñāṇaṃ, sutvāna",
  "tika-s0401t:1130_2": "saṃvare paññā sīlamaye ñāṇa”ntiādinā ñāṇakathāya niddiṭṭhānaṃ sāvakasādhāraṇāsādhāraṇānaṃ",
  "tika-s0401t:1130_3": "ñāṇānaṃ. Imesañhi tesattatiñāṇānaṃ sutamayañāṇādīni sattasaṭṭhiñāṇāni sāvakassa sādhāraṇāni,",
  "tika-s0401t:1130_4": "“indriyaparopariyatte ñāṇaṃ, sattānaṃ āsayānusaye ñāṇaṃ, yamakapāṭihīre ñāṇaṃ, mahākaruṇāsamāpattiyā",
  "tika-s0401t:1130_5": "ñāṇaṃ, sabbaññutaññāṇaṃ, anāvaraṇañāṇa”nti imāni cha asādhāraṇañāṇāni sāvakehi.",
  "tika-s0401t:1131": "Sattasattatīnaṃ ñāṇānanti ettha –",
  "tika-s0401t:1132_0": "“Jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ. Atītampi",
  "tika-s0401t:1132_1": "addhānaṃ jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ.",
  "tika-s0401t:1132_2": "Anāgatampi addhānaṃ jātipaccayā jarāmaraṇanti ñāṇaṃ, asati jātiyā natthi jarāmaraṇanti",
  "tika-s0401t:1132_3": "ñāṇaṃ. Yampissa taṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ",
  "tika-s0401t:1132_4": "nirodhadhammanti ñāṇaṃ. Bhavapaccayā jātīti ñāṇaṃ…pe… upādānapaccayā bhavoti ñāṇaṃ,",
  "tika-s0401t:1132_5": "taṇhāpaccayā upādānanti ñāṇaṃ, vedanāpaccayā taṇhāti ñāṇaṃ, phassapaccayā vedanāti",
  "tika-s0401t:1132_6": "ñāṇaṃ, saḷāyatanapaccayā phassoti ñāṇaṃ, nāmarūpapaccayā saḷāyatananti ñāṇaṃ, viññāṇapaccayā",
  "tika-s0401t:1132_7": "nāmarūpanti ñāṇaṃ, saṅkhārapaccayā viññāṇanti ñāṇaṃ, avijjāpaccayā saṅkhārāti ñāṇaṃ,",
  "tika-s0401t:1132_8": "asati avijjāya natthi saṅkhārāti ñāṇaṃ, atītampi addhānaṃ avijjāpaccayā saṅkhārāti",
  "tika-s0401t:1132_9": "ñāṇaṃ, asati avijjāya natthi saṅkhārāti ñāṇaṃ, anāgatampi addhānaṃ avijjāpaccayā",
  "tika-s0401t:1132_10": "saṅkhārāti ñāṇaṃ, asati avijjāya natthi saṅkhārāti ñāṇaṃ, yampissa taṃ dhammaṭṭhitiñāṇaṃ,",
  "tika-s0401t:1132_11": "tampi khayadhamaṃ vayadhammaṃ virāgadhammaṃ nirodhadhammanti ñāṇa”nti –",
  "tika-s0401t:1133": "Bhagavatā nidānavagge jarāmaraṇādīsu ekādasasu paṭiccasamuppādaṅgesu paccekaṃ satta satta katvā vuttāni sattasattatiñāṇāni.",
  "tika-s0401t:1134_0": "Tattha dhammaṭṭhitiñāṇanti paccayākārañāṇaṃ. Paccayākāro hi dhammānaṃ pavattisaṅkhātāya",
  "tika-s0401t:1134_1": "ṭhitiyā kāraṇattā “dhammaṭṭhitī”ti vuccati, tattha ñāṇaṃ dhammaṭṭhitiñāṇaṃ, “jātipaccayā",
  "tika-s0401t:1134_2": "jarāmaraṇa”ntiādinā vuttasseva chabbidhassa ñāṇassetaṃ adhivacanaṃ. Khayadhammanti",
  "tika-s0401t:1134_3": "khayagamanasabhāvaṃ. Vayadhammanti vayagamanasabhāvaṃ. Virāgadhammanti virajjanasabhāvaṃ.",
  "tika-s0401t:1134_4": "Nirodhadhammanti nirujjhanasabhāvanti attho.",
  "tika-s0401t:1135_0": "Lābhotiādīsu lābhoyeva upasaggena visesetvā “paṭilābho”ti vutto. Puna tasseva atthavivaraṇavasena",
  "tika-s0401t:1135_1": "“patti sampattī”ti vuttaṃ. Phusanāti adhigamanavasena phusanā. Sacchikiriyāti paṭilābhasacchikiriyā.",
  "tika-s0401t:1135_2": "Upasampadāti nipphādanā.",
  "tika-s0401t:1136_0": "Sattannañca sekkhānanti tisso sikkhā sikkhantīti sekkhasaññitānaṃ sotāpattimaggaṭṭhādīnaṃ",
  "tika-s0401t:1136_1": "sattannaṃ. Puthujjanakalyāṇakassa cāti nibbānagāminiyā paṭipadāya yuttattā sundaraṭṭhena",
  "tika-s0401t:1136_2": "kalyāṇasaññitassa puthujjanassa. Vaḍḍhitaṃ vaḍḍhanaṃ ekāyāti vaḍḍhitavaḍḍhanā. Yathāvuttānaṃ",
  "tika-s0401t:1136_3": "aṭṭhannampi paññānaṃ vasena visesatova arahato paññāvasena paññāvuddhiyā. Tathā paññāvepullāya.",
  "tika-s0401t:1137_0": "Yassa kassacipi visesato anurūpadhammassa mahantaṃ nāma kiccasiddhiyā veditabbanti",
  "tika-s0401t:1137_1": "tadassa kiccasiddhiyā dassento “mahante atthe pariggaṇhātī”tiādimāha. Tattha atthādīnaṃ",
  "tika-s0401t:1137_2": "mahantabhāvo mahāvisayatāya veditabbo, mahāvisayatā ca tesaṃ paṭisambhidāmagge āgatanayena",
  "tika-s0401t:1137_3": "veditabbā. Sīlakkhandhassa pana hetumahantatāya, paccayamahantatāya, nissayamahantatāya,",
  "tika-s0401t:1137_4": "pabhedamahantatāya, kiccamahantatāya, phalamahantatāya, ānisaṃsamahantatāya ca mahantabhāvo",
  "tika-s0401t:1137_5": "veditabbo. Tattha hetu alobhādayo. Paccayo hirottappasaddhāsativīriyādayo. Nissayo",
  "tika-s0401t:1137_6": "sāvakabodhipaccekabodhiniyatatā taṃsamaṅgino ca purisavisesā. Pabhedo cārittavārittādivibhāgo.",
  "tika-s0401t:1137_7": "Kiccaṃ tadaṅgādivasena paṭipakkhavidhamanaṃ. Phalaṃ saggasampadā nibbānasampadā ca.",
  "tika-s0401t:1137_8": "Ānisaṃso piyamanāpatādi. Ayamettha saṅkhepo, vitthāro pana visuddhimagge ākaṅkheyyasuttādīsu",
  "tika-s0401t:1137_9": "ca āgatanayena veditabbo. Iminā nayena samādhikkhandhādīnampi mahantatā yathārahaṃ",
  "tika-s0401t:1137_10": "niddhāretvā vattabbā. Ṭhānāṭṭhānādīnaṃ mahantabhāvo pana mahāvisayatāya veditabbo.",
  "tika-s0401t:1137_11": "Tattha ṭhānāṭṭhānānaṃ mahāvisayatā bahudhātukasuttādīsu āgatanayena veditabbā.",
  "tika-s0401t:1138_0": "Vihārasamāpattīnaṃ mahāvisayatā samādhikkhandhe mahāvisayatāniddhāraṇanayena veditabbā,",
  "tika-s0401t:1138_1": "ariyasaccānaṃ sakalayānasaṅgāhakato saccavibhaṅge taṃsaṃvaṇṇanāsu ca āgatanayena,",
  "tika-s0401t:1138_2": "satipaṭṭhānādīnaṃ satipaṭṭhānavibhaṅgādīsu taṃsaṃvaṇṇanādīsu ca āgatanayena, sāmaññaphalānaṃ",
  "tika-s0401t:1138_3": "mahato hitassa mahato sukhassa mahato atthassa mahato yogakkhemassa nipphattibhāvato",
  "tika-s0401t:1138_4": "santapaṇītaatakkāvacarapaṇḍitavedanīyabhāvato, abhiññānaṃ mahāsambhārato mahāvisayato",
  "tika-s0401t:1138_5": "mahākiccato mahānubhāvato mahānipphattito, nibbānassa madanimmadanādimahatthasiddhito",
  "tika-s0401t:1138_6": "ca mahantabhāvo veditabbo. Pariggaṇhātīti sabhāvādito paricchijja gaṇhāti jānāti,",
  "tika-s0401t:1138_7": "paṭivijjhatīti attho.",
  "tika-s0401t:1139_0": "Puthupaññāti etthāpi vuttanayānusārena attho veditabbo. Ayaṃ pana viseso – puthu",
  "tika-s0401t:1139_1": "nānākkhandhesu ñāṇaṃ pavattatīti “ayaṃ rūpakkhandho nāma…pe… ayaṃ viññāṇakkhandho",
  "tika-s0401t:1139_2": "nāmā”ti evaṃ pañcannaṃ khandhānaṃ nānākaraṇaṃ paṭicca ñāṇaṃ pavattati. Tesupi ekavidhena",
  "tika-s0401t:1139_3": "rūpakkhandho…pe… ekādasavidhena rūpakkhandho. Ekavidhena vedanākkhandho…pe… bahuvidhena",
  "tika-s0401t:1139_4": "vedanākkhandho. Ekavidhena saññākkhandho…pe… bahuvidhena saññākkhandho. Ekavidhena",
  "tika-s0401t:1139_5": "saṅkhārakkhandho…pe… bahuvidhena saṅkhārakkhandho. Ekavidhena viññāṇakkhandho…pe…",
  "tika-s0401t:1139_6": "bahuvidhena viññāṇakkhandhoti evaṃ ekekassa khandhassa ekavidhādivasena atītādivasenapi",
  "tika-s0401t:1139_7": "nānākaraṇaṃ paṭicca ñāṇaṃ pavattati.",
  "tika-s0401t:1140_0": "Puthu nānādhātūsūti “ayaṃ cakkhudhātu nāma…pe… ayaṃ manoviññāṇadhātu nāma. Tattha",
  "tika-s0401t:1140_1": "soḷasa dhātuyo kāmāvacarā, dve cātubhūmikā”ti evaṃ dhātūsu nānākaraṇaṃ paṭicca ñāṇaṃ",
  "tika-s0401t:1140_2": "pavattati. Tayidaṃ upādinnadhātuvasena vuttaṃ. Paccekabuddhānañhi dvinnañca aggasāvakānaṃ",
  "tika-s0401t:1140_3": "upādinnadhātūsu eva nānākaraṇaṃ paṭicca ñāṇaṃ pavattati, tañca kho ekadesatova, na",
  "tika-s0401t:1140_4": "nippadesato. Bahiddhā anupādinnadhātūnaṃ nānākaraṇaṃ tesaṃ avisayova, sabbaññubuddhānaṃyeva",
  "tika-s0401t:1140_5": "pana “imāya dhātuyā ussannattā imassa rukkhassa khandho seto hoti, imassa kāḷo, imassa",
  "tika-s0401t:1140_6": "maṭṭho, imassa kharo, imassa bahalataco, imassa sukkhataco. Imassa pattaṃ vaṇṇasaṇṭhānādivasena",
  "tika-s0401t:1140_7": "evarūpaṃ. Imassa pupphaṃ nīlaṃ, pītaṃ, lohitaṃ, odātaṃ, sugandhaṃ, duggandhaṃ, missakagandhaṃ.",
  "tika-s0401t:1140_8": "Phalaṃ khuddakaṃ, mahantaṃ, dīghaṃ, vaṭṭaṃ, suvaṇṇaṃ, dubbaṇṇaṃ, maṭṭhaṃ, pharusaṃ,",
  "tika-s0401t:1140_9": "sugandhaṃ, duggandhaṃ, madhuraṃ, tittakaṃ, ambilaṃ, kaṭukaṃ, kasāvaṃ. Kaṇṭako tikhiṇo,",
  "tika-s0401t:1140_10": "atikhiṇo, ujuko, kuṭilo, tambo, nīlo, lohito, odāto”tiādinā dhātunānattaṃ paṭicca ñāṇaṃ pavattati.",
  "tika-s0401t:1141": "Puthu nānāāyatanesūti “idaṃ cakkhāyatanaṃ nāma…pe… idaṃ dhammāyatanaṃ nāma. Tattha dasāyatanā kāmāvacarā, dve cātubhūmakā”ti evaṃ āyatananānattaṃ paṭicca ñāṇaṃ pavattati.",
  "tika-s0401t:1142_0": "Puthu nānāpaṭiccasamuppādesūti ajjhattabahiddhābhedato santānabhedato ca nānappabhedesu",
  "tika-s0401t:1142_1": "paṭiccasamuppādaṅgesu. Avijjādiaṅgāni hi paccekaṃ paṭiccasamuppādasaññitāni. Tenāha",
  "tika-s0401t:1142_2": "– saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0401t:1143_0": "Puthu nānāsuññatamanupalabbhesūti nānāsabhāvesu niccasārādivirahitesu suññasabhāvesu,",
  "tika-s0401t:1143_1": "tato eva itthipurisaattattaniyādivasena anupalabbhamānasabhāvesu. Ma-kāro hettha padasandhikaro.",
  "tika-s0401t:1144_0": "Puthu nānāatthesūti atthapaṭisambhidāvisayesu paccayuppannādinānāatthesu. Dhammesūti",
  "tika-s0401t:1144_1": "dhammapaṭisambhidāvisayesu paccayādinānādhammesu. Niruttīsūti tesaṃyeva atthadhammānaṃ",
  "tika-s0401t:1144_2": "niddhāraṇavacanasaṅkhātesu nānāniruttīsu. Puthu nānāpaṭibhānesūti atthapaṭisambhidādivisayesu",
  "tika-s0401t:1144_3": "imāni ñāṇāni idamatthajotakānīti tathā tathā paṭibhānato upatiṭṭhanato paṭibhānānīti",
  "tika-s0401t:1144_4": "laddhanāmesu nānāñāṇesu.",
  "tika-s0401t:1145_0": "Puthu nānāsīlakkhandhesūtiādīsu sīlassa puthuttaṃ nānattañca vuttameva, itaresaṃ",
  "tika-s0401t:1145_1": "pana vuttanayānusārena suviññeyyattā pākaṭameva. Yaṃ pana abhinnaṃ ekameva nibbānaṃ,",
  "tika-s0401t:1145_2": "tattha upacāravasena puthuttaṃ gahetabbanti āha – “puthu nānājanasādhāraṇe dhamme",
  "tika-s0401t:1145_3": "samatikkammā”ti. Tenassa madanimmadanādipariyāyena puthuttaṃ paridīpitaṃ hoti.",
  "tika-s0401t:1146_0": "Vipule attheti mahante atthe. Mahantapariyāyo hi vipulasaddo. Gambhīresūti sasādīhi",
  "tika-s0401t:1146_1": "viya mahāsamuddo anupacitañāṇasambhārehi alabbhaneyyappatiṭṭhesu khandhesu ñāṇaṃ",
  "tika-s0401t:1146_2": "pavattatīti visayassa gambhīratāya ñāṇassa gambhīratā vibhāvitā.",
  "tika-s0401t:1147_0": "Tikkhavisadabhāvādiguṇehi asādhāraṇattā paresaṃ paññāya na sāmantā, atha kho suvidūravidūreti",
  "tika-s0401t:1147_1": "asamantapaññā ākārassa rassattaṃ katvā. Keci “asamatthapaññā”ti paṭhanti, tesaṃ yathāvuttaguṇehi",
  "tika-s0401t:1147_2": "aññehi asādhāraṇattā natthi etissā kāyaci samatthanti asamatthā paññāti yojanā. Atthavavatthānatoti",
  "tika-s0401t:1147_3": "atthappabhedassa yāthāvato sanniṭṭhānato. Na añño koci sakkoti abhisambhavitunti",
  "tika-s0401t:1147_4": "ñāṇagatiyā sampāpuṇituṃ na añño kocipi sakkoti, tasmā ayaṃ suvidūravidūreti asamantapaññā.",
  "tika-s0401t:1147_5": "Idāni puggalantaravasena asamantapaññaṃ vibhāvetuṃ, “puthujjanakalyāṇakassā”tiādi āraddhaṃ.",
  "tika-s0401t:1148_0": "“Paññāpabhedakusalo abhinnañāṇo adhigatappaṭisambhido catuvesārajjappatto dasabaladhārī",
  "tika-s0401t:1148_1": "purisāsabho purisasīho purisanāgo purisājañño purisadhorayho anantañāṇo anantatejo",
  "tika-s0401t:1148_2": "anantayaso aḍḍho mahaddhano balavā netā vinetā anunetā paññāpetā vinijjhāpetā pekkhatā",
  "tika-s0401t:1148_3": "pasādetā. So hi bhagavā anuppannassa maggassa uppādetā, asañjātassa maggassa sañjanetā,",
  "tika-s0401t:1148_4": "anakkhātassa maggassa akkhātā, maggaññū maggavidū maggakovido. Maggānugāmī ca pana",
  "tika-s0401t:1148_5": "etarahi sāvakā viharanti pacchā samannāgatā.",
  "tika-s0401t:1149_0": "“So hi bhagavā jānaṃ jānāti, passaṃ passati, cakkhubhūto ñāṇabhūto dhammabhūto brahmabhūto",
  "tika-s0401t:1149_1": "vattā pavattā atthassa ninnetā amatassa dātā dhammassāmī tathāgato, natthi tassa",
  "tika-s0401t:1149_2": "bhagavato aññātaṃ adiṭṭhaṃ aviditaṃ asacchikataṃ aphassitaṃ paññāya. Atītaṃ anāgataṃ",
  "tika-s0401t:1149_3": "paccuppannaṃ upādāya sabbe dhammā sabbākārena buddhassa bhagavato ñāṇamukhe āpāthaṃ",
  "tika-s0401t:1149_4": "āgacchanti, yaṃ kiñci neyyaṃ nāma atthi taṃ sabbaṃ jānitabbaṃ, attattho vā parattho",
  "tika-s0401t:1149_5": "vā ubhayattho vā diṭṭhadhammiko vā attho samparāyiko vā attho uttāno vā attho gambhīro",
  "tika-s0401t:1149_6": "vā attho gūḷho vā attho paṭicchanno vā attho neyyo vā attho nīto vā attho anavajjo",
  "tika-s0401t:1149_7": "vā attho nikkileso vā attho vodāno vā attho paramattho vā attho, sabbaṃ taṃ antobuddhañāṇe parivattati.",
  "tika-s0401t:1150_0": "“Sabbaṃ kāyakammaṃ buddhassa bhagavato ñāṇānuparivatti, sabbaṃ vacīkammaṃ buddhassa",
  "tika-s0401t:1150_1": "bhagavato ñāṇānuparivatti, sabbaṃ manokammaṃ buddhassa bhagavato ñāṇānuparivatti.",
  "tika-s0401t:1150_2": "Atīte buddhassa bhagavato appaṭihataṃ ñāṇaṃ, anāgate buddhassa bhagavato appaṭihataṃ",
  "tika-s0401t:1150_3": "ñāṇaṃ, paccuppanne buddhassa bhagavato appaṭihataṃ ñāṇaṃ, yāvatakaṃ neyyaṃ, tāvatakaṃ",
  "tika-s0401t:1150_4": "ñāṇaṃ. Yāvatakaṃ ñāṇaṃ, tāvatakaṃ neyyaṃ. Neyyapariyantikaṃ ñāṇaṃ, ñāṇapariyantikaṃ",
  "tika-s0401t:1150_5": "neyyaṃ, neyyaṃ atikkamitvā ñāṇaṃ nappavattati, ñāṇaṃ atikkamitvā neyyapatho natthi,",
  "tika-s0401t:1150_6": "aññamaññapariyantaṭṭhāyino te dhammā, yathā dvinnaṃ samuggapaṭalānaṃ sammā phusitānaṃ",
  "tika-s0401t:1150_7": "heṭṭhimaṃ samuggapaṭalaṃ uparimaṃ nātivattati, uparimaṃ samuggapaṭalaṃ heṭṭhimaṃ",
  "tika-s0401t:1150_8": "nātivattati, aññamaññapariyantaṭṭhāyino, evamevaṃ buddhassa bhagavato neyyañca ñāṇañca",
  "tika-s0401t:1150_9": "aññamaññapariyantaṭṭhāyino. Yāvatakaṃ neyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakaṃ",
  "tika-s0401t:1150_10": "neyyaṃ, neyyapariyantikaṃ ñāṇaṃ, ñāṇapariyantikaṃ neyyaṃ, neyyaṃ atikkamitvā ñāṇaṃ",
  "tika-s0401t:1150_11": "nappavattati, ñāṇaṃ atikkamitvā neyyapatho natthi. Aññamaññapariyantaṭṭhāyino te",
  "tika-s0401t:1150_12": "dhammā. Sabbadhammesu buddhassa bhagavato ñāṇaṃ pavattati.",
  "tika-s0401t:1151_0": "“Sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā",
  "tika-s0401t:1151_1": "cittuppādappaṭibaddhā, sabbasattesu buddhassa bhagavato ñāṇaṃ pavattati. Sabbesaṃ",
  "tika-s0401t:1151_2": "sattānaṃ buddho āsayaṃ jānāti, anusayaṃ jānāti, caritaṃ jānāti, adhimuttiṃ jānāti,",
  "tika-s0401t:1151_3": "apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye",
  "tika-s0401t:1151_4": "bhabbā sabbe satte pajānāti, sadevako loko samārako sabrahmako sassamaṇabrāhmaṇī",
  "tika-s0401t:1151_5": "pajā sadevamanussā antobuddhañāṇe parivattati.",
  "tika-s0401t:1152_0": "“Yathā ye keci macchakacchapā antamaso timitimiṅgalaṃ upādāya antomahāsamudde parivattanti,",
  "tika-s0401t:1152_1": "evameva sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe",
  "tika-s0401t:1152_2": "parivattati. Yathā ye keci pakkhino antamaso garuḷaṃ venateyyaṃ upādāya ākāsassa",
  "tika-s0401t:1152_3": "padese parivattanti, evameva yepi te sāriputtasamā paññāya, tepi buddhañāṇassa padese",
  "tika-s0401t:1152_4": "parivattanti, buddhañāṇaṃ devamanussānaṃ paññaṃ pharitvā atighaṃsitvā tiṭṭhati. Yepi",
  "tika-s0401t:1152_5": "te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā",
  "tika-s0401t:1152_6": "vālavedhirūpā, vobhindantā maññe caranti paññāgatena diṭṭhigatāni, te te pañhaṃ abhisaṅkharitvā",
  "tika-s0401t:1152_7": "abhisaṅkharitvā”ti –",
  "tika-s0401t:1153": "Ādinā niddiṭṭhapāḷiṃ peyyālamukhena saṃkhipitvā dassento “paññāpabhedakusalo pabhinnañāṇo…pe… te pañhaṃ abhisaṅkharitvā abhisaṅkharitvā”tiādimāha.",
  "tika-s0401t:1154_0": "Tattha pabhinnañāṇoti atthādīsu pabhedagatañāṇo. “Pabhedañāṇo”tipi paṭhanti, soyeva",
  "tika-s0401t:1154_1": "attho. Te pañhanti te te attanā adhippetaṃ pañhaṃ. Niddiṭṭhakāraṇāti vissajjitakāraṇā.",
  "tika-s0401t:1154_2": "Upakkhittakāti bhagavato paññāveyyattiyena samīpe khittakā antevāsikā sampajjanti.",
  "tika-s0401t:1155_0": "Bhavati abhibhavatīti bhūri. Kiṃ? Rāgādiṃ. Upasagge satipi tadeva padaṃ tamatthaṃ",
  "tika-s0401t:1155_1": "vadatīti upasaggena vināpi so attho viññeyyo anekatthattā dhātūnanti vuttaṃ – “abhibhuyyatī”ti.",
  "tika-s0401t:1155_2": "Kārakabyattayena cetaṃ vuttaṃ, tasmā rāgaṃ abhibhuyyatīti sā sā maggapaññā attanā",
  "tika-s0401t:1155_3": "attanā vajjhaṃ rāgaṃ abhibhuyyati abhibhavati, madatīti attho. Abhibhavatīti sā sā",
  "tika-s0401t:1155_4": "phalapaññā taṃ taṃ rāgaṃ bhavi abhibhavi maddīti bhūripaññā. “Abhibhavitā”ti vā pāṭho,",
  "tika-s0401t:1155_5": "“abhibhavitvā”tipi paṭhanti. Abhibhavitvāti ca kiriyāya siddhabhāvadassanaṃ. Paññā",
  "tika-s0401t:1155_6": "ce siddhā, rāgābhibhavo ca siddho evāti. Sesesupi eseva nayo.",
  "tika-s0401t:1156_0": "Rāgādīsu pana rajjanalakkhaṇo rāgo. Dussanalakkhaṇo doso. Muyhanalakkhaṇo moho. Kujjhanalakkhaṇo",
  "tika-s0401t:1156_1": "kodho, upanandhanalakkhaṇo upanāho. Pubbakālaṃ kodho, aparakālaṃ upanāho. Paraguṇamakkhanalakkhaṇo",
  "tika-s0401t:1156_2": "makkho, yugaggāhalakkhaṇo palāso. Parasampattikhīyanalakkhaṇā issā, attano sampattiniggūhanalakkhaṇaṃ",
  "tika-s0401t:1156_3": "macchariyaṃ. Attanā katapāpappaṭicchādanalakkhaṇā māyā, attano avijjamānaguṇappakāsanalakkhaṇaṃ",
  "tika-s0401t:1156_4": "sāṭheyyaṃ. Cittassa uddhumātabhāvalakkhaṇo thambho, karaṇuttariyalakkhaṇo sārambho.",
  "tika-s0401t:1156_5": "Unnatilakkhaṇo māno, abbhunnatilakkhaṇo atimāno. Mattabhāvalakkhaṇo mado, pañcakāmaguṇesu",
  "tika-s0401t:1156_6": "cittavossaggalakkhaṇo pamādo. Bhavati abhibhavati arinti bhūri asarūpato parassa",
  "tika-s0401t:1156_7": "akārassa lopaṃ katvā. Tenāha – “ariṃ maddanipaññāti bhūripaññā”ti. Bhavati ettha",
  "tika-s0401t:1156_8": "thāvarajaṅgamanti bhūri vuccati pathavī yathā “bhūmī”ti bhūri viyāti bhūripaññā vitthatavipulaṭṭhena",
  "tika-s0401t:1156_9": "sabbaṃ sahatāya ca. Tenāha – “tāyā”tiādi. Tattha pathavisamāyāti vitthatavipulaṭṭheneva",
  "tika-s0401t:1156_10": "pathavisamāya. Vitthatāyāti pajānitabbe visaye vitthatāya, na ekadese vattamānāya.",
  "tika-s0401t:1156_11": "Vipulāyāti uḷārabhūtāya. Samannāgatoti puggalo. Iti-saddo kāraṇatthe, iminā kāraṇena",
  "tika-s0401t:1156_12": "puggalassa bhūripaññāya samannāgatattā tassa paññā bhūripaññā nāmāti attho. “Bhūripaññassa",
  "tika-s0401t:1156_13": "paññā bhūripaññapaññā”ti vattabbe ekassa paññāsaddassa lopaṃ katvā “bhūripaññā”ti vuttaṃ.",
  "tika-s0401t:1157_0": "Apicāti paññāpariyāyadassanatthaṃ vuttaṃ. Paññāyametanti paññāya etaṃ. Adhivacananti",
  "tika-s0401t:1157_1": "adhikaṃ vacanaṃ. Bhūrīti bhūte atthe khandhādike ramati saccasabhāvena, diṭṭhi viya",
  "tika-s0401t:1157_2": "na abhūteti bhūri. Medhāti asani viya siluccaye kilese medhati hiṃsatīti medhā, khippaṃ",
  "tika-s0401t:1157_3": "gahaṇadhāraṇaṭṭhena vā medhā. Pariṇāyikāti yassuppajjati, taṃ sattaṃ attahitappaṭipattiyaṃ",
  "tika-s0401t:1157_4": "sampayuttadhamme ca yāthāvalakkhaṇappaṭivedhe pariṇetīti pariṇāyikā. Imeheva aññānipi",
  "tika-s0401t:1157_5": "paññāpariyāyavacanāni honti.",
  "tika-s0401t:1158_0": "Paññābāhullanti paññā bahulā assāti paññābahulo, tassa bhāvo paññābāhullaṃ. Tañca",
  "tika-s0401t:1158_1": "paññāya bāhullaṃ pavatti evāti tamatthaṃ paññāgarukassa puggalassa vasena dassento,",
  "tika-s0401t:1158_2": "“idhekacco paññāgaruko hotī”tiādimāha. Tattha idhekaccoti puthujjanakalyāṇako, ariyo",
  "tika-s0401t:1158_3": "vā. Paññā garu ekassāti paññāgaruko. Paññāya carito pavattito paññācarito, paññāya",
  "tika-s0401t:1158_4": "caritaṃ pavattaṃ assāti vā paññācarito. Anulomikakhantiādivibhāgā paññā āsayo etassāti",
  "tika-s0401t:1158_5": "paññāsayo. Paññāya adhimutto tanninnoti paññādhimutto. Samussitaṭṭhena paññā dhajo",
  "tika-s0401t:1158_6": "etassāti paññādhajo. Paññāketūti tasseva vevacanaṃ. Paññānimittaṃ ādhipateyyaṃ etassāti",
  "tika-s0401t:1158_7": "paññādhipateyyo. Paññāsaṅkhāto vicayo, dhammasabhāvavicinanaṃ vā bahulaṃ etassāti",
  "tika-s0401t:1158_8": "vicayabahulo. Nānappakārena dhammasabhāvavicinanaṃ bahulaṃ assāti pavicayabahulo.",
  "tika-s0401t:1158_9": "Okkhāyanaṃ yāthāvato dhammānaṃ upaṭṭhānaṃ bahulaṃ etassāti okkhāyanabahulo. Paññāya",
  "tika-s0401t:1158_10": "tassa tassa dhammassa sammāpekkhanā sampekkhā, sampekkhāya ayanaṃ pavattanaṃ sampekkhāyanaṃ,",
  "tika-s0401t:1158_11": "sampekkhāyanaṃ dhammo pakati assāti sampekkhāyanadhammo. Sampekkhāyanaṃ vā yāthāvato",
  "tika-s0401t:1158_12": "dassanadhammo sabhāvo etassāti sampekkhāyanadhammo. Sabbaṃ dhammajātaṃ vibhūtaṃ vibhāvitaṃ",
  "tika-s0401t:1158_13": "katvā viharaṇasīloti vibhūtavihārī.",
  "tika-s0401t:1159_0": "Taccaritotiādīsu taṃ-saddena paññā paccāmaṭṭhā, tasmā tattha “paññācarito”tiādinā",
  "tika-s0401t:1159_1": "attho veditabbo. Sā paññā caritā garukā bahulā assāti taccarito taggaruko tabbahulo.",
  "tika-s0401t:1159_2": "Tassaṃ paññāyaṃ ninno poṇo pabbhāro adhimuttoti tanninno tappoṇo tappabbhāro tadadhimutto.",
  "tika-s0401t:1159_3": "Sā paññā adhipati tadadhipati, tadadhipatito āgato tadādhipateyyo. Paññāgarukotiādīni",
  "tika-s0401t:1159_4": "“kāmaṃ sevantaṃyeva jānāti, ayaṃ puggalo nekkhammagaruko”tiādīsu viya purimajātito",
  "tika-s0401t:1159_5": "pabhuti vuttāni. Taccaritotiādīni imissā jātiyā vuttāni. Idāni vuttamevatthaṃ nidassanavasenapi",
  "tika-s0401t:1159_6": "dassetuṃ – “yathā”tiādi vuttaṃ. Evamevantiādīni dassitabbanigamanaṃ.",
  "tika-s0401t:1160_0": "Sīghapaññāti attano visaye sīghappavattikā paññā, yā samāraddhā attano paññākiccaṃ",
  "tika-s0401t:1160_1": "adandhāyantī avitthāyantī khippameva sampāpeti. Tenāha – “sīghaṃ sīghaṃ sīlāni paripūretī”tiādi.",
  "tika-s0401t:1160_2": "Tattha sīghaṃ sīghanti bahūnaṃ sīlādīnaṃ saṅgahatthaṃ dvikkhattuṃ vuttaṃ. Sīlānīti",
  "tika-s0401t:1160_3": "cārittavārittavasena paññattāni pātimokkhasaṃvarasīlāni, ṭhapetvā vā indriyasaṃvaraṃ",
  "tika-s0401t:1160_4": "tassa visuṃ gahitattā itarāni tividhasīlāni. Indriyasaṃvaranti cakkhādīnaṃ channaṃ",
  "tika-s0401t:1160_5": "indriyānaṃ rāgappaṭighappavesaṃ akatvā satikavāṭena nivāraṇaṃ thakanaṃ. Bhojane mattaññutanti",
  "tika-s0401t:1160_6": "paccavekkhitaparibhogavasena bhojane pamāṇaññubhāvaṃ. Jāgariyānuyoganti divasassa",
  "tika-s0401t:1160_7": "tīsu koṭṭhāsesu rattiyā paṭhamamajjhimakoṭṭhāsesu ca jāgarati na niddāyati, samaṇadhammameva",
  "tika-s0401t:1160_8": "karotīti jāgaro, jāgarassa bhāvo, kammaṃ vā jāgariyaṃ, jāgariyassa anuyogo jāgariyānuyogo,",
  "tika-s0401t:1160_9": "taṃ jāgariyānuyogaṃ. Sīlakkhandhanti sekkhaṃ vā asekkhaṃ vā sīlakkhandhaṃ. Evamitarepi",
  "tika-s0401t:1160_10": "khandhā veditabbā. Paññākkhandhanti maggapaññā ca sekkhāsekkhānaṃ lokiyapaññā ca.",
  "tika-s0401t:1160_11": "Vimuttikkhandhanti phalavimutti. Vimuttiñāṇadassanakkhandhanti paccavekkhaṇañāṇaṃ.",
  "tika-s0401t:1160_12": "Sīghapaññāniddesasadisoyeva lahupaññāniddeso, tathā hāsapaññāniddeso. Javanapaññāniddeso",
  "tika-s0401t:1160_13": "pana kalāpasammasananayena pavatto. Tikkhapaññāniddeso vīriyassa ussukkāpanavasena,",
  "tika-s0401t:1160_14": "nibbedhikapaññāniddeso sabbaloke anabhiratasaññāvasena pavatto. Tattha turitakiriyā",
  "tika-s0401t:1160_15": "sīghatā. Adandhatā lahutā. Vegāyitattaṃ khippatā.",
  "tika-s0401t:1161_0": "Hāsabahuloti pītibahulo. Sesapadāni tasseva vevacanāni. Atha vā hāsabahuloti mūlapadaṃ.",
  "tika-s0401t:1161_1": "Vedabahuloti tassā eva pītiyā sampayuttasomanassavedanāvasena niddesapadaṃ. Tuṭṭhibahuloti",
  "tika-s0401t:1161_2": "nātibalavapītiyā tuṭṭhākāravasena. Pāmojjabahuloti balavapītiyā pamuditabhāvavasena.",
  "tika-s0401t:1161_3": "Sīlāni paripūretīti haṭṭhappahaṭṭho udaggūdaggo sampiyāyamāno sīlāni sampādeti. Pītisomanassasahagatā",
  "tika-s0401t:1161_4": "hi paññā abhirativasena ārammaṇe phullitā vikasitā viya pavattati, na evaṃ upekkhāsahagatāti.",
  "tika-s0401t:1162_0": "Aniccato khippaṃ javatīti “khandhapañcakaṃ anicca”nti vegāyitena pavattati, paṭipakkhadūrībhāvena",
  "tika-s0401t:1162_1": "pubbābhisaṅkhārassa sātisayattā indena vissaṭṭhavajiraṃ viya lakkhaṇaṃ avirajjhantī",
  "tika-s0401t:1162_2": "adandhāyantī aniccalakkhaṇaṃ vegasā paṭivijjhati, tasmā sā javanapaññā nāmāti attho.",
  "tika-s0401t:1162_3": "Sesapadesupi eseva nayo. Evaṃ lakkhaṇārammaṇikavipassanāvasena javanapaññaṃ dassetvā",
  "tika-s0401t:1162_4": "balavavipassanāvasena dassetuṃ – “rūpa”ntiādi vuttaṃ. Tattha khayaṭṭhenāti yattha",
  "tika-s0401t:1162_5": "yattha uppajjati, tattha tattheva bhijjanato khayasabhāvattā. Bhayaṭṭhenāti bhayānakabhāvato.",
  "tika-s0401t:1162_6": "Asārakaṭṭhenāti attasāravirahato niccasārādivirahato ca. Tulayitvāti tulābhūtāya",
  "tika-s0401t:1162_7": "vipassanāpaññāya tuletvā. Tīrayitvāti tāya eva tīraṇabhūtāya tīretvā. Vibhāvayitvāti",
  "tika-s0401t:1162_8": "yāthāvato pakāsetvā pākaṭaṃ katvā. Atha vā tulayitvāti kalāpasammasanavasena tulayitvā.",
  "tika-s0401t:1162_9": "Tīrayitvāti udayabbayānupassanāvasena tīretvā. Vibhāvayitvāti bhaṅgānupassanādivasena",
  "tika-s0401t:1162_10": "pākaṭaṃ katvā. Vibhūtaṃ katvāti saṅkhārupekkhānulomavasena phuṭaṃ katvā. Rūpanirodheti",
  "tika-s0401t:1162_11": "rūpakkhandhassa nirodhabhūte nibbāne. Khippaṃ javatīti ninnapoṇapabbhāravasena javati",
  "tika-s0401t:1162_12": "pavattati. Idāni sikhāppattavipassanāvasena javanapaññaṃ dassetuṃ, puna “rūpa”ntiādi vuttaṃ.",
  "tika-s0401t:1163_0": "Ñāṇassa tikkhabhāvo nāma savisesaṃ paṭipakkhasamucchindanena veditabboti “khippaṃ",
  "tika-s0401t:1163_1": "kilese chindatīti tikkhapaññā”ti vatvā te pana kilese vibhāgena dassento, “uppannaṃ",
  "tika-s0401t:1163_2": "kāmavitakka”ntiādimāha. Samathavipassanāhi vikkhambhanatadaṅgavasena pahīnampi ariyamaggena",
  "tika-s0401t:1163_3": "asamūhatattā uppattidhammataṃ anatītatāya asamūhatuppannanti vuccati, taṃ idha “uppanna”nti",
  "tika-s0401t:1163_4": "adhippetaṃ. Nādhivāsetīti santānaṃ āropetvā na vāseti. Pajahatīti samucchedavasena",
  "tika-s0401t:1163_5": "pajahati. Vinodetīti khipati. Byantiṃ karotīti vigatantaṃ karoti. Anabhāvaṃ gametīti",
  "tika-s0401t:1163_6": "anu abhāvaṃ gameti, vipassanākkamena ariyamaggaṃ patvā samucchedavaseneva abhāvaṃ",
  "tika-s0401t:1163_7": "gamayatīti attho. Ettha ca kāmappaṭisaṃyutto vitakko kāmavitakko. “Ime sattā marantū”ti",
  "tika-s0401t:1163_8": "paresaṃ maraṇappaṭisaṃyutto vitakko byāpādavitakko. “Ime sattā vihiṃsiyantū”ti paresaṃ",
  "tika-s0401t:1163_9": "vihiṃsāpaṭisaṃyutto vitakko vihiṃsāvitakko. Pāpaketi lāmake. Akusale dhammeti akosallasambhūte",
  "tika-s0401t:1163_10": "dhamme. Tikkhapañño nāma khippābhiñño hoti, paṭipadā cassa na calatīti āha – “ekamhi",
  "tika-s0401t:1163_11": "āsane cattāro ariyamaggā”tiādi.",
  "tika-s0401t:1164_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā",
  "tika-s0401t:1164_1": "vayadhammā virāgadhammā nirodhadhammā”ti yāthāvato dassanena saccappaṭivedho ijjhati,",
  "tika-s0401t:1164_2": "na aññathāti kāraṇamukhena nibbedhikapaññaṃ dassetuṃ – “sabbasaṅkhāresu ubbegabahulo",
  "tika-s0401t:1164_3": "hotī”tiādi vuttaṃ. Tattha ubbegabahuloti “sabbe saṅkhārā aniccā”tiādinā nayena sabbasaṅkhāresu",
  "tika-s0401t:1164_4": "abhiṇhappavattasaṃvego. Uttāsabahuloti ñāṇabhayavasena sabbasaṅkhāresu bahuso utrastamānaso.",
  "tika-s0401t:1164_5": "Tena ādīnavānupassanamāha. Ukkaṇṭhanabahuloti saṅkhārato uddhaṃ visaṅkhārābhimukhatāya",
  "tika-s0401t:1164_6": "ukkaṇṭhanabahulo. Iminā nibbidānupassanamāha. Aratibahulotiādinā tassā eva aparāparūpapattiṃ.",
  "tika-s0401t:1164_7": "Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho. Tathā pavattitavimokkhamukho.",
  "tika-s0401t:1164_8": "Nibbijjhanaṃ paṭivijjhanaṃ nibbedho, so etissā atthīti nibbedhikā, nibbijjhatīti",
  "tika-s0401t:1164_9": "vā nibbedhikā, sā eva paññā nibbedhikapaññā. Anibbiddhapubbanti anamatagge saṃsāre",
  "tika-s0401t:1164_10": "antaṃ pāpetvā anividdhapubbaṃ. Appadālitapubbanti tasseva atthavacanaṃ, antakaraṇeneva",
  "tika-s0401t:1164_11": "appadālitapubbanti attho. Lobhakkhandhanti lobharāsiṃ, lobhakoṭṭhāsaṃ vā.",
  "tika-s0401t:1165": "Kāyagatāsativaggavaṇṇanā niṭṭhitā.",
  "tika-s0401t:1166": "20. Amatavaggavaṇṇanā",
  "tika-s0401t:1167_0": "600-611. Natthi ettha mataṃ maraṇaṃ vināsoti amataṃ, nibbānanti āha – “maraṇavirahitaṃ",
  "tika-s0401t:1167_1": "nibbānaṃ paribhuñjantī”ti. Amatassa vā nibbānassa adhigamahetutāya amatasadisaatappakasukhapatitatāya",
  "tika-s0401t:1167_2": "ca kāyagatāsati “amata”nti vuttā. Paribhuñjantīti jhānasamāpajjanena vaḷañjanti.",
  "tika-s0401t:1167_3": "Viraddhanti anadhigamena virajjhitaṃ. Tenāha – “virādhitaṃ nādhigata”nti. Āraddhanti",
  "tika-s0401t:1167_4": "sādhitaṃ nipphāditaṃ. Tañca paripuṇṇaṃ nāma hotīti āha – “āraddhanti paripuṇṇa”nti.",
  "tika-s0401t:1167_5": "Pamādiṃsūti kālabyattayenedaṃ vuttanti āha – “pamajjantī”ti.",
  "tika-s0401t:1168": "Amatavaggavaṇṇanā niṭṭhitā.",
  "tika-s0401t:1169": "Iti manorathapūraṇiyā aṅguttaranikāya-aṭṭhakathāya",
  "tika-s0401t:1170": "Ekakanipātavaṇṇanāya anuttānatthadīpanā samattā.",
  "tika-s0401t:1171": "Paṭhamo bhāgo niṭṭhito."
}