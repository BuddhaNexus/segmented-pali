{
  "anya-e0803n:6": "Namo tassa bhagavato arahato sammāsambuddhassa",
  "anya-e0803n:7": "Saddanītippakaraṇaṃ (padamālā)",
  "anya-e0803n:8": "Ganthārambhakathā",
  "anya-e0803n:9": "Dhīrehi magganāyena, yena buddhena desitaṃ;",
  "anya-e0803n:10": "Sitaṃ dhammamidhaññāya, ñāyate amataṃ padaṃ.",
  "anya-e0803n:11": "Taṃ namitvā mahāvīraṃ, sabbaññuṃ lokanāyakaṃ;",
  "anya-e0803n:12": "Mahākāruṇikaṃ seṭṭhaṃ, visuddhaṃ suddhidāyakaṃ.",
  "anya-e0803n:13": "Saddhammañcassa pūjetvā, suddhaṃ santamasaṅkhataṃ;",
  "anya-e0803n:14": "Atakkāvacaraṃ suṭṭhu, vibhattaṃ madhuraṃ sivaṃ.",
  "anya-e0803n:15": "Saṅghassa ca’ñjaliṃ katvā, puññakkhettassa tādino;",
  "anya-e0803n:16": "Sīlasamādhipaññādi-visuddhaguṇajotino.",
  "anya-e0803n:17": "Namassanādipuññassa, katassa ratanattaye;",
  "anya-e0803n:18": "Tejasāhaṃ pahantvāna, antarāye asesato.",
  "anya-e0803n:19": "Lokanītiviyattassa, satthu saddhammanītino;",
  "anya-e0803n:20": "Sāsanatthaṃ pavakkhāmi, saddanītimanākulaṃ.",
  "anya-e0803n:21": "Āsavakkhayalābhena, hoti sāsanasampadā;",
  "anya-e0803n:22": "Āsavakkhayalābho ca, saccādhigamahetuko.",
  "anya-e0803n:23": "Saccādhigamanaṃ tañca, paṭipattissitaṃ mataṃ;",
  "anya-e0803n:24": "Paṭipatti ca sā kāmaṃ, pariyattiparāyaṇā.",
  "anya-e0803n:25": "Pariyattābhiyuttānaṃ, viditvā saddalakkhaṇaṃ;",
  "anya-e0803n:26": "Yasmā na hoti sammoho, akkharesu padesu ca.",
  "anya-e0803n:27": "Yasmā cāmohabhāvena, akkharesu padesu ca;",
  "anya-e0803n:28": "Pāḷiyatthaṃ vijānanti, viññū sugatasāsane.",
  "anya-e0803n:29": "Pāḷiyatthāvabodhena, yoniso satthusāsane;",
  "anya-e0803n:30": "Sappaññā paṭipajjanti, paṭipattimatandikā.",
  "anya-e0803n:31": "Yoniso paṭipajjitvā, dhammaṃ lokuttaraṃ varaṃ;",
  "anya-e0803n:32": "Pāpuṇanti visuddhāya, sīlādipaṭipattiyā.",
  "anya-e0803n:33": "Tasmā tadatthikā suddhaṃ, nayaṃ nissāya viññunaṃ;",
  "anya-e0803n:34": "Bhaññamānaṃ mayā sadda-nītiṃ gaṇhantu sādhukaṃ.",
  "anya-e0803n:35": "Dhātu dhātūhi nipphanna-rūpāni ca salakkhaṇo;",
  "anya-e0803n:36": "Sandhināmādibhedo ca, padānaṃ tu vibhatti ca.",
  "anya-e0803n:37": "Pāḷinayādayocceva-mettha nānappakārato;",
  "anya-e0803n:38": "Sāsanassopakārāya, bhavissati vibhāvanā.",
  "anya-e0803n:39": "1. Savikaraṇākhyātavibhāga",
  "anya-e0803n:40_0": "Tattha dhātūti kenaṭṭhena dhātu? Sakatthampi dhāretīti dhātu, atthātisayayogato paratthampi",
  "anya-e0803n:40_1": "dhāretīti dhātu, vīsatiyā upasaggesu yena kenaci upasaggena atthavisesakāraṇena paṭibaddhā",
  "anya-e0803n:40_2": "atthavisesampi dhāretīti dhātu, “ayaṃ imissā attho, ayamito paccayo paro”tiādinā",
  "anya-e0803n:40_3": "anekappakārena paṇḍitehi dhāriyati esātipi dhātu, vidahanti viduno etāya saddanipphattiṃ",
  "anya-e0803n:40_4": "ayalohādimayaṃ ayalohādidhātūhi viyātipi dhātu. Evaṃ tāva dhātusaddassattho veditabbo.",
  "anya-e0803n:41": "Dhātusaddo jinamate, itthiliṅgattane mato;",
  "anya-e0803n:42": "Satthe pulliṅgabhāvasmiṃ, kaccāyanamate dvisu.",
  "anya-e0803n:43_0": "Atha vā jinamate “tato gotamidhātūnī”ti ettha dhātusaddo liṅgavipallāse vattati “pabbatāni",
  "anya-e0803n:43_1": "vanāni cā”ti ettha pabbatasaddo viya, na panettha vattabbaṃ “aṭṭhivācakattā napuṃsakaniddeso”ti",
  "anya-e0803n:43_2": "aṭṭhivācakattepi “dhātuyo”ti itthiliṅgadassanato. Bhūvādayo saddā dhātavo. Seyyathidaṃ?",
  "anya-e0803n:43_3": "Bhū i ku ke takka taka taki sukaiccādayo. Gaṇato te aṭṭhavidhā bhūvādigaṇo rudhādigaṇo",
  "anya-e0803n:43_4": "divādigaṇo svādigaṇo kiyādigaṇo gahādigaṇo tanādigaṇo curādigaṇo cāti. Idāni tesaṃ",
  "anya-e0803n:43_5": "vikaraṇasaññite paccaye dassessāma. Anekavidhā hi paccayā nānappakāresu nāmanāma",
  "anya-e0803n:43_6": "kitanāma samāsanāma taddhitanāmākhyātesu pavattanato. Saṅkhepato pana duvidhāva nāmapaccayo",
  "anya-e0803n:43_7": "ākhyātapaccayo cāti. Tatrāpi ākhyātapaccayā duvidhā vikaraṇapaccayanovikaraṇapaccayavasena.",
  "anya-e0803n:43_8": "Tattha vikaraṇapaccayo akārādisattarasavidho aggahitaggahaṇena pannarasavidho ca.",
  "anya-e0803n:43_9": "Novikaraṇapaccayo pana kha cha sādinekavidho. Ye rūpanipphattiyā upakārakā atthavisesassa",
  "anya-e0803n:43_10": "jotakā vā ajotakā vā lopanīyā vā alopanīyā vā, te saddā paccayā.",
  "anya-e0803n:44": "Paṭicca kāraṇaṃ taṃ taṃ, entīti paccayātha vā;",
  "anya-e0803n:45": "Paṭicca saddanipphatti, ito etīti paccayā.",
  "anya-e0803n:46": "Nāmikappaccayānaṃ yo, vibhāgo āvi hessati;",
  "anya-e0803n:47": "Nāmakappe yato tasmā, na taṃ vitthārayāmase.",
  "anya-e0803n:48": "Yo novikaraṇānaṃ tu, paccayānaṃ vibhāgato;",
  "anya-e0803n:49": "So panākhyātakappamhi, vitthārenā’gamissatīti.",
  "anya-e0803n:50_0": "Iccānekavidhesu paccayesu “vikaraṇapaccayā nāma ime”ti sallakkhetabbā. Kathaṃ? Bhūvādigaṇato",
  "anya-e0803n:50_1": "apaccayo hoti kattari, rudhādigaṇato akārivaṇṇekārokārapaccayā honti kattari, pubbamajjhaṭṭhāne",
  "anya-e0803n:50_2": "niggahītāgamo ca, divādigaṇato yapaccayo hoti kattari, svādigaṇato ṇu ṇā uṇāpaccayā",
  "anya-e0803n:50_3": "honti kattari, kiyādigaṇato nāpaccayo hoti kattari, gahādigaṇato ppa ṇhāpaccayā honti",
  "anya-e0803n:50_4": "kattari, tanādigaṇato o yirapaccayā honti kattari, curādigaṇato ṇe ṇayapaccayā honti kattari.",
  "anya-e0803n:51": "Akāro ca ivaṇṇo ca, e okārā ca yo tathā;",
  "anya-e0803n:52": "Ṇu ṇā uṇā ca nā ppa ṇhā-yirā ṇe ṇayapaccayā.",
  "anya-e0803n:53": "Aggahitaggahaṇena, evaṃ pannarase’ritā;",
  "anya-e0803n:54": "Vikaraṇavhayā ete, paccayāti vibhāvaye.",
  "anya-e0803n:55_0": "Ye evaṃ niddiṭṭhehi vikaraṇapaccayehi tadaññehi ca sappaccayā aṭṭhavidhā dhātugaṇā",
  "anya-e0803n:55_1": "suttantesu bahūpakārā, tesvāyaṃ bhūvādigaṇo. Bhū sattāyaṃ, bhūdhātu vijjamānatāyaṃ",
  "anya-e0803n:55_2": "vattati. Sakammikākammikāsu dhātūsu ayaṃ akammikā dhātu, na pana “dhammabhūto”tiādīsu",
  "anya-e0803n:55_3": "pattiatthavācikā aparā bhūdhātu viya sakammikā. Esā hi pariabhiādīhi upasaggehi yuttāyeva",
  "anya-e0803n:55_4": "sakammikā bhavati, na upa parā pātuādīhi upasagganipātehi yuttāpi. Ato imissā siddhāni",
  "anya-e0803n:55_5": "rūpāni dvidhā ñeyyāni akammakapadāni sakammakapadāni cāti.",
  "anya-e0803n:56": "Suddhakattukriyāpadaniddesa",
  "anya-e0803n:57_0": "Tatra bhavati ubbhavati samubbhavati pabhavati parābhavati sambhavati vibhavati,",
  "anya-e0803n:57_1": "bhoti sambhoti vibhoti pātubhavati pātubbhavati pātubhoti, imāni akammakapadāni.",
  "anya-e0803n:57_2": "Ettha pātuiti nipāto, so “āvibhavati tirobhavatī”tiādīsu āvi tironipātā viya bhūdhātuto",
  "anya-e0803n:57_3": "nipphannākhyātasaddassa neva visesakaro, na ca sakammakattasādhako. Uiccādayo upasaggā,",
  "anya-e0803n:57_4": "te pana visesakarā, na sakammakattasādhakā. Yesamattho kammena sambandhanīyo na hoti,",
  "anya-e0803n:57_5": "tāni padāni akammakāni. Akammakapadānaṃ yathārahaṃ sakammakākammakavasena attho kathetabbo.",
  "anya-e0803n:57_6": "Paribhoti paribhavati, abhibhoti abhibhavati, adhibhoti adhibhavati, atibhoti atibhavati,",
  "anya-e0803n:57_7": "anubhoti anubhavati, samanubhoti samanubhavati, abhisambhoti abhisambhavati, imāni",
  "anya-e0803n:57_8": "sakammakapadāni. Ettha pariiccādayo upasaggā, te bhūdhātuto nipphannākhyātasaddassa",
  "anya-e0803n:57_9": "visesakarā ceva sakammakattasādhakā ca. Yesamattho kammena sambandhanīyo, tāni padāni",
  "anya-e0803n:57_10": "sakammakāni. Sakammakapadānaṃ sakammakavasena attho kathetabbo, kvaci akammakavasenapi.",
  "anya-e0803n:57_11": "Evaṃ suddhakattukriyāpadāni bhavanti. Uddesoyaṃ.",
  "anya-e0803n:58_0": "Tatra bhavatīti hoti vijjati paññāyati sarūpaṃ labhati. Ubbhavatīti uppajjati sarūpaṃ",
  "anya-e0803n:58_1": "labhati. Samubbhavatīti samuppajjati sarūpaṃ labhati. Pabhavatīti hoti sambhavati.",
  "anya-e0803n:58_2": "Atha vā pabhavatīti yato kutoci sandati, na vicchijjati, avicchinnaṃ hoti, taṃ taṃ",
  "anya-e0803n:58_3": "ṭhānaṃ visarati. Parābhavatīti parābhavo hoti byasanaṃ āpajjati avuddhiṃ pāpuṇāti.",
  "anya-e0803n:58_4": "Sambhavatīti suṭṭhu bhavati vuddhiṃ virūḷhiṃ vepullaṃ āpajjati. Vibhavatīti ucchijjati",
  "anya-e0803n:58_5": "vinassati vipajjati, visesato vā bhavati sampajjati. Bhoti sambhoti vibhotīti imāni",
  "anya-e0803n:58_6": "“bhavati sambhavati vibhavatī”ti imehi yathākkamaṃ samānaniddesāni. Pātubhavatīti",
  "anya-e0803n:58_7": "pakāsati dissati paññāyati pākaṭaṃ hoti. Pātubbhavati pātubhotīti imāni “pātubhavatī”ti",
  "anya-e0803n:58_8": "iminā samānaniddesāni. Evaṃ akammakapadānaṃ yathārahaṃ sakammakākammakavasena atthakathanaṃ",
  "anya-e0803n:58_9": "daṭṭhabbaṃ. Evamuttaratrāpi aññesampi akammakapadānaṃ.",
  "anya-e0803n:59_0": "Paribhotidukādīsu pana sattasu dukesu yathākkamaṃ dve dve padāni samānatthāni, tasmā",
  "anya-e0803n:59_1": "dve dve padāniyeva gahetvā niddisissāma. Tatra paribhoti paribhavatīti paraṃ hiṃsati",
  "anya-e0803n:59_2": "pīḷeti, atha vā hīḷeti avajānāti. Abhibhoti abhibhavatīti paraṃ ajjhottharati maddati.",
  "anya-e0803n:59_3": "Adhibhoti adhibhavatīti paraṃ abhimadditvā bhavati attano vasaṃ vattāpeti. Atibhoti",
  "anya-e0803n:59_4": "atibhavatīti paraṃ atikkamitvā bhavati. Anubhoti anubhavatīti sukhadukkhaṃ vedeti",
  "anya-e0803n:59_5": "paribhuñjati sukhadukkhapaṭisaṃvedī hoti. Samanubhoti samanubhavatīti sukhadukkhaṃ",
  "anya-e0803n:59_6": "suṭṭhu vedeti suṭṭhu paribhuñjati suṭṭhu sukhadukkhapaṭisaṃvedī hoti. Abhisambhoti",
  "anya-e0803n:59_7": "abhisambhavatīti paraṃ ajjhottharati maddati. Evaṃ sakammakapadānaṃ sakammakavasena",
  "anya-e0803n:59_8": "atthakathanaṃ daṭṭhabbaṃ. Katthaci pana gacchatīti pavattatīti evaṃ akammakavasenapi.",
  "anya-e0803n:59_9": "Evamuttaratrāpi aññesaṃ sakammakapadānaṃ.",
  "anya-e0803n:60": "Apaccayo paro hoti, bhūvādigaṇato sati;",
  "anya-e0803n:61": "Suddhakattukriyākhyāne, sabbadhātukanissite.",
  "anya-e0803n:62": "Ayaṃ suddhakattukriyāpadānaṃ niddeso.",
  "anya-e0803n:63": "Hetukattukriyāpadaniddesa",
  "anya-e0803n:64_0": "Bhāveti vibhāvetisambhāveti paribhāveti, evaṃ hetukattukriyāpadāni bhavanti. Ekakammakavasenesamattho",
  "anya-e0803n:64_1": "gahetabbo. Pacchimassa pana dvikammakavasenapi. Paribhāvāpeti abhibhāvāpeti anubhāvāpeti,",
  "anya-e0803n:64_2": "evampi hetukattukriyāpadāni bhavanti. Dvikammakavasenesamattho gahetabbo. Iccevaṃ",
  "anya-e0803n:64_3": "dvidhā hetukattukriyāpadāni ñeyyāni, aññānipi gahetabbāni.",
  "anya-e0803n:65_0": "Tatra bhāvetīti puggalo bhāvetabbaṃ yaṃ kiñci bhāveti āsevati bahulīkaroti, atha",
  "anya-e0803n:65_1": "vā bhāvetīti vaḍḍheti. Vibhāvetīti bhāvetabbaṃ yaṃ kiñci vibhāveti visesena bhāveti,",
  "anya-e0803n:65_2": "vividhena vā ākārena bhāveti bhāvayati vaḍḍheti, atha vā vibhāvetīti abhāveti antaradhāpeti.",
  "anya-e0803n:65_3": "Sambhāvetīti yassa kassaci guṇaṃ sambhāveti sambhāvayati suṭṭhu pakāseti ukkaṃseti.",
  "anya-e0803n:65_4": "Paribhāvetīti paribhāvetabbaṃ yaṃ kiñci paribhāveti paribhāvayati samantato vaḍḍheti.",
  "anya-e0803n:65_5": "Evaṃ ekakammakavasenattho gahetabbo. Atha vā paribhāvetīti vāsetabbaṃ vatthuṃ paribhāveti",
  "anya-e0803n:65_6": "paribhāvayati vāseti gandhaṃ gāhāpeti. Evaṃ dvikammakavasenāpi attho gahetabbo. Paribhāvāpetīti",
  "anya-e0803n:65_7": "puggalo puggalena sapattaṃ paribhāvāpeti hiṃsāpeti, atha vā paribhāvāpetīti hīḷāpeti",
  "anya-e0803n:65_8": "avajānāpeti. Abhibhāvāpetīti puggalo puggalena sapattaṃ abhibhāvāpeti ajjhottharāpeti.",
  "anya-e0803n:65_9": "Anubhāvāpetīti puggalo puggalena sampattiṃ anubhāvāpeti paribhojeti.",
  "anya-e0803n:66": "Payutto kattunā yoge, ṭhitoyevāppadhāniye;",
  "anya-e0803n:67": "Kriyaṃ sādheti etassa, dīpakaṃ sāsane padaṃ.",
  "anya-e0803n:68": "Karaṇavacanaṃyeva, yebhuyyena padissati;",
  "anya-e0803n:69": "Ākhyāte kāritaṭṭhānaṃ, sandhāya kathitaṃ idaṃ.",
  "anya-e0803n:70": "Na nāme kāritaṭṭhānaṃ, “bodhetā” itiādikaṃ;",
  "anya-e0803n:71": "“Sunakhehipi khādāpenti”, iccādīni padāni ca;",
  "anya-e0803n:72": "Āharitvāna dīpeyya, payogakusalo budho.",
  "anya-e0803n:73_0": "Tatridaṃ karaṇavacanaṃ kammatthadīpakaṃ, upayogasāmivacanānipi taddīpakāni yojetabbāni.",
  "anya-e0803n:73_1": "Kathaṃ? Paribhāvāpetīti puggalo puggalaṃ sapattaṃ paribhāvāpetīti, tathā paribhāvāpetīti",
  "anya-e0803n:73_2": "puggalo puggalassa sapattaṃ paribhāvāpetīti. Sesāni nayānusārena niddisitabbāni.",
  "anya-e0803n:73_3": "Evaṃ sabbānetāni karaṇopayogasāmivacanāni kammatthadīpakāniyeva honti, tasmā dvikammakavasenattho gahetabbo.",
  "anya-e0803n:74": "Ayaṃ hetukattukriyāpadānaṃ niddeso.",
  "anya-e0803n:75": "Kammakriyāpadaniddesa",
  "anya-e0803n:76_0": "Bhaviyate vibhaviyate paribhaviyate abhibhaviyate anubhaviyate paribhūyate abhibhūyate",
  "anya-e0803n:76_1": "anubhūyate, evaṃ kammuno kriyāpadāni bhavanti. Aññathā ca bhaviyyate vibhaviyyate",
  "anya-e0803n:76_2": "paribhaviyyate abhibhaviyyate anubhaviyyate paribhuyyate abhibhuyyate anubhuyyateti.",
  "anya-e0803n:76_3": "Ettha kammuno kriyāpadāniyeva kammakattuno kriyāpadāni katvā yojetabbāni. Visuñhi",
  "anya-e0803n:76_4": "kammakattuno kriyāpadāni na labbhanti.",
  "anya-e0803n:77_0": "Tatra bhaviyateti bhāvetabbaṃ yaṃ kiñci puggalena bhāviyate āseviyate bahulīkariyate,",
  "anya-e0803n:77_1": "atha vā bhaviyateti vaḍḍhiyate. Vibhaviyateti vibhāvetabbaṃ yaṃ kiñci puggalena vibhaviyate",
  "anya-e0803n:77_2": "visesena bhaviyate, vividhena vā ākārena bhaviyate vaḍḍhiyate, atha vā vibhaviyateti",
  "anya-e0803n:77_3": "abhaviyate antaradhāpiyate. Paribhaviyateti sapatto puggalena paribhaviyate hiṃsiyate,",
  "anya-e0803n:77_4": "atha vā paribhaviyateti hīḷiyate avajāniyate. Abhibhaviyateti sapatto puggalena abhibhaviyate",
  "anya-e0803n:77_5": "ajjhotthariyate abhimaddiyate. Anubhaviyateti sampatti puggalena anubhaviyate paribhuñjiyate.",
  "anya-e0803n:77_6": "Paribhūyatetiādīni tīṇi “paribhaviyate”tiādīhi tīhi samānaniddesāni. Sesāni pana",
  "anya-e0803n:77_7": "yathāvuttehi yaṃ kammameva padhānato gahetvā niddisiyati padaṃ, taṃ kammatthadīpakaṃ.",
  "anya-e0803n:77_8": "Tasmā kattari ekavacanena niddiṭṭhepi yadi kammaṃ bahuvacanavasena vattabbaṃ, bahuvacanantaññeva",
  "anya-e0803n:77_9": "kammuno kriyāpadaṃ dissati. Yadi panekavacanavasena vattabbaṃ, ekavacanantaññeva.",
  "anya-e0803n:77_10": "Tathā kattari bahuvacanena niddiṭṭhepi yadi kammaṃ ekavacanavasena vattabbaṃ, ekavacanantaññeva",
  "anya-e0803n:77_11": "kammuno kriyāpadaṃ dissati. Yadi pana bahuvacanavasena vattabbaṃ, bahuvacanantaññeva.",
  "anya-e0803n:77_12": "Kathaṃ? Bhikkhunā dhammo bhaviyate, bhikkhunā dhammā bhaviyante, bhikkhūhi dhammo",
  "anya-e0803n:77_13": "bhaviyate, bhikkhūhi dhammā bhaviyanteti. Iminā nayena sabbattha kammuno kriyāpadesu",
  "anya-e0803n:77_14": "vohāro kātabbo. Yasmiṃ pana kammuno kriyāpade kammatthadīpake kammabhūtassevatthassa",
  "anya-e0803n:77_15": "kattubhāvaparikappo hoti, taṃ kammakattutthadīpakaṃ, taṃ kammuno kriyāpadato visuṃ",
  "anya-e0803n:77_16": "na labbhati. Ayaṃ panettha atthaviññāpane payogaracanā. Sayameva paribhaviyate dubbhāsitaṃ",
  "anya-e0803n:77_17": "bhaṇaṃ bālo tappaccayā aññehi paribhūtopi, sayameva abhibhaviyate pāpakārī niraye",
  "anya-e0803n:77_18": "nirayapālehi abhibhūtopi tathārūpassa kammassa sayaṃ katattāti. Ettha hi sayameva",
  "anya-e0803n:77_19": "pīyate pānīyaṃ, sayameva kaṭo kariyatetiādīsu viya sukhābhisaṅkharaṇīyatā labbhateva,",
  "anya-e0803n:77_20": "tato kammakattutā ca.",
  "anya-e0803n:78": "Ayaṃ kammuno kriyāpadānaṃ niddeso.",
  "anya-e0803n:79": "Bhāvakriyāpadaniddesa",
  "anya-e0803n:80_0": "Bhūyate bhaviyate ubbhaviyate, evaṃ bhāvassa kriyāpadāni bhavanti. Aññathā ca bhuyyate",
  "anya-e0803n:80_1": "bhaviyyate ubbhaviyyateti. Tatra yathā ṭhīyatepadassa ṭhānanti bhāvavasena atthakathanamicchanti,",
  "anya-e0803n:80_2": "evaṃ bhūyatetiādīnampi bhavanantiādinā bhāvavasena atthakathanamicchitabbaṃ. Yathā",
  "anya-e0803n:80_3": "ca ṭhānaṃ ṭhiti bhavanantiādīhi bhāvavācakakitantanāmapadehi saddhiṃ sambandhe chaṭṭhiyojanamicchanti,",
  "anya-e0803n:80_4": "na tathā ṭhīyate bhūyatetiādīhi bhāvavācakākhyātapadehi saddhiṃ sambandhe chaṭṭhiyojanā",
  "anya-e0803n:80_5": "icchitabbā sambandhe pavattachaṭṭhiyantasaddehi asambandhanīyattā ākhyātikapadānaṃ.",
  "anya-e0803n:80_6": "Yasmiṃ payoge yaṃ kammuno kriyāpadena samānagatikaṃ katvā vinā kammena niddisiyati",
  "anya-e0803n:80_7": "kriyāpadaṃ, kattuvācakapadaṃ pana paccattavacanena vā karaṇavacanena vā niddisiyati,",
  "anya-e0803n:80_8": "taṃ tattha bhāvatthadīpakaṃ. Na hi sabbathā kattāramanissāya bhāvo pavattati. Evaṃ",
  "anya-e0803n:80_9": "santepi bhāvo nāma kevalo bhavanalavanapacanādiko dhātuatthoyeva. Akkharacintakā",
  "anya-e0803n:80_10": "pana “ṭhīyate bhūyate”tiādīsu bhāvavisayesu karaṇavacanameva payuñjanti “nanu nāma",
  "anya-e0803n:80_11": "pabbajitena sunivatthena bhavitabbaṃ supārutena ākappasampannenā”tiādīsu viya, tasmā",
  "anya-e0803n:80_12": "tesaṃ mate “tena ubbhaviyate”ti karaṇavacanena yojetabbaṃ. Jinamatena pana “so bhūyate”tiādinā",
  "anya-e0803n:80_13": "paccattavacaneneva. Saccasaṅkhepappakaraṇe hi dhammapālācariyena, niddesapāḷiyaṃ",
  "anya-e0803n:80_14": "pana dhammasenāpatinā, dhajaggasuttante bhagavatā ca bhāvapadaṃ paccattavacanāpekkhavasenu’ccāritaṃ.",
  "anya-e0803n:81": "Kathito saccasaṅkhepe, paccattavacanena ve,",
  "anya-e0803n:82": "“Bhūyate” iti saddassa, sambandho bhāvadīpano.",
  "anya-e0803n:83": "Niddesapāḷiyaṃ “rūpaṃ, vibhoti vibhaviyyati”;",
  "anya-e0803n:84": "Iti dassanato vāpi, paccattavacanaṃ thiraṃ.",
  "anya-e0803n:85": "Tathā dhajaggasuttante, munināhaccabhāsite;",
  "anya-e0803n:86": "“So pahīyissati” iti, pāḷidassanatopi ca.",
  "anya-e0803n:87": "Pāramitānubhāvena, mahesīnaṃva dehato;",
  "anya-e0803n:88": "Santi nipphādanā, neva, sakkatādivaco viya.",
  "anya-e0803n:89": "Paccattadassaneneva, purisattayayojanaṃ;",
  "anya-e0803n:90": "Ekavacanikañcāpi, bahuvacanikampi ca;",
  "anya-e0803n:91": "Kātabbamiti no khanti, parassapadaādike.",
  "anya-e0803n:92_0": "Tasmā rūpaṃ vibhaviyyati, rūpāni vibhaviyyanti, tvaṃ vibhaviyyasi, tumhe vibhaviyyatha,",
  "anya-e0803n:92_1": "ahaṃ vibhaviyyāmi, mayaṃ vibhaviyyāma, rūpaṃ vibhaviyyate, rūpāni vibhaviyyante iccevamādi",
  "anya-e0803n:92_2": "jinavacanānurūpato yojetabbaṃ. Atrāyaṃ padasodhanā –",
  "anya-e0803n:93": "Vibhaviyyatīti idaṃ, kammapadasamānakaṃ;",
  "anya-e0803n:94": "Na ca kammapadaṃ nāpi, kammakattupadādikaṃ.",
  "anya-e0803n:95": "Yadi kammapadaṃ etaṃ, paccattavacanaṃ pana;",
  "anya-e0803n:96": "Kammaṃ dīpeyya karaṇa-vacanaṃ kattudīpakaṃ.",
  "anya-e0803n:97": "Yadi kammakattupadaṃ, “pīyate”ti padaṃ viya;",
  "anya-e0803n:98": "Siyā sakammakaṃ, netaṃ, tathā hotīti dīpaye.",
  "anya-e0803n:99": "Yadi kattupadaṃ etaṃ, vibhavatipadaṃ viya;",
  "anya-e0803n:100": "Vinā yapaccayaṃ tiṭṭhe, na tathā tiṭṭhate idaṃ.",
  "anya-e0803n:101": "Na kattari bhuvādīnaṃ, gaṇe yapaccayo ruto;",
  "anya-e0803n:102": "Divādīnaṃ gaṇeyeva, kattari samudīrito.",
  "anya-e0803n:103": "Na bhūdhātu divādīnaṃ, dhātūnaṃ dissate gaṇe;",
  "anya-e0803n:104": "Bhūvādikacurādīnaṃ, gaṇesuyeva dissati.",
  "anya-e0803n:105": "“Vibhaviyyati” iccādo, tasmā yapaccayo pana;",
  "anya-e0803n:106": "Bhāveyevāti viññeyyaṃ, viññunā samayaññunā.",
  "anya-e0803n:107": "Ettha hi pākaṭaṃ katvā, bhāvakārakalakkhaṇaṃ;",
  "anya-e0803n:108": "Dassayissāmahaṃ dāni, sakkaccaṃ me nibodhatha.",
  "anya-e0803n:109": "“Tisso gacchati”iccatra, kattāraṃ kattuno padaṃ;",
  "anya-e0803n:110": "“Dhammo desiyati”ccatra, kammaṃ tu kammuno padaṃ.",
  "anya-e0803n:111": "Sarūpato pakāseti, tasmā te pākaṭā ubho;",
  "anya-e0803n:112": "Tathā vibhaviyyatīti-ādibhāvapadaṃ pana.",
  "anya-e0803n:113": "Sarūpato na dīpeti, kārakaṃ bhāvanāmakaṃ;",
  "anya-e0803n:114": "Dabbabhūtaṃ tu kattāraṃ, pakāseti sarūpato.",
  "anya-e0803n:115": "Kattāraṃ pana dīpentaṃ, kattusannissitampi taṃ;",
  "anya-e0803n:116": "Bhāvaṃ dīpeti svākāro, paccayena vibhāvito.",
  "anya-e0803n:117": "Yasmā ca kattubhāvena, bhāvo nāma na tiṭṭhati;",
  "anya-e0803n:118": "Kattāva kattubhāvena, bhāvaṭṭhāne ṭhito tato.",
  "anya-e0803n:119": "Yajjevaṃ kattuvohāro, bhāvassa tu kathaṃ siyā;",
  "anya-e0803n:120": "“Sāvakānaṃ sannipāto, ahosi”itiādisu.",
  "anya-e0803n:121": "Iti ce nissayānaṃ tu, vasā nissitasambhavā;",
  "anya-e0803n:122": "Kattuṭṭhānepi bhāvassa, kattupaññatti sijjhati.",
  "anya-e0803n:123": "Kārake kattukammavhe, kriyāsannissaye yathā;",
  "anya-e0803n:124": "Dhārentī āsanathālī, kriyādhāroti kappitā.",
  "anya-e0803n:125": "Tathā bhāvapadaṃ dhīrā, kattāraṃ bhāvanissayaṃ;",
  "anya-e0803n:126": "Dīpayantampi kappenti, bhāvassa vācakaṃ iti.",
  "anya-e0803n:127": "Keci adabbabhūtassa, bhāvassekattato bravuṃ;",
  "anya-e0803n:128": "Bhāvedekavacovādi-purisasseva hotiti.",
  "anya-e0803n:129": "Pāḷiṃ patvāna tesaṃ tu, vacanaṃ appamāṇakaṃ;",
  "anya-e0803n:130": "“Te saṃkilesikā dhammā, pahīyissanti” iti hi.",
  "anya-e0803n:131": "Pāṭho pāvacane diṭṭho, tasmā evaṃ vademase;",
  "anya-e0803n:132": "Paccattadassaneneva, purisattayayojanaṃ.",
  "anya-e0803n:133": "Vacanehi yutaṃ dvīhi, icchitabbanti no ruci;",
  "anya-e0803n:134": "Bhāve kriyāpadaṃ nāma, pāḷiyaṃ atiduddasaṃ;",
  "anya-e0803n:135": "Tasmā taggahaṇūpāyo, vutto ettāvatā mayāti.",
  "anya-e0803n:136": "Ayaṃ bhāvassa kriyāpadānaṃ niddeso.",
  "anya-e0803n:137_0": "Evaṃ suddhakattukriyāpadāni hetukattukriyāpadāni kammuno kriyāpadāni, bhāvassa kriyāpadāni",
  "anya-e0803n:137_1": "cāti catudhā, kammakattukriyāpadehi vā pañcadhā bhūdhātuto nipphannāni kriyāpadāni",
  "anya-e0803n:137_2": "nānappakārena niddiṭṭhāni, etāni lokiyānaṃ bhāvabhedavasena vohārabhedo hotīti dassanatthaṃ",
  "anya-e0803n:137_3": "visuṃ visuṃ vuttāni. Atthato pana kammakattubhāvakārakattayavasena tividhāneva. Hetukattā",
  "anya-e0803n:137_4": "hi suddhakattusaṅkhāte kārake tassaṅgabhāvato saṅgahamupagacchati, tathā kammakattā",
  "anya-e0803n:137_5": "kammakārake, bhāvo pana kevalo. So hi gamanapacanalavanādivasenānekavidhopi kriyāsabhāvattā",
  "anya-e0803n:137_6": "bhedarahito kārakantaro. Evaṃ santepi dabbasannissitattā dabbabhedena bhijjati. Tena",
  "anya-e0803n:137_7": "pāvacane bhāvavācakaṃ padaṃ bahuvacanantampi dissati. Ākhyātikapade bhāvakārakavohāro",
  "anya-e0803n:137_8": "niruttinayaṃ nissāya gato, atthato pana bhāvassa kārakatā nupapajjati. So hi na kiñci",
  "anya-e0803n:137_9": "janeti, na ca kriyāya nimittaṃ. Kriyānimittabhāvoyeva hi kārakalakkhaṇaṃ. Iti mukhyato",
  "anya-e0803n:137_10": "vā hetuto vā bhāvassa kārakatā na labbhati. Evaṃ santepi so karaṇamattattā kārakaṃ.",
  "anya-e0803n:137_11": "Tathā hi karaṇaṃ kāro, kriyā, tadeva kārakanti bhāvassa kārakatā daṭṭhabbā. Yasmā",
  "anya-e0803n:137_12": "pana kriyānimittabhāvoyeva kārakalakkhaṇaṃ, tasmā nāmikapade kārakalakkhaṇe bhāvakārakanti",
  "anya-e0803n:137_13": "vohāraṃ pahāya kattukammakaraṇasampadānāpādānādhikaraṇānaṃ channaṃ vatthūnaṃ kattukārakakammakārakantiādi",
  "anya-e0803n:137_14": "vohāro kariyati veyyākaraṇehi. Evaṃ niruttinayaṃ nissāya vuttaṃ bhāvakārakañca dve",
  "anya-e0803n:137_15": "ca kammakattukārakānīti kārakattayaṃ bhavati. Taddīpakañcākhyātikapadaṃ tikārakaṃ.",
  "anya-e0803n:138": "Imamatthañhi sandhāya, vuttamācariyehipi;",
  "anya-e0803n:139": "Mahāveyyākaraṇehi, niruttinayadassibhi.",
  "anya-e0803n:140": "“Yaṃ tikālaṃ tipurisaṃ, kriyāvāci tikārakaṃ;",
  "anya-e0803n:141": "Atiliṅgaṃ dvivacanaṃ, tadākhyātanti vuccatī”ti.",
  "anya-e0803n:142_0": "Idha bhāvakammesu attanopaduppattiṃ keci akkharacintakā avassamicchantīti tesaṃ mativibhāvanatthamamhehi",
  "anya-e0803n:142_1": "bhāvakammānaṃ kriyāpadāni attanopadavasenuddiṭṭhāni ceva niddiṭṭhāni ca. Sabbānipi",
  "anya-e0803n:142_2": "panetāni tikārakāni kriyāpadāni kriyāpadamālamicchatā parassapadattanopadavasena",
  "anya-e0803n:142_3": "yojetabbāni. Pāḷiādīsu hi tikārakāni kriyāpadāni parassapadattanopadavasena dvidhā",
  "anya-e0803n:142_4": "ṭhitāni. Seyyathidaṃ? Bhagavā sāvatthiyaṃ viharati. Samādhijjhānakusalā, vandanti",
  "anya-e0803n:142_5": "lokanāyakaṃ. Monaṃ vuccati ñāṇaṃ. Atthābhisamayā dhīro, paṇḍitoti pavuccati. Kathaṃ",
  "anya-e0803n:142_6": "paṭipannassa puggalassa rūpaṃ vibhoti vibhaviyyati. So pahīyissati. Paṇḍukambale",
  "anya-e0803n:142_7": "nikkhittaṃ bhāsate tapate. Pūjako labhate pūjaṃ. Puttakāmā thiyo yācaṃ, labhante",
  "anya-e0803n:142_8": "tādisaṃ sutaṃ. Asito tādi vuccate sabrahmā. Aggijādi pubbeva bhūyate. So pahīyethāpi",
  "anya-e0803n:142_9": "no pahīyethāti evaṃ dvidhā ṭhitāni. Atridaṃ pāḷivavatthānaṃ –",
  "anya-e0803n:143": "Tikārakāni sabbāni, kriyāpadāni pāyato;",
  "anya-e0803n:144": "Parassapadayogena, dissanti piṭakattaye.",
  "anya-e0803n:145": "Attanopadayuttāni, cuṇṇiyesu padesu hi;",
  "anya-e0803n:146": "Atīvappāni gāthāsu, padānīti bahūni tu.",
  "anya-e0803n:147": "Gāthāsu cevitarāni, cuṇṇiyesu padesu ca;",
  "anya-e0803n:148": "Subahūneva hutvāna, dissantīti pakāsaye.",
  "anya-e0803n:149": "Padānaṃ niddeso panati antiādīnaṃ tesaṃ tesaṃ vacanānamanurūpena yojetabbo. Evaṃ tikārakakriyāpadāni sarūpato vavatthānato niddesato ca veditabbāni.",
  "anya-e0803n:150": "Idāni nopasaggākammikādivasena bhavatissa dhātussa vinicchayaṃ vadāma –",
  "anya-e0803n:151": "Nopasaggā akammā ca, sopasaggā akammikā;",
  "anya-e0803n:152": "Sopasaggā sakammā ca, iti bhūti vibhāvitā.",
  "anya-e0803n:153": "Idaṃ tu vacanaṃ “dhamma-bhūto bhutvā”tiādisu;",
  "anya-e0803n:154": "Pattānubhavanatthaṃ me, vivajjetvā udīritaṃ.",
  "anya-e0803n:155": "Etena pana atthena, nopasaggasakammikaṃ;",
  "anya-e0803n:156": "Gahetvā catudhā hoti, iti ñeyyaṃ visesato.",
  "anya-e0803n:157": "Nopasaggā akammā ca, sopasaggā akammikā;",
  "anya-e0803n:158": "Bhūdhātu kārite sante, ekakammā bhavanti hi.",
  "anya-e0803n:159": "“Bhāveti kusalaṃ dhammaṃ, vibhāvetī”timānidha;",
  "anya-e0803n:160": "Dassetabbāni viññūhi, sāsanaññūhi sāsane.",
  "anya-e0803n:161": "Sopasaggā sakammā tu, kāritappaccaye sati;",
  "anya-e0803n:162": "Dvikammāyeva hotīti, ñātabbaṃ viññunā kathaṃ.",
  "anya-e0803n:163": "Abhibhāventi purisā, purise pāṇajātikaṃ;",
  "anya-e0803n:164": "Anubhāveti puriso, sampattiṃ purisaṃ iti.",
  "anya-e0803n:165": "Idaṃ sakammakaṃ nāma, akammakamidaṃ iti;",
  "anya-e0803n:166": "Kathamamhehi ñātabbaṃ, vitthārena vadetha no.",
  "anya-e0803n:167": "Vitthāreneva kiṃ vattuṃ, sakkomi ekadesato;",
  "anya-e0803n:168": "Kathayissāmi sakkaccaṃ, vadato me nibodhatha.",
  "anya-e0803n:169": "Ākhyātikapadaṃ nāma, duvidhaṃ samudīritaṃ;",
  "anya-e0803n:170": "Sakammakamakammañca, iti viññū vibhāvaye.",
  "anya-e0803n:171": "Tatra yassa payogamhi, padassa kattunā kriyā;",
  "anya-e0803n:172": "Nipphāditā vinā kammaṃ, na hoti taṃ sakammakaṃ.",
  "anya-e0803n:173": "“Pacatī”ti hi vutte tu, yena kenaci jantunā;",
  "anya-e0803n:174": "Odanaṃ vā panaññaṃ vā, kiñci vatthunti ñāyati.",
  "anya-e0803n:175": "Yassa pana payogamhi, kammena rahitā kriyā;",
  "anya-e0803n:176": "Padassa ñāyate etaṃ, akammakanti tīraye.",
  "anya-e0803n:177": "“Tiṭṭhati devadatto”ti, vutte kenaci jantunā;",
  "anya-e0803n:178": "Ṭhānaṃva buddhivisayo, kammabhūtaṃ na kiñcipi.",
  "anya-e0803n:179": "Sakammakapadaṃ tattha, kattāraṃ kammameva ca;",
  "anya-e0803n:180": "Pakāseti yathāyoga-miti viññū vibhāvaye.",
  "anya-e0803n:181": "“Odanaṃ pacati poso, odano paccate sayaṃ”;",
  "anya-e0803n:182": "Iccudāharaṇā ñeyyā, avuttepi ayaṃ nayo.",
  "anya-e0803n:183": "Akammakapadaṃ nāma, kattāraṃ bhāvameva ca;",
  "anya-e0803n:184": "Yathārahaṃ pakāseti, iti dhīropalakkhaye.",
  "anya-e0803n:185": "Kattāraṃ “tiṭṭhati”ccatra, sūceti bhāvanāmakaṃ;",
  "anya-e0803n:186": "“Upaṭṭhīyati” iccatra, avuttepi ayaṃ nayo.",
  "anya-e0803n:187": "Evaṃ sakammakākammaṃ, ñatvā yojeyya buddhimā;",
  "anya-e0803n:188": "Tikammakañca jāneyya, karādo kārite sati.",
  "anya-e0803n:189": "“Suvaṇṇaṃ kaṭakaṃ poso, kāreti purisa”nti ca;",
  "anya-e0803n:190": "“Puriso purise gāmaṃ, rathaṃ vāheti”iccapi.",
  "anya-e0803n:191": "Ettha bhavatidhātumhi, nayo eso na labbhati;",
  "anya-e0803n:192": "Tasmā dvikammakaññeva, padamettha vibhāvitaṃ.",
  "anya-e0803n:193": "Ediso ca nayo nāma, pāḷiyaṃ tu na dissati;",
  "anya-e0803n:194": "Ekaccānaṃ mateneva, mayā evaṃ pakāsito.",
  "anya-e0803n:195": "Ettha ca “tamenaṃ rājā, vividhā kammakāraṇā;",
  "anya-e0803n:196": "Kārāpetī”ti yo pāṭho, niddese taṃ suniddise.",
  "anya-e0803n:197": "“Manussehī”ti āharitvā, pāṭhasesaṃ sumedhaso;",
  "anya-e0803n:198": "“Sunakhehipi khādāpenti”, iti pāṭhassa dassanā.",
  "anya-e0803n:199": "Etaṃ nayaṃ vidū ñatvā, yoje pāṭhānurūpato;",
  "anya-e0803n:200": "“Suvaṇṇaṃ kaṭakaṃ poso, kāreti puriseni”ti.",
  "anya-e0803n:201": "Vikaraṇappaccayāva, vuttā ettha sarūpato;",
  "anya-e0803n:202": "Sagaṇe sagaṇe tesaṃ, vuttiṃ dīpetumeva ca.",
  "anya-e0803n:203": "“Asmiṃ gaṇe ayaṃ dhātu, hotī”ti tehi viññuno;",
  "anya-e0803n:204": "Viññāpetuñca aññehi, ñāpanā paccayehi na.",
  "anya-e0803n:205": "Tathā hi bhāvakammesu, vihito paccayo tu yo;",
  "anya-e0803n:206": "Aṭṭhavidhepi dhātūnaṃ, gaṇasmiṃ sampavattati.",
  "anya-e0803n:207": "Bhūdhātujesu rūpesu, asammohāya sotunaṃ;",
  "anya-e0803n:208": "Nānāvidho nayo evaṃ, mayā ettha pakāsito.",
  "anya-e0803n:209": "Ye loke appayuttā vividhavikaraṇākhyātasaddesvachekā,",
  "anya-e0803n:210": "Te patvākhyātasadde avigatavimatī honti ñāṇīpi tasmā;",
  "anya-e0803n:211": "Accantaññeva dhīro saparahitarato sāsane daḷhapemo,",
  "anya-e0803n:212": "Yogaṃ tesaṃ payoge paṭutaramatitaṃ patthayāno kareyya.",
  "anya-e0803n:213": "Iti navaṅge sāṭṭhakathe piṭakattaye byappathagatīsu",
  "anya-e0803n:214": "Viññūnaṃ kosallatthāya kate saddanītippakaraṇe",
  "anya-e0803n:215": "Savikaraṇākhyātavibhāgo nāma",
  "anya-e0803n:216": "Paṭhamo paricchedo.",
  "anya-e0803n:217": "2. Bhavatikriyāpadamālāvibhāga",
  "anya-e0803n:218": "Ito paraṃ pavakkhāmi, sotūnaṃ mativaḍḍhanaṃ;",
  "anya-e0803n:219": "Kriyāpadakkamaṃ nāma, vibhattādīni dīpayaṃ.",
  "anya-e0803n:220": "Tatra ākhyātikassa kriyālakkhaṇattasūcikā tyādayo vibhattiyo, tā aṭṭhavidhā vattamānāpañcamīsattamīparokkhāhiyyattanajjatanībhavissantī kālātipattivasena.",
  "anya-e0803n:221": "Tatthati anti, si tha, mi ma, te ante, se vhe, e mhe iccetā vattamānāvibhattiyo nāma.",
  "anya-e0803n:222": "Tu antu, hi tha, mi ma, taṃ antaṃ, su vho, e āmase iccetā pañcamīvibhattiyo nāma.",
  "anya-e0803n:223": "Eyya eyyuṃ, eyyāsi eyyātha, eyyāmi eyyāma, etha eraṃ, etho eyyāvho, eyyaṃ eyyāmhe iccetā sattamīvibhattiyo nāma.",
  "anya-e0803n:224": "A u, e ttha, aṃ mha, ttha re, ttho vho, iṃ mhe iccetā parokkhāvibhattiyo nāma.",
  "anya-e0803n:225": "Ā ū, o ttha, aṃ mhā, ttha tthuṃ, se vhaṃ, iṃ mhase iccetā hiyyattanīvibhattiyo nāma.",
  "anya-e0803n:226": "Ī uṃ, o ttha, iṃ mhā, ā ū, se vhaṃ, aṃ mhe iccetā ajjatanīvibhattiyo nāma.",
  "anya-e0803n:227": "Ssati ssanti, ssasi ssatha, ssāmi ssāma, ssate ssante, ssase ssavhe, ssaṃ ssāmhe iccetā bhavissantīvibhattiyo nāma.",
  "anya-e0803n:228": "Ssā ssaṃsu, sse ssatha, ssaṃ ssāmhā, ssatha ssisu, ssase ssavhe, ssiṃ ssāmhase iccetā kālātipattivibhattiyo nāma.",
  "anya-e0803n:229_0": "Sabbāsametāsaṃ vibhattīnaṃ yāni yāni pubbakāni cha padāni, tāni tāni parassapadāni",
  "anya-e0803n:229_1": "nāma. Yāni yāni pana parāni cha padāni, tāni tāni attanopadāni nāma. Tattha parassapadāni",
  "anya-e0803n:229_2": "vattamānā cha, pañcamiyo cha, sattamiyo cha, parokkhā cha, hiyyattaniyo cha, ajjataniyo",
  "anya-e0803n:229_3": "cha, bhavissantiyo cha, kālātipattiyo chāti aṭṭhacattālīsavidhāni honti, tathā itarāni,",
  "anya-e0803n:229_4": "sabbāni tāni piṇḍitāni channavutividhāni.",
  "anya-e0803n:230": "Parassapadānamattanopadānañca dve dve padāni paṭhamamajjhimuttamapurisā nāma. Te vattamānādīsu cattāro cattāro, aṭṭhannaṃ vibhattīnaṃ vasena dvattiṃsa, piṇḍitāni parimāṇāneva.",
  "anya-e0803n:231": "Dvīsu dvīsu padesu paṭhamaṃ paṭhamaṃ ekavacanaṃ, dutiyaṃ dutiyaṃ bahuvacanaṃ.",
  "anya-e0803n:232_0": "Tatra vattamānavibhattīnanti anti, si tha, mi ma iccetāni parassapadāni. Te ante,",
  "anya-e0803n:232_1": "se vhe, e mhe iccetāni attanopadāni. Parassapadattanopadesupiti anti iti paṭhamapurisā,",
  "anya-e0803n:232_2": "sitha iti majjhimapurisā, mi ma iti uttamapurisā, te ante iti paṭhamapurisā, se vhe",
  "anya-e0803n:232_3": "iti majjhimapurisā, e mhe iti uttamapurisā.",
  "anya-e0803n:233_0": "Paṭhamamajjhimuttamapurisesupi ti-iti ekavacanaṃ, anti-iti bahuvacananti evaṃ ekavacanabahuvacanāni",
  "anya-e0803n:233_1": "kamato ñeyyāni. Evaṃ sesāsu vibhattīsu parassapadattanopadapaṭhamamajjhimuttamapurisekavacanabahuvacanāni ñeyyāni.",
  "anya-e0803n:234_0": "Tattha vibhattīti kenaṭṭhena vibhatti? Kālādivasena dhātvatthaṃ vibhajatīti vibhatti,",
  "anya-e0803n:234_1": "syādīhi nāmikavibhattīhi saha sabbasaṅgāhakavasena pana sakatthaparatthādibhede atthe",
  "anya-e0803n:234_2": "vibhajatīti vibhatti, kammādayo vā kārake ekavacanabahuvacanavasena vibhajatīti vibhatti,",
  "anya-e0803n:234_3": "vibhajitabbā ñāṇenātipi vibhatti, vibhajanti atthe etāyātipi vibhatti, atha vā satipi",
  "anya-e0803n:234_4": "jinasāsane avibhattikaniddese sabbena sabbaṃ vibhattīhi vinā atthassā’niddisitabbato",
  "anya-e0803n:234_5": "visesena vividhena vā ākārena bhajanti sevanti naṃ paṇḍitātipi vibhatti. Tattha avibhattikaniddesalakkhaṇaṃ",
  "anya-e0803n:234_6": "vadāma saha payoganidassanādīhi.",
  "anya-e0803n:235": "Avibhattikaniddeso, nāmikesupalabbhati;",
  "anya-e0803n:236": "Nākhyātesūti viññeyya-midamettha nidassanaṃ.",
  "anya-e0803n:237": "Nigrodhova mahārukkho, thera vādānamuttamo;",
  "anya-e0803n:238": "Anūnaṃ anadhikañca, kevalaṃ jinasāsanaṃ.",
  "anya-e0803n:239": "Tatra thera-iti avibhattiko niddeso, therānaṃ ayanti thero. Ko so? Vādo. Theravādo aññesaṃ vādānaṃ uttamoti ayamattho veditabbo.",
  "anya-e0803n:240": "“Kāyo te sabba sovaṇṇo”, iccādimhipi nāmike;",
  "anya-e0803n:241": "Avibhattikaniddeso, gahetabbo nayaññunā.",
  "anya-e0803n:242": "Avibhattikaniddeso, nanvākhyātepi dissati;",
  "anya-e0803n:243": "“Bho khāda piva”iccatra, vade yo koci codako.",
  "anya-e0803n:244": "Yadi evaṃ matenassa, bhaveyya avibhattikaṃ;",
  "anya-e0803n:245": "“Bhikkhu, bho purisi”ccādi, padampi, na hidaṃ tathā.",
  "anya-e0803n:246": "“Bhikkhu, bho purisi”ccādi, si ga lopena vuccati;",
  "anya-e0803n:247": "Tathā “khādā”tiādīni, hi lopena pavuccare.",
  "anya-e0803n:248_0": "Evaṃ avibhattikaniddeso ākhyātesu na labbhati, nāmesuyeva labbhati. Tatrāpi “aṭṭha",
  "anya-e0803n:248_1": "ca puggala dhammadasā te”ti ettha chandavasena puggala iti rassakaraṇaṃ daṭṭhabbaṃ,",
  "anya-e0803n:248_2": "na “kakusandha koṇāgamano ca kassapo”ti ettha kakusandha iti avibhattikaniddeso viya",
  "anya-e0803n:248_3": "avibhattikaniddeso daṭṭhabbo. “Bhikkhu nisinne mātugāmo upanisinno vā hoti upanipanno",
  "anya-e0803n:248_4": "vā”ti ettha pana bhikkhūti idaṃ bhikkhumhīti vattabbatthattā bhumme paccattantipi",
  "anya-e0803n:248_5": "adiṭṭhavibhattikaniddesotipi vattuṃ yujjati. Tattha pana chandavasena katarassattā",
  "anya-e0803n:248_6": "tāni padāni avibhattikaniddesapakkhampi bhajantīti vattuṃ na yujjati.",
  "anya-e0803n:249": "Tattha parassapadānīti parassa atthabhūtāni padāni parassapadāni. Etthuttamapurisesu attano atthesupi attanopadavohāro na kariyati.",
  "anya-e0803n:250": "Kiñcāpi attano atthā, purisā uttamavhayā;",
  "anya-e0803n:251": "Tathāpi itaresāna-mussannattāva tabbasā;",
  "anya-e0803n:252": "Tabbohāro imesānaṃ, porāṇehi niropito.",
  "anya-e0803n:253": "Attanopadānīti attano atthabhūtāni padāni attanopadāni. Ettha pana paṭhamamajjhimapurisesu parassatthesupi parassapadavohāro na kariyati.",
  "anya-e0803n:254": "Paṭhamamajjhimā cete, parassatthā tathāpi ca;",
  "anya-e0803n:255": "Itaresaṃ nirūḷhattā, tabbohārassa saccato.",
  "anya-e0803n:256": "Imassa panimesānaṃ, pubbavohāratāya ca;",
  "anya-e0803n:257": "Tathā saṅkaradosassa, haraṇatthāya so ayaṃ;",
  "anya-e0803n:258": "Attanopadavohāro, esamāropito dhuvaṃ.",
  "anya-e0803n:259": "Parassapadasaññādi-saññāyo bahukā idha;",
  "anya-e0803n:260": "Porāṇehi katattātā, saññā porāṇikā matā.",
  "anya-e0803n:261": "Tasmā idha paṭhamapurisādīnaṃ tiṇṇaṃ purisānaṃ vacanatthaṃ na pariyesāma. Rūḷhiyā hi porāṇehi tyādīnaṃ purisasaññā vihitā.",
  "anya-e0803n:262_0": "Ekavacanabahuvacanesu pana ekassatthassa vacanaṃ ekavacanaṃ. Bahūnamatthānaṃ vacanaṃ",
  "anya-e0803n:262_1": "bahuvacanaṃ. Atha vā bahuttepi sati samudāyavasena jātivasena vā cittena sampiṇḍetvā",
  "anya-e0803n:262_2": "ekīkatassatthassa ekassa viya vacanampi ekavacanaṃ, bahutte nissitassa nissayavohārena",
  "anya-e0803n:262_3": "vuttassa nissayavasena ekassa viya vacanampi ekavacanaṃ, ekattalakkhaṇena bavhatthānaṃ",
  "anya-e0803n:262_4": "ekavacanaṃ viya vacanampi ekavacanaṃ. Abahuttepi sati attagarukārāparicchedamātikānusandhinayapucchāsabhāgaputhucitta-",
  "anya-e0803n:262_5": "samāyogaputhuārammaṇavasena ekatthassa bahūnaṃ viya vacanaṃ bahuvacanaṃ, tathā ye",
  "anya-e0803n:262_6": "ye bahavo tannivāsataṃputtasaṅkhātassekassatthassa rūḷhīvasena bahūnaṃ viya vacanampi",
  "anya-e0803n:262_7": "bahuvacanaṃ, ekassatthassa aññenatthena ekābhidhānavasena bahūnaṃ viya vacanampi",
  "anya-e0803n:262_8": "bahuvacanaṃ, ekassatthassa nissitavasena bahūnaṃ viya vacanampi bahuvacanaṃ, ekassatthassa",
  "anya-e0803n:262_9": "ārammaṇabhedakiccabhedavasena bahūnaṃ viya vacanampi bahuvacanaṃ. Evamimehi ākārehi",
  "anya-e0803n:262_10": "ekamhi vattabbe, ekamhi viya ca vattabbe ekavacanaṃ, bahumhi vattabbe, bahumhi viya",
  "anya-e0803n:262_11": "ca vattabbe bahuvacanaṃ hotīti daṭṭhabbaṃ. Puthuvacanaṃ, anekavacananti ca imasseva nāmaṃ.",
  "anya-e0803n:263": "Vacanesu ayaṃ attho, nāmākhyātavibhattinaṃ;",
  "anya-e0803n:264": "Vasena adhigantabbo, sāsanatthagavesinā.",
  "anya-e0803n:265_0": "Tasmā tadatthaviññāpanatthaṃ idha nāmikapayogehi sahevākhyātapayoge pavakkhāma –",
  "anya-e0803n:265_1": "“rājā āgacchati, sahāyo me āgacchati, ekaṃ citta” miccevamādayo ekassatthassa ekavacanapayogā.",
  "anya-e0803n:265_2": "“Rājāno āgacchanti, sahāyā me āgacchanti, na me dessā ubho puttā, dve tīṇi” iccevamādayo",
  "anya-e0803n:265_3": "bavhatthānaṃ bahuvacanapayogā.",
  "anya-e0803n:266_0": "“Sā senā mahatī āsi, bahujjano pasannosi, sabbo taṃ jano ojināyatu, itthigumbassa",
  "anya-e0803n:266_1": "pavarā, buddhassāhaṃ vatthayugaṃ adāsiṃ, dvayaṃ vo bhikkhave desessāmi, pemaṃ mahantaṃ",
  "anya-e0803n:266_2": "ratanattayassa, kare pasādañca naro avassaṃ, bhikkhusaṅgho, balakāyo, devanikāyo,",
  "anya-e0803n:266_3": "ariyagaṇo”- iccevamādayo, “dvikaṃ tika”miccādayo ca samudāyavasena bavhatthānaṃ ekavacanapayogā.",
  "anya-e0803n:267_0": "Katthaci pana īdisesu ṭhānesu bahuvacanapayogāpi dissanti. Tathā hi “pūjitā ñātisaṅghehi,",
  "anya-e0803n:267_1": "devakāyā samāgatā, sabbete devanikāyā, dve devasaṅghā, tīṇi dukāni, cattāri navakāni”",
  "anya-e0803n:267_2": "iccevamādayo payogāpi dissanti. Ime ekavacanavasena vattabbassa samudāyassa bahusamudāyavasena",
  "anya-e0803n:267_3": "bahuvacanapayogāti gahetabbā, saṅgayhamānā ca bavhatthabahuvacane saṅgahaṃ gacchanti",
  "anya-e0803n:267_4": "visuṃyeva vā, tasmā bahusamudāyāpekkhabahuvacananti etesaṃ nāmaṃ veditabbaṃ.",
  "anya-e0803n:268": "“Pāṇaṃ na hane, sasso sampajjati” iccevamādayo jātivasena bavhatthānaṃ ekavacanapayogā, tabbhāvasāmaññena bavhatthānaṃ ekavacanapayogātipi vattuṃ vaṭṭati.",
  "anya-e0803n:269": "“Nāgaṃ raṭṭhassa pūjitaṃ, sāvatthī saddhā ahosi pasannā” iccevamādayo nissayavasena pavattānaṃ nissayavohārena vuttānamekavacanapayogā.",
  "anya-e0803n:270_0": "“Tilakkhaṇaṃ, kusalākusalaṃ, viññāṇapaccayā nāmarūpaṃ, nāmarūpapaccayā saḷāyatanaṃ,",
  "anya-e0803n:270_1": "dhammavinayo, cittaseno ca gandhabbo, natiyā asati āgatigati na hoti, āgatigatiyā",
  "anya-e0803n:270_2": "asati cutūpapāto na hoti” iccevamādayo ekattalakkhaṇe bavhatthānaṃ ekavacanapayogā.",
  "anya-e0803n:271": "“Evaṃ mayaṃ gaṇhāma, amhākaṃ pakati, padhānanti kho meghiya vadamānaṃ kinti vadeyyāma” iccevamādayo ekassatthassa attavasena bahuvacanapayogā.",
  "anya-e0803n:272": "“Te manussā taṃ bhikkhuṃ etadavocuṃ ‘bhuñjatha bhante’ti, ahaṃ manussesu manussabhūtā, abbhāgatānā’sanakaṃ adāsiṃ” iccevamādayo ekassatthassa garukāravasena bahuvacanapayogā.",
  "anya-e0803n:273": "“Appaccayā dhammā, asaṅkhatā dhammā” iccevamādayo ekassatthassa aparicchedavasena bahuvacanapayogā, aniyamitasaṅkhāvasena bahuvacanapayogā vā.",
  "anya-e0803n:274_0": "Keci pana “desanāsotapātavasena bahuvacanapayogā”tipi vadanti, taṃ na gahetabbaṃ.",
  "anya-e0803n:274_1": "Na hi tathāgato satisampajaññarahito dhammaṃ deseti, yutti ca na dissati “mātikāyaṃ",
  "anya-e0803n:274_2": "pucchāyaṃ vissajjane cāti tīsupi ṭhānesu appaccayādidhamme desento satthā punappunaṃ",
  "anya-e0803n:274_3": "bahuvacanavasena desanāsote patitvā dhammaṃ desetī”ti.",
  "anya-e0803n:275": "“Katame dhammā appaccayā” iccevamādayo ekassatthassa mātikānusandhinayena bahuvacanapayogā.",
  "anya-e0803n:276": "“Ime dhammā appaccayā” iccevamādayo ekassatthassa pucchānusandhinayena bahuvacanapayogā.",
  "anya-e0803n:277": "“Katame dhammā no parāmāsā, te dhamme ṭhapetvā avasesā kusalākusalābyākatā dhammā” iccevamādayo ekassatthassa pucchāsabhāgena bahuvacanapayogā.",
  "anya-e0803n:278_0": "“Atthi bhikkhave aññeva dhammā gambhīrā duddasā duranubodhā santā paṇītā atakkāvacarā",
  "anya-e0803n:278_1": "nipuṇā paṇḍitavedanīyā, ye tathāgato sayaṃ abhiññā sacchikatvā pavedetī”ti ayamekassatthassa",
  "anya-e0803n:278_2": "puthucittasamāyogaputhuārammaṇavasena bahuvacanapayogo.",
  "anya-e0803n:279": "“Ekaṃ samayaṃ bhagavā sakkesu viharati kapilavatthusmiṃ mahāvane,",
  "anya-e0803n:280": "Santi puttā videhānaṃ, dīghāvu raṭṭhavaḍḍhano;",
  "anya-e0803n:281": "Te rajjaṃ kārayissanti, mithilāyaṃ pajāpati” –",
  "anya-e0803n:282": "Iccevamādayo saddā ye ye bahavo, tannivāsataṃputtasaṅkhātassekatthassa rūḷhīvasena bahuvacanapayogā.",
  "anya-e0803n:283_0": "“Sāriputtamoggallāne āmantesi ‘gacchatha tumhe sāriputtā kīṭāgiriṃ gantvā assajipunabbasukānaṃ",
  "anya-e0803n:283_1": "bhikkhūnaṃ kīṭāgirismā pabbājanīyakammaṃ karotha, tumhākaṃ ete saddhivihārino’ti”,",
  "anya-e0803n:283_2": "“kacci vo kulaputtā, etha byagghā nivattavho” iccevamādayo ekassatthassa aññenatthena",
  "anya-e0803n:283_3": "ekābhidhānavasena bahuvacanapayogā.",
  "anya-e0803n:284": "“Mañcā ukkuṭṭhiṃ karonti” iccevamādayo ekassatthassa nissitavasena bahuvacanapayogā.",
  "anya-e0803n:285": "“Cattāro satipaṭṭhānā”ti ayamārammaṇabhedena ekassatthassa bahuvacanapayogo.",
  "anya-e0803n:286": "“Cattāro sammappadhānā”ti ayaṃ pana kiccabhedena ekassatthassa bahuvacanapayogo.",
  "anya-e0803n:287_0": "Tattha ekatthekavacanaṃ, samudāyāpekkhekavacanaṃ, jātyāpekkhekavacanaṃ, tannissayāpekkhekavacanaṃ,",
  "anya-e0803n:287_1": "ekattalakkhaṇekavacananti pañcavidhaṃ ekavacanaṃ bhavati. Ettha pana jātyāpekkhekavacanaṃ",
  "anya-e0803n:287_2": "atthato sāmaññāpekkhekavacanamevāti daṭṭhabbaṃ.",
  "anya-e0803n:288_0": "Bavhatthabahuvacanaṃ, bahusamudāyāpekkhabahuvacanaṃ, attabahuvacanaṃ, garukārabahuvacanaṃ,",
  "anya-e0803n:288_1": "aparicchedabahuvacanaṃ, mātikānusandhinayabahuvacanaṃ, pucchānusandhinayabahuvacanaṃ,",
  "anya-e0803n:288_2": "pucchāsabhāgabahuvacanaṃ, puthucittasamāyogaputhuārammaṇabahuvacanaṃ, tannivāsabahuvacanaṃ,",
  "anya-e0803n:288_3": "taṃputtabahuvacanaṃ, ekābhidhānabahuvacanaṃ, tannissitāpekkhabahuvacanaṃ, ārammaṇabhedabahuvacanaṃ,",
  "anya-e0803n:288_4": "kiccabhedabahuvacananti pannarasavidhaṃ bahuvacanaṃ bhavati. Iccevaṃ vīsadhā sabbāni",
  "anya-e0803n:288_5": "ekavacanabahuvacanāni saṅgahitāni. Atridaṃ pāḷivavatthānaṃ –",
  "anya-e0803n:289": "Ekatthe dekavacana-ñcitarasmitarampi ca;",
  "anya-e0803n:290": "Samudāyajātiekatta-lakkhaṇekavacopi ca;",
  "anya-e0803n:291": "Sāṭṭhakathe piṭakamhi, pāṭhe pāyena dissare.",
  "anya-e0803n:292": "Garumhi cattanekasmiṃ, bahuvacanakaṃ pana;",
  "anya-e0803n:293": "Pāḷiyaṃ appakaṃ aṭṭha-kathāṭīkāsu taṃ bahuṃ.",
  "anya-e0803n:294": "Tathā hi bahukaṃ deka-vacanaṃyeva pāḷiyaṃ;",
  "anya-e0803n:295": "Garumhi cattanekasmiṃ, idamettha nidassanaṃ.",
  "anya-e0803n:296": "“Namo te purisājañña, namo te purisuttama;",
  "anya-e0803n:297": "Tava sāsanamāgamma, pattomhi amataṃ padaṃ”.",
  "anya-e0803n:298": "Iccevamādayo pāṭhā, bahudhā jinasāsane;",
  "anya-e0803n:299": "Dissantīti vijāneyya, vidvā akkharacintako.",
  "anya-e0803n:300": "Sātisayaṃ garukārā-rahassāpi mahesino;",
  "anya-e0803n:301": "Ekavacanayogena, niddeso dissate yato.",
  "anya-e0803n:302": "Tato vohārakusalo, kareyyatthānurūpato;",
  "anya-e0803n:303": "Ekavacanayogaṃ vā, itaraṃ vā sumedhaso.",
  "anya-e0803n:304": "Pāyena tannivāsamhi, bahuvacanakaṃ ṭhitaṃ;",
  "anya-e0803n:305": "Taṃputte appakaṃ tanni-ssayekavacanampi ca.",
  "anya-e0803n:306": "Puthucittāpariccheda-mātikāsandhiādisu;",
  "anya-e0803n:307": "Bahuvacanakañcāpi, appakanti pakāsaye.",
  "anya-e0803n:308": "Ekābhidhānato kiccā, tathā gocaratopi ca;",
  "anya-e0803n:309": "Bahuvacanakaṃ tanni-ssitāpekkhañca appakaṃ.",
  "anya-e0803n:310": "Iccevaṃ sappayogaṃ tu, ñatvāna vacanadvayaṃ;",
  "anya-e0803n:311": "Kātabbo pana vohāro, yathāpāḷi vibhāvinā.",
  "anya-e0803n:312_0": "Idāni kālādivasena ākhyātappavattiṃ dīpayissāma – kālakārakapurisaparidīpakaṃ kriyālakkhaṇaṃ",
  "anya-e0803n:312_1": "ākhyātikaṃ. Tatra kālanti atītānāgatapaccuppannavasena tayo kālā, atītānāgatapaccuppannāṇattiparikappakālātipattivasena",
  "anya-e0803n:312_2": "pana cha, te ekekā tipurisakā.",
  "anya-e0803n:313": "Vuttappakārakālesu, yadidaṃ vattate yato;",
  "anya-e0803n:314": "Ākhyātikaṃ tato tassa, kāladīpanatā matā.",
  "anya-e0803n:315": "Kārakanti kammakattubhāvā. Te hi upacāramukhyasabhāvavasena karonti karaṇanti ca “kārakā”ti vuccanti. Teva yathākkamaṃ kriyānimitta taṃsādhaka taṃsabhāvāti veditabbā.",
  "anya-e0803n:316": "Kammaṃ kattā ca bhāvo ca, iccevaṃ kārakā tidhā;",
  "anya-e0803n:317": "Vibhattipaccayā ettha, vuttā nāññatra saccato.",
  "anya-e0803n:318": "“Paribhaviyyati”ccādī, kamme sijjhanti kārake;",
  "anya-e0803n:319": "“Sambhavatī”tiādīni, sijjhare kattukārake.",
  "anya-e0803n:320": "“Vibhaviyyati”iccādī, bhāve sijjhanti kārake;",
  "anya-e0803n:321": "Tividhesvevametesu, vibhattipaccayā matā.",
  "anya-e0803n:322": "Kārakattayamuttaṃ yaṃ, ākhyātaṃ natthi sabbaso;",
  "anya-e0803n:323": "Tasmā taddīpanattampi, tassākhyātassa bhāsitaṃ.",
  "anya-e0803n:324": "Kārakattaṃ tu bhāvassa, sacepi na samīritaṃ;",
  "anya-e0803n:325": "Kārakalakkhaṇe tena, bhāvena ca avatthunā.",
  "anya-e0803n:326": "Kriyānipphatti natthīti, yuttitopi ca natthi taṃ;",
  "anya-e0803n:327": "Tathāpākhyātike tassa, tabbohāro niruttiyaṃ;",
  "anya-e0803n:328": "Patiṭṭhitanayovāti, mantvā amhehi bhāsito.",
  "anya-e0803n:329_0": "Purisoti ekavacanabahuvacanakā paṭhamamajjhimuttamapurisā. Tattha paṭhamapuriso ākhyātapadena",
  "anya-e0803n:329_1": "tulyādhikaraṇe sādhakavācake vā kammavācake vā tumhā’mhasaddavajjite paccattavacanabhūte",
  "anya-e0803n:329_2": "nāmamhi “abhinīhāro samijjhati, bodhi vuccati catūsu maggesuñāṇa”ntiādīsu viya payujjamānepi,",
  "anya-e0803n:329_3": "taṭṭhāniyatte sati “bhāsati vā karoti vā, pīḷiyakkhoti maṃ vidū, vuccatīti vacana”ntiādīsu",
  "anya-e0803n:329_4": "viya appayujjamānepi sabbadhātūhi paro hoti. Katthaci pana pāḷippadese nāmassa appayuttattā",
  "anya-e0803n:329_5": "paṭhamapurisapayogattho duranubodho bhavati, yathā “dukkhaṃ te vedayissāmi, tattha",
  "anya-e0803n:329_6": "assāsayantu ma”nti. Tathā hi ettha “pādā”ti pāṭhaseso, tasmiṃ dukkhasāsanārocane",
  "anya-e0803n:329_7": "vattuṃ avisahanavasena kilamantaṃ maṃ devassa ubho pādā assāsentu, vissaṭṭho kathehīti",
  "anya-e0803n:329_8": "maṃ vadathāti adhippāyo ca bhavati.",
  "anya-e0803n:330": "Adhippāyo sudubbodho, yasmā vijjati pāḷiyaṃ;",
  "anya-e0803n:331": "Tasmā upaṭṭhahaṃ gaṇhe, garuṃ garumataṃ vidū.",
  "anya-e0803n:332_0": "Tatrimāni bhūdhātādhikārattā bhūdhātuvasena nidassanapadāni. So paribhavati, te paribhavanti,",
  "anya-e0803n:332_1": "paribhavati, paribhavanti. Sapatto abhibhaviyate, sabbā vityā’nubhūyate, abhibhaviyate,",
  "anya-e0803n:332_2": "anubhūyateti. Yattha satipi nāmassa sādhakavācakatte apaccattavacanattā ākhyātapadena",
  "anya-e0803n:332_3": "tulyādhikaraṇatā na labbhati, tattha kammavācakaṃ paccattavacanabhūtaṃ tulyādhikaraṇapadaṃ",
  "anya-e0803n:332_4": "paṭicca paṭhamapurisādayo tayo labbhanti. Taṃ yathā? Paribhaviyyate puriso devadattena,",
  "anya-e0803n:332_5": "paribhaviyyase tvaṃ devadattena, paribhaviyyamhe mayaṃ akusalehi dhammehi. Ettha",
  "anya-e0803n:332_6": "panidaṃ vacanaṃ na vattabbaṃ “nindanti tuṇhimāsina’ntiādīsu satipi nāmassa kammavācakatte",
  "anya-e0803n:332_7": "apaccattavacanattā ākhyātapadena tulyādhikaraṇatā na labbhatīti paṭhamapurisuppatti",
  "anya-e0803n:332_8": "na siyā”ti. Kasmāti ce? “Nindanti tuṇhimāsina”ntiādīsu “janā”ti ajjhāharitabbassa",
  "anya-e0803n:332_9": "sādhakavācakassa nāmassa saddhimākhyātapadena tulyādhikaraṇabhāvassa icchitattā.",
  "anya-e0803n:332_10": "Evamuttaratrāpi nayo.",
  "anya-e0803n:333_0": "Majjhimapuriso ākhyātapadena tulyādhikaraṇe sādhakavācake vā kammavācake vā paccattavacanabhūte",
  "anya-e0803n:333_1": "tumhasadde payujjamānepi, taṭṭhāniyatte sati appayujjamānepi sabbadhātūhi paro hoti.",
  "anya-e0803n:333_2": "Tvaṃ atibhavasi, tumhe atibhavatha, atibhavasi, atibhavatha. Tvaṃ paribhaviyase devadattena,",
  "anya-e0803n:333_3": "tumhe paribhaviyavhe. Yattha satipi tumhasaddassa sādhakavācakatte apaccattavacanattā",
  "anya-e0803n:333_4": "ākhyātapadena tulyādhikaraṇatā na labbhati, na tattha majjhimapuriso hoti. Itare",
  "anya-e0803n:333_5": "pana dve honti kammavācakaṃ paccattavacanabhūtaṃ tulyādhikaraṇapadaṃ paṭicca. Taṃ",
  "anya-e0803n:333_6": "yathā? Tayā abhibhaviyate sapatto, tayā abhibhaviye ahaṃ.",
  "anya-e0803n:334_0": "Uttamapuriso ākhyātapadena tulyādhikaraṇe sādhakavācake vā kammavācake vā paccattavacanabhūte",
  "anya-e0803n:334_1": "amhasadde payujjamānepi, taṭṭhāniyatte sati appayujjamānepi sabbadhātūhi paro hoti.",
  "anya-e0803n:334_2": "Ahaṃ paribhavāmi, mayaṃ paribhavāma, paribhavāmi, paribhavāma. Ahaṃ paribhaviyyāmi",
  "anya-e0803n:334_3": "akusalehi dhammehi, mayaṃ paribhaviyyāma, paribhaviyyāmi, paribhaviyyāma. Yattha",
  "anya-e0803n:334_4": "satipi amhasaddassa sādhakavācakatte apaccattavacanattā ākhyātapadena tulyādhikaraṇatā",
  "anya-e0803n:334_5": "na labbhati, na tattha uttamapuriso hoti. Itare pana dve honti kammavācakaṃ paccattavacanabhūtaṃ",
  "anya-e0803n:334_6": "tulyādhikaraṇapadaṃ paṭicca. Taṃ yathā? Mayā anubhaviyate sampatti, mayā abhibhaviyase",
  "anya-e0803n:334_7": "tvaṃ. Evaṃ yattha yattha sādhakavācakānaṃ vā kammavācakānaṃ vā nāmādīnaṃ paccattavacanabhūtānaṃ",
  "anya-e0803n:334_8": "ākhyātapadehi tulyādhikaraṇatte laddhe tattha tattha paṭhamapurisādayo labbhanti,",
  "anya-e0803n:334_9": "tasmā nāmādīnaṃ paccattavacanabhūtānaṃ tulyādhikaraṇabhāvoyeva paṭhamapurisādīnamuppattiyā kāraṇaṃ.",
  "anya-e0803n:335_0": "Dvinnaṃ tiṇṇaṃ vā purisānamekābhidhāne paro puriso gahetabbo. Ettha ekābhidhānaṃ",
  "anya-e0803n:335_1": "nāma ekato abhidhānaṃ ekakālābhidhānañca. Tañca kho casaddapayogeyeva, acasaddapayoge",
  "anya-e0803n:335_2": "bhinnakālābhidhāne taggahaṇābhāvato. “Tumhe atthakusalā bhavatha, mayamatthakusalā",
  "anya-e0803n:335_3": "bhavāma” iccevamādayo tappayogā. Tattha tumhe atthakusalā bhavatha – iccetasmiṃ vohāre",
  "anya-e0803n:335_4": "“so ca atthakusalo bhavati, tvañca atthakusalo bhavasi, tumhe atthakusalā bhavathā”ti",
  "anya-e0803n:335_5": "evaṃ dvinnamekābhidhāne paro puriso gahetabbo. “Mayamatthakusalā bhavāma” iccetasmiṃ",
  "anya-e0803n:335_6": "pana “so ca atthakusalo bhavati, ahañca atthakusalo bhavāmi, mayamatthakusalā bhavāmā”ti",
  "anya-e0803n:335_7": "vā “tvañca atthakusalo bhavasi, ahañca atthakusalo bhavāmi, mayamatthakusalā bhavāmā”ti",
  "anya-e0803n:335_8": "vā evampi dvinnamekābhidhāne paro puriso gahetabbo. “So ca atthakusalo bhavati, tvañca",
  "anya-e0803n:335_9": "atthakusalo bhavasi, ahañca atthakusalo bhavāmi, mayamatthakusalā bhavāmā”ti vā “so",
  "anya-e0803n:335_10": "ca atthakusalo bhavati, te ca atthakusalā bhavanti, tvañca atthakusalo bhavasi, tumhe",
  "anya-e0803n:335_11": "ca atthakusalā bhavatha, ahañca atthakusalo bhavāmi, mayamatthakusalā bhavāmā”ti",
  "anya-e0803n:335_12": "vā evaṃ tiṇṇamekābhidhāne paro puriso gahetabbo.",
  "anya-e0803n:336_0": "Aparopi atthanayo vuccati – “tvañca atthakusalo bhavasi, so ca atthakusalo bhavati,",
  "anya-e0803n:336_1": "tumhe atthakusalā bhavathā”ti vā “ahañca atthakusalo bhavāmi, so ca atthakusalo bhavati,",
  "anya-e0803n:336_2": "mayamatthakusalā bhavāmā”ti vā iminā nayena anekappabhedo atthanayo. Evaṃ sesāsu",
  "anya-e0803n:336_3": "vibhattīsu pañcamīsattamiyādīsu paropuriso gahetabbo. Sabbesu ca kriyāpadesu bavhatthavācakesu",
  "anya-e0803n:336_4": "bahuvacanantesu, na pana bahuvacanantesupi ekassattano vācakesu garukātabbassekassatthassa",
  "anya-e0803n:336_5": "vācakesu ca kriyāpadesu. Ettha codanāsandīpaniyo imā gāthā –",
  "anya-e0803n:337": "“Tvañca bhavasi so cāpi, bhavati”ccādibhāsane;",
  "anya-e0803n:338": "“Tumhe bhavatha” iccādi, paroposo kathaṃ siyā?;",
  "anya-e0803n:339": "“Ahaṃ bhavāmi so cāpi, bhavati”ccādibhāsane;",
  "anya-e0803n:340": "“Mayaṃ bhavāma”iccādi, uttamo ca kathaṃ siyā?;",
  "anya-e0803n:341": "Ettha ca vuccate –",
  "anya-e0803n:342": "Pacchā vutto paro nāma, saññāya paṭipāṭiyā;",
  "anya-e0803n:343": "Evaṃ pana gahetabbo, paropurisanāmako.",
  "anya-e0803n:344": "Paṭhamamhā paro nāma, majjhimo uttamopi ca;",
  "anya-e0803n:345": "Majjhimamhā paro nāma, uttamo puriso ruto.",
  "anya-e0803n:346": "Evaṃ tu gahaṇañhettha, vohārassānulomakaṃ;",
  "anya-e0803n:347": "Doso tadanulomamhi, gahaṇasmiṃ na vijjati.",
  "anya-e0803n:348": "“Tvañca bhadde sukhī hohi, eso cāpi mahāmigo”;",
  "anya-e0803n:349": "Iti pāṭho yato diṭṭho, tasmā evaṃ vademase.",
  "anya-e0803n:350": "“Tumhe dve sukhitā hotha”, iccattho tattha dissati;",
  "anya-e0803n:351": "Evaṃpyayaṃ nayo vutto, attanomatiyā mama.",
  "anya-e0803n:352": "Attanomati kiñcāpi, kathitā sabbadubbalā;",
  "anya-e0803n:353": "Tathāpi nayamādāya, kathitattā akopiyā.",
  "anya-e0803n:354": "“Dhammena rajjaṃ kārentaṃ, raṭṭhā pabbājayittha maṃ;",
  "anya-e0803n:355": "Tvañca jānapadā ceva, negamā ca samāgatā”.",
  "anya-e0803n:356": "“Ahañca maddidevī ca, jālīkaṇhājinā cubho;",
  "anya-e0803n:357": "Aññamaññaṃ sokanudā, vasāma assame tadā”.",
  "anya-e0803n:358": "Etā gāthāpi etassa, atthassa pana sādhikā;",
  "anya-e0803n:359": "Tāsu vuttanayeneva, attho supākaṭo siyā;",
  "anya-e0803n:360": "Evaṃ viññūhi viññeyyaṃ, bahunā bhāsitena kiṃ.",
  "anya-e0803n:361": "Ākārena manāpena, kathane yena kenaci;",
  "anya-e0803n:362": "Na virujjhati ce attho, taṃ pamāṇaṃ sudhīmataṃ.",
  "anya-e0803n:363": "Purisattayato eso, paropurisanāmako;",
  "anya-e0803n:364": "Nupalabbhati paccekaṃ, tadantogadhatova yaṃ.",
  "anya-e0803n:365": "Pāṭavatthāya sotūnaṃ, vohāratthesu sabbaso;",
  "anya-e0803n:366": "Visuṃ alabbhamānopi, labbhamānova uddhaṭo.",
  "anya-e0803n:367": "Saṅkhepatopettha purisappavatti evaṃ upalakkhitabbā “amhavacanatthe uttamo, tumhavacanatthe majjhimo, aññesaṃ vacanatthe paṭhamo”ti.",
  "anya-e0803n:368": "Tyādīnaṃ purisasaññā, yasmā vuttā tato idaṃ;",
  "anya-e0803n:369": "Tabbantākhyātikaṃ ñeyyaṃ, purisaparidīpakaṃ.",
  "anya-e0803n:370": "Evaṃ sabbathāpi ākhyātikassa kālakārakapurisaparidīpanatā vuttā.",
  "anya-e0803n:371": "Kriyālakkhaṇanti ettha kathaṃ ākhyātikassa kriyālakkhaṇatā veditabbā?",
  "anya-e0803n:372": "Lakkhiyati kriyāyetaṃ, kriyā vā assa lakkhaṇaṃ;",
  "anya-e0803n:373": "Kriyālakkhaṇatā evaṃ, veditabbā tathā hi ca.",
  "anya-e0803n:374": "“Gacchati”ccādikaṃ sutvā, kriyāsandīpanaṃ padaṃ;",
  "anya-e0803n:375": "“Ākhyātika”nti dhīrehi, ākhyātaññūhi saññitaṃ.",
  "anya-e0803n:376": "Lakkhaṇaṃ hoti nāmassa, yathā satvābhidhānatā;",
  "anya-e0803n:377": "Kriyābhidhānatā evaṃ, ākhyātasseva lakkhaṇaṃ.",
  "anya-e0803n:378": "Atthato pana etassa, kriyāvācakatā idha;",
  "anya-e0803n:379": "Lakkhaṇaṃ iti viññeyyaṃ, lakkhaṇaññūhi lakkhitaṃ.",
  "anya-e0803n:380": "“Kiṃ karosī”ti puṭṭhassa, “pacāmi”ccādinā “ahaṃ”;",
  "anya-e0803n:381": "Paṭivācāya dānena, kriyāvācakatā matā.",
  "anya-e0803n:382": "Evamākhyātikassa kriyālakkhaṇatā veditabbā;",
  "anya-e0803n:383": "Idāni kālesu vibhattippavatti evaṃ veditabbā –",
  "anya-e0803n:384": "Paccuppannamhi kālasmiṃ, vattamānā pavattati;",
  "anya-e0803n:385": "Āsiṭṭhāṇāpanatthesu, paccuppannamhi pañcamī.",
  "anya-e0803n:386": "Paccuppanne parikappā-numatyatthesu sattamī;",
  "anya-e0803n:387": "Appaccakkhe atītamhi, parokkhā sampavattati.",
  "anya-e0803n:388": "Hiyyo pabhuti kālasmiṃ, atītamhi pavattati;",
  "anya-e0803n:389": "Paccakkhe vā apaccakkhe, hiyyattanī niruttitā.",
  "anya-e0803n:390": "Ajjappabhuti kālasmiṃ, atītamhi pavattati;",
  "anya-e0803n:391": "Paccakkhe vā apaccakkhe, samīpejjatanavhayā.",
  "anya-e0803n:392": "Anāgate bhavissantī, kālasmiṃ sampavattati;",
  "anya-e0803n:393": "Kriyātipannamattamhi, tīte kālātipattikā;",
  "anya-e0803n:394": "Anāgatepi hotīti, niruttaññūhi bhāsitā.",
  "anya-e0803n:395_0": "Evaṃ kālesu vibhattippavattiṃ ñatvā ye te suttantesu vicittā suvisadavipulatikhiṇabuddhivisayabhūtā",
  "anya-e0803n:395_1": "payogā dissanti, tesu pāṭavamicchantehi tyādikkamena vuccamānā kriyāpadamālā sallakkhitabbā",
  "anya-e0803n:395_2": "– bhavati, bhavanti. Bhavasi, bhavatha. Bhavāmi, bhavāma. Bhavate, bhavante. Bhavase,",
  "anya-e0803n:395_3": "bhavavhe. Bhave, bhavāmhe. Ayaṃ aññayogādirahitā kriyāpadamālā.",
  "anya-e0803n:396_0": "Dissanti ca suttantesu atthasambhavepi aññayogādirahitāni kriyāpadāni. Seyyathidaṃ?",
  "anya-e0803n:396_1": "“Sabbe saṅkhārā aniccāti, yadā paññāya passati. Yaṃ maṃ bhaṇasi sārathi. Aññaṃ sepaṇṇi",
  "anya-e0803n:396_2": "gacchāmi” iccevamādīni etassatthassa paridīpaniyā kriyāpadamālā.",
  "anya-e0803n:397_0": "Ettha tividho kriyāpadesu yogo tayogo, mayogo, aññayogo ca. Tattha majjhimapurisā",
  "anya-e0803n:397_1": "tayogavasena gahetabbā, uttamapurisā mayogavasena. Paṭhamapurisā aññayogavasena.",
  "anya-e0803n:397_2": "Tyādīnamettha paṭipāṭiyā ayaṃ anugīti –",
  "anya-e0803n:398": "Aññayogena paṭhamā, tayogena tu majjhimā;",
  "anya-e0803n:399": "Mayogenuttamā honti, gahetabbā vibhāvinā.",
  "anya-e0803n:400_0": "Sotūnaṃ payogesu kosallatthaṃ aññayogādisahitamaparampi kriyāpadamālaṃ vadāma – so",
  "anya-e0803n:400_1": "bhavati, te bhavanti. Tvaṃ bhavasi, tumhe bhavatha. Ahaṃ bhavāmi, mayaṃ bhavāma.",
  "anya-e0803n:400_2": "So bhavate, te bhavante. Tvaṃ bhavase, tumhe bhavavhe. Ahaṃ bhave, mayaṃ bhavāmhe.",
  "anya-e0803n:400_3": "Ayaṃ aññayogādisahitā kriyāpadamālā.",
  "anya-e0803n:401_0": "Dissanti ca suttantesu aññayogādisahitānipi kriyāpadāni. Seyyathidaṃ? “Yaṃpāyaṃ deva",
  "anya-e0803n:401_1": "kumāro suppatiṭṭhitapādo, idampimassa mahāpurisassa mahāpurisalakkhaṇaṃ bhavati,",
  "anya-e0803n:401_2": "tassimāni satta ratanāni bhavanti. Yo dandhakāle tarati, taraṇīye ca dandhati, tvaṃsi",
  "anya-e0803n:401_3": "ācariyo mama, ahampi daṭṭhukāmosmi, pitaraṃ me idhāgataṃ” iccevamādīni etassatthassa",
  "anya-e0803n:401_4": "paridīpaniyā kriyāpadamālā.",
  "anya-e0803n:402_0": "Yo tumhasaddena vattabbe atthe nipatati, na pana hoti tumhatthavācako, neso saddo",
  "anya-e0803n:402_1": "kriyāpadassa tayogasahitattaṃ sādheti, aññadatthu aññayogasahitattaññeva sādheti.",
  "anya-e0803n:402_2": "Yo ca amhasaddena vattabbe atthe nipatati, na pana hoti amhatthavācako, na sopi saddo",
  "anya-e0803n:402_3": "kriyāpadassa mayogasahitattaṃ sādheti, aññadatthu aññayogasahitattaññeva sādheti.",
  "anya-e0803n:403_0": "Tatra tumhasaddena tāva vattabbatthe – “na bhavaṃ eti puññatthaṃ, sivirājassa dassanaṃ.",
  "anya-e0803n:403_1": "Māyasmā samaggassa saṅghassa bhedāya parakkami. Idha bhante bhagavā paṃsukūlaṃ dhovatū”ti",
  "anya-e0803n:403_2": "iccevamādayo payogā. Amhasaddena pana vattabbatthe “upāli taṃ mahāvīra, pāde vandati",
  "anya-e0803n:403_3": "satthuno. Sāvako te mahāvīra, saraṇo vandati satthuno”ti ca iccevamādayo payogā.",
  "anya-e0803n:403_4": "Idametthupalakkhitabbaṃ “tvaṃ tumhe ahaṃ maya”nti atthadīpaka tayoga mayogato añño",
  "anya-e0803n:403_5": "aññatthadīpano payogoyeva aññayogo nāma, tattha paṭhamapuriso bhavatīti.",
  "anya-e0803n:404_0": "Yajjevaṃ “sabbāyasaṃ kūṭamatippamāṇaṃ, paggayha so tiṭṭhasi antalikkhe. Esa sutvā",
  "anya-e0803n:404_1": "pasīdāmi, vaco te isisattamā”tiādīsu kathaṃ. Ettha hi majjhimuttamapurisasambhavoyeva",
  "anya-e0803n:404_2": "dissati, na tu paṭhamapurisasambhavoti? Vuccate – “sabbāyasaṃ kūṭamatippamāṇaṃ, paggayha",
  "anya-e0803n:404_3": "so tiṭṭhasi antalikkhe”tiādīsu “so”tiādikassa nāmasaddassa tumha’mhasaddassatthavācakasaddehi“tiṭṭhasī”tiādīnaṃ",
  "anya-e0803n:404_4": "syādyantānaṃ padānaṃ dassanato accantamajjhāharitabbehi samānādhikaraṇattā tagguṇabhūtattā",
  "anya-e0803n:404_5": "ca majjhimuttamapurisasambhavo samadhigantabbo. Īdisesu payogesu syādyantānaṃ dassanavasena",
  "anya-e0803n:404_6": "avijjamānānipi ajjhāharitabbāni “tvamaha”miccādīni padāni bhavanti. Katthaci pana",
  "anya-e0803n:404_7": "paripuṇṇāni dissanti “sātvaṃ vaṅkamanuppattā, kathaṃ maddi karissasi. So ahaṃ vicarissāmi,",
  "anya-e0803n:404_8": "gāmā gāmaṃ purā pura”nti iccevamādīsu.",
  "anya-e0803n:405": "Ākhyātikassa kriyālakkhaṇattā aliṅgabhedattā ca tiṇṇaṃ liṅgānaṃ sādhāraṇabhāvaparidīpanatthaṃ aparampi kriyāpadamālaṃ vadāma –",
  "anya-e0803n:406_0": "Puriso bhavati, kaññā bhavati, cittaṃ bhavati, purisā bhavanti, kaññāyo bhavanti,",
  "anya-e0803n:406_1": "cittāni bhavanti. Bho purisa tvaṃ bhavasi, bhoti kaññe tvaṃ bhavasi, bho citta tvaṃ",
  "anya-e0803n:406_2": "bhavasi, bhavanto purisā tumhe bhavatha, bhotiyo kaññāyo tumhe bhavatha, bhavanto",
  "anya-e0803n:406_3": "cittāni tumhe bhavatha. Ahaṃ puriso bhavāmi, ahaṃ kaññā bhavāmi, ahaṃ cittaṃ bhavāmi,",
  "anya-e0803n:406_4": "mayaṃ purisā bhavāma, mayaṃ kaññāyo bhavāma, mayaṃ cittāni bhavāma.",
  "anya-e0803n:407": "Esa nayo attanopadesu, sesavibhattīnaṃ sabbapadesupi. Ayamākhyātikassa tiṇṇaṃ liṅgānaṃ sādhāraṇabhāvaparidīpanī kriyāpadamālāva.",
  "anya-e0803n:408_0": "Vuttañhetaṃ niruttipiṭake “kriyālakkhaṇamākhyātikamaliṅgabheda”miti. Tatra aliṅgabhedamiti",
  "anya-e0803n:408_1": "ko attho? Itthipumanapuṃsakānaṃ avisesattho vuccate “aliṅgabheda”miti. Yathā “puriso",
  "anya-e0803n:408_2": "gacchati, kaññā gacchati, cittaṃ gacchatī”ti. Catudhā uddiṭṭhakriyāpadesu yathā “bhavatī”ti",
  "anya-e0803n:408_3": "akārānantaratyantapadaṃ gahetvā “bhavati bhavanti bhavasī”tiādinā kriyāpadamālā sabbathā",
  "anya-e0803n:408_4": "katā, evaṃ “ubbhavati”ccādīnipi akārānantaratyantapadāni gahetvā “ubbhavati ubbhavanti",
  "anya-e0803n:408_5": "ubbhavasī”tiādinā kriyāpadamālā sabbathā kātabbā. “Bhoti sambhotī”tiādīni pana okārānantaratyantapadāni,",
  "anya-e0803n:408_6": "“bhāveti vibhāvetī”tiādīni ca ekārānantaratyantapadāni gahetvā pāḷinayānusāreneva",
  "anya-e0803n:408_7": "padamālā kātabbā, nayidha vuttanayānusārena. Īdisesu hi ṭhānesu duranubodhā kriyāpadagati.",
  "anya-e0803n:408_8": "Ato labbhamānavasena kriyāpadamālā kātabbā. Na hi loke lokiyā sabbe dhātusadde paccekaṃ",
  "anya-e0803n:408_9": "sabbehipi channavutiyā vacanehi yojetvā vadanti, evaṃ avadantānampi nesaṃ kathā aparipuṇṇā",
  "anya-e0803n:408_10": "nāma na hoti, tasmā vajjetabbaṭṭhānaṃ vajjetvā yathāsambhavaṃ padamālā kātabbā. Evaṃ",
  "anya-e0803n:408_11": "pañcamiyādīsupi vibhattīsu. Ayaṃ vattamānavibhattivasena kriyāpadamālāniddeso.",
  "anya-e0803n:409_0": "Ito paṭṭhāya pana yathuddiṭṭhapadāneva pariṇāmetvā pariṇāmetvā pañcamiyādīnaṃ mātikābhāvena",
  "anya-e0803n:409_1": "gahetabbāni. Idāni pana tayogādisahitāsahitavasena dvidhā kriyāpadamālāyo dassessāma",
  "anya-e0803n:409_2": "kvacādesavasena sambhūtāni ca rūpantarāni sotūnaṃ sukhadhāraṇatthañceva purisappayoge asammohatthañca.",
  "anya-e0803n:410_0": "Bhavatu, bhavantu. Bhavāhi, bhava, bhavatha. Bhavāmi, bhavāma. Bhavataṃ, bhavantaṃ.",
  "anya-e0803n:410_1": "Bhavassu, bhavavho. Bhave, bhavāmase. So bhavatu, te bhavantu. Tvaṃ bhavāhi, bhava,",
  "anya-e0803n:410_2": "tumhe bhavatha. Ahaṃ bhavāmi, mayaṃ bhavāma. So bhavataṃ, te bhavantaṃ. Tvaṃ bhavassu,",
  "anya-e0803n:410_3": "tumhe bhavavho. Ahaṃ bhave, mayaṃ bhavāmase. Ayaṃ pañcamīvibhattivasena kriyāpadamālāniddeso.",
  "anya-e0803n:411_0": "Bhaveyya, bhave, bhaveyyuṃ. Bhaveyyāsi, bhaveyyātha. Bhaveyyāmi, bhaveyyāma, bhavemu.",
  "anya-e0803n:411_1": "Bhavetha, bhaveraṃ. Bhavetho, bhaveyyāvho. Bhaveyyaṃ, bhaveyyāmhe iti vā, so bhaveyya,",
  "anya-e0803n:411_2": "bhave, te bhaveyyuṃ. Tvaṃ bhaveyyāsi, tumhe bhaveyyātha. Ahaṃ bhaveyyāmi, mayaṃ bhaveyyāma,",
  "anya-e0803n:411_3": "bhavemu. So bhavetha, te bhaveraṃ. Tvaṃ bhavetho, tumhe bhaveyyāvho. Ahaṃ bhaveyyaṃ,",
  "anya-e0803n:411_4": "mayaṃ bhaveyyāmhe iti vā. Ayaṃ sattamīvibhattivasena kriyāpadamālāniddeso.",
  "anya-e0803n:412_0": "Babhūva, babhūvu. Babhūve, babhūvittha. Babhūvaṃ, babhūvimha. Babhūvittha, babhūvire.",
  "anya-e0803n:412_1": "Babhūvittho, babhūvivho. Babhūviṃ, babhūvimhe iti vā, so babhūva, te babhūvu. Tvaṃ",
  "anya-e0803n:412_2": "babhūve, tumhe babhūvittha. Ahaṃ babhūvaṃ, mayaṃ babhūvimha. So babhūvittha, te babhūvire.",
  "anya-e0803n:412_3": "Tvaṃ babhūvittho, tumhe babhūvivho. Ahaṃ babhūviṃ, mayaṃ babhūvimhe iti vā. Ayaṃ",
  "anya-e0803n:412_4": "parokkhāvibhattivasena kriyāpadamālāniddeso.",
  "anya-e0803n:413_0": "Abhavā, abhavū. Abhavo, abhavattha. Abhavaṃ, abhavamhā. Abhavattha, abhavatthuṃ.",
  "anya-e0803n:413_1": "Abhavase, abhavavhaṃ. Abhaviṃ, abhavamhase iti vā, so abhavā, te abhavū. Tvaṃ abhavo,",
  "anya-e0803n:413_2": "tumhe abhavattha. Ahaṃ abhavaṃ, mayaṃ abhavamhā. So abhavattha, te abhavatthuṃ. Tvaṃ",
  "anya-e0803n:413_3": "abhavase, tumhe abhavavhaṃ. Ahaṃ abhaviṃ, mayaṃ abhavamhase iti vā. Ayaṃ hiyyattanīvibhattivasena",
  "anya-e0803n:413_4": "kriyāpadamālāniddeso.",
  "anya-e0803n:414_0": "Abhavi, abhavuṃ. Abhavo, abhavittha. Abhaviṃ, abhavimhā. Abhavā, abhavū. Abhavase,",
  "anya-e0803n:414_1": "abhavivhaṃ. Abhavhaṃ, abhavimhe iti vā, so abhavi, te abhavuṃ. Tvaṃ abhavo, tumhe",
  "anya-e0803n:414_2": "abhavittha. Ahaṃ abhaviṃ, mayaṃ abhavimhā. So abhavā, te abhavū. Tvaṃ abhavase, tumhe",
  "anya-e0803n:414_3": "abhavivhaṃ. Ahaṃ abhavaṃ, mayaṃ abhavimhe iti vā. Ayaṃ ajjatanīvibhattivasena kriyāpadamālāniddeso.",
  "anya-e0803n:415_0": "Ettha panajjataniyā uṃvacanassa iṃsumādesavasena bhavatino rūpantarānipi veditabbāni.",
  "anya-e0803n:415_1": "Seyyathidaṃ? Te bhaviṃsu, samubbhaviṃsu, pabhaviṃsu, parābhaviṃsu, sambhaviṃsu, pātubhaviṃsu,",
  "anya-e0803n:415_2": "pātubbhaviṃsu, imāni akammakapadāni. Paribhaviṃsu, abhibhaviṃsu, adhibhaviṃsu, atibhaviṃsu,",
  "anya-e0803n:415_3": "anubhaviṃsu, samanubhaviṃsu, abhisambhaviṃsu.",
  "anya-e0803n:416": "“Adhibhosu”nti rūpampi, yasmā dissati pāḷiyaṃ;",
  "anya-e0803n:417": "Tasmā hi nayato ñe yyaṃ, “paribhosu”ntiādikaṃ.",
  "anya-e0803n:418_0": "Tatrāyaṃ pāḷi – “evaṃvihāriñcāvuso bhikkhuṃ rūpā adhibhosuṃ, na bhikkhu rūpe adhibhosī”ti.",
  "anya-e0803n:418_1": "Imāni sakammakapadāni, evamajjataniyā uṃvacanassa iṃsumādesavasena bhavatino rūpantarāni bhavanti. Apica",
  "anya-e0803n:419": "“Anvabhi” itirūpampi, ajjatanyā padissati;",
  "anya-e0803n:420": "Tasmā hi nayato ñeyyaṃ, “ajjhabhi”ccādikampi ca.",
  "anya-e0803n:421": "Tatrāyaṃ pāḷi – so tena kammena divaṃ samakkami, sukhañca khiḍḍāratiyo ca anvabhīti. Tattha anvabhīti anu abhīti chedo. Anūti upasaggo. Abhīti ākhyātikapadanti daṭṭhabbaṃ.",
  "anya-e0803n:422_0": "Bhavissati, bhavissanti. Bhavissasi, bhavissatha. Bhavissāmi, bhavissāma. Bhavissate,",
  "anya-e0803n:422_1": "bhavissante. Bhavissase, bhavissavhe. Bhavissaṃ, bhavissāmhe iti vā, so bhavissati,",
  "anya-e0803n:422_2": "te bhavissanti. Tvaṃ bhavissasi, tumhe bhavissatha. Ahaṃ bhavissāmi, mayaṃ bhavissāma.",
  "anya-e0803n:422_3": "So bhavissate, te bhavissante. Tvaṃ bhavissase, tumhe bhavissavhe. Ahaṃ bhavissaṃ,",
  "anya-e0803n:422_4": "mayaṃ bhavissāmhe iti vā. Ayaṃ bhavissantīvibhattivasena kriyāpadamālāniddeso.",
  "anya-e0803n:423_0": "Abhavissā, abhavissaṃsu. Abhavisse, abhavissatha. Abhavissaṃ, abhavissāmhā. Abhavissatha,",
  "anya-e0803n:423_1": "abhavissisu. Abhavissase, abhavissavhe. Abhavissiṃ, abhavissāmhase iti vā, so abhavissā,",
  "anya-e0803n:423_2": "te abhavissaṃsu. Tvaṃ abhavisse, tumhe abhavissatha. Ahaṃ abhavissaṃ, mayaṃ abhavissāmhā.",
  "anya-e0803n:423_3": "So abhavissatha, te abhavissisu. Tvaṃ abhavissase, tumhe abhavissavhe. Ahaṃ abhavissiṃ,",
  "anya-e0803n:423_4": "mayaṃ abhavissāmhase iti vā. Ayaṃ kālātipattivibhattivasena kriyāpadamālāniddeso.",
  "anya-e0803n:424": "Vohārabhedakusalena subuddhinā yo,",
  "anya-e0803n:425": "Kaccāyanena kathito jinasāsanatthaṃ;",
  "anya-e0803n:426": "Tyādikkamo tadanugaṃ kiriyāpadānaṃ,",
  "anya-e0803n:427": "Katvā kamo bhavatidhātuvasena vutto.",
  "anya-e0803n:428": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:429": "Kosallatthāya kate saddanītippakaraṇe",
  "anya-e0803n:430": "Bhavatino kriyāpadamālāvibhāgo nāma",
  "anya-e0803n:431": "Dutiyo paricchedo.",
  "anya-e0803n:432": "3. Pakiṇṇakavinicchaya",
  "anya-e0803n:433": "Ito paraṃ pavakkhāmi, pakiṇṇakavinicchayaṃ;",
  "anya-e0803n:434": "Sappayogesu atthesu, viññūnaṃ pāṭavatthayā.",
  "anya-e0803n:435_0": "Tattha atthuddhāro, atthasaddacintā, atthātisayayogo, samānāsamānavasenavacanasaṅgaho,",
  "anya-e0803n:435_1": "āgamalakkhaṇavasena vibhattivacanasaṅgaho, kālavasena vibhattivacanasaṅgaho, kālasaṅgaho,",
  "anya-e0803n:435_2": "pakaraṇasaṃsandanā, vattamānādīnaṃ vacanatthavibhāvanā cāti navadhā vinicchayo veditabbo.",
  "anya-e0803n:436_0": "Atthuddhāre tāva samānasutikapadānamatthuddhāraṇaṃ karissāma. Etthākhyātapadasaññitānaṃ",
  "anya-e0803n:436_1": "bhotisadda bhavesaddānamattho uddharitabbo. Tathā hete nāmikapadasaññitehi aparehi",
  "anya-e0803n:436_2": "bhotisadda bhavesaddehi samānasutikāpi asamānatthā ceva honti asamānavibhattikā ca.",
  "anya-e0803n:436_3": "Sāsanasmiñhi keci saddā aññamaññaṃ samānasutikā samānāpi asamānatthā asamānapavattinimittā",
  "anya-e0803n:436_4": "asamānaliṅgā asamānavibhattikā asamānavacanakā asamānantā asamānakālikā asamānapadajātikā ca bhavanti.",
  "anya-e0803n:437_0": "Tesamasamānatthatte “sabbañhi taṃ jīrati dehanissitaṃ. Appassutāyaṃ puriso, balibaddova",
  "anya-e0803n:437_1": "jīrati. Santo tasito. Pahu santo na bharati. Santo ācikkhate muni. Santo sappurisā",
  "anya-e0803n:437_2": "loke. Santo saṃvijjamānā lokasmi”nti evamādayo payogā. Ettha jīratisaddadvayaṃ yathāsambhavaṃ",
  "anya-e0803n:437_3": "navabhāvāpagamavaḍḍhanavācakaṃ. Santosaddapañcakaṃ yathāsambhavaṃ parissamappattasamānopasantopalabbhamānavācakanti daṭṭhabbaṃ.",
  "anya-e0803n:438_0": "Asamānapavattinimittatte pana “akataññū mittadubbhī, assaddho akataññūcā”tievamādayo.",
  "anya-e0803n:438_1": "Ettha ca akataññūsaddadvayaṃ katākatājānanajānanapavattinimittaṃ paṭicca sambhūtattā",
  "anya-e0803n:438_2": "asamānapavattinimittakanti daṭṭhabbaṃ.",
  "anya-e0803n:439_0": "Asamānaliṅgatte “sukhī hotu pañcasikha sakko devānamindo. Tvañca bhadde sukhī hohi.",
  "anya-e0803n:439_1": "Yattha sā upaṭṭhito hoti. Mātā me atthi, sā mayā posetabbā”ti evamādayo. Ettha sukhīsaddadvayaṃ",
  "anya-e0803n:439_2": "sāsaddadvayañca pumitthiliṅgavasena asamānaliṅganti daṭṭhabbaṃ.",
  "anya-e0803n:440": "Asamānavibhattikatte “āhāre udare yato. Yato pajānāti sahetudhamma”nti evamādayo. Ettha yatosaddadvayaṃ paṭhamāpañcamīvibhattisahitattā asamānavibhattikanti daṭṭhabbaṃ.",
  "anya-e0803n:441": "Asamānavacanakatte ime payogā –",
  "anya-e0803n:442": "“Yāya mātu bhato poso, imaṃ lokaṃ avekkhati;",
  "anya-e0803n:443": "Tampi pāṇadadiṃ santiṃ, hanti kuddho puthujjano”ti",
  "anya-e0803n:444": "Ādīsu hantisaddo ekavacano.",
  "anya-e0803n:445": "“Ime nūna araññasmiṃ, migasaṅghāni luddakā;",
  "anya-e0803n:446": "Vākurāhi parikkhippa, sobbhaṃ pātetvā tāvade;",
  "anya-e0803n:447": "Vikkosamānā tibbāhi, hanti nesaṃ varaṃ vara”nti.",
  "anya-e0803n:448_0": "Ādīsu pana bahuvacano. “Sīlavā vattasampanno. Etha tumhe āyasmanto sīlavā hotha.",
  "anya-e0803n:448_1": "Santo danto niyato brahmacārī. Santo have sabbhi pavedayanti. Mahārājā yasassī so.",
  "anya-e0803n:448_2": "Cattāro mahārājā”ti evamādīsu sīlavāsaddādayo ekavacanabahuvacanakā.",
  "anya-e0803n:449_0": "Asamānantatte pana yattha samānasutikānaṃ asamānavibhattikattaṃ vā asamānavacanattaṃ",
  "anya-e0803n:449_1": "vā upalabbhati. Teyeva payogā. Taṃ yathā? “Sataṃ sampajānaṃ, sataṃ dhammo, santo",
  "anya-e0803n:449_2": "danto, santo sappurisā” iccevamādayo.",
  "anya-e0803n:450_0": "Asamānakālatte “nanu te sutaṃ brāhmaṇa bhaññamāne, devā na issanti purisaparakkamassa.",
  "anya-e0803n:450_1": "Te janā pāramissanti, maccudheyyaṃ suduttara”nti evamādayo. Ettha issantisaddadvayaṃ",
  "anya-e0803n:450_2": "vattamānābhavissantīkālavasena asamānakālanti daṭṭhabbaṃ. Vattamānābhavissantīvibhattivasena",
  "anya-e0803n:450_3": "pana asamānavibhattikantipi.",
  "anya-e0803n:451_0": "Asamānapadajātikatte “sayaṃ samāhito nāgo, sayaṃ abhiññāya kamuddiseyyaṃ. Pathe dhāvantiyā",
  "anya-e0803n:451_1": "pati, ekaṃsaṃ ajinaṃ katvā, pādesu sirasā pati. Giriṃ caṇḍoraṇaṃ patī”ti evamādayo.",
  "anya-e0803n:451_2": "Ettha sayaṃsaddadvayaṃ nāmanipātavasena patisaddattayaṃ nāmākhyātopasaggavasena asamānapadajātikanti daṭṭhabbaṃ.",
  "anya-e0803n:452_0": "Iminā nayena sabbattha vitthāretabbaṃ. Evaṃ sāsanasmiṃ keci saddā aññamaññaṃ samānasutikā",
  "anya-e0803n:452_1": "samānāpi asamānatthā asamānapavattinimittā asamānaliṅgā asamānavibhattikā asamānavacanakā",
  "anya-e0803n:452_2": "asamānantā asamānakālikā asamānapadajātikā ca bhavanti. Etādisesu saddesu yo kriyāpadattaṃ",
  "anya-e0803n:452_3": "pakāseti, na so nāmikapadattaṃ. Yo ca nāmikapadattaṃ pakāseti, na so kriyāpadattaṃ.",
  "anya-e0803n:452_4": "Evaṃ santepi sutisāmaññato ekattena gahetvā atthuddhāro karaṇīyoti yathāvuttakriyāpadānaṃ",
  "anya-e0803n:452_5": "nāmapadehi samānasutikānaṃ bhotisadda bhave saddānamatthuddhāraṃ vadāma.",
  "anya-e0803n:453_0": "Kathaṃ? Bhotisaddo kattuyoge kriyāpadaṃ, kriyāyoge nāmikapadaṃ, tasmā so dvīsu atthesu",
  "anya-e0803n:453_1": "vattati kriyāpadatthe nāmikapadatthe ca. Tattha kriyāpadatthe vattamānavasena, nāmikapadatthe",
  "anya-e0803n:453_2": "panālapanavasena. Kriyāpadatthe tāva “eko bhoti”, nāmikapadatthe “mā bhoti paridevesi”. Atridaṃ vuccati –",
  "anya-e0803n:454": "Bhāve nāmapadatthe ca, ālapanavisesite;",
  "anya-e0803n:455": "Imesu dvīsu atthesu, bhotisaddo pavattati.",
  "anya-e0803n:456_0": "Bhavesaddo pana “bhavāmī”timassa vattamānāvibhattiyuttassa saddassatthepi vattati.",
  "anya-e0803n:456_1": "“Bhavāmī”timassa pañcamīvibhattiyuttassa saddassa āṇatyāsīsanatthesupi vattati. “Bhaveyyāmī”timassa",
  "anya-e0803n:456_2": "sattamīvibhattisahitassa saddassa anumatiparikappatthesupi vattati. Tatridaṃ paṭhamatthassa",
  "anya-e0803n:456_3": "sādhakaṃ āhaccavacanaṃ –",
  "anya-e0803n:457": "“Devānaṃ adhiko homi, bhavāmi manujādhipo;",
  "anya-e0803n:458": "Rūpalakkhaṇasampanno, paññāya asamo bhave”ti.",
  "anya-e0803n:459": "Ayaṃ pana sabbesaṃ tesamatthānaṃ sādhikā amhākaṃ gāthāracanā –",
  "anya-e0803n:460": "“Sukhī bhavati eso ca, ahañcāpi sukhī bhave;",
  "anya-e0803n:461": "Sukhī bhavatu eso ca, ahañcāpi sukhī bhave.",
  "anya-e0803n:462": "Imāya buddhapūjāya, bhavantu sukhitā pajā;",
  "anya-e0803n:463": "Bhave’hañca sukhappatto, sāmacco saha ñātibhi.",
  "anya-e0803n:464": "Sukhī bhaveyya eso ca, ahañcāpi sukhī bhave;",
  "anya-e0803n:465": "Sukhī bhaveyya ce eso, ahañcāpi sukhī bhave”ti.",
  "anya-e0803n:466": "Iccevaṃ –",
  "anya-e0803n:467": "Vattamānāya pañcamyaṃ, sattamyañca vibhattiyaṃ;",
  "anya-e0803n:468": "Etesu tīsu ṭhānesu, bhavesaddo pavattati.",
  "anya-e0803n:469": "Ekadhā vattamānāyaṃ, pañcamīsattamīsu ca;",
  "anya-e0803n:470": "Dvedhā dvedhātimassatthaṃ, pañcadhā paridīpaye.",
  "anya-e0803n:471": "Dvedhā vā vattamānāya-mādipurisavācako;",
  "anya-e0803n:472": "Attho “bhave”ti etassa, “bhavatī”tipiyujjati.",
  "anya-e0803n:473": "Idāni pana etassa, vuttassatthassa sādhakaṃ;",
  "anya-e0803n:474": "Ettha pāḷippadesaṃ tu, āharissaṃ suṇātha me.",
  "anya-e0803n:475": "Ko’yaṃ majjhesamuddasmiṃ, apassaṃ tīramāyuhe;",
  "anya-e0803n:476": "Kaṃ tvaṃ atthavasaṃ ñatvā, evaṃ vāyamase bhusaṃ.",
  "anya-e0803n:477": "Nisamma vattaṃ lokassa, vāyāmassa ca devate;",
  "anya-e0803n:478": "Tasmā majjhesamuddasmiṃ, apassaṃ tīramāyuhe.",
  "anya-e0803n:479": "Assaṃ purimagāthāyaṃ, “āyuhe”tipadassa hi;",
  "anya-e0803n:480": "“Āyūhatī”ti atthoti, viññātabbo vibhāvinā.",
  "anya-e0803n:481": "Vibhattiyā vipallāsa-vasenāyaṃ samīrito;",
  "anya-e0803n:482": "Vattamāne sattamīti, tissekāravasena vā.",
  "anya-e0803n:483": "Pacchimāya ca gāthāyaṃ, “āyuhe”tipadassa tu;",
  "anya-e0803n:484": "“Āyūhāmī”ti atthoti, saddatthaññū vibhāvaye.",
  "anya-e0803n:485": "Tathā “bhave”tietassa, vattamānāvibhattiyaṃ;",
  "anya-e0803n:486": "“Bhavatī”ti, “bhavāmī”ti, catthaṃ dvedhā vibhāvaye.",
  "anya-e0803n:487": "Evaṃvidhesu aññesu, pāṭhesupi ayaṃ nayo;",
  "anya-e0803n:488": "Netabbo nayadakkhena, nayasāgarasāsane.",
  "anya-e0803n:489_0": "Evamayaṃ bhavesaddo pañcasu chasu vā kriyāpadatthesu pavattati. Tathā sattamīvibhatyantanāmikapadassa",
  "anya-e0803n:489_1": "vuddhisaṃsārakammabhavūpapattibhavasaṅkhātesu atthesupi. Tathā hi “abhave nandati",
  "anya-e0803n:489_2": "tassa, bhave tassa na nandatī”tiādīsu vuddhimhi. “Bhave vicaranto”tiādīsu saṃsāre.",
  "anya-e0803n:489_3": "“Bhave kho sati jāti hoti, jātipaccayā jarāmaraṇa”ntiādīsu kammabhave. “Evaṃ bhavevijjamāne”tiādīsu",
  "anya-e0803n:489_4": "upapattibhaveti daṭṭhabbaṃ. Iminā nayena bhūdhātuto nipphannānaṃ aññatopi aññesaṃ",
  "anya-e0803n:489_5": "kriyāpadānaṃ yathāsambhavamattho uddharitabbo.",
  "anya-e0803n:490": "Ākhyātatthamhime atthā, na lātabbā kudācanaṃ;",
  "anya-e0803n:491": "Atthuddhāravasenete, uddhaṭā nāmato yato.",
  "anya-e0803n:492": "Idamettha saṅkhepato atthuddhāranayanidassanaṃ.",
  "anya-e0803n:493_0": "Atthasaddacintāyaṃ pana evamupalakkhetabbaṃ – “bhavante, parābhavante, parābhave”iccādayo",
  "anya-e0803n:493_1": "gacchati gacchaṃ gacchatosaddādayo viya visesasaddā, na yācanopatāpanatthādivācako",
  "anya-e0803n:493_2": "nāthatisaddo viya, na ca rājadevatādivācako devasaddo viya sāmaññasaddā. Ye cettha",
  "anya-e0803n:493_3": "visesasaddā, te sabbakālaṃ visesasaddāva. Ye ca sāmaññasaddā, tepi sabbakālaṃ sāmaññasaddāva.",
  "anya-e0803n:494_0": "Tatra gacchatītiādīnaṃ visesasaddatā evaṃ daṭṭhabbā – gacchatīti ekaṃ nāmapadaṃ,",
  "anya-e0803n:494_1": "ekamākhyātaṃ. Tathā gacchanti ekaṃ nāmapadaṃ, ekamākhyātaṃ. Gacchatoti eko kitanto,",
  "anya-e0803n:494_2": "aparo rūḷhīsaddo. Satipi visesasaddatte sadisattā sutisāmaññato tabbisayaṃ buddhiṃ",
  "anya-e0803n:494_3": "nuppādeti vināva’tthappakaraṇasaddantarābhisambandhena. Tathā hi saddantarābhisambandhena",
  "anya-e0803n:494_4": "“gacchati patiṭṭhita”nti vutte sattamyantaṃ nāmapadanti viññāyati. “Gacchati tisso”ti",
  "anya-e0803n:494_5": "vutte panākhyātanti. Tathā “sa gacchaṃ na nivattatī”ti vutte paṭhamantaṃ nāmapadanti",
  "anya-e0803n:494_6": "viññāyati. “Gacchaṃ puttanivedako”ti vutte ākhyātanti viññāyati. “Gacchato hayato",
  "anya-e0803n:494_7": "patito”ti vutte kitantoti viññāyati. “Gacchato paṇṇapupphāni patantī”ti vutte rukkhavācako",
  "anya-e0803n:494_8": "rūḷhīsaddoti. Iti visesasaddānaṃ ākhyātanāmānaṃ nāmākhyātehi samānasutikānaṃ atthābhisambandhādīsu",
  "anya-e0803n:494_9": "yo koci atthavisesañāpako sambandho avassamicchitabbo. Evaṃ “gacchatī”tiādīnaṃ ākhyātanāmattādivasena",
  "anya-e0803n:494_10": "paccekaṃ ṭhitānaṃ ekekatthavācakānaṃ visesasaddatā daṭṭhabbā.",
  "anya-e0803n:495_0": "“Nāthati devo”tiādīnaṃ pana ākhyātanāmānaṃ nāmākhyātehi asamānasutikānaṃ anekatthavācakānaṃ",
  "anya-e0803n:495_1": "sāmaññasaddatā eva daṭṭhabbā. Atthasambandhādīsu hi vinā yena kenaci sambandhena",
  "anya-e0803n:495_2": "“nāthatī”ti vutte “yācatī”ti vā “upatāpetī”ti vā “issariyaṃ karotī”ti vā “āsīsatī”ti",
  "anya-e0803n:495_3": "vā attho paṭibhāti, tathā “devo”ti vutte “megho”ti vā “ākāso”ti vā “rājā”ti vā “devatā”ti",
  "anya-e0803n:495_4": "vā “visuddhidevo”ti vā attho paṭibhāti. Yadā pana saddantarābhisambandhena “nāthati",
  "anya-e0803n:495_5": "suppaṭipatti”nti vutte tadā “nāthatī”ti kriyāpadassa “yācatī”ti attho viññāyati,",
  "anya-e0803n:495_6": "“nāthati sabbakilese”ti vutte “upatāpetī”ti attho viññāyati. “Nāthati sakacitte”ti",
  "anya-e0803n:495_7": "vutte “issariyaṃ karotī”ti attho viññāyati. “Nāthati lokassa hita”nti vutte “āsīsatī”ti",
  "anya-e0803n:495_8": "attho viññāyati. Tathā “devo gajjatī”ti vutte “devo”ti nāmapadassa “megho”ti attho",
  "anya-e0803n:495_9": "viññāyati. “Viddho vigatavalāhako devo”ti vutte “ākāso”ti attho viññāyati. “Pivatu",
  "anya-e0803n:495_10": "devo pānīya”nti vutte “rājā”ti attho viññāyati. “Devo devakāyā cavati āyusaṅkhayā”ti",
  "anya-e0803n:495_11": "vutte “devatā”ti attho viññāyati. “Devātidevo satapuññalakkhaṇo”ti vutte “visuddhidevo”ti",
  "anya-e0803n:495_12": "attho viññāyati. Iminā nayena aññepi sāmaññasaddā ñātabbā.",
  "anya-e0803n:496_0": "Sabbametaṃ ñatvā yathā attho saddena, saddo catthena na virujjhati, tathātthasaddā",
  "anya-e0803n:496_1": "cintanīyā. Tatridaṃ upalakkhaṇamattaṃ cintākāranidassanaṃ – “atthakusalā bhavante”ti",
  "anya-e0803n:496_2": "vā “kiccāni bhavante”ti vā vutte “bhavante”ti idaṃ “bhavantī”timinā samānatthamākhyātapadanti",
  "anya-e0803n:496_3": "evamattho ca saddo ca cintanīyo. “Bhavante passāmī”ti vā “icchāmī”ti vā vutte upayogatthavaṃ",
  "anya-e0803n:496_4": "nāmapadanti evamattho ca saddo ca cintanīyo. “Bhavante jane pasaṃsatī”ti vā “kāmetī”ti",
  "anya-e0803n:496_5": "vā vutte paccattopayogatthavantāni dve nāmapadānīti evamattho ca saddo ca cintanīyo.",
  "anya-e0803n:496_6": "“Corā parābhavante”ti vutte “parābhavante”ti idaṃ “parābhavantī”timinā samānatthamākhyātikapadanti",
  "anya-e0803n:496_7": "evamattho ca saddo ca cintanīyo. “Parābhavante janā icchanti amittāna”nti vutte “parābhavante”ti",
  "anya-e0803n:496_8": "imāni upayogapaccattatthavantāni dve nāmapadānīti evamattho ca saddo ca cintanīyo.",
  "anya-e0803n:496_9": "“Eso parābhave”ti vutte “parābhave”ti idaṃ “parābhaveyyā”timinā samānatthamākhyātapadanti",
  "anya-e0803n:496_10": "evamattho ca saddo ca cintanīyo. “Ete parābhave loke, paṇḍito samavekkhiyā”ti vutte",
  "anya-e0803n:496_11": "“parābhave”ti idaṃ upayogatthavaṃ bahuvacanaṃ nāmapadanti evamattho ca saddo ca cintanīyo.",
  "anya-e0803n:496_12": "“Parābhave satī”ti vutte bhāvalakkhaṇabhummatthekavacanakaṃ nāmapadanti evamattho",
  "anya-e0803n:496_13": "ca saddo ca cintanīyo. “Tumhe me pasādā sambhave”ti vutte “sambhave”ti idaṃ “sambhavathā”timinā",
  "anya-e0803n:496_14": "samānatthamākhyātapadanti evamattho ca saddo ca cintanīyo. “Ehi tvaṃ sambhavavhe”ti",
  "anya-e0803n:496_15": "vutte “sambhavavhe”ti idaṃ sambhavāya nāma itthiyā vācakaṃ itthiliṅgaṃ sālapanaṃ",
  "anya-e0803n:496_16": "nāmikapadanti evamattho ca saddo ca cintanīyo. “Ehi tvaṃ sambhavavhepatiṭṭhita”nti",
  "anya-e0803n:496_17": "vutte sambhavanāmakassa purisassa vācakaṃ pulliṅgaṃ bhummavacananti evamattho ca saddo ca cintanīyo.",
  "anya-e0803n:497": "“Varuṇo brahmadevo ca, ahesuṃ aggasāvakā;",
  "anya-e0803n:498": "Sambhavo nāmupaṭṭhāko, revatassa mahesino”ti –",
  "anya-e0803n:499_0": "Hi pāḷi. “Dhammā pātubhavante”ti vutte “pātubhavante”ti idaṃ “pātubhavantī”timinā",
  "anya-e0803n:499_1": "samānatthaṃ sanipātamākhyātapadanti evamattho ca saddo ca cintanīyo. “Pātu bhavante",
  "anya-e0803n:499_2": "jane”ti vutte “te jane bhavaṃ rakkhatū”ti atthavācakāni ākhyātakitantasabbanāmikapadānīti",
  "anya-e0803n:499_3": "evamattho ca saddo ca cintanīyo. “Pātubhavase tvaṃ guṇehī”ti vutte “pātubhavase”ti",
  "anya-e0803n:499_4": "idaṃ “pātubhavasī”timinā samānatthamākhyātapadanti evamattho ca saddo ca cintanīyo.",
  "anya-e0803n:499_5": "“Pātubhavase guṇe yo tva”nti vutte “pātubhavāhi attano guṇahetu tva”nti atthavācakāninipātayuttākhyātanāmapadānīti",
  "anya-e0803n:499_6": "evamattho ca saddo ca cintanīyo. “Ahamattano guṇehi pātubhave”ti vutte “pātubhave”ti",
  "anya-e0803n:499_7": "idaṃ “pātubhavāmī”timinā samānatthaṃ sanipātamākhyātapadanti evamattho ca saddo ca",
  "anya-e0803n:499_8": "cintanīyo. “Maṃ pātu bhave idaṃ puññakamma”nti vutte “maṃ rakkhatu saṃsāre idaṃ puññakamma”nti",
  "anya-e0803n:499_9": "atthavācakāni ākhyātanāmapadānīti evamattho ca saddo ca cintanīyo. Iminā nayena sabbattha",
  "anya-e0803n:499_10": "yathārahamatthasaddā cintanīyā. Tattha samānasutikānaṃ kesañci saddānaṃ “na tesaṃ",
  "anya-e0803n:499_11": "koṭṭhe openti. Na tesaṃ antarā gacche. Satta vo licchavī aparihānīye dhamme desessāmi,",
  "anya-e0803n:499_12": "ime te deva sattavo, tvañca uttamasattavo”tiādīsu samānasutikānaṃ viya uccāraṇaviseso",
  "anya-e0803n:499_13": "icchanīyo. Uccāraṇavisese hi sati padāni paribyattāni, padesu paribyattesu attho",
  "anya-e0803n:499_14": "paribyatto hoti, atthapariggāhakānaṃ atthādhigamo akiccho hoti, suparisuddhādāsatale",
  "anya-e0803n:499_15": "paṭibimbadassanaṃ viya, so ca gahitapubbasaṅketassa atthasambandhādīsu aññatarasmiṃ",
  "anya-e0803n:499_16": "ñāteyeva hoti, na itarathā. Vuttañhetaṃ porāṇehi –",
  "anya-e0803n:500": "“Visayattamanāpannā, saddā nevatthabodhakā;",
  "anya-e0803n:501": "Na padamattato atthe, te aññātā pakāsakā”ti.",
  "anya-e0803n:502": "Yadidamettha vuttamamhehi “uccāraṇaviseso icchanīyo”ti. Atrāyamuccāraṇavisesadīpanī gāthā sahatthappakāsananayadānagāthāya.",
  "anya-e0803n:503": "“Na te saṃ koṭṭhe openti”, iti pāṭhe sumedhaso;",
  "anya-e0803n:504": "Padaṃ “na te”ti chinditvā, “saṃ koṭṭhe”ti paṭheyya ve.",
  "anya-e0803n:505": "“Saṃ na openti koṭṭhe te, bhikkhū”ti atthamīraye;",
  "anya-e0803n:506": "Evamimesu aññesu, pāṭhesupi ayaṃ nayo.",
  "anya-e0803n:507_0": "Atha yaṃ panidampi vuttaṃ “kesañcī”ti, taṃ kimatthaṃ? “Gacchati patiṭṭhitaṃ, gacchati",
  "anya-e0803n:507_1": "tisso, bhavante passāmi, atthakusalā bhavante, vadantaṃ ekapokkharā, vadantaṃ paṭivadatī”tiādīsu",
  "anya-e0803n:507_2": "samānasutikānamuccāraṇaviseso na labbhatīti dassanatthaṃ. Tasmā idamettha sallakkhetabbaṃ",
  "anya-e0803n:507_3": "– yattha samānasutikānamuccāraṇaviseso labbhati atthaviseso ca padānaṃ vibhāgavasena",
  "anya-e0803n:507_4": "vā avibhāgavasena vā, tattha payoge samānasutikamekaccaṃ padaṃ vicchinditvā uccāretabbaṃ.",
  "anya-e0803n:507_5": "Seyyathidaṃ? “Hetu hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena",
  "anya-e0803n:507_6": "paccayo. So tena saddhiṃ bhāsati, sotena vuyhati. Bhavante jane pasaṃsati, bhavante",
  "anya-e0803n:507_7": "passāmī”ti evamādayo payogā. Ettha “hetū”ti īsakaṃ vicchinditvā “hetusampayuttāna”nti",
  "anya-e0803n:507_8": "uccāretabbaṃ. Tathā “so”ti vicchinditvā “tena saddhi”nti uccāretabbaṃ. “Bhava”nti",
  "anya-e0803n:507_9": "vicchinditvā “te jane”ti uccāretabbaṃ.",
  "anya-e0803n:508_0": "Sesaṃ pana samānasutikaṃ vicchinditvā na uccāretabbaṃ. Avicchindanīyasmiñhi ṭhāne",
  "anya-e0803n:508_1": "vicchinditvā paṭhitassa attho duṭṭho hoti. Evaṃ padavibhāgāvibhāgavasena samānasutikānamatthuccāraṇaviseso",
  "anya-e0803n:508_2": "veditabbo. Ettha hi “so tenā”tiādīsu dvipadatthaggahaṇaṃ vibhāgo, ekapadatthaggahaṇamavibhāgoti",
  "anya-e0803n:508_3": "adhippeto. Ettha ca visuṃ vavatthitānaṃ asamānasutikānaṃ ekato katvā samānasutikabhāvaparikappanaṃ",
  "anya-e0803n:508_4": "atthantaraviññāpanatthañceva uccāraṇavisesadassanatthañca. Na hi etāni “sappo sappo”tiādīsu",
  "anya-e0803n:508_5": "viya ekasmiṃyevatthe samānasutikāni. Evaṃ santepi ekajjhakaraṇena laddhaṃ samānasutilesaṃ",
  "anya-e0803n:508_6": "gahetvā atthantaraviññāpanatthaṃ uccāraṇavisesadassanatthañca “samānasutikānī”ti",
  "anya-e0803n:508_7": "vuttāni. Esa nayo aññatrāpi īdisesu ṭhānesu. Idamettha sallakkhetabbaṃ –",
  "anya-e0803n:509_0": "Yattha samānasutikānaṃ aṭṭhārasākāresu yena kenaci ākārena atthaviseso labbhati,",
  "anya-e0803n:509_1": "vicchinditvā pana uccāraṇe saddavilāso na hoti, attho vā duṭṭho hoti, na tādisesu",
  "anya-e0803n:509_2": "payogesu samānasutikāni padāni vicchinditvā uccāretabbāni. Tatra katamena cākārena",
  "anya-e0803n:509_3": "atthavisesalābho bhavati? Padānaṃ vibhāgavasena vā avibhāgavasena vā akkharasannidhānavasena",
  "anya-e0803n:509_4": "vā padasannidhānavasena vā padakkharasannidhānavasena vā vicchāvasena vā kammappavacanīyavasena",
  "anya-e0803n:509_5": "vā bhayakodhādīsu uppannesu kathitāmeḍitavacanavasena vā guṇavācakasaddassa dviruttavasena",
  "anya-e0803n:509_6": "vā kriyāpadassa dviruttavasena vā saṃhitāpadacchedavasena vā agāravatthaparidīpanavasena",
  "anya-e0803n:509_7": "vā nirantaratthaparidīpanavasena vā nanirantaratthaparidīpanavasena vā “punappuna”miccatthaparidīpanavasena",
  "anya-e0803n:509_8": "vā upamāne iva saddavasena vā itisaddaṃ paṭicca saddapadatthavācakatthaparidīpanavasena",
  "anya-e0803n:509_9": "vā tathāpavattacittaparidīpanavasena vāti imesuṭṭhārasākāresu, vitthārato pana chabbīsāya",
  "anya-e0803n:509_10": "ākāresu tato vādhikesu yena kenaci ākārena atthavisesalābho bhavati.",
  "anya-e0803n:510_0": "Ettha padānaṃ tāva vibhāgavasena vā avibhāgavasena vā samānasutikānamatthavisesalābhe",
  "anya-e0803n:510_1": "“sā naṃ saṅgati pāleti, abhikkamo sānaṃ paññāyati. Mā no deva avadhi, māno mayhaṃ",
  "anya-e0803n:510_2": "na vijjatī”ti evamādayo payogā.",
  "anya-e0803n:511_0": "Akkharasannidhānavasena pana atthavisesalābhe “santehi mahito hito. Saṅgā saṅgāmajiṃ",
  "anya-e0803n:511_1": "muttaṃ, tamahaṃ brūmi brāhmaṇaṃ. Dāṭhī dāṭhīsu pakkhandi, maññamāno yathā pure. Sabbābhibhuṃva",
  "anya-e0803n:511_2": "sirasāsirasā namāmi. Bhūmito uṭṭhitā yāva, brahmalokā vidhāvati. Acci accimato loke,",
  "anya-e0803n:511_3": "ḍayhamānamhi tejasā”ti evamādayo payogā.",
  "anya-e0803n:512_0": "Padasannidhānavasena atthavisesalābhe “āpo āpogataṃ. Rājarājamahāmattādayo, sukho’lokassa",
  "anya-e0803n:512_1": "lokassa, kārako ñāṇacakkhudo, nirāpade pade ninno, anantañāṇaṃ karuṇālayaṃ layaṃ,",
  "anya-e0803n:512_2": "malassa buddhaṃ susamāhitaṃ hitaṃ. Namāmi dhammaṃ bhavasaṃvaraṃ varaṃ, guṇākarañceva",
  "anya-e0803n:512_3": "niraṅgaṇaṃ gaṇa”nti evamādayo payogā.",
  "anya-e0803n:513_0": "Padakkharasannidhānavasena atthavisesalābhe “pamāṇarahitaṃ hitaṃ, siddhattho sabbasiddhattho,",
  "anya-e0803n:513_1": "tilokamahito hito. Upagantvāna sambuddho, idaṃ vacanamabravī”ti evamādayo payogā.",
  "anya-e0803n:513_2": "Tatrimā akkharasannidhānādīsu adhippāyaviññāpaniyo gāthā –",
  "anya-e0803n:514": "Mahitoiti saddamhā, makāro ce vivecito;",
  "anya-e0803n:515": "Saddo niratthako ettha, “akkhara”nti vade budho.",
  "anya-e0803n:516": "Ñeyyā akkharayogena,",
  "anya-e0803n:517": "“Santehi mahito hito”;",
  "anya-e0803n:518": "Iccādīsu sarūpānaṃ,",
  "anya-e0803n:519": "Hoti atthavisesatā.",
  "anya-e0803n:520": "Upasaggā nipātā ca, yañcaññaṃ atthajotakaṃ;",
  "anya-e0803n:521": "Ekakkharampi viññūhi, taṃ “pada”nti samīritaṃ.",
  "anya-e0803n:522": "Padānaṃ sannidhānañca, padakkharānameva ca;",
  "anya-e0803n:523": "Samāse labbhamānattaṃ, sandhāya lapitaṃ mayā.",
  "anya-e0803n:524": "Vicchāvasena atthavisesalābhe “gāme gāme sataṃ kumbhā, gāmo gāmo ramaṇīyo”ti evamādayo payogā. Ettha hi vicchāvasena sabbepi gāmā pariggahitā.",
  "anya-e0803n:525": "Nānādhikaraṇānaṃ tu, vattumekakkhaṇamhi yā;",
  "anya-e0803n:526": "Icchato byāpituṃ icchā, sā vicchāti pakittitā.",
  "anya-e0803n:527": "Kammappavacanīyavasena atthavisesalābhe “rukkhaṃ rukkhaṃ pati vijjotate cando, rukkhaṃ rukkhaṃ pari vijjotate cando”ti payogā, rukkhānaṃ upari upari vijjotateti attho.",
  "anya-e0803n:528_0": "Bhayakodhādīsu uppannesu kathitāmeḍitavacanavasena pana atthavisesalābhe ime payogā",
  "anya-e0803n:528_1": "– bhaye tāva “coro coro, sappo sappo”iccādayo. Kodhe “vasala vasala, caṇḍāla caṇḍāla,",
  "anya-e0803n:528_2": "vijjha vijjha, pahara pahara”iccādayo. Pasaṃsāyaṃ “sādhu sādhu sāriputta, abhikkantaṃ",
  "anya-e0803n:528_3": "bhante abhikkantaṃ bhante”iccādayo. Turite “abhikkama vāseṭṭha abhikkama vāseṭṭha,",
  "anya-e0803n:528_4": "gaccha gaccha, lunāhi lunāhi”iccādayo. Kotūhale “āgaccha āgaccha”iccādayo. Acchariye",
  "anya-e0803n:528_5": "“aho buddho aho buddho”iccādayo. Hāse “aho sukhaṃ aho sukhaṃ, aho manāpaṃ aho manāpaṃ”iccādayo.",
  "anya-e0803n:528_6": "Soke “kahaṃ ekaputtaka kahaṃ ekaputtaka”iccādayo. Pasāde “bhavissanti vajjī bhavissanti",
  "anya-e0803n:528_7": "vajjī”iccādayo. Evaṃ bhayakodhādīsu uppannesu kathitāmeḍitavacanavasena atthavisesalābho",
  "anya-e0803n:528_8": "bhavati. Ettha pana atthantarābhāvepi daḷhīkammavasena padānamatthajotakabhāvoyeva atthavisesalābho.",
  "anya-e0803n:529": "Bhaye kodhe pasaṃsāyaṃ,",
  "anya-e0803n:530": "Turite kotūhala’cchare;",
  "anya-e0803n:531": "Hāse soke pasāde ca,",
  "anya-e0803n:532": "Kare āmeḍitaṃ budho.",
  "anya-e0803n:533_0": "Casaddo avuttasamuccayattho, tena garahāasammānādīnaṃ saṅgaho daṭṭhabbo. “Pāpo pāpo”tiādīsu",
  "anya-e0803n:533_1": "hi garahāyaṃ. “Abhirūpaka abhirūpakā”tiādīsu asammāne. “Kvāyaṃ abalabalo viyā”tiādīsu",
  "anya-e0803n:533_2": "atisayatthe āmeḍitaṃ daṭṭhabbaṃ. Guṇavācakassa dviruttavasena atthavisesalābhe “kaṇho",
  "anya-e0803n:533_3": "kaṇho ca ghoro cā”ti evamādayo. “Kaṇho kaṇho”ti hi atīva kaṇhoti attho. Kriyāpadassa",
  "anya-e0803n:533_4": "dviruttavasena atthavisesalābhe “dhame dhame nātidhame”ti evamādayo. Tattha dhame",
  "anya-e0803n:533_5": "dhameti dhameyya no na dhameyya. Nātidhameti pamāṇātikkantaṃ pana na dhameyya. Saṃhitāpadacchedavasena",
  "anya-e0803n:533_6": "atthavisesalābhe “narānarā, surāsurā, katākatakusalākusalavisayaṃ vippaṭisārākārena",
  "anya-e0803n:533_7": "pavattaṃ anusocanaṃ kukkucca”nti evamādayo. Ettha pana viññūnaṃ paramakosallajananatthaṃ silokaṃ racayāma –",
  "anya-e0803n:534": "Hitāhitā hitaṃhitaṃ, ānubhāvena te jina;",
  "anya-e0803n:535": "Pavarāpavarāhacca, bhavāmā’nāmayā mayanti.",
  "anya-e0803n:536_0": "Agāravatthaparidīpanavasena atthavisesalābhe “tuvaṃtuvaṃ pesuññakalahaviggahavivādā”ti",
  "anya-e0803n:536_1": "evamādayo. Nirantaratthaparidīpanavasena atthavisesalābhe “divase divase paribhuñjatī”ti",
  "anya-e0803n:536_2": "evamādayo. Nanirantaratthaparidīpanavasena atthavisesalābhe “khaṇe khaṇe pīti uppajjatī”ti",
  "anya-e0803n:536_3": "evamādayo. “Punappuna”miccatthaparidīpanavasena atthavisesalābhe “muhuṃ muhuṃ bhāyayate",
  "anya-e0803n:536_4": "kumāre”ti evamādayo. Upamāne ivasaddavasena atthavisesalābhe “rājā rakkhatu dhammena,",
  "anya-e0803n:536_5": "attanova pajaṃ paja”nti evamādayo. Itisaddaṃ paṭicca saddapadatthavācakattaparidīpanavasena",
  "anya-e0803n:536_6": "atthavisesalābhe “buddho buddhoti kathayanto, somanassaṃ pavedayi”nti evamādayo.",
  "anya-e0803n:536_7": "Tathāpavattacittaparidīpanavasena atthavisesalābhe “buddho buddhoti cintento, maggaṃ",
  "anya-e0803n:536_8": "sodhemahaṃ tadā”ti evamādayo. Evaṃ īdisesu payogesu samānasutikapadaṃ vicchinditvā",
  "anya-e0803n:536_9": "na uccāretabbaṃ. Vicchinditvā hi uccāraṇe sati saddavilāso na bhavati, katthaci pana",
  "anya-e0803n:536_10": "“katākatākusalākusalavisaya”nti evamādīsu vicchinditvā uccāritassa attho duṭṭho hoti,",
  "anya-e0803n:536_11": "tasmā vicchinditvā na uccāretabbaṃ, ekābaddhaṃyeva katvā uccāretabbaṃ. Iti samānasutikesu",
  "anya-e0803n:536_12": "vinicchayo chabbīsāya ākārehi adhikehi ca maṇḍetvā dassito.",
  "anya-e0803n:537_0": "Yasmā pana samānasutikesu vinicchaye dassite asamānasutikesupi vinicchayo dassetabbo",
  "anya-e0803n:537_1": "hoti, tasmā tampi dassessāma – yattha niggahītamhā parākāralopopi pāṭho paññāyati,",
  "anya-e0803n:537_2": "saṃyogabyañjanassa visaṃyogattampi. Tesu payogesu niggahītapadaṃ anantarapadena saddhiṃ",
  "anya-e0803n:537_3": "ekābaddhaṃyeva katvā uccāretabbaṃ. Katamāni tāni? “Sace bhutto bhaveyyāhaṃ-sā’jīvo",
  "anya-e0803n:537_4": "garahito mama. Pupphaṃ’sā uppajji. Khayamattaṃ na nibbānaṃ’sa gambhīrādivācato”ti",
  "anya-e0803n:537_5": "evamādayo. Ettha hi “sace bhutto bhaveyyāha”ntiādinā vicchedamakatvā anantare dvīsu",
  "anya-e0803n:537_6": "gāthāpadesu antarībhūtānaṃ dvinnaṃ samānasutikapadānaṃ ekato uccāraṇamiva anantarapadehi",
  "anya-e0803n:537_7": "saddhiṃ ekābaddhuccāraṇavasena “sace bhutto bhaveyyāhaṃ-sā’jīvo garahito mamā”tiādinā",
  "anya-e0803n:537_8": "uccāretabbaṃ. Evarūpoyeva hi uccāraṇaviseso sakalehipi porāṇehi viññūhi anumato uccārito",
  "anya-e0803n:537_9": "ca “assa ājīvo garahito mama, assā uppajji, assa gambhīrādivācato”tievamādiatthappaṭipādanassānurūpattā.",
  "anya-e0803n:538_0": "Yattha pana yādise uccāraṇe kariyamāne attho paribyatto hoti, tesu payogesu kvaci",
  "anya-e0803n:538_1": "casadda panasaddādiyogaṭṭhāne īsakaṃ vicchinditvā padamuccāretabbaṃ. Seyyathidaṃ?",
  "anya-e0803n:538_2": "“Vāḷā ca lapasakkharā. Accantasantā pana yā, ayaṃ nibbānasampadā, “idaṃ dukkha”nti",
  "anya-e0803n:538_3": "vācaṃ bhāsato “idaṃ dukkha”nti ñāṇaṃ pavattatīti? Āmantā. Iti ca danti ca duti ca",
  "anya-e0803n:538_4": "khanti ca ñāṇaṃ pavattatīti? Na hevaṃ vattabbe”ti evamādayo payogā.",
  "anya-e0803n:539_0": "Etesu hi paṭhamapayoge “vāḷā cā”ti īsakaṃ vicchinditvā “lapasakkharā”ti uccāretabbaṃ.",
  "anya-e0803n:539_1": "Tattha lapasakkharāti sakkharasadisamadhuravacanā. Jātakaṭṭhakathāyaṃ pana “niratthakavacanehi",
  "anya-e0803n:539_2": "sakkharā viya madhurā”ti vuttaṃ, tasmātra bahubbīhitappurisavasena dvidhā samāso",
  "anya-e0803n:539_3": "daṭṭhabbo “lapā sakkharā viya yāsaṃ tā lapasakkharā, lapehi vā sakkharā viyāti lapasakkharā”ti.",
  "anya-e0803n:540": "Dutiyapayoge “accantasantā pana”iti īsakaṃ vicchinditvā “yā”ti uccāretabbaṃ. Yā pana ayaṃ nibbānasampadā accantasantāti hi attho.",
  "anya-e0803n:541": "Tatiyapayoge iti ca danti ca duti ca khanti cāti etesu catūsu ṭhānesu ikārañca daṃkārañca dukārañca khaṃkārañca īsakaṃ vicchinditvā tadanantaraṃ ti ca saddā uccāretabbā.",
  "anya-e0803n:542_0": "Ettha hi avicchinditvā uccāraṇe sati aññathā gahetabbattā attho duṭṭho bhavati. Kathaṃ?",
  "anya-e0803n:542_1": "Īdisesu ṭhānesu avicchinditvā uccāraṇe sati itisaddo evanti atthavācako nipāto siyā,",
  "anya-e0803n:542_2": "sandhivasena pana ikāratthavācako rūḷhīsaddo na siyā. Dantisaddo damanattho siyā,",
  "anya-e0803n:542_3": "daṃkāravācako na siyā. Dutisaddo niratthako siyā, dukāravācako na siyā. Khantisaddo",
  "anya-e0803n:542_4": "khamanattho siyā, khaṃkāravācako na siyā. Tasmā ikāra daṃkāra dukāra khaṃkārāni īsakaṃ vicchinditabbāni.",
  "anya-e0803n:543_0": "Ettha hi iiti daṃiti duiti khaṃitītiādinā saṃhitāpadacchedo veditabbo, parabhūtassa",
  "anya-e0803n:543_1": "ca ikārassa lopo. Na panettha idaṃ vattabbaṃ “sarūpasarānaṃ visaye parabhūtassa sarūpasarassa",
  "anya-e0803n:543_2": "lopo na hoti, pubbasarasseva lopo hoti tatrāyanti ettha viyā”ti “akilāsuno vaṇṇapathe",
  "anya-e0803n:543_3": "khaṇantā, udaṅgaṇe tattha papaṃ avindu”nti pāḷiyaṃ sarūpaparasarassa lopadassanato.",
  "anya-e0803n:543_4": "Tathā hi aṭṭhakathācariyehi “pavaddhaṃ āpaṃ papa”nti attho saṃvaṇṇito. Tasmā “iti",
  "anya-e0803n:543_5": "cā”ti etthāpi iiti cāti chedaṃ katvā dvīsu ikāresu parassa ikārassa lopo kātabbo, na pubbassa.",
  "anya-e0803n:544_0": "Pubbasmiñhi ikāravācake ikāre naṭṭhe sati nipātabhūtena itisaddena ikārasaṅkhāto",
  "anya-e0803n:544_1": "attho na viññāyeyya, nipātabhūtassa pana itisaddassa ikāre naṭṭhepi so attho viññāyateva",
  "anya-e0803n:544_2": "“devadattoti me suta”nti ettha devadattapadattho viya. Tasmā itisaddassa parabhūtassa",
  "anya-e0803n:544_3": "ikārasseva lopo kātabbo, na pubbassa ikāravācakassa ikārassa. Kaccāyane pana yebhuyyappavattiṃ",
  "anya-e0803n:544_4": "sandhāya asarūpasarato parasseva asarūpasarassa lopo vutto, na sarūpasarato parassa",
  "anya-e0803n:544_5": "sarūpasarassa. Mahāpadesasuttehi vā sarūpassa parasarassa lopo vuttoti daṭṭhabbaṃ.",
  "anya-e0803n:545_0": "“Antarā ca rājagahaṃ antarā ca nāḷanda”ntiādīsu pana casaddādiyogaṭṭhānepi sati vicchinditvā",
  "anya-e0803n:545_1": "padaṃ na uccāretabbaṃ. Yattha ca āgamakkharādīni dissanti, tesu payogesu pubbapadāni",
  "anya-e0803n:545_2": "vicchinditvā na uccāretabbāni, āgamakkharavantehi parapadehi saddhiṃyeva uccāretabbāni.",
  "anya-e0803n:545_3": "Seyyathidaṃ? “Nakkhattarājāriva tārakānaṃ. Bhagavā etadavoca”iccevamādayo payogā.",
  "anya-e0803n:545_4": "Yattha yesaṃ visuṃ visuṃ sambandho dissati, attho ca yujjati, tattha tāni atthānurūpaṃ",
  "anya-e0803n:545_5": "vicchinditvā uccāretabbāni. Seyyathidaṃ? “Nahāne ussukkaṃ akāsi, ussukkampi akāsi",
  "anya-e0803n:545_6": "yāguyā khādanīye bhattasmiṃ” iccevamādayo payogā. Ettha hi “nahāne ussukkaṃ akāsī”ti",
  "anya-e0803n:545_7": "vicchinditvā “ussukkampi akāsi yāguyā khādanīye bhattasmi”nti uccāretabbaṃ. Evañhi",
  "anya-e0803n:545_8": "sati na kevalaṃ so bhikkhu nahāneyeva ussukkaṃ akāsi, atha kho yāguyāpi khādanīyepi",
  "anya-e0803n:545_9": "bhattasmimpi ussukkaṃ akāsīti atthappakāsane samattho bhavati, aṭṭhānappayutto samuccayatthavācako apisaddo.",
  "anya-e0803n:546_0": "Yattha pana yesamitarena vā itarena vā ekekapadena ubhayapadehi vā sambandho dissati",
  "anya-e0803n:546_1": "sahevatthayuttiyā, tattha tāni yathārahaṃ vicchinditvā uccāretabbāni. Seyyathidaṃ?",
  "anya-e0803n:546_2": "“So dhammaṃ desetiādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ",
  "anya-e0803n:546_3": "kevalaparipuṇṇaṃ parisuddhaṃ brahmacariyaṃ pakāseti. Paṭiccasamuppādaṃ vo bhikkhave",
  "anya-e0803n:546_4": "desessāmi, taṃ suṇātha sādhukaṃ manasikarotha. Ajjhattaṃ sampasādanaṃ cetaso ekodibhāva”nti",
  "anya-e0803n:546_5": "evamādayo payogā. Tatrimā adhippāyaviññāpikā gāthā –",
  "anya-e0803n:547": "Dhammasaddena vā brahma-cariyasaddena vā padaṃ;",
  "anya-e0803n:548": "Yojetvā īraye viññū, “sātthaṃ sabyañjana”ntidaṃ.",
  "anya-e0803n:549": "“Sādhuka”nti padaṃ viññū, “suṇāthā”ti padena vā;",
  "anya-e0803n:550": "Tathā “manasikarotha”, iti vuttapadena vā;",
  "anya-e0803n:551": "Īraye yojayitvāna, ubhayehi padehi vā.",
  "anya-e0803n:552": "Ekamekena sambandho, sambandho ubhayehi vā;",
  "anya-e0803n:553": "Dissatīti vijāneyya, saddhimevatthayuttiyā.",
  "anya-e0803n:554": "Nattanomatiyā eso, attho ettha mayā ruto;",
  "anya-e0803n:555": "Pubbācariyasīhānaṃ, nayaṃ nissāya me ruto.",
  "anya-e0803n:556": "Evaṃvidhesu aññesu, pāṭhesupi ayaṃ nayo;",
  "anya-e0803n:557": "Netabbo nayadakkhena, sāsanatthagavesinā.",
  "anya-e0803n:558": "Atthānurūpato saddaṃ, atthaṃ saddānurūpato;",
  "anya-e0803n:559": "Cintayitvāna medhāvī, vohare na yathā tathāti.",
  "anya-e0803n:560": "Ayamettha atthasaddacintā.",
  "anya-e0803n:561_0": "Atthātisayayoge evaṃ upalakkhetabbaṃ – bhūdhātuatthātisayayogato vaḍḍhane diṭṭhā",
  "anya-e0803n:561_1": "“ekamantaṃ nisinno kho mahānāmo licchavī udānaṃ udānesi ‘bhavissanti vajjī bhavissanti",
  "anya-e0803n:561_2": "vajjī’ti” iti vā “ahameva dūsiyā bhūnahatā, rañño mahāpatāpassā”ti vā “vedā na tāṇāya",
  "anya-e0803n:561_3": "bhavantidassa, mittadduno bhūnahuno narassā”ti vā “bhūnahaccaṃ kataṃ mayā”ti vā evaṃ vaḍḍhane diṭṭhā.",
  "anya-e0803n:562": "Vacanasaṅgahe evaṃ upalakkhetabbaṃ – vattamānāya vibhattiyā parassapadaṃ majjhimapurisabahuvacanaṃ pañcamiyā parassapadena majjhimapurisabahuvacanena sadisaṃ. Tumhe bhavatha.",
  "anya-e0803n:563": "Vattamānapañcamīnaṃ parassapade uttamapurisacatukke ekavacanaṃ ekavacanena, bahuvacanampi bahuvacanena sadisaṃ. Ahaṃ bhavāmi, mayaṃ bhavāma.",
  "anya-e0803n:564_0": "Vattamānāya attanopadaṃ majjhimapurisekavacanaṃ hiyyattanajjatanīnaṃ attanopadehi",
  "anya-e0803n:564_1": "dvīhi majjhimapurisekavacanehi sadisaṃ katthaci vaṇṇasamudāyavasena kiñci visesaṃ",
  "anya-e0803n:564_2": "vajjetvā, esa nayo uttaratrāpi yojetabbo. Tvaṃ bhavase, idaṃ vattamānāya rūpaṃ. Tvaṃ",
  "anya-e0803n:564_3": "abhavase, idaṃ hiyyattanajjatanīnaṃ rūpaṃ.",
  "anya-e0803n:565_0": "Vattamānāya attanopadaṃ uttamapurisekavacanaṃ pañcamiyā attanopadenuttamapurisekavacanena",
  "anya-e0803n:565_1": "ca parokkhāya parassapadena majjhimapurisekavacanena cāti dvīhi vacanehi sadisaṃ.",
  "anya-e0803n:565_2": "Ahaṃ bhave, idaṃ vattamānapañcamīnaṃ rūpaṃ. Tvaṃ babhūve, idaṃ parokkhāya rūpaṃ.",
  "anya-e0803n:566_0": "Vattamānāya attanopadaṃ uttamapurisabahuvacanaṃ parokkhajjatanīnaṃ attanopadehi dvīhi",
  "anya-e0803n:566_1": "uttamapurisabahuvacanehi sadisaṃ. Mayaṃ bhavāmhe, idaṃ vattamānāya rūpaṃ. Mayaṃ babhūvimhe,",
  "anya-e0803n:566_2": "idaṃ parokkhāya rūpaṃ. Mayaṃ abhavimhe, idamajjataniyā rūpaṃ.",
  "anya-e0803n:567_0": "Pañcamiyā attanopadaṃ majjhimapurisabahuvacanaṃ parokkhāya attanopadena majjhimapurisabahuvacanena",
  "anya-e0803n:567_1": "sadisaṃ. Tumhe bhavavho, idaṃ pañcamiyā rūpaṃ. Tumhe babhūvivho, idaṃ parokkhāya rūpaṃ.",
  "anya-e0803n:568_0": "Parokkhāya parassapadaṃ paṭhamapurisabahuvacanaṃ hiyyattaniyā parassapadena paṭhamapurisabahuvacanena",
  "anya-e0803n:568_1": "ca ajjataniyā attanopadena paṭhamapurisabahuvacanena cāti dvīhi vacanehi sadisaṃ.",
  "anya-e0803n:568_2": "Te babhūvu, idaṃ parokkhāya rūpaṃ. Te abhavu, idaṃ hiyyattanajjatanīnaṃ rūpaṃ.",
  "anya-e0803n:569_0": "Parokkhāya parassapadaṃ majjhimapurisabahuvacanaṃ attanopadena paṭhamapurisekavacanena",
  "anya-e0803n:569_1": "ca hiyyattaniyā parassapadena majjhimapurisabahuvacanena ca attanopadena paṭhamapurisekavacanena",
  "anya-e0803n:569_2": "ca ajjataniyā parassapadena majjhimapurisabahuvacanena cāti catūhi vacanehi sadisaṃ.",
  "anya-e0803n:569_3": "Tumhe babhūvittha, so babhūvittha, imāni parokkhāya rūpāni. Tumhe abhavattha, so",
  "anya-e0803n:569_4": "abhavattha, imāni hiyyattaniyā rūpāni. Tumhe abhavittha, idamajjataniyā rūpaṃ.",
  "anya-e0803n:570_0": "Parokkhāya parassapadaṃ uttamapurisekavacanaṃ hiyyattaniyā parassapadenuttamapurisekavacanena",
  "anya-e0803n:570_1": "ca ajjataniyā attanopadenuttamapurisekavacanena cāti dvīhi vacanehi sadisaṃ. Ahaṃ",
  "anya-e0803n:570_2": "babhūvaṃ, idaṃ parokkhāya rūpaṃ. Ahaṃ abhavaṃ, idaṃ hiyyattanajjatanīnaṃ rūpaṃ.",
  "anya-e0803n:571_0": "Parokkhāya parassapadaṃ uttamapurisabahuvacanaṃ hiyyattaniyā parassapadenuttamapurisabahuvacanena",
  "anya-e0803n:571_1": "sadisaṃ. Mayaṃ babhūvimha, idaṃ parokkhāya rūpaṃ. Mayaṃ abhavamha, idaṃ hiyyattaniyā rūpaṃ.",
  "anya-e0803n:572_0": "Parokkhāya attanopadauttamapurisekavacanaṃ hiyyattaniyā attanopadenuttamapurisekavacanena",
  "anya-e0803n:572_1": "ca ajjataniyā parassapadenuttamapurisekavacanena cāti dvīhi vacanehi sadisaṃ. Ahaṃ",
  "anya-e0803n:572_2": "babhūviṃ, idaṃ parokkhāya rūpaṃ. Ahaṃ abhaviṃ, idaṃ hiyyattanajjatanīnaṃ rūpaṃ.",
  "anya-e0803n:573": "Hiyyattaniyā parassapadaṃ paṭhamapurisekavacanaṃ ajjataniyā attanopadena paṭhamapurisekavacanena sadisaṃ. So abhavā.",
  "anya-e0803n:574": "Hiyyattaniyā parassapadaṃ majjhimapurisekavacanaṃ ajjataniyā parassapadena majjhimapurisekavacanena sadisaṃ. Tvaṃ abhavo.",
  "anya-e0803n:575_0": "Bhavissantiyā parassapadaṃ majjhimapurisabahuvacanaṃ kālātipattiyā parassapadena",
  "anya-e0803n:575_1": "majjhimapurisabahuvacanena attanopadena paṭhamapurisekavacanena cāti dvīhi vacanehi",
  "anya-e0803n:575_2": "sadisaṃ. Tumhe bhavissatha, idaṃ bhavissantiyā rūpaṃ. Tumhe abhavissatha, so abhavissatha,",
  "anya-e0803n:575_3": "imāni kālātipattiyā rūpāni.",
  "anya-e0803n:576_0": "Bhavissantiyā attanopadaṃ majjhimapurisekavacanaṃ kālātipattiyā attanopadena majjhimapurisekavacanena",
  "anya-e0803n:576_1": "sadisaṃ. Tvaṃ bhavissase, idaṃ bhavissantiyā rūpaṃ. Tvaṃ abhavissase, idaṃ kālātipattiyā rūpaṃ.",
  "anya-e0803n:577_0": "Bhavissantiyā attanopadaṃ majjhimapurisabahuvacanaṃ kālātipattiyā attanopadena majjhimapurisabahuvacanena",
  "anya-e0803n:577_1": "sadisaṃ. Tumhe bhavissavhe, idaṃ bhavissantiyā rūpaṃ. Tumhe abhavissavhe, idaṃ kālātipattiyā rūpaṃ.",
  "anya-e0803n:578_0": "Bhavissantiyā attanopadaṃ uttamapurisekavacanaṃ kālātipattiyā parassapadenuttamapurisekavacanena",
  "anya-e0803n:578_1": "sadisaṃ. Ahaṃ bhavissaṃ, idaṃ bhavissantiyā rūpaṃ. Ahaṃ abhavissaṃ, idaṃ kālātipattiyā",
  "anya-e0803n:578_2": "rūpaṃ. Sesāni sabbāsamaṭṭhannaṃ vibhattīnaṃ vacanāni aññamaññaṃ visadisānīti daṭṭhabbaṃ. Bhavanti catra –",
  "anya-e0803n:579": "Vattamānāpañcamīsu, thadvayaṃ samudīritaṃ;",
  "anya-e0803n:580": "“Tumhe bhavatha”iccatra, udāharaṇakaṃ dvidhā.",
  "anya-e0803n:581": "Midvayaṃ madvayañceva, tāsu vuttaṃ dvidhā dvidhā;",
  "anya-e0803n:582": "“Bhavāmī”ti “bhavāmā”ti, cettha rūpāni niddise.",
  "anya-e0803n:583": "Vattamānakahiyyatta-najjatanīvibhattisu;",
  "anya-e0803n:584": "Settayaṃ “bhavase tva”nti, vattamānāvibhattito;",
  "anya-e0803n:585": "“Abhavase”ti hiyyatta-najjatanīvibhattito.",
  "anya-e0803n:586": "Vattamānāpañcamikā-parokkhāsu vibhattisu;",
  "anya-e0803n:587": "Ettayaṃ lapitaṃ tattha, ādo dvinnaṃ vasena tu.",
  "anya-e0803n:588": "Jaññā “ahaṃ bhave”ti “tvaṃ, babhūve”ti parokkhato;",
  "anya-e0803n:589": "Vattamānāparokkhajja-tanīsu tīsu sadditaṃ.",
  "anya-e0803n:590": "Mhettayaṃ kamato rūpaṃ, mayaṃsaddavisesiyaṃ;",
  "anya-e0803n:591": "“Sambhavāmhe babhūvimhe, abhavimhe”ti niddise.",
  "anya-e0803n:592": "Pañcamikāparokkhāsu, vhodvayaṃ rūpamettha hi;",
  "anya-e0803n:593": "“Bhavavho babhūvivho”ti, tumhesaddavisesiyaṃ.",
  "anya-e0803n:594": "Parokkhamhi vā hiyyatta-najjatanīvibhattisu;",
  "anya-e0803n:595": "Uttayaṃ “te babhūvū”ti, rūpaṃ jaññā parokkhato;",
  "anya-e0803n:596": "Hiyyattanajjatanito, jaññā “te abhavū”iti.",
  "anya-e0803n:597": "Parokkhamhi vā hiyyatta-najjatanīvibhattisu;",
  "anya-e0803n:598": "Sadditaṃ tathasaṃyoga- pañcakaṃ iti niddise.",
  "anya-e0803n:599": "Babhūvitthadvayaṃ tattha, rūpaṃ jaññā parokkhajaṃ;",
  "anya-e0803n:600": "Bavhattekattato vuttaṃ, majjhimapaṭhamavhayaṃ.",
  "anya-e0803n:601": "Abhavatthadvayaṃ ñeyyaṃ, hiyyattanīvibhattijaṃ;",
  "anya-e0803n:602": "Bavhattekattato vuttaṃ, majjhimo paṭhamo ca so;",
  "anya-e0803n:603": "“Abhavitthā”tidaṃ rūpaṃ, ajjatanīvibhattijaṃ.",
  "anya-e0803n:604": "Tañca kho bahukattamhi, tumhesaddena yojaye;",
  "anya-e0803n:605": "Parokkhāvhayahiyyatta-najjatanīsu kittitaṃ.",
  "anya-e0803n:606": "Aṃtayaṃ tattha ādiyaṃ, “babhūvaṃ”rūpamīritaṃ;",
  "anya-e0803n:607": "Duvinnaṃ abhavaṃrūpaṃ, ahaṃsaddena yojaye.",
  "anya-e0803n:608": "Parokkhakāhiyyattanī-vasena mhadukaṃ “mayaṃ;",
  "anya-e0803n:609": "Babhūvimha abhavimha”, iti rūpadvayaṃ kamā.",
  "anya-e0803n:610": "Parokkhāvhayahiyyatta-najjatanīvibhattisu;",
  "anya-e0803n:611": "Iṃtayaṃ tu tahiṃ rūpaṃ, “babhūvi”nti parokkhajaṃ;",
  "anya-e0803n:612": "“Abhavi”ntītarāsaṃ tu, ahaṃsaddayutākhilaṃ.",
  "anya-e0803n:613": "Hiyyattanajjatanīsu, ādvayaṃ matamettha hi;",
  "anya-e0803n:614": "“Abhavā” iti ekatte, rūpaṃ paṭhamaporisaṃ.",
  "anya-e0803n:615": "Hiyyattanajjatanīsu, odvayaṃ vuttamettha tu;",
  "anya-e0803n:616": "“Abhavo”iti ekatte, rūpaṃ majjhimaporisaṃ.",
  "anya-e0803n:617": "Bhavissantiyakālāti-pattīsu dvīsu bhāsitaṃ;",
  "anya-e0803n:618": "Bavhatte bahuekatte, sasaṃyogaṃ ssathattayaṃ.",
  "anya-e0803n:619": "“Tumhe bhavissathi”ccetaṃ, bhavissantiyato mataṃ;",
  "anya-e0803n:620": "“Abhavissatha tumhe”ti, “abhavissatha so”ti ca;",
  "anya-e0803n:621": "Kālātipattito vuttaṃ, etañhi vacanadvayaṃ.",
  "anya-e0803n:622": "Bhavissantiyakālāti-pattīsu samudīritaṃ;",
  "anya-e0803n:623": "Majjhimapurisaṭṭhāne, sasaṃyogaṃ ssaseyugaṃ.",
  "anya-e0803n:624": "“Bhavissase tva”miccetaṃ, “tvaṃ abhavissase”ti ca;",
  "anya-e0803n:625": "Imāni tu payogāni, tattha viññū pakāsaye.",
  "anya-e0803n:626": "Ssavhedvayaṃ sena yutaṃ, ssaṃdvayañca catukkakaṃ;",
  "anya-e0803n:627": "Idampi kathitaṃ dvīsu, yathārutavibhattisu.",
  "anya-e0803n:628": "“Bhavissavhe”ti bavhatte, bhavissantikamajjhimo;",
  "anya-e0803n:629": "Bavhatte “abhavissavhe”, kālātipattimajjhimo.",
  "anya-e0803n:630": "“Bhavissaṃ” iti ekatte, bhavissantikamuttamo;",
  "anya-e0803n:631": "“Abhavissa”nti ekatte, kālātipattikuttamo.",
  "anya-e0803n:632": "Iti vuttāni vuttehi, vacanehi samānataṃ;",
  "anya-e0803n:633": "Yante’kaccehi taṃ sabbaṃ, ekatālīsadhā ṭhitaṃ.",
  "anya-e0803n:634": "Sesāni pañcapaññāsa, asamānāni sabbathā;",
  "anya-e0803n:635": "Etaṃ nayaṃ gahetvāna, vade sabbattha sambhavāti.",
  "anya-e0803n:636": "Ayamettha samānāsamānavasena vacanasaṅgaho.",
  "anya-e0803n:637": "Āgamalakkhaṇavasena vibhattivacanasaṅgahe evaṃ upalakkhetabbaṃ –",
  "anya-e0803n:638": "Bhavissantīparokkhajja-tanīkālātipattisu;",
  "anya-e0803n:639": "Niccaṃ kvaci kvacā’niccaṃ, ikārāgamanaṃ bhave.",
  "anya-e0803n:640": "Ikārāgamanaṃ tañhi, parokkhāyaṃ vibhattiyaṃ;",
  "anya-e0803n:641": "Bavhatte majjhimaṭṭhāne, bavhatte cuttame siyā;",
  "anya-e0803n:642": "Parassapadaṃ sandhāya, idaṃ vacanamīritaṃ.",
  "anya-e0803n:643": "Uttamekavaco cāpi, netassa attanopade;",
  "anya-e0803n:644": "Hotīti avagantabbaṃ, bhavissantimhi sabbaso.",
  "anya-e0803n:645": "Hiyyattanajjatanika-kālātipattīsu pana;",
  "anya-e0803n:646": "Akārāgamanaṃ hoti, sabbaso iti lakkhaye.",
  "anya-e0803n:647": "Ajjatanimhi bavhatte, majjhime uttame tathā;",
  "anya-e0803n:648": "Bavhattamhi akārena, ikārāgamanaṃ bhave.",
  "anya-e0803n:649": "Ikārāgamanaṃ niccaṃ, kālātipattiyaṃ bhave;",
  "anya-e0803n:650": "Akārāgamanaṃ tattha, anekantikamīritaṃ.",
  "anya-e0803n:651": "Akārāgamanaṃyeva, hiyyattanyaṃ pakāsati;",
  "anya-e0803n:652": "Parokkhāyaṃ bhavissantya-ñcikāroyeva dissati.",
  "anya-e0803n:653": "Akārāgamanañceva, ikārāgamanampi ca;",
  "anya-e0803n:654": "Ajjatanikakālāti-pattīsu pana dissati.",
  "anya-e0803n:655": "Tīsu sesavibhattīsu, nā’kārattayamīritaṃ;",
  "anya-e0803n:656": "Vattamānāya pañcamyaṃ, sattamiyanti sabbaso.",
  "anya-e0803n:657": "Ikāreneva sahitā, dve bhavanti vibhattiyo;",
  "anya-e0803n:658": "Satta dvādasa hontettha, vacanānīti lakkhaye.",
  "anya-e0803n:659": "Akāreneva sahitā, ekāyeva vibhatti tu;",
  "anya-e0803n:660": "Dvādasa vacanānettha, bhavantīti ca lakkhaye.",
  "anya-e0803n:661": "Akārikārasahitā, duveyeva vibhattiyo;",
  "anya-e0803n:662": "Cattāri dvādasañceva, vacanāni bhavantidha.",
  "anya-e0803n:663": "Ākārattayamuttā tu, tissoyeva vibhattiyo;",
  "anya-e0803n:664": "Vacanānettha chattiṃsa, hontīti paridīpaye.",
  "anya-e0803n:665": "Parokkhāajjatanīsu, pañcaṭṭha ca yathākkamaṃ;",
  "anya-e0803n:666": "Ikārato vimuttāni, vacanāni bhavantiti.",
  "anya-e0803n:667": "Evamettha vibhattīnaṃ, channavutividhāna ca;",
  "anya-e0803n:668": "Saṅgaho vacanānanti, viññātabbo vibhāvināti.",
  "anya-e0803n:669": "Ayamettha āgamalakkhaṇavasena vibhattivacanasaṅgaho.",
  "anya-e0803n:670_0": "Kālavasena pana vibhattivacanasaṅgahe duvidho saṅgaho kālattayavasena saṅgaho, kālachakkavasena",
  "anya-e0803n:670_1": "saṅgaho cāti. Tattha vattamānāpañcamīsattamīvibhattiyo paccuppannakālikā, vattamānāpañcamīsattamīvibhatyantāni",
  "anya-e0803n:670_2": "padāni paccuppannavacanāni. Parokkhāhiyyattanajjatanīvibhattiyo atītakālikā, parokkhāhiyyattanajjatanīvibhatyantāni",
  "anya-e0803n:670_3": "padāni atītavacanāni. Bhavissantīvibhatti anāgatakālikā, bhavissantīvibhatyantāni",
  "anya-e0803n:670_4": "padāni anāgatavacanāni. Kālātipattivibhatti pana katthaci atītakālikā katthaci anāgatakālikā,",
  "anya-e0803n:670_5": "tasmā tadantāni padāni atītavacanānipi anāgatavacanānipi honti. Ayaṃ kālattayavasena",
  "anya-e0803n:670_6": "vibhattivacanasaṅgaho.",
  "anya-e0803n:671_0": "Ayaṃ pana kālachakkavasena vibhattivacanasaṅgaho – parokkhāhiyyattanajjatanīvibhattiyo",
  "anya-e0803n:671_1": "atītakālikā, parokkhāhiyyattanajjatanīvibhatyantāni padāni atītavacanāni. Bhavissantīvibhatti",
  "anya-e0803n:671_2": "anāgatakālikā, bhavissantīvibhatyantāni padāni anāgatavacanāni. Vattamānāvibhatti",
  "anya-e0803n:671_3": "paccuppannakālikā, vattamānāvibhatyantāni padāni paccuppannavacanāni. Pañcamīvibhatti",
  "anya-e0803n:671_4": "āṇattikālikā, pañcamīvibhatyantāni padāni āṇattivacanāni. Sattamīvibhatti parikappakālikā,",
  "anya-e0803n:671_5": "sattamīvibhatyantāni padāni parikappavacanāni. Ettha pana “āṇattivacanānī”ti ca “parikappavacanānī”ti",
  "anya-e0803n:671_6": "ca idaṃ tathāsīsamattaṃ āsiṭṭhānumatyādīsu pañcamyādīnaṃ dissanato. Kālātipattivibhatti",
  "anya-e0803n:671_7": "kālātipattikālikā, kālātipattivibhatyantāni padāni kālātipattivacanāni. Evaṃ kālachakkavasena",
  "anya-e0803n:671_8": "vibhattivacanasaṅgaho veditabbo.",
  "anya-e0803n:672": "Kālasaṅgahe tividho kālasaṅgaho kālattayasaṅgaho kālacatukkasaṅgaho kālachakkasaṅgaho cāti.",
  "anya-e0803n:673": "Paccuppanne vattamānā, pañcamī sattamī cimā;",
  "anya-e0803n:674": "Hontātīte parokkhādī, saha kālātipattiyā.",
  "anya-e0803n:675": "Anāgate bhavissantī, kālātipattikāpi vā;",
  "anya-e0803n:676": "Evaṃ kālattayaṃ ñeyyaṃ, ākhyātaṃ tappakāsakaṃ.",
  "anya-e0803n:677": "Nanu kaccāyane ganthe, kālo vutto catubbidho;",
  "anya-e0803n:678": "Paccuppannenuttakāle, atītenāgate iti.",
  "anya-e0803n:679": "Saccaṃ vutto nuttakālo, paccuppannoti icchito;",
  "anya-e0803n:680": "Samīpe vuttakāloti, atthasambhavato pana.",
  "anya-e0803n:681": "Tathā hi “yaṃ tikāla”nti, vuttamācariyehipi;",
  "anya-e0803n:682": "Na kālato vinimuttaṃ, ākhyātaṃ kiñci dissati.",
  "anya-e0803n:683": "Nanu cāvuttakāleti, attho tatra tu yujjati;",
  "anya-e0803n:684": "Tathā hi chabbidho kālo, niruttimhi pakāsito.",
  "anya-e0803n:685": "Atītānāgato paccu-ppanno āṇattimeva ca;",
  "anya-e0803n:686": "Parikappo ca kālassa, atipattīti chabbidho.",
  "anya-e0803n:687": "Duve vibhattiyo tattha, āṇattiparikappikā;",
  "anya-e0803n:688": "Kālamanāmasitvāpi, niruttaññūhi bhāsitā.",
  "anya-e0803n:689": "“Gacchatu gaccheyyi”ccādi-vacane kathite na hi;",
  "anya-e0803n:690": "Kriyā nipphajjati niṭṭhaṃ, nāgatā nātipannikā.",
  "anya-e0803n:691": "Kālātipattikā saddā, atītenāgatepi ca;",
  "anya-e0803n:692": "Bhavantīti yathāvuttā, niruttimhi vidūhi ve.",
  "anya-e0803n:693": "Pañcamīsattamīvhitā, āṇattiparikappikā;",
  "anya-e0803n:694": "Paccuppanne bhavantīti, na tathā tattha bhāsitā.",
  "anya-e0803n:695": "Tasmā kaccāyane ganthe, “nuttakāle”ti yaṃ padaṃ;",
  "anya-e0803n:696": "Attho “avuttakāle”ti, tassa ñāyatimevidaṃ.",
  "anya-e0803n:697": "Saccamevaṃ tu santepi, āṇattiparikappikā;",
  "anya-e0803n:698": "Paccuppannepi daṭṭhabbā, paṇḍitena nayaññunā.",
  "anya-e0803n:699": "Kasmāti ce āṇāpanaṃ, parikappo ca saccato;",
  "anya-e0803n:700": "Paccuppanne yato atthā, nipphannā dissare ime.",
  "anya-e0803n:701": "“Anuttakāle”ti padaṃ, etassatthassa jotakaṃ;",
  "anya-e0803n:702": "“Samīpe vuttakāle”ti, atthadīpanatotha vā.",
  "anya-e0803n:703": "Atthānaṃ gamanādīnaṃ, nipphatti na tu dissati;",
  "anya-e0803n:704": "“Gacchatu gaccheyyi”ccādi, vuttakāle yato tato;",
  "anya-e0803n:705": "Avuttakāle niddiṭṭhā, taddīpakavibhattiyo.",
  "anya-e0803n:706": "Kālo vā vuttakāloti, iccevaṃ gahito idha;",
  "anya-e0803n:707": "Dakkhiṇāsuddhipāṭhamhi, katāva tatiyā ayaṃ;",
  "anya-e0803n:708": "Kāladīpanatā tāsaṃ, iti yujjati nāññathā.",
  "anya-e0803n:709": "Atthadvayaṃ pakāsetuṃ, ganthe kaccāyanavhaye;",
  "anya-e0803n:710": "Thero kaccāyano “nutta-kāle”ti padamabravi.",
  "anya-e0803n:711": "Evaṃ tidhā catudhāpi, vutto kālāna saṅgaho;",
  "anya-e0803n:712": "Chadhā idāni kālānaṃ, saṅgaho nāma niyyate.",
  "anya-e0803n:713": "Vibhattiyo parokkhā ca, hiyyattanīvibhattiyo;",
  "anya-e0803n:714": "Atha ajjatanī cāti, tisso’tīte pakāsitā.",
  "anya-e0803n:715": "Anāgate bhavissantī, bhavatīti pakittitā;",
  "anya-e0803n:716": "Paccuppanne vattamānā, tikāle pañcadhā katā.",
  "anya-e0803n:717": "Pañcamīsattamīvhitā, āṇattiparikappikā;",
  "anya-e0803n:718": "Saṅgayhamānā tā yanti, paccuppannamhi saṅgahaṃ.",
  "anya-e0803n:719": "Yasmā pañcamibhūtāya, vattamānāya ṭhānato;",
  "anya-e0803n:720": "Samānā pañcamī hoti, tasmā sā pañcamī matā.",
  "anya-e0803n:721": "Sattamī pana kiñcāpi, samānā tāhi sattamā;",
  "anya-e0803n:722": "Hoti yasmā tato vuttā, sattamītveva no mati.",
  "anya-e0803n:723": "Kālātipattiyādīhi, yajjevaṃ vattamānikā;",
  "anya-e0803n:724": "Chaṭṭhī bhaveyya kālāti-pattikātītavācikā.",
  "anya-e0803n:725": "Pañcamī tāya chaṭṭhassa, tulyattā ṭhānato nanu;",
  "anya-e0803n:726": "Tāhi sattavibhattīhi, sattamī aṭṭhamī siyā.",
  "anya-e0803n:727": "Iti ce koci bhāseyya, “tannā”ti paṭisedhaye;",
  "anya-e0803n:728": "Atītenāgate cāpi, kālātipattisambhavā.",
  "anya-e0803n:729": "Tathā hi bhāsitā cūḷa-niruttimhi visuṃ ayaṃ;",
  "anya-e0803n:730": "Kālātipatyatītamhā-nāgate cāti dīpaye.",
  "anya-e0803n:731": "Kriyātipannetīteti, kasmā kaccāyane rutaṃ;",
  "anya-e0803n:732": "Athāpi ce vadeyyatra, “pāyenā”ti pakāsaye.",
  "anya-e0803n:733": "Yebhuyyena hi lokasmiṃ, atītamhi pavattati;",
  "anya-e0803n:734": "Kālātipattisaṃyutto, vohāro iti lakkhaye.",
  "anya-e0803n:735_0": "Atridaṃ kālātipattiyā atītavacanaṃ – “sacāyaṃ bhikkhave rājā pitaraṃ dhammikaṃ dhammarājānaṃ",
  "anya-e0803n:735_1": "jīvitā na voropessatha, imasmiṃyevassa āsane virajaṃ vītamalaṃ dhammacakkhu uppajjissathā”ti.",
  "anya-e0803n:735_2": "“Passānanda imaṃ mahādhanaseṭṭhiputtaṃ imasmiṃyeva nagare dveasītikoṭidhanaṃ khepetvā",
  "anya-e0803n:735_3": "bhariyaṃ ādāya bhikkhāya carantaṃ. Sace hi ayaṃ paṭhamavaye bhoge akhepetvā kammante",
  "anya-e0803n:735_4": "payojayissā, imasmiṃyeva nagare aggaseṭṭhi abhavissā. Sace pana nikkhamitvā pabbajissā,",
  "anya-e0803n:735_5": "arahattaṃ pāpuṇissā, bhariyāpissa anāgāmiphale patiṭṭhahissā. Sace majjhimavaye bhoge",
  "anya-e0803n:735_6": "akhepetvā kammante payojayissā, dutiyaseṭṭhi abhavissā. Nikkhamitvā pabbajanto anāgāmī",
  "anya-e0803n:735_7": "abhavissā, bhariyāpissa sakadāgāmiphale patiṭṭhahissā. Sace pacchimavaye bhoge akhepetvā",
  "anya-e0803n:735_8": "kammante payojayissā, tatiyaseṭṭhi abhavissā. Nikkhamitvā pabbajanto sakadāgāmī abhavissā,",
  "anya-e0803n:735_9": "bhariyāpissa sotāpattiphale patiṭṭhahissā” iti vā, “sace satthā agāraṃ ajjhāvasissā,",
  "anya-e0803n:735_10": "cakkavattirājā abhavissā. Rāhulasāmaṇero pariṇāyakaratanaṃ, therī itthiratanaṃ, sakalacakkavāḷarajjaṃ",
  "anya-e0803n:735_11": "etesaññeva abhavissā” iti vā evaṃ kālātipattiyā atītavacanaṃ bhavati.",
  "anya-e0803n:736_0": "Kathaṃ kālātipattiyā anāgatavacanaṃ bhavati? “Cirampi bhakkho abhavissā, sace na",
  "anya-e0803n:736_1": "vivadāmase. Asīsakaṃ anaṅguṭṭhaṃ, siṅgālo harati rohitaṃ”itivā, “sace ānanda nālabhissā",
  "anya-e0803n:736_2": "mātugāmo tathāgatappavedite dhammavinaye agārasmā anagāriyaṃ pabbajjaṃ, ciraṭṭhitikaṃ",
  "anya-e0803n:736_3": "ānanda brahmacariyaṃ abhavissā”ti iti vā, “ayaṃ aṅgulimālassa mātā ‘aṅgulimālaṃ ānessāmī’ti",
  "anya-e0803n:736_4": "gacchati, sace samāgamissati, aṅgulimālo ‘aṅgulisahassaṃ pūressāmī’ti mātaraṃ māressati.",
  "anya-e0803n:736_5": "Sacāhaṃ na gamissāmi, mahājāniko abhavissā” iti vā evaṃ kālātipattiyā anāgatavacanaṃ",
  "anya-e0803n:736_6": "bhavati. Kaccāyane pana yebhuyyena atītappavattiṃ sandhāya kālātipattivibhattiyā",
  "anya-e0803n:736_7": "atītakālikatā vuttāti daṭṭhabbaṃ.",
  "anya-e0803n:737": "Kaccāyanepi vā esā, kālātipattikā pana;",
  "anya-e0803n:738": "Anāgatepi hotīti, ayamatthopi dissati.",
  "anya-e0803n:739": "Appaccakkhe parokkhāya-tīte iti hi lakkhaṇe;",
  "anya-e0803n:740": "Santepyatītaggahaṇe, anapekkhiya taṃ idaṃ.",
  "anya-e0803n:741": "Anāgate bhavissantī, iti suttassanantaraṃ;",
  "anya-e0803n:742": "Kālātipattivacanā, anāgatānukaḍḍhanaṃ;",
  "anya-e0803n:743": "Tasmā aniyataṃ kālaṃ, kālātipattikaṃ vinā.",
  "anya-e0803n:744": "Atītānāgatapaccu-ppannikāhi vibhattihi;",
  "anya-e0803n:745": "Sattamī sattamīyeva, bhavate na tu aṭṭhamī.",
  "anya-e0803n:746": "Pañcamīsattamīnaṃ tu, paccuppannavibhattiyaṃ;",
  "anya-e0803n:747": "Saṅgaṇhanatthametāsaṃ, majjhe chaṭṭhī na vuccati.",
  "anya-e0803n:748": "Tathā pañca upādāya, bhavitabbañca chaṭṭhiyā;",
  "anya-e0803n:749": "Pañcamiyā tu sā esā, “chaṭṭhī”ti na samīritā.",
  "anya-e0803n:750": "Chaṭṭhībhāvamhi santepi, “pañcamī”ti vaco pana;",
  "anya-e0803n:751": "Pañcamiyā vibhattiyā, paccuppannavibhattiyaṃ.",
  "anya-e0803n:752": "Saṅgaṇhanatthaṃ vuttanti, viññātabbā vibhāvinā;",
  "anya-e0803n:753": "Pañcamiṃ tu upādāya, sattamiyā vibhattiyā.",
  "anya-e0803n:754": "Chaṭṭhiyā ca bhavitabbaṃ, na sā “chaṭṭhī”ti īritā;",
  "anya-e0803n:755": "Chaṭṭhiṃ pana upādāya, “sattamī”tveva īritā.",
  "anya-e0803n:756": "Majjhe chaṭṭhiṃ adassetvā, evaṃ tu kathanampi ca;",
  "anya-e0803n:757": "Sattamiyā vibhattiyā, paccuppannavibhattiyaṃ;",
  "anya-e0803n:758": "Saṅgaṇhanatthaṃ vuttanti, adhippāyaṃ vibhāvaye.",
  "anya-e0803n:759": "Sabhāvo hesa vatthūnaṃ, gambhīratthesu attano;",
  "anya-e0803n:760": "Yena kenacākārena, adhippāyassa ñāpanaṃ.",
  "anya-e0803n:761": "Yajjevaṃ paṭhamaṃtīte-nāgate ca vibhattiyo;",
  "anya-e0803n:762": "Vatvā tato paccuppanne, kathetabbā vibhattiyo.",
  "anya-e0803n:763": "Kaccāyanavhaye ganthe, kasmā evaṃ na bhāsitā;",
  "anya-e0803n:764": "Paccuppannavibhatyova, kasmā ādimhi bhāsitā?",
  "anya-e0803n:765": "Yasmā vadanti vohāra-pathe etāva pāyato;",
  "anya-e0803n:766": "Tasmā bahuppayogattaṃ, hotetāsaṃ vibhattinaṃ.",
  "anya-e0803n:767": "Ādobahuppayogova, kathetabboti ñāyato;",
  "anya-e0803n:768": "Paccuppannamhi sambhūtā, vibhatyovādito matā.",
  "anya-e0803n:769": "Atītānāgataṃ vatvā, paccuppanne tato paraṃ;",
  "anya-e0803n:770": "Yasmā vuttamhi lokasmiṃ, hoti vācāsiliṭṭhatā.",
  "anya-e0803n:771": "Tasmā siliṭṭhakathane, atītādimapekkhiya;",
  "anya-e0803n:772": "Pañcamī sattamī cetā, vattamānāyanantaraṃ;",
  "anya-e0803n:773": "Saṅgaṇhanatthamakkhātā, paccuppannavibhattisu.",
  "anya-e0803n:774_0": "Ettha hi yathā “mātāpitaro”ti vutte siliṭṭhakathanaṃ hoti, tasmiṃyeva vacane vipariyayaṃ",
  "anya-e0803n:774_1": "katvā samāsavasena “pitāmātaro”ti vutte siliṭṭhakathanaṃ na hoti, tasmā tādisī saddaracanā",
  "anya-e0803n:774_2": "apūjanīyā, “pitā mātā ca me dajju”nti pāṭho pana byāsavasena yathicchitappayogattā",
  "anya-e0803n:774_3": "pūjanīyo, evameva “atītānāgatapaccuppanna”nti vutte siliṭṭhakathanaṃ hoti, “atītapaccuppannānāgata”nti",
  "anya-e0803n:774_4": "evamādinā vutte siliṭṭhakathanaṃ na hoti, tasmā tādisī saddaracanā apūjanīyā siyā.",
  "anya-e0803n:774_5": "“Atītārammaṇā paccu-ppannānāgatagocarā”ti vacanaṃ pana gāthābandhasukhatthaṃ yathicchitappayogattā",
  "anya-e0803n:774_6": "pūjanīyameva. Ayamettha pāḷi veditabbā –",
  "anya-e0803n:775": "“Yaṃkiñci rūpaṃ atītānāgatapaccuppanna”nti ca,",
  "anya-e0803n:776": "“Ekāyanaṃ jātikhayantadassī,",
  "anya-e0803n:777": "Maggaṃ pajānāti hitānukampī;",
  "anya-e0803n:778": "Etena maggena ataṃsu pubbe,",
  "anya-e0803n:779": "Tarissanti ye ca taranti ogha”nti ca,",
  "anya-e0803n:780": "“Ye cabbhatītā sambuddhā, ye ca buddhā anāgatā;",
  "anya-e0803n:781": "Ye cetarahi sambuddhā, bahūnaṃ sokanāsakā.",
  "anya-e0803n:782": "Sabbe saddhammagaruno, vihaṃsu viharanti ca;",
  "anya-e0803n:783": "Athopi viharissanti, esā buddhāna dhammatā”ti ca",
  "anya-e0803n:784_0": "Evamanekesu saddappayogesu. Idha yathicchitappayogavasena atītānāgatapaccuppannakālikāsu",
  "anya-e0803n:784_1": "aṭṭhasu vibhattīsu tisso paccuppannakālikā vibhattiyo ādimhi kathitā, tañca kathanaṃ",
  "anya-e0803n:784_2": "tāsaññeva vohārapathe yebhuyyena pavattito bahuppayogatāñāpanatthaṃ. Tāsu pana dvinnaṃ",
  "anya-e0803n:784_3": "vibhattīnaṃ “pañcamīsattamī”tisaññā siliṭṭhakathanicchāyaṃ kamena vattabbā, atītānāgatakālikā",
  "anya-e0803n:784_4": "vibhattiyo apekkhitvā katā. Iccevaṃ",
  "anya-e0803n:785": "Yathicchitappayogena, paccuppannavibhattiyo;",
  "anya-e0803n:786": "Tidhā katvāna ādimhi, kaccānena udīritā.",
  "anya-e0803n:787": "Ādimhi kathanaṃ tañca, tāsaṃ pāyena vuttito;",
  "anya-e0803n:788": "Bahuppayogabhāvassa, ñāpanatthanti niddise.",
  "anya-e0803n:789": "Atītādimapekkhitvā, siliṭṭhakathane dhuvaṃ;",
  "anya-e0803n:790": "“Pañcamī sattami”cceva, dvinnaṃ nāmaṃ katanti ca;",
  "anya-e0803n:791": "Kālātipattiṃ vajjetvā, idaṃ vacanamīritaṃ.",
  "anya-e0803n:792": "Yadi evaṃ ayaṃ doso, āpajjati na saṃsayo;",
  "anya-e0803n:793": "Iti ce koci bhāseyya, atthe akusalonaro.",
  "anya-e0803n:794": "Tekālikākhyātapade, kālātipattiyā pana;",
  "anya-e0803n:795": "Asaṅgahova hotīti, “tannā”ti paṭisedhaye.",
  "anya-e0803n:796": "Tekālikākhyātapade, na no kālātipattiyā;",
  "anya-e0803n:797": "Iṭṭho asaṅgaho tattha, saṅgahoyeva icchito.",
  "anya-e0803n:798": "Pañcamīsattamīsaññā, kālātipattikaṃ pana;",
  "anya-e0803n:799": "Vibhattimanapekkhitvā, katā icceva no mati.",
  "anya-e0803n:800": "Nānānayaṃ gahetvāna,",
  "anya-e0803n:801": "Paccetabbaṃ tu sārato;",
  "anya-e0803n:802": "Yāya eso ruto attho,",
  "anya-e0803n:803": "Tasmā esā na dubbalā.",
  "anya-e0803n:804": "Attho labbhati pāsaṃso,",
  "anya-e0803n:805": "Yattha yattha yathā yathā;",
  "anya-e0803n:806": "Tathā tathā gahetabbo,",
  "anya-e0803n:807": "Tattha tattha vibhāvinā.",
  "anya-e0803n:808": "Vuttañhetaṃ abhidhammaṭīkāyaṃ “yattha yattha yathā yathā attho labbhati, tattha tattha tathā tathā gahetabbo”ti.",
  "anya-e0803n:809": "Pañcamīsattamīsaññā, rūḷhīsaññāti kecana;",
  "anya-e0803n:810": "Na panevaṃ gahetabbaṃ, ajānitvā vadanti te.",
  "anya-e0803n:811": "Nesā purisasaññādi, jhala saññādayo viya;",
  "anya-e0803n:812": "Rūḷhiyā bhāsitā saññā, bhūtenatthena bhāsitā.",
  "anya-e0803n:813": "Upanidhāya paññatti, esā saññā yato tato;",
  "anya-e0803n:814": "Anvatthasaññā ṭhapitā, porāṇehīti lakkhaye.",
  "anya-e0803n:815": "Iccevaṃ kālachakkaṃ tu, saṅkhepena tidhā mataṃ;",
  "anya-e0803n:816": "Etamatthañhi sandhāya, “yaṃ tikāla”nti bhāsitaṃ.",
  "anya-e0803n:817": "Ayamettha kālachakkasaṅgaho.",
  "anya-e0803n:818": "Evaṃ tidhā catudhā vā, chadhā vāpi sumedhaso;",
  "anya-e0803n:819": "Kālabhedaṃ vibhāveyya, kālaññūhi vibhāvitaṃ.",
  "anya-e0803n:820": "Atītānāgataṃ kālaṃ, visuṃ kālātipattikaṃ;",
  "anya-e0803n:821": "Gahetvā pañcadhā hoti, evañcāpi vibhāvaye.",
  "anya-e0803n:822": "Ettha nayova “ajjhatta-bahiddhā vā”ti pāḷiyaṃ;",
  "anya-e0803n:823": "Atītānāgatakālī, vibhatti samudīritā.",
  "anya-e0803n:824": "Iccevaṃ sabbathāpi kālasaṅgaho samatto.",
  "anya-e0803n:825_0": "Idāni viññūnaṃ atthaggahaṇe kosallajananatthaṃ pakaraṇantaravasenapi imasmiṃ pakaraṇe",
  "anya-e0803n:825_1": "vattamānānantaraṃ vuttānaṃ āṇattiparikappakālikānaṃ “pañcamīsattamī”tisaṅkhātānaṃ",
  "anya-e0803n:825_2": "dvinnaṃ vibhattīnaṃ paṭipāṭiṭṭhapane pakaraṇasaṃsandanaṃ kathayāma – kātantappakaraṇasmiñhi",
  "anya-e0803n:825_3": "sakkatabhāsānurūpena dasadhā ākhyātavibhattiyo ṭhapitā, kaccāyanappakaraṇe pana māgadhabhāsānurūpena",
  "anya-e0803n:825_4": "aṭṭhadhā ṭhapitā, niruttiyañca pana māgadhabhāsānurūpeneva atītānāgatapaccuppannāṇattiparikappakālātipattivasena",
  "anya-e0803n:825_5": "chadhā ṭhapitā. Tesu hi kātante vattamānā, sattamī, pañcamī, hiyyattanī, ajjatanī,",
  "anya-e0803n:825_6": "parokkhā, svātanī, āsī, bhavissantī, kriyātipatti cāti dasadhā vibhattā. Kaccāyane",
  "anya-e0803n:825_7": "pana vattamānā, pañcamī, sattamī, parokkhā, hiyyattanī, ajjatanī, bhavissantī, kālātipatti",
  "anya-e0803n:825_8": "cāti aṭṭhadhā vibhattā. Iti etesu dvīsu kātantakaccāyanesu vibhattiyo visadisāya",
  "anya-e0803n:825_9": "paṭipāṭiyā ṭhapitā. Kiñcāpettha visadisā paṭipāṭi, tathāpetā niruttiyaṃ vuttātītādikālavibhāgavasena",
  "anya-e0803n:825_10": "ekato saṃsandanti samenti kiñci visesaṃ ṭhapetvā.",
  "anya-e0803n:826_0": "Kathaṃ? Kātante tāva hiyyattanī ajjatanī parokkhā cāti imā tisso ekantena atītakālikā,",
  "anya-e0803n:826_1": "svātanī āsī bhavissanti cāti imā tisso ekantena anāgatakālikā, vattamānā ekāyeva",
  "anya-e0803n:826_2": "paccuppannakālikā, sattamī pana pañcamī ca paccuppannānāgatakālavasena dvikālikā",
  "anya-e0803n:826_3": "“ajja puññaṃ kareyya, svepi kareyya. Ajja gacchatu, sve vā gacchatū”ti payogārahattā.",
  "anya-e0803n:826_4": "Kriyātipatti aniyatakālikā “so ce hiyyo yānaṃ alabhissā, agacchissā. So ce ajja anatthaṅgate",
  "anya-e0803n:826_5": "sūriye yānaṃ alabhissā, agacchissā. So ce sve yānaṃ alabhissā, agacchissā”ti payogārahattā.",
  "anya-e0803n:826_6": "Evaṃ asaṅkarato vavatthapetabbaṃ.",
  "anya-e0803n:827_0": "Evaṃ vavatthapetvā ayamamhehi vuccamāno nayo sādhukaṃ sallakkhetabbo. Kathaṃ? Hiyyattanajjatanīparokkhāsvātanyāsībhavissantivasena",
  "anya-e0803n:827_1": "ekantātītānāgatakālikā vibhattiyo cha, vattamānavasena ekantapaccuppannakālikā vibhatti",
  "anya-e0803n:827_2": "ekāyeva, sā paṭipāṭiyā gaṇiyamānā sattamaṃ ṭhānaṃ bhajati. Evaṃ etasmiṃ vattamānāsaṅkhāte",
  "anya-e0803n:827_3": "sattamaṭṭhāne pakkhipituṃ niruttinayena “parikappakālikā”ti saṅkhaṃ gataṃ satthanayena",
  "anya-e0803n:827_4": "“paccuppannānāgatakālikā”tivattabbaṃ ekaṃ vibhattiṃ sattamībhūtāya vattamānāya samānaṭṭhānattā",
  "anya-e0803n:827_5": "sattamīsaññaṃ katvā ṭhapesi. Tato punadeva svātanyāsībhavissantivasena ekantānāgatakālikā",
  "anya-e0803n:827_6": "tisso vibhattiyo gaṇetvā taṃ paccuppannānāgatakālikaṃ “sattamī”ti laddhasaññaṃ vibhattiṃ",
  "anya-e0803n:827_7": "anāgatakālikabhāvena tāhi tīhi saddhiṃ samānaṭṭhānattā catutthaṃ katvā niruttinayena",
  "anya-e0803n:827_8": "“āṇattikālikā”ti saṅkhaṃ gataṃ satthanayena “paccuppannānāgatakālikā”ti vattabbaṃ",
  "anya-e0803n:827_9": "ekaṃ vibhattiṃ pañcannaṃ saṅkhyānaṃ pūraṇena pañcamīsaññaṃ katvā ṭhapesi.",
  "anya-e0803n:828_0": "Kriyātipattiyā pana aniyatakālikattā taṃ vajjetvā ayaṃ vinicchayo kato, so ca kho",
  "anya-e0803n:828_1": "niruttinayaṃyeva nissāya. Ayaṃ tāva kātante vattamānānantaraṃ vuttānaṃ sattamīpañcamīnaṃ",
  "anya-e0803n:828_2": "anvatthasaññaṃ icchantānaṃ amhākaṃ ruci, esā saddhammavidūhi garūhi appaṭikkositā",
  "anya-e0803n:828_3": "anumatā sampaṭicchitā “evamevaṃ āvuso, evamevaṃ āvuso”ti. Veyyākaraṇehipi appaṭikkositā",
  "anya-e0803n:828_4": "anumatā sampaṭicchitā “evamevaṃ bhante, evamevaṃ bhante”ti. Evaṃ sabbehipi tehi pubbācariyehi",
  "anya-e0803n:828_5": "abbhanumoditā appaṭikkositā.",
  "anya-e0803n:829_0": "Kaccāyanappakaraṇe pana buddhavacanānurūpena aṭṭhadhā vibhattīnaṃ vuttattā vattamānāvibhatti",
  "anya-e0803n:829_1": "pañcamaṭṭhāne ṭhitā. Kathaṃ? Parokkhāhiyyattanajjatanībhavissantivasena ekantātītānāgatakālikā",
  "anya-e0803n:829_2": "catasso vibhattiyo, vattamānavasena ekantapaccuppannakālikā vibhatti ekāyeva, sā",
  "anya-e0803n:829_3": "paṭipāṭiyā gaṇiyamānā pañcamaṃ ṭhānaṃ bhajati. Evaṃ etasmiṃ vattamānāsaṅkhāte pañcamaṭṭhāne",
  "anya-e0803n:829_4": "pakkhipituṃ niruttinayena “āṇattikālikā”ti saṅkhaṃ gataṃ “anuttakālikā”ti vuttaṃ",
  "anya-e0803n:829_5": "vibhattiṃ pañcamībhūtāya vattamānāya samānaṭṭhānattā pañcamīsaññaṃ katvā ṭhapesi.",
  "anya-e0803n:829_6": "Tato paraṃ taṃ pañcamaṃ chaṭṭhiṭṭhāne ṭhapetvā parokkhā hiyyattanī ajjatanī bhavissantī",
  "anya-e0803n:829_7": "vattamānā pañcamīti evaṃ gaṇanāvasena cha vibhattiyo upādāya niruttinayena “parikappakālikā”ti",
  "anya-e0803n:829_8": "saṅkhaṃ gataṃ “anuttakālikā”ti vuttaṃ vibhattiṃ sattannaṃ saṅkhyānaṃ pūraṇena sattamīsaññaṃ katvā ṭhapesi.",
  "anya-e0803n:830_0": "Kālātipattiyā pana atītānāgatakālikattā taṃ vajjetvā ayaṃ vinicchayo kato, so ca",
  "anya-e0803n:830_1": "kho niruttinayaṃyeva nissāya. Ayaṃ kaccāyane vattamānānantaraṃ vuttānaṃ pañcamīsattamīnaṃ",
  "anya-e0803n:830_2": "anvatthasaññaṃ icchantānaṃ amhākaṃ ruci, esā ca saddhammavidūhi garūhi appaṭikkositā",
  "anya-e0803n:830_3": "anumatā sampaṭicchitā “evamevaṃ āvuso, evamevaṃ āvuso”ti. Veyyākaraṇehipi appaṭikkositā",
  "anya-e0803n:830_4": "anumatā sampaṭicchitā “evamevaṃ bhante, evamevaṃ bhante”ti. Evaṃ sabbehipi tehi pubbācariyehi",
  "anya-e0803n:830_5": "abbhanumoditā appaṭikkositā.",
  "anya-e0803n:831_0": "Yasmā hi kātantakaccāyanāni aññamaññaṃ visadisavibhattikkamānipi antarena kiñci visesaṃ",
  "anya-e0803n:831_1": "niruttiyaṃ vuttātītādikālavibhāgavasenekajjhaṃ saṃsandanti samenti, tasmā niruttinayaññeva",
  "anya-e0803n:831_2": "sārato gahetvā pañcamīsattamīvibhattīnaṃ anvatthasaññāparikappane amhākaṃ ruci pubbācariyehi",
  "anya-e0803n:831_3": "abbhanumoditā appaṭikkositā, tasmā eva yo koci imaṃ vādaṃ madditvā aññaṃ vādaṃ patiṭṭhāpetuṃ",
  "anya-e0803n:831_4": "sakkhissatīti netaṃ ṭhānaṃ vijjati. Ayañhi nayo atīva sukhumo duddaso ca paramāṇuriva,",
  "anya-e0803n:831_5": "dukkhogāḷho ca mahāgahanamiva, atigambhīro ca mahāsamuddo viya, tasmā imissaṃ saddanītiyaṃ",
  "anya-e0803n:831_6": "saddhāsampannehi kulaputtehi sāsanopakāratthaṃ yogo suṭṭhu karaṇīyo. Tathā hi idha",
  "anya-e0803n:831_7": "katayogehi nāmākhyātādīsu catūsu padesu uppannavādā paravādino jitāva honti.",
  "anya-e0803n:832": "Muninā munināgena, duṭṭhā pabbajitā jitā;",
  "anya-e0803n:833": "Yathā yathā asaddhamma-pūraṇā pūraṇādayo.",
  "anya-e0803n:834": "Tathā tathāgatādāyā-nugāyaṃ saddanītiyaṃ;",
  "anya-e0803n:835": "Katayogehipi jitā, savanti paravādinoti.",
  "anya-e0803n:836": "Ayaṃ pañcamīsattamīnaṃ paṭipāṭiṭṭhapane pakaraṇasaṃsandanā.",
  "anya-e0803n:837_0": "Atha vattamānādīnaṃ vacanatthaṃ kathayāma – tattha vattamānāti kenaṭṭhena vattamānā?",
  "anya-e0803n:837_1": "Vattamānakālavacanaṭṭhena. Paccuppannabhāvena hi vattatīti vattamāno, paccuppannakriyāsaṅkhāto",
  "anya-e0803n:837_2": "kālo. Tabbācakavasena vattamāno kālo etissā atthīti ayaṃ ti antiādivibhatti vattamānā.",
  "anya-e0803n:837_3": "Tathā hi “gacchati devadatto”ti ettha devadattassa paccuppannaṃ gamanakriyaṃ vibhattibhūto",
  "anya-e0803n:837_4": "tisaddoyeva vadati, tasmā tabbācakavasena vattamāno kālo etissā atthīti vattamānāti",
  "anya-e0803n:837_5": "vuccati. Pañcamīti kenaṭṭhena pañcamī? Pañcamaṃ vattamānaṭṭhānaṃ gamanaṭṭhena, pañcannañca",
  "anya-e0803n:837_6": "saṅkhyānaṃ pūraṇaṭṭhena. Tathā hi niyogā atītānāgatapaccuppannakālikānaṃ parokkhāhiyyattanajjatanībhavissantīvattamānāsaṅkhātānaṃ",
  "anya-e0803n:837_7": "pañcannaṃ vibhattīnamantare pañcamībhūtāya vattamānāya sayampi paccuppannakālikabhāvena",
  "anya-e0803n:837_8": "samānaṭṭhānattā pañcamaṃ vattamānaṭṭhānaṃ gacchatīti pañcamī. Yathā nadantī gacchatīti",
  "anya-e0803n:837_9": "nadī. Tathā niyogā atītānāgatakālikā parokkhāhiyyattanajjatanībhavissantīsaṅkhātā",
  "anya-e0803n:837_10": "catasso vibhattiyo upādāya sayampi vattamānāvibhatti viya pañcannaṃ saṅkhyānaṃ pūraṇīti",
  "anya-e0803n:837_11": "pañcamī. Sattamīti kenaṭṭhena sattamī? Sattannaṃ saṅkhyānaṃ pūraṇaṭṭhena. Tathā hi",
  "anya-e0803n:837_12": "atītānāgatapaccuppannakālikā parokkhāhiyyattanajjatanībhavissantīvattamānāpañcamīsaṅkhātā",
  "anya-e0803n:837_13": "cha vibhattiyo upādāya sayampi paccuppannakālikā hutvā sattannaṃ saṅkhyānaṃ pūraṇīti sattamī.",
  "anya-e0803n:838_0": "Parokkhāti kenaṭṭhena parokkhā? Parokkhe bhavāti atthena. Tathā hi cakkhādindriyasaṅkhātassa",
  "anya-e0803n:838_1": "akkhassa paro tirobhāvo parokkhaṃ, tabbācakabhāvena parokkhe bhavāti parokkhā. Hiyyattanīti",
  "anya-e0803n:838_2": "kenaṭṭhena hiyyattanī? Hiyyo pabhuti atīte kāle bhavā tabbācakabhāvenāti atthena.",
  "anya-e0803n:838_3": "Ajjatanīti kenaṭṭhena ajjatanī? Ajja pabhuti atīte kāle bhavā tabbācakabhāvenāti",
  "anya-e0803n:838_4": "atthena. Bhavissantīti kenaṭṭhena bhavissantī? “Evaṃ anāgate bhavissatī”ti atthaṃ",
  "anya-e0803n:838_5": "pakāsentī eti gacchatīti atthena. Kālātipattīti kenaṭṭhena kālātipatti? Kālassātipatanavacanaṭṭhena.",
  "anya-e0803n:838_6": "Tathā hi kālassa atipatanaṃ accayo atikkamitvā pavatti kālātipatti, labhitabbassa",
  "anya-e0803n:838_7": "atthassa nipphattirahitaṃ kriyātikkamanaṃ. Kāloti cettha kriyā adhippetā. Karaṇaṃ",
  "anya-e0803n:838_8": "kāro, kāro eva kālo rakārassa lakāraṃ katvā uccāraṇavasena. Ayaṃ pana vibhatti tabbācakattā",
  "anya-e0803n:838_9": "kālātipattīti. Ayaṃ pana vattamānādīnaṃ vacanatthavibhāvanā.",
  "anya-e0803n:839": "Vippakiṇṇavividhanaye, saṃkiṇṇalakkhaṇadharavarasāsane;",
  "anya-e0803n:840": "Sumatimativaḍḍhanatthaṃ, kathito pakiṇṇakavinicchayo.",
  "anya-e0803n:841": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:842": "Kosallatthāya kate saddanītippakaraṇe",
  "anya-e0803n:843": "Pakiṇṇakavinicchayo nāma",
  "anya-e0803n:844": "Tatiyo paricchedo.",
  "anya-e0803n:845": "4. Bhūdhātumayanāmikarūpavibhāga",
  "anya-e0803n:846": "“Bhū sattāya”nti dhātussa, rūpamākhyātasaññitaṃ;",
  "anya-e0803n:847": "Tyādyantaṃ lapitaṃ nāna-ppakārehi anākulaṃ.",
  "anya-e0803n:848": "Syādyantaṃ, dāni tasseva, rūpaṃ nāmikasavhayaṃ;",
  "anya-e0803n:849": "Bhāsissaṃ bhāsitatthesu, paṭubhāvāya sotunaṃ.",
  "anya-e0803n:850": "Yadatthe’ttani nāmeti, para’matthesu vā sayaṃ;",
  "anya-e0803n:851": "Namatīti tadāhaṃsu, nāmaṃ iti vibhāvino.",
  "anya-e0803n:852": "Nāmaṃ nāmikamiccatra, ekamevetthato bhave;",
  "anya-e0803n:853": "Tadevaṃ nāmikaṃ ñe yyaṃ, saliṅgaṃ savibhattikaṃ.",
  "anya-e0803n:854": "Satvābhidhānaṃ liṅganti, itthipumanapuṃsakaṃ;",
  "anya-e0803n:855": "Vibhattītidha satteva, tattha caṭṭha pavuccare.",
  "anya-e0803n:856": "Paṭhamā dutiyā tatiyā, catutthī pañcamī tathā;",
  "anya-e0803n:857": "Chaṭṭhī ca sattamī cāti, honti satta vibhattiyo.",
  "anya-e0803n:858": "Liṅgatthe paṭhamā sāyaṃ, bhinnā dvedhā siyo iti;",
  "anya-e0803n:859": "Kammatthe dutiyā sāpi, bhinnā aṃ yo iti dvidhā.",
  "anya-e0803n:860": "Karaṇe tatiyā sāpi, bhinnā nā hi iti dvidhā;",
  "anya-e0803n:861": "Sampadāne catutthī sā, bhinnā dvedhā sa naṃ iti.",
  "anya-e0803n:862": "Apādāne pañcamī sā, bhinnā dvedhā smā hi iti;",
  "anya-e0803n:863": "Chaṭṭhī sāmimhi sā cāpi, bhinnā dvedhā sa naṃ iti.",
  "anya-e0803n:864": "Okāse sattamī sāpi, bhinnā dvedhā smiṃsu iti;",
  "anya-e0803n:865": "Āmantanaṭṭhamī sāyaṃ, siyoyevāti cuddasa.",
  "anya-e0803n:866": "Vacanadvayasaṃyuttā, ekekā tā vibhattiyo;",
  "anya-e0803n:867": "Satvamitiha viññeyyo, attho so dabbasaññito.",
  "anya-e0803n:868": "Yo karotisa kattātu, taṃ kammaṃ yaṃ karoti vā;",
  "anya-e0803n:869": "Kubbate yena vā tantu, karaṇaṃ iti saññitaṃ.",
  "anya-e0803n:870": "Deti rocati vā yassa, sampadānanti taṃ mataṃ;",
  "anya-e0803n:871": "Yatopeti bhayaṃ vā taṃ, apādānanti kittitaṃ.",
  "anya-e0803n:872": "Yassāyatto samūhovā, taṃ ve sāmīti desitaṃ;",
  "anya-e0803n:873": "Yasmiṃ karoti kiriyaṃ, tadokāsanti sadditaṃ.",
  "anya-e0803n:874": "Yadālapati taṃ vatthu, āmantanamudīritaṃ;",
  "anya-e0803n:875": "Saddenābhimukhīkāro, vijjamānassa vā pana.",
  "anya-e0803n:876": "Vinā ālapanatthaṃ liṅgatthādīsu paṭhamādivibhattuppatti upalakkhaṇavasena vuttāti daṭṭhabbaṃ.",
  "anya-e0803n:877_0": "Idamettha niruttilakkhaṇaṃ daṭṭhabbaṃ – paccattavacane paṭhamā vibhatti bhavati,",
  "anya-e0803n:877_1": "upayogavacane dutiyā vibhatti bhavati, karaṇavacane tatiyā vibhatti bhavati, sampadānavacane",
  "anya-e0803n:877_2": "catutthī vibhatti bhavati, nissakkavacane pañcamī vibhatti bhavati, sāmivacane chaṭṭhī",
  "anya-e0803n:877_3": "vibhatti bhavati, bhummavacane sattamī vibhatti bhavati, āmantanavacane aṭṭhamī vibhatti",
  "anya-e0803n:877_4": "bhavati. Tatruddānaṃ –",
  "anya-e0803n:878": "Paccattamupayogañca, karaṇaṃ sampadāniyaṃ;",
  "anya-e0803n:879": "Nissakkaṃ sāmivacanaṃ, bhummamālapanaṭṭhamaṃ.",
  "anya-e0803n:880_0": "Tatra paccattavacanaṃ nāma tividhaliṅgavavatthānagatānaṃ itthipumanapuṃsakānaṃ paccattasabhāvaniddesattho.",
  "anya-e0803n:880_1": "Upayogavacanaṃ nāma yo yaṃ karoti, tena tadupayuttaparidīpanattho. Karaṇavacanaṃ",
  "anya-e0803n:880_2": "nāma tajjāpakatanibbattakaparidīpanattho. Sampadānavacanaṃ nāma tappadānaparidīpanattho.",
  "anya-e0803n:880_3": "Nissakkavacanaṃ nāma tannissaṭatadapagamaparidīpanattho. Sāmivacanaṃ nāma tadissaraparidīpanattho.",
  "anya-e0803n:880_4": "Bhummavacanaṃ nāma tappatiṭṭhāparidīpanattho. Āmantanavacanaṃ nāma tadāmantanaparidīpanattho.",
  "anya-e0803n:880_5": "Evaṃ ñatvā payogāni asammuyhantena yojetabbāni.",
  "anya-e0803n:881_0": "Bhūto, bhāvako, bhavo, abhavo, bhāvo, abhāvo, sabhāvo, sabbhāvo, sambhavo, pabhavo,",
  "anya-e0803n:881_1": "pabhāvo, anubhavo, ānubhāvo, parābhavo, vibhavo, pātubhāvo, āvibhāvo, tirobhāvo,",
  "anya-e0803n:881_2": "vinābhāvo, sotthibhāvo, atthibhāvo, natthibhāvoti okārantapulliṅgaṃ.",
  "anya-e0803n:882": "Abhibhavitā, paribhavitā, anubhavitā, samanubhavitā, bhāvitā, paccanubhavitāti ākārantapulliṅgaṃ.",
  "anya-e0803n:883": "Bhavaṃ, parābhavaṃ, paribhavaṃ, abhibhavaṃ, anubhavaṃ, samanubhavaṃ, paccanubhavaṃ, pabhavaṃ, appabhavanti niggahītantapulliṅgaṃ.",
  "anya-e0803n:884": "Dhanabhūti, siribhūti, sotthibhūti, suvatthibhūtīti ikārantapulliṅgaṃ.",
  "anya-e0803n:885": "Bhāvī, vibhāvī, sambhāvī, paribhāvīti īkārantapulliṅgaṃ.",
  "anya-e0803n:886_0": "Sayambhū, pabhū, abhibhū, vibhū, adhibhū, patibhū, gotrabhū, vatrabhū, parābhibhū,",
  "anya-e0803n:886_1": "rūpābhibhū, saddābhibhū, gandhābhibhū, rasābhibhū, phoṭṭhabbābhibhū, dhammābhibhū,",
  "anya-e0803n:886_2": "sabbābhibhūti ūkārantapulliṅgaṃ.",
  "anya-e0803n:887": "Imānettha chabbidhāni pulliṅgāni bhūdhātumayāni uddiṭṭhāni.",
  "anya-e0803n:888_0": "Ukārantaṃ pulliṅgaṃtu bhūdhātumayamappasiddhaṃ, aññadhātumayaṃ panukārantapulliṅgaṃ",
  "anya-e0803n:888_1": "pasiddhaṃ “bhikkhu, hetu”iti. Tena saddhiṃ sattavidhāni pulliṅgāni honti, sabbānetāni",
  "anya-e0803n:888_2": "sabhāvatoyeva pulliṅgānīti daṭṭhabbāni. Ettha sattoti atthavācako bhūtasaddoyeva",
  "anya-e0803n:888_3": "niyogā pulliṅgantipi daṭṭhabbo.",
  "anya-e0803n:889_0": "Ye pana “yo dhammo bhūto, yā dhammajāti bhūtā, yaṃ dhammajātaṃ bhūta”nti evaṃ liṅgattaye",
  "anya-e0803n:889_1": "yojanārahattā aniyataliṅgā aññepi bhūtaparābhūtasambhūtasaddādayo sandissanti pāvacanavare,",
  "anya-e0803n:889_2": "tepi nānopasagganipātapadehi yojanavasena saddaracanāyaṃ sukhumatthaggahaṇe ca viññūnaṃ",
  "anya-e0803n:889_3": "kosallajananatthaṃ niyatapulliṅgesu pakkhipitvā dassessāma.",
  "anya-e0803n:890_0": "Seyyathidaṃ? Bhūto, parābhūto, sambhūto, vibhūto, pātubhūto, āvibhūto, tirobhūto,",
  "anya-e0803n:890_1": "vinābhūto, bhabbo, paribhūto, abhibhūto, adhibhūto, addhabhūto, anubhūto, samanubhūto,",
  "anya-e0803n:890_2": "paccanubhūto, bhāvito, sambhāvito, vibhāvito, paribhāvito, anuparibhūto, paribhavitabbo,",
  "anya-e0803n:890_3": "paribhotabbo, paribhavanīyo, abhibhavitabbo, abhibhotabbo, abhibhavanīyo, adhibhavitabbo,",
  "anya-e0803n:890_4": "adhibhotabbo, adhibhavanīyo, anubhavitabbo, anubhotabbo, anubhavanīyo, samanubhavitabbo,",
  "anya-e0803n:890_5": "samanubhotabbo, samanubhavanīyo, paccanubhavitabbo, paccanubhotabbo, paccanubhavanīyo,",
  "anya-e0803n:890_6": "bhāvetabbo, bhāvanīyo, sambhāvetabbo, sambhāvanīyo, vibhāvetabbo, vibhāvanīyo, paribhāvetabbo,",
  "anya-e0803n:890_7": "paribhāvanīyo, bhavamāno, vibhavamāno, paribhavamāno, abhibhavamāno, anubhavamāno,",
  "anya-e0803n:890_8": "samanubhavamāno, paccanubhavamāno, anubhonto, samanubhonto, paccanubhonto, sambhonto,",
  "anya-e0803n:890_9": "abhisambhonto, bhāvento, sambhāvento, vibhāvento, paribhāvento, paribhaviyamāno,",
  "anya-e0803n:890_10": "paribhuyyamāno, abhibhaviyamāno, abhibhūyamāno, anubhaviyamāno, anubhuyyamāno, samanubhaviyamāno,",
  "anya-e0803n:890_11": "samanubhuyyamāno, paccanubhaviyamāno, paccanubhuyyamānoti imāni niyatapulliṅgesu",
  "anya-e0803n:890_12": "pakkhittaliṅgāni. Evamokārantādivasena chabbidhāni pulliṅgāni bhūdhātumayāni pakāsitāni.",
  "anya-e0803n:890_13": "Ayaṃ tāva pulliṅgavasena udāharaṇuddeso.",
  "anya-e0803n:891": "Bhāvikā, bhāvanā, vibhāvanā, sambhāvanā, paribhāvanāti ākārantaitthiliṅgaṃ.",
  "anya-e0803n:892": "Bhūmi, bhūti, vibhūti. Ikārantaitthiliṅgaṃ.",
  "anya-e0803n:893_0": "Bhūrī, bhūtī, bhotī, vibhāvinī, parivibhāvinī, sambhāvinī, pātubhavantī, pātubhontī,",
  "anya-e0803n:893_1": "paribhavantī, paribhontī, abhibhavantī, abhibhontī, adhibhavantī, adhibhontī, anubhavantī,",
  "anya-e0803n:893_2": "anubhontī, samanubhavantī, samanubhontī, paccanubhavantī, paccanubhontī, abhisambhavantī,",
  "anya-e0803n:893_3": "abhisambhontīti īkārantaitthiliṅgaṃ.",
  "anya-e0803n:894": "Bhū, abhū. Ūkārantaitthiliṅgaṃ.",
  "anya-e0803n:895": "Imānettha catubbidhāni itthiliṅgāni bhūdhātumayāni uddiṭṭhāni.",
  "anya-e0803n:896_0": "Ukārantitthiliṅgaṃ bhūdhātumayamappasiddhaṃ, aññadhātumayaṃ pana ukārantitthiliṅgaṃ",
  "anya-e0803n:896_1": "pasiddhaṃ “dhātu, dhenu”iti. Tena saddhiṃ pañcavidhāni itthiliṅgāni honti, okārantassa",
  "anya-e0803n:896_2": "vā gosaddassa itthiliṅgabhāve tena saddhiṃ chabbidhānipi honti, sabbānetāni sabhāvatoyevitthiliṅgānīti",
  "anya-e0803n:896_3": "daṭṭhabbāni. Etthāpi aniyataliṅgā bhūtaparābhūtasambhūtasaddādayo itthiliṅgavasena yujjante.",
  "anya-e0803n:897_0": "Kathaṃ? Bhūtā, parābhūtā, sambhūtāti sabbaṃ vitthārato gahetabbaṃ “anubhonto samanubhonto”tiādīni",
  "anya-e0803n:897_1": "nava padāni vajjetvā. Tāni hi īkārantavasena yojitāni. Imāni niyataliṅgesu pakkhittaliṅgāni.",
  "anya-e0803n:897_2": "Evaṃ ākārantādivasena catubbidhāni itthiliṅgāni bhūdhātumayāni pakāsitāni. Ayaṃ itthiliṅgavasena udāharaṇuddeso.",
  "anya-e0803n:898_0": "Bhūtaṃ, mahābhūtaṃ, bhavittaṃ, bhūnaṃ, bhavanaṃ, parābhavanaṃ, sambhavanaṃ, vibhavanaṃ,",
  "anya-e0803n:898_1": "pātubhavanaṃ, āvibhavanaṃ, tirobhavanaṃ, vinābhavanaṃ, sotthibhavanaṃ, paribhavanaṃ,",
  "anya-e0803n:898_2": "abhibhavanaṃ, adhibhavanaṃ, anubhavanaṃ, samanubhavanaṃ, paccanubhavananti niggahītantanapuṃsakaliṅgaṃ.",
  "anya-e0803n:899": "Atthavibhāvi, dhammavibhāvi. Ikārantanapuṃsakaliṅgaṃ.",
  "anya-e0803n:900": "Gotrabhu, cittasahabhu, nacittasahabhu. Ukārantanapuṃsakaliṅgaṃ.",
  "anya-e0803n:901_0": "Sabbānetāni sabhāvatoyeva napuṃsakaliṅgānīti daṭṭhabbāni. Ettha sattabhūtarūpavācako",
  "anya-e0803n:901_1": "bhūtasaddoyeva niyogā napuṃsakaliṅgotipi daṭṭhabbaṃ. Etthāpi aniyataliṅgā bhūta parābhūta",
  "anya-e0803n:901_2": "sambhūtasaddādayo napuṃsakaliṅgavasena yujjante.",
  "anya-e0803n:902_0": "Kathaṃ? Bhūtaṃ, parābhūtaṃ, sambhūtaṃ, vibhūtaṃ. Peyyālo. Samanubhavamānaṃ, paccanubhavamānaṃ,",
  "anya-e0803n:902_1": "anubhontaṃ, anubhavantaṃ, samanubhontaṃ, samanubhavantaṃ, paccanubhontaṃ, paccanubhavantaṃ,",
  "anya-e0803n:902_2": "sambhontaṃ, sambhavantaṃ, abhisambhontaṃ, abhisambhavantaṃ, pātubhontaṃ, pātubhavantaṃ,",
  "anya-e0803n:902_3": "paribhontaṃ, paribhavantaṃ, abhibhontaṃ, abhibhavantaṃ, adhibhontaṃ, adhibhavantaṃ,",
  "anya-e0803n:902_4": "bhāventaṃ, sambhāventaṃ, vibhāventaṃ, paribhāventaṃ, paribhāviyamānaṃ, paribhuyyamānaṃ,",
  "anya-e0803n:902_5": "peyyālo. Paccanubhaviyamānaṃ, paccanubhuyyamānanti imāni niyatanapuṃsakaliṅgesu pakkhittaliṅgāni.",
  "anya-e0803n:902_6": "Evaṃ niggahītantādivasena tividhāni napuṃsakaliṅgāni bhūdhātumayāni pakāsitāni. Ayaṃ",
  "anya-e0803n:902_7": "napuṃsakaliṅgavasena udāharaṇuddeso, evaṃ pulliṅgādivasena liṅgattayaṃ bhūdhātumayamuddiṭṭhaṃ.",
  "anya-e0803n:903": "Ettha me appasiddhāti, ye ye saddā pakāsitā;",
  "anya-e0803n:904": "Te te pāḷippadesesu, maggitabbā vibhāvinā.",
  "anya-e0803n:905": "O, ā, bindu, i, ī, u, ū-antime sattadhā ṭhitā;",
  "anya-e0803n:906": "Ñe yyā pulliṅgabhedāti, niruttaññūhi bhāsitā.",
  "anya-e0803n:907": "Ā ivaṇṇo cuvaṇṇo ca, pañca antā sarūpato;",
  "anya-e0803n:908": "Itthibhedāti viññeyyā, okārantena chāpi vā.",
  "anya-e0803n:909": "Bindu, i, u-ime antā, tayo ñeyyā vibhāvinā;",
  "anya-e0803n:910": "Napuṃsakappabhedāti, niruttaññūhi bhāsitā.",
  "anya-e0803n:911": "Antā satteva pulliṅge, itthiyaṃ pañca vā cha vā;",
  "anya-e0803n:912": "Napuṃsake tayo evaṃ, dasa pañcahi chabbidhā.",
  "anya-e0803n:913_0": "Yasmā panettha “bhūto”tiādayo saddā nibbacanābhidheyyakathanatthasādhakavacanapariyāyavacanatthuddhāravasena",
  "anya-e0803n:913_1": "vuccamānā pākaṭā honti suviññeyyā ca, tasmā imesaṃ nibbacanādīni yathāsambhavaṃ vakkhāma",
  "anya-e0803n:913_2": "viññūnaṃ tuṭṭhijananatthañceva sotārānamatthesu paṭutarabuddhipaṭilābhāya ca. Tatra",
  "anya-e0803n:913_3": "bhūtoti khandhapātubhāvena bhavatīti bhūto, idaṃ tāva nibbacanaṃ. “Bhūto”ti sabbasaṅgāhakavasena",
  "anya-e0803n:913_4": "satto vuccati, idamabhidheyyakathanaṃ. “Yo ca kālaghaso bhūto. Sabbeva nikkhipissanti,",
  "anya-e0803n:913_5": "bhūtā loke samussaya”nti ca idametassa atthassa sādhakavacanaṃ. Atha vā bhūtoti evaṃnāmako",
  "anya-e0803n:913_6": "amanussajātiyo sattaviseso, idamabhidheyyakathanaṃ. “Bhūtavijjā, bhūtavejjo, bhūtaviggahito”ti",
  "anya-e0803n:913_7": "ca idametassa atthassa sādhakavacanaṃ. Yañca pana “satto macco pajā”tiādikaṃ tattha",
  "anya-e0803n:913_8": "tattha āgataṃ vacanaṃ, idaṃ sattoti atthavācakassa bhūtasaddassa pariyāyavacanaṃ.",
  "anya-e0803n:913_9": "Yañca niddesapāḷiyaṃ “maccoti satto naro mānavo poso puggalo jīvo jagu jantu hindagu",
  "anya-e0803n:913_10": "manujo”ti āgataṃ, idampi pariyāyavacanameva. Tāni sabbāni piṇḍetvā vuccante –",
  "anya-e0803n:914": "Satto macco jano bhūto, pāṇo hindagu puggalo;",
  "anya-e0803n:915": "Jantu jīvo jagu yakkho, pāṇī dehī tathāgato.",
  "anya-e0803n:916": "Sattavo mātiyo loko, manujo mānavo naro;",
  "anya-e0803n:917": "Poso sarīrīti pume, bhūtamiti napuṃsake.",
  "anya-e0803n:918": "Pajāti itthiyaṃ vutto, liṅgato, na ca atthato;",
  "anya-e0803n:919": "Evaṃ tiliṅgikā honti, saddā sattābhidhānakā.",
  "anya-e0803n:920": "Yo so jaṅghāya ulati, so satto jaṅghalo idha;",
  "anya-e0803n:921": "Pāṇadehābhidhānehi, sattanāmaṃ papañcitaṃ.",
  "anya-e0803n:922_0": "Imasmiṃ pakaraṇe “pariyāyavacana”nti ca “abhidhāna”nti ca “saṅkhā”tiādīni ca ekatthāni",
  "anya-e0803n:922_1": "adhippetāni, atthuddhāravasena pana bhūtasaddo pañcakkhandhāmanussadhātusassatavijjamānakhīṇāsavasattarukkhādīsu",
  "anya-e0803n:922_2": "dissati, tappayogo upari atthattikavibhāge āvibhavissati. Bhāvakoti bhāvetīti bhāvako,",
  "anya-e0803n:922_3": "idaṃ nibbacanaṃ. Yo bhāvanaṃ karoti, so bhāvako. Idamabhidheyyakathanaṃ. “Bhāvako",
  "anya-e0803n:922_4": "nipako dhīro”ti idametassa atthassa sādhakavacanaṃ. “Bhāvako bhāvanāpasuto bhāvanāpayutto",
  "anya-e0803n:922_5": "bhāvanāsampanno”ti idaṃ pariyāyavacanaṃ. Imāni “bhūto bhāvako”ti dve padāni suddhakattuhetukattuvasena",
  "anya-e0803n:922_6": "vuttānīti. Ito paraṃ nayānusārena suviññeyyattā “idaṃ nibbacana”nti ca ādīni avatvā",
  "anya-e0803n:922_7": "katthaci atthasādhakavacanaṃ pariyāyavacanaṃ atthuddhārañca yathārahaṃ dassessāma.",
  "anya-e0803n:922_8": "Tesu hi sabbattha dassitesu ganthavitthāro siyā, tasmā yesamattho uttāno, tesampi",
  "anya-e0803n:922_9": "padānamabhidheyyaṃ na kathessāma, nibbacanamattameva nesaṃ kathessāma. Yesaṃ pana",
  "anya-e0803n:922_10": "gambhīro attho, tesamabhidheyyaṃ kathessāma.",
  "anya-e0803n:923_0": "Bhavanaṃ bhavo, bhavo vuccati vuddhi. Bhūsaddassa atthātisayayogato vaḍḍhanepi dissamānattā",
  "anya-e0803n:923_1": "bhavanaṃ vaḍḍhananti katvā. “Bhavo ca rañño abhavo ca rañño”ti idaṃ vuddhiatthassa",
  "anya-e0803n:923_2": "sādhakaṃ vacanaṃ. Atha vā bhavoti vuccati sassataṃ. “Sassato attā ca loko cā”ti hi",
  "anya-e0803n:923_3": "sassatavasena pavattā diṭṭhi sassatadiṭṭhi, tasmā bhavadiṭṭhī”ti idametassatthassa",
  "anya-e0803n:923_4": "sādhakaṃ vacanaṃ. Tathā bhavoti bhavadiṭṭhi, bhavati sassataṃ tiṭṭhatīti pavattanato",
  "anya-e0803n:923_5": "sassatadiṭṭhi bhavadiṭṭhi nāma. Bhavadiṭṭhi hi uttarapadalopena bhavoti vuccati.",
  "anya-e0803n:923_6": "“Bhavena bhavassa vippamokkhamāhaṃsū”ti idametassatthassa sādhakaṃ vacanaṃ. Etthāyaṃ",
  "anya-e0803n:923_7": "pāḷivacanattho – ekacce samaṇā vā brāhmaṇā vā bhavadiṭṭhiyā vā kāmabhavādinā vā sabbabhavato",
  "anya-e0803n:923_8": "vimuttiṃ saṃsāravisuddhiṃ kathayiṃsūti. Atha vā bhavanti vaḍḍhanti sattā etenāti",
  "anya-e0803n:923_9": "bhavoti atthena sampattipuññāni bhavoti ca vuccanti. “Itibhavābhavatañca vītivatto”ti",
  "anya-e0803n:923_10": "idametassatthassa sādhakaṃ vacanaṃ. Ettha panāyaṃ pāḷivacanattho – bhavoti sampatti,",
  "anya-e0803n:923_11": "abhavoti vipatti. Tathā bhavoti vuddhi, abhavoti hāni. Bhavoti sassataṃ, abhavoti",
  "anya-e0803n:923_12": "ucchedo. Bhavoti puññaṃ, abhavoti pāpaṃ, taṃ sabbaṃ vītivattoti.",
  "anya-e0803n:924_0": "Sahokāsā khandhāpi bhavo. “Kāmabhavo rūpabhavo” iccevamādi etassatthassa sādhakaṃ",
  "anya-e0803n:924_1": "vacanaṃ. Ettha pana khandhā “yo paññāyati, so sarūpaṃ labhatī”ti katvā “bhavati avijjātaṇhādisamudayā",
  "anya-e0803n:924_2": "nirantaraṃ samudetī”ti atthena vā “bhavā”ti vuccanti. Okāso pana “bhavanti jāyanti",
  "anya-e0803n:924_3": "ettha sattā nāmarūpadhammā cā”ti atthena “bhavo”ti. Apica kammabhavopi bhavo, upapattibhavopi",
  "anya-e0803n:924_4": "bhavo. “Upādānapaccayā bhavo duvidhena atthi kammabhavo, atthi upapattibhavo”ti idametassatthassa",
  "anya-e0803n:924_5": "sādhakaṃ vacanaṃ. Tattha kammameva bhavo kammabhavo. Tathā upapatti eva bhavo upapattibhavo.",
  "anya-e0803n:924_6": "Etthūpapatti bhavatīti bhavo, kammaṃ pana yathā sukhakāraṇattā “sukho buddhānamuppādo”ti",
  "anya-e0803n:924_7": "vutto. Evaṃ bhavakāraṇattā phalavohārena bhavoti daṭṭhabbaṃ. Atha vā bhāvanalakkhaṇattā",
  "anya-e0803n:924_8": "bhāvetīti bhavo. Kiṃ bhāveti? Upapattiṃ. Iti upapattiṃ bhāvetīti bhavoti vuccati.",
  "anya-e0803n:924_9": "Bhāvetītimassa ca nibbattetīti hetukattuvasenattho. Atha vā “bhavapaccayā jātī”ti",
  "anya-e0803n:924_10": "vacanato bhavati etenāti bhavoti kammabhavo vuccati.",
  "anya-e0803n:925": "“Khandhānañca paṭipāṭi, dhātuāyatanāna ca;",
  "anya-e0803n:926": "Abbocchinnaṃ vattamānā, saṃsāroti pavuccatī”ti",
  "anya-e0803n:927_0": "Vuttalakkhaṇo saṃsāropi bhavo. “Bhave dukkhaṃ bhavadukkhaṃ, bhave saṃsaranto”ti imānetassatthassa",
  "anya-e0803n:927_1": "sādhakāni vacanāni. Tatra kenaṭṭhena saṃsāro bhavoti kathīyati? Bhavati ettha sattasammuti",
  "anya-e0803n:927_2": "khandhādipaṭipāṭisaṅkhāte dhammapuñjasminti atthena. Idaṃ bhavasaddassa bhāvakattukaraṇādhikaraṇasādhanavasenatthakathanaṃ.",
  "anya-e0803n:928": "Ettha bhavasaddassa atthuddhāraṃ vadāma –",
  "anya-e0803n:929": "Vuddhisampattipuññāni, khandhā sokāsasaññitā;",
  "anya-e0803n:930": "Saṃsāro sassatañcetaṃ, bhavasaddena sadditaṃ.",
  "anya-e0803n:931": "Bhavataṇhā bhavadiṭṭhi, upapattibhavo tathā;",
  "anya-e0803n:932": "Kammabhavo ca sabbantaṃ, bhavasaddena sadditaṃ.",
  "anya-e0803n:933": "Bhavataṇhābhavadiṭṭhi-dvayaṃ katthaci pāḷiyaṃ;",
  "anya-e0803n:934": "Uttarapadalopena, bhavasaddena sadditaṃ.",
  "anya-e0803n:935": "Abhavoti na bhavo abhavo.",
  "anya-e0803n:936": "Vipatti hāni ucchedo, pāpañceva catubbidhā;",
  "anya-e0803n:937": "Ime abhavasaddena, atthā vuccanti sāsane.",
  "anya-e0803n:938_0": "Bhāvoti ajjhāsayo, yo “adhippāyo”tipi vuccati. “Thīnaṃbhāvo durājāno. Nāmacco rājabhariyāsu,",
  "anya-e0803n:938_1": "bhāvaṃ kubbetha paṇḍito. Hadayaṅgatabhāvaṃ pakāsetī”ti evamādi etassatthassa sādhakaṃ",
  "anya-e0803n:938_2": "vacanaṃ. Apica vatthudhammopi bhāvo. “Bhāvasaṅketasiddhīna”nti idametassatthassa",
  "anya-e0803n:938_3": "sādhakaṃ vacanaṃ, cittampi bhāvo. “Accāhitaṃ kammaṃ karosi luddaṃ, bhāve ca te kusalaṃ",
  "anya-e0803n:938_4": "natthi kiñcī”ti idametassatthassa sādhakaṃ vacanaṃ. Kriyāpibhāvo. “Bhāvalakkhaṇaṃ",
  "anya-e0803n:938_5": "bhāvasattamī”ti ca idametassatthassa sādhakaṃ vacanaṃ. Apica bhāvoti sattavevacananti",
  "anya-e0803n:938_6": "bhaṇanti, dhātu vā etaṃ adhivacanaṃ. Tattha ajjhāsayo ca vatthudhammo ca cittañca",
  "anya-e0803n:938_7": "satto cāti ime bhavatīti bhāvo. Tathā pana bhāvetīti bhāvo, kriyā tu bhavananti bhāvo.",
  "anya-e0803n:938_8": "Sā ca bhavanagamanapacanādivasenānekavidhā. Apica bhāvarūpampi bhāvo, yaṃ itthibhāvo",
  "anya-e0803n:938_9": "pumbhāvo itthindriyanti ca vuccati. Tatrāyaṃ vacanattho – “itthī”ti vā “puriso”ti",
  "anya-e0803n:938_10": "vā bhavati etena cittaṃ abhidhānañcāti bhāvo.",
  "anya-e0803n:939": "Nattanomatiyā etaṃ, nibbacanamudāhaṭaṃ;",
  "anya-e0803n:940": "Pubbācariyasīhānaṃ, mataṃ nissāya māhaṭaṃ.",
  "anya-e0803n:941_0": "Vuttañhetaṃ porāṇehi “itthiyā bhāvo itthibhāvo, itthīti vā bhavati etena cittaṃ abhidhānañcāti",
  "anya-e0803n:941_1": "itthibhāvo”ti, tasmā pumbhāvoti etthāpi pumassa bhāvo pumbhāvo, pumāti vā bhavati",
  "anya-e0803n:941_2": "etena cittaṃ abhidhānañcāti pumbhāvoti nibbacanaṃ samadhigantabbaṃ. Idaṃ bhāvasaddassa",
  "anya-e0803n:941_3": "kattubhāvakaraṇasādhanavasenatthakathanaṃ.",
  "anya-e0803n:942_0": "Abhāvoti na bhāvoti abhāvo, ko so? Suññatā natthitā. Sabhāvoti attano bhāvo sabhāvo,",
  "anya-e0803n:942_1": "attano pakati iccevattho. Atha vā sabhāvoti dhammānaṃ sati atthasambhave yo koci",
  "anya-e0803n:942_2": "sarūpaṃ labhati, tassa bhāvo lakkhaṇamiti saññito namanaruppanakakkhaḷaphusanādiākāro",
  "anya-e0803n:942_3": "iccevattho. “Sāmaññaṃ vā sabhāvo vā, dhammānaṃ lakkhaṇaṃ mata”nti idametassatthassa",
  "anya-e0803n:942_4": "sādhakaṃ vacanaṃ. Apica sabhāvoti salakkhaṇo paramatthadhammo. Kenaṭṭhena? Saha bhāvenāti",
  "anya-e0803n:942_5": "atthena. Sabbhāvoti sataṃ bhāvo sabbhāvo, sappurisadhammo iccevattho. Atha vā attano",
  "anya-e0803n:942_6": "bhāvo sabbhāvo. “Gāhāpayanti sabbhāva”nti idametassatthassa sādhakaṃ vacanaṃ. Saṃvijjamāno",
  "anya-e0803n:942_7": "vā bhāvo sabbhāvo. “Evaṃ gahaṇasabbhāvo”ti idametassatthassa sādhakaṃ vacanaṃ. Idaṃ",
  "anya-e0803n:942_8": "sabhāva sabbhāvasaddānaṃ bhāvasādhanavasenatthakathanaṃ.",
  "anya-e0803n:943_0": "Sambhavoti sambhavanaṃ sambhavo, sambhavanakriyā, yutti vā. Yutti hi sambhavoti vuccati",
  "anya-e0803n:943_1": "“sambhavo gahaṇassa kāraṇa”ntiādīsu. Atha vā sambhavati etasmāti sambhavo. Yato hi",
  "anya-e0803n:943_2": "yaṃ kiñci sambhavati, so sambhavo. Pabhavoti pabhavanaṃ pabhavo, acchinnatā, pabhavati",
  "anya-e0803n:943_3": "etasmāti vā pabhavo. Yato hi yaṃ kiñci pabhavati, so pabhavo. Ime pana sambhavapabhavasaddā",
  "anya-e0803n:943_4": "katthaci samānatthā katthaci bhinnatthāti veditabbā. Kathaṃ? Sambhavasaddo hi bhavanakriyampi",
  "anya-e0803n:943_5": "vadati yuttimpi paññattimpi sambhavarūpampi paccayatthampi, pabhavasaddo pana bhavanakriyampi",
  "anya-e0803n:943_6": "vadati nadippabhavampi paccayatthampi, tasmā paccayatthaṃ vajjetvā bhinnatthāti gahetabbā,",
  "anya-e0803n:943_7": "paccayatthena pana samānatthāti gahetabbā. Vuttañhetaṃ “paccayo hetu nidānaṃ kāraṇaṃ",
  "anya-e0803n:943_8": "sambhavo pabhavotiādi atthato ekaṃ, byañjanato nāna”nti.",
  "anya-e0803n:944": "“Mūlaṃ hetu nidānañca, sambhavo pabhavo tathā;",
  "anya-e0803n:945": "Samuṭṭhānāhārārammaṇaṃ, paccayo samudayena cā”ti",
  "anya-e0803n:946": "Ayampi gāthā etassatthassa sādhikā. Idaṃ sambhavapabhavasaddānaṃ bhāvāpādānasādhanavasenatthakathanaṃ.",
  "anya-e0803n:947_0": "Evamettha bhāvakattukammakaraṇāpādānādhikaraṇavasena cha sādhanāni pakāsitāni. Tāni",
  "anya-e0803n:947_1": "sampadānasādhanena sattavidhāni bhavanti, taṃ pana uttari āvibhavissati “dhanamassa",
  "anya-e0803n:947_2": "bhavatūti dhanabhūtī”tiādinā. Iccevaṃ kitakavasena sabbathāpi sattavidhāni sādhanāni",
  "anya-e0803n:947_3": "honti, yāni “kārakānī”tipi vuccati, ito aññaṃ sādhanaṃ natthi. Idha payogesvatthesu",
  "anya-e0803n:947_4": "ca viññūnaṃ pāṭavatthaṃ sādhananāmaṃ pakāsitaṃ. Tathā hi dunnikkhittasādhanehi padehi",
  "anya-e0803n:947_5": "yojitā saddappayogā dubbodhatthā honti, sunikkhittasādhanehi pana padehi yojitā subodhatthā",
  "anya-e0803n:947_6": "honti, tasmā payogāsādhanamūlakā, attho ca payogamūlako. Payogānurūpañhi aviparītaṃ",
  "anya-e0803n:947_7": "katvā atthaṃ kathanasīlā “yācitova bahulaṃ cīvaraṃ paribhuñjati, appaṃ ayācito”ti",
  "anya-e0803n:947_8": "evamādīsu sādhanavasena gahetabbesu atthesu, aññesu catthesu paṭutarabuddhino paṇḍitāyeva",
  "anya-e0803n:947_9": "ekantena bhagavato pariyattisāsanadharā nāma hontīti veditabbaṃ. Ito paraṃ nayānusārena",
  "anya-e0803n:947_10": "suviññeyyattā “idaṃ nāma sādhana”nti na vakkhāma, kevalamidha dassitesu payogesu",
  "anya-e0803n:947_11": "viññūnaṃ bahumānuppādanatthañceva vividhavicittapāḷigatike vividhatthasāre jinavaravacane",
  "anya-e0803n:947_12": "sotūnaṃ buddhivijambhanatthañca atthasādhakavacanāniyeva yathārahaṃ suttageyyaveyyākaraṇagāthādīsu",
  "anya-e0803n:947_13": "tato tato āharitvā dassessāma.",
  "anya-e0803n:948_0": "Pabhāvoti pakārato bhavatīti pabhāvo, soyamānubhāvoyeva. “Pabhāvaṃ te na passāmi,",
  "anya-e0803n:948_1": "yena tvaṃ mithilaṃ vaje”ti idametassatthassa sādhakaṃ vacanaṃ. Anubhavoti anubhavanaṃ",
  "anya-e0803n:948_2": "anubhavo, kiṃ taṃ? Paribhuñjanaṃ. Ānubhāvoti tejussāhamantapabhūsattiyo. “Tejasaṅkhato",
  "anya-e0803n:948_3": "ussāhamantapabhūsattisaṅkhāto vā mahanto ānubhāvo etassāti mahānubhāvo”ti idametassatthassa sādhakaṃ vacanaṃ.",
  "anya-e0803n:949": "Tejo ussāhamantā ca, pabhūsattīti pañcime;",
  "anya-e0803n:950": "Ānubhāvāti vuccanti, pabhāvāti ca te vade.",
  "anya-e0803n:951": "Tejādivācakattamhi, ānubhāvapadassa tu;",
  "anya-e0803n:952": "Atthanibbacanaṃ dhīro, yathāsambhavamuddise.",
  "anya-e0803n:953_0": "Atha vā ānubhāvoti anubhavitabbaphalaṃ. “Anubhavitabbassa phalassa mahantatāya mahānubhāvo”ti",
  "anya-e0803n:953_1": "idametassatthassa sādhakaṃ vacanaṃ. Parābhavoti parābhavanaṃ parābhavo, atha vā parābhavatīti",
  "anya-e0803n:953_2": "parābhavo. “Suvijāno parābhavo”ti idametassatthassa sādhakaṃ vacanaṃ. Apica “dhammadessī",
  "anya-e0803n:953_3": "parābhavo”ti pāṭhānurūpato parābhavissatīti parābhavoti anāgatakālavasenapi nibbacanaṃ",
  "anya-e0803n:953_4": "daṭṭhabbaṃ. Atha vā parābhavanti etenāti parābhavo. Kiṃ taṃ? Dhammadessitādi. “Paṭhamo",
  "anya-e0803n:953_5": "so parābhavo”ti idametassatthassa sādhakaṃ vacanaṃ. Vibhavoti nibbānaṃ. Tañhi bhavato",
  "anya-e0803n:953_6": "vigatattā bhavato vigatoti vibhavo, bhavassa ca taṃhetu vigatattā vigato bhavo etasmāti",
  "anya-e0803n:953_7": "vibhavo. Vibhavanti ucchijjanti vinassanti ito ariyadhanavilomakā kilesamahācorātipi",
  "anya-e0803n:953_8": "vibhavo. Vibhavasaddassa nibbānābhidhānatte “evaṃ bhave vijjamāne, vibhavo icchitabbako”ti",
  "anya-e0803n:953_9": "idamettha sādhakaṃ vacanaṃ. Imāni pana nibbānassa pariyāyavacanāni –",
  "anya-e0803n:954": "Nibbānaṃ vibhavo mokkho, nirodho amataṃ samaṃ;",
  "anya-e0803n:955": "Saṅkhārūpasamo dukkha-nirodho accuta’kkhayo.",
  "anya-e0803n:956": "Vivaṭṭa’makataṃ atthaṃ, santipada’masaṅkhataṃ;",
  "anya-e0803n:957": "Pāraṃ taṇhākkhayo dukkha-kkhayo saññojanakkhayo.",
  "anya-e0803n:958": "Yogakkhemo virāgo ca,",
  "anya-e0803n:959": "Lokanto ca bhavakkhayo;",
  "anya-e0803n:960": "Apavaggo visaṅkhāro,",
  "anya-e0803n:961": "Sabbhi suddhi visuddhi ca.",
  "anya-e0803n:962": "Vimutyā’pacayo mutti, nibbuti upadhikkhayo;",
  "anya-e0803n:963": "Santi asaṅkhatā dhātu, disā ca sabbatopabhaṃ.",
  "anya-e0803n:964": "Vināpetāni nāmāni, visesakapadaṃ idha;",
  "anya-e0803n:965": "Nibbānavācakānīti, sallakkheyya sumedhaso.",
  "anya-e0803n:966": "“Tāṇaṃ leṇa”ntiādīni-pekkhikāni bhavanti hi;",
  "anya-e0803n:967": "Visesakapadānanti, etthetāni pakāsaye.",
  "anya-e0803n:968": "Tāṇaṃ leṇa’marūpañca, santaṃ sacca’manālayaṃ;",
  "anya-e0803n:969": "Sududdasaṃ saraṇañca, parāyaṇa’manītikaṃ.",
  "anya-e0803n:970": "Anāsavaṃ dhuvaṃ niccaṃ, viññāṇa’manidassanaṃ;",
  "anya-e0803n:971": "Abyāpajjaṃ sivaṃ khemaṃ, nipuṇaṃ apalokikaṃ.",
  "anya-e0803n:972": "Ananta’makkharaṃ dīpo, accantaṃ kevalaṃ padaṃ;",
  "anya-e0803n:973": "Paṇītaṃ accutañcāti, bahudhāpi vibhāvaye.",
  "anya-e0803n:974": "Gotrabhūti padassatthaṃ, vadantehi garūhi tu;",
  "anya-e0803n:975": "Gottaṃ vuccati nibbāna-miti gottanti bhāsitaṃ.",
  "anya-e0803n:976_0": "Vibhavoti vā vināsasampattidhanucchedadiṭṭhiyopi vuccanti. Tattha vināso vibhavanaṃ",
  "anya-e0803n:976_1": "ucchijjanaṃ nassananti atthena vibhavo. “Vibhavo sabbadhammānaṃ, ittheke sato sattassa",
  "anya-e0803n:976_2": "ucchedaṃ vināsaṃ vibhavaṃ paññapentī”ti ca idametassatthassa sādhakaṃ vacanaṃ. Sampatti",
  "anya-e0803n:976_3": "pana visesato bhavatīti vibhavo. “Rañño sirivibhavaṃ daṭṭhukāmā”ti idametassatthassa",
  "anya-e0803n:976_4": "sādhakaṃ vacanaṃ. Dhanaṃ pana bhavanti vaḍḍhanti vuddhiṃ virūḷhiṃ vepullaṃ āpajjanti",
  "anya-e0803n:976_5": "sattā etenāti vibhavo. “Asītikoṭivibhavassa brāhmaṇassa putto hutvā nibbattī”ti idametassatthassa",
  "anya-e0803n:976_6": "sādhakaṃ vacanaṃ. Idaṃ pana pariyāyavacanaṃ –",
  "anya-e0803n:977": "Dhanaṃ saṃ vibhavo dabbaṃ, sāpateyyaṃ pariggaho;",
  "anya-e0803n:978": "Oḍḍaṃ bhaṇḍaṃ sakaṃ attho, iccete dhanavācakā.",
  "anya-e0803n:979_0": "Ucchedadiṭṭhi pana vibhavati ucchijjati “attā ca loko ca puna cutito uddhaṃ na jāyatī”ti",
  "anya-e0803n:979_1": "gahaṇato vibhavoti. “Vibhavataṇhā”ti idametassatthassa sādhakaṃ vacanaṃ. Vibhavataṇhāti",
  "anya-e0803n:979_2": "hi ucchedadiṭṭhisahagatāya taṇhāya nāmaṃ. Ettha atthuddhāro vuccati –",
  "anya-e0803n:980": "Dhananibbānasampatti-vināsucchedadiṭṭhiyo;",
  "anya-e0803n:981": "Vuttā vibhavasaddena, iti viññū vibhāvaye.",
  "anya-e0803n:982_0": "Pātubhāvoti pātubhavanaṃ pātubhāvo. Āvibhāvoti āvibhavanaṃ āvibhāvo, ubhinnametesaṃ",
  "anya-e0803n:982_1": "pākaṭatā iccevattho. Tirobhāvoti tirobhavanaṃ tirobhāvo, paṭicchannabhāvo. Vinābhāvoti",
  "anya-e0803n:982_2": "vinābhavanaṃ vinābhāvo, viyogo. Sotthibhāvoti sotthibhavanaṃ sotthibhāvo, suvatthibhāvo",
  "anya-e0803n:982_3": "sukhassa atthitā, atthato pana nibbhayatā nirupaddavatā eva. Atthibhāvoti atthitā",
  "anya-e0803n:982_4": "vijjamānatā avivittatā. Natthibhāvoti natthitā avijjamānatā vivittatā rittatā tucchatā",
  "anya-e0803n:982_5": "suññatā. Okārantapulliṅganiddeso.",
  "anya-e0803n:983_0": "Abhibhavatīti abhibhavitā, paraṃ abhibhavanto yo koci. Evaṃ paribhavitā, anubhavatīti",
  "anya-e0803n:983_1": "anubhavitā, sukhaṃ vā dukkhaṃ vā adukkhamasukhaṃ vā anubhavanto yo koci. Evaṃ samanubhavitā.",
  "anya-e0803n:983_2": "Paccanubhavitā, ettha pana yathā “amatassa dātā. Anuppannassa maggassa uppādetā”tiādīsu",
  "anya-e0803n:983_3": "“dātā”ti padānaṃ kattuvācakānaṃ “amatassā”tiādīhi padehi kammavācakehi chaṭṭhiyantehi",
  "anya-e0803n:983_4": "saddhiṃ yojanā dissati, tathā imesampi padānaṃ “paccāmittassa abhibhavitā”tiādinā",
  "anya-e0803n:983_5": "yojanā kātabbā. Evaṃ aññesampi evarūpānaṃ padānaṃ. Ākārantapulliṅganiddeso.",
  "anya-e0803n:984_0": "Bhavatīti bhavaṃ. Bhavissatīti vā bhavaṃ, vaḍḍhamāno puggalo. “Suvijāno bhavaṃ hoti,",
  "anya-e0803n:984_1": "suvijāno parābhavo. Dhammakāmo bhavaṃ hoti, dhammadessī parābhavo”ti idametassatthassa",
  "anya-e0803n:984_2": "sādhakaṃ vacanaṃ. Atha vā yena saddhiṃ katheti, so “bhava”nti vattabbo, “bhavaṃ kaccāyano.",
  "anya-e0803n:984_3": "Bhavaṃ ānando. Maññe bhavaṃ patthayati, rañño bhariyaṃ patibbata”ntiādīsu. Ettha",
  "anya-e0803n:984_4": "pana dhātuatthe ādaro na kātabbo, sammutiattheyevādaro kātabbo “saṅketavacanaṃ saccaṃ,",
  "anya-e0803n:984_5": "lokasammutikāraṇa”nti vacanato. Vohāravisayasmiñhi lokasammuti eva padhānā avilaṅghanīyā.",
  "anya-e0803n:984_6": "Parābhavatīti parābhavaṃ. Evaṃ paribhavaṃ. Abhibhavaṃ. Anubhavaṃ. Pabhavati pahoti",
  "anya-e0803n:984_7": "sakkotīti pabhavaṃ, pahonto yo koci. Na pabhavaṃ appabhavaṃ, “appabhava”nti ca idaṃ jātake diṭṭhaṃ –",
  "anya-e0803n:985": "“Chinnabbhamiva vātena, ruṇṇo rukkhamupāgamiṃ;",
  "anya-e0803n:986": "Sohaṃ appabhavaṃ tattha, sākhaṃ hatthehi aggahi”nti",
  "anya-e0803n:987": "Tattha sādhakavacanamidaṃ. Niggahītantapulliṅganiddeso.",
  "anya-e0803n:988_0": "Dhanabhūtīti dhanamassa bhavatūti dhanabhūti. Siribhūtīti sobhāya ceva paññāpuññānañca",
  "anya-e0803n:988_1": "adhivacanaṃ. Sā assa bhavatūti siribhūti. Evaṃ sotthibhūti, suvatthibhūti. Ikārantapulliṅganiddeso.",
  "anya-e0803n:989_0": "Bhāvīti bhavanasīlo bhāvī, bhavanadhammo bhāvī, bhavane sādhukārī bhāvī. Evaṃ vibhāvī.",
  "anya-e0803n:989_1": "Sambhāvī. Paribhāvīti. Tatra vibhāvīti atthavibhāvane samattho paṇḍito vuccati. Ettha",
  "anya-e0803n:989_2": "vidvā, vijjāgato, ñāṇītiādi pariyāyavacanaṃ daṭṭhabbaṃ. Bhavanti catra –",
  "anya-e0803n:990": "Vidvā vijjāgato ñāṇī, vibhāvī paṇḍito sudhī;",
  "anya-e0803n:991": "Budho visārado viññū, dosaññū viddasu vidū.",
  "anya-e0803n:992": "Vipassī paṭibhāṇī ca, medhāvī nipako kavi;",
  "anya-e0803n:993": "Kusalo viduro dhīmā, gatimā mutimā cayaṃ.",
  "anya-e0803n:994": "Cakkhumā kaṇṇavā dabbo, dhīro bhūri vicakkhaṇo;",
  "anya-e0803n:995": "Sappañño buddhimā pañño, evaṃnāmā vibhāvinoti.",
  "anya-e0803n:996": "Īkārantapulliṅganiddeso.",
  "anya-e0803n:997": "Sayambhūti sayameva bhavatīti sayambhū. Ko so? Antarena paropadesaṃ sāmaṃyeva sabbaṃ ñeyyadhammaṃ paṭivijjhitvā sabbaññutaṃ patto sakyamuni bhagavā. Vuttañhetaṃ bhagavatā –",
  "anya-e0803n:998": "“Na me ācariyo atthi, sadiso me na vijjati;",
  "anya-e0803n:999": "Sadevakasmiṃ lokasmiṃ, natthi me paṭipuggalo.",
  "anya-e0803n:1000": "Ahañhi arahā loke, ahaṃ satthā anuttaro;",
  "anya-e0803n:1001": "Ekomhi sammāsambuddho, sītībhūtosmi nibbuto”ti.",
  "anya-e0803n:1002_0": "Atthato pana pāramitāparibhāvito sayambhūñāṇena saha vāsanāya vigataviddhastaniravasesakileso",
  "anya-e0803n:1002_1": "mahākaruṇāsabbaññutaññāṇādiaparimeyyaguṇagaṇādhāro khandhasantāno sayambhū. So evaṃbhūto",
  "anya-e0803n:1002_2": "khandhasantāno loke aggapuggaloti vuccati. Vuttañhetaṃ bhagavatā “ekapuggalo bhikkhave",
  "anya-e0803n:1002_3": "loke uppajjamāno uppajjati acchariyamanusso, katamo ekapuggalo? Tathāgato bhikkhave",
  "anya-e0803n:1002_4": "arahaṃ sammāsambuddho”ti. So ekapuggalo etarahi “sabbaññū, sugato”tiādīhi yathābhuccaguṇādhigatanāmehi",
  "anya-e0803n:1002_5": "ca pasiddho, “gotamo ādiccabandhū”ti gottato ca pasiddho, sakyaputto sakko sakyamuni",
  "anya-e0803n:1002_6": "sakyasīho sakyapuṅgavoti kulato ca pasiddho, suddhodanimāyādevīsutoti mātāpitito",
  "anya-e0803n:1002_7": "ca pasiddho, siddhatthoti gahitanāmena ca pasiddho. Bhavanti catra –",
  "anya-e0803n:1003": "Yo ekapuggalo āsi, buddho so vadataṃ varo;",
  "anya-e0803n:1004": "Gottato gotamo nāma, tathevādiccabandhu ca.",
  "anya-e0803n:1005": "Sakyakule pasūtattā, sakyaputtoti vissuto;",
  "anya-e0803n:1006": "Sakko iti ca avhito, tathā sakyamunīti ca.",
  "anya-e0803n:1007": "Sabbattha seṭṭhabhāvena, sakye ca seṭṭhabhāvato;",
  "anya-e0803n:1008": "Sakyasīhoti so sakya-puṅgavoti ca sammato.",
  "anya-e0803n:1009": "Suddhodanīti pitito, nabhe candova vissuto;",
  "anya-e0803n:1010": "Mātitopi ca saññāto, māyādevīsuto iti.",
  "anya-e0803n:1011": "Sabbaññū sugato buddho, dhammarājā tathāgato;",
  "anya-e0803n:1012": "Samantabhaddo bhagavā, jino dasabalo muni.",
  "anya-e0803n:1013": "Satthā vināyako nātho,",
  "anya-e0803n:1014": "Munindo lokanāyako;",
  "anya-e0803n:1015": "Narāsabho lokajino,",
  "anya-e0803n:1016": "Sambuddho dvipaduttamo.",
  "anya-e0803n:1017": "Devadevo lokagaru, dhammassāmī mahāmuni;",
  "anya-e0803n:1018": "Samantacakkhu purisa-dammasārathi māraji.",
  "anya-e0803n:1019": "Dhammissaro ca advejjha-vacano satthavāhako;",
  "anya-e0803n:1020": "Visuddhidevo devāti-devo ca samaṇissaro.",
  "anya-e0803n:1021": "Bhūripañño’nadhivaro, narasīho ca cakkhumā;",
  "anya-e0803n:1022": "Munimuni naravaro, chaḷabhiñño jane suto.",
  "anya-e0803n:1023": "Aṅgīraso yatirājā, lokabandhu’matandado;",
  "anya-e0803n:1024": "Vattā pavattā saddhamma-cakkavattī yatissaro.",
  "anya-e0803n:1025": "Lokadīpo sirīghano, samaṇindo naruttamo;",
  "anya-e0803n:1026": "Lokattayavidū loka-pajjoto purisuttamo.",
  "anya-e0803n:1027": "Saccadaso satapuñña-lakkhaṇo saccasavhayo;",
  "anya-e0803n:1028": "Ravibandhā’samasamo, pañcanetta’ggapuggalo.",
  "anya-e0803n:1029": "Sabbābhibhū sabbavidū, saccanāmo ca pāragū;",
  "anya-e0803n:1030": "Purisātisayo sabba-dassāvī narasārathi.",
  "anya-e0803n:1031": "Sammāsambuddho iti so, ñāto sattuttamoti ca;",
  "anya-e0803n:1032": "Tādī vibhajjavādīti, mahākāruṇikoti ca.",
  "anya-e0803n:1033": "Cakkhubhūto dhammabhūto, ñāṇabhūtoti vaṇṇito;",
  "anya-e0803n:1034": "Brahmabhūtoti purisā-jañño iti ca thomito.",
  "anya-e0803n:1035": "Lokajeṭṭho sayambhū ca, mahesi mārabhañjano;",
  "anya-e0803n:1036": "Amoghavacano dhamma-kāyo mārābhibhū iti.",
  "anya-e0803n:1037": "Asaṅkhyeyyāni nāmāni, saguṇena mahesino;",
  "anya-e0803n:1038": "Nāmaṃ guṇehi nissitaṃ, ko kavindo kathessati.",
  "anya-e0803n:1039": "Tatra sabbaññu iccādi-nāmaṃ sādhāraṇaṃ bhave;",
  "anya-e0803n:1040": "Sabbesānampi buddhānaṃ, gotamo itiādi na.",
  "anya-e0803n:1041": "Buddho paccekabuddho ca, “sayambhū”iti sāsane;",
  "anya-e0803n:1042": "Keci “brahmā sayambhū”ti, sāsanāvacaraṃ na taṃ.",
  "anya-e0803n:1043": "“Buddho tathāgato satthā, bhagavā”ti padāni tu;",
  "anya-e0803n:1044": "Ṭhānenekasahassamhi, sañcaranti abhiṇhaso.",
  "anya-e0803n:1045": "Tatra cādipadaṃ anta-padañceva imāni tu;",
  "anya-e0803n:1046": "Ekatopi carantīti, vibhāveyya visārado.",
  "anya-e0803n:1047": "Visesakapadānaṃ tu, apekkhakapadāni ca;",
  "anya-e0803n:1048": "Anapekkhapadānīti, padāni duvidhā siyuṃ.",
  "anya-e0803n:1049": "Tathā hi satthavāho naravaro chaḷabhiññoti evaṃpakārāni abhidhānapadāni visesakapadāpekkhakāni. Kathaṃ?",
  "anya-e0803n:1050": "“Evaṃ vijitasaṅgāmaṃ, satthavāhaṃ anuttaraṃ;",
  "anya-e0803n:1051": "Sāvakā payirupāsanti, tevijjā maccuhāyino.",
  "anya-e0803n:1052": "Yaṃ loko pūjayate,",
  "anya-e0803n:1053": "Salokapālo sadā namassati ca;",
  "anya-e0803n:1054": "Tasseta sāsanavaraṃ,",
  "anya-e0803n:1055": "Vidūhi ñeyyaṃ naravarassā”ti,",
  "anya-e0803n:1056": "“Chaḷabhiññassa sāsana”nti ca evaṃ visesakapadāpekkhakāni bhavanti. Buddho jino bhagavāti evaṃpakārāni pana no visesakāpekkhānīti daṭṭhabbaṃ.",
  "anya-e0803n:1057_0": "Keci panettha evaṃ vadeyyuṃ “munindo samaṇindo samaṇissaro yatissaro ādiccabandhu",
  "anya-e0803n:1057_1": "ravibandhūti evaṃpakārānaṃ idha vuttānamabhidhānānaṃ visesatthābhāvato punaruttidoso",
  "anya-e0803n:1057_2": "atthī”ti. Tanna, abhidhānānaṃ abhisaṅkharaṇīyānabhisaṅkharaṇīyavasena abhisaṅkhatābhidhānāni",
  "anya-e0803n:1057_3": "anabhisaṅkhatābhidhānānīti dvedhā dissanato. Tathā hi katthaci keci “sakyasīho”ti",
  "anya-e0803n:1057_4": "abhidhānaṃ paṭicca “sakyakesarī sakyamigādhipo”tiādinā nānāvividhamabhidhānamabhisaṅkharonti,",
  "anya-e0803n:1057_5": "pāvacanepi hi “dviduggamavarahanutta’malatthā”ti pāṭho dissati. Tathā keci “dhammarājā”ti",
  "anya-e0803n:1057_6": "abhidhānaṃ paṭicca “dhammadisampatī”tiādīni abhisaṅkharonti. “Sabbaññū”ti abhidhānaṃ",
  "anya-e0803n:1057_7": "paṭicca “sabbadassāvī sabbadassī”tiādīni abhisaṅkharonti, “sahassakkho”ti abhidhānaṃ",
  "anya-e0803n:1057_8": "paṭicca “dasasatalocano”tiādīni abhisaṅkharonti. “Ādiccabandhū”ti abhidhānaṃ paṭicca",
  "anya-e0803n:1057_9": "“aravindasahāyabandhū”tiādīni abhisaṅkharonti. “Ambuja”nti abhidhānaṃ paṭicca “nīrajaṃ",
  "anya-e0803n:1057_10": "kuñja”ntiādīni abhisaṅkharonti. Pāvacanepi hi yaṃ padumaṃ, taṃ jalajaṃ nāmāti mantvā",
  "anya-e0803n:1057_11": "paṭisambhidāppattehi ariyehi desanāvilāsavasena vutto “padumuttaranāmino”ti vattabbaṭṭhāne",
  "anya-e0803n:1057_12": "“jalajuttaranāmino”ti pāṭho dissati. Evaṃ abhisaṅkhatābhidhānāni dissanti.",
  "anya-e0803n:1058_0": "“Buddho bhagavā”ti abhidhānāni pana anabhisaṅkhatābhidhānāni. Vuttañhetaṃ dhammasenāpatinā",
  "anya-e0803n:1058_1": "āyasmatā sāriputtena “buddhoti netaṃ nāmaṃ mātarā kataṃ, na pitarā kataṃ, na bhaginiyā",
  "anya-e0803n:1058_2": "kataṃ, na ñātisālohitehi kataṃ, na devatāhi kataṃ, vimokkhantikametaṃ buddhānaṃ bhagavantānaṃ",
  "anya-e0803n:1058_3": "bodhiyā mūle saha sabbaññutaññāṇappaṭilābhā sacchikā paññatti yadidaṃ buddho”ti,",
  "anya-e0803n:1058_4": "tathā “bhagavāti netaṃ nāmaṃ mātarā kataṃ…pe… sacchikā paññatti yadidaṃ bhagavā”ti.",
  "anya-e0803n:1058_5": "Evaṃ “buddho bhagavā”ti abhidhānāni anabhisaṅkhatābhidhānāni. Na hi tāni abhidhānāni",
  "anya-e0803n:1058_6": "ceva “satthā sugato jino”tiādīni ca aññaṃ kiñci abhidhānaṃ paṭicca abhisaṅkhatāni,",
  "anya-e0803n:1058_7": "nāpi aññāni abhidhānāni etāni paṭicca abhisaṅkhatāni dissanti. Tathā hi “buddho”ti",
  "anya-e0803n:1058_8": "abhidhānaṃ paṭicca “bujjhitā bodhetā bodhako”tiādīni nāmābhidhānāni na abhisaṅkharonti.",
  "anya-e0803n:1058_9": "Tathā “bhagavā satthā sugato”tiādīni nāmābhidhānāni paṭicca “sampannabhago anusāsako",
  "anya-e0803n:1058_10": "sundaravacano”tiādīni nāmābhidhānāni nābhisaṅkharonti. Evaṃ imaṃ vibhāgaṃ dassetuṃ",
  "anya-e0803n:1058_11": "“munindo samaṇindo samaṇissaro yatissaro ādiccabandhu ravibandhū”tiādinā nayena punarutti",
  "anya-e0803n:1058_12": "amhehi katāti daṭṭhabbā. Evamaññatrāpi nayo netabbo. Atridaṃ vuccati –",
  "anya-e0803n:1059": "“Abhisaṅkhatanāmañca, nāmañcānabhisaṅkhataṃ;",
  "anya-e0803n:1060": "Dviduggamavaro buddho, iti nāmaṃ dvidhā bhave”ti.",
  "anya-e0803n:1061_0": "Pabhūti paraṃ pasayha bhavatīti pabhū, issaro. “Araññassa pabhū ayaṃ luddako”ti idametassatthassa",
  "anya-e0803n:1061_1": "sādhakaṃ vacanaṃ. Abhibhūti abhibhavatīti abhibhū, asaññasatto. Kiṃ so abhibhavi?",
  "anya-e0803n:1061_2": "Cattāro khandhe arūpino. Iti cattāro khandhe arūpino abhibhavīti abhibhū. So ca kho",
  "anya-e0803n:1061_3": "niccetanattā abhibhavanakriyāyāsati pubbevā’saññuppattito jhānalābhikāle attanā adhigatapañcamajjhānaṃ",
  "anya-e0803n:1061_4": "saññāvirāgavasena bhāvetvā cattāro arūpakkhandhe asaññibhave appavattikaraṇena abhibhavitumārabhi,",
  "anya-e0803n:1061_5": "tadabhibhavanakiccaṃ idāni siddhanti abhibhavīti abhibhūti vuccati. Apica niccetanabhāvena",
  "anya-e0803n:1061_6": "abhibhavanabyāpāre asatipi pubbe sacetanakāle sabyāpārattā sacetanassa viya niccetanassāpi",
  "anya-e0803n:1061_7": "sato tassa upacārena sabyāpāratāvacanaṃ yujjateva. Dissati hi loke sāsane ca sacetanassa",
  "anya-e0803n:1061_8": "viya acetanassapi upacārena sabyāpāratāvacanaṃ. Taṃ yathā? Kūlaṃ patitukāmaṃ, evaṃ loke. Sāsane pana –",
  "anya-e0803n:1062": "“Rodante dārake disvā, ubbiggā vipulā dumā;",
  "anya-e0803n:1063": "Sayamevonamitvāna, upagacchanti dārake”ti ca",
  "anya-e0803n:1064_0": "“Aṅgārino dāni dumā bhadante, phalesino chadanaṃ vippahāyā”ti ca “phalaṃ toseti kassaka”nti",
  "anya-e0803n:1064_1": "ca ādi. Abhibhūsaddassa asaññasattābhidhānatte “abhibhuṃ abhibhuto maññatī”ti idamettha",
  "anya-e0803n:1064_2": "sādhakaṃ vacanaṃ. Atha vā abhibhavatīti abhibhū, paresamabhibhavitā yo koci. Visesato",
  "anya-e0803n:1064_3": "pana tathāgatoyeva abhibhū. Vuttañhetaṃ bhagavatā “tathāgato bhikkhave abhibhū anabhibhūto",
  "anya-e0803n:1064_4": "aññadatthudaso vasavattī”ti. Keci pana “abhibhū nāma sahasso brahmā”ti vadanti.",
  "anya-e0803n:1065_0": "Vibhūti visesabhūtoti vibhū, “bhavasotaṃ sace buddho, tiṇṇo lokantagū vibhū”ti idametassatthassa",
  "anya-e0803n:1065_1": "sādhakaṃ vacanaṃ. Vibhūti hettha rūpakāyadhammakāyasampattiyā visesabhūtoti attho. Āha ca –",
  "anya-e0803n:1066": "“Dissamānopi tāvassa, rūpakāyo acintiyo;",
  "anya-e0803n:1067": "Asādhāraṇañāṇaṭṭhe, dhammakāye kathāva kā”ti.",
  "anya-e0803n:1068": "Adhibhūti adhibhavatīti adhibhū, issaro.",
  "anya-e0803n:1069": "“Tadā maṃ tapatejena, santatto tidivādhibhū;",
  "anya-e0803n:1070": "Dhārento brāhmaṇaṃ vaṇṇaṃ, bhikkhāya maṃ upāgamī”ti –",
  "anya-e0803n:1071_0": "Idametassatthassa sādhakaṃ vacanaṃ. Patibhūti patibhūtoti patibhū, “goṇassa patibhū”ti",
  "anya-e0803n:1071_1": "idametassatthassa sādhakaṃ vacanaṃ. Gotrabhūti gottasaṅkhātaṃ amatamahānibbānaṃ ārammaṇaṃ",
  "anya-e0803n:1071_2": "katvā bhūtoti gotrabhū, sotāpattimaggassa anantarapaccayena sikhāppattabalavavipassanācittena",
  "anya-e0803n:1071_3": "samannāgato puggalo. Vuttañhetaṃ bhagavatā “katamo ca puggalo gotrabhū? Yesaṃ dhammānaṃ",
  "anya-e0803n:1071_4": "samanantarā ariyadhammassa avakkanti hoti, tehi dhammehi samannāgato puggalo gotrabhū”ti,",
  "anya-e0803n:1071_5": "idamevettha atthasādhakaṃ vacanaṃ. Apica samaṇoti gottamattamanubhavamāno kāsāvakaṇṭhasamaṇopi",
  "anya-e0803n:1071_6": "gotrabhū. So hi “samaṇo”ti gottamattaṃ anubhavati vindati, na samaṇadhamme attani",
  "anya-e0803n:1071_7": "avijjamānattāti “gotrabhū”ti vuccati, “bhavissanti kho panānanda anāgatamaddhānaṃ",
  "anya-e0803n:1071_8": "gotrabhuno kāsāvakaṇṭhā dussīlā pāpadhammā”ti idametassatthassa sādhakaṃ vacanaṃ.",
  "anya-e0803n:1071_9": "Vatrabhūti sakko. So hi mātāpitibharaṇādīhi sattahi vattehi sakkattaṃ labhitvā aññe",
  "anya-e0803n:1071_10": "deve vattena abhibhavatīti vatrabhū. Āgamaṭṭhakathāyaṃ pana bhūdhātumhi labbhamānaṃ",
  "anya-e0803n:1071_11": "pattiatthampi gahetvā “vattena aññe abhibhavitvā devissariyaṃ pattoti vatrabhū”ti",
  "anya-e0803n:1071_12": "vuttaṃ, “vatranāmakaṃ vā asuraṃ abhibhavatīti vatrabhū”ti ca, “vatrabhū jayataṃpitā”ti",
  "anya-e0803n:1071_13": "idametassatthassa sādhakaṃ vacanaṃ. Ettha hi vatrabhūti vatranāmakassa asurassa abhibhavitā.",
  "anya-e0803n:1071_14": "Jayataṃ pitāti jayantānaṃ pitā. “Sakko indo purindado” iccādi pariyāyavacanaṃ. Idaṃ",
  "anya-e0803n:1071_15": "tu dhātādhikāre pakāsessāma. Parābhibhūti paramabhibhavatīti parābhibhū. Evaṃ rūpābhibhūtiādīsupi.",
  "anya-e0803n:1071_16": "Sabbābhibhūti sabbamabhibhavitabbaṃ abhibhavatīti sabbābhibhū. Sabbābhibhūti ca idaṃ",
  "anya-e0803n:1071_17": "nāmaṃ tathāgatasseva yujjati. Vuttañhetaṃ bhagavatā –",
  "anya-e0803n:1072": "“Sabbābhibhū sabbavidūhamasmi,",
  "anya-e0803n:1073": "Sabbesu dhammesu anūpalitto;",
  "anya-e0803n:1074": "Sabbañjaho taṇhakkhaye vimutto,",
  "anya-e0803n:1075": "Sayaṃ abhiññāya kamuddiseyya”nti.",
  "anya-e0803n:1076": "Ūkārantapulliṅganiddeso. Niyatapulliṅganiddesoyaṃ.",
  "anya-e0803n:1077_0": "Idāni aniyataliṅgānaṃ niyataliṅgesu pakkhittānaṃ bhūtaparābhūta sambhūtasaddādīnaṃ",
  "anya-e0803n:1077_1": "niddeso vuccati. Tatra bhūtoti attano paccayehi abhavīti bhūto, bhūtoti jāto sañjāto",
  "anya-e0803n:1077_2": "nibbatto abhinibbatto pātubhūto, bhūtoti vā laddhasarūpo yo koci saviññāṇako vā aviññāṇako",
  "anya-e0803n:1077_3": "vā. Atha vā tathākārena bhavatīti bhūto, bhūtoti sacco tatho avitatho aviparīto yo",
  "anya-e0803n:1077_4": "koci, ettha yo bhūtasaddo saccattho, tassa “bhūtaṭṭho”ti idamettha sādhakaṃ vacanaṃ.",
  "anya-e0803n:1077_5": "Parābhūtoti parābhavīti parābhūto. Suṭṭhu bhūtoti sambhūto. Visesena bhūtoti vibhūto.",
  "anya-e0803n:1077_6": "Vissuto bhūtoti vā vibhūto, “vibhūtārammaṇa”nti idametassatthassa sādhakaṃ vacanaṃ.",
  "anya-e0803n:1077_7": "Vibhavīti vā vibhūto, vinaṭṭhoti attho, “rūpe vibhūte na phusanti phassā”ti idametassatthassa",
  "anya-e0803n:1077_8": "sādhakaṃ vacanaṃ. Pākaṭo bhūtoti pātubhūto. Āvi bhavatīti āvibhūto. Evaṃ tirobhūto.",
  "anya-e0803n:1077_9": "Vinābhūto. Bhavitumanucchavikoti bhabbo. Paribhaviyate soti paribhūto. Yena kenaci",
  "anya-e0803n:1077_10": "yo pīḷito hīḷito vā, so paribhūto. Gamyamānattho yathākāmacārī. Abhibhaviyyate soti",
  "anya-e0803n:1077_11": "abhibhūto. Adhibhaviyate soti adhibhūto. Evaṃ addhabhūto. Ettha adhisaddena samānattho",
  "anya-e0803n:1077_12": "addhasaddo, “cakkhu bhikkhave addhabhūtaṃ, rūpā addhabhūtā, cakkhuviññāṇaṃ addhabhūta”nti",
  "anya-e0803n:1077_13": "idametassatthassa sādhakaṃ vacanaṃ, tathā “idha bhikkhave bhikkhu na heva anaddhabhūtaṃ",
  "anya-e0803n:1077_14": "attānaṃ na addhabhāvetī”ti padampi. Tattha anaddhabhūtanti dukkhena anadhibhūtaṃ.",
  "anya-e0803n:1077_15": "Dukkhena anadhibhūto nāma manussattabhāvo vuccati, taṃ na addhabhāveti nābhibhavatīti suttapadattho.",
  "anya-e0803n:1078_0": "Anubhaviyate soti anubhūto. Evaṃ samanubhūto. Paccanubhūto. Bhāvito. Ettha bhāvitoti",
  "anya-e0803n:1078_1": "iminā samānādhikaraṇaṃ “satisambojjhaṅgo kho kassapa mayā sammadakkhāto bhāvito”tiādīsu",
  "anya-e0803n:1078_2": "guṇīvācakaṃ padhānapadaṃ sāsane daṭṭhabbaṃ. Titthiyasamaye pana bhāvitoti kāmaguṇo",
  "anya-e0803n:1078_3": "vuccati. Vuttañhetaṃ pāḷiyaṃ “na bhāvitamāsīsatī”ti. Tatra bhāvitā nāma pañca kāmaguṇā,",
  "anya-e0803n:1078_4": "te na āsīsati na sevatīti suttapadattho. Sambhāviyate soti sambhāvito. Evaṃ vibhāvito.",
  "anya-e0803n:1078_5": "Paribhāvito. Anuparibhūto. Manaṃparibhūtoti manaṃ paribhaviyittha soti manaṃparibhūto.",
  "anya-e0803n:1078_6": "Ettha manaṃparibhūtoti īsakaṃ appattaparibhavano vuccati. Mananti hi nipātapadaṃ.",
  "anya-e0803n:1078_7": "“Atipaṇḍitena puttena, manamhi upakūlito, devadattena attano abuddhabhāvena ceva",
  "anya-e0803n:1078_8": "khantimettādīnañca abhāvena kumārakassapatthero ca therī ca manaṃ nāsito, manaṃ vuḷho",
  "anya-e0803n:1078_9": "ahosī”tiādīsu cassa payogo veditabbo. Atra manaṃsaddassa kiñci yuttiṃ vadāma.",
  "anya-e0803n:1079": "Manaṃsaddo dvidhā bhinno, nāmaṃ nepātikañciti;",
  "anya-e0803n:1080": "Santaṃ tassa manaṃ hoti, manamhi upakūlitoti.",
  "anya-e0803n:1081_0": "Paribhavitabboti aññena paribhavituṃ sakkuṇeyyoti paribhavitabbo. Evaṃ paribhottabbo",
  "anya-e0803n:1081_1": "paribhavanīyo. Tabbapaccayaṭṭhāne hi sakkuṇeyyapadayojanā dissati “aladdhaṃ ārammaṇaṃ",
  "anya-e0803n:1081_2": "laddhabbaṃ labhanīyaṃ laddhuṃ vā sakkuṇeyya”nti. Atha vā paribhavanamarahatīti paribhavitabbo.",
  "anya-e0803n:1081_3": "Evaṃ paribhottabbo paribhavanīyo. Tathā hi tabbapaccayaṭṭhāne arahatipadayojanā dissati",
  "anya-e0803n:1081_4": "“parisakkuṇeyyaṃ lābhamarahatīti laddhabba”nti. Ettha pana paribhottabboti padassa",
  "anya-e0803n:1081_5": "atthibhāve “khattiyo kho mahārāja daharoti na uññātabbo na paribhottabbo”ti pāḷi",
  "anya-e0803n:1081_6": "nidassanaṃ. Abhiadhipubbā bhūdhātuyo samānatthā. Sesāni dukāni nayānusārena ñeyyāni.",
  "anya-e0803n:1081_7": "Bhamānoti bhavatīti bhamāno, majjhe vakāralopo daṭṭhabbo. Atridaṃ vattabbaṃ –",
  "anya-e0803n:1082": "“Kiṃ so bhamāno saccako”, iccatra pāḷiyaṃ pana;",
  "anya-e0803n:1083": "Rūpaṃ bhavatidhātussa, valopeneva dissati.",
  "anya-e0803n:1084_0": "Atrāyaṃ pāḷi “kiṃ so bhamāno saccako nigaṇṭhaputto, yo bhagavato vādaṃ āropessatī”ti.",
  "anya-e0803n:1084_1": "Vibhavamānoti vibhavatīti vibhavamāno. Evaṃ paribhavamānotiādīsu. Tattha “abhisambhonto”timassa",
  "anya-e0803n:1084_2": "karonto nipphādento iccevattho. “Sabbāni abhisambhonto, sa rājavasatiṃ vase”ti idametassatthassa",
  "anya-e0803n:1084_3": "sādhakaṃ vacanaṃ. Yasmā panimāni “bhavamāno”tiādīni vippakatapaccattavacanāni, tasmā",
  "anya-e0803n:1084_4": "saramāno rodati, gacchanto gaṇhāti, “gacchanto so bhāradvājo, addasa accutaṃ isi”ntiādīni",
  "anya-e0803n:1084_5": "viya paripuṇṇuttarakriyāpadāni katvā rājā bhavamāno sampattimanubhavatītiādinā yojetabbāni.",
  "anya-e0803n:1084_6": "“Saramāno gacchanto”tiādīni hi “yāto gato patto”tiādīhi sadisāni na honti, uttarakriyāpadāpekkhakāni",
  "anya-e0803n:1084_7": "honti tvāpaccayantapadāni viyāti.",
  "anya-e0803n:1085_0": "Paribhaviyamānoti paribhaviyate soti paribhaviyamāno. Evaṃ paribhuyyamānotiādīsupi.",
  "anya-e0803n:1085_1": "Imānipi vippakatapaccattavacanāni, tasmā “rājapurisehi nīyamāno coro evaṃ cintesī”tiādīni",
  "anya-e0803n:1085_2": "viya paripuṇṇuttarakriyāpadāni katvā aññehi paribhaviyamāno tāṇaṃ gavesati. Bhogo",
  "anya-e0803n:1085_3": "puggalenānubhaviyamāno parikkhayaṃ gacchatītiādinā yojetabbāni. Evaṃ sabbatra īdisesu",
  "anya-e0803n:1085_4": "vippakatavacanesu yojetabbāni. Ayaṃ aniyataliṅgānaṃ niyataliṅgesu pakkhittānaṃ bhūta",
  "anya-e0803n:1085_5": "parābhūta sambhūtasaddānaṃ niddeso. Iccevaṃ pulliṅgānaṃ bhūdhātumayānaṃ yathārahaṃ",
  "anya-e0803n:1085_6": "nibbacanādivasena niddeso vibhāvito.",
  "anya-e0803n:1086_0": "Idāni itthiliṅganiddeso vuccati – tatra bhāvikāti bhāvetīti bhāvikā. Yā bhāvanaṃ",
  "anya-e0803n:1086_1": "karoti, sā bhāvikā. Bhāvanāti vaḍḍhanā brūhanā phātikaraṇaṃ āsevanā bahulīkāro. Vibhāvanāti",
  "anya-e0803n:1086_2": "pakāsanā sandassanā. Atha vā vibhāvanāti abhāvanā antaradhāpanā. Sambhāvanāti ukkaṃsanā",
  "anya-e0803n:1086_3": "thomanā. Paribhāvanāti vāsanā, samantato vā vaḍḍhanā. Ākārantitthiliṅganiddeso.",
  "anya-e0803n:1087_0": "Bhūmīti sattāyamānā bhavatīti bhūmi, atha vā bhavanti jāyanti vaḍḍhanti cettha thāvarā",
  "anya-e0803n:1087_1": "ca jaṅgamā cāti bhūmi. Bhūmi vuccati pathavī. “Paṭhamāya bhūmiyā pattiyā”tiādīsu",
  "anya-e0803n:1087_2": "pana lokuttaramaggo bhūmīti vuccati. Yā panandhabālamahājanena viññātā pathavī, tassimāni abhidhānāni –",
  "anya-e0803n:1088": "“Pathavī medanī bhūmi, bhūrī bhū puthuvī mahī;",
  "anya-e0803n:1089": "Chamā vasumatī ubbī, avanī ku vasundharā;",
  "anya-e0803n:1090": "Jagatī khiti vasudhā, dharaṇī go dharā”iti.",
  "anya-e0803n:1091": "Atra bhū ku gosaddā pathavīpadatthe vattantīti kutra diṭṭhapubbāti ce?",
  "anya-e0803n:1092": "Vidvā bhūpāla kumuda-gorakkhādipadesu ve;",
  "anya-e0803n:1093": "Bhū ku goiti pathavī, vuccatīti vibhāvaye.",
  "anya-e0803n:1094_0": "Bhūtīti bhavanaṃ bhūti. Vibhūtīti vināso, visesato bhavanaṃ vā, atha vā visesato",
  "anya-e0803n:1094_1": "bhavanti sattā etāyāti vibhūti, sampattiyeva, “rañño vibhūti. Pihanīyā vibhūtiyo”ti",
  "anya-e0803n:1094_2": "ca idametassatthassa sādhakaṃ vacanaṃ. Ikārantitthiliṅganiddeso.",
  "anya-e0803n:1095_0": "Bhūrīti pathavī. Sā hi bhavanti etthāti bhūrīti vuccati, bhavati vā paññāyati vaḍḍhati",
  "anya-e0803n:1095_1": "cāti bhūrī, atha vā bhūtābhūtā tannissitā sattā ramanti etthāti bhūrī. Pathavīnissitā",
  "anya-e0803n:1095_2": "hi sattā pathaviyaṃyeva ramanti, tasmā sā imināpi atthena bhūrīti vuccati. Bhūrīsaddassa",
  "anya-e0803n:1095_3": "pathavīvacane “bhūripañño”ti atthasādhakaṃ vacanaṃ. Apica bhūrī viyāti bhūrī, paññā,",
  "anya-e0803n:1095_4": "bhūrīti pathavīsamāya vitthatāya paññāya nāmaṃ, “yogā ve jāyatī bhūrī, ayogā bhūrisaṅkhayo”ti",
  "anya-e0803n:1095_5": "ettha aṭṭhakathāvacanaṃ imassatthassa sādhakaṃ. Atha vā bhūte atthe ramatīti bhūrī,",
  "anya-e0803n:1095_6": "paññāyetaṃ nāmaṃ, “bhūrī medhā pariṇāyikā”ti ettha aṭṭhakathāvacanaṃ imassatthassa",
  "anya-e0803n:1095_7": "sādhakaṃ. Atha vā paññāyeva rāgādayo dhamme abhibhavatīti bhūrī, rāgādiarayo abhibhavatītipi",
  "anya-e0803n:1095_8": "bhūrī. Tathā hi paṭisambhidāmagge āyasmatā sāriputtena vuttaṃ “rāgaṃ abhibhūyatīti",
  "anya-e0803n:1095_9": "bhūrī, paññā. Dosaṃ mohaṃ…pe… rāgo ari, taṃ ariṃ maddatīti bhūrī, paññā. Doso. Moho…pe…",
  "anya-e0803n:1095_10": "sabbe bhavagāmino kammā ari, taṃ ariṃ maddatīti bhūrī, paññā”. Ettha pana “gotrabhū”ti",
  "anya-e0803n:1095_11": "padamiva “aribhū”ti vattabbepi bhūsaddaṃ pubbanipātaṃ katvā sandhivasena bhūrīti",
  "anya-e0803n:1095_12": "padamuccāritanti daṭṭhabbaṃ. Apica īdisesu nāmikapadesu vināpi upasaggena abhibhavanādiatthā",
  "anya-e0803n:1095_13": "labbhantiyeva, nākhyātikapadesūti daṭṭhabbaṃ. Idaṃ pana paññāya pariyāyavacanaṃ –",
  "anya-e0803n:1096": "Paññā pajānanā cintā, vicayo upalakkhaṇā;",
  "anya-e0803n:1097": "Pavicayo ca paṇḍiccaṃ, dhammavicayameva ca.",
  "anya-e0803n:1098": "Sallakkhaṇā ca kosallaṃ, bhūrī paccupalakkhaṇā;",
  "anya-e0803n:1099": "Nepuññañceva vebhabyā, medhā cupaparikkhakā.",
  "anya-e0803n:1100": "Sampajaññañca pariṇā-yikā ceva vipassanā;",
  "anya-e0803n:1101": "Paññindriyaṃ paññābalaṃ, amoho sammādiṭṭhi ca;",
  "anya-e0803n:1102": "Patodo cābhidhammasmā, imāni gahitāni me.",
  "anya-e0803n:1103": "Ñāṇaṃ paññāṇamummaṅgo, sattho soto ca diṭṭhi ca;",
  "anya-e0803n:1104": "Mantā bodho buddhi buddhaṃ, paṭibhānañca bodhiti.",
  "anya-e0803n:1105": "Dhammo vijjā gati monaṃ, nepakkaṃ go matī muti;",
  "anya-e0803n:1106": "Vīmaṃsā yoni dhonā ca, paṇḍā paṇḍiccayampi ca;",
  "anya-e0803n:1107": "Vedo paṇḍitiyañceva, cikicchā miriyāpi ca.",
  "anya-e0803n:1108": "“Soto bodhī”ti yaṃ vuttaṃ, ñāṇanāmadvayaṃ idaṃ;",
  "anya-e0803n:1109": "Buddhapaccekasambuddha-sāvakānampi rūhati.",
  "anya-e0803n:1110": "“Abhisambodhi sambodhi”, iti nāmadvayaṃ pana;",
  "anya-e0803n:1111": "Paccekabuddhasabbaññu-buddhānaṃyeva rūhati.",
  "anya-e0803n:1112": "Abhisambodhisaṅkhātā, paramopapadā pana;",
  "anya-e0803n:1113": "Ñāṇapaṇṇatti sabbaññu-sambuddhasseva rūhati.",
  "anya-e0803n:1114": "Sammāsambodhisaṅkhātā, anuttarapadādikā;",
  "anya-e0803n:1115": "Buddhā vā ñāṇapaṇṇatti, sabbaññusseva rūhati.",
  "anya-e0803n:1116": "“Sabbaññutā”ti yaṃ vuttaṃ, ñāṇaṃ sabbaññunova taṃ;",
  "anya-e0803n:1117": "Yujjate avasesā tu, ñāṇapaññatti sabbagā.",
  "anya-e0803n:1118": "Ñāṇabhāvamhi santepi, dhammacakkhādikaṃ pana;",
  "anya-e0803n:1119": "Payojanantarābhāvā, nātra sandassitaṃ mayāti.",
  "anya-e0803n:1120_0": "Bhūtīti bhūtassa bhariyā. Yathā hi petassa bhariyā “petī”ti vuccati, evameva bhūtassa",
  "anya-e0803n:1120_1": "bhariyā “bhūtī”ti vuccati. Bhotīti yāya saddhiṃ kathentena sā itthī “bhotī” iti vattabbā,",
  "anya-e0803n:1120_2": "tasmā iminā padena itthī vohariyatīti ca daṭṭhabbaṃ. Yathā hi purisena saddhiṃ kathentena",
  "anya-e0803n:1120_3": "puriso “bhavaṃ” iti vohariyati, evameva itthiyā saddhiṃ kathentena itthī “bhotī”iti",
  "anya-e0803n:1120_4": "vohariyati. “Kuto nu bhavaṃ bhāradvājo, ime ānesi dārake”ti, “ahaṃ bhotiṃ upaṭṭhissaṃ,",
  "anya-e0803n:1120_5": "mā bhotī kupitā ahū”ti cettha nidassanaṃ. Atha vā idhekacco satto itthiliṅgavasena",
  "anya-e0803n:1120_6": "laddhanāmo, so “bhotī”iti vattabbo, tasmā iminā padena itthīpi itthiliṅgena laddhanāmā",
  "anya-e0803n:1120_7": "anitthīpi vohariyatīti ca daṭṭhabbā. Tathā hi devaputtopi “devatā”ti itthiliṅgavasena",
  "anya-e0803n:1120_8": "voharitabbattā devatāsaddamapekkhitvā “bhotī”iti voharito, pageva devadhītā. Tathā",
  "anya-e0803n:1120_9": "hi “bhotī carahi jānāti, taṃ me akkhāhi pucchitā”ti ettha pana devatāsaddamapekkhitvā",
  "anya-e0803n:1120_10": "“bhotī”iti itthi liṅgavohāro kato. Atrāyaṃ suttapadattho “yadi so kuhako dhanatthiko",
  "anya-e0803n:1120_11": "tāpaso na jānāti, bhotī devatā pana jānāti ki”nti. Apica –",
  "anya-e0803n:1121": "“Atthakāmosi me yakkha, hitakāmāsi devate;",
  "anya-e0803n:1122": "Karomi te taṃ vacanaṃ, tvaṃsi ācariyo mamā”ti –",
  "anya-e0803n:1123_0": "Maṭṭhakuṇḍalīvatthusmiṃ pulliṅgayakkhasaddamapekkhitvā “atthakāmo”ti pulliṅgavasena",
  "anya-e0803n:1123_1": "itthiliṅgañca devatāsaddamapekkhitvā “hitakāmā”ti itthiliṅgavasena purisabhūto maṭṭhakuṇḍalī",
  "anya-e0803n:1123_2": "voharito. Aññatrāpi devatāsaddamapekkhitvā devaputto itthiliṅgavasena voharito –",
  "anya-e0803n:1124": "“Na tvaṃ bāle vijānāsi, yathā arahataṃ vaco”ti;",
  "anya-e0803n:1125": "“Atthakāmāsi me amma, hitakāmāsi devate”ti.",
  "anya-e0803n:1126_0": "Ettha pana “ehi bāle khamāpehi, kusarājaṃ mahabbala”nti ettha ca itthīyeva itthiliṅgavasena",
  "anya-e0803n:1126_1": "voharitā, tasmā katthaci itthipurisapadatthasaṅkhātaṃ atthaṃ anapekkhitvā liṅgamattamevāpekkhitvā",
  "anya-e0803n:1126_2": "bhotī devatā, bhotī silā, bhotī jambū, bhotiṃ devatantiādīhi saddhiṃ paccattavacanādīni",
  "anya-e0803n:1126_3": "yojetabbāni. Katthaci pana liṅgañca atthañca apekkhitvā “bhotī itthī, bhotiṃ deva”ntiādinā",
  "anya-e0803n:1126_4": "yojetabbāni. Vibhāvinīti vibhāvetīti vibhāvinī. Evaṃ paribhāvinītiādīsupi. Īkārantitthiliṅganiddeso.",
  "anya-e0803n:1127_0": "Bhūti sattāyamānā bhavatīti bhū. Atha vā bhavanti jāyanti vaḍḍhanti cettha sattasaṅkhārāti",
  "anya-e0803n:1127_1": "bhū. Bhū vuccati pathavī. Abhūti vaḍḍhivirahitā kathā, na bhūtapubbāti vā abhū, abhūtapubbā",
  "anya-e0803n:1127_2": "kathā. Na bhūtāti vā abhū, abhūtā kathā. “Abhuṃ me kathaṃ nu bhaṇasi, pāpakaṃ vata",
  "anya-e0803n:1127_3": "bhāsasī”ti idametesamatthānaṃ sādhakaṃ vacanaṃ. Ūkārantitthiliṅganiddeso. Niyatitthiliṅganiddesoyaṃ.",
  "anya-e0803n:1128_0": "Aniyataliṅgānaṃ pana niyatitthiliṅgesu pakkhittānaṃ bhūtaparābhūtasambhūtasaddādīnaṃ",
  "anya-e0803n:1128_1": "niddeso nayānusārena suviññeyyova. Iccevaṃ itthiliṅgānaṃ bhūdhātumayānaṃ yathārahaṃ",
  "anya-e0803n:1128_2": "nibbacanādivasena niddeso vibhāvito.",
  "anya-e0803n:1129_0": "Idāni napuṃsakaliṅganiddeso vuccati – tatra bhūtanti catubbidhaṃ pathavīdhātuādikaṃ",
  "anya-e0803n:1129_1": "mahābhūtarūpaṃ. Tañhi aññesaṃ nissayabhāvena bhavatīti bhūtaṃ, bhavati vā tasmiṃ",
  "anya-e0803n:1129_2": "tadadhīnavuttitāya upādārūpanti bhūtaṃ. Atha vā bhūtanti satto bhūtanāmako vā. Bhūtanti",
  "anya-e0803n:1129_3": "hi napuṃsakavasena sakalo satto evaṃnāmako ca yakkhādiko vuccati. “Kālo ghasati bhūtāni,",
  "anya-e0803n:1129_4": "sabbāneva sahattanā. Yānīdha bhūtāni samāgatāni, ujjhāpetvāna bhūtāni, tamhā ṭhānā",
  "anya-e0803n:1129_5": "apakkamī”ti evamādīsu napuṃsakappayogo veditabbo. Gātābandhasukhatthaṃ liṅgavipallāsoti",
  "anya-e0803n:1129_6": "ce? Tanna, “yakkhādīni mahābhūtāni yaṃ gaṇhanti, neva tesaṃ tassa anto, na bahi ṭhānaṃ",
  "anya-e0803n:1129_7": "upalabbhatī”ti cuṇṇiyapadaracanāyampi bhūtasaddassa napuṃsakaliṅgattadassanatoti",
  "anya-e0803n:1129_8": "avagantabbaṃ. Mahābhūtanti vuttappakāraṃ catubbidhaṃ mahābhūtarūpaṃ. Tassa mahantapātubhāvādīhi",
  "anya-e0803n:1129_9": "kāraṇehi mahābhūtatā veditabbā. Kathaṃ? Mahantaṃ bhūtanti mahābhūtaṃ, māyākārasaṅkhātena",
  "anya-e0803n:1129_10": "mahābhūtena samantipi mahābhūtaṃ, yakkhādīhi mahābhūtehi samantipi mahābhūtaṃ, mahantehi",
  "anya-e0803n:1129_11": "ghāsacchādanādipaccayehi bhūtaṃ pavattantipi mahābhūtaṃ, mahāvikārabhūtantipi mahābhūtaṃ.",
  "anya-e0803n:1129_12": "Evaṃ mahantapātubhāvādīhi kāraṇehi mahābhūtatā veditabbā. Atridaṃ suṭṭhupalakkhitabbaṃ –",
  "anya-e0803n:1130": "Punnapuṃsakaliṅgo ca, bhūtasaddo pavattati;",
  "anya-e0803n:1131": "Paṇṇattiyaṃ guṇe ceva, guṇeyevitthiliṅgako.",
  "anya-e0803n:1132": "Bhūta sambhūtasaddādi-naye paṇṇattivācakā;",
  "anya-e0803n:1133": "Yojetabbā tiliṅge te, iti ñe yyaṃ visesato.",
  "anya-e0803n:1134": "“Bhūto tiṭṭhati, bhūtāni, tiṭṭhanti, samaṇo ayaṃ;",
  "anya-e0803n:1135": "Idāni bhūto, cittāni, bhūtāni vimalāni tu.",
  "anya-e0803n:1136": "Vañjhā bhūtā vadhū esā”, iccudāharaṇānime;",
  "anya-e0803n:1137": "Vuttāni suṭṭhu lakkheyya, sāsanatthagavesako.",
  "anya-e0803n:1138": "Bhavittanti vaḍḍhitaṭṭhānaṃ. Tañhi bhavanti vaḍḍhanti etthāti bhavittanti vuccati, “janittaṃ me bhavittaṃ me, iti paṅke avassayi”nti idametassatthassa sādhakaṃ vacanaṃ.",
  "anya-e0803n:1139": "“Bhavittaṃ” iti “bhāvitta”-nti ca pāṭho dvidhā mayā;",
  "anya-e0803n:1140": "Rassattadīghabhāvena, diṭṭho bhaggavajātake.",
  "anya-e0803n:1141": "Bhūnanti bhavanaṃ bhūnaṃ vaddhi. “Ahameva dūsiyā bhūnahatā, rañño mahāpatāpassā”ti, “bhūnahaccaṃ kataṃ mayā”ti ca idametassatthassa sādhakaṃ vacanaṃ.",
  "anya-e0803n:1142_0": "Bhavananti bhavanakriyā. Atha vā bhavanti vaḍḍhanti ettha sattā puttadhītāhi nānāsampattīhi",
  "anya-e0803n:1142_1": "cāti bhavanaṃ vuccati geho, “pettikaṃ bhavanaṃ mamā”ti idametassatthassa sādhakaṃ",
  "anya-e0803n:1142_2": "vacanaṃ. “Geho gharañca āvāso, bhavanañca niketana”nti idaṃ pariyāyavacanaṃ. Parābhavananti",
  "anya-e0803n:1142_3": "avaddhimāpajjanaṃ. Sambhavananti suṭṭhu bhavanaṃ. Vibhavananti ucchedo vināso vā.",
  "anya-e0803n:1142_4": "Pātubhavananti pākaṭatā sarūpalābho iccevattho. Āvibhavananti paccakkhabhāvo. Tirobhavananti",
  "anya-e0803n:1142_5": "paṭicchannabhāvo. Vinābhavananti vinābhāvo. Sotthibhavananti suvatthitā. Paribhavananti",
  "anya-e0803n:1142_6": "pīḷanā hīḷanā vā. Abhibhavananti vidhamanaṃ. Adhibhavananti ajjhottharaṇaṃ. Anubhavananti",
  "anya-e0803n:1142_7": "paribhuñjanaṃ. Samanubhavananti suṭṭhu paribhuñjanaṃ. Paccanubhavananti adhipatibhāvenapi",
  "anya-e0803n:1142_8": "suṭṭhu paribhuñjanaṃ. Niggahītantanapuṃsakaliṅganiddeso.",
  "anya-e0803n:1143": "Atthavibhāvīti atthassa vibhāvanasīlaṃ cittaṃ vā ñāṇaṃ vā kulaṃ vā atthavibhāvi. Evaṃ dhammavibhāvi. Ikārantanapuṃsakaliṅganiddeso.",
  "anya-e0803n:1144_0": "Gotrabhūti paññattārammaṇaṃ mahaggatārammaṇaṃ vā gotrabhucittaṃ. Tañhi kāmāvacaragottamabhibhavati,",
  "anya-e0803n:1144_1": "mahaggatagottañca bhāveti nibbattetīti “gotrabhū”ti vuccati. Apica gotrabhūti nibbānārammaṇaṃ",
  "anya-e0803n:1144_2": "maggavīthiyaṃ pavattaṃ gotrabhuñāṇaṃ vā saṅkhārārammaṇaṃ vā phalasamāpattivīthiyaṃ",
  "anya-e0803n:1144_3": "pavattaṃ gotrabhuñāṇaṃ. Tesu hi paṭhamaṃ puthujjanagottamabhibhavati, ariyagottañca",
  "anya-e0803n:1144_4": "bhāveti, gottābhidhānā ca nibbānato ārammaṇakaraṇavasena bhavatīti “gotrabhū”ti vuccati,",
  "anya-e0803n:1144_5": "dutiyaṃ pana saṅkhārārammaṇampi samānaṃ āsevanapaccayabhāvena sasampayuttāni phalacittāni",
  "anya-e0803n:1144_6": "gottābhidhāne nibbānamhi bhāvetīti “gotrabhū”ti vuccati. Idaṃ pāḷivavatthānaṃ –",
  "anya-e0803n:1145": "“Gotrabhu”iti rassatta-vasena kathitaṃ padaṃ;",
  "anya-e0803n:1146": "Napuṃsakanti viññeyyaṃ, ñāṇacittādipekkhakaṃ.",
  "anya-e0803n:1147": "“Gotrabhū”iti dīghatta-vasena kathitaṃ pana;",
  "anya-e0803n:1148": "Pulliṅgamiti viññeyyaṃ, puggalādikapekkhakaṃ.",
  "anya-e0803n:1149": "Dīghabhāvena vuttaṃ tu, napuṃsakanti no vade;",
  "anya-e0803n:1150": "Binduvantī’tare bhedā, tayo iti hi bhāsitā.",
  "anya-e0803n:1151": "Īkārantā ca ūdantā, rassattaṃ yanti sāsane;",
  "anya-e0803n:1152": "Napuṃsakattaṃ patvāna, sahabhu sīghayāyiti.",
  "anya-e0803n:1153": "Cittena saha bhavatīti cittasahabhu, cittena saha na bhavatīti nacittasahabhu, rūpaṃ. Ukārantanapuṃsakaliṅganiddeso. Niyatanapuṃsakaliṅganiddesoyaṃ.",
  "anya-e0803n:1154_0": "Aniyataliṅgānaṃ niyatanapuṃsakaliṅgesu pakkhittānaṃ bhūtaparābhūtasaddādīnaṃ niddeso",
  "anya-e0803n:1154_1": "nayānusārena suviññeyyova. Iccevaṃ napuṃsakaliṅgānaṃ bhūdhātumayānaṃ yathārahaṃ nibbacanādivasena",
  "anya-e0803n:1154_2": "niddeso vibhāvito. Iccevaṃ sabbathāpi liṅgattayaniddeso samatto.",
  "anya-e0803n:1155": "Ulliṅganena vividhena nayena vuttaṃ,",
  "anya-e0803n:1156": "Bhūdhātusaddamayaliṅgatikaṃ yadetaṃ;",
  "anya-e0803n:1157": "Āliṅgiyaṃ piyatarañca sutaṃ suliṅgaṃ,",
  "anya-e0803n:1158": "Poso kare manasi liṅgaviduttamicchaṃ.",
  "anya-e0803n:1159": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:1160": "Kosallatthāya kate saddanītippakaraṇe",
  "anya-e0803n:1161": "Bhūdhātumayānaṃ tividhaliṅgikānaṃ nāmikarūpānaṃ vibhāgo",
  "anya-e0803n:1162": "Catuttho paricchedo.",
  "anya-e0803n:1163": "5. Okārantapulliṅganāmikapadamālā",
  "anya-e0803n:1164": "Bhū dhātuto pavattānaṃ, nāmikānamito paraṃ;",
  "anya-e0803n:1165": "Nāmamālaṃ pakāsissaṃ, nāmamālantarampi ca.",
  "anya-e0803n:1166": "Vippakiṇṇakathā ettha, evaṃ vutte na hessati;",
  "anya-e0803n:1167": "Pabhedo nāmamālānaṃ, paripuṇṇova hehiti.",
  "anya-e0803n:1168": "Pubbācariyasīhānaṃ, tasmā idha mataṃ sutaṃ;",
  "anya-e0803n:1169": "Purecaraṃ karitvāna, vakkhāmi savinicchayaṃ.",
  "anya-e0803n:1170_0": "Puriso, purisā. Purisaṃ, purise. Purisena, purisehi, purisebhi. Purisassa, purisānaṃ.",
  "anya-e0803n:1170_1": "Purisā, purisasmā, purisamhā, purisehi, purisebhi. Purisassa, purisānaṃ. Purise,",
  "anya-e0803n:1170_2": "purisasmiṃ, purisamhi, purisesu. Bho purisa, bhavanto purisā.",
  "anya-e0803n:1171_0": "Ayamāyasmatā mahākaccānena pabhinnapaṭisambhidena katasmā niruttipiṭakato uddharito",
  "anya-e0803n:1171_1": "purisaiccetassa pakatirūpassa nāmikapadamālānayo. Tatra purisavacanaekavacanaputhuvacanesu",
  "anya-e0803n:1171_2": "paccattavacanādīni bhavanti. Taṃ yathā? Puriso tiṭṭhati, purisā tiṭṭhanti. Tatra",
  "anya-e0803n:1171_3": "purisoti purisavacane ekavacane paccattavacanaṃ bhavati, purisāti purisavacane puthuvacane",
  "anya-e0803n:1171_4": "paccattavacanaṃ bhavati.",
  "anya-e0803n:1172": "Purisaṃ passati, purise passati. Tatra purisanti purisavacane ekavacane upayogavacanaṃ bhavati, puriseti purisavacane puthuvacane upayogavacanaṃ bhavati.",
  "anya-e0803n:1173_0": "Purisena kataṃ, purisehi kataṃ, purisebhi kataṃ. Tatra purisenāti purisavacane ekavacane",
  "anya-e0803n:1173_1": "karaṇavacanaṃ bhavati, purisehi, purisebhīti purisavacane puthuvacane karaṇavacanaṃ bhavati.",
  "anya-e0803n:1174": "Purisassa dīyate, purisānaṃ dīyate. Tatra purisassāti purisavacane ekavacane sampadānavacanaṃ bhavati, purisānanti purisavacane puthuvacane sampadānavacanaṃ bhavati.",
  "anya-e0803n:1175_0": "Purisā nissaṭaṃ, purisasmā nissaṭaṃ, purisamhā nissaṭaṃ, purisehi nissaṭaṃ, purisebhi",
  "anya-e0803n:1175_1": "nissaṭaṃ. Tatra purisāti purisavacane ekavacane nissakkavacanaṃ bhavati. Purisasmāti…pe…",
  "anya-e0803n:1175_2": "purisamhāti purisavacane ekavacane nissakkavacanaṃ bhavati, purisehi, purisebhīti",
  "anya-e0803n:1175_3": "purisavacane puthuvacane nissakkavacanaṃ bhavati.",
  "anya-e0803n:1176": "Purisassa pariggaho, purisānaṃ pariggaho. Tatra purisassāti purisavacane ekavacane sāmivacanaṃ bhavati, purisānanti purisavacane puthuvacane sāmivacanaṃ bhavati.",
  "anya-e0803n:1177_0": "Purise patiṭṭhitaṃ, purisasmiṃ patiṭṭhitaṃ, purisamhi patiṭṭhitaṃ, purisesu patiṭṭhitaṃ.",
  "anya-e0803n:1177_1": "Tatra puriseti purisavacane ekavacane bhummavacanaṃ bhavati, purisasminti…pe… purisamhīti…pe…",
  "anya-e0803n:1177_2": "purisesūti purisavacane puthuvacane bhummavacanaṃ bhavati.",
  "anya-e0803n:1178_0": "Bho purisa tiṭṭha, bhavanto purisā tiṭṭhatha. Tatra bho purisaiti purisavacane ekavacane",
  "anya-e0803n:1178_1": "ālapanaṃ bhavati, bhavanto purisāiti purisavacane puthuvacane ālapanaṃ bhavatīti",
  "anya-e0803n:1178_2": "iminā nayena sabbattha nayo vitthāretabbo.",
  "anya-e0803n:1179_0": "Yamakamahātherena katāya pana cūḷaniruttiyaṃ “bho purisa”iti rassavasena ālapanekavacanaṃ",
  "anya-e0803n:1179_1": "vatvā “bho purisā”iti dīghavasena ālapanabahuvacanaṃ vuttaṃ. Kiñcāpi tādiso nayo",
  "anya-e0803n:1179_2": "niruttipiṭake natthi, tathāpi bahūnamālapanavisaye “bho yakkhā”itiādīnaṃ ālapanabahuvacanānaṃ",
  "anya-e0803n:1179_3": "jātakaṭṭhakathādīsu dissanato pasatthatarova hoti viññūnaṃ pamāṇañca, tasmā iminā",
  "anya-e0803n:1179_4": "yamakamahātheramatenapi “puriso purisā purisa”ntiādīni vatvā āmantane “bho purisa,",
  "anya-e0803n:1179_5": "bho purisā, bhavanto purisā”ti nāmikapadamālā yojetabbā.",
  "anya-e0803n:1180_0": "Tattha purisoti paṭhamāya ekavacanaṃ. Purisāti bahuvacanaṃ. Purisanti dutiyāya ekavacanaṃ.",
  "anya-e0803n:1180_1": "Puriseti bahuvacanaṃ. Purisenāti tatiyāya ekavacanaṃ. Purisehi, purisebhīti dve bahuvacanāni.",
  "anya-e0803n:1180_2": "Purisassāti catutthiyā ekavacanaṃ. Purisānanti bahuvacanaṃ. Purisā, purisasmā, purisamhāti",
  "anya-e0803n:1180_3": "tīṇi pañcamiyā ekavacanāni. Purisehi, purisebhīti dve bahuvacanāni. Purisassāti chaṭṭhiyā",
  "anya-e0803n:1180_4": "ekavacanaṃ. Purisānanti bahuvacanaṃ. Purise, purisasmiṃ, purisamhīti tīṇi sattamiyā",
  "anya-e0803n:1180_5": "ekavacanāni. Purisesūti bahuvacanaṃ. Bho purisāti aṭṭhamiyā ekavacanaṃ. Bho purisā,",
  "anya-e0803n:1180_6": "bhavanto purisāti dve bahuvacanāni.",
  "anya-e0803n:1181_0": "Kiñcāpetesu “purisā”ti idaṃ paṭhamāpañcamīaṭṭhamīnaṃ, “purise”ti idaṃ dutiyāsattamīnaṃ,",
  "anya-e0803n:1181_1": "“purisehi, purisebhī”ti tatiyāpañcamīnaṃ, “purisāna”nti catutthīchaṭṭhīnaṃ ekasadisaṃ,",
  "anya-e0803n:1181_2": "tathāpi atthavasena asaṅkarabhāvo veditabbo. Kathaṃ? “Puriso tiṭṭhati, purisā tiṭṭhanti.",
  "anya-e0803n:1181_3": "Purisaṃ passati, purise passatī”tiādinā.",
  "anya-e0803n:1182_0": "Tattha ca bhoti āmantanatthe nipāto. So na kevalaṃ ekavacanaṃyeva hoti, atha kho",
  "anya-e0803n:1182_1": "bahuvacanampi hotīti “bho purisā”iti bahuvacanappayogopi gahito. “Bhavanto”tidaṃ",
  "anya-e0803n:1182_2": "pana bahuvacanameva hotīti “purisā”ti puna vuttanti daṭṭhabbaṃ. Iti yamakamahātherena",
  "anya-e0803n:1182_3": "“bho purisa”iti rassavasena ālapanekavacanaṃ vatvā “bho purisā”iti dīghavasena ālapanabahuvacanaṃ",
  "anya-e0803n:1182_4": "vuttaṃ. Tathā hi pāḷiyaṃ aṭṭhakathāsu ca nipātabhūto bhosaddo ekavacanabahuvacanavasena",
  "anya-e0803n:1182_5": "dvidhā bhijjati. Atrimāni nidassanapadāni – “api nu kho sapariggahānaṃ tevijjānaṃ",
  "anya-e0803n:1182_6": "brāhmaṇānaṃ apariggahena brahmunā saddhiṃ saṃsandati sametīti, no hidaṃ bho gotama.",
  "anya-e0803n:1182_7": "Acchariyaṃ bho ānanda, abbhutaṃ bho ānanda, ehi bho samaṇa, bho pabbajita”iccādipāḷito",
  "anya-e0803n:1182_8": "aṭṭhakathāto ca bhosaddassa ekavacanappayoge pavattinidassanaṃ, “tena hi bho mamapi",
  "anya-e0803n:1182_9": "suṇātha. Yathā mayameva arahāma taṃ bhavantaṃ gotamaṃ dassanāya upasaṅkamituṃ, nāhaṃ",
  "anya-e0803n:1182_10": "bho samaṇassa gotamassa subhāsitaṃ subhāsitato nābbhanumodāmi, passatha bho imaṃ",
  "anya-e0803n:1182_11": "kulaputtaṃ. Bho yakkhā ahaṃ imaṃ tumhākaṃ bhājetvā dadeyyaṃ. Aparisuddho panamhi,",
  "anya-e0803n:1182_12": "bho dhuttā tumhākaṃ kriyā mayhaṃ na ruccati. So te purise āha bho tumhe maṃ mārentā",
  "anya-e0803n:1182_13": "rañño dassetvāva mārethā”ti iccādi pana pāḷito aṭṭhakathāto ca bhosaddassa bahuvacanappayoge",
  "anya-e0803n:1182_14": "pavattinidassanaṃ. Kaccāyanappakaraṇe pana “bho purisa, bho purisā”ti padadvayaṃ",
  "anya-e0803n:1182_15": "ālapanekavacanavasena vuttaṃ. Taṃ yathā āgamehi na virujjhati, tathā gahetabbaṃ.",
  "anya-e0803n:1183_0": "Keci pana adūraṭṭhassālapane “bho purisa”iti rassavasena ālapanekavacanaṃ icchanti,",
  "anya-e0803n:1183_1": "dūraṭṭhassālapane pana “bho purisā”iti dīghavasena ālapanekavacanaṃ icchanti. Adūraṭṭhānaṃ",
  "anya-e0803n:1183_2": "dūraṭṭhānañca purisānaṃ itthīnañca ālapane na kiñci vadanti. Tathā adūraṭṭhāya dūraṭṭhāya",
  "anya-e0803n:1183_3": "ca itthiyā ālapane te pucchitabbā “adūraṭṭhānaṃ dūraṭṭhānañca purisānamālapane kathaṃ",
  "anya-e0803n:1183_4": "vattabba”nti. Addhā te evaṃ puṭṭhā uttari kiñci vattuṃ na sakkhissanti. Evampi te",
  "anya-e0803n:1183_5": "ce vadeyyuṃ “bhavanto purisāti imināva adūraṭṭhānaṃ dūraṭṭhānañca purisānamālapanaṃ",
  "anya-e0803n:1183_6": "bhavatī”ti. Tadā te vattabbā “yadi bhavanto purisā”ti iminā advejjhena vacanena adūraṭṭhānaṃ",
  "anya-e0803n:1183_7": "dūraṭṭhānañca purisānamālapanaṃ bhavati, evaṃ sante “bho purisa”iti rassapadenapi",
  "anya-e0803n:1183_8": "dūraṭṭhassa ca purisassālapanaṃ vattabbaṃ, evaṃ avatvā kimatthaṃ adūraṭṭhassālapane",
  "anya-e0803n:1183_9": "“bho purisa”iti rassavasena ālapanekavacanaṃ icchatha, kimatthañca dūraṭṭhassālapane",
  "anya-e0803n:1183_10": "“bho purisā”iti dīghavasena ālapanekavacanaṃ icchatha.",
  "anya-e0803n:1184_0": "Nanu “taggha bhagavā bojjhaṅgā, taggha sugata bojjhaṅgā”tiādīsu ālapanapadabhūtaṃ",
  "anya-e0803n:1184_1": "“bhagavā”iti dīghapadaṃ samīpe ṭhitakālepi dūre ṭhitakālepi buddhassālapanapadaṃ",
  "anya-e0803n:1184_2": "bhavitumarahateva, tathā ālapanapadabhūtaṃ “sugata”iti rassapadampi. Yasmā panetesu",
  "anya-e0803n:1184_3": "“bhagavā”ti ālapanapadassa na katthacipi rassattaṃ dissati, “sugatā”ti ālapanapadassa",
  "anya-e0803n:1184_4": "ca na katthacipi dīghattaṃ dissati, tasmā dīgharassamattābhedaṃ acintetvā “purisa”iti",
  "anya-e0803n:1184_5": "rassavasena vuttapadaṃ pakatissaravasena samīpe ṭhitassa purisassa āmantanakāle adūraṭṭhassālapanapadaṃ",
  "anya-e0803n:1184_6": "bhavati, āyatassaravasena dūre ṭhitapurisassa āmantanakāle dūraṭṭhassālapanapadaṃ",
  "anya-e0803n:1184_7": "bhavatīti gahetabbaṃ. Tathā “bhavanto purisā, bho yakkhā, bho dhuttā”tiādīni dīghavasena",
  "anya-e0803n:1184_8": "vuttāni ālapanabahuvacanapadānipi pakatissaravasena samīpe ṭhitapurisānaṃ āmantanakāle",
  "anya-e0803n:1184_9": "adūraṭṭhānamālapanapadāni bhavanti, āyatassaravasena dūre ṭhitapurisādīnaṃ āmantanakāle",
  "anya-e0803n:1184_10": "dūraṭṭhānamālapanapadāni bhavantīti gahetabbāni. Tathā hi brāhmaṇā katthaci katthaci",
  "anya-e0803n:1184_11": "rassaṭṭhānepi dīghaṭṭhānepi āyatena sarena majjhimāyatena sarena accāyatena ca sarena",
  "anya-e0803n:1184_12": "vedaṃ paṭhanti likhitumasakkuṇeyyena gītassarena viya. Iti sabbakkharesupi āyatena",
  "anya-e0803n:1184_13": "sarenuccāraṇaṃ labbhateva likhitumasakkuṇeyyaṃ, tasmā asampathamanotaritvā “bho purisa”iti",
  "anya-e0803n:1184_14": "vacanena dūraṭṭhassa ca adūraṭṭhassa ca purisassālapanaṃ bhavati, “bho purisā, bhavanto",
  "anya-e0803n:1184_15": "purisā”ti imehi vacanehipi dūraṭṭhānañca adūraṭṭhānañca purisānamālapanaṃ bhavatīti",
  "anya-e0803n:1184_16": "daṭṭhabbaṃ. Iti dūraṭṭhassa adūraṭṭhānañca āyatena sarena āmantanameva pamāṇaṃ, na",
  "anya-e0803n:1184_17": "dīgharassamattāviseso, tasmā “bho sattha, bho rāja, bho gaccha, bho muni, bho daṇḍi,",
  "anya-e0803n:1184_18": "bho bhikkhu, bho sayambhu, bhoti kaññe, bhoti patti, bhoti itthi, bhoti yāgu, bhoti",
  "anya-e0803n:1184_19": "vadhu, bho kula, bho aṭṭhi, bho cakkhu”iccevamādīhi padehi adūraṭṭhassālapanañca",
  "anya-e0803n:1184_20": "dūraṭṭhassālapanañca bhavati. “Bhavanto satthā, satthāro, bhotiyo kaññā, kaññāyo”ti",
  "anya-e0803n:1184_21": "evamādīhipi padehi adūraṭṭhānañcālapanaṃ bhavatīti daṭṭhabbaṃ.",
  "anya-e0803n:1185": "Idaṃ panettha sanniṭṭhānaṃ –",
  "anya-e0803n:1186": "Tassa taṃ vacanaṃ sutvā, rañño puttaṃ adassayuṃ;",
  "anya-e0803n:1187": "Putto ca pitaraṃ disvā, dūratovajjhabhāsatha.",
  "anya-e0803n:1188": "Āgacchu dovārikā khaggabandhā,",
  "anya-e0803n:1189": "Kāsāviyā hantu mamaṃ janinda;",
  "anya-e0803n:1190": "Akkhāhi me pucchito etamatthaṃ,",
  "anya-e0803n:1191": "Aparādho ko nvidha mamajja atthi.",
  "anya-e0803n:1192": "Evaṃ saddhammarājena, vohārakusalena ve;",
  "anya-e0803n:1193": "Sudesite somanassa-jātake sabbadassinā.",
  "anya-e0803n:1194": "Dūraṭṭhānepi rassattaṃ, “janinda”iti dissati;",
  "anya-e0803n:1195": "Na katthacipi dīghattaṃ, iti nīti mayā matā.",
  "anya-e0803n:1196_0": "Idampettha vattabbaṃ “kuto nu bho idamāyātaṃ ‘dūraṭṭhassālapanaṃ adūraṭṭhassālapanami’ti”?",
  "anya-e0803n:1196_1": "Saddasatthato. Saddasatthaṃ nāma na sabbaso buddhavacanassopakārakaṃ, ekadesena pana hoti.",
  "anya-e0803n:1197_0": "Imasmiṃ pakaraṇe “bahuvacana”nti vā “puthuvacana”nti vā “anekavacana”nti vā atthato",
  "anya-e0803n:1197_1": "ekaṃ, byañjanameva nānaṃ, tasmā sabbattha “bahuvacana”nti vā “puthuvacana”nti vā",
  "anya-e0803n:1197_2": "“anekavacana”nti vā vohāro kātabbo, puthuvacanaṃ anekavacananti ca idaṃ sāsane niruttaññūnaṃ",
  "anya-e0803n:1197_3": "vohāro, itaraṃ saddasatthavidūnaṃ.",
  "anya-e0803n:1198_0": "Kasmā pana imasmiṃ pakaraṇe dvivacanaṃ na vuttanti? Yasmā buddhavacane dvivacanaṃ",
  "anya-e0803n:1198_1": "nāma natthi, tasmā na vuttanti. Nanu buddhavacane vacanattayaṃ atthi, tathā hi “āyasmā”ti",
  "anya-e0803n:1198_2": "idaṃ ekavacanaṃ, “āyasmantā”ti idaṃ dvivacanaṃ, “āyasmanto”ti idaṃ bahuvacananti?",
  "anya-e0803n:1198_3": "Tanna, yadi “āyasmantā”ti idaṃ vacanaṃ dvivacanaṃ bhaveyya, “puriso purisā”tiādīsu",
  "anya-e0803n:1198_4": "kataraṃ dvivacananti vadeyyātha, tasmā buddhavacane dvivacanaṃ nāma natthi. Teneva",
  "anya-e0803n:1198_5": "hi si yo aṃ yo nā hītiādinā ekavacanabahuvacanāneva dassitānīti.",
  "anya-e0803n:1199_0": "Nanu ca bho “suṇantu me āyasmantā, ajja uposatho pannaraso. Yadāyasmantānaṃ pattakallaṃ,",
  "anya-e0803n:1199_1": "mayaṃ aññamaññaṃ pārisuddhiuposathaṃ kareyyāmā”ti pāḷiyaṃ dve sandhāya “āyasmantā”ti",
  "anya-e0803n:1199_2": "vuttaṃ, “uddiṭṭhā kho āyasmanto cattāro pārājikā dhammā”tiādīsu pana pāḷīsu bahavo",
  "anya-e0803n:1199_3": "sandhāya “āyasmanto”ti vuttaṃ, na ca sakkā vattuṃ “yathā tathā vutta”nti, parivāsādiārocanepi",
  "anya-e0803n:1199_4": "aṭṭhakathācariyehi viññātasugatādhippāyehi “dvinnaṃ ārocentena ‘āyasmantā dhārentū’ti,",
  "anya-e0803n:1199_5": "tiṇṇaṃ ārocentena ‘āyasmanto dhārentū’ti vattabba”nti vuttattāti? Saccaṃ vuttaṃ,",
  "anya-e0803n:1199_6": "taṃ pana vinayavohāravasena vuttanti. Nanu vinayo buddhavacanaṃ, kasmā “buddhavacane",
  "anya-e0803n:1199_7": "dvivacanaṃ nāma natthī”ti vadathāti? Saccaṃ vinayo buddhavacanaṃ, tathāpi vinayakammavasena",
  "anya-e0803n:1199_8": "vuttattā upalakkhaṇamattaṃ, na sabbasādhāraṇabahuvacanapariyāpannaṃ. Yadi hi “āyasmantā”ti",
  "anya-e0803n:1199_9": "idaṃ dvivacanaṃ siyā, tappayogānipi kriyāpadāni dvivacanāneva siyuṃ, tathārūpānipi",
  "anya-e0803n:1199_10": "kriyāpadāni na santi. Na hi akkharasamayakovido jhānalābhīpi dibbacakkhunā vassasatampi",
  "anya-e0803n:1199_11": "vassasahassampi samavekkhanto buddhavacane ekampi kriyāpadaṃ dvivacananti passeyya,",
  "anya-e0803n:1199_12": "evaṃ kriyāpadesu dvivacanassābhāvā nāmikapadesu dvivacanaṃ natthi. Nāmikapadesu tadabhāvāpi",
  "anya-e0803n:1199_13": "kriyāpadesu tadabhāvo veditabbo. Sakkaṭabhāsāyaṃ dvīsupi dvivacanāni santi, māgadhabhāsāyaṃ pana natthi.",
  "anya-e0803n:1200_0": "Apica “puthuvacana”nti niruttivohāropi “buddhavacane dvivacanaṃ natthī”ti etamatthaṃ",
  "anya-e0803n:1200_1": "dīpeti. Tañhi sakkaṭabhāsāyaṃ vuttā dvivacanato bahuvacanato ca visuṃbhūtaṃ vacanaṃ,",
  "anya-e0803n:1200_2": "tattha vā vuttehi atthehi visuṃbhūtassa atthassa vacanaṃ “puthuvacana”nti vuccati.",
  "anya-e0803n:1200_3": "Kathamidaṃ sakkaṭabhāsāyaṃ vuttā dvivacanato bahuvacanato ca visuṃbhūtaṃ vacananti",
  "anya-e0803n:1200_4": "ce? Yasmā sakkaṭabhāsāyaṃ “puthuvacana”nti vohāro natthi, tasmā idaṃ tehi sakkaṭabhāsāyaṃ",
  "anya-e0803n:1200_5": "vuttehi dvivacanabahuvacanehi visuṃbhūtaatthassa vacananti vuccati. Kathañca pana",
  "anya-e0803n:1200_6": "sakkaṭabhāsāyaṃ vuttehi visuṃbhūtassa atthassa vacananti puthuvacananti ce? Yasmā",
  "anya-e0803n:1200_7": "sakkaṭabhāsāyaṃ dve upādāya dvivacanaṃ vuttaṃ, na ticatupañcādike bahavo upādāya,",
  "anya-e0803n:1200_8": "bahavo pana upādāya bahuvacanaṃ vuttaṃ, na dve upādāya, ayaṃ sakkaṭabhāsāya viseso.",
  "anya-e0803n:1200_9": "Māgadhabhāsāyaṃ pana dviticatupañcādike bahavo upādāya puthuvacanaṃ vuttaṃ, tasmā",
  "anya-e0803n:1200_10": "sakkaṭabhāsāyaṃ vuttehi atthehi visuṃbhūtassa atthassa vacananti puthuvacananti vuccati.",
  "anya-e0803n:1200_11": "Ayaṃ māgadhabhāsāya viseso. Tasmātra puthubhūtassa, puthuno vā atthassa vacanaṃ “puthuvacana”nti",
  "anya-e0803n:1200_12": "attho samadhigantabbo.",
  "anya-e0803n:1201": "Idāni “puriso, purisā, purisa”nti niruttipiṭakato uddharitanayaṃ nissāya pakatirūpabhūtassa bhūtasaddassa nāmikapadamālā vuccate –",
  "anya-e0803n:1202_0": "Bhūto, bhūtā. Bhūtaṃ, bhūte. Bhūtena, bhūtehi, bhūtebhi. Bhūtassa, bhūtānaṃ. Bhūtā,",
  "anya-e0803n:1202_1": "bhūtasmā, bhūtamhā, bhūtehi, bhūtebhi. Bhūtassa, bhūtānaṃ. Bhūte, bhūtasmiṃ, bhūtamhi,",
  "anya-e0803n:1202_2": "bhūtesu. Bho bhūta, bhavanto bhūtā.",
  "anya-e0803n:1203_0": "Atha vā “bho bhūtā”iti bahuvacanaṃ viññeyyaṃ. Yathā panettha bhūtaiccetassa pakatirūpassa",
  "anya-e0803n:1203_1": "nāmikapadamālā purisanayena yojitā, evaṃ bhāvakādīnañca aññesañca taṃsadisānaṃ nāmikapadamālā",
  "anya-e0803n:1203_2": "purisanayena yojetabbā. Etthaññāni taṃsadisāni nāma “buddho”tiādīnaṃ padānaṃ buddhaiccādīni pakatirūpāni.",
  "anya-e0803n:1204": "Buddho dhammo saṅgho maggo,",
  "anya-e0803n:1205": "Khandho kāyo kāmo kappo;",
  "anya-e0803n:1206": "Māso pakkho yakkho bhakkho,",
  "anya-e0803n:1207": "Nāgo megho bhogo yāgo.",
  "anya-e0803n:1208": "Rāgo doso moho māno,",
  "anya-e0803n:1209": "Makkho thambho kodho lobho;",
  "anya-e0803n:1210": "Hāso vero dāho tejo,",
  "anya-e0803n:1211": "Chando kāso sāso rogo.",
  "anya-e0803n:1212": "Asso sasso isso sisso,",
  "anya-e0803n:1213": "Sīho byaggho rukkho selo;",
  "anya-e0803n:1214": "Indo sakko devo gāmo,",
  "anya-e0803n:1215": "Cando sūro ogho dīpo.",
  "anya-e0803n:1216": "Passo yañño cāgo vādo,",
  "anya-e0803n:1217": "Hattho patto soso gedho;",
  "anya-e0803n:1218": "Somo yodho gaccho accho,",
  "anya-e0803n:1219": "Geho māḷo aṭṭo sālo.",
  "anya-e0803n:1220": "Naro nago migo saso,",
  "anya-e0803n:1221": "Suṇo bako ajo dijo;",
  "anya-e0803n:1222": "Hayo gajo kharo saro,",
  "anya-e0803n:1223": "Dumo talo paṭo dhajo.",
  "anya-e0803n:1224": "Urago paṭago vihago bhujago,",
  "anya-e0803n:1225": "Kharabho sarabho pasado gavajo;",
  "anya-e0803n:1226": "Mahiso vasabho asuro garuḷo,",
  "anya-e0803n:1227": "Taruṇo varuṇo baliso paligho.",
  "anya-e0803n:1228": "Sālo dhavo ca khadiro,",
  "anya-e0803n:1229": "Godhumo saṭṭhiko yavo;",
  "anya-e0803n:1230": "Kaḷāyo ca kulattho ca,",
  "anya-e0803n:1231": "Tilo muggo ca taṇḍulo.",
  "anya-e0803n:1232": "Khattiyo brāhmaṇo vesso,",
  "anya-e0803n:1233": "Suddo dhutto ca pukkuso;",
  "anya-e0803n:1234": "Caṇḍālo patiko paṭṭho,",
  "anya-e0803n:1235": "Manusso rathiko ratho.",
  "anya-e0803n:1236": "Pabbajito gahaṭṭho ca,",
  "anya-e0803n:1237": "Goṇo oṭṭho ca gadrabho;",
  "anya-e0803n:1238": "Mātugāmo ca orodho,",
  "anya-e0803n:1239": "Iccādīni vibhāvaye.",
  "anya-e0803n:1240_0": "Kecettha vadeyyuṃ “nanu bho ‘orodhā ca kumārā cā’ti pāṭhassa dassanato orodhasaddo",
  "anya-e0803n:1240_1": "itthiliṅgo”ti? Tanna, tattha hi “orodhā”ti idaṃ okārantapulliṅgameva, nā’kārantitthiliṅgaṃ,",
  "anya-e0803n:1240_2": "tumhe pana “ākārantitthiliṅga”nti maññamānā evaṃ vadatha, na panidaṃ ākārantitthiliṅgaṃ,",
  "anya-e0803n:1240_3": "atha kho “mātugāmā”tipadaṃ viya bahuvacanavasena vuttamākārantapadanti. Nanu ca bho",
  "anya-e0803n:1240_4": "sammohavinodaniyādīsu orodhasaddassa itthiliṅgatā pākaṭā, kathanti ce? “Rukkhe adhivatthā",
  "anya-e0803n:1240_5": "devatā therassa kuddhā paṭhamameva manaṃ palobhetvā ‘ito te sattadivasamatthake upaṭṭhāko",
  "anya-e0803n:1240_6": "rājā marissatī’ti supine ārocesi. Thero taṃ kathaṃ sutvā rājorodhānaṃ ācikkhi. Tā",
  "anya-e0803n:1240_7": "ekappahāreneva mahāviravaṃ viraviṃsū”ti. Ettha hi “rājorodhāna”nti vatvā “tā”ti vuttattāva",
  "anya-e0803n:1240_8": "orodhasaddassa itthiliṅgatā pākaṭāti? Tanna, atthassa duggahaṇato. Duggahito hi ettha",
  "anya-e0803n:1240_9": "tumhehi attho, ettha pana orodhasaddena itthipadatthassa kathanato itthipadatthaṃ",
  "anya-e0803n:1240_10": "sandhāya “tā”ti vuttattā “tā itthiyo”ti ayamevattho. Tumhe pana amātāpitarasaṃvaddhattā",
  "anya-e0803n:1240_11": "ācariyakule ca anivuṭṭhattā etaṃ sukhumatthamajānantā yaṃ vā taṃ vā mukhārūḷhaṃ vadatha.",
  "anya-e0803n:1241": "Bhuñjanatthaṃ kathanatthaṃ, mukhaṃ hotīti no vade;",
  "anya-e0803n:1242": "Yaṃ vā taṃ vā mukhārūḷhaṃ, vacanaṃ paṇḍito naroti.",
  "anya-e0803n:1243_0": "Na mayaṃbho yaṃ vā taṃ vā mukhārūḷhaṃ vadāma, aṭṭhakathācariyānaññeva vacanaṃ gahetvā",
  "anya-e0803n:1243_1": "vadāma, aṭṭhakathāyeva amhākaṃ paṭisaraṇaṃ, na mayaṃ tumhākaṃ saddahāmāti. Amhākaṃ",
  "anya-e0803n:1243_2": "saddahatha vā mā vā, mā tumhe “aṭṭhakathācariyānaññeva vacanaṃ gahetvā vadāmā”ti",
  "anya-e0803n:1243_3": "aṭṭhakathācariye abbhācikkhatha. Na hi aṭṭhakathācariyehi “orodhasaddo itthiliṅgo”ti",
  "anya-e0803n:1243_4": "vuttaṭṭhānamatthi, tasmāpi aṭṭhakathācariye abbhācikkhatha, na yuttaṃ buddhādīnaṃ",
  "anya-e0803n:1243_5": "garūnamabbhācikkhanaṃ mahato anatthassa lābhāya saṃvattanato. Vuttañhetaṃ bhagavatā",
  "anya-e0803n:1243_6": "“attanā duggahitena amhe ceva abbhācikkhati, bahuñca apuññaṃ pasavati, tato attānañca khaṇatī”ti.",
  "anya-e0803n:1244_0": "Evaṃ abbhācikkhanassa ayuttataṃ sāvajjatañca dassetvā punapi te idaṃ vattabbā – jātakaṭṭhakathāyampi",
  "anya-e0803n:1244_1": "tumhehi āhaṭaudāharaṇasadisaṃ udāharaṇamatthi, taṃ suṇātha. Kosiyajātakaṭṭhakathāyañhi",
  "anya-e0803n:1244_2": "“satthā jetavane viharanto ekaṃ sāvatthiyaṃ mātugāmaṃ ārabbha kathesi. Sā kirekassa",
  "anya-e0803n:1244_3": "saddhassa pasannassa upāsakabrāhmaṇassa brāhmaṇī dussīlā pāpadhammā”ti pāṭho dissati.",
  "anya-e0803n:1244_4": "Ettha hi “mātugāmaṃ ārabbha kathesī”ti vatvā “sā”ti vuttattā tumhākaṃ matena mātugāmasaddo",
  "anya-e0803n:1244_5": "itthiliṅgoyeva siyā, na pulliṅgo, kimidaṃ aṭṭhakathāvacanampi na passatha, tadeva",
  "anya-e0803n:1244_6": "pana aṭṭhakathāvacanaṃ passatha, kiṃ sā eva aṭṭhakathā tumhākaṃ paṭisaraṇaṃ, na tadaññāti.",
  "anya-e0803n:1245_0": "Yadi tāsaddaṃ apekkhitvā orodhasaddassa itthiliṅgattamicchatha, etthāpi sāsaddamapekkhitvā",
  "anya-e0803n:1245_1": "mātugāmasaddassa itthiliṅgattamicchathāti. Evaṃ vuttā te niruttarā appaṭibhānā maṅkubhūtā",
  "anya-e0803n:1245_2": "pattakkhandhā adhomukhā pajjhāyeyyuṃ. Etthāpi mātugāmasaddena itthipadatthassa kathanato",
  "anya-e0803n:1245_3": "itthipadatthaṃ sandhāya “sā”ti vuttattā “sā itthī”ti ayamevattho. Katthaci hi padhānavācakena",
  "anya-e0803n:1245_4": "pulliṅgena napuṃsakaliṅgena vā samānādhikaraṇassa guṇasaddassa abhidheyyaliṅgānuvattittāpulliṅgavasena",
  "anya-e0803n:1245_5": "vā napuṃsakaliṅgavasena vā niddisitabbattepi liṅgamanapekkhitvā itthipadatthamevāpekkhitvā",
  "anya-e0803n:1245_6": "itthiliṅganiddeso dissati. Taṃ yathā? “Idha visākhe mātugāmo susaṃvihitakammantā",
  "anya-e0803n:1245_7": "hoti saṅgahitaparijanā bhattumanāpaṃ carati, sambhataṃ anurakkhatī”ti ca, “ko nu",
  "anya-e0803n:1245_8": "kho bhante hetu ko paccayo, yena midhekacco mātugāmo dubbaṇṇā ca hoti durūpā supāpikā",
  "anya-e0803n:1245_9": "dassanāya, daliddā ca hoti appassakā appabhogā appesakkhā ca. Idha mallike ekacco",
  "anya-e0803n:1245_10": "mātugāmo kodhanā hoti upāyāsabahulā, appampi vuttā samānā abhisajjati kuppati byāpajjati",
  "anya-e0803n:1245_11": "patitthiyati kopañca dosañca appaccayañca pātukarotī”ti ca, “taṃ kho pana bhikkhave",
  "anya-e0803n:1245_12": "itthiratanaṃ rañño cakkavattissa pubbuṭṭhāyinī pacchānipātinī kiṃkārapaṭissāvinī”ti ca ime payogā.",
  "anya-e0803n:1246_0": "Katthaci pana padhānavācakena napuṃsakaliṅgena samānādhikaraṇassa guṇasaddassa abhidheyyaliṅgānuvattittā",
  "anya-e0803n:1246_1": "napuṃsakaliṅgavasena niddisitabbattepi liṅgamanapekkhitvā purisapadatthamevāpekkhitvā",
  "anya-e0803n:1246_2": "pulliṅganiddeso dissati. Taṃ yathā? “Pañca paccekabuddhasatāni imasmiṃ isigilismiṃ",
  "anya-e0803n:1246_3": "pabbate ciranivāsino ahesuṃ. Taṃ kho pana rañño cakkavattissa pariṇāyakaratanaṃ ñātānaṃ",
  "anya-e0803n:1246_4": "pavesetā aññātānaṃ nivāretā”ti. Katthaci padhānavācakena liṅgattayena samānādhikaraṇassa",
  "anya-e0803n:1246_5": "guṇasaddassa abhidheyyaliṅgānurūpaṃ niddeso dissati. Taṃ yathā? Sā itthī “sīlavatī",
  "anya-e0803n:1246_6": "kalyāṇadhammā. Aṭṭhahi kho nakulamāte dhammehi samannāgato mātugāmo kāyassa bhedā",
  "anya-e0803n:1246_7": "parammaraṇā manāpakāyikānaṃ devānaṃ sahabyataṃ upapajjati. Saddho purisapuggalo,",
  "anya-e0803n:1246_8": "saddhaṃ kulaṃ, cittaṃ dantaṃ sukhāvaha”nti.",
  "anya-e0803n:1247": "Seyyaiti saddo pana yebhuyyena okārantabhāve ṭhatvā liṅgattayānukūlo bhavati ekākāreneva tiṭṭhanato. Kathaṃ? Seyyo amitto matiyā upeto. Esāva pūjanā seyyo, ekāhaṃ jīvitaṃ seyyo.",
  "anya-e0803n:1248": "“Dhammena ca alābho yo,",
  "anya-e0803n:1249": "Yo ca lābho adhammiko;",
  "anya-e0803n:1250": "Alābho dhammiko seyyo,",
  "anya-e0803n:1251": "Yañce lābho adhammiko.",
  "anya-e0803n:1252": "Yaso ca appabuddhīnaṃ, viññūnaṃ ayaso ca yo;",
  "anya-e0803n:1253": "Ayasova seyyo viññūnaṃ, na yaso appabuddhinaṃ.",
  "anya-e0803n:1254": "Dummedhehi pasaṃsā ca, viññūhi garahā ca yā;",
  "anya-e0803n:1255": "Garahāva seyyo viññūhi, yañce bālappasaṃsanā.",
  "anya-e0803n:1256": "Sukhañca kāmamayikaṃ, dukkhañca pavivekikaṃ;",
  "anya-e0803n:1257": "Pavivekaṃ dukkhaṃ seyyo, yañce kāmamayaṃ sukhaṃ.",
  "anya-e0803n:1258": "Jīvitañca adhammena, dhammena maraṇañca yaṃ;",
  "anya-e0803n:1259": "Maraṇaṃ dhammikaṃ seyyo, yañce jīve adhammika”nti.",
  "anya-e0803n:1260_0": "Evamayaṃ seyya iti saddo okārantabhāve ṭhatvā liṅgattayānukūlo bhavati. Katthaci",
  "anya-e0803n:1260_1": "pana ākārantabhāve ṭhatvā itthiliṅgānukūlo dissati “itthīpi hi ekacciyā, seyyā posa",
  "anya-e0803n:1260_2": "janādhipā”ti. Niggahītanto pana hutvā napuṃsakaliṅgānukūlo apasiddho. Evaṃpakāre",
  "anya-e0803n:1260_3": "payoge kiṃ tumhe na passathāti. Evaṃ vuttā ca te niruttarāva bhavissanti.",
  "anya-e0803n:1261_0": "Sacepi te ettha evaṃ vadeyyuṃ “tattha tattha suttappadese aṭṭhakathādīsu ca ‘mātugāmo’ti",
  "anya-e0803n:1261_1": "vā ‘mātugāmenā’ti vā okārantapulliṅgabhāvena mātugāmasaddassa dassanato pulliṅgabhūtaṃ",
  "anya-e0803n:1261_2": "mātugāmasaddaṃ anapekkhitvā itthipadatthameva apekkhitvā “sā itthī”ti itthīsaddena",
  "anya-e0803n:1261_3": "sāsaddassa sambandhaggahaṇaṃ mayaṃ sampaṭicchāma, ‘orodho’ti vā ‘orodhenā’ti vā okārantapulliṅgabhāvena",
  "anya-e0803n:1261_4": "ṭhitassa orodhasaddassa adassanato pana tumhehi vuttaṃ purimatthaṃ na sampaṭicchāmā”ti.",
  "anya-e0803n:1261_5": "Tadā tesaṃ imāni vinayapāḷiyaṃ āgatapadāni dassetabbāni “tena kho pana samayena rājā",
  "anya-e0803n:1261_6": "udeno uyyāne paricāresi saddhiṃ orodhena, atha kho rañño udenassa orodho rājānaṃ",
  "anya-e0803n:1261_7": "udenaṃ etadavocā”ti. Evaṃ imāni suttapadāni dassetvā suttanipātaṭṭhakathāyaṃ “rāmo",
  "anya-e0803n:1261_8": "nāma rājā kuṭṭharogī orodhehi ca nāṭakehi ca jigucchamāno”ti vacanañca dassetvā “gacchatha",
  "anya-e0803n:1261_9": "tumhe garukulamupagantvā bhagavato saddhammassa ciraṭṭhitatthaṃ sādhukaṃ padabyañjanāni",
  "anya-e0803n:1261_10": "uggaṇhathā”ti uyyojetabbā.",
  "anya-e0803n:1262_0": "Idāni mātugāmasaddādīsu kiñci vinicchayaṃ vadāma – mātugāmasaddo ca orodhasaddo ca",
  "anya-e0803n:1262_1": "dārasaddo cāti ime itthipadatthavācakāpi samānā ekantena pulliṅgā bhavanti. Tesu",
  "anya-e0803n:1262_2": "dārasaddassa ekasmiṃ atthe vattamānassāpi bahuvacanakattameva saddasatthavidū icchanti,",
  "anya-e0803n:1262_3": "na ekavacanakattaṃ. Mayaṃ pana dārasaddassa ekasmiṃ atthe ekavacanakattaṃ, yebhuyyena",
  "anya-e0803n:1262_4": "pana bahuvacanakattaṃ anujānāma, bavhatthe vattabbameva natthi. Pāḷiyañhi dārasaddo",
  "anya-e0803n:1262_5": "yebhuyyena bahuvacanako bhavati, ekavacanako appo. Tatrime payogā –",
  "anya-e0803n:1263": "“Dāsā ca dāsyo anujīvino ca,",
  "anya-e0803n:1264": "Puttā ca dārā ca mayañca sabbe;",
  "anya-e0803n:1265": "Dhammañcarāmapparalokahetu,",
  "anya-e0803n:1266": "Tasmā hi amhaṃ daharā na miyyare”ti ca,",
  "anya-e0803n:1267": "“Yo ñātīnaṃ sakhīnaṃ vā, dāresu paṭidissati;",
  "anya-e0803n:1268": "Sahasā sampiyāyena, taṃ jaññāvasalo itī”ti ca,",
  "anya-e0803n:1269": "“Sehi dārehi’santuṭṭho, vesiyāsu padissati;",
  "anya-e0803n:1270": "Dissati paradāresu, taṃ parābhavato mukha”nti ca,",
  "anya-e0803n:1271": "“Puttesu dāresu ca yā apekkhā”ti ca byāse, samāse pana “puttadārā disā pacchā, puttadārehi mattano”ti ca evamādayo bahuvacanappayogā bahavo bhavanti.",
  "anya-e0803n:1272": "Ekavacanappayogā pana appā. Seyyathidaṃ? “Garūnaṃ dāre, dhammaṃ care yopi samuñjakaṃ care, dārañca posaṃ dadamappakasmi”nti ca,",
  "anya-e0803n:1273": "“Ye gahaṭṭhā puññakarā, sīlavanto upāsakā;",
  "anya-e0803n:1274": "Dhammena dāraṃ posenti, te namassāmi mātalī”ti ca,",
  "anya-e0803n:1275": "“Paradāraṃ na gaccheyyaṃ, sadārapasuto siya”nti ca,",
  "anya-e0803n:1276": "“Yo icche puriso hotuṃ, jātiṃ jātiṃ punappunaṃ;",
  "anya-e0803n:1277": "Paradāraṃ vivajjeyya, dhotapādova kaddama”nti ca",
  "anya-e0803n:1278": "Evamādayo ekavacanappayogā appā.",
  "anya-e0803n:1279_0": "Samāhāralakkhaṇavasena panesa dārasaddo napuṃsakaliṅgekavacanopi katthaci bhavati.",
  "anya-e0803n:1279_1": "“Ādāya puttadāraṃ. Puttadārassa saṅgaho”iti evaṃ idha vuttappakārena liṅgañca atthañca",
  "anya-e0803n:1279_2": "sallakkhetvā “puriso purisā”ti pavattaṃ purisasaddanayaṃ nissāya sabbesaṃ “bhūto",
  "anya-e0803n:1279_3": "bhāvako bhavo”tiādīnaṃ bhūdhātumayānaṃ aññesañcokārantapadānaṃ nāmikapadamālāsu saddhāsampannehi",
  "anya-e0803n:1279_4": "kulaputtehi saddhammaṭṭhitiyā kosallamuppādetabbaṃ.",
  "anya-e0803n:1280_0": "Kiṃ pana sabbāni okārantapadāni purisanaye sabbappakārena ekasadisāneva hutvā paviṭṭhānīti?",
  "anya-e0803n:1280_1": "Na paviṭṭhāni. Kānici hi okārantapadāni purisanaye sabbathā paviṭṭhāni ca honti,",
  "anya-e0803n:1280_2": "ekadesena paviṭṭhāni ca, kānici okārantapadāni purisanaye ekadesena paviṭṭhāni ca",
  "anya-e0803n:1280_3": "honti, ekadesena na paviṭṭhāni ca, kānici okārantapadāni purisanaye sabbathā appaviṭṭhāneva.",
  "anya-e0803n:1280_4": "Tatra katamāni kānici okārantapadāni purisanaye sabbathā paviṭṭhāni ca honti, ekadesena",
  "anya-e0803n:1280_5": "paviṭṭhāni ca? “Saro vayo ceto”tiādīni. Saroiti hi ayaṃsaddo ususaddasaravanaakārādisaravācako",
  "anya-e0803n:1280_6": "ce, purisanaye sabbathā paviṭṭho. Rahadavācako ce, manogaṇapakkhikattā purisanaye",
  "anya-e0803n:1280_7": "ekadesena paviṭṭho. Vayoiti saddo parihānivācako ce, purisanaye sabbathā paviṭṭho.",
  "anya-e0803n:1280_8": "Āyukoṭṭhāsavācako ce, manogaṇapakkhikattā purisanaye ekadesena paviṭṭho. Ceto iti",
  "anya-e0803n:1280_9": "saddo yadi paṇṇattivācako, purisanaye sabbathā paviṭṭho. Yadi pana cittavācako, manogaṇapakkhikattā",
  "anya-e0803n:1280_10": "purisanaye ekadesena paviṭṭho. Manogaṇo ca nāma –",
  "anya-e0803n:1281": "Mano vaco vayo tejo,",
  "anya-e0803n:1282": "Tapo ceto tamo yaso;",
  "anya-e0803n:1283": "Ayo payo siro chando,",
  "anya-e0803n:1284": "Saro uro raho aho –",
  "anya-e0803n:1285": "Ime soḷasa.",
  "anya-e0803n:1286": "Idāni yathāvuttassa pākaṭīkaraṇatthaṃ manasaddādīnaṃ nāmikapadamālaṃ kathayāma –",
  "anya-e0803n:1287_0": "Mano, manā. Manaṃ, mano, mane. Manasā, manena, manehi, manebhi. Manaso, manassa,",
  "anya-e0803n:1287_1": "manānaṃ. Manā, manasmā, manamhā, manehi, manebhi. Manaso, manassa, manānaṃ. Manasi,",
  "anya-e0803n:1287_2": "mane, manasmiṃ, manamhi, manesu. Bho mana, bhavanto manā.",
  "anya-e0803n:1288_0": "Atha vā “bho manā”iti bahuvacanampi ñeyyaṃ. Evaṃ vaco, vacā. Vacaṃ, vaco, vace. Vacasātiādinā",
  "anya-e0803n:1288_1": "nāmikapadamālā yojetabbā. Ahasaddassa pana bhummekavacanaṭṭhāne ahasi, ahe, ahasmiṃ,",
  "anya-e0803n:1288_2": "ahamhi, ahu, ahanīti yojetabbā.",
  "anya-e0803n:1289": "Idāni rūpantaravisesadassanatthaṃ napuṃsakaliṅgassa manasaddassapi nāmikapadamālaṃ vadāma, aṭṭhāne ayaṃ kathitāti na codetabbaṃ.",
  "anya-e0803n:1290_0": "Manaṃ, manāni, manā. Manaṃ, manāni, mane. Manena, manehi, manebhi. Manassa, manaso,",
  "anya-e0803n:1290_1": "manānaṃ. Manā, manasmā, manamhā, manehi, manebhi. Manassa, manaso, manānaṃ. Mane,",
  "anya-e0803n:1290_2": "manasmiṃ, manamhi, manesu. Bho mana, bhavanto manā. Atha vā “bho manāni, bho manā”evampi",
  "anya-e0803n:1290_3": "bahuvacanaṃ veditabbaṃ. Evamuttaratrāpi nayo.",
  "anya-e0803n:1291_0": "Ettha ca pulliṅgassa manasaddassa paccattakaraṇasampadānasāmibhummavacanāni mano",
  "anya-e0803n:1291_1": "manasā manaso manasīti rūpāni ṭhapetvā yāni sesāni, napuṃsakaliṅgassa ca manasaddassa",
  "anya-e0803n:1291_2": "paccattavacanāni “manaṃ manānī”ti rūpāni ca, aṭṭhamyopayogavacanānaṃ “manaṃ manānī”ti",
  "anya-e0803n:1291_3": "rūpadvayañca ṭhapetvā yāni sesāni, tāni sabbāni kamato samasamāni.",
  "anya-e0803n:1292_0": "Keci okāranto manoiti saddo napuṃsakaliṅgoti vadanti, te vattabbā – yadi so napuṃsakaliṅgo",
  "anya-e0803n:1292_1": "siyā, tassadisehi vaco vayotiādisaddehipi napuṃsakaliṅgeheva bhavitabbaṃ, na “te",
  "anya-e0803n:1292_2": "napuṃsakaliṅgā”ti garū vadanti, “pulliṅgā”icceva vadanti. Yasmā ca pāḷiyaṃ “kāyo",
  "anya-e0803n:1292_3": "anicco; mano anicco”ti ca “kāyo dukkho, mano dukkho”ti ca “nicco vā anicco vāti anicco",
  "anya-e0803n:1292_4": "bhante”ti ca evamādayo pulliṅgappayogā bahavo diṭṭhā. Tena ñāyati manosaddo ekantena",
  "anya-e0803n:1292_5": "pulliṅgoti. Yadi pana napuṃsakaliṅgosiyā, “anicco dukkho”ti evamādīni taṃsamānādhikaraṇāni",
  "anya-e0803n:1292_6": "anekapadasatānipi napuṃsakaliṅgāneva siyuṃ. Na hi tāni napuṃsakaliṅgāni, atha kho",
  "anya-e0803n:1292_7": "abhidheyyaliṅgānuvattakāni vāccaliṅgāni. Evaṃ manosaddassa pulliṅgatā paccetabbāti,",
  "anya-e0803n:1292_8": "sace manosaddo napuṃsakaliṅgo na hoti, kathaṃ “manānī”ti napuṃsakarūpaṃ dissatīti?",
  "anya-e0803n:1292_9": "Saccaṃ “manānī”ti napuṃsakaliṅgameva, tathāpi manogaṇe pamukhabhāvena gahitassokārantassa",
  "anya-e0803n:1292_10": "manasaddassa rūpaṃ na hoti. Atha kiñcarahīti ce? Cittasaddena samānaliṅgassa samānasutittepi",
  "anya-e0803n:1292_11": "manogaṇe apariyāpannassa niggahītantasseva manasaddassa rūpaṃ. Manasaddo hi punnapuṃsakavasena",
  "anya-e0803n:1292_12": "dvidhā bhijjati “mano manaṃ”iti yathā “ajjavoajjava”nti. “Mano ce nappadussati. Santaṃ",
  "anya-e0803n:1292_13": "tassa manaṃ hotī”ti hi pāḷi. Yadi ca so manosaddo napuṃsakaliṅgo na hoti.",
  "anya-e0803n:1293": "“Garu cetiyapabbatavattaniyā,",
  "anya-e0803n:1294": "Pamadā pamadā pamadā vimadaṃ;",
  "anya-e0803n:1295": "Samaṇaṃ sunisamma akā hasitaṃ,",
  "anya-e0803n:1296": "Patitaṃ asubhesu munissa mano”ti",
  "anya-e0803n:1297_0": "Ettha manosaddena samānādhikaraṇo “patita”nti saddo napuṃsakaliṅgabhāvena kasmā sannihito.",
  "anya-e0803n:1297_1": "Yasmā ca samānādhikaraṇapadaṃ napuṃsakaliṅgabhāvena sannihitaṃ, tasmā saddantarasannidhānavasena",
  "anya-e0803n:1297_2": "manosaddo napuṃsakaliṅgoti ñāyatīti? Tanna, samānādhikaraṇapadassa sabbattha liṅgavisesājotanato.",
  "anya-e0803n:1297_3": "Yadi hi samānādhikaraṇapadaṃ sabbattha liṅgavisesaṃ joteyya, “cattāro indriyānī”ti",
  "anya-e0803n:1297_4": "etthāpi “cattāro”ti padaṃ indriyasaddassa pulliṅgattaṃ kareyya, na ca kātuṃ sakkoti.",
  "anya-e0803n:1297_5": "Indriyasaddo hi ekantena napuṃsakaliṅgo. Yadi tumhe “patita”nti samānādhikaraṇapadaṃ",
  "anya-e0803n:1297_6": "nissāya manosaddassa napuṃsakaliṅgattamicchatha, “cattāro indriyānī”ti etthapi “cattāro”ti",
  "anya-e0803n:1297_7": "samānādhikaraṇapadaṃ nissāya indriyasaddassa pulliṅgattaṃ icchathāti. Na mayaṃ bho",
  "anya-e0803n:1297_8": "indriyasaddassa pulliṅgattaṃ icchāma, atha kho napuṃsakaliṅgattaṃyeva icchāma, “cattāro”ti",
  "anya-e0803n:1297_9": "padaṃ liṅgavipallāsavasena ṭhitattā “cattārī”ti gaṇhāma, tasmā “cattāri indriyānī”ti",
  "anya-e0803n:1297_10": "atthaṃ dhāremāti. Yadi evaṃ “patitaṃ asubhesu munissa mano”ti etthāpi “patita”nti",
  "anya-e0803n:1297_11": "padaṃ liṅgavipallāsavasena ṭhitanti mantvā “patito”ti atthaṃ dhārethāti. Na dhārema",
  "anya-e0803n:1297_12": "ettha liṅgavipallāsassa anicchitabbato. Yadi hi manosaddo pulliṅgo siyā, taṃsamānādhikaraṇapadaṃ",
  "anya-e0803n:1297_13": "“patito”ti vattabbaṃ siyā. Kimācariyo evaṃ vattuṃ na jāni, jānamāno eva so “patito”ti",
  "anya-e0803n:1297_14": "nāvoca, “patita”nti panāvoca, tena ñāyati “manosaddo napuṃsakaliṅgo”ti. Mā tumhe",
  "anya-e0803n:1297_15": "evaṃ vadetha, samānādhikaraṇapadaṃ nāma katthaci padhānaliṅgamanuvattati, katthaci",
  "anya-e0803n:1297_16": "nānuvattati, tasmā na taṃ liṅgavisesajotane ekantato pamāṇaṃ. “Mātugāmo, orodho,",
  "anya-e0803n:1297_17": "āvuso visākha, ehi visākhe, cittāni aṭṭhīnī”ti evamādirūpavisesoyeva pamāṇaṃ. Yadi",
  "anya-e0803n:1297_18": "samānādhikaraṇapadeyeva liṅgaviseso adhigantabbo siyā, “cattāro ca mahābhūtā”tiādīsu",
  "anya-e0803n:1297_19": "liṅgavavatthānaṃ na siyā. Yasmā evamādīsupi ṭhānesu liṅgavavatthānaṃ hotiyeva. Kathaṃ?",
  "anya-e0803n:1297_20": "“Cattāro”ti pulliṅgaṃ “mahābhūtā”ti napuṃsakanti, tasmā “patitaṃ asubhesu munissa",
  "anya-e0803n:1297_21": "mano”ti etthāpi “patita”nti napuṃsakaliṅgaṃ “mano”ti pulliṅganti vavatthānaṃ bhavatīti.",
  "anya-e0803n:1297_22": "Idaṃ sutvā te tuṇhī bhavissanti. Tato tesaṃ tuṇhībhūtānaṃ idaṃ vattabbaṃ – yasmā",
  "anya-e0803n:1297_23": "manogaṇe pavattānaṃ padānaṃ samānādhikaraṇapadāni katthaci napuṃsakavasena yojetabbāni,",
  "anya-e0803n:1297_24": "tasmā manogaṇe pamukhassa manosaddassapi samānādhikaraṇapadāni katthaci napuṃsakavasena",
  "anya-e0803n:1297_25": "yojitāni. Tathā hi pubbācariyā “saddhammatejavihataṃ vilayaṃ khaṇena, veneyyasattahadayesu",
  "anya-e0803n:1297_26": "tamo’payāti. Dukkhaṃ vaco etasminti dubbaco. Avanataṃ siro yassa soyaṃ avaṃsiro,",
  "anya-e0803n:1297_27": "appakaṃ rāgādi rajo yesaṃ paññāmaye akkhimhi te apparajakkhā”tiādinā saddaracanaṃ",
  "anya-e0803n:1297_28": "kubbiṃsu, na pana tehi vaco siro rajosaddādīnaṃ napuṃsakaliṅgattaṃ vibhāvetuṃ īdisī",
  "anya-e0803n:1297_29": "saddaracanā katā, atha kho siromanosaddānaṃ manogaṇe pavattānaṃ pulliṅgasaddānaṃ",
  "anya-e0803n:1297_30": "katthacipi īdisānipi liṅgavipallāsavasena ṭhitāni samānādhikaraṇapadāni hontīti paresaṃ",
  "anya-e0803n:1297_31": "jānāpanādhippāyavatiyā anukampāya viracitā. Etthāpi tumhākaṃ matena manosaddassa",
  "anya-e0803n:1297_32": "napuṃsakaliṅgatte sati vaco siro iccādayopi napuṃsakaliṅgattamāpajjanti napuṃsakaliṅgavasena",
  "anya-e0803n:1297_33": "samānādhikaraṇapadānaṃ niddiṭṭhattā. Kiṃ panetesampi napuṃsakaliṅgattaṃ icchathāti.",
  "anya-e0803n:1297_34": "Addhā te idampi sutvā nibbeṭhetumasakkontā tuṇhī bhavissanti. Kiñcāpi te aññaṃ gahetabbakāraṇaṃ",
  "anya-e0803n:1297_35": "apassantā evaṃ vadeyyuṃ “yadi bho mano saddo napuṃsakaliṅgona hoti, kasmā veyyākaraṇā",
  "anya-e0803n:1297_36": "‘manosaddo napuṃsakaliṅgo’ti vadantī”ti? Te vattabbā – yadi tumhe veyyākaraṇamataṃ",
  "anya-e0803n:1297_37": "gahetvā manosaddassa napuṃsakaliṅgattaṃ rocetha, nanu bhagavāyeva loke asadiso mahāveyyākaraṇo",
  "anya-e0803n:1297_38": "mahāpuriso visārado parappavādamaddano. Bhagavantañhi padakā veyyākaraṇā ambaṭṭhamāṇavapokkharasātisoṇadaṇḍādayo",
  "anya-e0803n:1297_39": "ca brāhmaṇā saccakanigaṇṭhādayo ca paribbājakā vādena na sampāpuṇiṃsu, aññadatthu",
  "anya-e0803n:1297_40": "bhagavāyeva mattavāraṇagaṇamajjhe kesarasīho viya asambhīto nesaṃ nesaṃ vādaṃ maddesi,",
  "anya-e0803n:1297_41": "mahante ca ne atthe patiṭṭhāpesi, evaṃvidhena bhagavatā vohārakusalena yasmā “kāyo",
  "anya-e0803n:1297_42": "anicco”ti ca “kāyo dukkho, mano anicco, mano dukkho”ti ca evamādinā vuttā manosaddassa",
  "anya-e0803n:1297_43": "pulliṅgabhāvasūcanikā bahū pāḷiyo dissanti, tasmā manosaddo pulliṅgoyevāti sārato",
  "anya-e0803n:1297_44": "paccetabboti. Evaṃ vuttā te niruttarā appaṭibhānā maṅkubhūtā pattakkhandhā adhomukhā pajjhāyissanti.",
  "anya-e0803n:1298": "Idāni sarasaddādīnaṃ nāmikapadamālā visesato vuccate –",
  "anya-e0803n:1299_0": "Saro, sarā. Saraṃ, sare. Sarena, sarehi, sarebhi. Sarassa, sarānaṃ. Sarā, sarasmā,",
  "anya-e0803n:1299_1": "saramhā, sarehi, sarebhi. Sarassa, sarānaṃ. Sare, sarasmiṃ, saramhi, saresu. Bho",
  "anya-e0803n:1299_2": "sara, bhavanto sarā.",
  "anya-e0803n:1300": "Ayaṃ purisanaye sabbathā paviṭṭhassa ususaddasaravanaakārādisaravācakassa sarasaddassa nāmikapadamālā.",
  "anya-e0803n:1301": "Ayaṃ pana purisanaye ekadesena paviṭṭhassa manogaṇapakkhikassa rahadavācakassa sarasaddassa nāmikapadamālā –",
  "anya-e0803n:1302_0": "Saro, sarā. Saraṃ, saro, sare. Sarasā, sarena, sarehi, sarebhi. Saraso, sarassa,",
  "anya-e0803n:1302_1": "sarānaṃ. Sarā, sarasmā, saramhā, sarehi, sarebhi. Saraso, sarassa, sarānaṃ. Sarasi,",
  "anya-e0803n:1302_2": "sare, sarasmiṃ, saramhi, saresu. Bho sara, bhavanto sarā, bho sarā iti vā.",
  "anya-e0803n:1303": "Vayo, vayā. Vayaṃ, vaye. Vayena, vayehi, vayebhīti purisanayena ñe yyo. Ayaṃ purisanaye sabbathā paviṭṭhassa parihānivācakassa vayasaddassa nāmikapadamālā.",
  "anya-e0803n:1304_0": "Ayaṃ pana purisanaye ekadesena paviṭṭhassa manogaṇapakkhikassa āyukoṭṭhāsavācakassa",
  "anya-e0803n:1304_1": "vayasaddassa nāmikapadamālā – vayo, vayā. Vayaṃ, vayo, vaye. Vayasā, vayena, vayehi,",
  "anya-e0803n:1304_2": "vayebhīti mananayena ñeyyo. Tassa ceto paṭissosi, araññe luddagocaro. Cetā haniṃsu vedabbaṃ.",
  "anya-e0803n:1305": "Ceto, cetā. Cetaṃ, cete. Cetena, cetehi, cetebhīti purisanayena ñeyyo. Ayaṃ purisanaye sabbathā paviṭṭhassa paṇṇattivācakassa cetasaddassa nāmikapadamālā.",
  "anya-e0803n:1306_0": "Ayaṃ pana purisanaye ekadesena paviṭṭhassa cittavācakassa cetasaddassa nāmikapadamālā",
  "anya-e0803n:1306_1": "– ceto, cetā. Cetaṃ, ceto, cete. Cetasā, cetena, cetehi, cetebhīti mananayena ñeyyo.",
  "anya-e0803n:1306_2": "Yaso kulaputto, yasaṃ kulaputtaṃ, yasena kulaputtenāti ekavacanavasena purisanayena",
  "anya-e0803n:1306_3": "yojetabbā, ekavacanaputhuvacanavasena vā. Evaṃ kānici okārantapadāni purisanaye sabbathā",
  "anya-e0803n:1306_4": "paviṭṭhāni ca honti, ekadesena paviṭṭhāni cāti iminā nayena sabbapadāni paññācakkhunā",
  "anya-e0803n:1306_5": "upaparikkhitvā viseso veditabbo. Avisesaññuno hi evamādivibhāgaṃ ajānantā yaṃ vā",
  "anya-e0803n:1306_6": "taṃ vā byañjanaṃ ropentā yathādhippetaṃ atthaṃ virādhenti, tasmā yo ettha amhehi",
  "anya-e0803n:1306_7": "pakāsito vibhāgo, so saddhāsampannehi kulaputtehi sakkaccamuggahetabbo. Katamāni",
  "anya-e0803n:1306_8": "kānici okārantapadāni purisanaye ekadesena paviṭṭhāni ca ekadesena na paviṭṭhāni",
  "anya-e0803n:1306_9": "ca? Mano vaco tejosaddādayo ceva ayyasaddo ca, tatra manasaddādīnaṃ nāmikapadamālā heṭṭhā vibhāvitā.",
  "anya-e0803n:1307_0": "Ayyasaddassa pana nāmikapadamālāyaṃ “ayyo, ayyā. Ayyaṃ, ayye”ti purisanayena vatvā",
  "anya-e0803n:1307_1": "ālapanaṭṭhāne “bho ayya, bho ayyo”ti dve ekavacanāni, “bhavanto ayyā, bhavanto ayyo”ti",
  "anya-e0803n:1307_2": "dve bahuvacanāni ca vattabbāni. Ettha ayyo iti saddo paccattavacanabhāve ekavacanaṃ,",
  "anya-e0803n:1307_3": "ālapanavacanabhāve ekavacanañceva bahuvacanañca. Tatrime payogā “ayyo kira sāgato",
  "anya-e0803n:1307_4": "ambatitthikena nāgena saṅgāmesi, pivatu bhante ayyo sāgato kāpotikaṃ pasanna”nti",
  "anya-e0803n:1307_5": "evamādīni ayyosaddassa paccattekavacanappayogāni, “atha kho sā itthī taṃ purisaṃ",
  "anya-e0803n:1307_6": "etadavoca ‘nāyyo so bhikkhu maṃ nippāṭesi, apica ahameva tena bhikkhunā gacchāmi,",
  "anya-e0803n:1307_7": "akārako so bhikkhu, gaccha khamāpehī’ti” evamādīni ayyosaddassa ālapanekavacanappayogāni,",
  "anya-e0803n:1307_8": "“etha’yyo rājavasatiṃ, nisīditvā suṇātha me. Etha mayaṃ ayyo samaṇesu sakyaputtiyesu",
  "anya-e0803n:1307_9": "pabbajissāmā”ti evamādīni ayyosaddassa ālapanabahuvacanappayogāni. Bhavati catra –",
  "anya-e0803n:1308": "Ayyo iti ayaṃ saddo, paccattekavaco bhave;",
  "anya-e0803n:1309": "Ālapane bahuvaco, bhave ekavacopi ca –",
  "anya-e0803n:1310": "Evaṃ kānici okārantapadāni purisanaye ekadesena paviṭṭhāni ca honti ekadesena na paviṭṭhāni ca.",
  "anya-e0803n:1311": "Katamāni kānici okārantapadāni purisanaye sabbathā appaviṭṭhāni? Gosaddoyeva. Gosaddassa hi ayaṃ nāmikapadamālā –",
  "anya-e0803n:1312_0": "Go, gāvo, gavo. Gāvuṃ, gāvaṃ, gavaṃ, gāvo, gavo. Gāvena, gavena, gohi, gobhi. Gāvassa,",
  "anya-e0803n:1312_1": "gavassa, gavaṃ, gunnaṃ, gonaṃ. Gāvā, gāvasmā, gāvamhā, gavā, gavasmā, gavamhā, gohi,",
  "anya-e0803n:1312_2": "gobhi. Gāvassa, gavassa, gavaṃ, gunnaṃ, gonaṃ. Gāve, gāvasmiṃ, gāvamhi, gave, gavasmiṃ,",
  "anya-e0803n:1312_3": "gavamhi, gāvesu, gavesu, gosu. Bho go, bhavanto gāvo, gavo. Ayaṃ purisanaye sabbathā",
  "anya-e0803n:1312_4": "appaviṭṭhassa gosaddassa nāmikapadamālā.",
  "anya-e0803n:1313_0": "Nanu ca bho gosaddo attanā sambhūtagoṇasaddamālāvasena purisanaye ekadesena paviṭṭho",
  "anya-e0803n:1313_1": "ceva ekadesena na paviṭṭho cāti? Saccaṃ. Goṇasaddo gosaddavasena sambhūtopi “vatticchānupubbikā",
  "anya-e0803n:1313_2": "saddapaṭipattī”ti vacanato gosaddato visuṃ amhehi gahetvā purisanaye pakkhitto. Tassa",
  "anya-e0803n:1313_3": "hi visuṃ gahaṇe yutti dissati syādīsu ekākāreneva tiṭṭhanato, tasmā gosaddato sambhūtampi",
  "anya-e0803n:1313_4": "goṇasaddaṃ anapekkhitvā suddhaṃ gosaddameva gahetvā purisanaye sabbathā gosaddassa appaviṭṭhatā vuttā.",
  "anya-e0803n:1314_0": "Nanu ca bho paccattavacanabhūto goiti saddo purisoti saddena sadisattā purisanaye",
  "anya-e0803n:1314_1": "ekadesena paviṭṭhoti? Tanna, gosaddo hi niccamokāranto, na purisasaddādayo viya paṭhamaṃ",
  "anya-e0803n:1314_2": "akārantabhāve ṭhatvā pacchā paṭiladdhokārantaṭṭho. Teneva hi paccattavacanaṭṭhānepi",
  "anya-e0803n:1314_3": "ālapanavacanaṭṭhānepi goicceva tiṭṭhati. Yadi paccattavacanattaṃ paṭicca gosaddassa",
  "anya-e0803n:1314_4": "purisanaye ekadesena paviṭṭhatā icchitabbā, “kānici okārantapadānī”ti evaṃ vuttā",
  "anya-e0803n:1314_5": "okārantakathā kamatthaṃ dīpeyya, nipphalāva sā kathā siyā, tasmā amhehi yathāvutto",
  "anya-e0803n:1314_6": "nayoyeva āyasmantehi manasi kātabbo. Evaṃ gosaddassa purisanaye sabbathā appaviṭṭhatā daṭṭhabbā.",
  "anya-e0803n:1315_0": "Kecettha evaṃ puccheyyuṃ “gosaddassa tāva ‘go, gāvo, gavo. Gāvuṃ, gāvaṃ, gavaṃ’ iccādinā",
  "anya-e0803n:1315_1": "nayena purisanaye sabbathā appaviṭṭhatā amhehi ñātā, jaraggava puṅgavādisaddā pana",
  "anya-e0803n:1315_2": "kutra naye paviṭṭhā”ti? Tesaṃ evaṃ byākātabbaṃ “jaraggava puṅgavādisaddā sabbathāpi",
  "anya-e0803n:1315_3": "purisanaye paviṭṭhā”ti. Tathā hi tesaṃ gosaddato ayaṃ viseso, jaranto ca so go cāti",
  "anya-e0803n:1315_4": "jaraggavo. Ettha nakāralopo takārassa ca gakārattaṃ bhavati samāsapadattā, samāse",
  "anya-e0803n:1315_5": "ca simhi pare gosaddassokārassa avādeso labbhati, tasmā pāḷiyaṃ “visāṇena jaraggavo”ti",
  "anya-e0803n:1315_6": "ekavacanarūpaṃ dissati. Tathā hi aññattha anupapadattā gavoiti bahuvacanapadaṃyeva",
  "anya-e0803n:1315_7": "dissati. Idha pana sopapadattā samāsapadabhāvamāgamma “jaraggavo”ti ekavacanapadaṃyeva",
  "anya-e0803n:1315_8": "dissati. Tathā hi jaraggavoti ettha jarantā ca te gavo cāti evaṃ bahuvacanavasena",
  "anya-e0803n:1315_9": "nibbacanīyatā na labbhati lokasaṅketavasena ekasmiṃ atthe nirūḷhattāti. “Jaraggavo,",
  "anya-e0803n:1315_10": "jaraggavā. Jaraggavaṃ, jaraggave. Jaraggavenā”ti purisanayena nāmikapadamālā yojetabbā.",
  "anya-e0803n:1315_11": "Esa nayo puṅgavo sakyapuṅgavotiādīsupi.",
  "anya-e0803n:1316_0": "Tatra puṅgavoti gunnaṃ yūthapati nisabhasaṅkhāto usabho. Yo pāḷiyaṃ “muhuttajātova",
  "anya-e0803n:1316_1": "yathā gavaṃpati, samehi pādehi phusī vasundhara”nti ca “gavañce taramānānaṃ, ujuṃ",
  "anya-e0803n:1316_2": "gacchati puṅgavo”ti ca āgato. Īdisesu pana ṭhānesu keci “pumā ca so go cāti puṅgavo”ti",
  "anya-e0803n:1316_3": "vacanatthaṃ bhaṇanti. Mayaṃ pana padhāne nirūḷho ayaṃ saddoti vacanatthaṃ na bhaṇāma.",
  "anya-e0803n:1316_4": "Na hi puṅkokilotiādisaddānaṃ kokilādīnaṃ pumbhāvappakāsanamatte samatthatā viya imassa",
  "anya-e0803n:1316_5": "pumbhāvappakāsanamatte samatthatā sambhavati, atha kho padhānabhāvappakāsane ca samatthatā",
  "anya-e0803n:1316_6": "sambhavati. Tena “sakyapuṅgavo”tiādīsu nisabhasaṅkhāto puṅgavo viyāti puṅgavo, sakyānaṃ,",
  "anya-e0803n:1316_7": "sakyesu vā puṅgavo sakyapuṅgavotiādinā samāsapadattho gahetabbo. Atha vā uttarapadatte",
  "anya-e0803n:1316_8": "ṭhitānaṃ sīhabyagghanāgādisaddānaṃ seṭṭhavācakattā “sakyapuṅgavo”tiādīnaṃ “sakyaseṭṭho”tiādinā",
  "anya-e0803n:1316_9": "attho gahetabbo. Iti sabbathāpi purisanaye pavattanato jaraggava puṅgavādisaddānaṃ",
  "anya-e0803n:1316_10": "gosaddassa padamālato visadisapadamālatā vavatthapetabbā. Gosaddassa pana purisanaye",
  "anya-e0803n:1316_11": "sabbathā appaviṭṭhatā ca vavatthapetabbā.",
  "anya-e0803n:1317_0": "Āpasadde ācariyānaṃ liṅgavacanavasena matibhedo vijjati, tasmā taṃmatena tassa purisanaye",
  "anya-e0803n:1317_1": "sabbathā appaviṭṭhatā bhavati. “Aṅguttarāpesū”ti pāḷiyā aṭṭhakathāyaṃ “mahiyā pana",
  "anya-e0803n:1317_2": "nadiyā uttarena āpo”ti vuttaṃ, ṭīkāyaṃ pana taṃ ulliṅgitvā “mahiyā nadiyā āpo tassa",
  "anya-e0803n:1317_3": "janapadassa uttarena honti, tāsaṃ avidūrattā so janapado uttarāpo”ti vuttaṃ. Evaṃ",
  "anya-e0803n:1317_4": "āpasaddassa ekantena itthiliṅgatā bahuvacanatā ca ācariyehi icchitā, tesaṃ mate āpoiti",
  "anya-e0803n:1317_5": "itthiliṅge paṭhamābahuvacanarūpe honte dutiyātatiyāpañcamīsattamīnaṃ bahuvacanarūpāni",
  "anya-e0803n:1317_6": "kīdisāni siyuṃ. Tathā hi “purise, purisehi purisebhi purisesū”ti rūpavato pulliṅgassa",
  "anya-e0803n:1317_7": "viya okārantitthiliṅgassa ekāraehi kārādiyuttāni rūpāni katthacipi na dissanti. Ato",
  "anya-e0803n:1317_8": "tesaṃ mate padamālānayo atīva dukkaro.",
  "anya-e0803n:1318": "Āpasaddassa garavo, saddasatthanayaṃ pati;",
  "anya-e0803n:1319": "Bahuvacanatañcitthi-liṅgabhāvañca abravuṃ.",
  "anya-e0803n:1320_0": "Iccāpasaddassa itthiliṅgabahuvacanantatā veyyākaraṇānaṃ mataṃ nissāya anumatāti veditabbā.",
  "anya-e0803n:1320_1": "Aṭṭhasāliniyaṃ pana āpo iti saddassa napuṃsakaliṅgekavacanavasena vutto payogo diṭṭho",
  "anya-e0803n:1320_2": "“omattaṃ pana āpo adhimattapathavīgatikaṃ jāta”nti. Jātakapāḷiyaṃ tu tassekavacanantatā",
  "anya-e0803n:1320_3": "diṭṭhā. Tathā hi “suciṃ sugandhaṃ salilaṃ, āpo tatthābhisandatī”ti. Imasmiṃ padese",
  "anya-e0803n:1320_4": "āpo iti saddo ekavacanaṭṭhāne ṭhito diṭṭho. Kecettha vadeyyuṃ “āpoti saṅkhaṃ gataṃ",
  "anya-e0803n:1320_5": "salilaṃ suci sugandhaṃ hutvā tattha abhisandatīti salilaṃsaddavasena ekavacanappayogo",
  "anya-e0803n:1320_6": "kato, na nāmasaddavasena. Āpasaddo hi ekantenitthiliṅgo ceva bahuvacananto ca. Tathā",
  "anya-e0803n:1320_7": "hi ‘āpo tatthābhisandantī’ti bahuvacanavasena tappayogo vattabbopi chandānurakkhaṇatthaṃ",
  "anya-e0803n:1320_8": "vacanavipallāsavasena niddiṭṭho”ti. Tanna, “āpo tatthābhisandare”ti vattuṃ sakkuṇeyyattā",
  "anya-e0803n:1320_9": "“tāni ajja padissare”ti bahuvacanappayogā viya. Yasmā evaṃ na vuttaṃ, yasmā ca pana",
  "anya-e0803n:1320_10": "pāḷiyaṃ “āpo labbhati, tejo labbhati, vāyo labbhatī”ti ekavacanappayogo dissati,",
  "anya-e0803n:1320_11": "tasmā “āpo”ti saddassa ekavacanantatā paccakkhato diṭṭhāti.",
  "anya-e0803n:1321_0": "Athāpi ce vadeyyuṃ – nanu pāḷiyaṃyeva tassa bahuvacanantatā paccakkhato diṭṭhā “āpo",
  "anya-e0803n:1321_1": "ca devā pathavī ca, tejo vāyo tadāgamu”nti? Tampi na. Ettha hi “devā”ti saddaṃ apekkhitvā",
  "anya-e0803n:1321_2": "“āgamu”nti bahuvacanappayogo kato, na “āpo”ti saddaṃ. Yadi “āpo”ti saddaṃ sandhāya",
  "anya-e0803n:1321_3": "bahuvacanappayogo kato siyā, “pathavī”ti “tejo”ti “vāyo”ti ca saddampi sandhāya bahuvacanappayogo",
  "anya-e0803n:1321_4": "kato siyā. Evaṃ sante pathavī tejo vāyosaddāpi bahuvacanakabhāvamāpajjeyyuṃ, na pana",
  "anya-e0803n:1321_5": "āpajjanti. Na hete bahuvacanakā, atha kho ekavacanakā eva. Rūḷhīvasena te pavattā",
  "anya-e0803n:1321_6": "pakatiāpādīsu atthesu appavattanato. Tathā hi āpokasiṇādīsu parikammaṃ katvā nibbattā",
  "anya-e0803n:1321_7": "devā ārammaṇavasena “āpo”tiādināmaṃ labhantīti. Evaṃ vuttāpi te evaṃ vadeyyuṃ “nanu",
  "anya-e0803n:1321_8": "ca bho ‘aṅguttarāpesū’ti bahuvacanapāḷi dissatī”ti? Te vattabbā – asampathamavatiṇṇā",
  "anya-e0803n:1321_9": "tumhe, na hi tumhe saddappavattiṃ jānātha, “aṅguttarāpesū”ti bahuvacanaṃ pana “kurūsu",
  "anya-e0803n:1321_10": "aṅgesu aṅgānaṃ magadhāna”ntiādīni bahuvacanāni viya rūḷhīvasena ekassāpi janapadassa",
  "anya-e0803n:1321_11": "vuttaṃ, na āpasaṅkhātaṃ atthaṃ sandhāya. “Aṅguttarāpesū”ti ettha hi āpasaṅkhāto attho",
  "anya-e0803n:1321_12": "upasajjanībhūto, pulliṅgabahuvacanena pana vutto janapadasaṅkhāto atthoyeva padhāno",
  "anya-e0803n:1321_13": "“āgatasamaṇo saṅghārāmo”ti ettha samaṇasaṅkhātaṃ atthaṃ upasajjanakaṃ katvā pavattassa",
  "anya-e0803n:1321_14": "āgatasamaṇasaddassa saṅghārāmasaṅkhāto attho viya, tasmā āpasaṅkhātaṃ atthaṃ gahetvā",
  "anya-e0803n:1321_15": "yo aṅguttarāpo nāma janapado, tasmiṃ aṅguttarāpesu janapadeti attho veditabbo. Tathā",
  "anya-e0803n:1321_16": "hi “aṅguttarāpesu viharati āpaṇaṃ nāma aṅgānaṃ nigamo”ti pāḷi dissati. Tattha uttarena",
  "anya-e0803n:1321_17": "mahāmahiyā nadiyā āpo yesaṃ te uttarāpā, aṅgā ca te uttarāpā cāti aṅguttarāpā, tesu",
  "anya-e0803n:1321_18": "aṅguttarāpesu. Evaṃ ekasmiṃ janapadeyeva bahuvacanaṃ na āpasaṅkhāte atthe, tena aṭṭhakathāyaṃ",
  "anya-e0803n:1321_19": "vuttaṃ “tasmiṃ aṅguttarāpesu janapade”ti. Evaṃ vuttā te niruttarā bhavissanti.",
  "anya-e0803n:1322_0": "Tathāpi ye evaṃ vadanti “āpasaddo itthiliṅgo ceva bahuvacanakocā”ti. Te pucchitabbā",
  "anya-e0803n:1322_1": "“kiṃ paṭicca tumhe āyasmanto ‘āpasaddo itthiliṅgo ceva bahuvacanako cā’ti vadathā”ti?",
  "anya-e0803n:1322_2": "Te evaṃ puṭṭhā evaṃ vadeyyuṃ – “aṅgāyeva so janapado, mahiyā pana nadiyā uttarena",
  "anya-e0803n:1322_3": "āpo, tāsaṃ avidūrattā uttarāpoti vuccatī”ti ca “mahiyā pana nadiyā āpo tassa janapadassa",
  "anya-e0803n:1322_4": "uttarena honti, tāsaṃ avidūrattā so janapado uttarāpoti vuccatī”ti ca evaṃ pubbācariyehi",
  "anya-e0803n:1322_5": "abhisaṅkhato saddaracanāviseso dissati, tasmā itthiliṅgo ceva bahuvacanako cā”ti",
  "anya-e0803n:1322_6": "vadāmāti. Saccaṃ dissati, so pana saddasatthe veyyākaraṇānaṃ mataṃ gahetvā abhisaṅkhato,",
  "anya-e0803n:1322_7": "saddasatthañca nāma na sabbathā buddhavacanassopakārakaṃ, ekadesena pana hoti, tasmā",
  "anya-e0803n:1322_8": "kaccāyanappakaraṇe icchitānicchitasaṅgahavivajjanaṃ kātuṃ “jinavacanayuttañhi, liṅgañca",
  "anya-e0803n:1322_9": "nippajjate”ti lakkhaṇāni vuttāni.",
  "anya-e0803n:1323_0": "Yadi ca āpasaddo itthiliṅgabahuvacanako, kathaṃ āpoti padaṃ sijjhatīti? Āpasaddato",
  "anya-e0803n:1323_1": "paṭhamāyovacanaṃ katvā tassokārādesañca katvā āpoti padaṃ sijjhati “gāvo”ti padamivāti.",
  "anya-e0803n:1323_2": "Visamamidaṃ nidassanaṃ, “gāvo”ti padañhi niccokārantena gosaddena sambhūtaṃ. Tathā",
  "anya-e0803n:1323_3": "hi yomhi pare gosaddantassāvādesaṃ katvā tato yonamokārādesaṃ katvā “gāvo”ti nipphajjati,",
  "anya-e0803n:1323_4": "āpasadde pana dve ādesā na santi. Buddhavacanañhi patvā āpasaddo akārantatāpakatiko",
  "anya-e0803n:1323_5": "jāto, na aññathāpakatikoti.",
  "anya-e0803n:1324_0": "Evaṃ vuttāpi te “idameva saccaṃ, nāñña”nti cetasi sannidhāya ādhānaggāhiduppaṭinissaggibhāve,",
  "anya-e0803n:1324_1": "“na vacanapaccanīkasātena suvijānaṃ subhāsita”nti evaṃ vuttapaccanīkasātabhāve ca",
  "anya-e0803n:1324_2": "ṭhatvā evaṃ vadeyyuṃ “yatheva gāvosaddo, tatheva āposaddo kiṃ itthiliṅgo na bhavissati",
  "anya-e0803n:1324_3": "bahuvacanako cā”ti? Tato tesaṃ imāni suttapadāni dassetabbāni. Seyyathidaṃ? “Āpaṃ",
  "anya-e0803n:1324_4": "āpato sañjānāti, āpaṃ āpato saññatvā āpaṃ maññati, āpasmiṃ maññati, āpaṃ meti maññati,",
  "anya-e0803n:1324_5": "āpaṃ abhinandatī”ti evaṃ suttapadāni dassetvā “āpanti idaṃ kataravacana”nti pucchitabbā.",
  "anya-e0803n:1324_6": "Addhā te āpasaddassa bahuvacanantabhāvameva icchamānā vakkhanti “dutiyābahuvacana”nti.",
  "anya-e0803n:1324_7": "Te vattabbā “nanu yovacanaṃ na suyyatī”ti? Te vadeyyuṃ “yovacanaṃ kataamādesattā",
  "anya-e0803n:1324_8": "na suyyatī”ti. Yaṃ yaṃ bhonto icchanti, taṃ taṃ mukhārūḷhaṃ vadanti.",
  "anya-e0803n:1325_0": "“Āpato”ti idaṃ pana kiṃ bhonto vadantīti? “Āpato”ti idampi “bahuvacanakaṃ topaccayanta”nti",
  "anya-e0803n:1325_1": "vadāma topaccayassa ekatthe ca bavhatthe ca pavattanato. Iti tumhe bahuvacanakattaṃyeva",
  "anya-e0803n:1325_2": "icchamānā “āposaddo ca yovacananto”ti bhaṇatha, “āpato”ti idampi “bahuvacanakaṃ topaccayanta”nti",
  "anya-e0803n:1325_3": "bhaṇatha, “āpasmiṃ maññatī”ti ettha pana “āpasmi”ntidaṃ kataravacanantaṃ katarādesena",
  "anya-e0803n:1325_4": "sambhūtanti? Addhā te evaṃ puṭṭhā niruttarā bhavissanti. Tathā yesaṃ evaṃ hoti “āpasaddo",
  "anya-e0803n:1325_5": "itthiliṅgo ceva bahuvacanako cā”ti, te pucchitabbā “yaṃ ācariyehi veyyākaraṇamataṃ",
  "anya-e0803n:1325_6": "gahetvā ‘yā āpo’ti ca ‘tāsa’nti ca vuttaṃ, tattha ‘kiṃ tāsa’nti vacane ‘āpāna’nti",
  "anya-e0803n:1325_7": "padaṃ ānetvā attho vattabbo, udāhu āpassā”ti? “Āpāna’nti padamānetvā attho vattabbo”ti",
  "anya-e0803n:1325_8": "ce, evañca sati “yā āpā”ti vattabbaṃ “yā kaññā tiṭṭhantī”ti padamiva. Atha “āpā”ti",
  "anya-e0803n:1325_9": "padaṃ nāma natthi, “āpo”ti padaṃyeva bahuvacanakanti ce, evaṃ sati “tāsa”nti etthāpi",
  "anya-e0803n:1325_10": "“āpassā”ti padaṃ ānetvā attho veditabbo. Kasmāti ce? Yasmā “āpo”ti paccattekavacanassa",
  "anya-e0803n:1325_11": "tumhākaṃ matena bahuvacanatte sati “āpassā”ti padampi bahuvacananti katvā tāsaṃsaddena",
  "anya-e0803n:1325_12": "yojetvā vattuṃ yuttitoti. Evaṃ sati “āpāna”nti padassa abhāveneva bhavitabbaṃ. Yathā",
  "anya-e0803n:1325_13": "pana “puriso, purisā. Purisaṃ, purise”ti ca, “go, gāvo, gavo. Gāvu”nti ca ekavacanabahuvacanāni",
  "anya-e0803n:1325_14": "bhavanti, evaṃ “āpo, āpā. Āpaṃ, āpe”ti ekavacanabahuvacanehi bhavitabbaṃ. Evañca",
  "anya-e0803n:1325_15": "sati “āpasaddo bahuvacanakoyeva hotī”ti na vattabbaṃ.",
  "anya-e0803n:1326_0": "Ye evaṃ vadanti, tesaṃ vacanaṃ sadosaṃ duppariharaṇīyaṃ mūlapariyāyasutte “āpaṃ maññati",
  "anya-e0803n:1326_1": "āpasmi”nti ekavacanapāḷīnaṃ dassanato, visuddhimaggādīsu ca “vissandanabhāvena taṃ",
  "anya-e0803n:1326_2": "taṃ ṭhānaṃ āpoti appotīti āpo”tiādikassa ekavacanavasena vuttanibbacanassa dassanato.",
  "anya-e0803n:1326_3": "Yathā pana pāḷiyaṃ itthiliṅgepi pariyāpanno gosaddo “tā gāvo tato tato daṇḍena ākoṭeyyā”ti",
  "anya-e0803n:1326_4": "ca “annadā baladā cetā”ti ca ādinā bavhatthadīpakehi itthiliṅgabhūtehi sabbanāmikapadehi",
  "anya-e0803n:1326_5": "ca asabbanāmikapadehi ca samānādhikaraṇabhāvena vutto dissati, na tathā pāḷiyaṃ bavhatthadīpakehi",
  "anya-e0803n:1326_6": "itthiliṅgabhūtehi sabbanāmikapadehi vā asabbanāmikapadehi vā samānādhikaraṇabhāvena",
  "anya-e0803n:1326_7": "vutto āpasaddo dissati. Yadi hi āpasaddo itthiliṅgo siyā, kaññasaddato āpaccayo viya",
  "anya-e0803n:1326_8": "āpasaddato āpaccayo vā siyā, nadasaddato viya ca īpaccayo vā siyā, ubhayampi natthi,",
  "anya-e0803n:1326_9": "ubhayābhāvato itthiliṅge vuttaṃ sabbampi vidhānaṃ tattha na labbhati, tena ñāyati",
  "anya-e0803n:1326_10": "“āpasaddo anitthiliṅgo”ti. Nanu ca bho gosaddatopi āpaccayo natthi, tadabhāvato itthiliṅge",
  "anya-e0803n:1326_11": "vuttavidhānaṃ na labbhati, evaṃ sante kasmā soyeva itthiliṅgo hoti, na panāyaṃ āpasaddoti?",
  "anya-e0803n:1327_0": "Ettha vuccate – gosaddo na niyogā itthiliṅgo, atha kho pulliṅgova. Itthiliṅgabhāve",
  "anya-e0803n:1327_1": "pana tamhā āpaccaye ahontepi īpaccayo vikappena hoti, aññampi itthiliṅge vuttavidhānaṃ",
  "anya-e0803n:1327_2": "labbhati. So hi niccamokārantatāpakatiyaṃ ṭhatvā “go, gāvī”tiādinā attano itthiliṅgarūpānaṃ",
  "anya-e0803n:1327_3": "nibbattikāraṇabhūto, tena so itthiliṅgo bhavati. Āpasadde pana īpaccayādi na labbhati.",
  "anya-e0803n:1327_4": "Tena so itthiliṅgoti na vattabbo. Yathā vā gosaddassa avisadākāravohārataṃ paṭicca",
  "anya-e0803n:1327_5": "itthiliṅgabhāvo upapajjati, na tathā āpasaddassa. Āpasaddassa hi anākularūpakkamattā",
  "anya-e0803n:1327_6": "avisadākāravohāratā na dissati, yāya eso itthiliṅgo siyā. Evaṃ vuttā te niruttarā bhavissanti.",
  "anya-e0803n:1328_0": "Tathā yesaṃ evaṃ hoti “āpasaddo sabbadā itthiliṅgo ceva bahuvacanako cā”ti, te vattabbā",
  "anya-e0803n:1328_1": "– yathā itthiliṅgabhūtassa kaññāsaddassa paṭhamaṃ kaññaiti rassavasena ṭhapitassa",
  "anya-e0803n:1328_2": "āpaccayato paraṃ smiṃvacanaṃ sarūpato na tiṭṭhati, yaṃbhāvena ca yābhāvena ca tiṭṭhati",
  "anya-e0803n:1328_3": "“kaññāyaṃ, kaññāyā”ti, na tathā “itthiliṅga”nti tumhehi gahitassa āposaddassa paṭhamaṃ",
  "anya-e0803n:1328_4": "āpaiti rassavasena ṭhapitassa paraṃ smiṃvacanaṃ yaṃbhāvena ca yābhāvena ca tiṭṭhati,",
  "anya-e0803n:1328_5": "atha kho sarūpatoyeva tiṭṭhati “āpasmiṃ maññatī”ti. Yadi pana āpasaddo itthiliṅgo",
  "anya-e0803n:1328_6": "siyā, smiṃvacanaṃ sarūpato na tiṭṭheyya. Yasmā ca smiṃvacanaṃ sarūpato tiṭṭhati,",
  "anya-e0803n:1328_7": "tasmā āpasaddo na itthiliṅgo. Na hi caturāsītidhammakkhandhasahassasaṅgahesu anekakoṭisatasahassesu",
  "anya-e0803n:1328_8": "pāḷippadesesu ekasmimpi pāḷippadese paṭhamaṃ akārantabhāvena ṭhapetabbānaṃ itthiliṅgasaddānaṃ",
  "anya-e0803n:1328_9": "parato ṭhitaṃ smiṃvacanaṃ sarūpato tiṭṭhatīti. Evaṃ vuttā te niruttarā bhavissanti.",
  "anya-e0803n:1329_0": "Keci panettha evaṃ vadeyyuṃ “āpasaddo napuṃsakaliṅgo, tathā hi aṭṭhasāliniyaṃ ‘omattaṃ",
  "anya-e0803n:1329_1": "pana āpo adhimattapathavīgatikaṃ jāta’nti napuṃsakaliṅgabhāvena taṃsamānādhikaraṇapadāni",
  "anya-e0803n:1329_2": "niddiṭṭhānī”ti? Tanna, manogaṇe pavattehi tama vaca sirasaddādīhi viya āpasaddenapi",
  "anya-e0803n:1329_3": "samānādhikaraṇapadānaṃ katthaci napuṃsakaliṅgabhāvena niddisitabbattā. Pubbācariyānañhi",
  "anya-e0803n:1329_4": "saddaracanāsu “saddhammatejavihataṃ vilayaṃ khaṇena, veneyyasattahadayesu tamo payātī”ti",
  "anya-e0803n:1329_5": "ettha “tamo”tipadena samānādhikaraṇaṃ “vihata”nti napuṃsakaliṅgaṃ dissati, tathā",
  "anya-e0803n:1329_6": "“dukkhaṃ vaco etasmiṃ vipaccanīkasāte puggaleti dubbaco”ti ettha “vaco”ti padena",
  "anya-e0803n:1329_7": "samānādhikaraṇaṃ “dukkha”nti napuṃsakaliṅgaṃ, “avanataṃ siro yassa so avanatasiro”ti",
  "anya-e0803n:1329_8": "ettha “siro”ti padena samānādhikaraṇaṃ “avanata”nti napuṃsakaliṅgaṃ, “appaṃ rāgādirajo",
  "anya-e0803n:1329_9": "yesaṃ paññāmaye akkhimhi te apparajakkhā”ti ettha “rajo”ti padena samānādhikaraṇaṃ",
  "anya-e0803n:1329_10": "“appa”nti napuṃsakaliṅgaṃ dissati. Na te ācariyā tehi samānādhikaraṇapadehi tamavacasirasaddādīnaṃ",
  "anya-e0803n:1329_11": "napuṃsakaliṅgattaviññāpanatthaṃ tathāvidhaṃ saddaracanaṃ kubbiṃsu, atha kho “sobhanaṃ",
  "anya-e0803n:1329_12": "mano tassāti sumano”ti ettha viya manogaṇe pavattapulliṅgānaṃ payoge napuṃsakaliṅgabhāvenapi",
  "anya-e0803n:1329_13": "samānādhikaraṇapadāni katthaci hontīti dassanatthaṃ kubbiṃsu. Yathā ca “vihata”ntiādikā",
  "anya-e0803n:1329_14": "saddaracanā tamavacasirasaddādīnaṃ napuṃsakaliṅgattaviññāpanatthaṃ na katā, tathā",
  "anya-e0803n:1329_15": "“omatta”nti ca “adhimattapathavīgatikaṃ jāta”nti ca saddaracanāpi āpasaddassa napuṃsakaliṅgattaviññāpanatthaṃ",
  "anya-e0803n:1329_16": "na katā. Yasmā pana manogaṇe pavattehi manasaddādīhi ekadesena samānagatikattā āpasaddenapi",
  "anya-e0803n:1329_17": "napuṃsakaliṅgassa samānādhikaraṇatā yujjati, tasmā aṭṭhasāliniyaṃ “omattaṃ pana āpo",
  "anya-e0803n:1329_18": "adhimattapathavīgatikaṃ jāta”nti napuṃsakaliṅgassa āpasaddena samānādhikaraṇatā katā.",
  "anya-e0803n:1329_19": "Tathāpi āpasaddo manasaddādīhi ekadesena samānagatiko samāsapadatte majjhokārassa",
  "anya-e0803n:1329_20": "“āpokasiṇaṃ, āpogata”ntiādippayogassa dassanato, tasmā “omatta”ntiādivacanaṃ āpasaddassa",
  "anya-e0803n:1329_21": "napuṃsakaliṅgattaviññāpanatthaṃ vuttanti na gahetabbaṃ, liṅgavipariyayavasena pana",
  "anya-e0803n:1329_22": "katthaci evampi saddagati hotīti ñāpanatthaṃ vuttanti gahetabbaṃ. “Omatto”ti ca “adhimattapathavīgatiko",
  "anya-e0803n:1329_23": "jāto”ti ca liṅgaṃ parivattetabbaṃ. Yadi hi āpasaddo napuṃsakaliṅgo siyā, sanikārāni’ssa",
  "anya-e0803n:1329_24": "paccattopayogarūpāni buddhavacanādīsu vijjeyyuṃ, na tādisāni santi. Kiñci bhiyyo",
  "anya-e0803n:1329_25": "– okārantaṃ nāma napuṃsakaliṅgaṃ katthacipi natthi, niggahītantaikāranta ukārantavasena",
  "anya-e0803n:1329_26": "hi tividhāniyeva napuṃsakaliṅgāni. Tena āpasaddassa napuṃsakaliṅgatā nupapajjatīti.",
  "anya-e0803n:1329_27": "Evaṃ vuttā te niruttarā bhavissanti. Iccokārantavasena gahitassa āpasaddassa itthiliṅgatā",
  "anya-e0803n:1329_28": "ca napuṃsakaliṅgatā ca ekantato natthi, niggahītantavasena pana gahitassa katthaci",
  "anya-e0803n:1329_29": "napuṃsakaliṅgatā siyā “bhante nāgasena samuddo samuddoti vuccati, kena kāraṇena āpaṃ",
  "anya-e0803n:1329_30": "udakaṃ samuddoti vuccatī”ti payogadassanato. Ettha paneke vadeyyuṃ “yadi bho okārantavasena",
  "anya-e0803n:1329_31": "gahitassa āpasaddassa itthinapuṃsakaliṅgavasena dviliṅgatā natthi, okāranto āpasaddo",
  "anya-e0803n:1329_32": "kataraliṅgo”ti? Pulliṅgoti mayaṃ vadāmāti.",
  "anya-e0803n:1330_0": "Yadi ca bho āpasaddo pulliṅgo. Yathā āpasaddassa pulliṅgatā paññāyeyya, nijjhānakkhamatā",
  "anya-e0803n:1330_1": "ca bhaveyya, tathā suttaṃ āharathāti. “Āharissāmisuttaṃ, na no suttāharaṇe bhāro",
  "anya-e0803n:1330_2": "atthī”ti evañca pana vatvā tesaṃ imāni suttapadāni dassetabbāni. Seyyathidaṃ? “Āpo",
  "anya-e0803n:1330_3": "upalabbhatīti? Āmantā. Āpassa kattā kāretā upalabbhatīti? Na hevaṃ vattabbe. Atīto",
  "anya-e0803n:1330_4": "āpo atthīti? Āmantā. Tena āpena āpakaraṇīyaṃ karotīti? Na hevaṃ vattabbe. Āpaṃ maññati",
  "anya-e0803n:1330_5": "āpasmiṃ maññatī”ti imāni suttapadāni.",
  "anya-e0803n:1331_0": "Ettha ca “upalabbhatī”tiādinā āpasaddassa ekavacanatā siddhā, tāya siddhāya bahuvacanatāpi",
  "anya-e0803n:1331_1": "siddhāyeva. Ekavacanatāyeva hi saddasatthe paṭisiddhā, na bahuvacanatā, tena “āpenā”ti",
  "anya-e0803n:1331_2": "iminā pana āpasaddassa itthiliṅgabhāvavigamo siddho itthiliṅge enādesābhāvato. “Āpassa,",
  "anya-e0803n:1331_3": "āpasmi”nti imināpi itthiliṅgabhāvavigamoyeva itthiliṅge sarūpato nā smā smiṃ vacanānamabhāvā.",
  "anya-e0803n:1331_4": "“Atīto”ti iminā itthiliṅganapuṃsakaliṅgabhāvavigamo okārantanapuṃsakaliṅgassa abhāvato,",
  "anya-e0803n:1331_5": "okārantassa guṇanāmabhūtassa itthiliṅgassa ca abhāvato.",
  "anya-e0803n:1332_0": "Apica buddhavacanādīsu “cittāni, rūpānī”tiādīni viya sanikārānaṃ rūpānaṃ adassanato",
  "anya-e0803n:1332_1": "okārantabhāvena gahitassa napuṃsakaliṅgabhāvavigamo atīva pākaṭo. Aparampettha vattabbaṃ",
  "anya-e0803n:1332_2": "– “atīto āpo atthīti? Āmantā”ti ettha “atīto”ti iminā āpasaddassa visadākāravohāratāsūcakena",
  "anya-e0803n:1332_3": "okārantapadena tassa avisadākāravohāratāya ca ubhayamuttākāravohāratāya ca abhāvo",
  "anya-e0803n:1332_4": "siddho. Tassa ca avisadākāravohāratāya abhāve siddhe itthiliṅgabhāvo dūrataro. Ubhayamuttākāravohāratāya",
  "anya-e0803n:1332_5": "ca abhāve siddhe napuṃsakaliṅgabhāvopi dūrataroyeva. Iti na katthacipi okārantabhāvena",
  "anya-e0803n:1332_6": "gahito āpasaddo itthiliṅgo vā napuṃsakaliṅgo vā bhavati. Milindapañhe pana niggahītantavasena",
  "anya-e0803n:1332_7": "āgato napuṃsakaliṅgoti veditabbo, na cettha vattabbaṃ “atīto”ti “tenā”ti ca imāni",
  "anya-e0803n:1332_8": "liṅgavipallāsavasena vuttānīti vāccaliṅgānamanuvattāpakassa abhidheyyaliṅgabhūtassa",
  "anya-e0803n:1332_9": "āpasaddassa “kaññāya cittānī”tiādīnaṃ viya itthinapuṃsakaliṅgarūpānaṃ abhāvato. Apica",
  "anya-e0803n:1332_10": "vohārakusalā tathāgatā tathāgatasāvakā ca, tehiyeva uttamapurisehi vohārakusalehi",
  "anya-e0803n:1332_11": "“atīto āpo”tiādinā vuttattāpi “atīto”ti “tenā”ti ca imāni liṅgavipallāsavasena vuttānīti",
  "anya-e0803n:1332_12": "na cintetabbāni, tasmā taṃsamānādhikaraṇo okārantabhāvena gahito āpasaddo ekavacananto",
  "anya-e0803n:1332_13": "pulliṅgo ceva yathāpayogaṃ ekavacanabahuvacanako cāti veditabbo “āpo, āpā. Āpaṃ,",
  "anya-e0803n:1332_14": "āpe”tiādinā yojetabbattā. Evaṃ vuttāni suttapadāni savinicchayāni sutvā addhā te",
  "anya-e0803n:1332_15": "āpasaddassa itthiliṅgabahuvacanatāvādino niruttarā bhavissanti.",
  "anya-e0803n:1333_0": "Ettha koci vadeyya – pāḷiyaṃ pulliṅganayo ekavacananayo ca kiṃ aṭṭhakathāṭīkācariyehi",
  "anya-e0803n:1333_1": "na diṭṭho, ye āpasaddassa itthiliṅgabahuvacanattaṃ vaṇṇesunti? No na diṭṭho, diṭṭhoyeva",
  "anya-e0803n:1333_2": "so nayo tehi. Yasmā pana te na kevalaṃ sāṭṭhakathe tepiṭake buddhavacaneyeva visāradā,",
  "anya-e0803n:1333_3": "atha kho sakalepi saddasatthe visāradā, tasmā saddasatthe attano paṇḍiccaṃ pakāsetuṃ,",
  "anya-e0803n:1333_4": "“saddasatthe ca īdiso nayo vutto”ti viññāpetuñca saddasatthanayaṃ gahetvā āpasaddassa",
  "anya-e0803n:1333_5": "itthiliṅgabahuvacanakattaṃ vaṇṇesunti natthi tesaṃ doso. Tathā hi mūlapariyāyasuttantaṭṭhakathāyaṃ",
  "anya-e0803n:1333_6": "tehiyeva vuttaṃ āpasaddassa pulliṅgekavacanakattasūcanakaṃ “lakkhaṇasasambhārārammaṇasammutivasena",
  "anya-e0803n:1333_7": "catubbidho āpo, tesū”tiādi, tasmā natthi tesaṃ doso. Pūjārahā hi te āyasmanto, namoyeva",
  "anya-e0803n:1333_8": "tesaṃ karoma, na tesaṃ vacanaṃ codanābhājanaṃ. Ye pana ujuvipaccanīkavādā daḷhameva",
  "anya-e0803n:1333_9": "āpasaddassa itthiliṅgabahuvacanattaṃ mamāyanti, tesaṃyeva vacanaṃ codanābhājanaṃ.",
  "anya-e0803n:1333_10": "Yasmā pana mayaṃ pāḷinayānusārena antadvayavato āpasaddassa pulliṅgattaṃ napuṃsakaliṅgattañca",
  "anya-e0803n:1333_11": "vidadhāma, tasmā yo koci idaṃ vādaṃ madditvā aññaṃ vādaṃ patiṭṭhāpetuṃ sakkhissatīti",
  "anya-e0803n:1333_12": "netaṃ ṭhānaṃ vijjati, idañca pana ṭhānaṃ mahāgahanaṃ duppaṭivijjhanaṭṭhena, paramasukhumañca",
  "anya-e0803n:1333_13": "katañāṇasambhārehi paramasukhumañāṇehi paṇḍitehi vedanīyattā. Sabbamidañhi vacanaṃ",
  "anya-e0803n:1333_14": "tesu tesu ṭhānesu atthabyañjanapariggahaṇe sotūnaṃ paramakosallajananatthañceva sāsane",
  "anya-e0803n:1333_15": "ādaraṃ akatvā saddasatthamatena kālaṃ vītināmentānaṃ sāthalikānaṃ pamādavihāranisedhanatthañca",
  "anya-e0803n:1333_16": "sāsanassātimahantabhāvadīpanatthañca vuttaṃ, na attukkaṃsanaparavambhanatthanti imissaṃ",
  "anya-e0803n:1333_17": "nītiyaṃ saddhāsampannehi kulaputtehi yogo karaṇīyo bhagavato sāsanassa ciraṭṭhitatthaṃ.",
  "anya-e0803n:1334_0": "Yasmā pana pāḷito aṭṭhakathā balavatī nāma natthi, tasmā pāḷinayānurūpeneva āpasaddassa",
  "anya-e0803n:1334_1": "nāmikapadamālaṃ yojessāma sotūnamasammohatthaṃ, kimettha saddasatthanayo karissati.",
  "anya-e0803n:1334_2": "Atrāyaṃ udānapāḷi “kiṃ kayirā udapānena, āpā ce sabbadā siyu”nti.",
  "anya-e0803n:1335": "Āpo, āpā. Āpaṃ, āpe. Āpena, āpehi, āpebhi. Āpassa, āpānaṃ. Āpā, āpasmā, āpamhā, āpehi, āpebhi. Āpassa, āpānaṃ. Āpe, āpasmiṃ, āpamhi, āpesu. Bho āpa, bhavanto āpā.",
  "anya-e0803n:1336": "Sabbanāmādīhipi yojessāma – yo āpo, ye āpā. Yaṃ āpaṃ, ye āpe. Yena āpena, sesaṃ neyyaṃ, so āpo, te āpā. Atīto āpo, atītā āpā. Sesaṃ neyyaṃ. Iccevaṃ –",
  "anya-e0803n:1337": "Purisena samā āpa-saddādī sabbathā matā;",
  "anya-e0803n:1338": "Na sabbathāva gosaddo, purisena samo mato.",
  "anya-e0803n:1339": "Manādī ekadesena, purisena samā matā;",
  "anya-e0803n:1340": "Sarādī ekadesena, sabbathā vā samā matā.",
  "anya-e0803n:1341": "Ye panettha saddā “manogaṇo”ti vuttā, kathaṃ tesaṃ manogaṇabhāvo sallakkhetabboti? Vuccate tesaṃ manogaṇabhāvasallakkhaṇakāraṇaṃ –",
  "anya-e0803n:1342": "Manogaṇo manogaṇā-",
  "anya-e0803n:1343": "Dikā cevā’manogaṇo;",
  "anya-e0803n:1344": "Iti saddā tidhā ñeyyā,",
  "anya-e0803n:1345": "Manogaṇavibhāvane.",
  "anya-e0803n:1346": "Ye te nā sa smiṃvisaye,",
  "anya-e0803n:1347": "Sā so syantā bhavanti ca;",
  "anya-e0803n:1348": "Samāsataddhitantatte,",
  "anya-e0803n:1349": "Majjhokārā ca honti hi.",
  "anya-e0803n:1350": "Sokārantapayogā ca, kriyāyogamhi dissare;",
  "anya-e0803n:1351": "Evaṃvidhā ca te saddā, ñeyyā “manogaṇo”iti.",
  "anya-e0803n:1352_0": "Atra tassatthassa sādhakāni payogāni sāsanato ca lokato ca yathārahamāharitvā dassessāma",
  "anya-e0803n:1352_1": "– manasā ce pasannena, bhāsati vā karoti vā. Na mayhaṃ manaso piyo. Sādhukaṃ manasi",
  "anya-e0803n:1352_2": "karotha. Manopubbaṅgamā dhammā. Manoramaṃ, manodhātu, manomayena kāyena, iddhiyā",
  "anya-e0803n:1352_3": "upasaṅkami. Yo ve “dassa”nti vatvāna, adāne kurute mano. Vacasā paricitā. Vacaso vacasi.",
  "anya-e0803n:1353": "Vacorasmīhi bodhesi, veneyyakumudañcidaṃ;",
  "anya-e0803n:1354": "Rāgo sārāgarahito, visuddho buddhacandimā.",
  "anya-e0803n:1355": "Kassapassa vaco sutvā, alāto etadabravi;",
  "anya-e0803n:1356": "Esa bhiyyo pasīdāmi, sutvāna munino vaco.",
  "anya-e0803n:1357_0": "Sakhā ca mitto ca mamāsi sīvika, susikkhito sādhu karohi me vaco. Ekūnatiṃso vayasā",
  "anya-e0803n:1357_1": "subhadda. Vayaso, vayasi, vayovuddho, vayoguṇā anupubbaṃ jahanti. Jalantamiva tejasā.",
  "anya-e0803n:1357_2": "Tejaso, tejasi, tejodhātukusalo. Tejokasiṇaṃ. Tapasā uttamo, tapaso, tapasi, tapodhano,",
  "anya-e0803n:1357_3": "tapojigucchā. Kasmā bhavaṃ vijanamaraññanissito, tapo idha krubbasi brahmapattiyā.",
  "anya-e0803n:1357_4": "Cetasā aññāsi, evaṃ cetaso parivitakko udapādi, etamatthaṃ cetasi sannidhāya, cetoparivitakkamaññāya.",
  "anya-e0803n:1357_5": "Cetopariyañāṇaṃ, ceto paricchindati, so parasattānaṃ parapuggalānaṃ cetasā ceto paricca",
  "anya-e0803n:1357_6": "jānāti. Tamasā, tamaso, tamasi, tamonudo, tamoharo. Navāhametaṃ yasasā dadāmi. Yasaso,",
  "anya-e0803n:1357_7": "yasasi, yaso bhogasamappito. Yasoladdhākho panasmākaṃ bhogā. Yasodharā devī, yaso",
  "anya-e0803n:1357_8": "laddhā na majjeyya. Ayasāva malaṃ samuṭṭhitaṃ. Ayaso, ayasi, ayopākārapariyantaṃ,",
  "anya-e0803n:1357_9": "ayasā paṭikujjitaṃ. Seyyo ayoguḷo bhutto, ayopatto, ayomayaṃ, ayo kantatīti ayokanto.",
  "anya-e0803n:1357_10": "Ghatena vā bhuñjassu payasā vā, sādhu khalu payaso pānaṃ yaññadattena, payasi ojā,",
  "anya-e0803n:1357_11": "payodharā, payonidhi. Sahassanetto sirasā paṭiggahi. Siraso, sirasi añjaliṃ katvā,",
  "anya-e0803n:1357_12": "vanditabbaṃ isiddhajaṃ. Siroruhā, siro chindati. Yo kāme parivajjeti, sappasseva",
  "anya-e0803n:1357_13": "padāsiro. Siro te vajjhayitvāna. Sarasā, saraso, tīṇi uppalajātāni, tasmiṃ sarasi",
  "anya-e0803n:1357_14": "brāhmaṇa. Saroruhaṃ. Yaṃ etā upasevanti, chandasāvā dhanenavā. Sāvittī chandaso mukhaṃ.",
  "anya-e0803n:1357_15": "Chandasi, chandoviciti, chandobhaṅgo, urasā panudahissāmi, uraso, urasi jāyati, urasilomo,",
  "anya-e0803n:1357_16": "uromajjhe vijjhi. Rahasā, rahaso, rahasi, rahogato nisīditvā, evaṃ cintesahaṃ tadā.",
  "anya-e0803n:1357_17": "Ahasā, ahasi. Jāyanti tattha pārohā, ahorattānamaccayeti imāni payogāni. Ettha ca",
  "anya-e0803n:1357_18": "“manena, manassa, mane, manasmiṃ, manamhī”tiādīni ca “manaāyatanaṃ tamaparāyano ayapatto",
  "anya-e0803n:1357_19": "chandahānī”tiādīni ca “na manaṃ aññāsi. Yasaṃ laddhāna dummedho. “Siraṃ chindatī”tiādīni",
  "anya-e0803n:1357_20": "ca rūpāni manogaṇabhāvappakāsakāni na hontīti na dassitāni, na alabbhamānavasena,",
  "anya-e0803n:1357_21": "tasmātra imā ādito paṭṭhāya manogaṇabhāvavibhāvinī gāthāyo bhavanti –",
  "anya-e0803n:1358": "“Manasā manaso manasi”,",
  "anya-e0803n:1359": "Itiādivasā ṭhitā;",
  "anya-e0803n:1360": "Sā so syantā saddarūpā,",
  "anya-e0803n:1361": "Vuttā “manogaṇo”iti.",
  "anya-e0803n:1362": "Manodhātu vacorasmi,",
  "anya-e0803n:1363": "Vayovuddho tapoguṇo;",
  "anya-e0803n:1364": "Tejodhātu tamonāso,",
  "anya-e0803n:1365": "Yasobhogasamappito.",
  "anya-e0803n:1366": "Cetoparivitakko ca, ayopatto payodharā;",
  "anya-e0803n:1367": "Siroruhā saroruhaṃ, uromajjhe rahogato.",
  "anya-e0803n:1368": "Chandobhaṅgo ahorattaṃ, manomaya’mayomayaṃ;",
  "anya-e0803n:1369": "Evaṃvidho viseso yo, lakkhaṇantaṃ manogaṇe.",
  "anya-e0803n:1370": "“Vaco sutvā, siro chindi, ayo kantati” iccapi;",
  "anya-e0803n:1371": "Upayogassa saṃsiddhi, lakkhaṇantaṃ manogaṇe.",
  "anya-e0803n:1372": "Manogaṇe vuttanayo, itthiliṅge na labbhati;",
  "anya-e0803n:1373": "Punnapuṃsakaliṅgesu, labbhateva yathārahaṃ.",
  "anya-e0803n:1374": "Iccevaṃ sabbathāpi –",
  "anya-e0803n:1375": "Sā so syantāni rūpāni, sandissanti manogaṇe;",
  "anya-e0803n:1376": "Majjhokārantarūpā ca, sokārantūpayogatā.",
  "anya-e0803n:1377": "Idaṃ manogaṇalakkhaṇaṃ. Evaṃ manogaṇalakkhaṇaṃ anākulaṃ niggumbaṃ nijjaṭaṃ samuddiṭṭhaṃ.",
  "anya-e0803n:1378": "Atha manogaṇādilakkhaṇaṃ kathayāma –",
  "anya-e0803n:1379": "Ye te nā sasmiṃvisaye,",
  "anya-e0803n:1380": "Sā so syantā yathārahaṃ;",
  "anya-e0803n:1381": "Samāsataddhitantatte,",
  "anya-e0803n:1382": "Majjhokāro na honti tu.",
  "anya-e0803n:1383": "Sokārantūpayogā ca,",
  "anya-e0803n:1384": "Kriyāyoge na honti te;",
  "anya-e0803n:1385": "Saddā evaṃvidhā sabbe;",
  "anya-e0803n:1386": "Manogaṇādikā matā.",
  "anya-e0803n:1387_0": "Seyyathidaṃ? “Bilaṃ padaṃ mukha”miccādayo. Tesaṃ rūpāni bhavanti – bilasā, bilaso,",
  "anya-e0803n:1387_1": "bilasi, bilagato, bilaṃ pāvisi. Padasāva agamāsi, tīṇi padavārāni, mākāsi mukhasā",
  "anya-e0803n:1387_2": "pāpaṃ, mukhagataṃ bhojanaṃ chaḍḍāpeti. Saccena danto damasā upeto. Rasavaraṃ rasamayaṃ",
  "anya-e0803n:1387_3": "rasaṃ pivīti. Idaṃ manogaṇādikalakkhaṇaṃ.",
  "anya-e0803n:1388": "Aparampi bhavati –",
  "anya-e0803n:1389": "Ye samāsādibhāvamhi, majjhokārāva honti tu;",
  "anya-e0803n:1390": "Nā sa smiṃvisaye sāso-syantā pana na hontihi.",
  "anya-e0803n:1391": "Sokārantūpayogā ca,",
  "anya-e0803n:1392": "Kriyāyoge na honti te;",
  "anya-e0803n:1393": "Saddā evaṃvidhā cāpi,",
  "anya-e0803n:1394": "Manogaṇādikā matā.",
  "anya-e0803n:1395_0": "Seyyathidaṃ? “Āpo vāyo sarado”iccevamādayo. Tesaṃ rūpāni bhavanti – āpodhātu, vāyodhātu,",
  "anya-e0803n:1395_1": "āpokasiṇaṃ, vāyokasiṇaṃ, āpomayaṃ, vāyomayaṃ, jīva tvaṃ saradosataṃ, saradakālo.",
  "anya-e0803n:1395_2": "Āpena, āpassa, āpe, āpasmiṃ, āpamhi. Vāyena, vāyassa, vāye, vāyasmiṃ, vāyamhi. Saradena,",
  "anya-e0803n:1395_3": "saradassa, sarade, saradasmiṃ, saradamhi. Āpaṃ āpato sañjānāti. Vāyaṃ vāyato sañjānāti.",
  "anya-e0803n:1395_4": "Saradaṃ pattheti, saradaṃ ramaṇīyā nadī.",
  "anya-e0803n:1396": "Keci panettha vadeyyuṃ “nanu sāsane vāyasaddo viya vāyusaddopi manogaṇādīsu icchitabbo”ti? Ettha vuccate –",
  "anya-e0803n:1397": "“Vāyu vāyo”ti etesu, pacchimoyeva icchito;",
  "anya-e0803n:1398": "Manogaṇādīsu nādi, ādiggahavasenidha.",
  "anya-e0803n:1399": "“Manodhātu vāyodhātu”, iccādīni padāni hi;",
  "anya-e0803n:1400": "Akārantavaseneva, majjhokārāni sijjhare.",
  "anya-e0803n:1401": "Vāyusaddamhi gahite, ādiggahavasenidha;",
  "anya-e0803n:1402": "“Vāyodhātū”ti omajjhaṃ, rūpameva na hessati.",
  "anya-e0803n:1403": "Yathā hi āyusaddassa, rūpaṃ dissati sāgamaṃ;",
  "anya-e0803n:1404": "“Āyusā ekaputta”nti, manasādipadaṃ viya.",
  "anya-e0803n:1405": "Na tathā vāyusaddassa, rūpaṃ dissati sāgamaṃ;",
  "anya-e0803n:1406": "Tasmā manogaṇādimhi, tasso’kāso na vijjati.",
  "anya-e0803n:1407": "Tathā hi “vāyati iti, vāyo” iti garū vaduṃ;",
  "anya-e0803n:1408": "“Vāyodhātū”ti etassa, padassatthaṃ tahiṃ tahiṃ.",
  "anya-e0803n:1409": "Yattha pathavī ca āpo ca, tejo vāyo na gādhati;",
  "anya-e0803n:1410": "Ettha āpādikaṃ sadda-ttikaṃ manogaṇādike.",
  "anya-e0803n:1411": "Idampi manogaṇādikalakkhaṇaṃ. Ettha manogaṇādikā dvidhā bhijjanti bila padādito āpādito ca. Evaṃ manogaṇādikalakkhaṇaṃ anākulaṃ niggumbaṃ nijjaṭaṃ samuddiṭṭhaṃ.",
  "anya-e0803n:1412": "Atha amanogaṇalakkhaṇaṃ kathayāma –",
  "anya-e0803n:1413": "Ye ca nāvisaye sontā, ye ca smāvisaye siyuṃ;",
  "anya-e0803n:1414": "Saddā evaṃpakārā te, amanogaṇasaññitā.",
  "anya-e0803n:1415_0": "Ke te? Atthabyañjanakkharasaddādayo ceva dīghorasaddā ca. Etesu hi atthasaddādīnaṃ",
  "anya-e0803n:1415_1": "nāvacanaṭṭhāne “atthaso byañjanaso akkharaso suttaso upāyaso sabbaso ṭhānaso”tiādīni",
  "anya-e0803n:1415_2": "sontāni rūpāni bhavanti. Dīghorasaddānaṃ pana smāvacanaṭṭhāne “dīghaso oraso”ti sontāni",
  "anya-e0803n:1415_3": "rūpāni bhavanti. Idaṃ amanogaṇalakkhaṇaṃ.",
  "anya-e0803n:1416": "Aparampi bhavati –",
  "anya-e0803n:1417": "Sabbathā vinimuttā ye, sā so syantādibhāvato;",
  "anya-e0803n:1418": "Evaṃvidhāpi te saddā, amanogaṇasaññitā.",
  "anya-e0803n:1419": "Ke te? “Puriso kaññā citta”miccādayo. Idampi amanogaṇalakkhaṇaṃ. Evaṃ amanogaṇalakkhaṇaṃ anākulaṃ niggumbaṃ nijjaṭaṃ samuddiṭṭhaṃ.",
  "anya-e0803n:1420_0": "Evaṃ dassitesu manogaṇalakkhaṇādīsu koci vadeyya “yadidaṃ tumhehi vuttaṃ ‘ye samāsādibhāvamhi,",
  "anya-e0803n:1420_1": "majjhokārāva honti tū’tiādinā manogaṇādikalakkhaṇaṃ, tena “parosataṃ gomayaṃ godhano”iccādīsu",
  "anya-e0803n:1420_2": "goparasaddādayopi manogaṇādikabhāvaṃ āpajjantīti? Nāpajjanti. Kasmāti ce? Yasmā –",
  "anya-e0803n:1421": "Ettha manogaṇādīnaṃ, antassottaṃ paṭiccidaṃ;",
  "anya-e0803n:1422": "“Majjhokārā”ti vacanaṃ, vuttaṃ na tvāgamādikaṃ.",
  "anya-e0803n:1423": "“Parosataṃ gomaya”nti-ādīsu amanogaṇo;",
  "anya-e0803n:1424": "Pubbabhūtaṃ padaṃ ossā-gamattā’niccatāya ca.",
  "anya-e0803n:1425": "Tasmā nāpajjanti. Iti sabbathāpi amanogaṇalakkhaṇaṃ nissesato dassitaṃ. Iccevaṃ manogaṇavibhāvanāyaṃ manogaṇo manogaṇādiko amanogaṇo cāti tidhā bhedo veditabbo.",
  "anya-e0803n:1426_0": "Tattha manogaṇe pariyāpannasaddānaṃ samāsaṃ patvā “abyaggamanaso naro, thiracetasaṃ",
  "anya-e0803n:1426_1": "kulaṃ, saddheyyavacasā upāsikātiādinā liṅgattayavasena aññathāpi rūpāni bhavanti.",
  "anya-e0803n:1426_2": "Ettha pana keci evaṃ vadanti “yadā manasaddo sakatthe avattitvā ‘abyaggo mano yassa",
  "anya-e0803n:1426_3": "soyaṃ abyaggamanaso, alīno mano yassa soyaṃ alīnamanaso’ti evaṃ aññatthe vattati,",
  "anya-e0803n:1426_4": "tadā purisanayeneva nāmikapadamālā labbhati, na manogaṇanayenā”ti. Taṃ na gahetabbaṃ",
  "anya-e0803n:1426_5": "ubhinnampi yathārahaṃ labbhanato. Tathā hi visuddhimagge puggalāpekkhanavasena “khantisoraccamettādi-guṇabhūsitacetaso.",
  "anya-e0803n:1426_6": "Ajjhesanaṃ gahetvānā”ti ettha manogaṇanayo dissati. Taṭṭīkāyampi “ajjhesito dāṭhānāga-ttherena",
  "anya-e0803n:1426_7": "thiracetasā”ti manogaṇanayo dissati, tasmā tesaṃ vacanaṃ na gahetabbaṃ. Evaṃ vadantā",
  "anya-e0803n:1426_8": "ca te abyaggamanasaddādīnaṃ abyaggamanasaiccādinā sakārantapakatibhāvena ṭhapetabbabhāvaṃ",
  "anya-e0803n:1426_9": "vibbhantamativasena cintetvā sabbāsu vibhattīsu, dvīsu ca vacanesu purisanayena yojetabbataṃ",
  "anya-e0803n:1426_10": "maññanti. Evañca sati “guṇabhūsitacetaso, thiracetasā”ti chaṭṭhīcatutthītatiyārūpāni",
  "anya-e0803n:1426_11": "nasiyuṃ, aññāniyeva anabhimatāni rūpāni siyuṃ. Yasmā siyuṃ, tasmā evaṃ aggahetvā",
  "anya-e0803n:1426_12": "ayaṃ viseso gahetabbo.",
  "anya-e0803n:1427_0": "Yattha hi samāsavasena manasaddo cetasaddādayo ca sakatthe avattitvā aññatthe vattanti,",
  "anya-e0803n:1427_1": "tattha sakārāgamānaṃ padānaṃ nāmikapadamālā purisanayena ca manogaṇe mananayena ca",
  "anya-e0803n:1427_2": "yathārahaṃ labbhati. Nissakārāgamānaṃ pana purisanayeneva labbhati. Yattha pana samāsavisayeyeva",
  "anya-e0803n:1427_3": "manādisaddā sakatthe vattanti, tattha nissakārāgamānaṃ nāmikapadamālā purisanayena",
  "anya-e0803n:1427_4": "ca manogaṇe mananayena ca labbhati.",
  "anya-e0803n:1428_0": "Idāni imassatthassa āvibhāvatthaṃ, saddagatīsu ca viññūnaṃ kosalluppādanatthaṃ yathāvuttānaṃ",
  "anya-e0803n:1428_1": "padānaṃ padamālā tidhā katvā dassayissāma – “byāsatto mano yassa soyaṃ byāsattamanaso",
  "anya-e0803n:1428_2": "naro”ti evamaccantaṃ puggalāpekkhakassa imassa padassa –",
  "anya-e0803n:1429_0": "Byāsattamanaso naro, byāsattamanasā narā. Byāsattamanasaṃ naraṃ, byāsattamanase nare.",
  "anya-e0803n:1429_1": "Byāsattamanasā, byāsattamanena narena, byāsattamanehi, byāsattamanebhi narehi. Byāsattamanaso,",
  "anya-e0803n:1429_2": "byāsattamanassa narassa, byāsattamanānaṃ narānaṃ. Byāsattamanā, byāsattamanasmā,",
  "anya-e0803n:1429_3": "byāsattamanamhā narā, byāsattamanehi, byāsattamanebhi narehi. Byāsattamanaso, byāsattamanassa",
  "anya-e0803n:1429_4": "narassa, byāsattamanānaṃ narānaṃ. Byāsattamanasi, byāsattamane, byāsattamanasmiṃ,",
  "anya-e0803n:1429_5": "byāsattamanamhi nare, byāsattamanesu naresu. Bho byāsattamanasa nara, bhavanto byāsattamanasā",
  "anya-e0803n:1429_6": "narāti nāmikapadamālā bhavati.",
  "anya-e0803n:1430_0": "Evaṃ sakārāgamassa labbhamānālabbhamānatā vavatthapetabbā. Ettha hi paṭhamādutiyāvibhattīnaṃ",
  "anya-e0803n:1430_1": "ekavacanabahuvacanaṭṭhāne ca tatiyācatutthīchaṭṭhīsattamīnaṃ ekavacanaṭṭhāne ca yathārahaṃ",
  "anya-e0803n:1430_2": "sāgamo bhavati ādesasaravibhattisaraparattā. Ayañca nayo sukhumo sādhukaṃ manasi kātabbo.",
  "anya-e0803n:1431_0": "Aparo nayo – “byāsatto mano yassa soyaṃ byāsattamano”ti evampi puggalāpekkhakassa",
  "anya-e0803n:1431_1": "imassa padassa “byāsattamano naro, byāsattamanā narā. Byāsattamanaṃ nara”ntiādinā",
  "anya-e0803n:1431_2": "purisanayeneva nāmikapadamālā bhavati. Ettha pana sabbathāpi sāgamo natthi. Aparopi",
  "anya-e0803n:1431_3": "nayo – “byāsatto ca so mano cāti byāsattamano”ti evaṃ cittāpekkhakassapi imassa padassa",
  "anya-e0803n:1431_4": "“byāsattamano, byāsattamanā. Byāsattamanaṃ, byāsattamane. Byāsattamanasā, byāsattamanenā”tiādinā",
  "anya-e0803n:1431_5": "manogaṇe mananayena nāmikapadamālā bhavati, ettha pana tatiyācatutthīchaṭṭhīsattamīnaṃ",
  "anya-e0803n:1431_6": "ekavacanaṭṭhāneyeva sāgamo bhavati ādesasaraparattā. Yathā ca ettha, evaṃ “alīnamanaso",
  "anya-e0803n:1431_7": "naro”tiādīsupi ayaṃ tividho nayo veditabbo.",
  "anya-e0803n:1432_0": "Napuṃsakaliṅge pana vattabbe “byāsattamanasaṃ kulaṃ, byāsattamanāni kulāni. Byāsattamanasaṃ",
  "anya-e0803n:1432_1": "kulaṃ, byāsattamanāni kulāni. Byāsattamanasā kulenā”tiādinā nāmikapadamālā yojetabbā.",
  "anya-e0803n:1432_2": "Ettha pana paṭhamādutiyātatiyācatutthīchaṭṭhīsattamīnaṃ ekavacanaṭṭhāneyeva yathārahaṃ",
  "anya-e0803n:1432_3": "sāgamo bhavati ādesasaravibhattisaraparattā, ayampi nayo sukhumo sādhukaṃ manasi kātabbo.",
  "anya-e0803n:1433_0": "Itthiliṅge pana vattabbe “byāsattamanasā itthī”ti evaṃ paṭhamekavacanaṭṭhāneyeva",
  "anya-e0803n:1433_1": "sāgamaṃ vatvā tato “byāsattamanā, byāsattamanāyo itthiyo. Byāsattamanaṃ itthi”nti",
  "anya-e0803n:1433_2": "kaññānayena yojetabbā. “Evaṃ saddheyyavacasā upāsikā, saddheyyavacāyo upāsikāyo.",
  "anya-e0803n:1433_3": "Saddheyyavacaṃ upāsika”ntiādināpi. “Byāsattamanaṃ kulaṃ, byāsattamanā itthī”tiādinā",
  "anya-e0803n:1433_4": "pana cittakaññānayena yojetabbā. Ettha pana sabbathāpi sāgamo natthi.",
  "anya-e0803n:1434_0": "Sotūnaṃ ñāṇappabhedajananatthaṃ aparāpi nāmikapadamālāyo dassayissāma sahanibbacanena",
  "anya-e0803n:1434_1": "– mano eva mānasaṃ, samussāhitaṃ mānasaṃ yassa soyaṃ samussāhitamānaso. “Samussāhitamānaso,",
  "anya-e0803n:1434_2": "samussāhitamānasā. Samussāhitamānasaṃ, samussāhitamānase. Samussāhitamānasenā”ti",
  "anya-e0803n:1434_3": "purisanayena yojetabbā. Sundarā medhā assa atthīti sumedhaso. “Sumedhaso, sumedhasā.",
  "anya-e0803n:1434_4": "Sumedhasaṃ, sumedhase. Sumedhasenā”ti purisanayena, evaṃ “bhūrimedhaso”tiādīnampi. Tatrime payogā –",
  "anya-e0803n:1435": "“Yaṃ vadanti sumedhoti, bhūripaññaṃ sumedhasaṃ;",
  "anya-e0803n:1436": "Kiṃ nu tamhā vippavasi, muhuttamapi piṅgiya;",
  "anya-e0803n:1437": "Gotamā bhūripaññāṇā, gotamā bhūrimedhasā.",
  "anya-e0803n:1438": "Nāhaṃ tamhā vippavasāmi, muhuttamapi brāhmaṇa;",
  "anya-e0803n:1439": "Gotamā bhūripaññāṇā, gotamā bhūrimedhasā”ti.",
  "anya-e0803n:1440_0": "Itthiliṅge vattabbe “samussāhitamānasā sumedhasā”ti rūpāni, napuṃsake vattabbe “samussāhitamānasaṃ",
  "anya-e0803n:1440_1": "sumedhasa”nti rūpāni, kaññā cittanayena etesaṃ padamālā yojetabbā. Okārantapulliṅgaṭṭhāne",
  "anya-e0803n:1440_2": "itthiliṅgādivinicchayo nayappakāsanatthaṃ kato. Visesato hi okārantakathāyeva idhādhippetā.",
  "anya-e0803n:1440_3": "Apica loke nīti nāma nānappakārehi kathitā eva sobhati, ayañca sāsane nīti, tasmā",
  "anya-e0803n:1440_4": "nānappakārehi kathitāti.",
  "anya-e0803n:1441": "Sabbāni nayato evaṃ, okārantapadānime;",
  "anya-e0803n:1442": "Pulliṅgāni pavuttāni, sāsanatthaṃ mahesino.",
  "anya-e0803n:1443": "Viseso tesu kesañci, pāḷiyaṃ yo padissati;",
  "anya-e0803n:1444": "Paccattavacanaṭṭhāne, pakāsessāmi taṃ’dhunā.",
  "anya-e0803n:1445": "“Vanappagumbe yatha phussitagge”, itiādinayena hi;",
  "anya-e0803n:1446": "Katthacodantapulliṅga-rūpāni aññathā siyuṃ.",
  "anya-e0803n:1447": "Paccattavacanicceva, tañca rūpaṃ pakāsaye;",
  "anya-e0803n:1448": "“Paccatte bhummaniddeso”, iti bhāsanti kecana.",
  "anya-e0803n:1449_0": "Tatra kānici suttapadāni dassessāma – natthi attakāre, natthi parakāre, natthi purisakāre,",
  "anya-e0803n:1449_1": "pariyantakate saṃsāre, jīve sattame, na hevaṃ vattabbe, bāle ca paṇḍite ca sandhāvitvā",
  "anya-e0803n:1449_2": "saṃsaritvā dukkhassantaṃ karissantīti. Imāni ekavacanabahuvacanavasena dvidhā gahetabbāni.",
  "anya-e0803n:1449_3": "Paccattekavacanabahuvacanānañca ekārādeso veditabbo.",
  "anya-e0803n:1450_0": "Ye pana “vanappagumbeti paccattavacanassa bhummavacananiddeso”ti vadanti, te vattabbā",
  "anya-e0803n:1450_1": "“yadi vanappagumbeti paccattavacanassa bhummavacananiddeso, evañca sati ‘thāliyaṃ",
  "anya-e0803n:1450_2": "odanaṃ pacatī’ti ettha viya ādhārasutisambhavato ‘gimhāna māse paṭhamasmiṃ gimhe’ti",
  "anya-e0803n:1450_3": "idaṃ kataratthaṃ jotetī”ti? Te vadeyyuṃ “na mayaṃ bho ‘vanappagumbeti idaṃ bhummavacana’nti",
  "anya-e0803n:1450_4": "vadāma, atha kho ‘paccattavacanassa bhummavacananiddeso’ti vadāmā”ti. Evampi dosoyeva",
  "anya-e0803n:1450_5": "tumhākaṃ, nanu “saṅghe gotami dehī”ti etthāpi sampadānavacanassa bhummavacananiddesoti",
  "anya-e0803n:1450_6": "vuttepi saṅghassa dānakriyāya ādhārabhāvato “saṅghe”ti vacanaṃ suṇantānaṃ ādhārasuti",
  "anya-e0803n:1450_7": "ca ādhāraparikappo ca hotiyeva. Na hi sakkā evaṃ pavattaṃ cittaṃ nivāretuṃ, tasmā",
  "anya-e0803n:1450_8": "ettha evaṃ pana viseso gahetabbo “paccattavacanassapi katthaci bhummavacanassa viya",
  "anya-e0803n:1450_9": "rūpaṃ hotī”ti. Evañhi gahite na koci virodho. Īdisesu hi ṭhānesu niruttippabhedakusalo",
  "anya-e0803n:1450_10": "lokānukampako bhagavā paccattavacanavasena niddisitabbe sati evaṃ aniddisitvā lokassa",
  "anya-e0803n:1450_11": "sammohamuppādayanto viya kathaṃ bhummavacananiddesaṃ karissati, tasmā saddasāmaññalesamattaṃ",
  "anya-e0803n:1450_12": "gahetvā “bhummavacananiddeso”ti na vattabbaṃ. Yadi saddasāmaññaṃ gahetvā bhummavacananiddesaṃ",
  "anya-e0803n:1450_13": "icchatha, “paccattekavacanassa upayogabahuvacananiddeso”tipi icchitabbaṃ siyā.",
  "anya-e0803n:1451_0": "Apica tatheva “attakāre”ti paccattavacanassa bhummavacananiddese sati ādhārasutisambhavato",
  "anya-e0803n:1451_1": "“attakārasmiṃ kiñci vatthu natthī”ti anadhippeto attho siyā, na pana “attakāro natthī”ti",
  "anya-e0803n:1451_2": "adhippeto attho. “Upayogabahuvacananiddeso”ti gahaṇepi upayogatthassa natthisaddena",
  "anya-e0803n:1451_3": "avattabbattā dosoyeva siyā, atthisaddādīnaṃ viya pana natthisaddassapi paṭhamāya",
  "anya-e0803n:1451_4": "yogato “attakāre”ti idaṃ paccattavacanamevāti viññāyati. “Bāle ca paṇḍite ca sandhāvitvā",
  "anya-e0803n:1451_5": "saṃsaritvā dukkhassantaṃ karissantī”ti etthāpi paccattavacanassa “bhummavacananiddeso”ti",
  "anya-e0803n:1451_6": "vā “upayogavacananiddeso”ti vā gahaṇe sati “bālā ca paṇḍitā cā”ti ettakampi vattuṃ",
  "anya-e0803n:1451_7": "ajānanadoso siyā, “karissantī”ti padayogato pana “bāle cā”tiādi paccattavacanamevāti",
  "anya-e0803n:1451_8": "viññāyati. Yathā pana niggahītāgamavasenuccārite “cakkhuṃ udapādī”ti pade paccattavacanassa",
  "anya-e0803n:1451_9": "“cakkhuṃ me dehi yācito”ti ettha upayogavacanena sutivasena samānattepi paccattavacanatthoyeva",
  "anya-e0803n:1451_10": "sotāre paṭibhāti “udapādī”tiākhyātena kathitattā, na pana vibhattivipallāsatthabhūto",
  "anya-e0803n:1451_11": "upayogavacanattho “udapādī”tiākhyātena avacanīyattā, “cakkhuṃ udapādī”ti hi bhagavatā",
  "anya-e0803n:1451_12": "vuttakāle ko “cakkhuṃ udapādī”ti padaṃ parivattitvā atthamācikkhati, tathā “bāle",
  "anya-e0803n:1451_13": "paṇḍite”tiādīnampi paccattavacanānaṃ aparehi “bāle paṇḍite”tiādīhi bhummopayogavacanehi",
  "anya-e0803n:1451_14": "sutivasena samānattepi paccattavacanatthoyeva sotāre paṭibhāti, na itaravacanattho",
  "anya-e0803n:1451_15": "yathāpayogaṃ atthassa gahetabbattā. Iti “vanappagumbe, bāle, paṇḍite”tiādīnaṃ suddhapaccattavacanattaññeva",
  "anya-e0803n:1451_16": "sārato paccetabbaṃ, na sutisāmaññena bhummopayogavacanattaṃ.",
  "anya-e0803n:1452": "Yaṃ panācariyena jātakaṭṭhakathāyaṃ –",
  "anya-e0803n:1453": "“Tayo giriṃ tiantaraṃ kāmayāmi,",
  "anya-e0803n:1454": "Pañcālā kuruyo kekake ca;",
  "anya-e0803n:1455": "Tatuttariṃ brāhmaṇa kāmayāmi,",
  "anya-e0803n:1456": "Tikiccha maṃ brāhmaṇa kāmanīta”nti –",
  "anya-e0803n:1457_0": "Imassa kāmanītajātakassa saṃvaṇṇanāyaṃ “kekake cāti paccatte upayogavacanaṃ, tena",
  "anya-e0803n:1457_1": "kekakassa raṭṭhaṃ dassetī”ti vuttaṃ. Evaṃ vadanto ca so “purise passati, purise patiṭṭhita”nti,",
  "anya-e0803n:1457_2": "“passāmi loke sadhane manusse”ti ca ādīsu yebhuyyena “purise, loke, sadhane, manusse”tiādīnaṃ",
  "anya-e0803n:1457_3": "upayogabahuvacanabhummekavacanabhāvena āgatattā paccattekavacanabahuvacanabhāvassa",
  "anya-e0803n:1457_4": "pana apākaṭattā yebhuyyappavattiṃ sandhāya “idampi tādisamevā”ti maññamāno vadati",
  "anya-e0803n:1457_5": "maññe. Ācariyā hi katthaci attano ruciyāpi visuṃ visuṃ kathenti. Ayaṃ pana amhākaṃ",
  "anya-e0803n:1457_6": "ruci – “kekake”ti idaṃ paccattavacanameva “pañcālā, kuruyo”ti sahajātapadāni viya,",
  "anya-e0803n:1457_7": "raṭṭhavācakattā pana “kuruyo”ti padamiva bahuvacanavasena vuttaṃ. Na hi bhagavā “khattiyo,",
  "anya-e0803n:1457_8": "brāhmaṇo, vesso”tiādīsu viya samānavibhattīhi niddisitabbesu sahajātapadesu pacchimaṃ",
  "anya-e0803n:1457_9": "upayogavacanavasena niddiseyya, yutti ca na dissati “pañcālā”ti, “kuruyo”ti paccattavacanaṃ",
  "anya-e0803n:1457_10": "vatvā “kekake”ti upayogavacanassa vacane, tasmā “kekake”ti idaṃ paccattavacanameva.",
  "anya-e0803n:1457_11": "Tathā hi sandhivisodhanavidhāyako ācariyo tādisānaṃ padānaṃ paccattavacanattaññeva",
  "anya-e0803n:1457_12": "vibhāvento sāmaṃ kate pakaraṇe “vanappagumbo vanappagumbe, sukhaṃ dukkhaṃ jīvo, sukhe",
  "anya-e0803n:1457_13": "dukkhe jīve”ti āha, ṭīkāyampi ca tesaṃ paccattavacanabhāvameva vibhāvento “vanappagumbo,",
  "anya-e0803n:1457_14": "sukhaṃ, dukkhaṃ, jīvo”ti sādhanīyaṃ rūpaṃ patiṭṭhapetvā niggahītalopavasena akārokārānañca",
  "anya-e0803n:1457_15": "ekārādesavasena “vanappagumbe, sukhe, dukkhe, jīve”ti rūpanipphattimāha. Sā pāḷinayānu",
  "anya-e0803n:1457_16": "kūlā. Kaccāyanācariyenapi pāḷinayaṃ nissāya “dvipade tulyādhikaraṇe”ti paccattabahuvacanapadaṃ",
  "anya-e0803n:1457_17": "vuttaṃ. Tenāha vuttiyaṃ “dve padāni tulyādhikaraṇānī”ti. “Dvipade tulyādhikaraṇe”ti",
  "anya-e0803n:1457_18": "ca idaṃ “aṭṭha nāgāvāsasatānī”ti vattabbe “aṭṭha nāgāvāsasate”ti padamiva vuccatīti daṭṭhabbaṃ.",
  "anya-e0803n:1458_0": "Keci pana tesaṃ bhummekavacanattaṃ icchanti. Tattha yadi “vanappagumbe”ti paccatte",
  "anya-e0803n:1458_1": "bhummavacanaṃ, “kekake”ti ca paccatte upayogavacanaṃ, “esese eke ekaṭṭhe”ti ettha",
  "anya-e0803n:1458_2": "“esese”ti imānipi paccatte bhummavacanāni vā siyuṃ, upayogavacanāni vā. Yathetāni",
  "anya-e0803n:1458_3": "evaṃvidhāni na honti, suddhapaccattavacanāniyeva honti, tathā “vanappagumbe, kekake”tiādīnipi",
  "anya-e0803n:1458_4": "tathāvidhāni na honti, suddhapaccattavacanāniyeva honti. Iccevaṃ sabbathāpi “vanappagumbe,",
  "anya-e0803n:1458_5": "bāle, paṇḍite, kekake”ti, “viratte kosiyāyane, aṭṭha nāgāvāsasate, ke purise, esese”ti",
  "anya-e0803n:1458_6": "evamādīnaṃ anekesaṃ purisaliṅgaitthiliṅganapuṃsakaliṅgasabbanāmaekavacanaanekavacanavasena",
  "anya-e0803n:1458_7": "sāsanavare ṭhitānaṃ padānaṃ nipphatti paccattekavacanaputhuvacanānamekārādesavaseneva",
  "anya-e0803n:1458_8": "bhavatīti avassamidaṃ sampaṭicchitabbaṃ. Evaṃ “vanappagumbe, bāle, paṇḍite”tiādīnaṃ",
  "anya-e0803n:1458_9": "suddhapaccattavacanatā atīva sukhumā dubbiññeyyā, saddhena kulaputtena ācariye payirupāsitvā",
  "anya-e0803n:1458_10": "tadupadesaṃ sakkaccaṃ gahetvā jānitabbā. Buddhavacanasmiñhi saddato ca atthato ca",
  "anya-e0803n:1458_11": "adhippāyato ca akkharacintakānaṃ ñāṇacakkhusammuyhanaṭṭhānabhūtā pāḷinayā vividhā dissanti.",
  "anya-e0803n:1459_0": "Tattha saddato tāva idaṃ sammuyhanaṭṭhānaṃ – “virattā kosiyāyanī”ti vattabbe “viratte",
  "anya-e0803n:1459_1": "kosiyāyane”ti itthiliṅgapaccattavacanaṃ dissati, “ko puriso”ti vattabbe “ke purise”ti",
  "anya-e0803n:1459_2": "sabbanāmikapaccattavacanaṃ dissati, “kinnāmo te upajjhāyo”ti vattabbe “konāmo te",
  "anya-e0803n:1459_3": "upajjhāyo”ti samāsapadaṃ pulliṅgavisayaṃ dissati. Kiṃ nāmaṃ etassāti konāmoti hi",
  "anya-e0803n:1459_4": "samāso. Tena “konāmā itthī, konāmaṃ kula”nti ayampi nayo gahetabbo. “Kva te balaṃ",
  "anya-e0803n:1459_5": "mahārājā”ti vattabbe “ko te balaṃ mahārājā”ti ettha kvasaddena īsakaṃ samānasutiko",
  "anya-e0803n:1459_6": "sattamiyanto kosaddo dissati, kva kosaddā hi aññamaññamīsakasamānasutikā. Tathā “idha",
  "anya-e0803n:1459_7": "hemantagimhesu, idha hemantagimhisu, na tenatthaṃ abandhi so, na tenatthaṃ abandhisū”ti",
  "anya-e0803n:1459_8": "aññānipi yojetabbāni.",
  "anya-e0803n:1460_0": "Atthato pana idaṃ sammuyhanaṭṭhānaṃ – “yaṃ na kañcanadvepiñcha, andhena tamasā gata”nti",
  "anya-e0803n:1460_1": "ettha nakāro “kata”nti iminā sambandhitabbo. Na katanti kataṃ viyāti attho. Ettha",
  "anya-e0803n:1460_2": "hi nakāro upamāne vattati, na paṭisedhe.",
  "anya-e0803n:1461": "“Assaddho akataññū ca,",
  "anya-e0803n:1462": "Sandhicchedo ca yo naro;",
  "anya-e0803n:1463": "Hatāvakāso vantāso,",
  "anya-e0803n:1464": "Sa ve uttamaporiso”ti",
  "anya-e0803n:1465": "Evamādīnipi aññāni yojetabbāni.",
  "anya-e0803n:1466_0": "Adhippāyato idaṃ sammuyhanaṭṭhānaṃ – “taṇhaṃ asmimānaṃ sassatucchedadiṭṭhiyo dvādasāyatananissitaṃ",
  "anya-e0803n:1466_1": "nandirāgañca hantvā brāhmaṇo anīgho yātī”ti vattabbepi tathā avatvā tamevatthaṃ gahetvā aññena pariyāyena",
  "anya-e0803n:1467": "“Mātaraṃ pitaraṃ hantvā, rājāno dve ca khattiye;",
  "anya-e0803n:1468": "Raṭṭhaṃ sānucaraṃ hantvā, anīgho yāti brāhmaṇo”ti",
  "anya-e0803n:1469": "Vuttaṃ.",
  "anya-e0803n:1470": "“Vanaṃ chindatha mā rukkhaṃ, vanato jāyate bhayaṃ;",
  "anya-e0803n:1471": "Chetvā vanañca vanathaṃ, nibbanā hotha bhikkhavo”ti",
  "anya-e0803n:1472": "Evamādīnipi aññāni yojetabbāni. Evaṃ buddhavacane saddato ca atthato ca adhippāyato ca akkharacintakānaṃ ñāṇacakkhusammuyhanaṭṭhānabhūtā pāḷinayā vividhā dissanti. Yathāha –",
  "anya-e0803n:1473": "“Jānantā api saddasatthamakhilaṃ muyhanti pāṭhakkame,",
  "anya-e0803n:1474": "Yebhuyyena hi lokanītividhurā pāṭhe nayā vijjare;",
  "anya-e0803n:1475": "Paṇḍiccampi pahāya bāhiragataṃ ettheva tasmā budho,",
  "anya-e0803n:1476": "Sikkheyyāmaladhammasāgaratare nibbānatitthūpage”ti.",
  "anya-e0803n:1477_0": "Evaṃ pāḷinayānaṃ dubbiññeyyattā “vanappagumbe, bāle ca, paṇḍite cā”tiādīnaṃ suddhapaccattavacanattaññeva",
  "anya-e0803n:1477_1": "sārato paccetabbaṃ, na sutisāmaññena bhummopayogavacanattaṃ bhummopayogavacanehi",
  "anya-e0803n:1477_2": "tesaṃ samānasutikattepi paccattajotakattā. Samānasutikāpi hi saddā atthappakaraṇaliṅgasaddantarābhisambandhādivasena",
  "anya-e0803n:1477_3": "atthavisesajotakā bhavanti. Taṃ yathā? “Sīho gāyatī”ti vutte “evaṃnāmako puriso”ti",
  "anya-e0803n:1477_4": "attho viññāyati. “Sīho naṅguṭṭhaṃ cāletī”ti vutte pana “migarājā”ti viññāyati. Evaṃ",
  "anya-e0803n:1477_5": "atthavasena samānasutikānaṃ atthavisesajotanaṃ bhavati. Saṅgāme ṭhatvā “sindhavamānehī”ti",
  "anya-e0803n:1477_6": "vutte “asso”ti viññāyati. Rogisālāyaṃ pana “sindhavamānehī”ti vutte “lavaṇa”nti viññāyati.",
  "anya-e0803n:1477_7": "Evaṃ pakaraṇavasena samānasutikānaṃ atthavisesajotanaṃ bhavati. “Issā”ti vutte “evaṃnāmikā",
  "anya-e0803n:1477_8": "dhammajātī”ti viññāyati. “Isso”ti vutte pana “acchamigo”ti viññāyati. Evaṃ liṅgavasena",
  "anya-e0803n:1477_9": "ekadesasamānasutikānaṃ atthavisesajotanaṃ bhavati. Ettha pana kiñcāpi “devadattaṃ",
  "anya-e0803n:1477_10": "pakkosa ghaṭadhārakaṃ daṇḍadhāraka”ntiādīsupi ghaṭadaṇḍādīni liṅgaṃ, tathāpi samānasutikādhikārattā",
  "anya-e0803n:1477_11": "na taṃ idhādhippetaṃ.",
  "anya-e0803n:1478_0": "“Issā uppajjatī”ti ca “issā purisamanubandhiṃsū”ti ca vutte pana sabbathā samānasutikānaṃ",
  "anya-e0803n:1478_1": "saddantarābhisambandhavasena yathāvuttaatthavisesajotanaṃ bhavati. Tathā “sīho bhikkhave",
  "anya-e0803n:1478_2": "migarājā sāyanhasamayaṃ āsayā nikkhamatī”ti vutte “migādhipo kesarasīho”ti viññāyati.",
  "anya-e0803n:1478_3": "“Sīho samaṇuddeso, sīho senāpatī”ti ca vutte pana “sīho nāma sāmaṇero, sīho nāma",
  "anya-e0803n:1478_4": "senāpatī”ti viññāyati. Evampi saddantarābhisambandhavasena samānasutikānaṃ atthavisesajotanaṃ",
  "anya-e0803n:1478_5": "bhavati. “Addasaṃsu kho chabbaggiyā bhikkhū sattarasavaggiye bhikkhū vihāraṃ paṭisaṅkharonte”ti",
  "anya-e0803n:1478_6": "evampi saddantarābhisambandhavasena samānasutikānaṃ paccattopayogatthasaṅkhātaatthavisesajotanaṃ",
  "anya-e0803n:1478_7": "bhavati. Tathā “siñca bhikkhu imaṃ nāvaṃ, aññataro bhikkhu bhagavantaṃ etadavocā”ti",
  "anya-e0803n:1478_8": "evampi saddantarābhisambandhavasena samānasutikānaṃ ālapanatthapaccattatthasaṅkhātaatthavisesajotanaṃ",
  "anya-e0803n:1478_9": "bhavati, tasmā “vanappagumbe yatha phussitagge”tiādīni bhummopayogavacanehi sadisattepisaddantarābhisambandhavasena",
  "anya-e0803n:1478_10": "suddhapaccattavacanānīti gahetabbāni. Paccattekavacanabahuvacanānaṃ eva hi ekārādesavasena",
  "anya-e0803n:1478_11": "evaṃvidhāni rūpāni bhavanti bhummopayogavacanāni viyāti. Nanu ca bho evaṃvidhānaṃ",
  "anya-e0803n:1478_12": "rūpānaṃ pāḷiyaṃ dissanato ‘ekārantampi pulliṅgaṃ atthī’ti vattabbanti? Na vattabbaṃ,",
  "anya-e0803n:1478_13": "okārantabhāvogadharūpavisesattā tesaṃ rūpānaṃ. Ādesavasena hi siddhattā visuṃ ekārantapulliṅgaṃ",
  "anya-e0803n:1478_14": "nāma natthi, tasmā pulliṅgānaṃ yathāvuttasattavidhatāyeva gahetabbāti.",
  "anya-e0803n:1479_0": "Keci pana vadeyyuṃ “yāyaṃ purisasaddanayaṃ gahetvā ‘bhūto, bhūtā. Bhūta’ntiādinā",
  "anya-e0803n:1479_1": "sabbesamokārantapadānaṃ nāmikapadamālā vibhattā, tattha catutthekavacanassa āyādesasahitāni",
  "anya-e0803n:1479_2": "rūpāni kimatthaṃ na vuttānī”ti? Visesadassanatthaṃ. Tādisāni hi catutthekavacanarūpāni",
  "anya-e0803n:1479_3": "pāḷinaye porāṇaṭṭhakathānaye ca upaparikkhiyamāne “gatyatthakammani, nayanatthakammani,",
  "anya-e0803n:1479_4": "vibhattivipariṇāme, tadatthe cā”ti saṅkhepato imesu catūsuyeva ṭhānesu, pabhedato",
  "anya-e0803n:1479_5": "pana sattasu ṭhānesu dissanti. Dānarocanadhāraṇanamoyogādibhede pana yattha katthaci",
  "anya-e0803n:1479_6": "sampadānavisaye na dissanti, iti imaṃ visesaṃ dassetuṃ na vuttānīti. Nanu dānakriyāyoge",
  "anya-e0803n:1479_7": "“abhirūpāya kaññā deyyā”ti catutthekavacanassa āyādesasahitarūpadassanato imasmimpi",
  "anya-e0803n:1479_8": "saddanītippakaraṇe “purisāya, bhūtāyā”tiādīni vattabbāni, evaṃ sante kasmā “dānarocanadhāraṇanamoyogādibhede",
  "anya-e0803n:1479_9": "pana yattha katthaci sampadānavisaye na dissantī”ti vuttanti? Apāḷinayattā. “Abhirūpāya",
  "anya-e0803n:1479_10": "kaññā deyyā”ti ayañhi saddasatthato āgato nayo, na buddhavacanato. Buddhavacanañhi",
  "anya-e0803n:1479_11": "patvā “abhirūpassa kaññā deyyā”ti padarūpaṃ bhavissatīti. Nanu ca bho namoyogādīsupi",
  "anya-e0803n:1479_12": "catutthekavacanassa āyādeso dissatīti. Sāsanāvacarāpi hi nipuṇā paṇḍitā “namo buddhāyā”tiādīni",
  "anya-e0803n:1479_13": "vatvā ratanattayaṃ vandanti. Keci pana –",
  "anya-e0803n:1480": "“Namo buddhāya buddhassa,",
  "anya-e0803n:1481": "Namo dhammāya dhammino;",
  "anya-e0803n:1482": "Namo saṅghāya saṅghassa,",
  "anya-e0803n:1483": "Namokārena sotthi me”ti ca,",
  "anya-e0803n:1484": "“Mukhe sarasi samphulle, nayanuppalapaṅkaje;",
  "anya-e0803n:1485": "Pādapaṅkajapūjāya, buddhāya satataṃ dade”ti ca,",
  "anya-e0803n:1486_0": "“Naro naraṃ yācati kiñci vatthuṃ, narena dūto pahito narāyā”ti ca gāthāracanampi",
  "anya-e0803n:1486_1": "kubbantīti? Saccaṃ, sāsanāvacarāpi nipuṇā paṇḍitā “namo buddhāyā”tiādīnivatvā ratanattayaṃ",
  "anya-e0803n:1486_2": "vandanti, gāthāracanampi kubbanti, evaṃ santepi te saddasatthe kataparicayavasena",
  "anya-e0803n:1486_3": "saddasatthato nayaṃ gahetvā tathārūpā gāthāpi cuṇṇiyapadānipi abhisaṅkharonti, “namo",
  "anya-e0803n:1486_4": "buddhāyā”tiādīni vatvā ratanattayaṃ vandanti. Ye pana saddasatthe akataparicayā antamaso",
  "anya-e0803n:1486_5": "bāladārakā, tepi aññesaṃ vacanaṃ sutvā kataparicayavasena “namo buddhāyā”tiādīni",
  "anya-e0803n:1486_6": "vatvā ratanattayaṃ vandanti, “namo buddhassā”ti vadantā pana appakatarā. Katthaci",
  "anya-e0803n:1486_7": "hi padese kumārake akkharasamayaṃ uggaṇhāpentā garū akkharānamādimhi “namo buddhāyā”ti",
  "anya-e0803n:1486_8": "sikkhāpenti, na pana “namo buddhassā”ti, evaṃ santepi pāḷinaye porāṇaṭṭhakathānaye",
  "anya-e0803n:1486_9": "ca upaparikkhiyamāne ṭhapetvā gatyatthakammādiṭṭhānacatukkaṃ, pabhedato sattaṭṭhānaṃ",
  "anya-e0803n:1486_10": "vā dānarocanadhāraṇanamoyogādibhede yattha katthaci sampadānavisaye catutthekavacanassa",
  "anya-e0803n:1486_11": "āyādesasahitāni rūpāni na dissanti, tasmā kehici abhisaṅkhatāni “namo buddhāya, buddhāya",
  "anya-e0803n:1486_12": "dānaṃ dentī”ti padāni pāḷiṃ patvā “namo buddhassa, buddhassa dānaṃ dentī”ti aññarūpāni",
  "anya-e0803n:1486_13": "bhavantīti daṭṭhabbaṃ. Ayaṃ pana pāḷinayaaṭṭhakathānayānurūpena āyādesassa payogaracanā",
  "anya-e0803n:1486_14": "– “buddhāya saraṇaṃ gacchati, buddhaṃ saraṇaṃ gacchatī”ti vā, “buddhāya nagaraṃ nenti,",
  "anya-e0803n:1486_15": "buddhaṃ nagaraṃ nentī”ti vā, “buddhāya sakkato dhammo, buddhena sakkato dhammo”ti",
  "anya-e0803n:1486_16": "vā, “buddhāya jīvitaṃ pariccajati, buddhassa atthāya jīvitaṃ pariccajatī”ti vā, “buddhāya",
  "anya-e0803n:1486_17": "apenti aññatitthiyā, buddhasmā apenti aññatitthiyā”ti vā, “buddhāya dhammatā, buddhassa",
  "anya-e0803n:1486_18": "dhammatā”ti vā, “buddhāya pasanno, buddhe pasanno”ti vā iti pabhedato imaṃ sattaṭhānaṃ",
  "anya-e0803n:1486_19": "vivajjetvā aññattha āyādeso na dissati. Tathā hi –",
  "anya-e0803n:1487": "Pāṭhe mahānamakkāra-saṅkhāte sādhunandane;",
  "anya-e0803n:1488": "Sampadāne namoyoge, āyādeso na dissati.",
  "anya-e0803n:1489_0": "Ettha mahānamakkārapāṭho nāma “namo tassa bhagavato arahato sammāsambuddhassā”ti",
  "anya-e0803n:1489_1": "pāṭho. Atrāpi āyādeso na dissati. Vammikasuttepi “namo karohi nāgassā”ti evaṃ āyādeso",
  "anya-e0803n:1489_2": "na dissati. Ambaṭṭhasuttepi “sotthi bhadante hotu rañño, sotthi janapadassa”. Evaṃ āyādeso na dissati.",
  "anya-e0803n:1490": "“Suppabuddha”nti pāṭhassa, atthasaṃvaṇṇanāyapi;",
  "anya-e0803n:1491": "Sampadāne namoyoge, āyādeso na dissati.",
  "anya-e0803n:1492": "Tathā hi",
  "anya-e0803n:1493": "“Suppabuddhaṃ pabujjhanti, sadā gotamasāvakā;",
  "anya-e0803n:1494": "Yesaṃ divā ca ratto ca, niccaṃ buddhagatā satī”ti",
  "anya-e0803n:1495_0": "Imissā pāḷiyā aṭṭhakathāyaṃ “sammādiṭṭhikassa putto guḷaṃ khipamāno buddhānussatiṃ",
  "anya-e0803n:1495_1": "āvajjetvā ‘namo buddhassā’ti vatvā guḷaṃ khipatī”ti āyādesavajjito saddaracanāviseso",
  "anya-e0803n:1495_2": "dissati. Sagāthāvaggavaṇṇanāyampi dhanañjānīsuttaṭṭhakathāyaṃ “tvaṃ ṭhitāpi nisinnāpi",
  "anya-e0803n:1495_3": "khipitvāpi kāsetvāpi ‘namo buddhassā’ti tassa muṇḍakassa samaṇakassa namakkāraṃ karosī”ti",
  "anya-e0803n:1495_4": "āyādesavajjito saddaracanāviseso dissati. Tathā tattha tattha “buddhappamukhassa",
  "anya-e0803n:1495_5": "bhikkhusaṅghassa dānaṃ deti. Tassa purisassa bhattaṃ na ruccati. Samaṇassa rocate",
  "anya-e0803n:1495_6": "saccaṃ, buddhassa chattaṃ dhāreti, buddhassa silāghate”tiādinā āyādesavivajjito saddaracanāviseso",
  "anya-e0803n:1495_7": "dissati. Evaṃ dānarocanādīsu bahūsu sampadānavisayesu catutthekavacanassa āyādesasahitaṃ rūpaṃ na dissati.",
  "anya-e0803n:1496_0": "Gatyatthakammādīsu pana catūsu ṭhānesu dissati. Tathā hi “mūlāya paṭikasseyya, appo",
  "anya-e0803n:1496_1": "saggāya gacchatī”ti cettha gatyatthakammani dissati. Ettha hi “mūlaṃ paṭikasseyya,",
  "anya-e0803n:1496_2": "appo saggaṃ gacchatī”ti ca attho. “Paṭikasseyyā”ti cettha kasa gatiyanti dhātussa",
  "anya-e0803n:1496_3": "patiupasaggena visesitattā “ākaḍḍheyyā”ti attho bhavati. “Ayaṃ puriso mama atthakāmo,",
  "anya-e0803n:1496_4": "yo maṃ gahetvāna dakāya netī”ti ettha nayanatthakammani dissati. Ettha hi maṃ udakaṃ",
  "anya-e0803n:1496_5": "neti, attano vasanakasobbhaṃ pāpetīti attho. “Viramathāyasmanto mama vacanāyā”ti",
  "anya-e0803n:1496_6": "ettha vibhattivipariṇāme dissati. Mama vacanato viramathāti hi nissakkavacanavasena",
  "anya-e0803n:1496_7": "attho. “Mahāgaṇāya bhattā me”ti etthāpi vibhattivipariṇāme dissati. Mama mahato haṃsagaṇassa",
  "anya-e0803n:1496_8": "bhattāti hi sāmivacanavasena attho. Mama haṃsarājāti cettha adhippāyo. “Asakkatā",
  "anya-e0803n:1496_9": "casma dhanañcayāyā”ti etthāpi vibhattivipariṇāme dissati. Mayaṃ dhanañcayassa rañño",
  "anya-e0803n:1496_10": "asakkatā ca bhavāmāti hi kattutthe sāmivacanaṃ. Tathā hi “dhanañcayassā”ti vā “dhanañcayenā”ti",
  "anya-e0803n:1496_11": "vā vattabbe evaṃ avatvā “dhanañcayāyā”ti sampadānavacanaṃ dānakriyādikassa sampadānavisayassa",
  "anya-e0803n:1496_12": "abhāvato vibhattivipariṇāmeyeva yujjati, tasmā dhanañcayarājena mayaṃ asakkatā ca",
  "anya-e0803n:1496_13": "bhavāmāti attho gahetabbo. Aññampi vibhattivipariṇāmaṭṭhānaṃ maggitabbaṃ.",
  "anya-e0803n:1497_0": "“Virāgāya upasamāya nirodhāyā”tiādīni pana anekasahassāni āyādesasahitāni saddarūpāni",
  "anya-e0803n:1497_1": "tadatthe pavattanti. Aṭṭhakathācariyāpi hi dhammavinayasaddatthaṃ vaṇṇentā “dhammānaṃ",
  "anya-e0803n:1497_2": "vinayāya. Anavajjadhammatthañhesa vinayo, na bhavabhogādiattha”nti tadatthavaseneva",
  "anya-e0803n:1497_3": "āyādesasahitaṃ saddarūpaṃ payuñjiṃsu, evaṃ catutthekavacanassa āyādesasahitāni rūpāni",
  "anya-e0803n:1497_4": "gatyatthakammani nayanatthakammani vibhattivipariṇāme tadatthe cāti imesu catūsuyeva",
  "anya-e0803n:1497_5": "ṭhānesu dissanti, na pana dānarocanādibhede yattha katthaci sampadānavisaye. Tathā",
  "anya-e0803n:1497_6": "hi niruttipiṭake “atthāyāti sampadānavacana”nti āyādesasahitaṃ saddarūpaṃ vuttaṃ,",
  "anya-e0803n:1497_7": "purisasaddādivasena pana tādisāni rūpāni na vuttāni tādisānaṃ saddarūpānaṃ yattha",
  "anya-e0803n:1497_8": "katthaci appavattanato. Kaccāyanappakaraṇepi hi “āya catutthekavacanassa tū”ti lakkhaṇassa",
  "anya-e0803n:1497_9": "vuttiyaṃ “atthāya hitāya sukhāya devamanussāna”nti vuttaṃ. “Purisāyā”ti vā “samaṇāyā”ti",
  "anya-e0803n:1497_10": "vā “brāhmaṇāyā”ti vā na vuttanti.",
  "anya-e0803n:1498_0": "Ettha siyā – nanu bho tasseva vuttiyaṃ “catutthīti kimatthaṃ purisassa mukhaṃ. Ekavacanassāti",
  "anya-e0803n:1498_1": "kimatthaṃ purisānaṃ dadāti. Vāti kimatthaṃ dātā hoti samaṇassa vā brāhmaṇassa vā”ti",
  "anya-e0803n:1498_2": "vuttattā “purisāya samaṇāya brāhmaṇāyā”tiādīni padarūpāni nayato dassitāni, kevalaṃ",
  "anya-e0803n:1498_3": "pana mukhasaddayogato bahuvacanabhāvato vikappanato ca “purisāyā”tiādīni na sijjhanti,",
  "anya-e0803n:1498_4": "mukhasaddayogādivirahite pana ṭhāne avassaṃ sijjhantīti? Ettha vuccate – “catutthīti",
  "anya-e0803n:1498_5": "kimatthaṃ purisassa mukha”nti vadanto “sace āyādeso bhaveyya, catutthiyā eva bhavati,",
  "anya-e0803n:1498_6": "na chaṭṭhiyā”ti dassento “mukha”nti padaṃ dassesi, na ca tena “mukhasaddaṭṭhāne detītiādike",
  "anya-e0803n:1498_7": "sampadānavisayabhūte kriyāpade ṭhite āyādeso hotī”ti dasseti. “Ekavacanassāti kimatthaṃ",
  "anya-e0803n:1498_8": "purisānaṃ dadātī”ti vadantopi “ekavacanasseva āyādeso hoti, na bahuvacanassā”ti dasseti.",
  "anya-e0803n:1498_9": "“Dadātī”ti idaṃ padaṃ “purisāna”nti padassa sampadānavacanattaṃ ñāpetuṃ avoca, na",
  "anya-e0803n:1498_10": "ca “detītiādike sampadānavisayabhūte kriyāpade sati catutthekavacanassa āyādeso hotī”ti",
  "anya-e0803n:1498_11": "imamatthaṃ viññāpeti. “Vāti kimatthaṃ dātā hoti samaṇassa vā brāhmaṇassa vā”ti ca",
  "anya-e0803n:1498_12": "vadantopi “sampadāneyeva vikappena āyādeso hotī”ti viññāpeti, na dānādikriyaṃ paṭicca",
  "anya-e0803n:1498_13": "āyādesavidhānaṃ ñāpeti.",
  "anya-e0803n:1499_0": "Yadi pana dānādikriyaṃ paṭicca āyādesavidhānaṃ siyā, vuttikārakena lakkhaṇassa vuttiyaṃ",
  "anya-e0803n:1499_1": "mūlodāharaṇeyeva “atthāya hitāyā”ti tadatthapayogāni viya “purisāya dīyate”tiādi",
  "anya-e0803n:1499_2": "vattabbaṃ siyā, na ca vuttaṃ. Kasmāti ce? Buddhavacane porāṇaṭṭhakathāsu ca tādisassa",
  "anya-e0803n:1499_3": "payogassa abhāvā. Niruttipiṭake hi pabhinnapaṭisambhido so āyasmā mahākaccāno “purisassa",
  "anya-e0803n:1499_4": "dīyate”ti āyādesarahitāniyeva rūpāni dasseti, “atthāyāti sampadānavacana”nti bhaṇantopi",
  "anya-e0803n:1499_5": "ca thero dānādikriyāpekkhaṃ akatvā catutthekavacanassa āyādesasahitaṃ rūpameva niddisi.",
  "anya-e0803n:1499_6": "Tena so payogo tadatthappayogoti viññāyati. Iti imehi kāraṇehi jānitabbaṃ “dānādikriyaṃ",
  "anya-e0803n:1499_7": "paṭicca āyādesavidhānaṃ na kata”nti. Yajjevaṃ “atthāya hitāyā”tiādīniyeva tadatthappayogāni",
  "anya-e0803n:1499_8": "“āya catutthekavacanassa tū”ti lakkhaṇassa visayā bhaveyyuṃ, nāññānīti? Tanna, aññānipi",
  "anya-e0803n:1499_9": "visayāyeva tassa. Katamāni? “Mūlāya paṭikasseyya, appo saggāya gacchati, dakāya neti,",
  "anya-e0803n:1499_10": "viramathāyasmanto mamavacanāya, gaṇāya bhattā”tiādīni. “Saggassa gamanena vā”tiādīni",
  "anya-e0803n:1499_11": "pana vādhikārattā avisayāvāti.",
  "anya-e0803n:1500_0": "Nanu ca bho evaṃ sante vuttikārakena mūlodāharaṇesu “atthāya hitāya sukhāya devamanussāna”nti",
  "anya-e0803n:1500_1": "vatvā “mūlāya paṭikasseyyā”tiādīnipi vattabbāni, kimudāharaṇe pana “vāti kimatthaṃ",
  "anya-e0803n:1500_2": "saggassa gamanena vā”ti vattabbanti? Saccaṃ, avacane kāraṇamatthi, taṃ suṇātha –",
  "anya-e0803n:1500_3": "“mūlāya paṭikasseyya, appo saggāya gacchatī”ti ettha hi “mūlāya, saggāyā”ti padāni",
  "anya-e0803n:1500_4": "suddhasampadānavacanāni na honti gatyatthakammani vattanato, tasmā mūlodāharaṇesu",
  "anya-e0803n:1500_5": "na vuttāni. Tathā “dakāya netī”ti ettha “dakāyā”ti padaṃ nayanatthakammani vattanato",
  "anya-e0803n:1500_6": "suddhasampadānavacanaṃ na hotīti na vuttaṃ. “Viramathāyasmanto mama vacanāyā”ti ettha",
  "anya-e0803n:1500_7": "pana “vacanāyā”ti padaṃ nissakkavacanatthe vattanato, “gaṇāya bhattā”ti ettha “gaṇāyā”ti",
  "anya-e0803n:1500_8": "padaṃ sāmivacanatthe vattanato, “asakkatā casma dhanañcayāyā”ti ettha “dhanañcayāyā”ti",
  "anya-e0803n:1500_9": "padaṃ kattuvasena sāmiatthe vattanato suddhasampadānavacanaṃ na hotīti na vuttaṃ.",
  "anya-e0803n:1500_10": "Kimudāharaṇepi “saggassā”ti padaṃ gamanasaddasannidhānato gatyatthakammani vattanato",
  "anya-e0803n:1500_11": "suddhasampadānavacanaṃ na hotīti “vāti kimatthaṃ saggassa gamanena vā”ti na vuttaṃ.",
  "anya-e0803n:1500_12": "Evañhettha vuttanayena buddhavacanaṃ porāṇaṭṭhakathānayañca patvā catutthekavacanassa",
  "anya-e0803n:1500_13": "āyādesasahitāni rūpāni gatyatthakammādīsu catūsuyeva ṭhānesu dissanti, na pana dānarocanādibhede",
  "anya-e0803n:1500_14": "yattha katthaci sampadānavisayeti daṭṭhabbaṃ.",
  "anya-e0803n:1501_0": "Nanu ca bho “candanasāraṃ jeṭṭhikāya adāsi suvaṇṇamālaṃ kaniṭṭhāyā”ti dānappayoge",
  "anya-e0803n:1501_1": "catutthekavacanassa āyādesasahitarūpadassanato “rājakaññāya dīyate, rājakaññāya ruccati",
  "anya-e0803n:1501_2": "alaṅkāro, rājakaññāya chattaṃ dhāreti, rājakaññāya namo karohi, rājakaññāya sotthi",
  "anya-e0803n:1501_3": "bhavatu, rājakaññāya silāghate”tiādīhipi payogehi bhavitabbaṃ, atha kasmā “buddhavacanaṃ",
  "anya-e0803n:1501_4": "porāṇaṭṭhakathānayañca patvā catutthekavacanassa āyādesasahitāni rūpāni gatyatthakammādīsu",
  "anya-e0803n:1501_5": "catūsuyeva ṭhānesu dissanti, na pana dānarocanādibhede yattha katthaci sampadānavisaye”ti",
  "anya-e0803n:1501_6": "vadathāti? Uppathamavatiṇṇo bhavaṃ, na hi bhavaṃ amhākaṃ vacanatthaṃ jānāti. Ayañhettha",
  "anya-e0803n:1501_7": "amhākaṃ vacanattho – sabbānipi itthiliṅgāni ekavacanavasena tatiyācatutthīpañcamīchaṭṭhīsattamīṭhānesu",
  "anya-e0803n:1501_8": "samasamāni honti, appāni asamāni, tasmā tāni ṭhapetvā pulliṅganapuṃsakaliṅgesu purisādi",
  "anya-e0803n:1501_9": "cittādisaddānaṃ akārantapakatibhāve ṭhitānaṃ catutthekavacanassa āyādesasahitāni",
  "anya-e0803n:1501_10": "rūpāni buddhavacanādīsu dānarocanādibhede yattha katthaci sampadānavisaye na dissanti.",
  "anya-e0803n:1501_11": "Teneva hi “mūlāya, saggāya, dakāya, vacanāya, gaṇāyā”tiādīni gatyatthakammādīsu tīsu",
  "anya-e0803n:1501_12": "“abhiññāya, sambodhāya, nibbānāyā”ti evamādīni pana anekasatāni tiliṅgapadāni tadattheyevāti",
  "anya-e0803n:1501_13": "imesu catūsu ṭhānesu dissanti. “Deti, rocati, dhāretī”tiādīsu pana suddhasampadānavisayesu",
  "anya-e0803n:1501_14": "na dissanti. Bhavanti catra –",
  "anya-e0803n:1502": "Catutthekavacanassa, āyādesena saṃyutaṃ;",
  "anya-e0803n:1503": "Rūpaṃ anitthiliṅgānaṃ, ṭhānesu catusuṭṭhitaṃ.",
  "anya-e0803n:1504": "Gatyatthakammani ceva, nayanatthassa kammani;",
  "anya-e0803n:1505": "Vibhattiyā vipallāse, tadatthe cāti niddise.",
  "anya-e0803n:1506": "“Mūlāya paṭikasseyya, appo saggāya gacchati”;",
  "anya-e0803n:1507": "Evaṃ gatyatthakammasmiṃ, diṭṭhamamhehi sāsane.",
  "anya-e0803n:1508": "“Dakāya neti” iccevaṃ, nayanatthassa kammani;",
  "anya-e0803n:1509": "“Vacanāyā”ti nissakke, viramaṇappayogato.",
  "anya-e0803n:1510": "“Gaṇāya”iti sāmismiṃ, “bhattā”ti saddayogato;",
  "anya-e0803n:1511": "“Dhanañcayāyā”ti padaṃ, kattutthe sāmisūcakaṃ.",
  "anya-e0803n:1512": "“Asakkatā”ti saddassa, yogatoti viniddise;",
  "anya-e0803n:1513": "Añño cāpi vipallāso, maggitabbo vibhāvinā.",
  "anya-e0803n:1514": "“Abhiññāya sambodhāya, nibbānāyā”timāni tu;",
  "anya-e0803n:1515": "Liṅgattayavaseneva, tadatthasmiṃ viniddise.",
  "anya-e0803n:1516": "Evaṃ pāṭhānulomena, kathito āyasambhavo;",
  "anya-e0803n:1517": "Idantu sukhumaṃ ṭhānaṃ, cintetabbaṃ punappunaṃ.",
  "anya-e0803n:1518": "Okārantavaseneva, nānānayasumaṇḍitā;",
  "anya-e0803n:1519": "Padamālā mahesissa, sāsanatthaṃ pakāsitā.",
  "anya-e0803n:1520": "Imamatimadhurañce cittikatvā suṇeyyuṃ,",
  "anya-e0803n:1521": "Vividhanayavicittaṃ sādhavo saddanītiṃ;",
  "anya-e0803n:1522": "Jinavaravacanete saddato jātakaṅkhaṃ,",
  "anya-e0803n:1523": "Kumudamiva’sinā ve suṭṭhu chindeyyumettha.",
  "anya-e0803n:1524": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:1525": "Kosallatthāya kate saddanītippakaraṇe",
  "anya-e0803n:1526": "Savinicchayo okārantapulliṅgānaṃ pakatirūpassa",
  "anya-e0803n:1527": "Nāmikapadamālāvibhāgo nāma",
  "anya-e0803n:1528": "Pañcamo paricchedo.",
  "anya-e0803n:1529": "Akārantokārantatāpakatikaokārantapulliṅgaṃ niṭṭhitaṃ.",
  "anya-e0803n:1530": "6. Ākārantapulliṅganāmikapadamālā",
  "anya-e0803n:1531_0": "Atha pubbācariyamataṃ purecaraṃ katvā ākārantapulliṅgānaṃ pakatirūpesu abhibhavitu",
  "anya-e0803n:1531_1": "iccetassa pakatirūpassa nāmikapadamālaṃ vakkhāma – satthā, satthā, satthāro. Satthāraṃ,",
  "anya-e0803n:1531_2": "satthāro. Satthārā, satthārehi, satthārebhi. Satthu, satthussa, satthuno, satthānaṃ,",
  "anya-e0803n:1531_3": "satthārānaṃ. Satthārā, satthārehi, satthārebhi. Satthu, satthussa, satthuno, satthānaṃ,",
  "anya-e0803n:1531_4": "satthārānaṃ. Satthari, satthāresu. Bho sattha, bho satthā, bhavanto satthāro.",
  "anya-e0803n:1532_0": "Ayaṃ yamakamahātherena katāya cūḷaniruttiyā āgato nayo. Ettha ca niruttipiṭake ca",
  "anya-e0803n:1532_1": "kaccāyane ca “satthunā”ti padaṃ anāgatampi gahetabbameva “dhammarājena satthunā”ti",
  "anya-e0803n:1532_2": "dassanato. “Satthārā, satthunā, satthārehi, satthārebhī”ti kamo ca veditabbo. Ettha",
  "anya-e0803n:1532_3": "ca asatipi atthavisese byañjanavisesavasena, byañjanavisesābhāvepi atthanānatthatāvasena",
  "anya-e0803n:1532_4": "saddantarasandassanaṃ niruttikkamoti “satthā”ti padaṃ ekavacanabahuvacanavasena dvikkhattuṃ",
  "anya-e0803n:1532_5": "vuttanti veditabbaṃ. Niruttipiṭakādīsu pana “satthā”ti paṭhamābahuvacanaṃ na āgataṃ.",
  "anya-e0803n:1532_6": "Kiñcāpi na āgataṃ, tathāpi “avitakkitā maccumupabbajantī”ti pāḷiyaṃ “avitakkitā”ti",
  "anya-e0803n:1532_7": "paṭhamābahuvacanassa dassanato “satthā”ti padassa paṭhamābahuvacanattaṃ avassamicchitabbaṃ.",
  "anya-e0803n:1532_8": "Tathā vattā, dhātā, gantādīnampi taggatikattā. Tathā niruttipiṭake “satthāre”ti dutiyābahuvacanañca",
  "anya-e0803n:1532_9": "“satthussa, satthāna”nti catutthīchaṭṭhekavacanabahuvacanāni ca āgatāni, cūḷaniruttiyaṃ",
  "anya-e0803n:1532_10": "pana na āgatāni. Tattha “mātāpitaro poseti. Bhātaro atikkamatī”ti dassanato “satthāre”ti",
  "anya-e0803n:1532_11": "dutiyābahuvacanarūpaṃ ayuttaṃ viya dissati. Kaccāyanādīsu “bho sattha, bho satthā”",
  "anya-e0803n:1532_12": "iti rassadīghavasena ālapanekavacanadvayaṃ vuttaṃ. Niruttipiṭake “bho sattha” itirassavasena",
  "anya-e0803n:1532_13": "ālapanekavacanaṃ vatvā “bhavanto satthāro”ti ārādesavasena ālapanabahuvacanaṃ vuttaṃ.",
  "anya-e0803n:1532_14": "Cūḷaniruttiyaṃ “bho sattha” iti rassavasena ālapanekavacanaṃ vatvā “bho satthā” iti",
  "anya-e0803n:1532_15": "dīghavasena ālapanabahuvacanaṃ lapitaṃ. Sabbametaṃ āgame upaparikkhitvā yathā na",
  "anya-e0803n:1532_16": "virujjhati, tathā gahetabbaṃ.",
  "anya-e0803n:1533_0": "Idāni satthusaddassa yaṃ rūpantaraṃ amhehi diṭṭhaṃ, taṃ dassessāma – tathā hi “imesaṃ",
  "anya-e0803n:1533_1": "mahānāma tiṇṇaṃ satthūnaṃ ekā niṭṭhā udāhu puthu niṭṭhā”ti pāḷiyaṃ “satthūna”nti",
  "anya-e0803n:1533_2": "padaṃ diṭṭhaṃ, tasmā ayampi kamo veditabbo “satthu, satthussa, satthuno, satthānaṃ,",
  "anya-e0803n:1533_3": "satthārānaṃ, satthūna”nti. Abhibhavitā, abhibhavitā, abhibhavitāro. Abhibhavitāraṃ,",
  "anya-e0803n:1533_4": "abhibhavitāro. Abhibhavitārā, abhibhavitunā, abhibhavitārehi, abhibhavitārebhi. Abhibhavitu,",
  "anya-e0803n:1533_5": "abhibhavitussa, abhibhavituno, abhibhavitānaṃ, abhibhavitārānaṃ, abhibhavitūnaṃ.",
  "anya-e0803n:1533_6": "Abhibhavitārā, abhibhavitārehi, abhibhavitārebhi. Abhibhavitu, abhibhavitussa, abhibhavituno,",
  "anya-e0803n:1533_7": "abhibhavitānaṃ, abhibhavitārānaṃ. Abhibhavitari, abhibhavitāresu. Bho abhibhavita,",
  "anya-e0803n:1533_8": "bho abhibhavitā, bhavanto abhibhavitāro. Yathā panettha abhibhavitu iccetassa pakatirūpassa",
  "anya-e0803n:1533_9": "nāmikapadamālā satthunayena yojitā, evaṃ paribhavituādīnañca aññesañca taṃsadisānaṃ",
  "anya-e0803n:1533_10": "nāmikapadamālā satthunayena yojetabbā. Etthaññāni taṃsadisāni nāma “vattā, dhātā”iccādīnaṃ",
  "anya-e0803n:1533_11": "padānaṃ vattudhātu iccādīni pakatirūpāni.",
  "anya-e0803n:1534": "Vattā dhātā gantā netā,",
  "anya-e0803n:1535": "Dātā kattā cetā tātā;",
  "anya-e0803n:1536": "Chettā bhettā hantā metā,",
  "anya-e0803n:1537": "Jetā boddhā ñātā sotā.",
  "anya-e0803n:1538": "Gajjitā vassitā bhattā, mucchitā paṭisedhitā;",
  "anya-e0803n:1539": "Bhāsitā pucchitā khantā, uṭṭhātokkamitā tatā.",
  "anya-e0803n:1540": "Nattā panattā akkhātā, sahitā paṭisevitā;",
  "anya-e0803n:1541": "Netā vinetā iccādī, vattare suddhakattari.",
  "anya-e0803n:1542": "Uppādetā viññāpetā, sandassetā pabrūhetā;",
  "anya-e0803n:1543": "Bodhetādī caññe saddā, ñeyyā hetusmiṃ atthasmiṃ.",
  "anya-e0803n:1544": "Kattā khattā nettā bhattā, pitā bhātātime pana;",
  "anya-e0803n:1545": "Kiñci bhijjanti suttasmiṃ, taṃ pabhedaṃ kathessahaṃ.",
  "anya-e0803n:1546": "Satthātiādīsu keci, upayogena sāminā;",
  "anya-e0803n:1547": "Saheva niccaṃ vattanti, neva vattanti keci tu.",
  "anya-e0803n:1548_0": "Tatra kattusaddādayo rūpantaravasena satthusaddato kiñci bhijjanti. Tathā hi “uṭṭhehi",
  "anya-e0803n:1548_1": "katte taramāno, gantvā vessantaraṃvadā”ti ettha “katte”ti idaṃ ālapanekavacanarūpaṃ,",
  "anya-e0803n:1548_2": "evañhi “bho kattā”ti rūpato rūpantaraṃ nāma. “Tena hi bho khatte yena campeyyakā",
  "anya-e0803n:1548_3": "brāhmaṇagahapatikā tenupasaṅkamā”ti ettha “khatte”ti idañcālapanekavacanarūpaṃ. Evampi",
  "anya-e0803n:1548_4": "“bho khattā”ti rūpato rūpantaraṃ nāma. “Nette ujuṃ gate satī”ti ettha “nette”ti idaṃ",
  "anya-e0803n:1548_5": "sattamiyā ekavacanarūpaṃ, etampi “nettarī”ti rūpato rūpantaraṃ. “Ārādhayati rājānaṃ,",
  "anya-e0803n:1548_6": "pūjaṃ labhati bhattusū”ti ettha “bhattūsū”ti idaṃ sattamiyā bahuvacanarūpaṃ. “Bhattāresū”ti",
  "anya-e0803n:1548_7": "rūpato rūpantaraṃ, atra “bhattūsū”ti dassanato, “mātāpitūsu paṇḍitā”ti ettha “pitūsū”ti",
  "anya-e0803n:1548_8": "dassanato ca “vattūsu dhātūsu gantūsu netūsu dātūsu kattūsū”ti evamādinayopi gahetabbo.",
  "anya-e0803n:1548_9": "Ayaṃ nayo satthusaddepi icchitabbo viya amhe paṭibhāti.",
  "anya-e0803n:1549_0": "Pitā, pitā, pitaro. Pitaraṃ, pitaro. Pitarā, pitunā, petyā, pitarehi, pitarebhi,",
  "anya-e0803n:1549_1": "pitūhi, pitūbhi. Pitu, pitussa, pituno, pitānaṃ, pitarānaṃ, pitūnaṃ. Pitarā, petyā,",
  "anya-e0803n:1549_2": "pitarehi, pitarebhi, pitūhi, pitūbhi. Pitu, pitussa, pituno, pitānaṃ, pitarānaṃ,",
  "anya-e0803n:1549_3": "pitūnaṃ. Pitari, pitaresu, pitūsu. Bho pita, bho pitā, bhavanto pitaro. Ettha pana",
  "anya-e0803n:1549_4": "“petyā, pitūna”nti imaṃ nayadvayaṃ vajjetvā bhātusaddassa ca padamālā yojetabbā.",
  "anya-e0803n:1549_5": "Tattha “matyā ca petyā ca kataṃ susādhu, anuññātosi mātāpitūhi, mātāpitūnaṃ accayenā”ti",
  "anya-e0803n:1549_6": "ca dassanato pitusaddassa “petyā, pitūhi, pitūbhi. Pitūna”nti rūpabhedo ca, “pitaro”",
  "anya-e0803n:1549_7": "iccādīsu rassattañca satthusaddato viseso. Tattha ca “petyā”ti idaṃ “jantuyo, hetuyo,",
  "anya-e0803n:1549_8": "hetuyā, adhipatiyā”ti padāni viya acinteyyaṃ pulliṅgarūpanti daṭṭhabbaṃ.",
  "anya-e0803n:1550_0": "Codanā sodhanā cātra bhavati – satthā pitā iccevamādīni nipphannattamupādāya ākārantānīti",
  "anya-e0803n:1550_1": "ca, paṭhamaṃ ṭhapetabbaṃ pakatirūpamupādāya ukārantānīti ca tumhe bhaṇatha, “hetu",
  "anya-e0803n:1550_2": "satthāradassanaṃ. Amātāpitarasaṃvaḍḍho. Kattāraniddeso”tiādīsu pana satthāra iccādīni",
  "anya-e0803n:1550_3": "kathaṃ tumhe bhaṇathāti? Etānipi mayaṃ pakatirūpamupādāya ukārantānīti bhaṇāmāti.",
  "anya-e0803n:1550_4": "Nanu ca bho etāni akārantānīti? Na, ukārantāniyeva tāni. Nanu ca bho yo aṃ nādīni",
  "anya-e0803n:1550_5": "parabhūtāni vacanāni na dissanti yehi ukārantasaddānamantassa ārādeso siyā, tasmā",
  "anya-e0803n:1550_6": "akārantānīti? Na, īdise ṭhāne parabhūtānaṃ yo aṃ nādīnaṃ vacanānamanokāsattā. Tathā",
  "anya-e0803n:1550_7": "hi samāsavisayo eso. Samāsavisayasmiñhi acinteyyānipi rūpāni dissantīti. Evaṃ santepi",
  "anya-e0803n:1550_8": "bho “gāmato nikkhamatī”ti payogassa viya asamāsavisaye “satthārato satthāraṃ gacchatī”ti",
  "anya-e0803n:1550_9": "niddesapāḷidassanato “hetu satthāradassana”ntiādīsu satthāra iccādīni akārantānīti",
  "anya-e0803n:1550_10": "cintetabbānīti? Na cintetabbāni “satthārato satthāraṃ gacchatī”ti etthāpi ukārantattā.",
  "anya-e0803n:1550_11": "Ettha hi asamāsattepi topaccayaṃ paṭicca satthusaddassa ukāro ārādesaṃ labhati. Yāni",
  "anya-e0803n:1550_12": "pana tumhe ukārassa ārādesanimittāni yo aṃnādīni vacanāni icchatha, tāni īdise ṭhāne",
  "anya-e0803n:1550_13": "viññūnaṃ pamāṇaṃ na honti. Kāni pana hontīti ce? Asamāsavisaye topaccayo ca samāsavisaye",
  "anya-e0803n:1550_14": "parapadāni ca parapadābhāve syādivibhattiyo cāti imāneva īdise ṭhāne ekantena pamāṇaṃ",
  "anya-e0803n:1550_15": "honti. Tathā hi dhammapadaṭṭhakathāyaṃ “yāvadeva anatthāya, ñattaṃ bālassa jāyatī”ti",
  "anya-e0803n:1550_16": "imissā pāḷiyā atthasaṃvaṇṇanāyaṃ “ayaṃ nimmātāpitaroti imasmiṃ pahaṭe daṇḍo natthī”ti",
  "anya-e0803n:1550_17": "ettha nimmātāpitaroti imassa samāsavisayattā simhi pare ukāro ārādesaṃ labhati, tato",
  "anya-e0803n:1550_18": "sissa okārādeso, iccetaṃ padaṃ pakatirūpavasena ukārantaṃ bhavati. Nipphannattamupādāya",
  "anya-e0803n:1550_19": "“puriso, urago”ti padāni viya okārantañca bhavati. Ayaṃ panettha samāsaviggaho “mātā",
  "anya-e0803n:1550_20": "ca pitā ca mātāpitaro, natthi mātāpitaro etassāti nimmātāpitaro”ti. Pakatirūpavasena",
  "anya-e0803n:1550_21": "hi “nimmātāpitu” iti ṭhite sivacanasmiṃ pare ukārassa ārādeso hoti. Katthaci pana",
  "anya-e0803n:1550_22": "dhammapadaṭṭhakathāpotthake “ayaṃ nimmātāpitiko”ti pāṭho dissati, eso pana “ayaṃ",
  "anya-e0803n:1550_23": "nimmātāpitaro”ti padassa ayuttataṃ maññamānehi ṭhapitoti maññāma, na so ayutto aṭṭhakathāpāṭho.",
  "anya-e0803n:1550_24": "So hi umaṅgajātakaṭṭhakathāyaṃ ekapitaroti simhi ārādesapayogena sameti. Tathā hi –",
  "anya-e0803n:1551": "“Yathāpi niyako bhātā,",
  "anya-e0803n:1552": "Saudariyo ekamātuko;",
  "anya-e0803n:1553": "Evaṃ pañcālacando te,",
  "anya-e0803n:1554": "Dayitabbo rathesabhā”ti",
  "anya-e0803n:1555_0": "Imissā pāḷiyā atthaṃ saṃvaṇṇentehi pāḷinayaññūhi garūhi “niyakoti ajjhattiko ekapitaro",
  "anya-e0803n:1555_1": "ekamātuyā jāto”ti simhi ārādesapayogaracanā katā. Na kevalañca simhi ārādese pulliṅgappayogoyevamhehi",
  "anya-e0803n:1555_2": "diṭṭho, atha kho itthiliṅgappayogopi sāsane diṭṭho. Tathā hi vinayapiṭake cūḷavagge",
  "anya-e0803n:1555_3": "“assamaṇī hoti asakyadhītarā”ti padaṃ dissati. Ayaṃ panettha samāsaviggaho “sakyakule",
  "anya-e0803n:1555_4": "uppannattā sakyassa bhagavato dhītā sakyadhītarā, na sakyadhītarā asakyadhītarā”ti.",
  "anya-e0803n:1555_5": "Idhāpi simhi pare ukārassa ārādeso kato, itthiliṅgabhāvassa icchitattā āpaccayo,",
  "anya-e0803n:1555_6": "tato silopo ca daṭṭhabbo. Evaṃ samāsapadatte satthu pitu kattusaddānaṃ nāmikapadamālāyaṃ",
  "anya-e0803n:1555_7": "vuttarūpato koci koci rūpaviseso dissati. Aññesampi rūpaviseso nayaññunā maggitabbo",
  "anya-e0803n:1555_8": "suttantesu. Ko hi nāma samattho nissesato buddhavacanasāgare saṃkiṇṇāni vicitrāni",
  "anya-e0803n:1555_9": "paṇḍitajanānaṃ hadayavimhāpanakarāni padarūparatanāni samuddharitvā dassetuṃ, tasmā",
  "anya-e0803n:1555_10": "amhehi appamattakāniyeva dassitāni.",
  "anya-e0803n:1556": "Adandhajātiko viññu-jātiko satataṃ idha;",
  "anya-e0803n:1557": "Yogaṃ karoti ce satthu, pāḷiyaṃ so na kaṅkhati.",
  "anya-e0803n:1558_0": "Ye panidha amhehi “satthā, abhibhavitā, vattā, kattā”dayo saddā pakāsitā, tesu keci",
  "anya-e0803n:1558_1": "upayogavacanena saddhiṃ niccaṃ vattanti “pucchitā, okkamitā”iccādayo. Tathā hi “abhijānāsi",
  "anya-e0803n:1558_2": "no tvaṃ mahārāja imaṃ pañhaṃ aññe samaṇabrāhmaṇe pucchitā. Niddaṃ okkamitā”tiādipayogā",
  "anya-e0803n:1558_3": "bahū dissanti. Keci sāmivacanena saddhiṃ niccaṃ vattanti “abhibhavitā, vattā”iccādayo.",
  "anya-e0803n:1558_4": "Tathā hi “paccāmittānaṃ abhibhavitā, tassa bhavanti vattāro. Amatassa dātā. Parissayānaṃ",
  "anya-e0803n:1558_5": "sahitā. Anuppannassa maggassa, uppādetā naruttamo”tiādipayogā bahū dissanti. Keci",
  "anya-e0803n:1558_6": "pana upayogavacanenapi saddhiṃ neva vattanti niyogā paññattiyaṃ pavattanato. Taṃ",
  "anya-e0803n:1558_7": "yathā? “Satthā, pitā, bhātā, nattā”iccādayo. Ettha pana “upayogavacanena saddhiṃ",
  "anya-e0803n:1558_8": "niccaṃ vattantī”tiādivacanaṃ kammabhūtaṃ atthaṃ sandhāya katanti veditabbaṃ.",
  "anya-e0803n:1559_0": "Evaṃ ukārantatāpakatikānaṃ ākārantapadānaṃ pavattiṃ viditvā saddesu atthesu ca kosallamicchantehi",
  "anya-e0803n:1559_1": "puna liṅgaantavasena “satthā, sattho, sattha”nti tikaṃ katvā padānamattho ca pakatirūpassa",
  "anya-e0803n:1559_2": "nāmikapadamālā ca padānaṃ sadisāsadisatā ca vavatthapetabbā. Tatra hi “satthā”ti",
  "anya-e0803n:1559_3": "idaṃ paṭhamaṃ ukārantatāpakatiyaṃ ṭhatvā pacchā ākārantabhūtaṃ pulliṅgaṃ, “sattho”ti",
  "anya-e0803n:1559_4": "idaṃ paṭhamaṃ akārantatāpakatiyaṃ ṭhatvā pacchā okārantabhūtaṃ pulliṅgaṃ, “sattha”ntidaṃ",
  "anya-e0803n:1559_5": "pana paṭhamaṃ akārantatāpakatiyaṃ ṭhatvā pacchā niggahītantabhūtaṃ napuṃsakaliṅgaṃ.",
  "anya-e0803n:1559_6": "Tatra satthāti sadevakaṃ lokaṃ sāsati anusāsatīti satthā, ko so? Bhagavā. Satthoti",
  "anya-e0803n:1559_7": "saha atthenāti sattho, bhaṇḍamūlaṃ gahetvā vāṇijjāya desantaraṃ gato janasamūho.",
  "anya-e0803n:1559_8": "Satthanti sāsati ācikkhati atthe etenāti satthaṃ, byākaraṇādigantho, atha vā sasati",
  "anya-e0803n:1559_9": "hiṃsati satte etenāti satthaṃ, asiādi. “Satthā, satthā, satthāro. Satthāraṃ, satthāro”ti",
  "anya-e0803n:1559_10": "pure viya padamālā. “Sattho, satthā. Satthaṃ, satthe”ti purisanayena padamālā. “Satthaṃ,",
  "anya-e0803n:1559_11": "satthāni, satthā. Satthaṃ, satthāni, satthe”ti napuṃsake vattamāna cittanayena padamālā",
  "anya-e0803n:1559_12": "yojetabbā. Evaṃ tidhā bhinnāsu nāmikapadamālāsu padānaṃ sadisāsadisatā vavatthapetabbā.",
  "anya-e0803n:1560": "Satthā tiṭṭhati sabbaññū, satthā yanti dhanatthikā;",
  "anya-e0803n:1561": "Satthā apeti puriso, bhonto satthā dadātha saṃ.",
  "anya-e0803n:1562": "Evaṃ sutisāmaññavasena sadisatā bhavati.",
  "anya-e0803n:1563": "Satthaṃ yaṃ tikhiṇaṃ tena, sattho katvāna kappiyaṃ;",
  "anya-e0803n:1564": "Phalaṃ satthussa pādāsi, satthā taṃ paribhuñjati.",
  "anya-e0803n:1565_0": "Evaṃ asutisāmaññavasena asadisatā bhavati, tathā liṅgaantavasena. “Cetā ceto”ti ca",
  "anya-e0803n:1565_1": "“tātā tāto”ti ca dukaṃ katvā padānamattho ca pakatirūpassa nāmikapadamālā ca padānaṃ",
  "anya-e0803n:1565_2": "sadisāsadisatā ca vavatthapetabbā.",
  "anya-e0803n:1566_0": "Tatra hi “cetā”ti paṭhamaṃ ukārantatāpakatiyaṃ ṭhatvā pacchā ākārantabhūtaṃ pulliṅgaṃ,",
  "anya-e0803n:1566_1": "tathā “tātā”ti padampi. “Ceto”ti idaṃ pana paṭhamaṃ akārantatāpakatiyaṃ ṭhatvā pacchā",
  "anya-e0803n:1566_2": "okārantabhūtaṃ pulliṅgaṃ, tathā “tāto”ti padampi. Tatra cetāti cinoti rāsiṃ karotīti",
  "anya-e0803n:1566_3": "cetā, pākāracinanako puggalo, iṭṭhakavaḍḍhakīti attho. Cetoti cittaṃ, evaṃnāmako",
  "anya-e0803n:1566_4": "vā luddo. Ettha ca cittaṃ “cetayati cintetī”ti atthavasena ceto, luddo pana paṇṇattivasena.",
  "anya-e0803n:1566_5": "Tātāti tāyatīti tātā. “Aghassa tātā hitassa vidhātā”tissa payogo. “Tāto”ti etthāpi",
  "anya-e0803n:1566_6": "tāyatīti tāto, puttānaṃ pitūsu, pitarānaṃ puttesu, aññesañca aññesu piyapuggalesu",
  "anya-e0803n:1566_7": "vattabbavohāro eso. “So nūna kapaṇo tāto, ciraṃ ruccati assame. Kicchenādhigatā bhogā,",
  "anya-e0803n:1566_8": "te tāto vidhamaṃ dhamaṃ. Ehi tātā”tiādīsu cassa payogo veditabbo. “Cetā, cetā, cetāro.",
  "anya-e0803n:1566_9": "Cetāraṃ, cetāro”ti satthunayena padamālā. “Ceto, cetā. Cetaṃ, cete. Cetasā, cetenā”ti",
  "anya-e0803n:1566_10": "manogaṇanayena ñeyyā. Ayaṃ cittavācakassa cetasaddassa nāmikapadamālā. “Ceto, cetā.",
  "anya-e0803n:1566_11": "Cetaṃ, cete. Cetenā”ti purisanayena ñeyyā. Ayaṃ paṇṇattivācakassa cetasaddassa nāmikapadamālā.",
  "anya-e0803n:1566_12": "“Tātā, tātā, tātāro. Tātāra”nti satthunayena ñeyyā. “Tāto, tātā, tāta”nti purisanayena",
  "anya-e0803n:1566_13": "ñeyyā. Evamimāsupi nāmikapadamālāsu padānaṃ sadisāsadisatā vavatthapetabbā, tathā",
  "anya-e0803n:1566_14": "liṅgaantavasena “ñātā, ñāto, ñātaṃ, ñātā”ti catukkaṃ katvā padānamattho ca pakatirūpassa",
  "anya-e0803n:1566_15": "nāmikapadamālā ca padānaṃ sadisāsadisatā ca vavatthapetabbā.",
  "anya-e0803n:1567_0": "Tatra hi “ñātā”ti idaṃ paṭhamaṃ ukārantatāpakatiyaṃ ṭhatvā pacchā ākārantabhūtaṃ",
  "anya-e0803n:1567_1": "pulliṅgaṃ. “Ñāto ñāta”nti imāni yathākkamaṃ paṭhamaṃ akārantatāpakatiyaṃ ṭhatvā pacchokārantaniggahītantabhūtāni",
  "anya-e0803n:1567_2": "vāccaliṅgesu punnapuṃsakaliṅgāni. Tathā hi “ñāto attho sukhāvaho. Ñātametaṃ kuraṅgassā”ti",
  "anya-e0803n:1567_3": "nesaṃ payogā dissanti. “Ñātā”ti idaṃ pana paṭhamaṃ ākārantatāpakatiyaṃ ṭhatvā pacchāpi",
  "anya-e0803n:1567_4": "ākārantabhūtaṃ vāccaliṅgesu itthiliṅgaṃ. Tathā hi “esā itthimayā ñātā”ti payogo.",
  "anya-e0803n:1567_5": "Tatra pulliṅgapakkhe “jānātīti ñātā”ti kattukārakavattamānakālavasena attho gahetabbo.",
  "anya-e0803n:1567_6": "Itthiliṅgādipakkhe “ñāyitthāti ñātā ñāto ñāta”nti kammakārakātītakālavasena attho",
  "anya-e0803n:1567_7": "gahetabbo. Esa nayo aññatthāpi yathāsambhavaṃ daṭṭhabbo. “Ñātā, ñātā, ñātāro. Ñātāra”nti",
  "anya-e0803n:1567_8": "satthunayena ñeyyā. “Ñāto, ñātā. Ñāta”nti purisanayena ñeyyā. “Ñātaṃ, ñātāni, ñātā.",
  "anya-e0803n:1567_9": "Ñātaṃ, ñātāni, ñāte”ti vakkhamānacittanayena ñeyyā. “Ñātā, ñātā, ñātāyo. Ñātaṃ, ñātā,",
  "anya-e0803n:1567_10": "ñātāyo”ti vakkhamānakaññānayena ñeyyā. Evamimāsupi nāmikapadamālāsu padānaṃ sadisāsadisatā",
  "anya-e0803n:1567_11": "vavatthapetabbā. Aññesupi ṭhānesu yathārahaṃ iminā nayena sadisāsadisatā upaparikkhitabbā.",
  "anya-e0803n:1567_12": "Vattā dhātā gantādīnampi “vadatīti vattā, dhāretīti dhātā, gacchatīti gantā”tiādinā",
  "anya-e0803n:1567_13": "yathāsambhavaṃ nibbacanāni ñeyyāni.",
  "anya-e0803n:1568_0": "Yaṃ panettha amhehi pakiṇṇakavacanaṃ kathitaṃ, taṃ “aṭṭhāne idaṃ kathita”nti na vattabbaṃ.",
  "anya-e0803n:1568_1": "Yasmā ayaṃ saddanīti nāma saddānamatthānañca yuttāyuttipakāsanatthaṃ katārambhattā",
  "anya-e0803n:1568_2": "nānappakārena sabbaṃ māgadhavohāraṃ saṅkhobhetvā kathitāyeva sobhati, na itarathā,",
  "anya-e0803n:1568_3": "tasmā nānappabhedena vattumicchāya sambhavato “aṭṭhāne idaṃ kathita”nti na vattabbaṃ.",
  "anya-e0803n:1568_4": "Nānāupāyehi viññūnaṃ ñāpanatthaṃ katārambhattā ca pana punaruttidosopettha na cintetabbo,",
  "anya-e0803n:1568_5": "aññadatthu saddhāsampannehi kulaputtehi ayaṃ saddanīti piṭakattayopakārāya sakkaccaṃ pariyāpuṇitabbā.",
  "anya-e0803n:1569": "Iti abhibhavitāpadasadisāni vattā, dhātā, gantādīni padāni dassitāni. Idāni ataṃsadisāni dassessāma. Seyyathidaṃ –",
  "anya-e0803n:1570": "Guṇavā gaṇavā ceva, balavā yasavā tathā;",
  "anya-e0803n:1571": "Dhanavā sutavā vidvā, dhutavā katavāpi ca.",
  "anya-e0803n:1572": "Hitavā bhagavā ceva, dhitavā thāmavā tathā;",
  "anya-e0803n:1573": "Yatavā cāgavā cātha, himaviccādayo ravā.",
  "anya-e0803n:1574": "Punnapuṃsakaliṅgehi, akārantehi pāyato;",
  "anya-e0803n:1575": "Vantusaddo paro hoti, tadantā guṇavādayo.",
  "anya-e0803n:1576": "Saññāvā rasmivā ceva, massuvā ca yasassivā;",
  "anya-e0803n:1577": "Iccādidassanāpeso, ākārivaṇṇukārato;",
  "anya-e0803n:1578": "Itthiliṅgādīsu hoti, katthacīti pakāsaye.",
  "anya-e0803n:1579": "Satimā gatimā attha-dassimā dhitimā tathā;",
  "anya-e0803n:1580": "Mutimā matimā ceva, jutimā hirimāpi ca.",
  "anya-e0803n:1581": "Thutimā ratimā ceva, yatimā balimā tathā;",
  "anya-e0803n:1582": "Kasimā sucimā dhīmā, rucimā cakkhumāpi ca.",
  "anya-e0803n:1583": "Bandhumā hetumā’yasmā, ketumā rāhumā tathā;",
  "anya-e0803n:1584": "Khāṇumā bhāṇumā gomā, vijjumā vasumādayo.",
  "anya-e0803n:1585": "Pāpimā puttimā ceva, candimiccādayopi ca;",
  "anya-e0803n:1586": "Ataṃsadisasaddāti, viññātabbā vibhāvinā.",
  "anya-e0803n:1587": "Ivaṇṇukārokārehi, mantusaddo paro bhave;",
  "anya-e0803n:1588": "Ākārantā cikārantā, imantūti vibhāvaye.",
  "anya-e0803n:1589_0": "Guṇavā, guṇavā, guṇavanto. Guṇavantaṃ, guṇavante. Guṇavatā, guṇavantena, guṇavantehi,",
  "anya-e0803n:1589_1": "guṇavantebhi. Guṇavato, guṇavantassa, guṇavataṃ, guṇavantānaṃ. Guṇavatā, guṇavantā,",
  "anya-e0803n:1589_2": "guṇavantasmā, guṇavantamhā, guṇavantehi, guṇavantebhi. Guṇavato, guṇavantassa, guṇavataṃ,",
  "anya-e0803n:1589_3": "guṇavantānaṃ. Guṇavati, guṇavante, guṇavantasmiṃ, guṇavantamhi, guṇavantesu. Bho",
  "anya-e0803n:1589_4": "guṇavā, bhavanto guṇavā, bhonto guṇavanto.",
  "anya-e0803n:1590": "Ettha pana “etha tumhe āvuso sīlavāhothā”ti ca,",
  "anya-e0803n:1591": "“Balavanto dubbalā honti, thāmavantopi hāyare;",
  "anya-e0803n:1592": "Cakkhumā andhikā honti, mātugāmavasaṃ gatā”ti ca",
  "anya-e0803n:1593_0": "Pāḷiyaṃ “sīlavā, cakkhumā”ti paṭhamābahuvacanassa dassanato “guṇavā”ti paccattālapanaṭṭhāne",
  "anya-e0803n:1593_1": "bahuvacanaṃ vuttaṃ. “Guṇavā satimā”tiādīsupi eseva nayo. Cūḷaniruttiyampi hi “guṇavā”ti",
  "anya-e0803n:1593_2": "paccattālapanabahuvacanāni āgatāni, niruttipiṭake paccattekavacanabhāveneva āgataṃ,",
  "anya-e0803n:1593_3": "cūḷaniruttiyaṃ pana niruttipiṭake ca “bho guṇava”iti rassavasena ālapanekavacanaṃ",
  "anya-e0803n:1593_4": "āgataṃ. Mayaṃ pana “taggha bhagavā bojjhaṅgā. Kathaṃ nu bhagavā tuyhaṃ sāvako sāsane",
  "anya-e0803n:1593_5": "rato”tievamādīsu anekasatesu pāṭhesu “bhagavā”iti ālapanekavacanassa dīghabhāvadassanato",
  "anya-e0803n:1593_6": "vantupaccayaṭṭhāne “bho guṇavā”iccādi dīghavasena vacanaṃ yuttataraṃ viya maññāma,",
  "anya-e0803n:1593_7": "mantupaccayaṭṭhāne pana imantupaccayaṭṭhāne ca “sabbaverabhayātīta, pāde vandāmi",
  "anya-e0803n:1593_8": "cakkhuma. Evaṃ jānāhi pāpima”iccādīsu pāḷipadesesu “cakkhuma”iccādiālapanekavacanassa",
  "anya-e0803n:1593_9": "rassabhāvadassanato “bho satima, bho gatima”iccādi rassavasena vacanaṃ yuttataraṃ",
  "anya-e0803n:1593_10": "viya maññāma, atha vā mahāparinibbānasuttaṭṭhakathāyaṃ “āyasmā tissa” itidīghavasena",
  "anya-e0803n:1593_11": "vuttālapanekavacanassa dassanato “bhagavā, āyasmā” itidīghavasena vuttapadamattaṃ",
  "anya-e0803n:1593_12": "ṭhapetvā vantupaccayaṭṭhānepi mantupaccayanayo netabbo, mantupaccayaṭṭhānepi vantupaccayanayo",
  "anya-e0803n:1593_13": "netabbo. Tathā hi kaccāyanādīsu “bho guṇavaṃ, bho guṇava, bho guṇavā”iti niggahītarassadīghavasena",
  "anya-e0803n:1593_14": "tīṇi ālapanekavacanāni vuttāni, iminā “bho satimaṃ, bho satima, bho satimā”ti evamādinayopi",
  "anya-e0803n:1593_15": "dassito. Paṭhamābahuvacanaṭṭhāne pana “guṇavanto, guṇavantā, guṇavantī”ti tīṇi padāni",
  "anya-e0803n:1593_16": "vuttāni, imināpi “satimanto, satimantā, satimantī”ti evamādinayopi dassito. Tesu",
  "anya-e0803n:1593_17": "“bho guṇavaṃ bho satimaṃ, guṇavantā, guṇavantī”ti imāni padāni evaṃgatikāni ca aññāni",
  "anya-e0803n:1593_18": "padāni pāḷiyaṃ appasiddhāni yathā “āyasmantā”ti padaṃ pasiddhaṃ, tasmā yaṃ cūḷaniruttiyaṃ",
  "anya-e0803n:1593_19": "vuttaṃ, yañca niruttipiṭake, yañca kaccāyanādīsu, taṃ sabbaṃ pāḷiyā aṭṭhakathāhi",
  "anya-e0803n:1593_20": "ca saddhiṃ yathā na virujjhati, gaṅgodakena yamunodakaṃ viya aññadatthu saṃsandati",
  "anya-e0803n:1593_21": "sameti, tathā gahetabbaṃ.",
  "anya-e0803n:1594": "Apicettha ayampi viseso gahetabbo. Taṃ yathā? “Tuyhaṃ dhītā mahāvīra, paññavanta jutindharā”ti pāḷiyaṃ “paññavanta”iti ālapanekavacanassa dassanato.",
  "anya-e0803n:1595": "“Sabbā kirevaṃ pariniṭṭhitāni,",
  "anya-e0803n:1596": "Yasassi naṃ paññavantaṃ visayha;",
  "anya-e0803n:1597": "Yaso ca laddhā purimaṃ uḷāraṃ,",
  "anya-e0803n:1598": "Nappajjahe vaṇṇabalaṃ purāṇa”nti.",
  "anya-e0803n:1599_0": "Imissā jātakapāḷiyā aṭṭhakathāyaṃ “paññavanta”iti ālapanekavacanassa dassanato ca",
  "anya-e0803n:1599_1": "“bho guṇavanta, bho guṇavantā, bho satimanta, bho satimantā”tiādīnipi ālapanekavacanāni",
  "anya-e0803n:1599_2": "avassamicchitabbāni. Tathā hi tissaṃ pāḷiyaṃ “yasassi paññavanta” iccālapanavacanaṃ",
  "anya-e0803n:1599_3": "aṭṭhakathācariyā icchanti. Nanti hi padapūraṇe nipātamattaṃ. Paññavantanti pana chandānurakkhaṇatthaṃ",
  "anya-e0803n:1599_4": "anusārāgamaṃ katvā vuttaṃ. Evaṃ pāvacane vantupaccayādisahitānaṃ saddānaṃ “bhagavā,",
  "anya-e0803n:1599_5": "āyasmā, paññavanta, cakkhuma, pāpima”itidassitanayena ālapanappavatti veditabbā.",
  "anya-e0803n:1599_6": "Ettha ca “gaṅgābhāgīrathī nāma, himavantā pabhāvitā”ti ca “kuto āgatattha bhanteti,",
  "anya-e0803n:1599_7": "himavantā mahārājā”ti ca dassanato “guṇavantā”ti pañcamiyā ekavacanaṃ kathitaṃ. Yathā",
  "anya-e0803n:1599_8": "guṇavantu saddassa nāmikapadamālā yojitā, evaṃ dhanavantubalavantādīnaṃ satimantu",
  "anya-e0803n:1599_9": "gatimantādīnañca nāmikapadamālā yojetabbā.",
  "anya-e0803n:1600_0": "Idāni vidvādipadānaṃ guṇavāpadena samānagatikattampi sotūnaṃ payogesu sammohāpagamatthaṃ",
  "anya-e0803n:1600_1": "ekadesato nibbacanādīhi saddhiṃ vidvantuiccādipakatirūpassa nāmikapadamālā vuccate",
  "anya-e0803n:1600_2": "– ñāṇasaṅkhāto vedo assa atthīti vidvā, paṇḍito. Ettha ca vidvāsaddassa atthibhāve",
  "anya-e0803n:1600_3": "“iti vidvā samaṃ care”tiādi āhaccapāṭho nidassanaṃ. Atrāyaṃ padamālā – vidvā, vidvā,",
  "anya-e0803n:1600_4": "vidvanto. Vidvantaṃ, vidvante. Vidvatā, vidvantena. Sesaṃ sabbaṃ neyyaṃ. Vedanāvā,",
  "anya-e0803n:1600_5": "vedanāvā, vedanāvanto. Vedanāvantaṃ, vedanāvante. Vedanāvatā, vedanāvantena. Sesaṃ",
  "anya-e0803n:1600_6": "sabbaṃ neyyaṃ. Evaṃ “saññāvācetanāvā saddhāvā paññavā sabbāvā”iccādīsupi. Ettha ca",
  "anya-e0803n:1600_7": "“vedanāvantaṃ vā attānaṃ sabbāvantaṃ loka”ntiādīni nidassanapadāni. Tattha sabbāvantanti",
  "anya-e0803n:1600_8": "sabbasattavantaṃ, sabbasattayuttanti attho. Majjhedīghañhi idaṃ padaṃ. Yebhuyyena",
  "anya-e0803n:1600_9": "pana “paññavāpaññavanto”tiādīni majjherassānipi bhavanti. Yasassino parivārabhūtā",
  "anya-e0803n:1600_10": "janā assa atthīti yasassivā, atha vā yasassī ca yasassivā cāti yasassivā. Ekadesasarūpekasesoyaṃ.",
  "anya-e0803n:1600_11": "“Yasassivā”ti padassa pana atthibhāve –",
  "anya-e0803n:1601": "“Khattiyo jātisampanno, abhijāto yasassivā;",
  "anya-e0803n:1602": "Dhammarājā videhānaṃ, putto uppajjate tavā”ti",
  "anya-e0803n:1603_0": "Idaṃ nidassanaṃ. “Yasassivā, yasassivā, yasassivanto. Yasassivantaṃ” iccādi netabbaṃ.",
  "anya-e0803n:1603_1": "Atthe dassanasīlaṃ atthadassi, kiṃ taṃ? Ñāṇaṃ. Atthadassi assa atthīti atthadassimā, ettha ca –",
  "anya-e0803n:1604": "“Taṃ tattha gatimā dhitimā, mutimā atthadassimā;",
  "anya-e0803n:1605": "Saṅkhātā sabbadhammānaṃ, vidhuro etadabravī”ti",
  "anya-e0803n:1606_0": "Idametassatthassa sādhakaṃ vacanaṃ. “Atthadassimā, atthadassimā, atthadassimanto.",
  "anya-e0803n:1606_1": "Atthadassimantaṃ” iccādi netabbaṃ. Pāpaṃ assa atthīti pāpimā, akusalarāsisamannāgato",
  "anya-e0803n:1606_2": "māro. Puttā assa atthīti puttimā, bahuputto. “Socati puttehi puttimā”ti ettha hi",
  "anya-e0803n:1606_3": "bahuputto “puttimā”ti vuccati. Cando assa atthīti candimā. Candoti cettha candavimānamadhippetaṃ,",
  "anya-e0803n:1606_4": "candavimānavāsī pana devaputto “candimā”ti. Tathā hi “cando uggato, pamāṇato cando",
  "anya-e0803n:1606_5": "āyāmavitthārato ubbedhato ca ekūnapaññāsayojano, parikkhepato tīhi yojanehi ūnadiyaḍḍhasatayojano”tiādīsu",
  "anya-e0803n:1606_6": "candavimānaṃ “cando”ti vuttaṃ. “Tathāgataṃ arahantaṃ, candimā saraṇaṃ gato”tiādīsu",
  "anya-e0803n:1606_7": "pana candadevaputto “candimā”ti. Aparo nayo – cando assa atthīti candimā. Candoti",
  "anya-e0803n:1606_8": "cettha candadevaputto adhippeto, tannivāsaṭṭhānabhūtaṃ pana candavimānaṃ “candimā”ti.",
  "anya-e0803n:1606_9": "Tathā hi “rāhu candaṃ pamuñcassu, cando maṇimayavimāne vasatī”tiādīsu candadevaputto “cando”ti vutto.",
  "anya-e0803n:1607": "“Yo have daharo bhikkhu, yuñjati buddhasāsane;",
  "anya-e0803n:1608": "Somaṃlokaṃpabhāseti, abbhā muttova candimā”ti",
  "anya-e0803n:1609_0": "Ādīsu pana tannivāsaṭṭhānabhūtaṃ candavimānaṃ “candimā”ti vuttaṃ. Iti “cando”ti ca",
  "anya-e0803n:1609_1": "“candimā”ti ca candadevaputtassapi candavimānassapi nāmanti veditabbaṃ. Tatra “pāpimā",
  "anya-e0803n:1609_2": "puttimā candimā”ti imāni pāpasaddādito “tadassatthi” iccetasmiṃ atthe pavattassa",
  "anya-e0803n:1609_3": "imantupaccayassa vasena siddhimupāgatānīti gahetabbāni.",
  "anya-e0803n:1610_0": "Nanu ca bho mantupaccayavaseneva sādhetabbānīti? Na, katthacipi akārantato mantuno",
  "anya-e0803n:1610_1": "abhāvā. Nanu ca bho evaṃ santepi pāpa putta candato paṭhamaṃ ikārāgamaṃ katvā tato",
  "anya-e0803n:1610_2": "mantupaccayaṃ katvā sakkā sādhetunti? Sakkā rūpamattasijjhanato, nayo pana sobhano",
  "anya-e0803n:1610_3": "na hoti. Tathā hi pāpa puttādito akārantato ikārāgamaṃ katvā mantupaccaye vidhiyamāne",
  "anya-e0803n:1610_4": "aññehi guṇayasādīhi akārantehi ikārāgamaṃ katvā mantupaccayassa kātabbatāpasaṅgo",
  "anya-e0803n:1610_5": "siyā. Na hi anekesu pāḷisatasahassesu katthacipi akārantato guṇa yasādito ikārāgamena",
  "anya-e0803n:1610_6": "saddhiṃ mantupaccayo dissati, aṭṭhānattā pana pāpa puttādito akārantato ikārāgamaṃ",
  "anya-e0803n:1610_7": "akatvā imantupaccaye kateyeva “pāpimā puttimā”tiādīni sijjhantīti.",
  "anya-e0803n:1611_0": "Evaṃ santepi bho kasmā kaccāyanappakaraṇe mantupaccayova vutto, na imantupaccayoti?",
  "anya-e0803n:1611_1": "Dvayampi vuttameva. Kathaṃ ñāyatīti ce? Yasmā tattha “tapādito sī, daṇḍādito ika",
  "anya-e0803n:1611_2": "ī, madhvādito ro, guṇādito vantū”ti imāni cattāri suttāni sannihitatodantasaddabhāvena",
  "anya-e0803n:1611_3": "vatvā majjhe “satyādīhi mantū”ti aññathā suttaṃ vatvā tato sannihitatodantavasena",
  "anya-e0803n:1611_4": "“saddhādito ṇā”ti suttaṃ vuttaṃ, tasmā tattha “satyādīhimantū”ti visadisaṃ katvā",
  "anya-e0803n:1611_5": "vuttassa suttassa vasena imantu paccayo ca vuttoti viññāyati. Pakati hesācariyānaṃ",
  "anya-e0803n:1611_6": "yena kenaci ākārena attano adhippāyaviññāpanaṃ. Ettha ca dutiyo attho sarasandhivasena",
  "anya-e0803n:1611_7": "gahetabbo. Tathā hissa “satyādīhi mantū”ti paṭhamo attho, “satyādīhi imantū”ti dutiyo",
  "anya-e0803n:1611_8": "attho. Iti “seto dhāvatī”ti payoge viya “satyādīhi mantū”ti sutte bhinnasattisamavetavasena",
  "anya-e0803n:1611_9": "atthadvayapaṭipatti bhavati, tasmā paramasukhumasugambhīratthavatā anena suttena",
  "anya-e0803n:1611_10": "katthaci sati gati setu goiccādito mantupaccayo icchito. Katthaci sati pāpa puttaiccādito",
  "anya-e0803n:1611_11": "imantupaccayo icchitoti daṭṭhabbaṃ.",
  "anya-e0803n:1612_0": "Yasmā pana satisaddo mantuvasena gatidhīsethugo iccādīhi, imantuvasena pāpaputtādīhi",
  "anya-e0803n:1612_1": "ca samānagatikattā tesaṃ pakārabhāvena gahito, tasmā evaṃ suttattho bhavati “satyādīhi",
  "anya-e0803n:1612_2": "mantu satippakārehi saddehi mantupaccayo hoti imantupaccayo ca yathārahaṃ ‘tadassatthi’",
  "anya-e0803n:1612_3": "iccetasmiṃ atthe”ti. Ayaṃ panettha adhippāyo – yathā “satimā”ti ettha satīti ikārantato",
  "anya-e0803n:1612_4": "mantupaccayo hoti, tathā “gatimā, dhīmā, setumā, gomā”tiādīsu ikāranta īkāranta ukārantaniccokārantato",
  "anya-e0803n:1612_5": "mantupaccayo hoti. Yathā ca “satimā”ti ettha “satī”ti ikārantato imantupaccayo hoti,",
  "anya-e0803n:1612_6": "tathā “gatimā, pāpimā, puttimā”tiādīsu ikāranta akārantato imantupaccayo hoti. Evaṃ",
  "anya-e0803n:1612_7": "satippakārehi saddehi yathāsambhavaṃ mantu imantupaccayā hontīti.",
  "anya-e0803n:1613_0": "Yajjevaṃ paccayadvayavidhāyakaṃ “daṇḍādito ika ī”ti suttaṃ viya “satyādito imantu",
  "anya-e0803n:1613_1": "mantū”ti vattabbaṃ, kasmā nāvocāti? Tathā avacane kāraṇamatthi. Yadi hi “daṇḍādito",
  "anya-e0803n:1613_2": "ika ī”ti suttaṃ viya “satyādito imantu mantū”ti suttaṃ vuttaṃ siyā, ekakkhaṇeyeva",
  "anya-e0803n:1613_3": "imantu mantūnaṃ vacanena daṇḍasaddato sambhūtaṃ “daṇḍiko daṇḍī”ti rūpadvayamiva satigatiāditopi",
  "anya-e0803n:1613_4": "visadisarūpadvayamicchitabbaṃ siyā, tañca natthi, tasmā “satyādito imantu mantū”ti",
  "anya-e0803n:1613_5": "na vuttaṃ. Apica tathā vutte bavhakkharatāya ganthagarutā siyā. Yasmā ca suttena",
  "anya-e0803n:1613_6": "nāma appakkharena asandiddhena sāravantena gūḷhaninnayena sabbatomukhena anavajjena",
  "anya-e0803n:1613_7": "bhavitabbaṃ. Kaccāyane ca yebhuyyena tādisāni gambhīratthāni suvisadañāṇavisayabhūtāni",
  "anya-e0803n:1613_8": "suttāni dissanti “upājhadhikissaravacane, sarā sare lopa”ntiādīni, idampi tesamaññataraṃ,",
  "anya-e0803n:1613_9": "tasmā “satyādito imantu mantū”ti na vuttaṃ. Evaṃ suttopadese akatepi imantunopi gahaṇatthaṃ",
  "anya-e0803n:1613_10": "bhinnasattisamavetavasena “satyādīhi mantū”ti vuttanti daṭṭhabbaṃ.",
  "anya-e0803n:1614_0": "Aparo nayo – “tapādito sī”tiādīsu todantasaddassa bahuvacanantatā na suṭṭhu pākaṭā",
  "anya-e0803n:1614_1": "topaccayassa ekatthabavhatthesu vattanato, “satyādīhi mantū”ti ettha pana hisaddassa",
  "anya-e0803n:1614_2": "bahuvacanatthatā atīva pākaṭā, tasmā bahuvacanaggahaṇena imantu paccayo hotītipi",
  "anya-e0803n:1614_3": "daṭṭhabbaṃ. Nanu ca bho vināpi imantupaccayena pāpamassatthīti pāpī, pāpī eva pāpimāti",
  "anya-e0803n:1614_4": "sakatthe māpaccaye kateyeva “pāpimā puttimā”tiādīni sijjhanti “chaṭṭhamo so parābhavo”ti",
  "anya-e0803n:1614_5": "ettha mapaccayena “chaṭṭhamo”ti padaṃ viyāti? Atinayaññū bhavaṃ, atinayaññū nāmāti",
  "anya-e0803n:1614_6": "bhavaṃ vattabbo, na pana bhavaṃ saddagatiṃ jānāti, saddagatiyo ca nāma bahuvidhā.",
  "anya-e0803n:1614_7": "Tathā hi chaṭṭhoyeva chaṭṭhamo, “suttameva suttanto”tiādīsu purisanayena yojetabbā",
  "anya-e0803n:1614_8": "saddagati, “devoyeva devatā”tiādīsu kaññānayena yojetabbā saddagati, “diṭṭhi eva",
  "anya-e0803n:1614_9": "diṭṭhigata”ntiādīsu cittanayena yojetabbā saddagati. Evaṃvidhāsu saddagatīsu “pāpī",
  "anya-e0803n:1614_10": "eva pāpimā”tiādikaṃ kataraṃ saddagatiṃ vadesi? “Satthā rājā brahmā sakhā attā sā",
  "anya-e0803n:1614_11": "pumā”tiādīsu ca kataraṃ saddagatiṃ vadesi? Katarasaddantogadhaṃ katarāya ca nāmikapadamālāyaṃ",
  "anya-e0803n:1614_12": "yojetabbaṃ maññasīti? So evaṃ puṭṭho addhā uttari kiñci adisvā tuṇhī bhavissati,",
  "anya-e0803n:1614_13": "tasmā tādiso nayo na gahetabbo. Tādisasmiñhi naye “pāpimatā pāpimato”tiādīni rūpāni",
  "anya-e0803n:1614_14": "na sijjhanti, imantupaccayanayena pana sijjhanti, tasmā ayameva nayo pasatthataro",
  "anya-e0803n:1614_15": "āyasmantehi sammā citte ṭhapetabbo. Atridaṃ nidassanaṃ –",
  "anya-e0803n:1615": "“Jayo hi buddhassa sirīmato ayaṃ,",
  "anya-e0803n:1616": "Mārassa ca pāpimato parājayo;",
  "anya-e0803n:1617": "Ugghosayuṃ bodhimaṇḍe pamoditā,",
  "anya-e0803n:1618": "Jayaṃ tadā devagaṇā mahesino”ti ca,",
  "anya-e0803n:1619": "“Sākhāpattaphalūpeto, khandhimāvamahādumo”ti ca.",
  "anya-e0803n:1620": "Pāpimā, pāpimā, pāpimanto. Pāpimantaṃ. Sesaṃ neyyaṃ, esa nayo “khandhimā, puttimā”tiādīsupi.",
  "anya-e0803n:1621_0": "Idāni yathāpāvacanaṃ kiñcideva himavantu satimantādīnaṃ visesaṃ brūma. Himavantova",
  "anya-e0803n:1621_1": "pabbato. Satimaṃ bhikkhuṃ. Bandhumaṃ rājānaṃ. Candimaṃ devaputtaṃ. Satimassa bhikkhuno.",
  "anya-e0803n:1621_2": "Bandhumassa rañño. Iddhimassa ca parassa ca ekakkhaṇe cittaṃ uppajjati. Iccādi viseso",
  "anya-e0803n:1621_3": "veditabbo. Apicettha “āyasmantā”ti dvinnaṃ vattabbavacanaṃ, “āyasmanto”ti bahūnaṃ",
  "anya-e0803n:1621_4": "vattabbavacananti ayampi viseso veditabbo. Tathā hi “dvinnaṃ ārocentena ‘āyasmantā",
  "anya-e0803n:1621_5": "dhārentū’ti, tiṇṇaṃ ārocentena ‘āyasmanto dhārentū’ti vattabba”nti vuttaṃ. “Tiṇṇa”nti",
  "anya-e0803n:1621_6": "cettha kathāsīsamattaṃ, tena catunnampi pañcannampi atirekasatānampīti dassitaṃ hoti.",
  "anya-e0803n:1621_7": "Bahavohi upādāya “uddiṭṭhā kho āyasmanto cattāro pārājikā dhammā”tiādikā pāḷiyo ṭhapitā.",
  "anya-e0803n:1621_8": "Tattha “āyasmantā”tidaṃ vinayavohāravasena dveyeva sandhāya vuttattā na sabbasādhāraṇaṃ.",
  "anya-e0803n:1621_9": "Vinayavohārañhi vajjetvā aññasmiṃ vohāre na pavattati. “Āyasmanto”tidaṃ pana sabbattha",
  "anya-e0803n:1621_10": "pavattatīti dvinnaṃ viseso veditabbo.",
  "anya-e0803n:1622_0": "Tatra “himavanto”ti idaṃ yebhuyyenekavacanaṃ bhavati, katthaci bahuvacanampi, tenāha",
  "anya-e0803n:1622_1": "niruttipiṭake thero “himavā tiṭṭhati, himavanto tiṭṭhantī”ti. “Himavantova pabbato”ti",
  "anya-e0803n:1622_2": "ayaṃ ekavacananayo yathārutapāḷivasena gahetabbo. Yathārutapāḷi ca nāma –",
  "anya-e0803n:1623": "“Dūre santo pakāsanti, himavantova pabbato;",
  "anya-e0803n:1624": "Asantettha na dissanti, rattiṃ khittā yathā sarā.",
  "anya-e0803n:1625": "Ahaṃ tena samayena, nāgarājā mahiddhiko;",
  "anya-e0803n:1626": "Atulo nāma nāmena, puññavanto jutindharo.",
  "anya-e0803n:1627": "Gatimanto satimanto, dhitimanto ca so isi;",
  "anya-e0803n:1628": "Saddhammadhārako thero, ānando ratanākaro”",
  "anya-e0803n:1629_0": "Iccādi. Ettha “puññavanto”tiādīni anekesu ṭhānesu bahuvacanabhāvena punappunaṃ vadantānipi",
  "anya-e0803n:1629_1": "katthaci ekavacanāni honti, ekavacanabhāvo ca nesaṃ gāthāvisaye dissati, tasmā tāni",
  "anya-e0803n:1629_2": "yathāpāvacanaṃ gahetabbāni.",
  "anya-e0803n:1630": "Evaṃ himavantusatimantusaddādīnaṃ visesaṃ ñatvā puna liṅgantavasena dviliṅgakapadānamattho ca pakatirūpassa nāmikapadamālā ca padānaṃ sadisāsadisatā ca vavatthapetabbā.",
  "anya-e0803n:1631_0": "Tatra hi “sirimā”ti padaṃ sutisāmaññavasena liṅgadvaye vattanato dvidhā bhijjati.",
  "anya-e0803n:1631_1": "“Sirimā puriso”ti hi atthe ākārantaṃ pulliṅgaṃ, “sirimā nāma devī”ti atthe ākārantaṃ",
  "anya-e0803n:1631_2": "itthiliṅgaṃ, ubhayampetaṃ ukārantatāpakatikā. Atha vā pana pacchimaṃ ākārantatāpakatikaṃ,",
  "anya-e0803n:1631_3": "sirī yassa atthi so sirimāti pulliṅgavasena nibbacanaṃ, sirī yassā atthi sā sirimāti",
  "anya-e0803n:1631_4": "itthiliṅgavasena nibbacanaṃ. Atrimāni kiñcāpi sutivasena nibbacanatthavasena ca aññamaññaṃ",
  "anya-e0803n:1631_5": "samānatthāni, tathāpi purisapadatthaitthipadatthavācakattā bhinnatthānīti veditabbāni.",
  "anya-e0803n:1631_6": "Esa nayo aññesupi īdisesu ṭhānesu netabbo. Sirimā, sirimā, sirimanto. Sirimantaṃ,",
  "anya-e0803n:1631_7": "sirimante. Sirimatā, sirimantena. Guṇavantusaddasseva nāmikapadamālā. Sirimā, sirimā,",
  "anya-e0803n:1631_8": "sirimāyo. Sirimaṃ, sirimā, sirimāyo. Sirimāya. Vakkhamānakaññānayena ñeyyā. Evaṃ",
  "anya-e0803n:1631_9": "dvidhā bhinnānaṃ samānasutikasaddānaṃ nāmikapadamālāsu padānaṃ sadisāsadisatā vavatthapetabbā.",
  "anya-e0803n:1631_10": "Samānanibbacanatthassapi hi asamānasutikassa “sirimā”ti saddassa nāmikapadamālāyaṃ",
  "anya-e0803n:1631_11": "padānaṃ imehi padehi kācipi samānatā na labbhati. Atridaṃ vuccati –",
  "anya-e0803n:1632": "“Sirimā”ti padaṃ dvedhā, pumitthīsu pavattito;",
  "anya-e0803n:1633": "Bhijjatīti vibhāveyya, ettha pulliṅgamicchitaṃ.",
  "anya-e0803n:1634": "Iti abhibhavitā padena visadisāni guṇavāsatimādīni padāni dassitāni saddhiṃ nāmikapadamālāhi. Idāni aparānipi tabbisadisāni padāni dassessāma saddhiṃ nāmikapadamālāhi. Seyyathidaṃ?",
  "anya-e0803n:1635": "Rājā brahmā sakhā attā, ātumā sā pumā rahā;",
  "anya-e0803n:1636": "Daḷhadhammā ca paccakkha-dhammā ca vivaṭacchadā.",
  "anya-e0803n:1637": "Vattahā ca tathā vutta-sirā ceva yuvāpi ca;",
  "anya-e0803n:1638": "Maghava addha muddhādi, viññātabbā vibhāvinā.",
  "anya-e0803n:1639": "Ettha “sā”ti padameva ākārantatāpakatikamākārantaṃ, sesāni pana akārantatāpakatikāni ākārantāni.",
  "anya-e0803n:1640_0": "Rājā, rājā, rājāno. Rājānaṃ, rājaṃ, rājāno. Raññā, rājinā, rājūhi, rājūbhi. Rañño,",
  "anya-e0803n:1640_1": "rājino, raññaṃ, rājūnaṃ, rājānaṃ. Raññā, rājūhi, rājūbhi. Rañño, rājino, raññaṃ,",
  "anya-e0803n:1640_2": "rājūnaṃ, rājānaṃ. Raññe, rājini, rājūsu. Bho rāja, bhavanto rājāno, bhavanto rājā",
  "anya-e0803n:1640_3": "iti vā, ayamamhākaṃ ruci.",
  "anya-e0803n:1641_0": "Niruttipiṭakādīsu “rājā”ti bahuvacanaṃ na āgataṃ, cūḷaniruttiyaṃ pana āgataṃ. Kiñcāpi",
  "anya-e0803n:1641_1": "niruttipiṭakādīsu na āgataṃ, tathāpi “netādisā sakhā honti, labbhā me jīvato sakhā”ti",
  "anya-e0803n:1641_2": "pāḷiyaṃ bahuvacanekavacanavasena “sakhā”ti padassa dassanato “rājā”ti bahuvacanaṃ",
  "anya-e0803n:1641_3": "icchitabbameva. Tathā “brahmā, attā”iccādīnipi bahuvacanāni taggatikattā vinā kenaci rūpavisesena.",
  "anya-e0803n:1642_0": "Ettha ca “gahapatiko nāma ṭhapetvā rājaṃ rājabhogaṃ brāhmaṇaṃ avaseso gahapatiko",
  "anya-e0803n:1642_1": "nāmā”ti dassanato rājanti vuttaṃ, idaṃ pana niruttipiṭake na āgataṃ. “Sabbadattena",
  "anya-e0803n:1642_2": "rājinā”ti dassanato “rājinā”ti vuttaṃ. “Ārādhayati rājānaṃ, pūjaṃ labhati bhattusū”ti",
  "anya-e0803n:1642_3": "dassanato catutthīchaṭṭhīvasena “rājāna”nti vuttaṃ. Kaccāyanarūpasiddhiganthesu pana",
  "anya-e0803n:1642_4": "“rājena, rājehi, rājebhi. Rājesū”ti padāni vuttāni. Cūḷaniruttiniruttipiṭakesu tāni",
  "anya-e0803n:1642_5": "nāgatāni, anāgatabhāvoyeva tesaṃ yuttataro pāḷiyaṃ adassanato, tasmā etthetāni amhehi",
  "anya-e0803n:1642_6": "na vuttāni. Pāḷinaye hi upaparikkhiyamāne īdisāni padāni samāseyeva passāma, na panāññatra,",
  "anya-e0803n:1642_7": "atrime payogā – “āvutthaṃ dhammarājenā”ti ca, “sivirājena pesito”ti ca, “pajāpatissa",
  "anya-e0803n:1642_8": "devarājassa dhajagga”nti ca, “nikkhamante mahārāje, sivīnaṃ raṭṭhavaḍḍhane”ti ca,",
  "anya-e0803n:1642_9": "evaṃ pāḷinaye upaparikkhiyamāne “rājenā”tiādīni samāseyeva passāma, na kevalaṃ pāḷinaye",
  "anya-e0803n:1642_10": "porāṇaṭṭhakathānayepi upaparikkhiyamāne samāseyeva passāma, na panāññatra, evaṃ santepi",
  "anya-e0803n:1642_11": "suṭṭhu upaparikkhitabbamidaṃ ṭhānaṃ. Ko hi nāma sāṭṭhakathe tepiṭake buddhavacane",
  "anya-e0803n:1642_12": "sabbaso nayaṃ sallakkhetuṃ samattho aññatra pabhinnapaṭisambhidehi khīṇāsavehi.",
  "anya-e0803n:1643_0": "Ettha ca samāsantagatarāja-saddassa nāmikapadamālāyo dvidhā vuccante okārantākārantavasena.",
  "anya-e0803n:1643_1": "Tatrokārantā “mahārājo yuvarājo sivirājo dhammarājo”iccevamādayo bhavanti. Ākārantā",
  "anya-e0803n:1643_2": "pana “mahārājā yuvarājā sivirājā dhammarājā”iccevamādayo. Ettha kiñcāpi pāḷiyaṃ porāṇaṭṭhakathāsu",
  "anya-e0803n:1643_3": "ca “mahārājo”tiādīni na santi, tathāpi “sabbamitto sabbasakho, sabbabhūtānukampako”ti",
  "anya-e0803n:1643_4": "pāḷiyaṃ “sabbasakho”ti dassanato “mahārājo”tiādīnipi avassamicchitabbāni. Tathā hi",
  "anya-e0803n:1643_5": "samāsesu “dhammarājena, dhammarājassā”tiādīni dissanti. Etāni okārantarūpāni eva,",
  "anya-e0803n:1643_6": "nākārantarūpāni. Mahārājo, mahārājā. Mahārājaṃ, mahārāje. Mahārājena, mahārājehi,",
  "anya-e0803n:1643_7": "mahārājebhi. Mahārājassa, mahārājānaṃ. Mahārājā, mahārājasmā, mahārājamhā, mahārājehi,",
  "anya-e0803n:1643_8": "mahārājebhi. Mahārājassa, mahārājānaṃ. Mahārāje, mahārājasmiṃ, mahārājamhi, mahārājesu.",
  "anya-e0803n:1643_9": "Bho mahārāja, bhavanto mahārājā. Kaccāyanacūḷaniruttinayehi pana “bho mahārājā”iti",
  "anya-e0803n:1643_10": "ekavacanabahuvacanānipi daṭṭhabbāni. Yathā “mahārājo”ti okārantapadassa vasena, evaṃ",
  "anya-e0803n:1643_11": "“sivirājo dhammarājo devarājo”tiādīnampi okārantapadānaṃ vasena pakatirūpassa nāmikapadamālā yojetabbā.",
  "anya-e0803n:1644": "Ayaṃ panākārantavasena nāmikapadamālā –",
  "anya-e0803n:1645_0": "Mahārājā, mahārājā, mahārājāno. Mahārājānaṃ, mahārājaṃ, mahārājāno. Mahāraññā, mahārājinā,",
  "anya-e0803n:1645_1": "mahārājūhi, mahārājūbhi. Mahārañño, mahārājino, mahāraññaṃ, mahārājūnaṃ. Mahāraññā,",
  "anya-e0803n:1645_2": "mahārājūhi, mahārājūbhi. Mahārañño, mahārājino, mahāraññaṃ, mahārājūnaṃ. Mahāraññe,",
  "anya-e0803n:1645_3": "mahārājini, mahārājūsu. Bho mahārāja, bhavanto mahārājāno.",
  "anya-e0803n:1646_0": "Idhāpi pakaraṇadvayanayena “bho mahārājā” iti ekavacanabahuvacanānipi daṭṭhabbāni.",
  "anya-e0803n:1646_1": "Yathā ca “mahārājā”ti ākārantapadassa vasena, evaṃ “sivirājā, dhammarājā, devarājā”tiādīnampi",
  "anya-e0803n:1646_2": "ākārantapadānaṃ vasena pakatirūpassa nāmikapadamālā yojetabbā.",
  "anya-e0803n:1647": "Idha aparāpi atthassa pākaṭīkaraṇatthaṃ kriyāpadehi saddhiṃ yojetvā ākārantokārantānaṃ missakavasena nāmikapadamālā vuccate –",
  "anya-e0803n:1648_0": "Mahārājā, mahārājo tiṭṭhati, mahārājāno, mahārājā tiṭṭhanti. Mahārājānaṃ, mahārājaṃ",
  "anya-e0803n:1648_1": "passati, mahārājāno, mahārāje passati. Mahāraññā, mahārājinā, mahārājena kataṃ, mahārājūhi,",
  "anya-e0803n:1648_2": "mahārājūbhi, mahārājehi, mahārājebhi kataṃ. Mahārañño, mahārājino, mahārājassa dīyate,",
  "anya-e0803n:1648_3": "mahāraññā, mahārājā, mahārājasmā, mahārājamhā nissaṭaṃ, mahārājūhi, mahārājūbhi,",
  "anya-e0803n:1648_4": "mahārājehi, mahārājebhi nissaṭaṃ. Mahārañño, mahārājino, mahārājassa pariggaho, mahāraññaṃ,",
  "anya-e0803n:1648_5": "mahārājūnaṃ, mahārājānaṃ pariggaho. Mahāraññe, mahārājini, mahārāje, mahārājasmiṃ,",
  "anya-e0803n:1648_6": "mahārājamhi patiṭṭhitaṃ, mahārājūsu, mahārājesu patiṭṭhitaṃ. Bho mahārāja tvaṃ tiṭṭha,",
  "anya-e0803n:1648_7": "bhonto mahārājāno, mahārājā tumhe tiṭṭhathāti. Evaṃ “yuvarājā, yuvarājo”tiādīsupi.",
  "anya-e0803n:1649_0": "Kecettha vadeyyuṃ “kasmā pakaraṇakattunā imasmiṃ ṭhāne mahanto vāyāmo ca mahanto",
  "anya-e0803n:1649_1": "ca parakkamo kato, nanvetesupi padesu kānici buddhavacane vijjanti, kānici na vijjantīti?",
  "anya-e0803n:1649_2": "Viññūhi te evaṃ vattabbā “pakaraṇakattārenettha so ca mahanto vāyāmo so ca mahanto",
  "anya-e0803n:1649_3": "parakkamo sāṭṭhakathe navaṅge satthusāsane saddesu ca atthesu ca sotārānaṃ suṭṭhu",
  "anya-e0803n:1649_4": "kosalluppādanena sāsanassopakāratthaṃ kato, yāni cetāni tena padāni dassitāni, etesu",
  "anya-e0803n:1649_5": "kānici buddhavacane vijjanti, kānici na vijjanti. Ettha yāni buddhavacane vijjanti,",
  "anya-e0803n:1649_6": "tāni vijjamānavasena gahitāni. Yāni na vijjanti, tāni porāṇaṭṭhakathādīsu vijjamānavasena",
  "anya-e0803n:1649_7": "pāḷinayavasena ca gahitānī”ti. Atrāyaṃ saṅkhepato adhippāyavibhāvanā –",
  "anya-e0803n:1650": "“Idaṃ vatvā mahārājā, kaṃso bārāṇasiggaho;",
  "anya-e0803n:1651": "Dhanuṃ tūṇiñca nikkhippa, saṃyamaṃ ajjhupāgamī”ti",
  "anya-e0803n:1652_0": "Idaṃ ākārantassa mahārājasaddassa nidassanaṃ. Yasmā “sabbasakho”ti pāḷi vijjati,",
  "anya-e0803n:1652_1": "tasmā tena nayena “mahārājo”tipi okāranto diṭṭho nāma hoti purisanayena yojetabbo",
  "anya-e0803n:1652_2": "ca. Teneva ca “tamabravi mahārājā. Nikkhamante mahārāje”tiādīni dissanti.",
  "anya-e0803n:1653_0": "Evaṃ mahārājasaddassa okārantatte siddhe “mahārājā, mahārājasmā, mahārājamhā”ti pañcamiyā",
  "anya-e0803n:1653_1": "ekavacanañca “mahārāje, mahārājasmiṃ, mahārājamhī”ti sattamiyā ekavacanañca siddhāni",
  "anya-e0803n:1653_2": "eva honti pāḷiyaṃ avijjamānānampi nayavasena gahetabbattā. “Rājena, rājassā”tiādīni",
  "anya-e0803n:1653_3": "pana nayavasena gahetabbāni na honti. Kasmāti ce? Yasmā “rājā brahmā sakhā attā”iccevamādīni",
  "anya-e0803n:1653_4": "“puriso urago”tiādīni viya aññamaññaṃ sabbathā sadisāni na honti. Tathā hi nesaṃ",
  "anya-e0803n:1653_5": "“raññā brahmunā sakhinā attanā attena sānā pumunā”tiādīni visadisānipi rūpāni bhavanti,",
  "anya-e0803n:1653_6": "tasmā tāni na sakkā nayavasena jānituṃ. Evaṃ dujjānattā pana pāḷiyaṃ porāṇaṭṭhakathāsu",
  "anya-e0803n:1653_7": "ca yathārutapadāneva gahetabbāni. Mahārājasaddādīnaṃ pana okārantabhāve siddheyeva",
  "anya-e0803n:1653_8": "“purisanayogadhā ime saddā”ti nayaggahaṇaṃ dissati, tasmā amhehi nayavasena “mahārājā,",
  "anya-e0803n:1653_9": "mahārājasmā”tiādīni vuttāni. Yathā hi –",
  "anya-e0803n:1654": "“Etañhi te durājānaṃ, yaṃ sesi matasāyikaṃ;",
  "anya-e0803n:1655": "Yassa te kaḍḍhamānassa, hatthā daṇḍona muccatī”ti",
  "anya-e0803n:1656_0": "Ettha “hatthā”ti, “attadaṇḍā bhayaṃ jāta”nti ettha pana “daṇḍā”ti ca okārantassa",
  "anya-e0803n:1656_1": "pañcamiyekavacanassa dassanato “uragā, paṭaṅgā, vihagā”tiādīnipi okārantāni pañcamiyekavacanāni",
  "anya-e0803n:1656_2": "gahetabbāni honti. Yathā ca “dāṭhini mātimaññavho, siṅgālo mama pāṇado”ti ettha “maññavho”ti,",
  "anya-e0803n:1656_3": "“suddhā suddhehi saṃvāsaṃ, kappayavho patissatā”ti ettha pana “kappayavho”ti ca kriyāpadassa",
  "anya-e0803n:1656_4": "dassanato “gacchavho, bhuñjavho, sayavho”tiādīnipi gahetabbāni honti. Gaṇhanti ca",
  "anya-e0803n:1656_5": "tādisāni padarūpāni sāsane sukusalā kusalā, tasmā amhehipi nayaggāhavasena “mahārājā,",
  "anya-e0803n:1656_6": "mahārājasmā”tiādīni vuttāni. Nayaggāhavasena pana gahaṇe asati kathaṃ nāmikapadamālā",
  "anya-e0803n:1656_7": "paripuṇṇā bhavissanti, satiyeva tasmiṃ paripuṇṇā bhavanti.",
  "anya-e0803n:1657_0": "Tathā hi buddhavacane anekasatasahassāni nāmikapadāni kriyāpadāni ca pāṭiekkaṃ pāṭiekkaṃ",
  "anya-e0803n:1657_1": "ekavacanabahuvacanakāhi sattahi aṭṭhahi vā nāmavibhattīhi channavutiyā ca ākhyātikavacanehi",
  "anya-e0803n:1657_2": "yojitāni na santi, nayavasena pana santiyeva, iti nayavasena “mahārājā, mahārājasmā”tiādīni",
  "anya-e0803n:1657_3": "amhehi ṭhapitāni. “Mahārājā tiṭṭhanti, mahārājā tumhe tiṭṭhathā”ti imāni pana “atha",
  "anya-e0803n:1657_4": "kho cattāro mahārājā mahatiyā ca yakkhasenāya mahatiyā ca kumbhaṇḍasenāyā”ti dassanato,",
  "anya-e0803n:1658": "“Cattāro te mahārājā, samantā caturo disā;",
  "anya-e0803n:1659": "Daddaḷhamānā aṭṭhaṃsu, vane kāpilavatthave”ti",
  "anya-e0803n:1660_0": "Dassanato ca vuttāni. “Mahārāja”ntiādīnipi pāḷiñca pāḷinayañca disvā eva vuttāni.",
  "anya-e0803n:1660_1": "Asamāse “rājaṃ, rājenā”tiādīni na passāma, tasmā suṭṭhu vicāretabbamidaṃ ṭhānaṃ.",
  "anya-e0803n:1660_2": "Idañhi duddasaṃ vīrajātinā jānitabbaṭṭhānaṃ. Sace panāyasmanto buddhavacane vā porāṇikāsu",
  "anya-e0803n:1660_3": "vā aṭṭhakathāsu asamāse “rājaṃ, rājenā”tiādīni passeyyātha, tadā sādhukaṃ manasi",
  "anya-e0803n:1660_4": "karotha. Ko hi nāma sabbappakārena buddhavacane vohārappabhedaṃ jānituṃ samattho",
  "anya-e0803n:1660_5": "aññatra pabhinnapaṭisambhidehi mahākhīṇāsavehi.",
  "anya-e0803n:1661": "Vuttañhetaṃ bhagavatā –",
  "anya-e0803n:1662": "“Vītataṇho anādāno, niruttipadakovido;",
  "anya-e0803n:1663": "Akkharānaṃ sannipātaṃ, jaññā pubbāparāni cā”ti.",
  "anya-e0803n:1664_0": "Brahmā, brahmā, brahmāno. Brahmānaṃ, brahmaṃ, brahmāno. Brahmunā, brahmehi, brahmebhi,",
  "anya-e0803n:1664_1": "brahmūhi, brahmūbhi. Brahmassa, brahmuno, brahmānaṃ, brahmūnaṃ. Brahmunā, brahmehi,",
  "anya-e0803n:1664_2": "brahmebhi, brahmūhi, brahmūbhi. Brahmassa, brahmuno, brahmānaṃ, brahmūnaṃ. Brahmani,",
  "anya-e0803n:1664_3": "brahmesu, bho brahma, bho brahme, bhavanto brahmāno.",
  "anya-e0803n:1665_0": "Yamakamahātheraruciyā “bho brahmā”iti bahuvacanaṃ vā. Ettha pana “paṇḍitapurisehi",
  "anya-e0803n:1665_1": "devehi brahmūhī”ti ṭīkāvacanassa dassanato, “brahmūnaṃ vacīghoso hotī”ti ca “brahmūnaṃ",
  "anya-e0803n:1665_2": "vimānādīsu chandarāgo kāmāsavo na hotī”ti ca aṭṭhakathāvacanassa dassanato, “vihiṃsasaññī",
  "anya-e0803n:1665_3": "paguṇaṃ na bhāsiṃ, dhammaṃ paṇītaṃ manujesu brahme”ti āhaccabhāsitassa ca dassanato",
  "anya-e0803n:1665_4": "“brahmūhi, brahmūbhi, brahmūnaṃ, brahme”ti padāni vuttāni, etāni cūḷaniruttiniruttipiṭakakaccāyanesu na āgatāni.",
  "anya-e0803n:1666_0": "Sakhā, sakhā, sakhino, sakhāno, sakhāyo. Sakhaṃ, sakhāraṃ, sakhānaṃ, sakhino, sakhāno,",
  "anya-e0803n:1666_1": "sakhāyo. Sakhinā, sakhārehi, sakhārebhi, sakhehi, sakhebhi. Sakhissa, sakhino, sakhīnaṃ,",
  "anya-e0803n:1666_2": "sakhārānaṃ, sakhānaṃ. Sakhārasmā, sakhinā, sakhārehi, sakhārebhi, sakhehi, sakhebhi.",
  "anya-e0803n:1666_3": "Sakhissa, sakhino, sakhīnaṃ, sakhārānaṃ, sakhānaṃ. Sakhe, sakhesu, sakhāresu. Bho",
  "anya-e0803n:1666_4": "sakha, bho sakhā, bho sakhi, bho sakhī, bho sakhe, bhavanto sakhino, sakhāno, sakhāyo.",
  "anya-e0803n:1667_0": "Yamakamahātheramatena “bho sakhā”iti bahuvacanaṃ vā. Pāḷiyaṃ pana suvaṇṇakakkaṭajātake",
  "anya-e0803n:1667_1": "“hare sakhā kissa nu maṃ jahāsī”ti dīghavasena vutto sakhāsaddo ālapanekavacanaṃ,",
  "anya-e0803n:1667_2": "tasmā yamakamahātheranayo na yujjatīti ce? No na yujjati. Yasmā “netādisā sakhā honti,",
  "anya-e0803n:1667_3": "labbhā me jīvato sakhā”ti manojajātake sakhāsaddo ekavacanampi hoti bahuvacanampi.",
  "anya-e0803n:1667_4": "Tathā hi tattha paṭhamapāde bahuvacanaṃ, dutiyapāde panekavacanaṃ, tasmā yamakamahātherena",
  "anya-e0803n:1667_5": "paccattālapanabahuvacanaṭṭhāne sakhāsaddo vutto. Ettha ca “sabbamitto sabbasakho,",
  "anya-e0803n:1667_6": "sabbabhūtānukampako”ti pāṭhānulomena samāse labbhamānassa sakhasaddassa nāmikapadamālā",
  "anya-e0803n:1667_7": "bhavati “sabbasakho, sabbasakhā, sabbasakhaṃ, sabbasakhe”tiādinā purisanayena. Tatrāyaṃ",
  "anya-e0803n:1667_8": "samāsaviggaho – sabbesaṃ janānaṃ sakhā, sabbe vā janā sakhino etassāti sabbasakho, yathā sabbaverīti.",
  "anya-e0803n:1668_0": "Attā, attā, attāno. Attānaṃ, attaṃ, attāno. Attanā, attena, attanehi, attanebhi.",
  "anya-e0803n:1668_1": "Attano, attānaṃ. Attanā, attanehi, attanebhi. Attano, attānaṃ. Attani, attanesu.",
  "anya-e0803n:1668_2": "Bho atta, bhavanto attā, bhonto attāno.",
  "anya-e0803n:1669": "Ettha pana attaṃ niraṅkatvāna piyāni sevati.",
  "anya-e0803n:1670": "“Sace gacchasi pañcālaṃ, khippa’mattaṃ jahissasi;",
  "anya-e0803n:1671": "Migaṃ panthānupannaṃva, mahantaṃ bhayamessatī”ti",
  "anya-e0803n:1672_0": "Pāḷīsu “atta”nti dassanato “atta”nti idha vuttaṃ, “attena vā attaniyena vā”ti pāḷidassanato",
  "anya-e0803n:1672_1": "pana “attenā”ti. Cūḷaniruttiyaṃ pana “attassā”ti catutthīchaṭṭhīnamekavacanaṃ āgataṃ,",
  "anya-e0803n:1672_2": "etaṃ kaccāyane niruttipiṭake ca na dissati. Katthaci pana “attesū”ti āgataṃ. Sabbānetāni",
  "anya-e0803n:1672_3": "sāṭṭhakathaṃ jinatantiṃ oloketvā gahetabbāni.",
  "anya-e0803n:1673": "“Ātumā, ātumā, ātumāno. Ātumānaṃ, ātumaṃ, ātumāno. Ātumena, ātumehi, ātumebhī”tiādinā purisanayena vatvā “bho ātuma, bhavanto ātumā, ātumāno”ti vattabbaṃ.",
  "anya-e0803n:1674": "Tatra attasaddassa samāse “bhāvitatto, bhāvitattā. Bhāvitattaṃ, bhāvitatte. Bhāvitattena, bhāvitattehi, bhāvitattebhī”ti purisanayeneva nāmikapadamālā yojetabbā.",
  "anya-e0803n:1675": "Sā, sā, sāno. Sānaṃ, sāne. Sānā, sānehi, sānebhi. Sāssa, sānaṃ. Sānā, sānehi, sānebhi. Sāssa, sānaṃ. Sāne, sānesu. Bho sā, bhavanto sāno. Sā vuccati sunakho.",
  "anya-e0803n:1676_0": "Ettha ca “na yattha sā upaṭṭhito hoti. Sāva vārenti sūkara”nti nidassanapadāni. Keci",
  "anya-e0803n:1676_1": "pana sāsaddassa dutiyātatiyādīsu “saṃ, se. Senā”tiādīni rūpāni vadanti, taṃ na yuttaṃ.",
  "anya-e0803n:1676_2": "Na hi tāni “saṃ, se. Senā”tiādīni rūpāni buddhavacane ceva aṭṭhakathādīsu ca niruttipiṭake",
  "anya-e0803n:1676_3": "ca dissanti. Evaṃ pana niruttipiṭake vuttaṃ “sā tiṭṭhati, sāno tiṭṭhanti. Sānaṃ passati,",
  "anya-e0803n:1676_4": "sāne passati. Sānā kataṃ, sānehi kataṃ, sānebhi kataṃ. Sāssa dīyate, sānaṃ dīyate.",
  "anya-e0803n:1676_5": "Sānā nissaṭaṃ, sānehi nissaṭaṃ, sānebhi nissaṭaṃ. Sāssa pariggaho, sānaṃ pariggaho.",
  "anya-e0803n:1676_6": "Sāne patiṭṭhitaṃ, sānesu patiṭṭhitaṃ. Bho sā, bhavanto sāno”ti, tasmā niruttipiṭake",
  "anya-e0803n:1676_7": "vuttanayeneva nāmikapadamālā gahetabbā.",
  "anya-e0803n:1677_0": "Atridaṃ vattabbaṃ – yathā “sehi dārehi asantuṭṭho”tiādīsu pulliṅge vattamānassa “sako”iti",
  "anya-e0803n:1677_1": "atthavācakassa sasaddassa “attano ayanti so”ti etasmiṃ atthe “so, sā. Saṃ, se. Sena,",
  "anya-e0803n:1677_2": "sehi, sebhi. Sassa, sānaṃ. Sā, sasmā, samhā, sehi, sebhi. Sassa, sānaṃ. Se, sasmiṃ,",
  "anya-e0803n:1677_3": "samhi, sesū”ti purisanayena rūpāni bhavanti, na tathā sunakhavācakassa sāsaddassa",
  "anya-e0803n:1677_4": "rūpāni bhavanti. Yathā vā “hiṃsanti attasambhūtā, tacasāraṃva saṃ phalaṃ. Sāni kammāni",
  "anya-e0803n:1677_5": "tappenti, kosalaṃ sena’santuṭṭhaṃ, jīvaggāhaṃ agāhayī”tiādīsu napuṃsakaliṅge vattamānassa",
  "anya-e0803n:1677_6": "sakamiccatthavācakassa sasaddassa “saṃ, sāni, sā. Saṃ, sāni, se. Sena, sehi, sebhi.",
  "anya-e0803n:1677_7": "Sassa, sānaṃ. Sā, sasmā, samhā, sehi, sebhi. Sassa, sānaṃ. Se, sasmiṃ, samhi, sesū”ti",
  "anya-e0803n:1677_8": "cittanayena rūpāni bhavanti, na tathā sunakhavācakassa sāsaddassa rūpāni bhavanti.",
  "anya-e0803n:1677_9": "Evaṃ sante kasmā tehi ācariyehi dutiyātatiyāṭhāne “saṃ, se. Senā”ti vuttaṃ, kasmā",
  "anya-e0803n:1677_10": "ca pañcamīṭhāne “sā, sasmā, samhā”ti vuttaṃ, sattamīṭhāne ca “se, sasmiṃ, samhī”ti",
  "anya-e0803n:1677_11": "ca vuttaṃ? Sabbametaṃ akāraṇaṃ, takkagāhamattena gahitaṃ akāraṇaṃ. Sunakhavācako",
  "anya-e0803n:1677_12": "hi sāsaddo ākārantatāpakatiko, na purisa cittasaddādayo viya akārantatāpakatiko.",
  "anya-e0803n:1677_13": "Yāya imassa īdisāni rūpāni siyuṃ, sā ca pakati natthi. Na ceso “rājā, brahmā, sakhā,",
  "anya-e0803n:1677_14": "attā” iccevamādayo viya paṭhamaṃ akārantabhāve ṭhatvā pacchā paṭiladdhaākārantatā,",
  "anya-e0803n:1677_15": "atha kho niccamokārantatāpakatiko gosaddo viya niccamākārantatāpakatiko. Niccamākārantatāpakatikassa",
  "anya-e0803n:1677_16": "ca evarūpāni rūpāni na bhavanti, tasmā niruttipiṭake pabhinnapaṭisambhidena āyasmatā",
  "anya-e0803n:1677_17": "mahākaccāyanena na vuttāni. Sacepi maññeyyuṃ “attaṃ, attenā’ti ca dassanato ‘saṃ,",
  "anya-e0803n:1677_18": "senā’ti imāni pana gahetabbānī”ti. Na gahetabbāni “rājā, brahmā, sakhā, attā, sā,",
  "anya-e0803n:1677_19": "pumā”iccevamādīnaṃ aññamaññaṃ padamālāvasena visadisattā nayavasena gahetabbākārassa",
  "anya-e0803n:1677_20": "asambhavato. Īdise hi ṭhāne nayaggāhavasena gahaṇaṃ nāma sadosaṃyeva siyā, tasmā",
  "anya-e0803n:1677_21": "nayaggāhavasenapi na gahetabbāni.",
  "anya-e0803n:1678_0": "Aparampi atra vattabbaṃ – yathā hi “sāhi nārīhi te yantī”ti vutte “attano nārī”ti,",
  "anya-e0803n:1678_1": "“sā nārī”ti evaṃ atthavato itthiliṅgassa kaññāsaddena sadisassa sāsaddassa “sā, sā,",
  "anya-e0803n:1678_2": "sāyo. Saṃ, sā, sāyo. Sāya, sāhi, sābhi. Sāya, sānaṃ. Sāya, sāhi, sābhi. Sāya, sānaṃ.",
  "anya-e0803n:1678_3": "Sāya, sāyaṃ, sāsū”ti kaññānayena rūpāni bhavanti, na tathā imassa sunakhavācakassa",
  "anya-e0803n:1678_4": "sāsaddassa rūpāni bhavanti. Evaṃ sante kasmā te ācariyā tatiyābahuvacanaṭṭhāne ca",
  "anya-e0803n:1678_5": "“sāhi, sābhī”ti rūpāni icchanti, kasmā ca sattamībahuvacanaṭṭhāne “sāsū”ti? Idampi",
  "anya-e0803n:1678_6": "akāraṇaṃ ākārantapulliṅgattā. Kasmā ca pana catutthīchaṭṭhekavacanaṭṭhāne pubbakkharassa",
  "anya-e0803n:1678_7": "rassavasena “sassa”iti rūpaṃ icchanti? Idampi akāraṇaṃ sunakhavācakassa sāsaddassa",
  "anya-e0803n:1678_8": "ākārantatāpakatikattā. Ākārantatāpakatikassa ca sāsaddassa yathā akārantatāpakatikassa",
  "anya-e0803n:1678_9": "purisasaddassa “purisassā”ti catutthīchaṭṭhekavacanarūpaṃ bhavati evarūpassa rūpassa",
  "anya-e0803n:1678_10": "abhāvato. Teneva āyasmā kaccāno niruttipiṭake sunakhavācakassa sāsaddassa rūpaṃ dassento",
  "anya-e0803n:1678_11": "catutthīchaṭṭhekavacanaṭṭhāne pubbakkharassa dīghavasena “sāssa”iti rūpamāha. Kasmā",
  "anya-e0803n:1678_12": "ca pana te ācariyā catutthekavacanaṭṭhāne “sāya”iti rūpaṃ icchanti? Idampi akāraṇaṃ,",
  "anya-e0803n:1678_13": "ṭhapetvā hi ākārantitthiliṅge ghasaññato ākārato paresaṃ nādīnaṃ āyādesañca akārantato",
  "anya-e0803n:1678_14": "punnapuṃsakaliṅgato parassa catutthekavacanassa āyādesañca ākārantapulliṅge aghato",
  "anya-e0803n:1678_15": "ākārantato parassa catutthekavacanassa katthacipi āyādeso na dissati. Niruttipiṭake",
  "anya-e0803n:1678_16": "ca tādisaṃ rūpaṃ na vuttaṃ, avacanaṃyeva yuttataraṃ buddhavacane aṭṭhakathādīsu ca",
  "anya-e0803n:1678_17": "anāgamanato. Yā panamhehi niruttipiṭakaṃ nissāya buddhavacanañca sunakhavācakassa",
  "anya-e0803n:1678_18": "sāsaddassa nāmikapadamālā vuttā, sāyeva sārato paccetabbā. Etthāpi nānāatthesu vattamānānaṃ",
  "anya-e0803n:1678_19": "liṅgattayapariyāpannānaṃ sā so saṃiccetesaṃ tiṇṇaṃ padānaṃ pakatirūpassa nāmikapadamālāsu",
  "anya-e0803n:1678_20": "padānaṃ sadisāsadisatā daṭṭhabbā.",
  "anya-e0803n:1679_0": "Ettha siyā – yo tumhehi sāsaddo “taṃsaddatthe ca sunakhe ca sakamiccatthe ca vattatī”ti",
  "anya-e0803n:1679_1": "icchito, kathaṃ taṃ “sā”ti vutteyeva “imassa atthassa vācako”ti jānantīti? Na jānanti,",
  "anya-e0803n:1679_2": "payogavasena pana jānanti lokiyajanā ceva paṇḍitā ca. Payogavasena hi “sā maddī nāgamāruhi,",
  "anya-e0803n:1679_3": "nātibaddhaṃva kuñjara”ntiādīsu sāsaddassa taṃsaddatthatā viññāyati, evaṃ sāsaddo",
  "anya-e0803n:1679_4": "taṃsaddatthe ca vattati. “Na yattha sā upaṭṭhito hoti. Bhagavato sājātimpi sutvā",
  "anya-e0803n:1679_5": "sattā amatarasabhāgino bhavantī”tiādīsu sāsaddassa sunakhavācakatā viññāyati.",
  "anya-e0803n:1680": "“Annaṃ tavedaṃ pakataṃ yasassi,",
  "anya-e0803n:1681": "Taṃ khajjare bhuñjare piyyare ca;",
  "anya-e0803n:1682": "Jānāsi maṃ tvaṃ paradattūpajīviṃ,",
  "anya-e0803n:1683": "Uttiṭṭhapiṇḍaṃ labhataṃ sapāko”ti",
  "anya-e0803n:1684_0": "Ettha pana sāsaddassa rassabhāvakaraṇena “sapāko”ti pāḷi ṭhitāti atthaṃ aggahetvā",
  "anya-e0803n:1684_1": "“sānaṃ sunakhānaṃ idaṃ maṃsanti sa”miti atthaṃ gahetvā “saṃ pacatīti sapāko”ti vuttanti",
  "anya-e0803n:1684_2": "daṭṭhabbaṃ. Aṭṭhakathāyaṃ pana “sapākoti sapākacaṇḍālo” icceva vuttaṃ. Tampi etadevatthaṃ",
  "anya-e0803n:1684_3": "dīpeti. Evaṃ sāsaddo sunakhe ca vattati. “Sā dārā jantūnaṃ piyā”ti vutte pana “sakā",
  "anya-e0803n:1684_4": "dārā sattānaṃ piyā”ti atthadīpanavasena sāsaddassa sakavācakatā paññāyati. Evaṃ sāsaddo",
  "anya-e0803n:1684_5": "sakamiccatthe ca vattati. Iti sāsaddaṃ payogavasena īdisatthassa vācakoti jānanti. Atridaṃ vuccati –",
  "anya-e0803n:1685": "Taṃsaddatthe ca sunakhe,",
  "anya-e0803n:1686": "Sakasmimpi ca vattati;",
  "anya-e0803n:1687": "Sāsaddo so ca kho ñeyyo,",
  "anya-e0803n:1688": "Payogānaṃ vasena ve.",
  "anya-e0803n:1689": "Ettha ca pāḷiyaṃ “na yattha sā upaṭṭhito hotī”ti ekavacanappayogadassanato ca,",
  "anya-e0803n:1690": "“Asantā kira maṃ jammā, tāta tātāti bhāsare;",
  "anya-e0803n:1691": "Rakkhasā puttarūpena, sāva vārenti sūkara”nti",
  "anya-e0803n:1692": "Bahuvacanappayogadassanato ca, niruttipiṭake “sāno”iccādidassanato ca “sā, sā, sāno. Sānaṃ, sāne. Sānā”tiādinā sunakhavācakassa sāsaddassa nāmikapadamālā kathitā.",
  "anya-e0803n:1693": "Idāni pumasaddassa nāmikapadamālā vuccate –",
  "anya-e0803n:1694_0": "Pumā, pumā, pumāno. Pumānaṃ, pumāne. Pumānā, pumunā, pumena, pumānehi, pumānebhi.",
  "anya-e0803n:1694_1": "Pumassa, pumuno, pumānaṃ. Pumānā, pumunā, pumānehi, pumānebhi. Pumassa, pumuno, pumānaṃ.",
  "anya-e0803n:1694_2": "Pumāne, pumānesu. Bho puma, bhavanto pumā, pumāno. “Bho pumā”iti bahuvacane nayopi ñeyyo.",
  "anya-e0803n:1695": "Ettha pana –",
  "anya-e0803n:1696": "“Thiyo tassa pajāyanti, na pumā jāyare kule;",
  "anya-e0803n:1697": "Yo jānaṃ pucchito pañhaṃ, aññathā naṃ viyākare”ti",
  "anya-e0803n:1698_0": "Ayaṃ pāḷi pumasaddassa bahuvacanabhāvasādhikā, kaccāyane “he pumaṃ”iti sānusāraṃ",
  "anya-e0803n:1698_1": "ālapanekavacanaṃ dissati. Tadanekesu pāḷippadesesu ca aṭṭhakathāsu ca sānusārānaṃ",
  "anya-e0803n:1698_2": "ālapanavacanānaṃ adassanato idha na vadāmi. Upaparikkhitvā yuttaṃ ce, gahetabbaṃ.",
  "anya-e0803n:1698_3": "“Yasassi naṃ paññavantaṃ visayhā”ti ettha pana chandānurakkhaṇatthaṃ āgamavasenevānusāro",
  "anya-e0803n:1698_4": "hoti, na sabhāvatoti daṭṭhabbaṃ. Ayamākārantavasena nāmikapadamālā.",
  "anya-e0803n:1699": "“Soḷasitthisahassānaṃ,",
  "anya-e0803n:1700": "Na vijjati pumo tadā;",
  "anya-e0803n:1701": "Ahorattānamaccayena,",
  "anya-e0803n:1702": "Nibbatto ahamekako”ti ca,",
  "anya-e0803n:1703": "“Yathā balākayonimhi, na vijjati pumo sadā;",
  "anya-e0803n:1704": "Meghesu gajjamānesu, gabbhaṃ gaṇhanti tā tadā”ti ca",
  "anya-e0803n:1705": "Pāḷidassanato pana okārantavasenapi nāmikapadamālā veditabbā.",
  "anya-e0803n:1706_0": "Pumo, pumā. Pumaṃ, pume. Pumena, pumehi, pumebhi. Pumassa, pumānaṃ. Pumā, pumasmā,",
  "anya-e0803n:1706_1": "pumamhā, pumehi, pumebhi. Pumassa, pumānaṃ. Pume, pumasmiṃ, pumamhi, pumesu. Bho",
  "anya-e0803n:1706_2": "puma, bhavanto pumā. “Bho pumā”iti vā, evaṃ pumasaddassa dvidhā nāmikapadamālā bhavati.",
  "anya-e0803n:1707": "Idāni missakanayo vuccate –",
  "anya-e0803n:1708_0": "Pumā, pumo, pumā, pumāno. Pumānaṃ, pumaṃ, pumāne, pume. Pumānā, pumunā, pumena, pumānehi,",
  "anya-e0803n:1708_1": "pumānebhi, pumehi, pumebhi. Pumassa, pumuno, pumānaṃ. Pumānā, pumunā, pumā, pumasmā,",
  "anya-e0803n:1708_2": "pumamhā, pumānehi, pumānebhi, pumehi, pumebhi. Pumassa, pumuno, pumānaṃ. Pumāne,",
  "anya-e0803n:1708_3": "pume, pumasmiṃ, pumamhi, pumānesu, pumesu. Bho puma, bhavanto pumāno, bhavanto pumā.",
  "anya-e0803n:1708_4": "“Bho pumāno, bho pumā”iti vā.",
  "anya-e0803n:1709": "Idāni rahasaddassa nāmikapadamālā vuccate –",
  "anya-e0803n:1710_0": "Rahā vuccati pāpadhammo. Rahā, rahā, rahino. Rahānaṃ, rahāne. Rahinā, rahinehi, rahinebhi.",
  "anya-e0803n:1710_1": "Rahassa, rahānaṃ. Rahā, rahānehi, rahānebhi. Rahassa, rahānaṃ. Rahāne, rahānesu.",
  "anya-e0803n:1710_2": "Bho raha, bhavanto rahino, bhavanto rahā.",
  "anya-e0803n:1711": "Idāni daḷhadhammasaddassa nāmikapadamālā vuccate –",
  "anya-e0803n:1712_0": "Daḷhadhammā, daḷhadhammā, daḷhadhammāno. Daḷhadhammānaṃ, daḷhadhammāne. Daḷhadhamminā,",
  "anya-e0803n:1712_1": "daḷhadhammehi, daḷhadhammebhi. Daḷhadhammassa, daḷhadhammānaṃ. Daḷhadhamminā, daḷhadhammehi,",
  "anya-e0803n:1712_2": "daḷhadhammebhi. Daḷhadhammassa, daḷhadhammānaṃ. Daḷhadhamme daḷhadhammesu. Bho daḷhadhamma,",
  "anya-e0803n:1712_3": "bhavanto daḷhadhammāno, bhavanto daḷhadhammā. “Bho daḷhadhammāno, bho daḷhadhammā”iti",
  "anya-e0803n:1712_4": "puthuvacanampi ñeyyaṃ, evaṃ paccakkhadhammasaddassa nāmikapadamālā yojetabbā.",
  "anya-e0803n:1713_0": "Ettha ca “seyyathāpi bhikkhave cattāro dhanuggahā daḷhadhammā”ti idaṃ nidassanaṃ.",
  "anya-e0803n:1713_1": "Imissaṃ pana pāḷiyaṃ “daḷhadhammā” iti bahuvacanavasena āgatattā daḷhadhammasaddo",
  "anya-e0803n:1713_2": "ākārantotipi okārantotipi appasiddho tadantānaṃ bahuvacanabhāve tulyarūpattā. Tathāpi",
  "anya-e0803n:1713_3": "amhehi padamālā ākārantavaseneva yojitā. Īdisesu hi ṭhānesu daḷhadhammasaddo ākārantotipi",
  "anya-e0803n:1713_4": "okārantotipi vattuṃ yujjateva aparibyattarūpattā. Aññasmiṃ pana pāḷippadese atīva",
  "anya-e0803n:1713_5": "paribyatto hutvā okāranta daḷhadhammasaddo dvidhā dissati guṇasaddapaṇṇattivācakasaddavasena.",
  "anya-e0803n:1713_6": "Tattha “issatte casmi kusalo, daḷhadhammoti vissuto”ti ettha daḷhadhammasaddo okāranto",
  "anya-e0803n:1713_7": "guṇasaddo. “Bārāṇasiyaṃ daḷhadhammo nāma rājā rajjaṃ kāresī”ti ettha pana paṇṇattivācakasaddo.",
  "anya-e0803n:1713_8": "Evaṃ okāranto daḷhadhammasaddo dvidhā diṭṭho. Tassa pana “daḷhadhammo, daḷhadhammā.",
  "anya-e0803n:1713_9": "Daḷhadhammaṃ, daḷhadhamme”ti purisanayena nāmikapadamālā ñeyyā, ākārantokārantānaṃ",
  "anya-e0803n:1713_10": "vasena missakapadamālā ca. Kathaṃ?",
  "anya-e0803n:1714_0": "Daḷhadhammā, daḷhadhammo, daḷhadhammāno, daḷhadhammā. Daḷhadhammānaṃ, daḷhadhammaṃ,",
  "anya-e0803n:1714_1": "daḷhadhammāne, daḷhadhamme. Daḷhadhamminā, daḷhadhammena, daḷhadhammehi, daḷhadhammebhi.",
  "anya-e0803n:1714_2": "Daḷhadhammassa, daḷhadhammānaṃ. Daḷadhamminā, daḷhadhammā, daḷhadhammasmā, daḷhadhammamhā,",
  "anya-e0803n:1714_3": "daḷhadhammehi, daḷhadhammebhi. Daḷhadhammassa, daḷhadhammānaṃ. Daḷhadhamme, daḷhadhammasmiṃ,",
  "anya-e0803n:1714_4": "daḷhadhammamhi, daḷhadhammesu. Bho daḷhadhamma, bhavanto daḷhadhammāno, bhavanto",
  "anya-e0803n:1714_5": "daḷhadhammāti. Evaṃ paccakkhadhammā, paccakkhadhammoti missakapadamālā ca yojetabbā.",
  "anya-e0803n:1715": "Idāni vivaṭacchadasaddassa nāmikapadamālā vuccate –",
  "anya-e0803n:1716_0": "Vivaṭacchadā, vivaṭacchadā, vivaṭacchadāno. Vivaṭacchadānaṃ, vivaṭacchadāne. Vivaṭacchadena,",
  "anya-e0803n:1716_1": "vivaṭacchadehi, vivaṭacchadebhi. Vivaṭacchadassa, vivaṭacchadānaṃ. Vivaṭacchadā,",
  "anya-e0803n:1716_2": "vivaṭacchadehi, vivaṭacchadebhi. Vivaṭacchadassa, vivaṭacchadānaṃ. Vivaṭacchade,",
  "anya-e0803n:1716_3": "vivaṭacchadesu. Bho vivaṭacchada, bhavanto vivaṭacchadā, bhavanto vivaṭacchadāno.",
  "anya-e0803n:1717_0": "Ayaṃ nāmikapadamālā “sace pana agārasmā anagāriyaṃ pabbajati arahaṃ hoti sammāsambuddho",
  "anya-e0803n:1717_1": "loke vivaṭacchadā”ti pāḷidassanato ākārantavasena kathitā. “Loke vivaṭacchado”tipi",
  "anya-e0803n:1717_2": "pāḷidassanato pana okārantavasenapi kathetabbā “vivaṭacchado, vivaṭacchadā, vivaṭacchadaṃ,",
  "anya-e0803n:1717_3": "vivaṭacchade”ti. Missakavasenapi kathetabbā “vivaṭacchadā, vivaṭacchado, vivaṭacchadāno,",
  "anya-e0803n:1717_4": "vivaṭacchadā. Vivaṭacchadānaṃ, vivaṭacchadaṃ, vivaṭacchadāne, vivaṭacchade”iti.",
  "anya-e0803n:1718": "Idāni vattahasaddassa nāmikapadamālā vuccate – vattahāti sakko.",
  "anya-e0803n:1719_0": "Vattahā, vattahāno. Vattahānaṃ, vattahāne. Vattahānā, vattahānehi, vattahānebhi.",
  "anya-e0803n:1719_1": "Vattahino, vattahānaṃ. Vattahānā, vattahānehi, vattahānebhi. Vattahino, vattahānaṃ.",
  "anya-e0803n:1719_2": "Vattahāne, vattahānesu. Bho vattaha, bhavanto vattahāno. Atha vā “bho vattahā, bho vattahāno”iccapi.",
  "anya-e0803n:1720": "Idāni vuttasirasaddassa nāmikapadamālā vuccate –",
  "anya-e0803n:1721_0": "Vuttasirā, vuttasirā, vuttasirāno. Vuttasirānaṃ, vuttasirāne. Vuttasirānā, vuttasirānehi,",
  "anya-e0803n:1721_1": "vuttasirānebhi. Vuttasirassa, vuttasirānaṃ, vuttasirā, vuttasirehi, vuttasirebhi.",
  "anya-e0803n:1721_2": "Vuttasirassa, vuttasirānaṃ. Vuttasire, vuttasiresu. Bho vuttasira, bhānto vuttasirānoti.",
  "anya-e0803n:1721_3": "“Vuttasiro”ti okārantapāṭhopi dissati.",
  "anya-e0803n:1722": "Idāni yuvasaddassa nāmikapadamālā vuccate –",
  "anya-e0803n:1723_0": "Yuvā, yuvā, yuvāno, yuvānā. Yuvānaṃ, yuvaṃ, yuvāne, yuve. Yuvānā, yuvena, yuvānena,",
  "anya-e0803n:1723_1": "yuvānehi, yuvānebhi, yuvehi, yuvebhi. Yuvānassa, yuvassa, yuvānānaṃ, yuvānaṃ. Yuvānā,",
  "anya-e0803n:1723_2": "yuvānasmā, yuvānamhā, yuvānehi, yuvānebhi, yuvehi, yuvebhi. Yuvānassa, yuvassa, yuvānānaṃ,",
  "anya-e0803n:1723_3": "yuvānaṃ. Yuvāne, yuvānasmiṃ, yuvānamhi, yuve, yuvasmiṃ, yuvamhi, yuvānesu, yuvāsu,",
  "anya-e0803n:1723_4": "yuvesu. Bho yuva, yuvāna, bhavanto yuvānā.",
  "anya-e0803n:1724": "Imasmiṃ ṭhāne ekadesena ākārantanayo ca sabbathā okārantanayo ca ekadesena ca okārantanayoti tayo nayā dissanti.",
  "anya-e0803n:1725_0": "Maghavasaddassapi “maghavā, maghavā, maghavāno, maghavānā”tiādinā yuvasaddasseva",
  "anya-e0803n:1725_1": "nāmikapadamālāyojanaṃ kubbanti garū. Niruttipiṭake pana “maghavā tiṭṭhati, maghavanto",
  "anya-e0803n:1725_2": "tiṭṭhanti. Maghavantaṃ passati, maghavante passati. Maghavatā kataṃ, maghavantehi",
  "anya-e0803n:1725_3": "kataṃ, maghavantebhi kataṃ. Maghavato dīyate, maghavantānaṃ dīyate. Maghavatā nissaṭaṃ,",
  "anya-e0803n:1725_4": "maghavantehi nissaṭaṃ, maghavantebhi nissaṭaṃ. Maghavato pariggaho, maghavantānaṃ",
  "anya-e0803n:1725_5": "pariggaho. Maghavati patiṭṭhitaṃ, maghavantesu patiṭṭhitaṃ. Bho maghavā, bhavanto",
  "anya-e0803n:1725_6": "maghavanto”ti guṇavāpadanayena vuttaṃ, tathā cūḷaniruttiyampi. Taṃ pāḷiyā saṃsandati",
  "anya-e0803n:1725_7": "sameti. Pāḷiyañhi “sakko mahāli devānamindo pubbe manussabhūto samāno magho nāma",
  "anya-e0803n:1725_8": "māṇavo ahosi, tasmā maghavāti vuccatī”ti vuttaṃ. Etena “maghoti nāmaṃ assa atthīti",
  "anya-e0803n:1725_9": "maghavā”ti atthi atthavācakavantupaccayavasena padasiddhi dassitā hoti, tasmāssa",
  "anya-e0803n:1725_10": "guṇavantusaddassa viya ca nāmikapadamālā yojetabbā.",
  "anya-e0803n:1726_0": "Idāni addhasaddassa nāmikapadamālā vuccate – addhasaddassa hi yaṃ kāle magge ca vattamānassa",
  "anya-e0803n:1726_1": "“atīto addhā. Dīgho addhā suduggamo”tiādīsu “addhā”ti paṭhamantaṃ rūpaṃ dissati,",
  "anya-e0803n:1726_2": "taṃ “addhā idaṃ mantapadaṃ sududdasa”ntiādīsu ekaṃsatthe vattamānena “addhā”ti nipātapadena",
  "anya-e0803n:1726_3": "samānaṃ. Nipātānaṃ pana padamālā na rūhati, nāmikānaṃyeva rūhati.",
  "anya-e0803n:1727_0": "Addhā, addhā, addhāno. Addhānaṃ, addhāne. Addhunā, addhānehi, addhānebhi. Addhuno,",
  "anya-e0803n:1727_1": "addhānaṃ. Addhunā, addhānehi, addhānebhi. Addhuno, addhānaṃ. Addhani, addhāne, addhānesu.",
  "anya-e0803n:1727_2": "Bho addha, bhavanto addhā, addhāno.",
  "anya-e0803n:1728_0": "Ettha kiñci payogaṃ dassessāma – tayo addhā. Addhānaṃ vītivatto. Iminā dīghena addhunā.",
  "anya-e0803n:1728_1": "Dīghassa addhuno accayena. Pathaddhuno pannaraseva cando. Ahū atītamaddhāne, samaṇo",
  "anya-e0803n:1728_2": "khantidīpano. Addhāne gacchante paññāyissati. Iccādayo ñeyyā. Ayampi panettha nīti",
  "anya-e0803n:1728_3": "veditabbā “addhānanti dutiyekavacanantavasena catutthīchaṭṭhībahuvacanavasena ca",
  "anya-e0803n:1728_4": "vuttaṃ rūpaṃ. “Addhānamaggapaṭippanno hotī”tiādīsu dīghamaggavācakena “addhāna”nti",
  "anya-e0803n:1728_5": "napuṃsakena sadisaṃ sutisāmaññavasenāti.",
  "anya-e0803n:1729": "Idāni muddhasaddassa nāmikapadamālā vuccate –",
  "anya-e0803n:1730_0": "Muddhā, muddhā, muddhāno. Muddhaṃ, muddhe, muddhāne. Muddhānā, muddhehi, muddhebhi.",
  "anya-e0803n:1730_1": "Muddhassa, muddhānaṃ. Muddhānā, muddhehi, muddhebhi. Muddhassa, muddhānaṃ. Muddhani,",
  "anya-e0803n:1730_2": "muddhanesu. Bho muddha, bhavanto muddhā, muddhāno.",
  "anya-e0803n:1731_0": "Evaṃ abhibhavitāpadena visadisapadāni bhavanti. Iti nānānayehi abhibhavitāpadena",
  "anya-e0803n:1731_1": "sadisāni vattādīni visadisāni guṇavādīni rājasāiccādīni ca ākārantapadāni dassitāni",
  "anya-e0803n:1731_2": "saddhiṃ nāmikapadamālāhi.",
  "anya-e0803n:1732": "Ettha yogaṃ sace poso, kare paṇḍitajātiko;",
  "anya-e0803n:1733": "Tassa vohārabhedesu, vijambhe ñāṇamuttamaṃ.",
  "anya-e0803n:1734": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:1735": "Kosallatthāya kate saddanītippakaraṇe",
  "anya-e0803n:1736": "Savinicchayo ākārantapulliṅgānaṃ pakatirūpassa",
  "anya-e0803n:1737": "Nāmikapadamālāvibhāgo nāma",
  "anya-e0803n:1738": "Chaṭṭho paricchedo.",
  "anya-e0803n:1739": "Ukāranta avaṇṇantatāpakatikaṃ",
  "anya-e0803n:1740": "Ākārantapulliṅgaṃ niṭṭhitaṃ.",
  "anya-e0803n:1741": "7. Niggahītantapulliṅganāmikapadamālā",
  "anya-e0803n:1742": "Atha pubbācariyamataṃ purecaraṃ katvā niggahītantapulliṅgānaṃ bhavanta karontaiccādikassa pakatirūpassa nāmikapadamālaṃ vakkhāma –",
  "anya-e0803n:1743": "Gacchaṃ mahaṃ caraṃ tiṭṭhaṃ, dadaṃ bhuñjaṃ suṇaṃ pacaṃ;",
  "anya-e0803n:1744": "Jayaṃ jaraṃ cavaṃ mīyaṃ, saraṃ kubbaṃ japaṃ vajaṃ.",
  "anya-e0803n:1745_0": "Gacchaṃ, gacchanto, gacchantā. Gacchantaṃ, gacchante. Gacchatā, gacchantehi, gacchanteti.",
  "anya-e0803n:1745_1": "Gacchato, gacchantassa, gacchantānaṃ, gacchataṃ. Gacchatā, gacchantehi, gacchantebhi.",
  "anya-e0803n:1745_2": "Gacchato, gacchantassa, gacchantānaṃ, gacchataṃ. Gacchati, gacchantesu. Bho gacchaṃ,",
  "anya-e0803n:1745_3": "bho gacchā, bhavanto gacchanto.",
  "anya-e0803n:1746_0": "Gacchādīni aññāni ca taṃsadisānaṃ evaṃ ñeyyānīti yamakamahātheramataṃ. Kiñcāpettha",
  "anya-e0803n:1746_1": "tatiyekavacanaṭṭhānādīsu “gacchantena, gacchantā, gacchantasmā, gacchantamhā, gacchantasmiṃ,",
  "anya-e0803n:1746_2": "gacchantamhī”ti imāni padāni nāgatāni, tathāpi tattha tattha payogadassanato gahetabbāni.",
  "anya-e0803n:1747_0": "Tatra yamakamahātherena ālapanavacanaṭṭhāneyeva “gacchanto, mahanto, caranto”tiādīnaṃ",
  "anya-e0803n:1747_1": "bahuvacanattaṃ kathitaṃ, paccattavacanaṭṭhāne ekavacanattaṃ. Kehici pana paccattavacanaṭṭhāne",
  "anya-e0803n:1747_2": "ekavacanabahuvacanattaṃ, ālapanavacanaṭṭhāne bahuvacanattaṃyeva kathitaṃ. “Gacchaṃ,",
  "anya-e0803n:1747_3": "mahaṃ, cara”ntiādīnaṃ pana ālapanaṭṭhāne ekavacanattaṃ. Mayaṃ pana buddhavacane anekāsu",
  "anya-e0803n:1747_4": "cāṭṭhakathāsu “gacchanto, mahanto”tiādīnaṃ bahuvacanappayogānaṃ “gacchaṃ, mahaṃ”iccādīnañca",
  "anya-e0803n:1747_5": "sānusārālapanekavacanappayogānaṃ adassanato “gacchanto bhāradvājo. Sa gacchaṃ na",
  "anya-e0803n:1747_6": "nivattati. Mahanto lokasannivāso”tiādīnaṃ pana paccattekavacanappayogānaññeva dassanato",
  "anya-e0803n:1747_7": "tādisāni rūpāni anijjhānakkhamāni viya maññāma. Niruttipiṭake paccattālapanaṭṭhāne",
  "anya-e0803n:1747_8": "“mahanto, bhavanto, caranto”tiādīnaṃ bahuvacanattameva kathitaṃ, na ekavacanattaṃ.",
  "anya-e0803n:1747_9": "Tathā hi tattha “mahaṃ bhavaṃ caraṃ tiṭṭha”nti gāthaṃ vatvā “mahaṃ tiṭṭhati, mahanto",
  "anya-e0803n:1747_10": "tiṭṭhantī”ti ca, “bho mahā, bhavanto mahanto”ti ca, “bhavaṃ tiṭṭhati, bhavanto tiṭṭhantī”ti ca ādi vuttaṃ.",
  "anya-e0803n:1748_0": "Ettha pana “bhavaṃ, bhavanto”ti padāni yattha “honto hontā”ti kriyatthaṃ na vadanti,",
  "anya-e0803n:1748_1": "tattha “bhavaṃ kaccāno. Mā bhavanto evaṃ avacutthā”tiādīsu viya aññasmiṃ atthe patanato",
  "anya-e0803n:1748_2": "ekavacanabahuvacanāni bhavanti, tasmā “santo sappurisā loke”ti ettha “santo”ti padassa",
  "anya-e0803n:1748_3": "viya “arahanto sammāsambuddhā”ti ettha “arahanto”ti padassa viya ca “bhavanto”ti",
  "anya-e0803n:1748_4": "padassa bahuvacanattaṃ nijjhānakkhamaṃ. “Mahanto, caranto, tiṭṭhanto”tiādīnaṃ pana",
  "anya-e0803n:1748_5": "bahuvacanattaṃ na nijjhānakkhamaṃ viya amhe paṭibhāti. Na hi katthacipi “santo, arahanto,",
  "anya-e0803n:1748_6": "bhavanto”ti padavajjitānaṃ “gacchanto, mahanto, caranto”tiādīnaṃ anekapadasatānaṃ",
  "anya-e0803n:1748_7": "bahuvacanantatāpayoge passāma. Tathā hi –",
  "anya-e0803n:1749": "Bavhatte katthaci ṭhāne, “jāna”miccādayo yathā;",
  "anya-e0803n:1750": "Dissanti nevaṃ bavhatte, “gacchanto” itiādayo.",
  "anya-e0803n:1751": "Bavhatte katthaci ṭhāne, “santo” iccādayopi ca;",
  "anya-e0803n:1752": "Dissanti nevaṃ bavhatte, “gacchanto” itiādayo.",
  "anya-e0803n:1753": "“Arahanto”ti bavhatte, ekanteneva dissati;",
  "anya-e0803n:1754": "Nevaṃ dissanti bavhatte, “gacchanto” itiādayo.",
  "anya-e0803n:1755": "Anekasatapāṭhesu, “viharanto”tiādīsu;",
  "anya-e0803n:1756": "Ekassapi bahukatte, pavatti na tu dissati.",
  "anya-e0803n:1757": "Bahuvacananayena, “gacchanto”ti padassa hi;",
  "anya-e0803n:1758": "Gahaṇe sati bahavo, dosā dissanti saccato.",
  "anya-e0803n:1759": "Yathekamhi ghare daḍḍhe, daḍḍhā sāmīpikā gharā;",
  "anya-e0803n:1760": "Tathā bavhattavācitte, “gacchanto”ti padassa tu.",
  "anya-e0803n:1761": "“Viharanto”tiādīnaṃ, bavhattavācitā siyā;",
  "anya-e0803n:1762": "Rūpanayo aniṭṭho ca, gahetabbo anekadhā.",
  "anya-e0803n:1763_0": "Evaṃ santepi yasmā “niruttipiṭakaṃ nāma pabhinnapaṭisambhidena mahākhīṇāsavena mahākaccāyanena",
  "anya-e0803n:1763_1": "kata”nti loke pasiddhaṃ, tasmā idaṃ ṭhānaṃ punappunaṃ upaparikkhitabbaṃ. Kiñcāpettha",
  "anya-e0803n:1763_2": "there gāravena evaṃ vuttaṃ, tathāpi pāḷinayaṃ garuṃ katvā diṭṭhenekavacananayena",
  "anya-e0803n:1763_3": "adiṭṭho bahuvacananayo chaḍḍetabbo. Evaṃ sati niggahītantesu nayo sobhano bhavati.",
  "anya-e0803n:1763_4": "Ayaṃ pana amhākaṃ ruci –",
  "anya-e0803n:1764": "“Bhavaṃ karaṃ arahaṃ saṃ, mahaṃ” iti padāni tu;",
  "anya-e0803n:1765": "Visadisāni sambhonti, aññamaññanti lakkhaye.",
  "anya-e0803n:1766": "“Gacchaṃ caraṃ dadaṃ tiṭṭhaṃ, cintayaṃ bhāvayaṃ vadaṃ;",
  "anya-e0803n:1767": "Jānaṃ passa”ntiādīni, sadisāni bhavanti hi.",
  "anya-e0803n:1768": "Tatra “jāna”ntiādīni, katthaci parivattare;",
  "anya-e0803n:1769": "Vibhattiliṅgavacana-vasenāti vibhāvaye.",
  "anya-e0803n:1770": "Tatra tāva bhavantasaddassa nāmikapadamālā vuccati – bhavaṃsaddo hi “vaḍḍhanto, honto”ti atthepi vadati. Tesaṃ vasena ayaṃ nāmikapadamālā.",
  "anya-e0803n:1771_0": "Bhavaṃ, bhavanto, bhavantā. Bhavantaṃ, bhavante. Bhavantena, bhavantehi, bhavantebhi.",
  "anya-e0803n:1771_1": "Bhavantassa, bhavantānaṃ. Bhavantā, bhavantasmā, bhavantamhā, bhavantehi, bhavantebhi.",
  "anya-e0803n:1771_2": "Bhavantassa, bhavantānaṃ. Bhavante, bhavantasmiṃ, bhavantamhi, bhavantesu. He bhavanta, he bhavantā.",
  "anya-e0803n:1772_0": "Tattha “bhavaṃ, bhavanto”tiādīnaṃ “vaḍḍhantohonto”tiādinā attho daṭṭhabbo. Tathā",
  "anya-e0803n:1772_1": "hi “suvijāno bhavaṃ hoti. Dhammakāmo bhavaṃ hoti. Rājā bhavanto nānāsampattīhi modati.",
  "anya-e0803n:1772_2": "Kuḷīradaho gaṅgāya ekābaddho, gaṅgāya pūraṇakāle gaṅgodakena pūrati, udake mandī",
  "anya-e0803n:1772_3": "bhavante dahato udakaṃ gaṅgāya otaratī”ti payogā bhavanti, tasmā ayaṃ nāmikapadamālā",
  "anya-e0803n:1772_4": "sārato paccetabbā. Ettha bhavaṃsaddamattaṃ vajjetvā gacchamānacaramānasaddādīsu viya",
  "anya-e0803n:1772_5": "bhavantasadde “bhavanto, bhavantā”ti purisanayopi labbhati, napuṃsakaliṅge vattabbe",
  "anya-e0803n:1772_6": "“bhavantaṃ, bhavantānī”ti cittanayopi labbhati. Evaṃ vaḍḍhanabhavanatthavācakassa",
  "anya-e0803n:1772_7": "bhavantasaddassa nāmikapadamālā veditabbā.",
  "anya-e0803n:1773_0": "Ayañca viseso “bhavanto”ti padaṃ vaḍḍhanabhavanatthato aññatthe vattamānaṃ bahuvacanameva",
  "anya-e0803n:1773_1": "hoti, yathā “bhavanto āgacchantī”ti. Vaḍḍhanabhavanatthesu vattamānaṃ ekavacanameva.",
  "anya-e0803n:1773_2": "Atrime payogā “anupubbena bhavanto viññutaṃ pāpuṇāti. Samaṇena nāma īdisesu kammesu",
  "anya-e0803n:1773_3": "abyāvaṭena bhavitabbaṃ, evaṃ bhavanto hi samaṇo susamaṇo assā”ti. “Bhavaṃ” iti padaṃ",
  "anya-e0803n:1773_4": "pana ubhayatthāpi ekavacanameva, tasmā idāni “bhavaṃ ānando. Bhavanto āgacchanti,",
  "anya-e0803n:1773_5": "appasaddā bhavanto hontu, mā bhonto saddamakatthā”ti evamādipayogadassanavasena vohāravisese",
  "anya-e0803n:1773_6": "pavattaṃ aññaṃ atthaṃ paṭicca aparāpi nāmikapadamālā vuccate –",
  "anya-e0803n:1774_0": "Bhavaṃ, bhavanto, bhonto. Bhavantaṃ, bhavante. Bhavatā, bhotā, bhavantena, bhavantehi,",
  "anya-e0803n:1774_1": "bhavantebhi. Bhavato, bhoto, bhavantassa, bhavantānaṃ, bhavataṃ. Bhavatā, bhotā,",
  "anya-e0803n:1774_2": "bhavantehi, bhavantebhi. Bhavato, bhoto, bhavantassa, bhavantānaṃ, bhavataṃ. Bhavati,",
  "anya-e0803n:1774_3": "bhavante, bhavantasmiṃ, bhavantamhi, bhavantesu. Bho, bhavanto, bhonto iti.",
  "anya-e0803n:1775_0": "Ettha pana “bho”iccādīni tīṇi padāni yasmā vohāravisesapavattāni ālapanapadāni honti,",
  "anya-e0803n:1775_1": "tasmā “āvuso, bhante”ti padāni viya bhosaddādiupapadavantāni na bhavanti, “bho purisa,",
  "anya-e0803n:1775_2": "bhavanto brāhmaṇā, bhonto samaṇā, bho rāja”iccādīsu hi purisasaddādayoyeva bhosaddādi",
  "anya-e0803n:1775_3": "upapadavanto bhavanti. Idha ca “bhavaṃ ānando”ti ettha bhavaṃsaddena samānatthāni",
  "anya-e0803n:1775_4": "“bho, bhavanto, bhonto”ti padāni vuttāni, na pana “dhammakāmo bhavaṃ hotī”ti ettha",
  "anya-e0803n:1775_5": "bhavaṃsaddena samānatthāni. Paṭhamasmiñhi naye vaḍḍhanatthavasena “bho bhavanta,",
  "anya-e0803n:1775_6": "bhavanto bhavantā, bhonto bhavantā”ti bhosaddādayo ālapanapadānaṃ upapadāni bhavanti,",
  "anya-e0803n:1775_7": "na dutiyasmiṃ naye. Āmeḍitavasena pana “bho bho, bhavanto bhavanto, bhonto bhonto”ti",
  "anya-e0803n:1775_8": "padāni bhavanti yathā “bhante bhante”ti.",
  "anya-e0803n:1776_0": "Atridaṃ bhūdhātuvasena saṅkhepato pāḷinidassanaṃ – kasmā bhavaṃ vijjanamaraññanissito.",
  "anya-e0803n:1776_1": "Kathaṃ panāhaṃ bho taṃ bhavantaṃ gotamaṃ jānissāmi. Evaṃ bhoti kho ambaṭṭho māṇavo",
  "anya-e0803n:1776_2": "brāhmaṇassa pokkharasātissa paṭissutvā. Mā bhavanto evaṃ avacuttha. Imaṃ bhonto nisāmetha.",
  "anya-e0803n:1776_3": "Evaṃ bho purisa jānāhi, pāpadhammā asaññatā iccevamādi. Ettha “bhavaṃ”iccādīni bhūdhātumayāni",
  "anya-e0803n:1776_4": "nāmapadānīti veditabbāni.",
  "anya-e0803n:1777_0": "Apica tesu “bho, bhavanto, bhonto”ti imāni nipātapadānipi hontīti vavatthapetabbaṃ.",
  "anya-e0803n:1777_1": "“Bho purisā”tiādīsu tesaṃ nipātānipātabhāve vivādo na karaṇīyo. Kaccāyanasmiñhi “bho",
  "anya-e0803n:1777_2": "ge tū”ti vuttaṃ. Aññattha pana “āmantanatthe nipāto”tiādi vuttaṃ. Tathā hi niruttimañjūsāyaṃ",
  "anya-e0803n:1777_3": "vuttaṃ “bhotidaṃ āmantanatthe nipāto. So na kevalaṃ ekavacanameva hoti, atha kho",
  "anya-e0803n:1777_4": "bahuvacanampi hotīti ‘bho purisā’ti bahuvacanappayogopi gahito. ‘Bhavanto’ti padaṃ",
  "anya-e0803n:1777_5": "pana bahuvacanameva hotīti ‘purisā’ti puna vutta”nti. Pāḷiyañhi aṭṭhakathāsu ca nipātabhūto",
  "anya-e0803n:1777_6": "bhosaddo ekavacanabahuvacanavasena dvidhā dissati, itare pana bahuvacanavaseneva",
  "anya-e0803n:1777_7": "dissanti. Tesaṃ tu nipātapadatte rūpanipphādanakiccaṃ natthi. Tesu bhosaddassa nipātapadattā",
  "anya-e0803n:1777_8": "āhaccabhāsite nijjīvālapane itthiliṅgavisayo “ummujja bho puthusile, pariplava bho",
  "anya-e0803n:1777_9": "puthusile”ti payogopi dissati. Atrimā bhosaddassa pavattiparidīpanī gāthāyo –",
  "anya-e0803n:1778": "“Ito bho sugatiṃ gaccha, manussānaṃ sahabyataṃ”;",
  "anya-e0803n:1779": "Evamādīsu bhosaddo, ekavacanako mato.",
  "anya-e0803n:1780": "“Passatha bho imaṃ kula-putta”miccevamādisu;",
  "anya-e0803n:1781": "Bahuvacanako eso, bhosaddoti vibhāvaye.",
  "anya-e0803n:1782": "Puggalālapane ceva, dhammassālapanepi ca;",
  "anya-e0803n:1783": "Nijjīvālapane cāti, bhosaddo tīsu dissati.",
  "anya-e0803n:1784": "Tatra dhammālapanamhi, ekavacova labbhati;",
  "anya-e0803n:1785": "Itaresu siyā deka-vaco bahuvacopi ca.",
  "anya-e0803n:1786": "Nicchitabbaṃ guṇīpadaṃ, dhammassālapane dhuvaṃ;",
  "anya-e0803n:1787": "“Acchariyaṃ vata bho”ti, idamettha nidassanaṃ.",
  "anya-e0803n:1788": "Icchitabbaṃ guṇīpadaṃ, puggalālapane pana;",
  "anya-e0803n:1789": "“Evaṃ bho purisa jānāhi”, idamettha nidassanaṃ.",
  "anya-e0803n:1790": "Guṇīpadaṃ asantampi, puggalālapanamhi tu;",
  "anya-e0803n:1791": "Ajjhāharitvā pāvade, atthaṃ “bho ehi”ādisu.",
  "anya-e0803n:1792": "Ghaṭādīnaṃ ālapanaṃ, nijjīvālapanaṃ bhave;",
  "anya-e0803n:1793": "Jīvaṃva lokiyā loke, ālapanti kadāci tu.",
  "anya-e0803n:1794": "Nijjīvālapanaṃ appaṃ, atthaviññāpane siyā;",
  "anya-e0803n:1795": "“Ummujja bho puthusile”, iti pāḷi nidassanaṃ.",
  "anya-e0803n:1796": "Ettha liṅgavipallāsaṃ, keci icchanti paṇḍitā;",
  "anya-e0803n:1797": "Tesaṃ matena bhotīti, liṅgaṃ vipariṇāmaye.",
  "anya-e0803n:1798": "Atha vā pana bhosaddo, nipāto sopadaṃ viya;",
  "anya-e0803n:1799": "Tasmā virodhatā nāssa, tiliṅge vacanadvaye.",
  "anya-e0803n:1800": "Evaṃ santepi bhosaddo, dviliṅgeyeva pāyato;",
  "anya-e0803n:1801": "Yasmā diṭṭho tato viññū, dviliṅgeyeva taṃ vade.",
  "anya-e0803n:1802": "Itthiliṅgamhi sampatte, “bho”ti iti payojaye;",
  "anya-e0803n:1803": "Evaṃvidhaṃ payogañhi, suppayogaṃ budhābravuṃ.",
  "anya-e0803n:1804": "Yajjevaṃ duppayogaṃva, siyā tumhehi dassitaṃ;",
  "anya-e0803n:1805": "“Ummujja bho puthusile”, iccāhaccapadanti ce.",
  "anya-e0803n:1806": "Duppayogaṃ na taṃ yasmā, vohārakusalena ve;",
  "anya-e0803n:1807": "Jinena bhāsite dhamme, duppayogā na vijjare.",
  "anya-e0803n:1808": "Itthiliṅgassa visaye, bhotisaddappayojanaṃ;",
  "anya-e0803n:1809": "Kavīnaṃ pemanīyanti, mayā evamudīritaṃ.",
  "anya-e0803n:1810": "Evaṃ bhavantasaddassa nāmikapadamālā pāḷinayānurūpaṃ dvidhā vibhattā vaḍḍhanabhavanatthatadaññatthavasena.",
  "anya-e0803n:1811": "Karontasaddassa pana –",
  "anya-e0803n:1812_0": "Karaṃ, karonto, karontā. Karontaṃ, karonte. Karotā, karontena, karontehi, karontebhi.",
  "anya-e0803n:1812_1": "Karoto, karontassa, karontānaṃ, karotaṃ. Karotā, karontā, karontasmā, karontamhā,",
  "anya-e0803n:1812_2": "karontehi, karontebhi. Karoto, karontassa, karontānaṃ, karotaṃ. Karonte, karontasmiṃ,",
  "anya-e0803n:1812_3": "karontamhi, karontesu. Bho karonta, bhavanto karontāti rūpāni bhavanti.",
  "anya-e0803n:1813_0": "“Karoto na kariyati pāpa”nti idamettha karotosaddassa atthitānidassanaṃ. Itthiliṅge",
  "anya-e0803n:1813_1": "vattabbe “karontī, karontiyo”tiādinā yojetabbāni, napuṃsakaliṅge vattabbe “karontaṃ,",
  "anya-e0803n:1813_2": "karontānī”tiādinā yojetabbāni.",
  "anya-e0803n:1814": "Arahantasaddassa –",
  "anya-e0803n:1815_0": "Arahaṃ, arahanto. Arahantaṃ, arahante. Arahatā, arahantena, arahantehi, arahantebhi.",
  "anya-e0803n:1815_1": "Arahato, arahantassa, arahantānaṃ, arahataṃ. Arahatā, arahantā, arahantasmā, arahantamhā,",
  "anya-e0803n:1815_2": "arahantehi, arahantebhi. Arahato, arahantassa, arahantānaṃ, arahataṃ. Arahante, arahantasmiṃ,",
  "anya-e0803n:1815_3": "arahantamhi, arahantesu. Bho arahanta, bhavanto arahanto iti rūpāni bhavanti.",
  "anya-e0803n:1816_0": "Ayaṃ guṇavācakassa arahantasaddassa nāmikapadamālā. “Arahā, arahanto, arahantā”iti",
  "anya-e0803n:1816_1": "ca. Etañhi rūpaṃ samantapāsādikāyaṃ manussaviggahaṭṭhāne dissati. Uttarimanussadhammapāḷiyaṃ",
  "anya-e0803n:1816_2": "pana “mayañcamhā anarahanto”ti padaṃ dissati. Arahantaṃ, arahante. Arahatā, sesaṃ",
  "anya-e0803n:1816_3": "vitthāretabbaṃ. Ayaṃ paṇṇattivācakassa arahantasaddassa nāmikapadamālā.",
  "anya-e0803n:1817_0": "Tathā hi “arahaṃ sammāsambuddho. Arahaṃ sugato loke. Arahanto sammāsambuddhā”tiādīsu",
  "anya-e0803n:1817_1": "arahaṃsaddādayo guṇavācakā. “Arahā ahosi. Ahañhi arahā loke. Eko arahā, ekasaṭṭhi",
  "anya-e0803n:1817_2": "arahanto loke ahesuṃ.",
  "anya-e0803n:1818": "Gāme vā yadi vāraññe, ninne vā yadi vā thale;",
  "anya-e0803n:1819": "Yattha arahanto viharanti, taṃ bhūmirāmaṇeyyakaṃ.",
  "anya-e0803n:1820_0": "Mayañcamhā anarahanto”tiādīsu arahāsaddādayo paṇṇattivācakāti daṭṭhabbā. Idha itthinapuṃsakaliṅgavasena",
  "anya-e0803n:1820_1": "visuṃ vattabbanayo appasiddho. Yadi evaṃ āsavakkhayaṃ pattā itthī kathaṃ vattabbā,",
  "anya-e0803n:1820_2": "āsavakkhayaṃ pattaṃ cittaṃ kathaṃ vattabbanti? Itthī tāva “yaṃ itthī arahaṃ assa",
  "anya-e0803n:1820_3": "sammāsambuddho”ti vacanato “araha”nti vattabbā guṇavasena, paṇṇattivasena pana “itthī",
  "anya-e0803n:1820_4": "arahā ahosī”ti vattabbā. Cittaṃ pana guṇavaseneva “arahaṃ citta”nti vattabbanti.",
  "anya-e0803n:1821": "Santasaddassa –",
  "anya-e0803n:1822_0": "Saṃ, santo, santo, santā. Saṃ, santaṃ, sante. Satā, santena, santehi, santebhi, sabbhi.",
  "anya-e0803n:1822_1": "Sato, santassa, santānaṃ, sataṃ, satānaṃ. Satā, santā, santasmā, santamhā, santehi,",
  "anya-e0803n:1822_2": "santebhi, sabbhi. Sato, santassa, santānaṃ, sataṃ, satānaṃ. Sati, sante, santasmiṃ,",
  "anya-e0803n:1822_3": "santamhi, santesu. Bho santa, bhavanto santoti rūpāni bhavanti.",
  "anya-e0803n:1823_0": "Ettha pana “addhā hi tāta satanesa dhammo”ti jayaddisajātakapāḷidassanato “satāna”nti",
  "anya-e0803n:1823_1": "vuttaṃ. Tattha hi satanesāti satānaṃ esāti chedo, rassattaniggahītasaralopavasena",
  "anya-e0803n:1823_2": "ca rūpaniṭṭhānaṃ veditabbaṃ. Tathā hi tadaṭṭhakathāyaṃ “addhā ekaṃsena esa tāta satānaṃ",
  "anya-e0803n:1823_3": "paṇḍitānaṃ dhammo sabhāvo”ti attho vutto. Ayaṃ ye loke “sappurisā”ti ca “ariyā”ti",
  "anya-e0803n:1823_4": "ca “paṇḍitā”ti ca vuccanti, tesaṃ vācakassa santasaddassa nāmikapadamālā. Tappaṭisedhassa",
  "anya-e0803n:1823_5": "pana asaṃ, asanto, katthaci asantā iccapi. Tathā hi “asantā kira maṃ jammā, tāta",
  "anya-e0803n:1823_6": "tātāti bhāsare”ti pāḷi dissati. “Asaṃ, asantaṃ, asante. Asatā”tiādinā yojetabbā.",
  "anya-e0803n:1823_7": "Imasmiṃ atthe “santo, asanto”timāni bahuvacanakāniyeva bhavanti, na katthacipi ekavacanakāni.",
  "anya-e0803n:1823_8": "Kasmā? Paṇṇattivācakattā. Aññatra pana “santo, danto”tiādīsu ekavacanāniyeva ṭhapetvā",
  "anya-e0803n:1823_9": "vijjamānatthavācakasantosaddaṃ, kasmā? Apaṇṇattivācakattāti daṭṭhabbaṃ.",
  "anya-e0803n:1824": "Idāni paṇṇattivācakānaṃ tesaṃ kānici payogāni kathayāma –",
  "anya-e0803n:1825_0": "Sameti asatā asaṃ. Yaṃ yañhi rāja bhajati, santaṃ vā yadi vā asaṃ. Na sā sabhā yattha",
  "anya-e0803n:1825_1": "na santi santo. Asanto nirayaṃ yanti, santo saggaparāyaṇā. Asante nopaseveyya, sante",
  "anya-e0803n:1825_2": "seveyya paṇḍito. Sabbhireva samāsetha. Sataṃ dhammo iccevamādīni bhavanti.",
  "anya-e0803n:1826_0": "Yo panamhehi padamālāyaṃ “sabbhī”ti ayaṃ saddo tatiyāpañcamībahuvacanavasena yojito,",
  "anya-e0803n:1826_1": "so ca kho santaiti akārantapakativasena, aññattha pana “sabbhī”ti ikārantapakativasena",
  "anya-e0803n:1826_2": "yojetabbo. Tathā hi sabbhīti sappuriso nibbānañca, sundarādhivacanaṃ vā etaṃ sabbhīti.",
  "anya-e0803n:1826_3": "Sabbo cāyamattho sāṭṭhakathāya “bahumpetaṃ asabbhi jātavedā”ti imāya pāḷiyā “santo",
  "anya-e0803n:1826_4": "have sabbhi pavedayantī”ti imāya ca dīpetabbo.",
  "anya-e0803n:1827": "Ālapane ca paccatte, tatiyāpañcamīsu ca;",
  "anya-e0803n:1828": "Samāsamhi ca yojeyya, sabbhisaddaṃ sumedhaso.",
  "anya-e0803n:1829_0": "Atrāyaṃ yojanā – bho sabbhi tiṭṭha, sabbhi tiṭṭhati, sabbhi saha gacchati, sabbhi",
  "anya-e0803n:1829_1": "apehi, asabbhirūpo puriso. Yasmā panāyaṃ sāsanānukūlā, tasmā imissā tadanukūlattaṃ",
  "anya-e0803n:1829_2": "dassetuṃ idha sāsanato payoge dassessāma atakkāvacare vicitte sugatapāḷinaye sotūnaṃ",
  "anya-e0803n:1829_3": "visāradamatipaṭilābhatthaṃ. Taṃ yathā? Bahumpetaṃ asabbhi jātaveda, yaṃ taṃ vāladhinā’bhipūjayāma.",
  "anya-e0803n:1829_4": "Sabbhi kubbetha santhavaṃ. Yaṃ sālavanasmiṃ senako, pāpakammamakari asabbhirūpaṃ.",
  "anya-e0803n:1829_5": "Ābādhoyaṃ asabbhirūpo. Asammodako thaddho asabbhirūpo”ti. Tattha ālapanavacane diṭṭheyeva",
  "anya-e0803n:1829_6": "paccattavacanaṃ pāḷiyaṃ sarūpato anāgatampi diṭṭhameva hoti. Tathā karaṇavacane diṭṭheyeva",
  "anya-e0803n:1829_7": "nissakkavacanampi diṭṭhameva hoti. Samāse saddarūpe diṭṭheyeva byāse saddarūpaṃ yathāsambhavaṃ",
  "anya-e0803n:1829_8": "diṭṭhameva hoti ṭhapetvā “hetusatthāradassana”ntiādīni. Tattha ca nibbānavācako ce,",
  "anya-e0803n:1829_9": "sabbhisaddo itthiliṅgo santivisuddhi nibbutisaddā viya, so ca yamakamahātheramate",
  "anya-e0803n:1829_10": "rattinayena yojetabbo. Sabbesamikārantitthiliṅgānaṃ sādhāraṇo hi so nayo. Sundaratthavācako",
  "anya-e0803n:1829_11": "ce, aggi ratti aṭṭhinayehi yojetabbo vāccaliṅgattā. “Sabbhidhammabhūtaṃ nibbāna”nti",
  "anya-e0803n:1829_12": "ettha hi sundaradhammabhūtaṃ nibbānanti attho. Evaṃ pāḷinayavasena ālapanādīsu pañcasu",
  "anya-e0803n:1829_13": "ṭhānesu sabbhisaddassa pavattiṃ ñatvā puna aṭṭhakathānayavasenapi tappavatti veditabbā.",
  "anya-e0803n:1829_14": "Kathaṃ? Yasmā sagāthāvaggassa aṭṭhakathāyaṃ “santo ‘sabbhīhi saddhiṃ sataṃ dhammo",
  "anya-e0803n:1829_15": "na jaraṃ upetī’ti pavedayantī”ti imasmiṃ padese “sabbhīhī”ti hivacanavasena saddaracanāviseso",
  "anya-e0803n:1829_16": "aṭṭhakathācariyehi dassito, tasmā sabbhisaddo sabbesupi vibhattivacanesu yojetabbo. Atridaṃ vadāma –",
  "anya-e0803n:1830": "Garū “sabbhīhi saddhi”nti, atthaṃ bhāsiṃsu pāḷiyā;",
  "anya-e0803n:1831": "Yato tato sabbhisaddaṃ, dhīro sabbattha yojaye.",
  "anya-e0803n:1832": "“Asabbhirūpo”itipi, samāsavisaye sutaṃ;",
  "anya-e0803n:1833": "Yasmā tasmā sabbhisaddaṃ, viññū sabbadhi yojaye.",
  "anya-e0803n:1834_0": "“Ovadeyyānusāseyya, asabbhā ca nivāraye”ti ettha pana “asabbhā”tipadaṃ vicitravuttīsu",
  "anya-e0803n:1834_1": "taddhitapaccayesu ṇyapaccayavasena nipphattimupāgatanti veditabbaṃ. Kathaṃ? Yebhuyyena",
  "anya-e0803n:1834_2": "asabbhīsu bhavaṃ asabbhaṃ. Kiṃ taṃ? Akusalaṃ, tato asabbhā akusaladhammā nivāraye",
  "anya-e0803n:1834_3": "ca, kusaladhamme patiṭṭhapeyyāti attho. “Amhe asabbhāhi vācāhi vikkosamānā tibbāhi",
  "anya-e0803n:1834_4": "sattīhi hanissantī”ti ettha tu asabbhīnaṃ etāti asabbhā, na vā sabbhīnaṃ etātipi",
  "anya-e0803n:1834_5": "asabbhāti nibbacanaṃ, ṇyapaccayavasena ca padasiddhi veditabbā. Yā ca panettha amhehi",
  "anya-e0803n:1834_6": "santasaddassa “saṃ, santo. Saṃ, santaṃ, sante”tiādinā padamālā dassitā, tattha “sameti",
  "anya-e0803n:1834_7": "asatā asa”nti pāḷiyaṃ “asa”nti pade diṭṭheyeva “sa”nti padaṃ pāḷiyaṃ anāgatampi diṭṭhameva",
  "anya-e0803n:1834_8": "hoti yugaḷabhāvena vijjamānatārahattā. Evaṃ diṭṭhena adiṭṭhassa gahaṇaṃ veditabbaṃ.",
  "anya-e0803n:1834_9": "Atha vā “asa”nti ettha na saṃ asanti samāsaviggahavasenādhigantabbattā “sa”miti padaṃ",
  "anya-e0803n:1834_10": "diṭṭhameva hoti. Evamaññatrāpi nayo. Tatra santi sappuriso. Asanti asappuriso. Itthiliṅgevattabbe",
  "anya-e0803n:1834_11": "“asatī, asā”ti rūpāni bhavanti. “Asatī, asatī, asatiyo, asā. Asatiṃ, asatī, asatiyo.",
  "anya-e0803n:1834_12": "Asāya, asatiyā, asatīhi, asatībhi. Asatiyā, asatīna”nti vakkhamāna itthinayena nāmikapadamālā yojetabbā.",
  "anya-e0803n:1835_0": "Ettha pana “asā lokitthiyo nāma, velā tāsaṃ na vijjati. Mā ca vasaṃ asatīnaṃ nigacche”tiādīni",
  "anya-e0803n:1835_1": "dassetabbāni. Asāti cettha asatīti ca samānatthā, asantajātikāti hi tesaṃ attho.",
  "anya-e0803n:1835_2": "Yasmā pana jātakaṭṭhakathāyaṃ “asāti asatiyo lāmikā, atha vā sātaṃ vuccati sukhaṃ,",
  "anya-e0803n:1835_3": "taṃ tāsu natthi, attani paṭibaddhacittānaṃ asātameva dentītipi asā, dukkhā, dukkhavatthubhūtāti",
  "anya-e0803n:1835_4": "attho”ti atthaṃ saṃvaṇṇesuṃ, tasmā sātaṃ natthi etissanti asāti atthe “asā”ti padassa",
  "anya-e0803n:1835_5": "yathā ritto assādo etthāti rittassantipadassa luttuttarakkharassa “rittassaṃ, rittassāni.",
  "anya-e0803n:1835_6": "Rittassa”nti cittanayena nāmikapadamālā yojetabbā, tathā “asā, asā, asāyo. Asaṃ,",
  "anya-e0803n:1835_7": "asā, asāyo. Asāyā”ti kaññānayena yojetabbā.",
  "anya-e0803n:1836": "Ettha ca yo amhehi “santo”iti saddo dassito. So katthaci ekavacanabahuvacanabhāvena saṃvijjamānasaddassatthampi vadati, tassa vasena ayaṃ nāmikapadamālā –",
  "anya-e0803n:1837_0": "Santo, santo, santā. Santaṃ, sante. Satā, santena, santehi, santebhi. Sato, santassa,",
  "anya-e0803n:1837_1": "sataṃ, santānaṃ. Satā, santā, santasmā, santamhā, santehi, santebhi. Sato, santassa,",
  "anya-e0803n:1837_2": "sataṃ, santānaṃ. Sati, sante, santasmiṃ, santamhi, santesu. Bho santa, bhavanto santo, bhavanto santā.",
  "anya-e0803n:1838_0": "Ettha pana “ayaṃ kho bhikkhave aṭṭhamo bhaddo assājānīyo santo saṃvijjamāno lokasmiṃ.",
  "anya-e0803n:1838_1": "Cattārome bhikkhave puggalā santo saṃvijjamānā lokasmiṃ. Asatā tucchā musā abhūtena",
  "anya-e0803n:1838_2": "abbhācikkhanti. Bhave kho sati jāti hoti”iccevamādīni payogāni bhavanti. “Saṅkhāresu",
  "anya-e0803n:1838_3": "kho sati viññāṇaṃ hotī”tiādīsu pana satisaddo vacanavipallāsavasena ṭhitoti gahetabbo.",
  "anya-e0803n:1839_0": "Tatra ekavacanabahuvacanavasena dvidhā ṭhitesu santosaddesu bahuvacanasantosaddaṃ",
  "anya-e0803n:1839_1": "ṭhapetvā sesā samānasaddassatthampi vadanti, tasmā “santoti samāno, santāti samānā”tiādinā",
  "anya-e0803n:1839_2": "attho kathetabbo. Samānoti imassa ca “honto”ti attho “pahu samāno vipulatthacintī,",
  "anya-e0803n:1839_3": "kiṃ kāraṇā me na karosi dukkha”ntiādīsu viya. Payogāni pana –",
  "anya-e0803n:1840": "“Yo mātaraṃ pitaraṃ vā, jiṇṇakaṃ gatayobbanaṃ;",
  "anya-e0803n:1841": "Pahu santo na bharati, taṃ parābhavato mukhaṃ.",
  "anya-e0803n:1842": "Idheva tiṭṭhamānassa, devabhūtassa me sato;",
  "anya-e0803n:1843": "Punarāyu ca me laddho, evaṃ jānāhi mārisā”ti",
  "anya-e0803n:1844": "Evamādīni bhavanti.",
  "anya-e0803n:1845_0": "Apica santosaddo yasmā “kilanto”ti ca “upasanto”ti ca “niruddho”ti ca atthaṃ vadati,",
  "anya-e0803n:1845_1": "tasmā tesaṃ vasena santasaddassa “santo, santā. Santaṃ, sante. Santenā”ti purisanayena",
  "anya-e0803n:1845_2": "nāmikapadamālā veditabbā. Ettha ca “santo tasito. Dīghaṃ santassa yojanaṃ. Santo",
  "anya-e0803n:1845_3": "danto niyato brahmacārī. Santo niruddho atthaṅgato abbhatthaṅgato”tiādīni payogāni.",
  "anya-e0803n:1845_4": "Napuṃsakaliṅge vattabbe “santaṃ, santānī”ti cittanayena nāmikapadamālā. Sā ca “saṃvijjamānaṃ",
  "anya-e0803n:1845_5": "samānaṃ kilantaṃ upasantaṃ niruddha”miti atthadīpakāpadavatīti veditabbā. Atha vā",
  "anya-e0803n:1845_6": "“upādāne kho sati bhavo hotī”tiādīsu napuṃsakappayogadassanato santasaddassa saṃvijjamānasaddatthavācakatte",
  "anya-e0803n:1845_7": "tatiyāpañcamīcatutthīchaṭṭhīsattamīṭhāne “satā, sato, sataṃ, satī”ti padāni adhikāni",
  "anya-e0803n:1845_8": "vattabbāni, sesāni cittanayena ñeyyāni. Itthiliṅge pana vattabbe “santā, santā, santāyo.",
  "anya-e0803n:1845_9": "Santaṃ, santā, santāyo. Santāyā”ti kaññānayena ca, santī, santī, santiyo. Santiṃ,",
  "anya-e0803n:1845_10": "santī, santiyo. Santiyā”ti itthinayena ca nāmikapadamālā yojetabbā. Etāsu paṭhamā",
  "anya-e0803n:1845_11": "“saṃvijjamānā kilantā upasantā niruddhā”ti atthadīpakāpadavatī, ettha payogā suviññeyyāva.",
  "anya-e0803n:1845_12": "Dutiyā pana “saṃvijjamānā samānā”ti atthadīpakāpadavatī. Tathā hi “santī āpatti āvikātabbā”ti",
  "anya-e0803n:1845_13": "ettha saṃvijjamānā “santī”ti vuccati.",
  "anya-e0803n:1846": "“Yāya mātu bhato poso,",
  "anya-e0803n:1847": "Imaṃ lokaṃ avekkhati;",
  "anya-e0803n:1848": "Tampi pāṇadadiṃ santiṃ,",
  "anya-e0803n:1849": "Hanti kuddho puthujjano”ti",
  "anya-e0803n:1850_0": "Ettha pana samānā “santī”ti vuccati. Aparāpi itthiliṅge vattabbe padamālā veditabbā.",
  "anya-e0803n:1850_1": "Santīsaddassa hi saṃvijjamānasaddatthavācakatte “jātiyā kho sati jarāmaraṇaṃ hotī”tiādinā",
  "anya-e0803n:1850_2": "itthiliṅgappayogadassanato sattamīṭhāne “sati, satiyā, satiyaṃ, santiyā, santiyaṃ,",
  "anya-e0803n:1850_3": "santīsū”ti rūpāni vattabbāni. Sesāni itthinayena ñeyyāni. Ayaṃ tatiyā, ettha ca “asantiyā",
  "anya-e0803n:1850_4": "āpattiyā tuṇhī bhavitabba”nti pāḷi “santiyā”iccādīnaṃ atthibhāve nidassanaṃ. Aparo",
  "anya-e0803n:1850_5": "nayo – satīsaddassa “samānā”ti imasmiṃ atthe “yā tvaṃ vasasi jiṇṇassa, evaṃ dahariyā",
  "anya-e0803n:1850_6": "satī”ti ca “ye taṃ jiṇṇassa pādaṃsu, evaṃ dahariyaṃ sati”nti ca pāḷidassanato “satī,",
  "anya-e0803n:1850_7": "satī, satiyo. Satiṃ, satī, satiyo. Satiyā”tiādīnipi rūpāni yojetabbāni, saṃyoge nakāralopavasena vā.",
  "anya-e0803n:1851_0": "Idāni “santo, santā”ti padadvayassa payoganicchayaṃ kathayāma payogesu sotūnaṃ asammūḷhabhāvāya.",
  "anya-e0803n:1851_1": "Tathā hi “sappurisā”ti vā “paṇḍitā”ti vā bahuvacanavasena atthaṃ vattukāmena “santo",
  "anya-e0803n:1851_2": "danto”ti evaṃ vuttaekavacanasadisaṃ “santo”ti bahuvacanaṃ vattabbaṃ. “Saṃvijjamāno”ti",
  "anya-e0803n:1851_3": "ekavacanavasena atthaṃ vattukāmena “santo”ti ekavacanaṃ vattabbaṃ. “Saṃvijjamānā”ti",
  "anya-e0803n:1851_4": "bahuvacanavasena atthaṃ vattukāmena “santo sappurisā”ti, “santo saṃvijjamānā”ti ca",
  "anya-e0803n:1851_5": "evaṃ vuttabahuvacanasadisaṃ “santo”ti vā “santā”ti vā bahuvacanaṃ vattabbaṃ, “kilanto”ti",
  "anya-e0803n:1851_6": "vā “samāno”ti vā “upasanto”ti vā “niruddho”ti vā ekavacanavasena atthaṃ vattukāmena",
  "anya-e0803n:1851_7": "“santo sappurisā”ti evaṃ vuttabahuvacanasadisaṃ “santo”ti ekavacanaṃ vattabbaṃ. Teyevatthe",
  "anya-e0803n:1851_8": "bahuvacanavasena vattukāmena pana “santā sūnehi pādehi, ko ne hatthe gahessatī”ti",
  "anya-e0803n:1851_9": "ettha viya “santā”ti bahuvacanaṃ vattabbaṃ. Ayaṃ nīti sādhukaṃ manasi kātabbā. Idañhi",
  "anya-e0803n:1851_10": "mandabuddhīnaṃ sammohaṭṭhānaṃ. Ayampi panettha saṅgaho veditabbo –",
  "anya-e0803n:1852": "“Tiliṅgatthe ca ekatthe, bavhatthepi ca dissati;",
  "anya-e0803n:1853": "Sattamyanto satisaddo, vipallāse bahumhi so”ti.",
  "anya-e0803n:1854": "Idāni mahantasaddassa nāmikapadamālā vuccate –",
  "anya-e0803n:1855_0": "Mahaṃ, mahā, mahanto, mahantā. Mahantaṃ, mahante. Mahatā, mahantena, mahantehi, mahantebhi.",
  "anya-e0803n:1855_1": "Mahato, mahantassa, mahantānaṃ, mahataṃ. Mahatā, mahantā, mahantasmā, mahantamhā,",
  "anya-e0803n:1855_2": "mahantehi, mahantebhi. Mahato, mahantassa, mahantānaṃ, mahataṃ. Mahati, mahante,",
  "anya-e0803n:1855_3": "mahantasmiṃ, mahantamhi, mahantesu. Bho maha, bho mahā, bhavanto mahantoti ayamamhākaṃ ruci.",
  "anya-e0803n:1856_0": "Ettha “mahanto, mahantā. Mahantaṃ, mahante. Mahantenā”ti purisanayopi labbhati, tasmā",
  "anya-e0803n:1856_1": "“bho mahanta, bhavanto mahantā”ti ālapanapadāni yojetabbāni. Napuṃsakaliṅge vattabbe",
  "anya-e0803n:1856_2": "“mahantaṃ, mahantānī”ti cittanayopi labbhati. Itthiliṅge vattabbe “mahatī, mahatī,",
  "anya-e0803n:1856_3": "mahatiyo. Mahatiṃ, mahatī, mahatiyo. Mahatiyā, mahatīhi mahatībhī”ti itthinayopi",
  "anya-e0803n:1856_4": "labbhati. “Mahatiyā ca yakkhasenāyā”tiādīnettha nidassanapadāni. Aparopi “mahantā,",
  "anya-e0803n:1856_5": "mahantā, mahantāyo. Mahanta”nti kaññānayopi labbhati, “mahantā nidhikumbhiyo”tiādīnettha",
  "anya-e0803n:1856_6": "nidassanapadāni. Kaccāyane pana “mahantī”iti padaṃ diṭṭhaṃ. Taṃ “guṇavantī, kulavantī”iccādīni",
  "anya-e0803n:1856_7": "viya pāḷiyaṃ appasiddhattā vīmaṃsitabbaṃ.",
  "anya-e0803n:1857_0": "Nanu bho yasmā sāsanepi “gacchantī, carantī”tiādīni ca “iddhimantī”ti ca padaṃ dissati,",
  "anya-e0803n:1857_1": "tasmā “mahantī, guṇavantī”tiādīnipi bhavitabbanti? Na bhavitabbaṃ tathārūpassa nayassa",
  "anya-e0803n:1857_2": "vasena aggahetabbattā, “mahatī, guṇavatī”iccādinayasseva dassanato ca. Tathā hi pāḷiyaṃ",
  "anya-e0803n:1857_3": "aṭṭhakathāsu ca “seyyathāpi nāma mahatī naṅgalasīsā, itthī siyā rūpavatī, sā ca sīlavatī",
  "anya-e0803n:1857_4": "siyā. Satimatī cakkhumatī. Iddhimatī pattimatī”ti ca “mahatiṃ senaṃ disvā mahosadhasenā",
  "anya-e0803n:1857_5": "mandā, ayaṃ ativiya mahatī senā dissatī”ti ca ādīni payogāni dissanti, na “mahantī, rūpavantī”iccādīni.",
  "anya-e0803n:1858_0": "Keci pana “mahāiti saddo byāse na labbhati, samāseyeva labbhati ‘mahāpuriso’ti ettha",
  "anya-e0803n:1858_1": "viyā”ti vadanti, taṃ na gahetabbaṃ. “Mahā te upāsaka pariccāgo. Mahā vatāyaṃ bhante",
  "anya-e0803n:1858_2": "bhūmicālo. Ghoso ca vipulo mahā. Bārāṇasirajjaṃ nāma mahā. Senā sādissate mahā”ti",
  "anya-e0803n:1858_3": "payogadassanato. Evaṃ byāsepi labbhatīti veditabbaṃ, tasmā “mahaṃ, mahā, mahanto,",
  "anya-e0803n:1858_4": "mahantā. Bho mahanta, bhavanto mahantā”ti pulliṅge, “mahantaṃ, mahā, mahantāni. Bho",
  "anya-e0803n:1858_5": "mahanta, bhavanto mahantānī”ti napuṃsakaliṅge, “mahantā, mahā, mahantā, mahantāyo.",
  "anya-e0803n:1858_6": "Bhoti mahante, bhotiyo mahantā, mahantāyo”ti itthiliṅge sabbaṃ sampuṇṇaṃ yojetabbaṃ.",
  "anya-e0803n:1858_7": "Samāse pana “mahāsatto mahāupāsako mahāupāsikā mahabbalo mahāvanaṃ mahaggataṃ mahapphalaṃ",
  "anya-e0803n:1858_8": "mahabbhaya”ntiādīni rūpāni bhavanti, taddhite “mahattano mahattaṃ mahantattaṃ mahantatā”ti",
  "anya-e0803n:1858_9": "rūpāni bhavanti. Gacchantasaddassa pana “gacchanto gacchantā”ti rūpāni vatvā sesāni",
  "anya-e0803n:1858_10": "mahantasadde vuttanayena vitthāretvā nāmikapadamālā veditabbā. Tathā “gacchanto,",
  "anya-e0803n:1858_11": "gacchantā”ti purisanayo ca “gacchantaṃ, gacchantānī”ti cittanayo ca “gacchantī, gacchantī,",
  "anya-e0803n:1858_12": "gacchantiyo”ti itthinayo ca gahetabbo. Evaṃ liṅgattayavasena “caraṃ caranto carantaṃ",
  "anya-e0803n:1858_13": "carantī, dadaṃ dadanto dadantaṃ dadantī”tiādīnaṃ anekapadasahassānaṃ nāmikapadamālā vitthāretabbā.",
  "anya-e0803n:1859_0": "Ye panācariyā “gacchanto”tiādīnaṃ paccattālapanabahuvacanattañca “gacchaṃ”iccādīnaṃ",
  "anya-e0803n:1859_1": "ālapanekavacanattañca icchanti, te samamhehi payogo sāsane na diṭṭho nayavasenāgahetabbattā.",
  "anya-e0803n:1859_2": "Tasmā tāni ettha na vadāma. Ayaṃ pana viseso diṭṭho. Seyyathidaṃ?",
  "anya-e0803n:1860": "“Gacchaṃ vidhama”miccādi-padāni munisāsane;",
  "anya-e0803n:1861": "Katthacākhyātikā honti, katthaci pana nāmikā.",
  "anya-e0803n:1862": "“Tassāhaṃ santike gacchaṃ,",
  "anya-e0803n:1863": "So me satthā bhavissati;",
  "anya-e0803n:1864": "Vidhamaṃ deva te raṭṭhaṃ,",
  "anya-e0803n:1865": "Putto vessantaro tava.",
  "anya-e0803n:1866": "Adhammaṃ sārathi kayirā, mañce tvaṃ nikkhanaṃ vane”;",
  "anya-e0803n:1867": "Iccevamādayo ñeyyā, payogā ettha dhīmatā.",
  "anya-e0803n:1868": "“Gacchissāmi vidhamī”ti-ādinā jinasāsane;",
  "anya-e0803n:1869": "Nānākālapurisānaṃ, vasenatthaṃ vade vidū.",
  "anya-e0803n:1870": "Nāmatte pana “gacchanto, vidhamanto”tiādinā;",
  "anya-e0803n:1871": "“Gaccha”miccevamādīna-matthamatthavidū vade.",
  "anya-e0803n:1872_0": "Idāni samagatikattepi “jānaṃ, passa”ntiādīnaṃ liṅgavibhattivacanantaravasena yo viseso",
  "anya-e0803n:1872_1": "dissati, taṃ vadāma. Tathā hi “sā jānaṃyeva āha na jānāmīti, passaṃyeva āha na passāmī”ti",
  "anya-e0803n:1872_2": "evamādīsu jānaṃ passaṃ saddānaṃ “jānantī passantī”ti liṅgantaravasena parivattanaṃ",
  "anya-e0803n:1872_3": "bhavatīti daṭṭhabbaṃ. Iminā “gacchaṃ”iti saddassapi yathāpayogaṃ “gacchantī”ti itthiyā",
  "anya-e0803n:1872_4": "kathanattho labbhati tehi samānagatikattā, na “gacchanto”ti saddassa “gacchantī”ti",
  "anya-e0803n:1872_5": "itthiyā kathanattho labbhati tehi asamānagatikattāti kāraṇaṃ dassitaṃ hoti. “Api",
  "anya-e0803n:1872_6": "nu tumhe āyasmanto ekantasukhaṃ lokaṃ jānaṃ passaṃ viharathā”ti ettha “jānantā passantā”ti",
  "anya-e0803n:1872_7": "vacanantaravasena parivattanaṃ bhavatīti daṭṭhabbaṃ. Iminā pana “gacchaṃ”iti saddassapi",
  "anya-e0803n:1872_8": "yathāpayogaṃ “gacchantā”ti bahuvacanattho labbhati tehi samānagatikattā, na “gacchante”ti",
  "anya-e0803n:1872_9": "saddassa “gacchantā”ti bahuvacanattho labbhati tehi asamānagatikattāti kāraṇaṃ dassitaṃ",
  "anya-e0803n:1872_10": "hoti. Esa nayo uttaratrāpi. “Bharanti mātāpitaro, pubbe katamanussara”nti ettha anussaraṃsaddassa",
  "anya-e0803n:1872_11": "“anussarantā”ti vacanantaravasena parivattanaṃ bhavati. “Saddhammo garukātabbo, saraṃ",
  "anya-e0803n:1872_12": "buddhāna sāsana”nti ettha saraṃsaddassa sarantenāti vibhattantaravasena parivattanaṃ",
  "anya-e0803n:1872_13": "bhavati. “Phusaṃ bhūtāni saṇṭhānaṃ, manasā gaṇhato yathā”ti ettha phusaṃsaddassapi",
  "anya-e0803n:1872_14": "“phusantassā”ti vibhattantaravasena parivattanaṃ bhavati. Tathā “yācaṃ adadamappiyo”ti",
  "anya-e0803n:1872_15": "etthāpi yācaṃsaddassa “yācantassā”ti vibhattantaravasena parivattanaṃ bhavati. Yācanti",
  "anya-e0803n:1872_16": "vā yācitabbaṃ dhanaṃ, iminā nayena nānappakārato parivattanaṃ veditabbaṃ. Iti “bhavaṃkara”ntiādīnaṃ",
  "anya-e0803n:1872_17": "visadisapadamālā ca “gacchaṃ, cara”ntiādīnaṃ sadisapadamālā ca “jānaṃ, passa”ntiādīnaṃ",
  "anya-e0803n:1872_18": "liṅgavibhattivacanantaravasena katthaci parivattananti ayaṃ tividhopi ākāro ākhyātikapadatthavibhāvanāya",
  "anya-e0803n:1872_19": "saddhiṃ kathito pāvacanavare sotūnaṃ saddesvatthesu ca visāradabuddhipaṭilābhatthaṃ.",
  "anya-e0803n:1872_20": "Sabbametañhi sandhāya imā gāthā vuttā –",
  "anya-e0803n:1873": "“Bhavaṃ karaṃ arahaṃ saṃ, mahaṃ”iti padāni tu;",
  "anya-e0803n:1874": "Visadisāni sambhonti, aññamaññanti lakkhaye.",
  "anya-e0803n:1875": "“Gacchaṃ caraṃ dadaṃ tiṭṭhaṃ, cintayaṃ bhāvayaṃ vadaṃ;",
  "anya-e0803n:1876": "Jānaṃ passa”ntiādīni, samānāni bhavanti hi.",
  "anya-e0803n:1877": "Tatra “jāna”ntiādīnaṃ, katthaci parivattanaṃ;",
  "anya-e0803n:1878": "Liṅgavibhattivacana-ntarato pana dissatīti.",
  "anya-e0803n:1879_0": "Apica ayaṃ sabbesampi niggahītantapulliṅgānaṃ pakati, yadidaṃ dvīsu liṅgesu chasu",
  "anya-e0803n:1879_1": "vibhattīsu terasasu vacanesu aññataraliṅgavibhattivacanavasena parivattanaṃ. Ayampi",
  "anya-e0803n:1879_2": "panettha nīti veditabbā.",
  "anya-e0803n:1880": "“Gacchaṃ cara”ntiādīni, vippakatavaco siyuṃ;",
  "anya-e0803n:1881": "“Gacchamāno caramāno”, iccādīni padāni ca.",
  "anya-e0803n:1882": "“Mahaṃ bhava”nti etāni, vippakatavacopi ca;",
  "anya-e0803n:1883": "Avippakatavaco ca, siyuṃ atthānurūpato.",
  "anya-e0803n:1884": "“Arahaṃ sa”nti etāni, vinimuttāni sabbathā;",
  "anya-e0803n:1885": "Ākāraṃ tividhampetaṃ, kare citte sumedhasoti.",
  "anya-e0803n:1886": "Savinicchayoyaṃ niggahītantapulliṅgānaṃ pakatirūpassa nāmikapadamālāvibhāgo.",
  "anya-e0803n:1887": "Ākārantatāpakatikaṃ niggahītantapulliṅgaṃ niṭṭhitaṃ.",
  "anya-e0803n:1888": "Idāni dhanabhūtiiccetassa pakatirūpassa aññesañca taṃsadisānaṃ nāmikapadamālāvibhāgaṃ vakkhāmi pubbācariyamataṃ purecaraṃ katvā.",
  "anya-e0803n:1889_0": "Aggi, aggī, aggayo. Aggiṃ, aggī, aggayo. Agginā, aggīhi, aggībhi. Aggissa, aggino,",
  "anya-e0803n:1889_1": "aggīnaṃ. Agginā, aggīhi, aggībhi. Aggissa, aggino, aggīnaṃ. Aggismiṃ, aggimhi, aggīsu.",
  "anya-e0803n:1889_2": "Bho aggi, bho aggī, bhavanto aggayo. Yamakamahātheramataṃ.",
  "anya-e0803n:1890": "Ettha kiñcāpi nissakkavacanaṭṭhāne “aggismā, aggimhā”ti imāni nāgatāni, tathāpi tattha tattha taṃsadisappayogadassanato gahetabbāni. “Agginā, aggismā, aggimhā”ti kamo ca veditabbo.",
  "anya-e0803n:1891_0": "Dhanabhūti, dhanabhūtī, dhanabhūtayo. Dhanabhūtiṃ, dhanabhūtī, dhanabhūtayo. Dhanabhūtinā,",
  "anya-e0803n:1891_1": "dhanabhūtīhi, dhanabhūtībhi. Dhanabhūtissa, dhanabhūtino, dhanabhūtīnaṃ. Dhanabhūtinā,",
  "anya-e0803n:1891_2": "dhanabhūtismā, dhanabhūtimhā, dhanabhūtīhi, dhanabhūtībhi. Dhanabhūtissa, dhanabhūtino,",
  "anya-e0803n:1891_3": "dhanabhūtīnaṃ. Dhanabhūtismiṃ, dhanabhūtimhi, dhanabhūtīsu. Bho dhanabhūti, bho dhanabhūtī,",
  "anya-e0803n:1891_4": "bhavanto dhanabhūtayo.",
  "anya-e0803n:1892": "Siribhūti sotthibhūti, suvatthibhūti aggini;",
  "anya-e0803n:1893": "Gini joti dadhi pāṇi, isi sandhi muni maṇi.",
  "anya-e0803n:1894": "Byādhi gaṇṭhi ravi muṭṭhi, kavi giri kapi nidhi;",
  "anya-e0803n:1895": "Kucchi vatthi vidhi sāli, vīhi rāsi ahi masi.",
  "anya-e0803n:1896": "Sāti kesi kimi bondi, bodhi dīpi pati hari;",
  "anya-e0803n:1897": "Ari dhani timi kali, sārathyudadhi añjali,",
  "anya-e0803n:1898": "Adhipati narapati, asi ñāti nirūpadhi;",
  "anya-e0803n:1899": "Samādhi jaladhiccādī, dhanabhūtisamā matā.",
  "anya-e0803n:1900_0": "Atha vā etesu adhipatisaddassa “adhipatiyā sattā”ti pāḷidassanato “adhipatiyā”ti",
  "anya-e0803n:1900_1": "sattamīrūpampi icchitabbaṃ. Apica “asāre sāramatino”ti pāḷiyaṃ ikārantasamāsapadato",
  "anya-e0803n:1900_2": "yovacanassa noādesadassanato kvaci adhipatiiccādīnaṃ ikārantasamāsapadānaṃ “adhipatino”tiādināpi",
  "anya-e0803n:1900_3": "paccattopayogarūpāni icchitabbāni īkārantānaṃ daṇḍīsaddādīnaṃ “daṇḍino”tiādīni paccattopayogasampadānasāmivacanarūpāni",
  "anya-e0803n:1900_4": "viya. Gahapatijānipatisaddādīnaṃ pana samāsapadānampi evarūpāni paccattopayogarūpāni",
  "anya-e0803n:1900_5": "na icchitabbāni “gahapatayo jānipatayo”tiādinā nayena yathāpāvacanaṃ gahetabbarūpattā.",
  "anya-e0803n:1900_6": "Isi munisaddānaṃ panālapanaṭṭhāne “ise, muse”ti rūpantarampi gahetabbaṃ “putto uppajjataṃ",
  "anya-e0803n:1900_7": "ise. Paṭiggaṇha mahāmune”ti dassanato.",
  "anya-e0803n:1901_0": "Ye panettha amhehi aggini ginisaddā vuttā, tatreke evaṃ vadanti “agginisaddo paccattekavacanabhāveyeva",
  "anya-e0803n:1901_1": "labbhati, na paccattabahuvacanabhāve upayogabhāvādīsu vā”ti. Keci pana “pāḷiyaṃ agginisaddo",
  "anya-e0803n:1901_2": "nāma natthi, ginisaddoyeva atthī”ti vadanti. Keci “ginisaddo nāma natthi, agginisaddoyevatthī”ti",
  "anya-e0803n:1901_3": "vadanti. Sabbametaṃ na yujjati aggini ginisaddānamupalabbhanato, sabbāsupi vibhattīsu",
  "anya-e0803n:1901_4": "dvīsu vacanesu yojetabbatādassanato ca. Tathā hi suttanipāte kokālikasutte –",
  "anya-e0803n:1902": "“Na hi vaggu vadanti vadantā,",
  "anya-e0803n:1903": "Nābhijavanti na tāṇamupenti;",
  "anya-e0803n:1904": "Aṅgāre santhate senti,",
  "anya-e0803n:1905": "Agginiṃ sampajjalitaṃ pavisantī”ti",
  "anya-e0803n:1906_0": "Imasmiṃ padese “aggini”nti upayogavacanaṃ dissati. Tenāha aṭṭhakathācariyo “agginiṃ",
  "anya-e0803n:1906_1": "sampajjalitanti samantatojālaṃ sabbadisāsu ca sampajjalitamaggi”nti. Tatreva ca suttanipāte kokālikasutte –",
  "anya-e0803n:1907": "“Atha lohamayaṃ pana kumbhiṃ,",
  "anya-e0803n:1908": "Agginisañjalitaṃ pavisanti;",
  "anya-e0803n:1909": "Paccanti hi tāsu cirarattaṃ,",
  "anya-e0803n:1910": "Agginisamāsu samuplavāte”ti",
  "anya-e0803n:1911_0": "Imasmiṃ padese samāsavisayattā agginisañjalitanti agginīhi sañjalitanti attho labbhati,",
  "anya-e0803n:1911_1": "tathā agginisamāsūti agginīhi sadisāsūti atthopi. Evaṃ samāsavidhānamukhena “agginīhī”ti",
  "anya-e0803n:1911_2": "karaṇavacanampi dissati.",
  "anya-e0803n:1912_0": "Ginisaddopi ca pāḷiyaṃ dissati. Tathā hi “tameva kaṭṭhaṃ dahati, yasmā so jāyate",
  "anya-e0803n:1912_1": "ginī”ti cūḷabodhicariyāyaṃ ginisaddo diṭṭho. Keci panettha sandhivasena akāralopaṃ",
  "anya-e0803n:1912_2": "saññogādissa ca gakārassa lopaṃ vadanti, tampi na yujjati tassā pāḷiyā aṭṭhakathāyaṃ",
  "anya-e0803n:1912_3": "“yasmāti yato kaṭṭhā. Ginīti aggī”ti evaṃ ginisaddassa ulliṅgetvā vacanato. Tathā",
  "anya-e0803n:1912_4": "“channā kuṭi āhito ginī”ti imassa dhaniyasuttassa aṭṭhakathāyaṃ “āhitoti ābhato jālito",
  "anya-e0803n:1912_5": "vā. Ginīti aggī”ti vacanato, tatheva ca “mahāgini pajjalito, anāhāropasammatī”ti",
  "anya-e0803n:1912_6": "imissā theragāthāya saṃvaṇṇanāyaṃ “ginīti aggī”ti vacanato. Yadi hi ginisaddo visuṃ",
  "anya-e0803n:1912_7": "na siyā, aṭṭhakathācariyā “jāyate ginī”tiādīni “jāyate agginī”tiādinā padacchedavasena",
  "anya-e0803n:1912_8": "atthaṃ vadeyyuṃ. Yasmā evaṃ na vadiṃsu, “ginīti aggī”ti pana vadiṃsu, tena ñāyati",
  "anya-e0803n:1912_9": "“ginisaddopi visuṃ atthī”ti. Ye “ginisaddo natthī”ti vadanti, tesaṃ vacanaṃ na gahetabbameva",
  "anya-e0803n:1912_10": "sāsane ginisaddassupalabbhanato. Suttanipātaṭṭhakathāyañhi “channā kuṭi āhito ginī”ti",
  "anya-e0803n:1912_11": "pāṭhassa saṃvaṇṇanāyameva “tesu ṭhānesu aggini ‘ginī’ti vohariyatī”ti tassa abhidhānantaraṃ",
  "anya-e0803n:1912_12": "vuttaṃ, tasmā mayamettha gāthāracanaṃ karissāma –",
  "anya-e0803n:1913": "Videharaṭṭhamajjhamhi, yaṃ taṃ nāmena vissutaṃ;",
  "anya-e0803n:1914": "Raṭṭhaṃ pabbataraṭṭhanti, dassaneyyaṃ manoramaṃ.",
  "anya-e0803n:1915": "Dhammakoṇḍavhayaṃ tattha, nagaraṃ atthi sobhanaṃ;",
  "anya-e0803n:1916": "Tamhi ṭhāne manussānaṃ, bhāsā eva giniccayaṃ.",
  "anya-e0803n:1917": "“Gini ginī ginayo”ti-ādinā pavade vidū;",
  "anya-e0803n:1918": "Padamālaṃ yathā aggi-saddasseva sumedhaso.",
  "anya-e0803n:1919_0": "Iti alābu lābusaddā viya aggini ginisaddāpi bhagavato pācane dissantīti veditabbā.",
  "anya-e0803n:1919_1": "Yathā pana agginisaddassa sabbāsu vibhattīsu dvīsu vacanesu yojetabbatā siddhā, tathā",
  "anya-e0803n:1919_2": "ginisaddassapi siddhāva hoti. Tasmātra –",
  "anya-e0803n:1920_0": "Aggini, agginī, agginayo. Agginiṃ, agginī, agginayo. Aggininā, agginīhi, agginībhi.",
  "anya-e0803n:1920_1": "Agginissa, agginīnaṃ. Aggininā, agginismā, agginimhā, agginīhi, agginībhi. Agginissa,",
  "anya-e0803n:1920_2": "agginīnaṃ. Agginismiṃ, agginimhi, agginīsu. Bho aggini, bhavanto agginī, bhavanto agginayo.",
  "anya-e0803n:1921_0": "“Gini, ginī, ginayo. Giniṃ, ginī, ginayo, gininā”ti sabbaṃ yojetabbaṃ. Iti pāḷinayānusārena",
  "anya-e0803n:1921_1": "aggini ginisaddānaṃ nāmikapadamālā yojitā. Atha vā yathā sakkaṭabhāsāyaṃ satva paddhasvāminīti",
  "anya-e0803n:1921_2": "saññogavasena vuttānaṃ saddānaṃ māgadhabhāsaṃ patvā sattavapadumasuvāminīti nissaññogavasena",
  "anya-e0803n:1921_3": "uccāritā pāḷi dissati “tvañca uttamasattavo”tiādinā, tathā sakkaṭabhāsāyaṃ agnīti",
  "anya-e0803n:1921_4": "saññogavasena vuttassa māgadhabhāsaṃ patvā “agginī”ti saññoganakāravasena uccāritā",
  "anya-e0803n:1921_5": "pāḷi dissati “agginiṃ sampajjalitaṃ pavisantī”tiādikā. Yathā ca veyyākaraṇehi sakkaṭabhāsābhūto",
  "anya-e0803n:1921_6": "agnisaddo sabbāsu vibhattīsu tīsu vacanesu yojiyati, tathā māgadhabhāsābhūto agginisaddopi",
  "anya-e0803n:1921_7": "sabbāsu vibhattīsu dvīsu vacanesu yojetabbova hoti, tasmā so idhamhehi yojiyati,",
  "anya-e0803n:1921_8": "ginisaddopi agginisaddena samānatthattā, īsakañca sarūpattā tatheva yojiyatīti daṭṭhabbaṃ.",
  "anya-e0803n:1922_0": "Ettha siyā – yadi agginisaddo sabbesu vibhattivacanesu yojetabbo, atha kasmā kaccāyane",
  "anya-e0803n:1922_1": "“aggissinī”ti lakkhaṇena simhi pare aggisaddantassa iniādeso dassitoti? Saccaṃ, yathā",
  "anya-e0803n:1922_2": "navakkhattuṃ ṭhapetvā katekasesassa dasasaddassa yovacanamhi navādesaṃ katvā yovacanassa",
  "anya-e0803n:1922_3": "utiādesaṃ kasmā “navutī”ti rūpe nipphanne puna “navutī”ti pakatiṃ ṭhapetvā tato naṃvacanaṃ",
  "anya-e0803n:1922_4": "katvā “navutīna”nti rūpaṃ nipphāditaṃ. Itthiliṅge pana nādiekavacanāni katvā tesaṃ",
  "anya-e0803n:1922_5": "yāādesaṃ katvā “navutiyā”ti rūpaṃ nipphāditaṃ. Tathā hi “channavutīnaṃ pāsaṇḍānaṃ",
  "anya-e0803n:1922_6": "dhammānaṃ pavaraṃ yadidaṃ sugatavinayaṃ navutiyā haṃsasahassehi parivuto”tiādīni",
  "anya-e0803n:1922_7": "payogāni dissanti. Tathā simhi aggisaddantassa iniādesakaraṇavasena “agginī”ti rūpe",
  "anya-e0803n:1922_8": "nipphannepi puna “agginī”ti pakatiṃ ṭhapetvā tato yoaṃnādayo vibhattiyo katvā “aggini,",
  "anya-e0803n:1922_9": "agginī, agginayo. Agginiṃ, agginī, agginayo. Aggininā”tiādīni kathaṃ na nipphajjissantīti",
  "anya-e0803n:1922_10": "sanniṭṭhānaṃ kātabbaṃ.",
  "anya-e0803n:1923": "Savinicchayoyaṃ ikārantapulliṅgānaṃ pakatirūpassa nāmikapadamālāvibhāgo.",
  "anya-e0803n:1924": "Ikārantatāpakatikaṃ ikārantapulliṅgaṃ niṭṭhitaṃ.",
  "anya-e0803n:1925": "Idāni bhāvī iccetassa pakatirūpassa aññesañca taṃsadisānaṃ nāmikapadamālāvibhāgaṃ vakkhāma pubbācariyamataṃ purecaraṃ katvā.",
  "anya-e0803n:1926_0": "Daṇḍī, daṇḍī, daṇḍino. Daṇḍiṃ, daṇḍī, daṇḍino. Daṇḍinā, daṇḍīhi, daṇḍībhi. Daṇḍissa,",
  "anya-e0803n:1926_1": "daṇḍino, daṇḍīnaṃ. Daṇḍinā, daṇḍīhi, daṇḍībhi. Daṇḍissa, daṇḍino, daṇḍīnaṃ. Daṇḍismiṃ,",
  "anya-e0803n:1926_2": "daṇḍimhi, daṇḍīsu. Bho daṇḍi, bho daṇḍī, bhavanto daṇḍino. Yamakamahātheramataṃ.",
  "anya-e0803n:1927_0": "Ettha kiñcāpi “daṇḍina”nti upayogekavacanañca “daṇḍismā, daṇḍimhā”ti nissakkavacanañca",
  "anya-e0803n:1927_1": "“daṇḍinī”ti bhummekavacanañca nāgataṃ, tathāpi tattha tattha taṃsadisassa payogassa",
  "anya-e0803n:1927_2": "dassanato gahetabbameva.",
  "anya-e0803n:1928": "“Bhaṇa samma anuññāto, atthaṃ dhammañca kevalaṃ;",
  "anya-e0803n:1929": "Santi hi daharā pakkhī, paññavanto jutindharā”ti",
  "anya-e0803n:1930": "Pāḷiyaṃ “pakkhī”iti paccattabahuvacanassa dassanato pana “daṇḍī”iti paccattopayogabahuvacanāni vuttānīti daṭṭhabbaṃ.",
  "anya-e0803n:1931_0": "Bhāvī, bhāvī, bhāvino. Bhāviṃ, bhāvinaṃ, bhāvī, bhāvino. Bhāvinā, bhāvīhi, bhāvībhi.",
  "anya-e0803n:1931_1": "Bhāvissa, bhāvino, bhāvīnaṃ. Bhāvinā, bhāvismā, bhāvimhā, bhāvīhi, bhāvībhi. Bhāvissa,",
  "anya-e0803n:1931_2": "bhāvino, bhāvīnaṃ. (Bhāvini) bhāvismiṃ, bhāvimhi, bhāvīsu. Bho bhāvi, bho bhāvī, bhavanto bhāvino.",
  "anya-e0803n:1932": "Evaṃ vibhāvī sambhāvī, paribhāvī dhajī gaṇī;",
  "anya-e0803n:1933": "Sukhī rogī sasī kuṭṭhī, makuṭī kusalī balī.",
  "anya-e0803n:1934": "Jaṭī yogī karī yānī, tomarī musalī phalī;",
  "anya-e0803n:1935": "Dantī mantī sudhī medhī, bhāgī bhogī nakhī sikhī.",
  "anya-e0803n:1936": "Dhammī saṅghī ñāṇī atthī, hatthī cakkhī pakkhī dāṭhī;",
  "anya-e0803n:1937": "Raṭṭhī chattī mālī cammī, cārī cāgī kāmī sāmī.",
  "anya-e0803n:1938": "Mallakārī pāpakārī, sattughātī dīghajīvī;",
  "anya-e0803n:1939": "Dhammavādī sīhanādī, bhūmisāyī sīghayāyī.",
  "anya-e0803n:1940": "Vajjadassī ca pāṇī ca, yasassiccādayopi ca;",
  "anya-e0803n:1941": "Etesaṃ koci bhedo tu, ekadesena vuccate.",
  "anya-e0803n:1942": "Īkārantapulliṅgapadesu hi “vajjadassī, pāṇī”iccevamādīnaṃ upayogabhummavacanaṭṭhāne “vajjadassinaṃ, pāṇine”tiādīnipi rūpāni bhavanti. Ettha ca –",
  "anya-e0803n:1943": "“Nidhīnaṃva pavattāraṃ, yaṃ passe vajjadassinaṃ;",
  "anya-e0803n:1944": "Evaṃ jarā ca maccu ca, adhivattanti pāṇine.",
  "anya-e0803n:1945": "Samupagacchati sasini gaganatalaṃ.",
  "anya-e0803n:1946": "Upahacca manaṃ majjho, mātaṅgasmiṃ yasassine;",
  "anya-e0803n:1947": "Ucchinno saha raṭṭhena, majjhāraññaṃ tadā ahu.",
  "anya-e0803n:1948": "Susukhaṃ vata jīvāma, verinesu averino”ti",
  "anya-e0803n:1949_0": "Evamādayo payogā veditabbā, ayaṃ nayo daṇḍīpadādīsupi labbhateva samānagatikattā",
  "anya-e0803n:1949_1": "daṇḍīpadādīnaṃ vajjadassīpadādīhi. Tasmā upayogaṭṭhāne “daṇḍiṃ, daṇḍinaṃ, daṇḍino,",
  "anya-e0803n:1949_2": "daṇḍine”ti yojetabbaṃ. Bhummaṭṭhāne “daṇḍismiṃ, daṇḍimhi, daṇḍini, daṇḍine, daṇḍīsu,",
  "anya-e0803n:1949_3": "daṇḍinesū”ti yojetabbaṃ. Esa nayo gāmaṇī senānīiccādīni vajjetvā yathārahaṃ īkārantapulliṅgesu netabbo.",
  "anya-e0803n:1950": "Savinicchayoyaṃ īkārantapulliṅgānaṃ pakatirūpassa nāmikapadamālāvibhāgo.",
  "anya-e0803n:1951": "Īkārantatāpakatikaṃ īkārantapulliṅgaṃ niṭṭhitaṃ.",
  "anya-e0803n:1952_0": "Idāni bhūdhātumayānaṃ ukārantapulliṅgānaṃ appasiddhattā aññesaṃ ukārantapulliṅgānaṃ",
  "anya-e0803n:1952_1": "vasena pakatirūpassa nāmikapadamālaṃ pūressāma. Katamāni tāni? “Bhikkhu hetu setu",
  "anya-e0803n:1952_2": "ketu rāhu bhāṇu khāṇu saṅku ucchu veḷu maccu jantu sindhu bandhu ruru neru sattu",
  "anya-e0803n:1952_3": "babbu paṭu bindu garu”iccādīni.",
  "anya-e0803n:1953_0": "Bhikkhu, bhikkhū, bhikkhavo. Bhikkhuṃ, bhikkhū, bhikkhavo. Bhikkhunā, bhikkhūhi,",
  "anya-e0803n:1953_1": "bhikkhūbhi. Bhikkhussa, bhikkhuno, bhikkhūnaṃ. Bhikkhunā, bhikkhusmā, bhikkhumhā,",
  "anya-e0803n:1953_2": "bhikkhūhi, bhikkhūbhi. Bhikkhussa, bhikkhuno, bhikkhūnaṃ. Bhikkhusmiṃ, bhikkhumhi,",
  "anya-e0803n:1953_3": "bhikkhūsu. Bho bhikkhu, bhavanto bhikkhū, bhikkhave, bhikkhavo. Bhikkhuādīni aññāni",
  "anya-e0803n:1953_4": "ca taṃsadisāni evaṃ ñeyyāni.",
  "anya-e0803n:1954": "Ayampi panettha viseso ñeyyo – hetu, hetū, hetuyo, hetavo. Hetuṃ, hetū, hetuyo, hetavo. Bho hetu, bhavanto hetū, hetave, hetavo. Sesaṃ bhikkhusamaṃ.",
  "anya-e0803n:1955_0": "Atha vā “hetuyā”tiādīnaṃ dassanato “dhenuyā”ti itthiliṅgarūpena sadisaṃ “hetuyā”ti",
  "anya-e0803n:1955_1": "pulliṅgarūpampi sattamīṭhāne icchitabbaṃ. Kānici hi pulliṅgarūpāni kehici itthiliṅgarūpehi",
  "anya-e0803n:1955_2": "sadisāni bhavanti. Taṃ yathā? “Uṭṭhehi katte taramāno. Ehi bālekhamāpehi, kusarājaṃ",
  "anya-e0803n:1955_3": "mahabbalaṃ. Bhātarā mātarā adhipatiyā rattiyā hetuyo dhenuyo matyā petyā”ti evaṃ",
  "anya-e0803n:1955_4": "nayadassanena “hetuyā tīṇi. Adhipatiyā satta. Uṭṭhehi katte”tiādīsu liṅgavipallāsacintā na uppādetabbā.",
  "anya-e0803n:1956": "Jantu, jantū, jantuyo, jantuno, jantavo. Jantuṃ, jantū, jantuyo, jantuno, jantavo. Bho jantu, bhavanto jantū, jantave jantavo. Sesaṃ bhikkhusamaṃ.",
  "anya-e0803n:1957_0": "Garu, garū, garavo, garuno. Garuṃ, garū, garavo, garuno. Bho garu, bhavanto garū,",
  "anya-e0803n:1957_1": "garavo, garuno. Sesaṃ bhikkhusamaṃ. Ettha pana “bhattu ca garuno sabbe, paṭipūjeti",
  "anya-e0803n:1957_2": "paṇḍitā”tipāḷinidassanaṃ. Tatra “bhikkhave”ti āmantanapadaṃ cuṇṇiyapadesveva dissati,",
  "anya-e0803n:1957_3": "na gāthāsu. “Bhikkhavo”ti paccattapadaṃ gāthāsuyeva dissati, na cuṇṇiyapadesu, apica",
  "anya-e0803n:1957_4": "“bhikkhave”ti āmantanapadaṃ sāvakassa bhikkhūnaṃ āmantanapāḷiyaṃ sandhivisayeyeva",
  "anya-e0803n:1957_5": "dissati, na asandhivisaye, buddhassa pana bhikkhūnaṃ āmantanapāḷiyaṃ sandhivisayepi",
  "anya-e0803n:1957_6": "asandhivisayepi dissati. “Bhikkhavo”ti āmantanapadaṃ buddhassa bhikkhūnaṃ āmantanapāḷiyaṃ",
  "anya-e0803n:1957_7": "gāthāsu ca dissati, cuṇṇiyapadesu ca sandhivisayeyeva dissati. Sāvakassa pana bhikkhūnaṃ",
  "anya-e0803n:1957_8": "āmantanapāḷiyaṃ na dissatīti ayaṃ dvinnaṃ viseso daṭṭhabbo. Tathā hi “evañca pana",
  "anya-e0803n:1957_9": "bhikkhave imaṃ sikkhāpadaṃ uddiseyyāthā”tiādīsu “bhikkhave”ti padaṃ cuṇṇiyapadesveva",
  "anya-e0803n:1957_10": "diṭṭhaṃ. “Bhikkhavo tisatā ime, yācanti pañjalīkatā”tiādīsu “bhikkhavo”ti paccattapadaṃ",
  "anya-e0803n:1957_11": "gāthāsuyeva diṭṭhaṃ. “Āyasmā sāriputto bhikkhū āmantesi āvuso bhikkhave”ti evamādīsu",
  "anya-e0803n:1957_12": "sāvakassa bhikkhūnaṃ āmantanapāḷīsu sandhivisayeyeva “bhikkhave”ti padaṃ diṭṭhaṃ.",
  "anya-e0803n:1957_13": "“Bhikkhū āmantesi sotukāmattha bhikkhave”ti “idha bhikkhave bhikkhū”tiādīsu pana",
  "anya-e0803n:1957_14": "buddhassa bhikkhūnaṃ āmantanapāḷīsu sandhivisayāvisayesu “bhikkhave”ti padaṃ diṭṭhaṃ.",
  "anya-e0803n:1957_15": "“Araññe rukkhamūle vā, suññāgāreva bhikkhavo”ti “tatra kho bhagavā bhikkhū āmantesi",
  "anya-e0803n:1957_16": "bhikkhavo”ti evamādīsu buddhassa bhikkhūnaṃ āmantanapāḷīsu “bhikkhavo”ti āmantanapadaṃ",
  "anya-e0803n:1957_17": "gāthāsu ca diṭṭhaṃ, cuṇṇiyapadesu ca sandhivisayeyeva diṭṭhaṃ. Iccevaṃ –",
  "anya-e0803n:1958": "Cuṇṇiyeva pade diṭṭhaṃ, “bhikkhave”ti padaṃ dvidhā;",
  "anya-e0803n:1959": "Yato pavattate sandhi-visayāvisayesu taṃ.",
  "anya-e0803n:1960": "“Bhikkhavo”ti padaṃ diṭṭhaṃ, gāthāyañceva cuṇṇiye;",
  "anya-e0803n:1961": "Padasmimpi ca sandhissa, visayevāti niddiseti.",
  "anya-e0803n:1962": "Savinicchayoyaṃ ukārantapulliṅgānaṃ pakatirūpassa nāmikapadamālāvibhāgo.",
  "anya-e0803n:1963": "Ukārantatāpakatikaṃ ukārantapulliṅgaṃ niṭṭhitaṃ.",
  "anya-e0803n:1964": "Idāni pana sayambhūiccetassa pakatirūpassa taṃsadisānañca nāmikapadamālaṃ kathayāma –",
  "anya-e0803n:1965_0": "Sayambhū, sayambhū, sayambhuvo. Sayambhuṃ, sayambhū, sayambhuvo. Sayambhunā, sayambhūhi,",
  "anya-e0803n:1965_1": "sayambhūbhi. Sayambhussa, sayambhuno, sayambhūnaṃ. Sayambhunā, sayambhusmā, sayambhumhā,",
  "anya-e0803n:1965_2": "sayambhūhi, sayambhūbhi. Sayambhussa, sayambhuno, sayambhūnaṃ. Sayambhusmiṃ, sayambhumhi,",
  "anya-e0803n:1965_3": "sayambhūsu. Bho sayambhu, bho sayambhū, bhavanto sayambhū, sayambhuvo. Evaṃ pabhū",
  "anya-e0803n:1965_4": "abhibhūvibhū iccādīnipi.",
  "anya-e0803n:1966_0": "Sabbaññū, sabbaññū, sabbaññuno. Sabbaññuṃ, sabbaññū, sabbaññuno. Bho sabbaññu, bhavanto",
  "anya-e0803n:1966_1": "sabbaññū, sabbaññuno, sesāsu vibhattīsu padāni bhikkhusadisāni bhavanti, evaṃ vidū",
  "anya-e0803n:1966_2": "viññū kataññū maggaññū dhammaññū atthaññū kālaññū rattaññū mattaññū vadaññū avadaññū iccādīni.",
  "anya-e0803n:1967_0": "Tatra “ye ca laddhā manussattaṃ, vadaññū vītamaccharā”ti ettha “vadaññū”ti paccattabahuvacanassa",
  "anya-e0803n:1967_1": "dassanato sayambhū sabbaññū iccādīnampi paccattopayogabahuvacanattaṃ gahetabbaṃ.",
  "anya-e0803n:1967_2": "Apica “vidū, viññū”tiādīsu “paracittavidunī”ti itthiliṅgadassanato itthiliṅge vattabbe",
  "anya-e0803n:1967_3": "“vidunī, vidunī, viduniyo. Viduniṃ, vidunī, viduniyo. Viduniyā”ti itthinayena padamālā",
  "anya-e0803n:1967_4": "kātabbā. Tathā “viññū paṭibalā subhāsitadubbhāsitaṃ duṭṭhullāduṭṭhullaṃ ājānitu”nti",
  "anya-e0803n:1967_5": "ettha “viññū”ti itthiliṅgadassanato “kodhanā akataññū ca, pisuṇā mittabhedikā”ti",
  "anya-e0803n:1967_6": "ettha ca “akataññū”ti itthiliṅgadassanatopi “viññū, viññū, viññuyo. Viññuṃ, viññū,",
  "anya-e0803n:1967_7": "viññuyo. Viññuyā”ti ca “kataññū, kataññū, kataññuyo. Kataññuṃ, kataññū, kataññuyo,",
  "anya-e0803n:1967_8": "kataññuyāti ca jambūnayena padamālā kātabbā. Evaṃ “maggaññū, dhammaññū”iccādīsupi.",
  "anya-e0803n:1967_9": "“Sayambhū”ti pade pana “sayambhu ñāṇaṃ gotrabhu citta”nti dassanato napuṃsakaliṅgatte",
  "anya-e0803n:1967_10": "vattabbe “sayambhu, sayambhū, sayambhūni. Sayambhuṃ, sayambhū, sayambhūnī”ti napuṃsake",
  "anya-e0803n:1967_11": "āyunayopi gahetabbo. Esa nayo sesesupi yathārahaṃ gahetabbo.",
  "anya-e0803n:1968": "Savinicchayoyaṃ ūkārantapulliṅgānaṃ pakatirūpassa nāmikapadamālāvibhāgo.",
  "anya-e0803n:1969": "Ūkārantatāpakatikaṃ ūkārantapulliṅgaṃ niṭṭhitaṃ.",
  "anya-e0803n:1970": "Iti sabbathāpi pulliṅgānaṃ pakatirūpassa",
  "anya-e0803n:1971": "Nāmikapadamālāvibhāgo samatto.",
  "anya-e0803n:1972_0": "Yasmā panāyaṃ samattopi pāvacanādīsu yaṃ yaṃ ṭhānaṃ sotūnaṃ sammuyhanaṭṭhānaṃ dissati,",
  "anya-e0803n:1972_1": "tattha tattha sotūnamanuggahāya codanāsodhanāvasena saṃsayaṃ samugghāṭetvā puna vattabbo",
  "anya-e0803n:1972_2": "hoti, tasmā kiñci padesamettha kathayāma.",
  "anya-e0803n:1973_0": "Yaṃ kira bho pāḷiyaṃ “saññate brahmacārayo, apace brahmacārayo”ti ca rūpaṃ ikārantassa",
  "anya-e0803n:1973_1": "aggisaddassa “aggayo”ti rūpamiva vuttaṃ, taṃ tathā avatvā īkārantassa daṇḍīsaddassa",
  "anya-e0803n:1973_2": "“daṇḍino”ti rūpamiva “brahmacārino”icceva vattabbanti? Saccaṃ, tattha “brahmaṃ caratīti",
  "anya-e0803n:1973_3": "brahmacāri yathā munātīti munī”ti evaṃ ikārantavasena icchitattā. “Munayo aggayo”ti",
  "anya-e0803n:1973_4": "rūpāni viya “brahmacārayo”ti rūpaṃ bhavati. Aññattha pana “brahmaṃ caraṇasīloti brahmacārī,",
  "anya-e0803n:1973_5": "yathā dukkaṭaṃ kammaṃ karaṇasīloti dukkaṭakammakārī”ti evaṃ tassīlatthaṃ gahetvā",
  "anya-e0803n:1973_6": "īkārantavasena gahaṇe “dukkaṭakammakārino”ti rūpamiva “daṇḍo assa atthīti daṇḍī”ti",
  "anya-e0803n:1973_7": "īkārantassa saddassa “daṇḍino”ti rūpamiva ca “brahmacārino”ti rūpaṃ bhavati. Tathā",
  "anya-e0803n:1973_8": "hi “ime hi nāma dhammacārino samacārino brahmacārino saccavādino sīlavanto kalyāṇadhammā",
  "anya-e0803n:1973_9": "paṭijānissantī”ti pāḷi dissati. Evaṃ ikārantavasena “brahmacārayo”ti paccattopayogālapanabahuvacanarūpaṃ",
  "anya-e0803n:1973_10": "yujjati, puna īkārantavasena “brahmacārino”ti paccattopayogālapanabahuvacanarūpampi",
  "anya-e0803n:1973_11": "yujjati, tasmā “brahmacāri, brahmacārī, brahmacārayo”ti agginayena, “brahmacārī,",
  "anya-e0803n:1973_12": "brahmacārī, brahmacārino”ti daṇḍīnayena ca padamālā gahetabbā.",
  "anya-e0803n:1974_0": "Yaṃ pana āyasmā buddhaghoso “yathā sobhanti yatino, sīlabhūsanabhūsitā”ti ettha yatisaddassa",
  "anya-e0803n:1974_1": "ikārantassa aggisaddassa “aggayo”ti rūpaṃ viya “yatayo”ti rūpaṃ avatvā kasmā īkārantassa",
  "anya-e0803n:1974_2": "daṇḍīsaddassa “daṇḍino”ti rūpaṃ viya “yatino”ti rūpaṃ dasseti. Nanvesā pamādalekhā",
  "anya-e0803n:1974_3": "viya dissati. Yathā hi “kukkuṭā maṇayo daṇḍā sivayo deva te kuddhā”ti pāḷigatiyā",
  "anya-e0803n:1974_4": "upaparikkhiyamānāya “yatayo”ti rūpeneva bhavitabbaṃ ikārantattāti? Nāyaṃ pamādalekhā.",
  "anya-e0803n:1974_5": "“Vadanasīlo vādī”ti ettha viya tassīlatthaṃ gahetvā īkārantavasena yojane niddosattā,",
  "anya-e0803n:1974_6": "tasmā “yatanasīlo yatī”ti evaṃ tassīlatthaṃ cetasi sannidhāya īkārantavasena “yatino”ti",
  "anya-e0803n:1974_7": "sampadānasāmīnamekavacanasadisaṃ paccattabahuvacanarūpaṃ bhadantena buddhaghosena",
  "anya-e0803n:1974_8": "dassitanti daṭṭhabbaṃ. Upayogālapanabahuvacanarūpampi tādisameva.",
  "anya-e0803n:1975_0": "Yattha pana tassīlatthaṃ aggahetvā “yo munāti ubho loke, muni tena pavuccatī”ti ettha",
  "anya-e0803n:1975_1": "viya “yatati vīriyaṃ karotīti yatī”ti kattukārakavasena ikārantabhāvo gayhati. Tattha",
  "anya-e0803n:1975_2": "“munayo maṇayo sivayo”ti yokārantarūpāni viya “yatayo”ti yokārantaṃ paccattabahuvacanarūpañca",
  "anya-e0803n:1975_3": "upayogālapanabahuvacanarūpañca bhavati, evaṃ īkārantapulliṅgānaṃ tīsu ṭhānesu yokārantāneva",
  "anya-e0803n:1975_4": "rūpāni bhavantīti daṭṭhabbaṃ.",
  "anya-e0803n:1976_0": "Yadi evaṃ ikārantapulliṅgānaṃ sāramati suddhadiṭṭhisammādiṭṭhimicchādiṭṭhivajirabuddhi",
  "anya-e0803n:1976_1": "saddādī kathanti? Etesaṃ pana ikārantavasena niddiṭṭhānampi samāsapadattā agginaye",
  "anya-e0803n:1976_2": "aṭṭhatvā yathāsambhavaṃ daṇḍīnaye tiṭṭhanato nokārantāneva rūpāni. Tathā hi “asāre",
  "anya-e0803n:1976_3": "sāramatino”ti nokārantapaccattabahuvacanapāḷi dissati, upayogālapanabahuvacanarūpampi",
  "anya-e0803n:1976_4": "tādisameva daṭṭhabbaṃ. Nanu ca bho kaccāyanappakaraṇe “atthe visāradamatayo”ti ettha",
  "anya-e0803n:1976_5": "samāsapadassa ikārantapulliṅgassa yokārantassa paccattabahuvacanapāṭhassa dassanato",
  "anya-e0803n:1976_6": "sāramatisaddādīnampi “visāradamatayo”ti rūpena viya yokārantehi rūpehi bhavitabbanti?",
  "anya-e0803n:1976_7": "Napi bhavitabbaṃ buddhavacane samāsapadānaṃ ikārantapulliṅgānaṃ “visāradamatayo”ti",
  "anya-e0803n:1976_8": "rūpasadisassa rūpassa adassanatoti.",
  "anya-e0803n:1977_0": "Nanu ca bho buddhavacane “pañcime gahapatayo ānisaṃsā. Te honti jānipatayo, aññamaññaṃ",
  "anya-e0803n:1977_1": "piyaṃvadā”ti samāsapadānaṃ ikārantapulliṅgānaṃ “visāradamatayo”ti rūpasadisāni yokārantāni",
  "anya-e0803n:1977_2": "rūpāni dissanti. Evaṃ sante kasmā “buddhavacane samāsapadānaṃ ikārantapulliṅgānaṃ",
  "anya-e0803n:1977_3": "“visāradamatayo”ti rūpasadisassa yokārantassa rūpassa adassanato”ti vuttanti? Ettha",
  "anya-e0803n:1977_4": "vuccate – visadisattaṃ paṭicca. Gahapatisaddādīsu hi yasmā patisaddo sabhāveneva",
  "anya-e0803n:1977_5": "pulliṅgo, na tu samāsato pubbe itthiliṅgapakatiko hutvā pacchā pulliṅgabhāvaṃ patto,",
  "anya-e0803n:1977_6": "tasmā īdisesu ṭhānesu “gahapatayo, jānipatayo”ti yokārantāni, “senāpatayo, senāpatino”ti",
  "anya-e0803n:1977_7": "yo nokārantāni ca paccattopayogālapanabahuvacanarūpāni bhavanti. Tathā hi “tattakā",
  "anya-e0803n:1977_8": "senāpatino”ti aṭṭhakathāpāṭho dissati. Yasmā pana sāramati suddhadiṭṭhisammādiṭṭhi",
  "anya-e0803n:1977_9": "micchādiṭṭhi vajirabuddhi saddādīsu matidiṭṭhisaddādayo samāsato pubbe itthiliṅgapakatikā",
  "anya-e0803n:1977_10": "hutvā pacchā bahubbīhisamāsavasena pulliṅgabhāvappattā, tasmā īdisesu ṭhānesu “sāramatino",
  "anya-e0803n:1977_11": "suddhadiṭṭhino sammādiṭṭhino micchādiṭṭhino vajirabuddhino”tiādīni’nokārantāniyeva",
  "anya-e0803n:1977_12": "paccattopayogālapanabahuvacanarūpāni bhavanti, sampadānasāmīnamekavacanehi sadisānīti",
  "anya-e0803n:1977_13": "niṭṭhametthāvagantabbaṃ.",
  "anya-e0803n:1978_0": "Seṭṭhi sārathicakkavattisāmiiccetesu kathanti? Ettha pana ayaṃ viseso veditabbo –",
  "anya-e0803n:1978_1": "katthaci pāṭhe “seṭṭhī sārathī cakkavattī sāmī”ti antakkharassa dīghattaṃ dissati,",
  "anya-e0803n:1978_2": "katthaci pana “seṭṭhi sārathi cakkavatti sāmi”iti antakkharassa rassattaṃ dissati.",
  "anya-e0803n:1978_3": "Kiñcāpi rassattametesaṃ dissati, tathāpi tattha tattha paccattavacanādibhāvena “seṭṭhino",
  "anya-e0803n:1978_4": "sārathino”tiādipayogadassanato rassaṃ katvā etāni uccāriyantīti ñāyati, tasmā evaṃ",
  "anya-e0803n:1978_5": "nibbacanattho gahetabbo – seṭṭhaṃ dhanasāraṃ, ṭhānantaraṃ vā assa atthīti seṭṭhī.",
  "anya-e0803n:1978_6": "Assadammādayo sāraṇasīloti sārathī. Cakkaṃ pavattanasīloti cakkavattī. Saṃ etassa",
  "anya-e0803n:1978_7": "atthīti sāmīti. Assatthikatassīlatthasaddā hi nokārantarūpavasena samānagatikā bhavanti",
  "anya-e0803n:1978_8": "yathā “daṇḍino bhūmisāyino”ti. Aparopi nibbacanattho īkārantavasena assadammādayo",
  "anya-e0803n:1978_9": "sāretīti sārathī. Tathā hi “purisadamme sāretīti purisadammasārathī”ti vuttaṃ. Cakkaṃ",
  "anya-e0803n:1978_10": "vattetīti cakkavattī. Evaṃ kattukārakavasena īkārantattaṃ gahetvā katthaci labbhamānampi",
  "anya-e0803n:1978_11": "ikārantattaṃ anapekkhitvā buddhavacanānurūpena “sārathino cakkavattino”tiādīni nokārantarūpāni",
  "anya-e0803n:1978_12": "gahetvā daṇḍīnayena yojetabbāni “daṇḍinī”tiādikaṃ vajjitabbaṃ vajjetvā. Evaṃ “seṭṭhino",
  "anya-e0803n:1978_13": "sārathino cakkavattino sāmino”tiādīni nokārantāniyeva rūpāni ñeyyāni.",
  "anya-e0803n:1979_0": "Atra kiñci payogaṃ nidassanamattaṃ kathayāma. “Tāta tayo seṭṭhino amhākaṃ bahūpakārā”ti",
  "anya-e0803n:1979_1": "ca “te katabhattakiccā ‘mahāseṭṭhino mayaṃ gamissāmā’ti vadiṃsū”ti ca “sārathino",
  "anya-e0803n:1979_2": "āhaṃsū”ti ca “dve cakkavattino”ti ca evamādīni. Tattha kiñcāpi katthaci “seṭṭhi sārathi”iccādi",
  "anya-e0803n:1979_3": "rassattapāṭho dissati, tathāpi so sabhāvena rassattabhāvo pāṭho na hoti, dīghassa",
  "anya-e0803n:1979_4": "rassattakaraṇapāṭhoti veditabbo. Padamālā cassa vuttanayena veditabbā.",
  "anya-e0803n:1980_0": "Mahesīti ettha kathanti? “Mahesī”ti ettha kiñcāpi mahesīsaddo īkārantavasena niddisiyati,",
  "anya-e0803n:1980_1": "tathāpi isisaddena samānagatikattā isisaddassa aggisaddena samānapadamālattā agginayena",
  "anya-e0803n:1980_2": "padamālā kātabbā. Nanu ca bho ettha tassīlattho dissati “mahante sīlakkhandhādayo",
  "anya-e0803n:1980_3": "dhamme esanasīloti mahesī”ti, tasmā “bhūmisāyī”ti padassa viya daṇḍīnayeneva padamālā",
  "anya-e0803n:1980_4": "kātabbāti? Na kātabbā tassīlatthassa asambhavato. Imassa hi “mahante sīlakkhandhādayo",
  "anya-e0803n:1980_5": "dhamme esi gavesi esitvā ṭhitoti mahesī”ti atassīlattho eva yujjati. Katakaraṇīyesu",
  "anya-e0803n:1980_6": "buddhādīsu ariyesu pavattanāmattā. Isisaddena cāyaṃ saddo īsakaṃ samāno kevalaṃ samāsapariyosāne",
  "anya-e0803n:1980_7": "dīghavasena uccāriyati, rassavasena pana “mahā isi mahesī”ti sandhiviggaho. Yasmā",
  "anya-e0803n:1980_8": "rassattaṃ gahetvā tassa padamālākaraṇaṃ yujjati, tasmā “saṅgāyiṃsu mahesayo”ti ikārantarūpaṃ",
  "anya-e0803n:1980_9": "dissati. Na hi sāṭṭhakathe tepiṭake buddhavacane katthacipi catutthīchaṭṭhekavacanarūpaṃ",
  "anya-e0803n:1980_10": "viya “mahesino”ti paccattopayogālapanabahuvacanarūpaṃ dissati. Tasmā īkārantavasena",
  "anya-e0803n:1980_11": "uccāritassapi sato rassavasena uccāritassa viya “mahesi, mahesī, mahesayo. Mahesiṃ,",
  "anya-e0803n:1980_12": "mahesī, mahesayo. Mahesinā”ti padamālā kātabbā. Apica mahesīsaddo yattha rājaggubbarivācako,",
  "anya-e0803n:1980_13": "tattha itthiliṅgo hoti, tabbasena pana “mahesī, mahesī, mahesiyo. Mahesiṃ, mahesī,",
  "anya-e0803n:1980_14": "mahesiyo. Mahesiyā”ti ca vakkhamānaitthīnayena padamālā kātabbā. Hatthīsadde kathanti?",
  "anya-e0803n:1980_15": "Hatthīsaddassa pana hattho assa atthīti evaṃ īkārantavasena gahaṇe “hatthino”ti rūpaṃ",
  "anya-e0803n:1980_16": "bhavati. Tathā hi “vane hatthino”ti payogo dissati. Tasseva tasmiṃyevatthe rassaṃ",
  "anya-e0803n:1980_17": "katvā gahaṇe “hatthayo”ti rūpaṃ bhavati. Tathā hi –",
  "anya-e0803n:1981": "“Haṃsā koñcā mayūrā ca, hatthayo pasadā migā;",
  "anya-e0803n:1982": "Sabbe sīhassa bhāyanti, natthi kāyasmi tulyatā.",
  "anya-e0803n:1983": "Evameva manussesu, daharo cepi paññavā;",
  "anya-e0803n:1984": "Sopi tattha mahā hoti, neva bālo sarīravā”ti",
  "anya-e0803n:1985_0": "Imasmiṃ keḷisīlajātake “hatthayo”ti āhaccapadaṃ dissati. Evamassa daṇḍīnayena ca",
  "anya-e0803n:1985_1": "agginayena ca dvidhā padamālā, veditabbā. Iminā nayena avuttesupi ṭhānesu pāḷinayānurūpena",
  "anya-e0803n:1985_2": "porāṇaṭṭhakathānurūpena ca padamālā yojetabbā.",
  "anya-e0803n:1986": "Ettāvatā bhūdhātumayānaṃ pulliṅgānaṃ nāmikapadamālā saddhiṃ liṅgantarehi saddantarehi atthantarehi ca nānappakārato dassitā.",
  "anya-e0803n:1987": "Imaṃ saddanītiṃ sunītiṃ vicittaṃ,",
  "anya-e0803n:1988": "Sapaññehi sammā parīpālanīyaṃ;",
  "anya-e0803n:1989": "Sadā suṭṭhu cinteti vāceti yo so,",
  "anya-e0803n:1990": "Naro ñāṇavitthinnataṃ yāti seṭṭhaṃ.",
  "anya-e0803n:1991": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:1992": "Kosallatthāya kate saddanītippakaraṇe",
  "anya-e0803n:1993": "Savinicchayo niggahītantādipulliṅgānaṃ",
  "anya-e0803n:1994": "Pakatirūpassa nāmikapadamālāvibhāgo",
  "anya-e0803n:1995": "Sattamo paricchedo.",
  "anya-e0803n:1996": "Sabbathāpi pulliṅgaṃ samattaṃ.",
  "anya-e0803n:1997": "8. Itthiliṅganāmikapadamālā",
  "anya-e0803n:1998": "Atha itthiliṅgesu ākārantassa bhūdhātumayassa pakatirūpabhūtassa bhāvikāsaddassa nāmikapadamālāyaṃ vattabbāyampi pasiddhassa tāva kaññāsaddassa nāmikapadamālaṃ vakkhāma –",
  "anya-e0803n:1999_0": "Kaññā, kaññā, kaññāyo. Kaññaṃ, kaññā, kaññāyo. Kaññāya, kaññāhi, kaññābhi. Kaññāya,",
  "anya-e0803n:1999_1": "kaññānaṃ. Kaññāya, kaññāhi, kaññābhi. Kaññāya, kaññānaṃ. Kaññāya, kaññāyaṃ, kaññāsu.",
  "anya-e0803n:1999_2": "Bhoti kaññe, bhotiyo kaññā, kaññāyo. Ayamamhākaṃ ruci.",
  "anya-e0803n:2000_0": "Ettha “kaññā”ti ekavacanabahuvacanavasena vuttaṃ, niruttipiṭake bahuvacanavasena",
  "anya-e0803n:2000_1": "vutto nayo natthi. Tathā hi tattha “saddhā tiṭṭhati, saddhāyo tiṭṭhanti. Saddhaṃ",
  "anya-e0803n:2000_2": "passati, saddhāyo passatī”ti ettakameva vuttaṃ, “saddhā”ti bahuvacanaṃ na āgataṃ.",
  "anya-e0803n:2000_3": "Kiñcāpi nāgataṃ, tathāpi “bāhā paggayha pakkanduṃ, sivikaññā samāgatā. Ahetu appaccayā",
  "anya-e0803n:2000_4": "purisassa saññā uppajjantipi nirujjhantipī”tiādipāḷidassanato bāhākaññā saññāsaddādīnaṃ",
  "anya-e0803n:2000_5": "bahuvacanatā gahetabbā. Cūḷaniruttiyaṃ “bhoti kaññe, bhoti kaññā”ti dve ekavacanāni",
  "anya-e0803n:2000_6": "vatvā “bhotiyo kaññāyo”ti ekaṃ bahuvacanaṃ vuttaṃ. Niruttipiṭake pana “bhoti saddhā”ti",
  "anya-e0803n:2000_7": "ekavacanaṃ vatvā “bhotiyo saddhāyo”ti ekaṃ bahuvacanaṃ vuttaṃ. Mayaṃ panettha “ehi",
  "anya-e0803n:2000_8": "bāle khamāpehi, kusarājaṃ mahabbalaṃ. Phussatī varavaṇṇābhe. Ehi godhe nivattassū”tiādipāḷidassanato",
  "anya-e0803n:2000_9": "“bhoti kaññe, bhotiyo kaññā, kaññāyo”ti evaṃpakārāniyeva ālapanekavacanabahuvacanāni",
  "anya-e0803n:2000_10": "icchāma. Ettha “bhoti kaññe”ti ayaṃ nayo ammādīsu mātādīsu ca na labbhati.",
  "anya-e0803n:2001_0": "Bhāvikā, bhāvikā, bhāvikāyo. Bhāvikaṃ, bhāvikā, bhāvikāyo. Bhāvikāya, bhāvikāhi,",
  "anya-e0803n:2001_1": "bhāvikābhi. Bhāvikāya, bhāvikānaṃ. Bhāvikāya, bhāvikāhi, bhāvikābhi. Bhāvikāya, bhāvikānaṃ.",
  "anya-e0803n:2001_2": "Bhāvikāya, bhāvikāyaṃ, bhāvikāsu. Bhoti bhāvike, bhotiyo bhāvikā, bhāvikāyo.",
  "anya-e0803n:2002_0": "Evaṃ heṭṭhuddiṭṭhānaṃ sabbesaṃ bhūdhātumayānaṃ “bhāvanā vibhāvanā”iccevamādīnaṃākārantapadānaṃ",
  "anya-e0803n:2002_1": "aññesañcākārantapadānaṃ nāmikapadamālā yojetabbā. Etthaññāni ākārantapadāni nāma saddhādīni.",
  "anya-e0803n:2003": "Saddhā medhā paññā vijjā, cintā mantā taṇhā’bhijjhā;",
  "anya-e0803n:2004": "Icchā pucchā jāyā māyā, mettā mattā sikkhā saṅkhā.",
  "anya-e0803n:2005": "Jaṅghā bāhā gīvā jivhā, vācā chāyā gaṅgā nāvā;",
  "anya-e0803n:2006": "Niddā kantā sālā mālā, velā vīṇā bhikkhā lākhā.",
  "anya-e0803n:2007": "Gāthā senā lekhā’pekkhā, āsā pūjā esā kaṅkhā;",
  "anya-e0803n:2008": "Aññā muddā khiḍḍā bhassā, bhāsā kīḷā sattā cetā.",
  "anya-e0803n:2009": "Pipāsā vedanā saññā, cetanā tasiṇā pajā;",
  "anya-e0803n:2010": "Devatā vaṭṭakā godhā, balākā vasudhā sabhā.",
  "anya-e0803n:2011": "Ukkā sephālikā sikkā, salākā vālikā sikhā;",
  "anya-e0803n:2012": "Kāraṇā visikhā sākhā, vacā vañjhā jaṭā ghaṭā.",
  "anya-e0803n:2013": "Pīḷā soṇḍā vitaṇḍā ca, karuṇā vanitā latā;",
  "anya-e0803n:2014": "Kathā nindā sudhā rādhā, vāsanā siṃsapā papā.",
  "anya-e0803n:2015": "Pabhā sīmā khamā ejā,",
  "anya-e0803n:2016": "Khattiyā sakkharā surā;",
  "anya-e0803n:2017": "Dolā tulā silā līlā,",
  "anya-e0803n:2018": "Lāle’ḷā mekhalā kalā.",
  "anya-e0803n:2019": "Vaḷavā suṇisā mūsā, mañjūsā sulasā disā;",
  "anya-e0803n:2020": "Nāsā juṇhā guhā īhā, lasikā parisā nisā;",
  "anya-e0803n:2021": "Mātikiccādayo ceva, bhāvikāpadasādisā.",
  "anya-e0803n:2022": "Ammannambā ca tātā ca, kiñcideva samā siyuṃ;",
  "anya-e0803n:2023": "Mātā dhītā panattādī, puthageva ito siyuṃ.",
  "anya-e0803n:2024_0": "Parisāsaddassa pana sattamīṭhāne “parisāya, parisāyaṃ, parisati, parisāsū”ti yojetabbaṃ",
  "anya-e0803n:2024_1": "“ekamidaṃ bho gotama samayaṃ todeyyassa brāhmaṇassa parisati parūpārambhaṃ vattentī”ti",
  "anya-e0803n:2024_2": "pāḷidassanato. Ammādīnaṃ pana “ammā, ammā, ammāyo”tiādinā kaññānayena vatvā avasāne",
  "anya-e0803n:2024_3": "“bhoti amma, bhoti ammā, bhotiyo ammā, ammāyo”tiādinā yojetabbaṃ.",
  "anya-e0803n:2025_0": "Mātā, mātā, mātaro. Mātaraṃ, mātaro. Mātarā, mātuyā, matyā, mātūhi, mātūbhi. Mātu,",
  "anya-e0803n:2025_1": "mātuyā, matyā, mātarānaṃ, mātānaṃ, mātūnaṃ. Mātarā, mātuyā, matyā, mātūhi, mātūbhi.",
  "anya-e0803n:2025_2": "Mātu, mātuyā, matyā, mātarānaṃ, mātānaṃ, mātūnaṃ. Mātari, mātuyā, matyā, mātuyaṃ,",
  "anya-e0803n:2025_3": "matyaṃ, mātūsu. Bhoti mātā, bhotiyo mātā, mātaro.",
  "anya-e0803n:2026_0": "Ettha pana yasmā pāḷiyaṃ itthiliṅgānaṃ sakārantāni rūpāni ehi ebhi esukārantādīni",
  "anya-e0803n:2026_1": "ca enantādīni ca na dissanti, tasmā kehici vuttānipi “mātussa mātarehī”tiādīni na",
  "anya-e0803n:2026_2": "vuttāni, esa nayo itaresupi. “Yaṃkiñcitthikataṃ puññaṃ, mayhañca mātuyā ca te. Anuññāto",
  "anya-e0803n:2026_3": "ahaṃ matyā”ti pāḷidassanato pana karaṇasampadānanissakkasāmibhummavacanaṭṭhāne “mātuyā,",
  "anya-e0803n:2026_4": "matyā”ti ca vuttaṃ itthiliṅgaṭṭhāne samānagatikattā tesaṃ vacanānaṃ. Tathā hi ummādantijātake",
  "anya-e0803n:2026_5": "“matyā”ti padaṃ pañcamītatiyekavacanavasena āgataṃ, yathā pana “khattiyā”ti padaṃ",
  "anya-e0803n:2026_6": "majjhasaralopavasena “khatyā”ti bhavati, tathā “mātuyā mātuya”nti ca padaṃ “matyā,",
  "anya-e0803n:2026_7": "matya”nti bhavati, ayaṃ nayo dhītusaddādīsu na labbhati.",
  "anya-e0803n:2027_0": "Dhītā, dhītā, dhītaro. Dhītaṃ, dhītaraṃ, dhītaro. Dhītuyā, dhītūhi, dhītūbhi. Dhītu,",
  "anya-e0803n:2027_1": "dhītuyā, dhītarānaṃ, dhītānaṃ, dhītūnaṃ. Dhītarā, dhītuyā, dhītūhi, dhītūbhi. Dhītu,",
  "anya-e0803n:2027_2": "dhītuyā, dhītarānaṃ, dhītānaṃ, dhītūnaṃ. Dhītari, dhītuyā, dhītuyaṃ, dhītūsu. Bhoti",
  "anya-e0803n:2027_3": "dhītu, bhoti dhītā, bhotiyo dhītā, dhītaro. Ettha pana.",
  "anya-e0803n:2028": "“Jāliṃ kaṇhājinaṃ dhītaṃ, maddideviṃ patibbataṃ;",
  "anya-e0803n:2029": "Cajamāno na cintesiṃ, bodhiyāyeva kāraṇā”ti",
  "anya-e0803n:2030_0": "Pāḷiyaṃ “dhīta”nti dassanato upayogavacanaṭṭhāne “dhīta”nti vuttaṃ, tasmā idaṃ sārato",
  "anya-e0803n:2030_1": "gahetabbaṃ, tathā pāḷiyaṃ “assamaṇī hoti asakyadhītarā”ti samāsapadassa dassanato",
  "anya-e0803n:2030_2": "tatiyekavacanantapadasadisaṃ “seṭṭhidhītarā”tiādikaṃ paṭhamekavacanantampi samāsapadaṃ",
  "anya-e0803n:2030_3": "gahetabbameva, niruttipiṭake pana “mātā dhītā”ti padadvayaṃ saddhānaye pakkhitta,",
  "anya-e0803n:2030_4": "tamamhehi “saddhāyā”ti padassa viya “mātāyā”tiādīnaṃ pāḷiādīsu byāse adassanato visuṃ",
  "anya-e0803n:2030_5": "gahitaṃ samāseyeva hi īdisiṃ saddagatiṃ passāma “rājamātāya rājadhītāya seṭṭhidhītāyā”ti.",
  "anya-e0803n:2030_6": "Evaṃ kaññānayopi ekadesena labbhati, tathā “acchariyaṃ nandamāte, abbhutaṃ nandamāte”ti",
  "anya-e0803n:2030_7": "pāḷiyaṃ “nandamāte”ti dassanato “bhoti rājamāte, bhoti rājadhīte”ti evamādinayopi",
  "anya-e0803n:2030_8": "labbhati, tatra nandamāteti nandassa mātā nandamātā, bhoti nandamāte, evaṃ samāseyeva",
  "anya-e0803n:2030_9": "īdisī saddagati hoti, tasmā samāsapadatte “mātu dhītu duhitu”iccetesaṃ pakatirūpānaṃ",
  "anya-e0803n:2030_10": "dve koṭṭhāsā gahetabbā paṭhamaṃ dassitarūpakoṭṭhāso ca kaññānayo rūpakoṭṭhāso cāti.",
  "anya-e0803n:2030_11": "Nattādīni padāni na kevalaṃ pulliṅgāniyeva honti, atha kho itthiliṅgānipi. Tathā",
  "anya-e0803n:2030_12": "hi “visākhāya nattā kālaṅkatā hoti. Catasso mūsikā gādhaṃ kattā, no vasitā”tiādīni",
  "anya-e0803n:2030_13": "payogāni sāsane dissanti.",
  "anya-e0803n:2031_0": "Nattā, nattā, nattāro. Nattaṃ, nattāraṃ, nattāro. Nattārā, nattuyā, nattūhi, nattūbhi.",
  "anya-e0803n:2031_1": "Nattu, nattuyā, nattārānaṃ nattānaṃ, nattūnaṃ. Nattārā, nattuyā, nattūhi, nattūbhi.",
  "anya-e0803n:2031_2": "Nattu, nattuyā, nattārānaṃ, nattānaṃ, nattūnaṃ. Nattari, nattuyā, nattuyaṃ, nattūsu.",
  "anya-e0803n:2031_3": "Bhoti natta, bhoti nattā, bhotiyo nattā, nattāro.",
  "anya-e0803n:2032": "Evaṃ “kattā vasitā bhāsitā” iccādīsupi samāsapadatte pana “rājamātāya nandamāte”tiādīni viya “rājanattāya, rājanatte”tiādīni rūpāni bhavanti.",
  "anya-e0803n:2033": "Savinicchayoyaṃ ākārantukārantitthiliṅgānaṃ pakatirūpassa nāmikapadamālāvibhāgo.",
  "anya-e0803n:2034": "Ākārantukārantatāpakatikaṃ",
  "anya-e0803n:2035": "Ākārantitthiliṅgaṃ niṭṭhitaṃ.",
  "anya-e0803n:2036": "Idāni bhūmipadādīnaṃ nāmikapadamālaṃ vakkhāma pubbācariyamataṃ purecaraṃ katvā –",
  "anya-e0803n:2037_0": "Ratti, rattī, rattiyo. Rattiṃ, rattī, rattiyo. Rattiyā, rattīhi, rattībhi. Rattiyā,",
  "anya-e0803n:2037_1": "rattīnaṃ. Rattiyā, rattīhi, rattībhi. Rattiyā, rattīnaṃ. Rattiyā, rattiyaṃ, rattīsu.",
  "anya-e0803n:2037_2": "Bhoti ratti, bhotiyo rattiyo. Yamakamahātheramataṃ.",
  "anya-e0803n:2038_0": "“Bhūmi, bhūmī, bhūmiyo. Bhūmiṃ, bhūmī, bhūmiyo”ti sabbaṃ neyyaṃ. Evaṃ “bhūti satti",
  "anya-e0803n:2038_1": "patti vutti mutti kitti khanti titti siddhi iddhi vuddhi suddhi buddhi bodhi pīti",
  "anya-e0803n:2038_2": "nandi mati asani vasani sati gati vuḍḍhi yuvati aṅguli bondi diṭṭhi tuṭṭhi nābhi”",
  "anya-e0803n:2038_3": "iccādīnampi nāmikapadamālā yojetabbā. Apica “ratyo amoghā gacchanti. Divā ca ratto",
  "anya-e0803n:2038_4": "ca haranti ye baliṃ. Na bhūmyā caturaṅgulo. Seti bhūmyā anutthunaṃ. Bhūmyā so patitaṃ",
  "anya-e0803n:2038_5": "pāsaṃ. Gīvāya paṭimuñcati. Imā ca nabhyo satarājicittitā. Sateratā vijjurivappabhāsare”ti",
  "anya-e0803n:2038_6": "evamādīnaṃ payogānaṃ dassanato ratti bhūmi nābhisaddādīnaṃ ayampi nāmikapadamālāviseso veditabbo. Kathaṃ?",
  "anya-e0803n:2039_0": "Ratti, rattī, rattiyo, ratyo. Rattiṃ, rattī, rattiyo, ratyo. Rattiyā, ratyā, rattīhi,",
  "anya-e0803n:2039_1": "rattībhi. Rattiyā, ratyā, rattīnaṃ. Rattiyā, ratyā, rattīhi, rattībhi. Rattiyā, ratyā,",
  "anya-e0803n:2039_2": "rattīnaṃ. Rattiyā, ratyā, rattiyaṃ ratyaṃ, ratto, rattīsu. Bhoti ratti, bhotiyo rattī, rattiyo, ratyo.",
  "anya-e0803n:2040": "Ettha “ratto”ti rūpanayaṃ vajjetvā “bhūmi, bhūmī, bhūmiyo, bhūmyo”ti sabbaṃ neyyaṃ.",
  "anya-e0803n:2041_0": "Nābhi, nābhī, nābhiyo, nabhyo. Nābhiṃ, nābhī, nābhiyo, nabhyo. Nābhiyā, nabhyā, nābhīhi,",
  "anya-e0803n:2041_1": "nābhībhi. Nābhiyā, nabhyā, nābhīnaṃ. Nābhiyā, nabhyā, nābhīhi, nābhībhi. Nābhiyā,",
  "anya-e0803n:2041_2": "nabhyā, nābhīnaṃ. Nābhiyā, nabhyā, nābhiyaṃ, nabhyaṃ, nābhīsu. Bhoti nābhi, bhotiyo",
  "anya-e0803n:2041_3": "nābhī, nābhiyo, nabhyo.",
  "anya-e0803n:2042_0": "Bodhi, bodhī, bodhiyo, bojjho. Bodhiṃ, bodhiyaṃ, bojjhaṃ, bodhī, bodhiyo, bojjho.",
  "anya-e0803n:2042_1": "Bodhiyā, bojjhā, bodhīhi, bodhībhi. Bodhiyā, bojjhā, bodhīnaṃ. Bodhiyā, bojjhā, bodhīhi,",
  "anya-e0803n:2042_2": "bodhībhi. Bodhiyā, bojjhā, bodhīnaṃ. Bodhiyā, bojjhā, bodhiyaṃ, bojjhaṃ, bodhīsu.",
  "anya-e0803n:2042_3": "Bhoti bodhi, bhotiyo bodhī, bodhiyo, bojjho.",
  "anya-e0803n:2043": "Ettha pana “bujjhassu jina bodhiyaṃ. Aññatra bojjhā tapasā”ti vicitrapāḷinayadassanato vicitranayā nāmikapadamālā vuttā. Sabbopi cāyaṃ nayo aññatthāpi yathārahaṃ yojetabbo.",
  "anya-e0803n:2044": "Savinicchayoyaṃ ikārantitthiliṅgānaṃ pakatirūpassa nāmikapadamālāvibhāgo.",
  "anya-e0803n:2045": "Ikārantatāpakatikaṃ ikārantitthiliṅgaṃ",
  "anya-e0803n:2046": "Niṭṭhitaṃ.",
  "anya-e0803n:2047": "Idāni bhūrīsaddādīnaṃ nāmikapadamālaṃ vakkhāma pubbācariyamataṃ purecaraṃ katvā –",
  "anya-e0803n:2048_0": "Itthī, itthī, itthiyo. Itthiṃ, itthī, itthiyo. Itthiyā, itthīhi, itthībhi. Itthiyā,",
  "anya-e0803n:2048_1": "itthīnaṃ. Itthiyā, itthīhi, itthībhi. Itthiyā, itthīnaṃ. Itthiyā, itthiyaṃ, itthīsu.",
  "anya-e0803n:2048_2": "Bhoti itthi, bhotiyo itthiyo. Yamakamahātheramataṃ.",
  "anya-e0803n:2049_0": "“Bhūrī, bhūrī, bhūriyo. Bhūriṃ, bhūrī, bhūri yo”ti itthiyā samaṃ. Evaṃ bhūtī bhotī",
  "anya-e0803n:2049_1": "vibhāvinī iccādīnaṃ bhūdhātumayānaṃ aññesañca īkārantasaddānaṃ nāmikapadamālā yojetabbā.",
  "anya-e0803n:2049_2": "Etthaññe īkārantasaddā nāma –",
  "anya-e0803n:2050": "“Mātulānī ca bhaginī, bhikkhunī sāmugī ajī;",
  "anya-e0803n:2051": "Vāpī pokkharaṇī devī, nāgī yakkhinī rājinī.",
  "anya-e0803n:2052": "Dāsī ca brāhmaṇī muṭṭha-ssatinī sīghayāyinī;",
  "anya-e0803n:2053": "Sākiyānī”ti cādīni, payogāni bhavanti hi.",
  "anya-e0803n:2054": "Tatra “pokkharaṇī dāsī, brāhmaṇi”ccādinaṃ gati;",
  "anya-e0803n:2055": "Aññathāpi siyā gāthā-cuṇṇiyesu yathārahaṃ.",
  "anya-e0803n:2056": "“Kusāvatī”tiādīnaṃ, gāthāsveva visesato;",
  "anya-e0803n:2057": "Rūpāni aññathā honti, ekavacanato vade.",
  "anya-e0803n:2058": "“Kāsī avantī”iccādī, bahuvacanato vade;",
  "anya-e0803n:2059": "“Candavatī”tiādīni, payogassānurūpato.",
  "anya-e0803n:2060_0": "Tathā hi “pokkharañño sumāpitā. Tā ca sattasatā bhariyā, dāsyo sattasatāni ca. Dārake",
  "anya-e0803n:2060_1": "ca ahaṃ nessaṃ, brāhmaṇyā paricārake. Najjo sandanti. Najjā nerañjarāya tīre. Lakkhyā bhava nivesanaṃ.",
  "anya-e0803n:2061": "Bārāṇasyaṃ mahārāja, kākarājā nivāsako;",
  "anya-e0803n:2062": "Asītiyā sahassehi, supatto parivārito.",
  "anya-e0803n:2063": "Rājā yathā vessavaṇo naḷiñña”nti",
  "anya-e0803n:2064_0": "Evamādīnaṃ pāḷīnaṃ dassanato pokkharaṇī iccādīnaṃ nāmikapadamālāyo savisesā yojetabbā.",
  "anya-e0803n:2064_1": "Kathaṃ? ‘Pokkharaṇī, pokkharaṇī, pokkharaṇiyo, pokkharañño. Pokkharaṇi”ntiādinā vatvā",
  "anya-e0803n:2064_2": "karaṇasampadānanissakkasāmivacanaṭṭhāne “pokkharaṇiyā, pokkharaññā”ti ekavacanāni",
  "anya-e0803n:2064_3": "vattabbāni. Bhummavacanaṭṭhāne pana “pokkharaṇiyā, pokkharaññā, pokkharaṇiyaṃ, pokkharañña”nti",
  "anya-e0803n:2064_4": "ca ekavacanāni vattabbāni. Sabbattha ca padāni paripuṇṇāni kātabbāni. Tathā “dāsī,",
  "anya-e0803n:2064_5": "dāsī, dāsiyo, dāsyo. Dāsiṃ, dāsiyaṃ, dāsī, dāsiyo, dāsyo”ti vatvā karaṇavacanaṭṭhānādīsu",
  "anya-e0803n:2064_6": "“dāsiyā, dāsyā”ti ekavacanāni vattabbāni. Bhummavacanaṭṭhāne pana “dāsiyā, dāsyā,",
  "anya-e0803n:2064_7": "dāsiyaṃ, dāsya”nti ca ekavacanāni vattabbāni. Sabbattha padāni paripuṇṇāni kātabbāni.",
  "anya-e0803n:2064_8": "Ettha pana “yaṭṭhiyā paṭikoṭeti, ghare jātaṃva dāsiyaṃ. Phusissāmi vimuttiya”nti",
  "anya-e0803n:2064_9": "payogānaṃ dassanato aṃvacanassa yamādesavasena “dāsiya”nti vuttaṃ. Tesu ca “ghare",
  "anya-e0803n:2064_10": "jātaṃva dāsiya”nti ettha aṃvacanassa yamādesato aññopi saddanayo labbhati. Kathaṃ?",
  "anya-e0803n:2064_11": "Yathā daharī eva “dahariyā”ti vuccati, evaṃ dāsī eva “dāsiyā”ti.",
  "anya-e0803n:2065_0": "Ettha pana “passāmi vohaṃ dahariṃ, kumāriṃ cārudassana”nti ca “ye taṃ jiṇṇassa pādaṃsu,",
  "anya-e0803n:2065_1": "evaṃ dahariyaṃ sati”nti ca pāḷi nidassanaṃ, upayogavacanicchāya “dāsiya”nti vuttaṃ,",
  "anya-e0803n:2065_2": "imasmiṃ panādhippāye “dāsiyā, dāsiyā, dāsiyāyo. Dāsiyaṃ, dāsiyā, dāsiyāyo. Dāsiyāyā”ti",
  "anya-e0803n:2065_3": "kaññānayeneva nāmikapadamālā bhavati “kumāriyā”ti saddasseva. Tathā hi “kumāriye",
  "anya-e0803n:2065_4": "upaseniye”ti pāḷi dissati. Tathā “pupphavatiyā, pupphavatiyaṃ, pupphavatiyāya, pupphavatiyāyaṃ,",
  "anya-e0803n:2065_5": "bhoti pupphavatiye”ti kaññānayanissitena ekavacananayena nāmikapadamālā bhavati.",
  "anya-e0803n:2066_0": "Ettha pana “atīte ayaṃ bārāṇasī pupphavatiyā nāma ahosi. Rājāsi luddakammo, ekarājā",
  "anya-e0803n:2066_1": "pupphavatiyāyaṃ. Uyyassu pubbena pupphavatiyāyā”ti pāḷi ca aṭṭhakathāpāṭho ca nidassanaṃ.",
  "anya-e0803n:2066_2": "Aparo nayo – “dāsiyā dahariyā kumāriyā”tiādīsu kakārassa yakārādesopi daṭṭhabbo.",
  "anya-e0803n:2066_3": "Brāhmaṇīsaddassa tu “brāhmaṇī, brāhmaṇī, brāhmaṇiyo, brāhmaṇyo. Brāhmaṇi”ntiādīni",
  "anya-e0803n:2066_4": "vatvā karaṇavacanaṭṭhānādīsu “brāhmaṇiyā, brāhmaṇyā”ti ekavacanāni vattabbāni, sabbattha",
  "anya-e0803n:2066_5": "ca padāni paripuṇṇāni kātabbāni. Nadīsaddassa “nadī, nadī, nadiyo, najjo. Nadi”ntiādinā",
  "anya-e0803n:2066_6": "vatvā “nadiyā, najjā”ti ca “nadiyaṃ, najja”nti ca vattabbaṃ, sabbattha ca padāni",
  "anya-e0803n:2066_7": "paripuṇṇāni kātabbāni. Itthiliṅgesu hi paccattabahuvacane diṭṭheyeva upayogabahuvacanaṃ",
  "anya-e0803n:2066_8": "anāgatampi diṭṭhameva hoti, tathā upayogabahuvacane diṭṭheyeva paccattabahuvacanaṃ",
  "anya-e0803n:2066_9": "anāgatampi diṭṭhameva hoti, karaṇasampadānanissakkasāmibhummavacanānampi aññatarasmiṃ",
  "anya-e0803n:2066_10": "diṭṭheyeva aññataraṃ diṭṭhameva hoti. Tathā hi “dāsā ca dāsyo anujīvino cā”ti ettha",
  "anya-e0803n:2066_11": "“dāsyo”ti paccattabahuvacane diṭṭheyeva aparampi “dāsyo”ti upayogabahuvacanaṃ taṃsadisattā diṭṭhameva hoti.",
  "anya-e0803n:2067": "“Sakko ca me varaṃ dajjā, so ca labbhetha me varo;",
  "anya-e0803n:2068": "Ekarattaṃ dvirattaṃ vā, bhaveyyaṃ abhipārako;",
  "anya-e0803n:2069": "Ummādantyā ramitvāna, sivirājā tato siya”nti",
  "anya-e0803n:2070_0": "Ettha “ummādantyā”ti karaṇavacane diṭṭheyeva taṃsadisāni sampadānanissakkasāmibhummavacanānipi",
  "anya-e0803n:2070_1": "diṭṭhāniyeva honti. “Brāhmaṇyā paricārake”ti ettha “brāhmaṇyā”ti sāmivacane diṭṭheyeva",
  "anya-e0803n:2070_2": "taṃsadisāni karaṇasampadānanissakkabhummavacanānipi diṭṭhāniyeva honti. “Seti bhūmyā",
  "anya-e0803n:2070_3": "anutthuna”nti ettha “pathabyā cārupubbaṅgī”ti ettha ca “bhūmyā, pathabyā”ti sattamiyā",
  "anya-e0803n:2070_4": "ekavacane diṭṭheyeva taṃsadisāni karaṇasampadānanissakkasāmivacanānipi diṭṭhāniyeva",
  "anya-e0803n:2070_5": "honti. “Bārāṇasyaṃ mahārājā”ti ettha “bārāṇasya”nti bhummavacane diṭṭheyeva taṃsadisāni",
  "anya-e0803n:2070_6": "aññānipi “brāhmaṇyaṃ ekādasyaṃ pañcamya”ntiādīni bhummavacanāni diṭṭhāniyeva honti.",
  "anya-e0803n:2071": "Gaṇhanti ca tādisāni rūpāni pubbācariyāsabhāpi gāthābhisaṅkharaṇavasena. Sāsanepi pana etādisāni rūpāni yebhuyyena gāthāsu sandissanti.",
  "anya-e0803n:2072": "Kusāvatī. Kusāvatiṃ. Kusāvatiyā, kusāvatyā. Kusāvatiyaṃ, kusāvatyaṃ. Bhoti kusāvati.",
  "anya-e0803n:2073": "Bārāṇasī. Bārāṇasiṃ. Bārāṇasiyā, bārāṇasyā. Bārāṇasiyaṃ, bārāṇasyaṃ, bārāṇassaṃ iccapi, bhoti bārāṇasi.",
  "anya-e0803n:2074": "Naḷinī. Naḷiniṃ. Naḷiniyā, naḷiññā. Naḷiniyaṃ, naḷiññaṃ. Bhoti naḷini. Aññānipi yojetabbāni.",
  "anya-e0803n:2075_0": "Gāthāvisayaṃ pana patvā “kusāvatimhi, bārāṇasimhi, naḷinimhī”tiādinā saddarūpānipiyojetabbāni.",
  "anya-e0803n:2075_1": "Tathā hi pāḷiyaṃ “kusāvatimhi”ādīni mhiyantāni itthiliṅgarūpāni gāthāsuyeva paññāyanti,",
  "anya-e0803n:2075_2": "na cuṇṇiyapadaracanāyaṃ. Akkharasamaye pana tādisāni rūpāni anivāritāni “nadimhā",
  "anya-e0803n:2075_3": "cā”tiādidassanato. Yaṃ pana aṭṭhakathāsu cuṇṇiyapadaracanāyaṃ “sammādiṭṭhimhī”tiādikaṃ",
  "anya-e0803n:2075_4": "itthiliṅgarūpaṃ dissati, taṃ akkharavipallāsavasena vuttanti daṭṭhabbaṃ cuṇṇiyapadaṭṭhāne",
  "anya-e0803n:2075_5": "“sammādiṭṭhiyaṃ paṭisandhiyaṃ sugatiyaṃ duggatiya”ntiādidassanato. Ayaṃ panettha",
  "anya-e0803n:2075_6": "niyamo sugatasāsane gāthāyaṃ cuṇṇiyapadaṭṭhāne ca “kaññā ratti itthī yāgu vadhū”ti",
  "anya-e0803n:2075_7": "evaṃ pañcantehi itthiliṅgehi saddhiṃ nā sa smā smiṃ mhā mhiiccete saddā sarūpato",
  "anya-e0803n:2075_8": "parattaṃ na yanti. Mhisaddo pana gāthāyaṃ ivaṇṇantehi itthiliṅgehi saddhiṃ parattaṃ",
  "anya-e0803n:2075_9": "yāti. Tatridaṃ vuccati –",
  "anya-e0803n:2076": "“Gāthāyaṃ cuṇṇiye cāpi, nā sasmādī sarūpato;",
  "anya-e0803n:2077": "Nākārantaivaṇṇanta-itthīti parataṃ gatā.",
  "anya-e0803n:2078": "Mhisaddo pana gāthāyaṃ, ivaṇṇantitthibhī saha;",
  "anya-e0803n:2079": "Ya’to parattametassa, payogāni bhavanti hi.",
  "anya-e0803n:2080": "Yathā balākayonimhi, na vijjati pumo sadā;",
  "anya-e0803n:2081": "Kusāvabhimhi nagare, rājā āsi mahīpatī”ti.",
  "anya-e0803n:2082_0": "Evaṃ kusāvatī iccādīni aññathā bhavanti, nagaranāmattā panekavacanānipi, na janapadanāmāni",
  "anya-e0803n:2082_1": "viya bahuvacanāni. “Kāsī, kāsiyo. Kāsīhi, kāsībhi. Kāsīnaṃ. Kāsīsu. Bhotiyo kāsiyo.",
  "anya-e0803n:2082_2": "Evaṃ avantī avantiyo”tiādināpi nāmikapadamālā yojetabbā. Aññānipi padāni gahetabbāni.",
  "anya-e0803n:2082_3": "Evaṃ kāsīiccādīni janapadanāmattā rūḷhīvasena bahuvacanāneva bhavanti atthassa ekattepi.",
  "anya-e0803n:2083_0": "Candavatī, candavatiṃ, candavatiyā, candavatiyaṃ, bhoti candavati, evaṃ ekavacanavasena",
  "anya-e0803n:2083_1": "vā, candavatiyo, candavatiyo, candavatīhi, candavatībhi, candavatīnaṃ, candavatīsu,",
  "anya-e0803n:2083_2": "bhotiyo candavatiyo, evaṃ bahuvacanavasena vā nāmikapadamālā veditabbā, aññānipi",
  "anya-e0803n:2083_3": "padāni yojetabbāni. “Candavatī”iccādīni hi ekissā bahūnañcitthīnaṃ paṇṇattibhāvato",
  "anya-e0803n:2083_4": "payogānurūpena ekavacanavasena vā bahuvacanavasena vā yojetabbāni bhavanti. Esa nayo aññatrāpi.",
  "anya-e0803n:2084": "Savinicchayoyaṃ īkārantitthiliṅgānaṃ pakatirūpassa nāmikapadamālāvibhāgo.",
  "anya-e0803n:2085": "Īkārantatāpakatikaṃ īkārantitthiliṅgaṃ niṭṭhitaṃ.",
  "anya-e0803n:2086": "Idāni bhūdhātumayānaṃ ukārantitthiliṅgānaṃ appasiddhattā aññena ukārantitthiliṅgena nāmikapadamālaṃ pūressāma –",
  "anya-e0803n:2087_0": "Yāgu, yāgū, yāguyo. Yāguṃ, yāgū, yāguyo. Yāguyā, yāgūhi, yāgūbhi. Yāguyā, yāgūnaṃ.",
  "anya-e0803n:2087_1": "Yāguyā, yāgūhi, yāgūbhi. Yāguyā, yāgūnaṃ. Yāguyā, yāguyaṃ, yāgūsu. Bhoti yāgu, bhotiyo yāgū, yāguyo.",
  "anya-e0803n:2088_0": "Evaṃ “dhātu dhenu kāsu daddu kaṇḍu kacchu rajju”iccādīni. Tatra dhātusaddo rasarudhiramaṃsamedanhāruaṭṭhiaṭṭhimiñjasukkasaṅkhātadhātuvācako",
  "anya-e0803n:2088_1": "pulliṅgo, sabhāvavācako pana sugatādīnaṃ sārīrikavācako lokadhātuvācako ca cakkhādivācako",
  "anya-e0803n:2088_2": "ca itthiliṅgo, bhū hū karapacādisaddavācako itthiliṅgoceva pulliṅgo ca. Atra panitthiliṅgo adhippeto.",
  "anya-e0803n:2089": "Savinicchayoyaṃukārantitthiliṅgānaṃ nāmikapadamālāvibhāgo.",
  "anya-e0803n:2090": "Ukārantatāpakatikaṃ ukārantitthiliṅgaṃ niṭṭhitaṃ.",
  "anya-e0803n:2091": "Idāni bhūsaddādīnaṃ nāmikapadamālaṃ vakkhāma pubbācariyamataṃ purecaraṃ katvā –",
  "anya-e0803n:2092_0": "Jambū, jambū, jambuyo. Jambuṃ, jambū, jambuyo. Jambuyā, jambūhi, jambūbhi. Jambuyā,",
  "anya-e0803n:2092_1": "jambūnaṃ. Jambuyā, jambūhi, jambūbhi. Jambuyā, jambūnaṃ. Jambuyā, jambuyaṃ, jambūsu.",
  "anya-e0803n:2092_2": "Bhoti jambu, bhotiyo jambū, jambuyo. Yamakamahātheramataṃ.",
  "anya-e0803n:2093_0": "Ettha jambūsaddassa itthiliṅgattaṃ “ambā sālā ca jambuyo”tiādinā pasiddhaṃ. “Ime",
  "anya-e0803n:2093_1": "te jambukā rukkhā”ti ettha pana rukkhasaddaṃ apekkhitvā “jambukā”ti pulliṅganiddeso",
  "anya-e0803n:2093_2": "katoti daṭṭhabbaṃ. Tathā hi jambūti kathetabbāti jambukā. Ke re ge saddeti dhātu.",
  "anya-e0803n:2093_3": "Atha vā itthiliṅgavasena jambū eva jambukā, jambukā ca tā rukkhā cāti jambukārukkhā,",
  "anya-e0803n:2093_4": "yathā laṅkādīpo, pulliṅgapakkhe vā samāsavasena “jambukarukkhā”ti vattabbe gāthāvisayattā",
  "anya-e0803n:2093_5": "chandānurakkhaṇatthaṃ dīghaṃ katvā “jambukārukkhā”ti vuttaṃ “saraṇāgamane kañcī”ti ettha viya.",
  "anya-e0803n:2094": "Bhū, bhū, bhuyo. Bhuṃ, bhū, bhuyo. Bhuyā, bhūhi, bhūbhi. Bhuyā, bhūnaṃ. Bhuyā, bhūhi, bhūbhi. Bhuyā, bhūnaṃ. Bhuyā, bhuyaṃ, bhūsu. Bhoti bhu, bhotiyo bhū, bhuyo.",
  "anya-e0803n:2095": "Evaṃ “abhū, abhū, abhuyo. Abhuṃ, abhū, abhuyo. Abhuyā”tiādinā yojetabbā. Atra “abhuṃ me kathaṃ nu bhaṇasi, pāpakaṃ vata bhāsasī”ti nidassanapadaṃ.",
  "anya-e0803n:2096": "“Vadhū ca sarabhū ceva, sarabū sutanū camū;",
  "anya-e0803n:2097": "Vāmūrū nāganāsūrū”, iccādī jambuyā samā.",
  "anya-e0803n:2098_0": "Idaṃ pana sukhumaṃ ṭhānaṃ suṭṭhu manasi kātabbaṃ. “Vadaññū, vadaññū, vadaññuyo. Vadaññuṃ,",
  "anya-e0803n:2098_1": "vadaññū, vadaññuyo. Vadaññuyā”ti jambūsamaṃ yojetabbaṃ. Evaṃ “maggaññū dhammaññū kataññū”iccādīsupi.",
  "anya-e0803n:2099": "Nanu ca bho –",
  "anya-e0803n:2100": "“Sohaṃ nūna ito gantvā, yoniṃ laddhāna mānusiṃ;",
  "anya-e0803n:2101": "Vadaññū sīlasampanno, kāhāmi kusalaṃ bahu”nti",
  "anya-e0803n:2102_0": "Evamādippayogadassanato vadaññūsaddādīnaṃ pulliṅgabhāvo pasiddho, evaṃ sante kasmā",
  "anya-e0803n:2102_1": "idha itthiliṅganayo dassitoti? Vadaññūiccādīnaṃ ekantapulliṅgabhāvābhāvato dviliṅgāni",
  "anya-e0803n:2102_2": "tesaṃ vāccaliṅgattā. Tathā hi –",
  "anya-e0803n:2103": "“Sāhaṃ gantvā manussattaṃ, vadaññū vītamaccharā;",
  "anya-e0803n:2104": "Saṅghe dānāni dassāmi, appamattā punappuna”nti ca,",
  "anya-e0803n:2105": "“Kodhanā akataññū cā”ti ca itthiliṅgapayogikā bahū pāḷiyo dissanti, tasmā evaṃ nīti amhehi ṭhapitā.",
  "anya-e0803n:2106": "Savinicchayoyaṃ ūkārantitthiliṅgānaṃ pakatirūpassa nāmikapadamālāvibhāgo.",
  "anya-e0803n:2107": "Ūkārantatāpakatikaṃ ūkārantitthiliṅgaṃ niṭṭhitaṃ.",
  "anya-e0803n:2108": "Okārantapadaṃ bhūdhātumayaṃ itthiliṅgamappasiddhaṃ, aññaṃ panokārantaṃ itthiliṅgaṃ pasiddhaṃ.",
  "anya-e0803n:2109": "Okārantaṃ itthiliṅgaṃ, gosaddoti vibhāvaye;",
  "anya-e0803n:2110": "Gosaddasseva pulliṅge, rūpamassāhu kecana;",
  "anya-e0803n:2111_0": "Tathā hi keci “go, gāvo, gavo. Gāvu”ntiādinā nayena vuttāni pulliṅgassa gosaddassa",
  "anya-e0803n:2111_1": "rūpāni viya itthiliṅgassa gosaddassa rūpāni icchanti, tesaṃ mate majjhe bhinnasuvaṇṇānaṃ",
  "anya-e0803n:2111_2": "vaṇṇavisesābhāvo viya rūpavisesābhāvato gosaddassa itthiliṅgabhāvapaṭipādanaṃ anijjhānakkhamaṃ.",
  "anya-e0803n:2111_3": "Kasmāti ce? Yasmā mātugāmasaddassa “mātugāmo, mātugāmā. Mātugāma”ntiādinā nayena",
  "anya-e0803n:2111_4": "dve padamālā katvā ekā pulliṅgassa padamālā, ekā itthiliṅgapadamālāti vuttavacanaṃ",
  "anya-e0803n:2111_5": "viya idaṃ vacanaṃ amhe paṭibhāti, tasmā anijjhānakkhamaṃ.",
  "anya-e0803n:2112_0": "Apica itthiliṅgassa gosaddassa rūpesu pulliṅgassa gosaddassa rūpehi samesu santesu",
  "anya-e0803n:2112_1": "kathaṃ gosaddassa itthiliṅgabhāvo siyā? Rūpamālāvisesābhāvato. Yathā hi ratti aggi",
  "anya-e0803n:2112_2": "aṭṭhisaddānaṃ ikārantabhāvena samattepi itthiliṅgapumanapuṃsakaliṅgalakkhaṇabhūto",
  "anya-e0803n:2112_3": "rūpamālāviseso dissati. Yathā pana dvinnaṃ dhātusaddānaṃ pumitthiliṅgapariyāpannānaṃ",
  "anya-e0803n:2112_4": "rūpamālāviseso dissati, na tathā tehācariyehi abhimatassa itthiliṅgassa gosaddassa",
  "anya-e0803n:2112_5": "rūpamālāviseso dissati. Yathā pana dvinnaṃ dhātusaddānaṃ pumitthiliṅgapariyāpannānaṃ",
  "anya-e0803n:2112_6": "rūpamālāviseso bhavati, yathā dvinnaṃ gosaddānaṃ pumitthiliṅgapariyāpannānaṃ rūpamālāvisesena",
  "anya-e0803n:2112_7": "bhavitabbaṃ, yathā ca dvinnaṃ āyusaddānaṃ punnapuṃsakaliṅgapariyāpannānaṃ rūpamālāviseso",
  "anya-e0803n:2112_8": "dissati, tathā dvinnaṃ gosaddānaṃ pumitthiliṅgapariyāpannānaṃ rūpamālāvisesena bhavitabbaṃ.",
  "anya-e0803n:2112_9": "Avisesatte sati kathaṃ tesaṃ pumitthiliṅgavavatthānaṃ siyā, kathañca visadāvisadākāravohāratā",
  "anya-e0803n:2112_10": "siyā. Idaṃ ṭhānaṃ atīva saṇhasukhumaṃ paramagambhīraṃ mahāgahanaṃ na sakkā sabbasattānaṃ",
  "anya-e0803n:2112_11": "mūlabhāsābhūtāya sabbaññujineritāya māgadhikāya sabhāvaniruttiyā nayaṃ sammā ajānantena",
  "anya-e0803n:2112_12": "akatañāṇasambhārena kenaci ajjhogāhetuṃ vā vijaṭetuṃ vā, amhākaṃ pana mate dvinnaṃ",
  "anya-e0803n:2112_13": "gosaddānaṃ rūpamālāviseso ceva dissati, pumitthiliṅgavavatthānañca dissati, visadāvisadākāravohāratā",
  "anya-e0803n:2112_14": "ca dissati, napuṃsakaliṅgassa tadubhayamuttākāravohāratā ca dissatīti daṭṭhabbaṃ.",
  "anya-e0803n:2113_0": "Idāni imassatthassa āvibhāvatthaṃ imasmiṃ ṭhāne imaṃ nītiṃ ṭhapessāma. Evañhi sati",
  "anya-e0803n:2113_1": "pariyattisāsane paṭipannakā nikkaṅkhabhāvena na kilamissanti. Ettha tāva atthaggahaṇe",
  "anya-e0803n:2113_2": "viññūnaṃ kosalluppādanatthaṃ tisso nāmikapadamālāyo kathessāma – seyyathidaṃ?",
  "anya-e0803n:2114_0": "Gāvī, gāvī, gāviyo. Gāviṃ, gāvī, gāviyo. Gāviyā, gāvīhi, gāvībhi. Gāviyā, gāvīnaṃ.",
  "anya-e0803n:2114_1": "Gāviyā, gāvīhi, gāvībhi. Gāviyā, gāvīnaṃ. Gāviyā, gāviyaṃ, gāvīsu. Bhoti gāvi, bhotiyo gāvī, gāviyo.",
  "anya-e0803n:2115": "Ayaṃ gosaddato vihitassa īpaccayassa vasena nipphannassa itthivācakassa īkārantitthiliṅgassa gāvīsaddassa nāmikapadamālā.",
  "anya-e0803n:2116_0": "Go, gāvo, gavo. Gāvuṃ, gāvaṃ, gavaṃ, gāvo, gavo. Gāvena, gavena, gohi, gobhi. Gāvassa,",
  "anya-e0803n:2116_1": "gavassa, gavaṃ, gunnaṃ, gonaṃ. Gāvā, gāvasmā, gāvamhā, gavā, gavasmā, gavamhā, gohi,",
  "anya-e0803n:2116_2": "gobhi. Gāvassa, gavassa, gavaṃ, gunnaṃ, gonaṃ. Gāve, gāvasmiṃ, gāvamhi, gave, gavasmiṃ,",
  "anya-e0803n:2116_3": "gavamhi, gāvesu, gavesu, gosu. Bho go, bhavanto gāvo, gavo.",
  "anya-e0803n:2117": "Ayaṃ pumavācakassa okārantapulliṅgassa gosaddassa nāmikapadamālā.",
  "anya-e0803n:2118_0": "Go, gāvī, gāvo, gāvī, gavo. Gāvaṃ, gavaṃ, gāviṃ, gāvo, gāvī gavo. Gohi, gobhi. Gavaṃ,",
  "anya-e0803n:2118_1": "gunnaṃ, gonaṃ. Gohi, gobhi. Gavaṃ, gunnaṃ, gonaṃ. Gosu. Bhoti go, bhotiyo gāvo, gāvī,",
  "anya-e0803n:2118_2": "gavo. Ayaṃ pumitthivācakassa okārantassitthipulliṅgassa gosaddanāmikapadamālā.",
  "anya-e0803n:2119_0": "Ettha pana “gāvu”nti padaṃ ekantapumavācakattā na vuttanti daṭṭhabbaṃ, ekantapumavācakattañcassa",
  "anya-e0803n:2119_1": "āhaccapāḷiyā ñāyati “idha pana bhikkhave vassūpagataṃ bhikkhuṃ itthī nimantesi ‘ehi",
  "anya-e0803n:2119_2": "bhante, hiraññaṃ vā te demi, suvaṇṇaṃ vā te demi, khettaṃ vā te demi, vatthuṃ vā",
  "anya-e0803n:2119_3": "te demi, gāvuṃ vā te demi, gāviṃ vā te demi. Dāsaṃ vā te demi, dāsiṃ vā te demi,",
  "anya-e0803n:2119_4": "dhītaraṃ vā te demi bhariyatthāya, ahaṃ vā te bhariyā homi, aññaṃ vā te bhariyaṃ",
  "anya-e0803n:2119_5": "ānemī’ti” evaṃ āhaccapāḷiyā ñāyati.",
  "anya-e0803n:2120_0": "Ettha hi “gāvu”nti vacanena pumā vutto, “gāvi”nti vacanena itthī, yaṃ pana imissaṃ",
  "anya-e0803n:2120_1": "okārantitthiliṅgapadamālāyaṃ “gāvī”ti padaṃ catukkhattuṃ vuttaṃ, taṃ “kaññā”ti padaṃ",
  "anya-e0803n:2120_2": "viya itthiliṅgassa avisadākāravohāratāviññāpane samatthaṃ hoti. Na hi itaresu liṅgesu",
  "anya-e0803n:2120_3": "samānasutikabhāvena catukkhattuṃ āgatapadaṃ ekampi atthi, “gāvī gāvi”nti ca imesaṃ",
  "anya-e0803n:2120_4": "saddānaṃ katthaci ṭhāne itthipumesu sāmaññavasena pavattiṃ upari kathayissāma. Yā",
  "anya-e0803n:2120_5": "panamhehi okārantitthiliṅgassa “go, gāvī, gāvo, gāvī, gavo. Gāvaṃ, gavaṃ, gāvi”ntiādinā",
  "anya-e0803n:2120_6": "nayena padamālā katā, tattha gosaddato siyonaṃ īkārādeso aṃvacanassa ca iṃkārādeso",
  "anya-e0803n:2120_7": "bhavati, tena okārantitthiliṅgassa “gāvī gāvī gāvi”nti rūpāni dassitāni. Tathā hi",
  "anya-e0803n:2120_8": "mukhamattadīpaniyaṃ saddasatthavidunā vajirabuddhācariyena niruttinaye kosallavasena",
  "anya-e0803n:2120_9": "gosaddato yonamīkārādeso vutto. Yathā pana gosaddato yonamīkārādeso bhavati, tathā",
  "anya-e0803n:2120_10": "sissīkārādeso aṃvacanassa ca iṃkārādeso bhavati. Atrimā nayaggāhaparidīpaniyo gāthā –",
  "anya-e0803n:2121": "Īpaccayā siddhesvapi, “gāvī gāvī”tiādisu;",
  "anya-e0803n:2122": "Paṭhamekavacanādi-antesu jinasāsane.",
  "anya-e0803n:2123": "Vadatā yonamīkāraṃ, gosaddassitthiyaṃ pana;",
  "anya-e0803n:2124": "Avisadattamakkhātuṃ, nayo dinnoti no ruci.",
  "anya-e0803n:2125": "Kiñca bhiyyo aṭṭhakathāsu ca –",
  "anya-e0803n:2126": "“Gāvo”ti vatvā “gāvi”nti-vacanena panitthiyaṃ;",
  "anya-e0803n:2127": "Avisadattamakkhātuṃ, nayo dinnoti no ruci.",
  "anya-e0803n:2128_0": "Tathā hi samantapāsādikādīsu aṭṭhakathāsu “cheko hi gopālako sakkharāyo ucchaṅgena",
  "anya-e0803n:2128_1": "gahetvā rajjudaṇḍahattho pātova vajaṃ gantvā gāvo piṭṭhiyaṃ paharitvā palighathambhamatthake",
  "anya-e0803n:2128_2": "nisinno dvāraṃ pattaṃ pattaṃ gāviṃ ‘eko dve’ti sakkharaṃ khipitvā gaṇetī”ti imasmiṃ",
  "anya-e0803n:2128_3": "padese “gāvo”ti vatvā “gāvi”nti vacanena itthipumavācakassa okārantitthiliṅgassa",
  "anya-e0803n:2128_4": "gosaddassa avisadākāravohāratā vihitā. “Gāvo”ti hi iminā sāmaññato itthipumabhūtā",
  "anya-e0803n:2128_5": "goṇā gahitā, tathā “gāvi”nti imināpi itthibhūto pumabhūto ca goṇo. Evaṃ “gāvo”ti",
  "anya-e0803n:2128_6": "ca “gāvi”nti ca ime saddā saddasatthavidūhi aṭṭhakathācariyehi niruttinayakusalatāya",
  "anya-e0803n:2128_7": "samānaliṅgavasena ekasmiṃyeva pakaraṇe ekasmiṃyeva vākye piṇḍīkatā. Yadi hi itthiliṅge",
  "anya-e0803n:2128_8": "vattamānassa itthipumavācakassa okārantitthiliṅgassa gosaddassa padamālāyaṃ “gāvī",
  "anya-e0803n:2128_9": "gāvi”miccetāni rūpāni na labbheyyuṃ, aṭṭhakathāyaṃ “gāvo”ti vatvā “gāva”nticceva",
  "anya-e0803n:2128_10": "vattabbaṃ siyā, “gāvi”nti pana na vattabbaṃ. Yathā ca pana aṭṭhakathācariyehi “gāvo”ti",
  "anya-e0803n:2128_11": "itthipumavasena sabbesaṃ gunnaṃ saṅgāhakavacanaṃ vatvā teyeva gāvo sandhāya puna",
  "anya-e0803n:2128_12": "“dvāraṃ pattaṃ pattaṃ gāvi”nti saddaracanaṃ kubbiṃsu, tasmā “gāvi”nti idampi sabbasaṅgāhakavacanamevāti",
  "anya-e0803n:2128_13": "daṭṭhabbaṃ. Asabbasaṅgāhakavacanaṃ idaṃ gāvīsaddena itthiyāyeva gahetabbattāti ce?",
  "anya-e0803n:2128_14": "Na, pakaraṇavasena atthantarassa viditattā. Na hi sabbavajesu “itthiyoyeva vasanti,",
  "anya-e0803n:2128_15": "na pumāno”ti ca, “pumānoyeva vasanti, na itthiyo”ti ca sakkā vattuṃ. Apica “gāvimpi",
  "anya-e0803n:2128_16": "disvā palāyanti ‘bhikkhū’ti maññamānā”ti pāḷi dissati, etthāpi “gāvi”nti vacanena",
  "anya-e0803n:2128_17": "itthibhūto pumabhūto ca sabbo go gahitoti daṭṭhabbaṃ. Itarathā “itthibhūtoyeva go",
  "anya-e0803n:2128_18": "bhikkhūti maññitabbo”ti āpajjati. Iti pāḷinayena itthiliṅge vattamānamhā itthipumavācakasmā",
  "anya-e0803n:2128_19": "gosaddato aṃvacanassa iṃkārādeso hotīti viññāyati.",
  "anya-e0803n:2129_0": "Vajirabuddhācariyenapi gosaddato īpaccaye kātabbepi akatvā yonamīkārādeso kato. Tassādhippāyo",
  "anya-e0803n:2129_1": "evaṃ siyā gosaddato īpaccaye kate sati īpaccayavasena “gāvī”ti nipphannasaddo yattha",
  "anya-e0803n:2129_2": "katthaci visaye “migī morī kukkuṭī”iccādayo viya itthivācakoyeva siyā, na katthacipi",
  "anya-e0803n:2129_3": "itthipumavācako, tasmā sāsanānukūlappayogavasena yonamīkārādeso kātabboti. Iti vajirabuddhācariyamate",
  "anya-e0803n:2129_4": "gosaddato yonaṃ īkārādeso hotīti ñāyati.",
  "anya-e0803n:2130_0": "Kiñca bhiyyo – yasmā aṭṭhakathācariyehi “gāvo piṭṭhiyaṃ paharitvā”tiādinā nayena",
  "anya-e0803n:2130_1": "racitāya “dvāraṃ pattaṃ pattaṃ gāviṃ ‘eko dve’ti sakkharaṃ khipitvā gaṇetī”ti vacanapariyosānāya",
  "anya-e0803n:2130_2": "saddaracanāyaṃ “eko gāvī, dve gāvī”ti atthayojanānayo vattabbo hoti, “gāvi”nti upayogavacanañca",
  "anya-e0803n:2130_3": "dissati. Iti aṭṭhakathācariyānaṃ mate gosaddato siyonamīkārādeso aṃvacanassa iṃkārādeso",
  "anya-e0803n:2130_4": "hotīti ñāyati. Tasmāyevamhehi yā sā okārantatāpakatikassa itthiliṅgassa gosaddassa",
  "anya-e0803n:2130_5": "“go, gāvī, gāvo, gāvī, gavo, gāvaṃ, gāvi”ntiādinā nayena padamālā ṭhapitā, sā pāḷinayānukūlā",
  "anya-e0803n:2130_6": "aṭṭhakathānayānukūlā kaccāyanācariyamataṃ gahetvā padanipphattijanakassa garuno ca",
  "anya-e0803n:2130_7": "matānukūlā, “gāvī”ti padassa catukkhattuṃ āgatattā pana okārantitthiliṅgassa gosaddassa",
  "anya-e0803n:2130_8": "avisadākāravohārattañca sādheti. Iccesā pāḷinayādīsu ñāṇena sammā upaparikkhiyamānesu",
  "anya-e0803n:2130_9": "atīva yujjati, natthettha appamattakopi doso. Ettha pana paccattopayogālapanānaṃ",
  "anya-e0803n:2130_10": "bahuvacanaṭṭhāne “gāviyo”ti padañca karaṇasampadānanissakkasāmīnamekavacanaṭṭhāne",
  "anya-e0803n:2130_11": "“gāviyā”ti padañca karaṇanissakkānaṃ bahuvacanaṭṭhāne “gāvīhi gāvībhī”ti padāni ca",
  "anya-e0803n:2130_12": "sampadānasāmīnaṃ bahuvacanaṭṭhāne “gāvīna”nti padañca bhummavacanaṭṭhāne “gāviyā,",
  "anya-e0803n:2130_13": "gāviyaṃ, gāvīsū”ti padāni cāti imāni vitthārato soḷasa padāni ekantena īpaccayavasena",
  "anya-e0803n:2130_14": "siddhattā ekantitthivācakattā ca na vuttānīti daṭṭhabbaṃ.",
  "anya-e0803n:2131_0": "Ayaṃ panettha nicchayo vuccate sotūnaṃ nikkaṅkhabhāvāya – itthiliṅgapadesu hi “gāvī",
  "anya-e0803n:2131_1": "gāvi”nti imāni īpaccayavasena vā īkāriṃkārādesavasena vā sijjhanti. Etesu pacchimanayo",
  "anya-e0803n:2131_2": "idhādhippeto, pubbanayo aññattha. Tathā “gāvī gāvi”nti imāni īpaccayavasenapi siddhattā",
  "anya-e0803n:2131_3": "yebhuyyena itthivācakāni bhavanti īkāriṃkārādesavasenapi siddhattā. Katthaci ekakkhaṇeyeva",
  "anya-e0803n:2131_4": "sabbasaṅgāhakavasena itthipumavācakāni bhavanti. Etesupi pacchimoyeva nayo idhādhippeto,",
  "anya-e0803n:2131_5": "pubbanayo aññattha. “Gāviyo. Gāviyā, gāvīhi, gāvībhi. Gāvīnaṃ. Gāviyaṃ, gāvīsū”ti",
  "anya-e0803n:2131_6": "etāni pana īpaccayavaseneva siddhattā sabbathāpi itthīnaṃyeva vācakāni bhavanti.",
  "anya-e0803n:2131_7": "Itthibhūtesveva godabbesu lokasaṅketavasena visesato pavattattā ekantato itthidabbesu",
  "anya-e0803n:2131_8": "pavattāni “migī morī kukkuṭī”iccādīni padāni viya. Kiñcāpi pana “nadī mahī”iccādīnipi",
  "anya-e0803n:2131_9": "itthiliṅgāni īpaccayavaseneva siddhāni, tathāpi tāni aviññāṇakattā tadatthānaṃ itthidabbesu",
  "anya-e0803n:2131_10": "vattantīti vattuṃ na yujjati. Itthipumanapuṃsakabhāvarahitā hi tadatthā. Yasmā pana",
  "anya-e0803n:2131_11": "itthiliṅge gosadde enayogo esukāro ca na labbhati, tasmā “gāvena gavena gāvesu gavesū”ti",
  "anya-e0803n:2131_12": "padāni na vuttāni. Yasmā ca itthiliṅgena gosaddena saddhiṃ sasmāsmiṃvacanāni sarūpato",
  "anya-e0803n:2131_13": "parattaṃ na yanti, tasmā “gāvassa gavassa gāvasmā gavasmā gāvasmiṃ gavasmi”nti padāni",
  "anya-e0803n:2131_14": "na vuttāni. Yasmā ca tattha smāvacanassa ādesabhūto ākāro ca mhākāro ca na labbhati,",
  "anya-e0803n:2131_15": "tasmā “gāvā gavā gāvamhā gavamhā”ti padāni na vuttāni. Yasmā ca smiṃvacanassa ādesabhūto",
  "anya-e0803n:2131_16": "ekāro ca mhikāro ca na labbhati, tasmā “gāve gave gāvamhi gavamhī”ti padāni na vuttāni.",
  "anya-e0803n:2131_17": "Apica “yāya tāyā”tiādīhi samānādhikaraṇapadehi yojetuṃ ayuttattāpi “gāvena gavenā”tiādīni",
  "anya-e0803n:2131_18": "itthiliṅgaṭṭhāne na vuttāni. Tathā hi “yāya tāya”iccādīhi saddhiṃ “gāvena gavenā”tiādīni",
  "anya-e0803n:2131_19": "na yojetabbāni ekantapulliṅgarūpattā.",
  "anya-e0803n:2132_0": "Keci panettha vadeyyuṃ – yā tumhehi okārantatāpakatikassa itthiliṅgassa gosaddassa",
  "anya-e0803n:2132_1": "“go, gāvī, gāvo, gāvī, gavo”tiādinā nayena padamālā ṭhapitā, sā “mātugāmo itthī mātugāmā",
  "anya-e0803n:2132_2": "itthiyo”ti vuttasadisā ca hotīti? Tanna. Mātugāmaitthīsaddā hi nānāliṅgā pumitthiliṅgabhāvena,",
  "anya-e0803n:2132_3": "nānādhātukā ca gamu isudhātuvasena, imasmiṃ pana ṭhāne go gāvīsaddā ekaliṅgā itthi",
  "anya-e0803n:2132_4": "liṅgabhāvena, ekadhātukā ca gamudhātuvasenāti. Yajjevaṃ goṇasaddassa gosaddassādesavasena",
  "anya-e0803n:2132_5": "kaccāyanena vuttattā tadādesattaṃ ekadhātukattañcāgamma tenāpi saddhiṃ missetvā padamālā",
  "anya-e0803n:2132_6": "vattabbāti? Na, goṇasaddassa accantapulliṅgattā akārantatāpakatikattā ca. Tathā hi",
  "anya-e0803n:2132_7": "so visuṃ pulliṅgaṭṭhāne uddiṭṭho. Ayaṃ pana “go, gāvī, gāvo, gāvī, gavo”tiādikā padamālā",
  "anya-e0803n:2132_8": "okārīkārantapadāni missetvā katāti na sallakkhetabbā, atha kho vikappena gosaddato",
  "anya-e0803n:2132_9": "paresaṃ si yo aṃvacanānaṃ īkāriṃkārādesavasena vuttapadavantattā okārantitthiliṅgapadamālā",
  "anya-e0803n:2132_10": "icceva sārato paccetabbā.",
  "anya-e0803n:2133_0": "Idāni gosaddassa itthiliṅgabhāvasādhakāni suttapadāni lokikappayogāni ca kathayāma",
  "anya-e0803n:2133_1": "– “seyyathāpi bhikkhave vassānaṃ pacchime māse saradasamaye kiṭṭhasambādhe gopālako",
  "anya-e0803n:2133_2": "gāvo rakkheyya, tā gāvo tato tato daṇḍena ākoṭeyya.",
  "anya-e0803n:2134": "Annadā baladā cetā, vaṇṇadā sukhadā ca tā;",
  "anya-e0803n:2135": "Etamatthaṃ vasaṃ ñatvā, nāssu gāvo haniṃsu te.",
  "anya-e0803n:2136_0": "Sabbā gāvo samāharati. Gamissanti bhante gāvo vacchagiddhiniyo”ti imāni suttapadāni.",
  "anya-e0803n:2136_1": "“Gosu duyhamānāsu gato”tiādīni pana lokikappayogāni. Iti gosaddassa itthiliṅgabhāvopi",
  "anya-e0803n:2136_2": "pulliṅgabhāvo viya sārato paccetabbo.",
  "anya-e0803n:2137_0": "Tatra “go, gāvī, gāvo, gāvī, gavo”tiādīni kiñcāpi itthiliṅgabhāvena vuttāni, tathāpi",
  "anya-e0803n:2137_1": "yathāpayogaṃ “pajā devatā”tipadāni viya itthipurisavācakāneva bhavanti, tasmā itthiliṅgavasena",
  "anya-e0803n:2137_2": "“sā go”ti vā “tā gāvo”ti vā vutte itthipumabhūtā sabbepi goṇā gahitāti veditabbā.",
  "anya-e0803n:2137_3": "Na hi īdise ṭhāne ekantato liṅgaṃ padhānaṃ, atthoyeva padhāno. “Vajegāvo duhantī”ti",
  "anya-e0803n:2137_4": "vutte kiñcāpi “gāvo”ti ayaṃ saddo pumepi vattati, tathāpi duhanakriyāya pume asambhavato",
  "anya-e0803n:2137_5": "atthavasena itthiyo ñāyante. “Gāvī duhantī”ti vutte pana liṅgavasena atthavasena",
  "anya-e0803n:2137_6": "ca vacanato ko saṃsayamāpajjissati viññū. “Tā gāvo carantī”ti vutte itthiliṅgavasena",
  "anya-e0803n:2137_7": "vacanato kadāci kassaci saṃsayo siyā “nanu itthiyo”ti, pulliṅgavasena pana “te gāvo",
  "anya-e0803n:2137_8": "carantī”ti vutte saṃsayo natthi, itthiyo ca pumāno ca ñāyante pulliṅgabahuvacanena",
  "anya-e0803n:2137_9": "katthaci itthipumassa gahitattā. “Athettha sīhā byagghā cā”tiādīsu viya “gāvī caratī”ti",
  "anya-e0803n:2137_10": "ca “gāviṃ passatī”ti ca vutte itthī viññāyate gāvīsaddena itthiyā gahetabbattā. Lokikappayogesu",
  "anya-e0803n:2137_11": "hi sāsanikappayogesu ca gāvīsaddena itthī gayhati. Ekaccaṃ pana sāsanikappayogaṃ",
  "anya-e0803n:2137_12": "sandhāya “gāvī”ti, “gāvi”nti ca “itthipurisasādhāraṇavacanamavocumha. Tathā hi “seyyathāpi",
  "anya-e0803n:2137_13": "bhikkhave dakkho goghātako vā goghātakantevāsī vā gāviṃ vadhitvā catumahāpathe bilaso",
  "anya-e0803n:2137_14": "vibhajitvā nisinno assā”ti pāḷi dissati. Aṭṭhakathāsu ca “gāvo”ti itthipumasādhāraṇaṃ",
  "anya-e0803n:2137_15": "saddaracanaṃ katvā puna tadeva itthipumaṃ sandhāya “dvāraṃ pattaṃ pattaṃ gāvi”nti",
  "anya-e0803n:2137_16": "racitā saddaracanā dissati.",
  "anya-e0803n:2138_0": "Ettha hi gojātiyaṃ ṭhitā itthīpi pumāpi “gāvī”ti saṅkhaṃ gacchati. Visesato pana",
  "anya-e0803n:2138_1": "“gāvī”ti idaṃ itthiyā adhivacanaṃ. Tathā hi tattha tattha pāḷippadesādīsu “acirapakkantassa",
  "anya-e0803n:2138_2": "bhagavato bāhiyaṃ dārucīriyaṃ gāvī taruṇavacchā adhipatitvā jīvitā voropesī”ti, “gāvuṃ",
  "anya-e0803n:2138_3": "vā te demi, gāviṃ vā te demī”ti ca “tiṇasīho kapotavaṇṇagāvīsadiso”ti ca payogadassanato",
  "anya-e0803n:2138_4": "itthī kathiyatīti vattabbaṃ. Gosaddena pana “goduhanaṃ. Gadduhanaṃ. Gokhīraṃ godhano",
  "anya-e0803n:2138_5": "gorūpāni cā”ti dassanato itthīpi pumāpi kathiyatīti vattabbaṃ.",
  "anya-e0803n:2139": "Idāni okārantassa itthiliṅgassa gosaddassa padamālāyaṃ pāḷinayādinissito atthayuttinayo vuccate viññūnaṃ kosallajananatthaṃ –",
  "anya-e0803n:2140_0": "Sā go gacchati, sā gāvī gacchati, tā gāvo, gāvī, gavo gacchanti. Taṃ gāvaṃ, gāviṃ,",
  "anya-e0803n:2140_1": "gavaṃ passati, tā gāvo, gāvī, gavo passati. Tāhi gohi, gobhi kataṃ. Tāsaṃ gavaṃ,",
  "anya-e0803n:2140_2": "gunnaṃ, gonaṃ deti. Tāhi gohi, gobhi apeti. Tāsaṃ gavaṃ, gunnaṃ, gonaṃ siṅgāni. Tāsu",
  "anya-e0803n:2140_3": "gosu patiṭṭhitaṃ. Bhoti go tvaṃ tiṭṭha, bhotiyo gāvo gāvī, gavā tumhe tiṭṭhatha.",
  "anya-e0803n:2141": "Aparopi vuccate –",
  "anya-e0803n:2142_0": "Sā go nadiṃ tarantī gacchati, sā gāvī nadiṃ tarantī gacchati, tā gāvo, gāvī, gavo",
  "anya-e0803n:2142_1": "nadiṃ tarantīyo gacchanti. Taṃ gāvaṃ, gāviṃ, gavaṃ nadiṃ tarantiṃ passati, tā gāvo,",
  "anya-e0803n:2142_2": "gāvī, gavo nadiṃ tarantiyo passati. Tāhi gohi, gobhi nadiṃ tarantīhi kataṃ. Tāsaṃ",
  "anya-e0803n:2142_3": "gavaṃ, gunnaṃ, gonaṃ nadiṃ tarantīnaṃ deti. Tāhi gohi, gobhi nadiṃ tarantīhi apeti.",
  "anya-e0803n:2142_4": "Tāsaṃ gavaṃ, gunnaṃ, gonaṃ nadiṃ tarantīnaṃ santakaṃ. Tāsu gosu nadiṃ tarantīsu patiṭṭhitanti.",
  "anya-e0803n:2143_0": "Tatra yā sā “go, gāvī, gāvo, gāvī, gavo”tiādinā okārantassitthiliṅgassa gosaddassa",
  "anya-e0803n:2143_1": "padamālā ṭhapitā, sā “go, gāvo gavo”tiādinā vuttassa okārantapulliṅgassa gosaddassa",
  "anya-e0803n:2143_2": "padamālāto savisesā paccattopayogālapanaṭṭhāne catunnaṃ kaññāsaddānaṃ viya gāvīsaddānaṃ",
  "anya-e0803n:2143_3": "vuttattā. Yasmā panāyaṃ viseso, tasmā imassa okārantitthiliṅgassa gosaddassa aññesamitthiliṅgānaṃ",
  "anya-e0803n:2143_4": "viya avisadākāravohāratā sallakkhetabbā, na pulliṅgānaṃ viya visadākāravohāratā,",
  "anya-e0803n:2143_5": "nāpi napuṃsakaliṅgānaṃ viya ubhayamuttākāravohāratā sallakkhetabbā. Ettha nicchayakaraṇī gāthā vuccati –",
  "anya-e0803n:2144": "Duvinnaṃ dhātusaddānaṃ, yathā dissati nānatā;",
  "anya-e0803n:2145": "Gosaddānaṃ tathā dvinnaṃ, icchitabbāva nānatā.",
  "anya-e0803n:2146": "Tathā hi pumitthiliṅgavasena dvinnaṃ dhātusaddānaṃ viseso dissati. Taṃ yathā?",
  "anya-e0803n:2147_0": "Dhātu, dhātū, dhātavo. Dhātuṃ, dhātū, dhātavo. Dhātunā, dhātūhi, dhātūbhi. Dhātussa,",
  "anya-e0803n:2147_1": "dhātūnaṃ. Dhātusmā, dhātumhā, dhātūhi, dhātūbhi. Dhātussa, dhātūnaṃ. Dhātusmiṃ, dhātumhi,",
  "anya-e0803n:2147_2": "dhātūsu. Ayaṃ pulliṅgaviseso.",
  "anya-e0803n:2148_0": "Dhātu, dhātū, dhātuyo. Dhātuṃ, dhātū, dhātuyo. Dhātuyā, dhātūhi, dhātūbhi. Dhātuyā,",
  "anya-e0803n:2148_1": "dhātūnaṃ. Dhātuyā, dhātūhi, dhātūbhi. Dhātuyā, dhātūnaṃ. Dhātuyā, dhātuyaṃ, dhātūsu.",
  "anya-e0803n:2148_2": "Ayaṃ itthiliṅgassa viseso.",
  "anya-e0803n:2149_0": "Yathā ca dvinnaṃ dhātusaddānaṃ viseso paññāyati, tathā dvinnampi gosaddānaṃ viseso",
  "anya-e0803n:2149_1": "paññāyateva. Yathā ca punnapuṃsakaliṅgānaṃ dvinnaṃ āyusaddānaṃ “āyu, āyū, āyavo”tiādinā,",
  "anya-e0803n:2149_2": "“āyu, āyū, āyūnī”tiādinā ca viseso paññāyati, yathā dvinnampi gosaddānaṃ viseso paññāyateva.",
  "anya-e0803n:2149_3": "Tathā hi visadākāravohāro pulliṅgaṃ, avisadākāravohāro itthiliṅgaṃ, ubhayamuttākāravohāro napuṃsakaliṅgaṃ.",
  "anya-e0803n:2150_0": "Idāni imamevatthaṃ pākaṭataraṃ katvā saṅkhepato kathayāma – purisoti visadākāravohāro,",
  "anya-e0803n:2150_1": "kaññāti avisadākāravohāro, rūpanti ubhayamuttākāravohāro. Puriso tiṭṭhati, kaññā",
  "anya-e0803n:2150_2": "tiṭṭhati, kaññā tiṭṭhanti, kaññā passati, bhotiyo kaññā tiṭṭhatha, etthekapadamasamaṃ,",
  "anya-e0803n:2150_3": "cattāri samāni. Purisā tiṭṭhanti, purisā nissaṭaṃ, bhavanto purisā gacchatha. Kaññāyo",
  "anya-e0803n:2150_4": "tiṭṭhanti, kaññāyo passati, bhotiyo kaññāyo gacchatha, tīṇi tīṇi samāni. Purisaṃ",
  "anya-e0803n:2150_5": "passati, kaññaṃ passati, dve asamāni. Purise passati, purise patiṭṭhitaṃ, dve samāni.",
  "anya-e0803n:2150_6": "Tena purisena kataṃ, tāya kaññāya kataṃ, tāya kaññāya deti, tāya kaññāya apeti, tāya",
  "anya-e0803n:2150_7": "kaññāya santakaṃ, tāya kaññāya patiṭṭhitaṃ, ekamasamaṃ, pañca samāni. Evaṃ pulliṅgassa",
  "anya-e0803n:2150_8": "visadākāravohāratā dissati, itthiliṅgassa avisadākāravohāratā dissati. Napuṃsakaliṅgassa",
  "anya-e0803n:2150_9": "pana “rūpaṃ, rūpāni, rūpā. Rūpaṃ, rūpāni, rūpe. Bho rūpa, bhavanto rūpāni, rūpā”ti",
  "anya-e0803n:2150_10": "evaṃ tīsu paccattopayogālapanaṭṭhānesu sanikārāya visesāya rūpamālāya vasena ubhayamuttākāravohāratā",
  "anya-e0803n:2150_11": "dissati, pumitthiliṅgānaṃ tīsu ṭhānesu sanikārāni rūpāni sabbadā na santi, iti visadākāravohāro",
  "anya-e0803n:2150_12": "pulliṅgaṃ, avisadākāravohāro itthiliṅgaṃ, ubhayamuttākāravohāro napuṃsakaliṅganti veditabbaṃ.",
  "anya-e0803n:2151_0": "Ayaṃ nayo “saddhā sati hirī, yā itthī saddhā pasannā, te manussā saddhā pasannā,",
  "anya-e0803n:2151_1": "pahūtaṃ saddhaṃ paṭiyattaṃ, saddhaṃ kula”ntiādīsu samānasutikasaddesupi padamālāvasena",
  "anya-e0803n:2151_2": "labbhateva. Yā ca pana itthiliṅgassa avisadākāravohāratā vuttā, sā ekaccesupi saṅkhyāsaddesu",
  "anya-e0803n:2151_3": "labbhati. Tathā hi vīsatiādayo navutipariyantā saddā ekavacanantā itthiliṅgāti vuttā,",
  "anya-e0803n:2151_4": "ettha “vīsatiyā”ti pañcakkhattuṃ vattabbaṃ, tathā “tiṃsāyā”tiādīnaṃ “navutiyā”ti",
  "anya-e0803n:2151_5": "padapariyantānaṃ, evaṃ vīsatiādīnaṃ kaññāsaddasseva avisadākāravohāratā labbhatīti",
  "anya-e0803n:2151_6": "avagantabbaṃ. Yadi evaṃ ticatusaddesu kathanti? Ticatusaddā pana yasmā “tayo tisso",
  "anya-e0803n:2151_7": "tīṇi, cattāro caturo catasso cattārī”ti attano attano rūpāni abhidheyyaliṅgānugabhattā",
  "anya-e0803n:2151_8": "yathāsakaliṅgavasena “purisā kaññāyo cittānī”tiādīhi visadāvisadobhayarahitākāravohārasaṅkhātehi",
  "anya-e0803n:2151_9": "saddehi yogaṃ gacchanti, tasmā paccekaliṅgavasena visadāvisadobhayarahitākāravohārāti vattumarahanti.",
  "anya-e0803n:2152_0": "Sabbanāmesupi ayaṃ tividho ākāro labbhati rūpavisesayogato. Kathaṃ? Punnapuṃsakavisaye",
  "anya-e0803n:2152_1": "“tassa kassa” iccādīni sabbāni sabbanāmikarūpāni catutthīchaṭṭhiyantāni bhavanti,",
  "anya-e0803n:2152_2": "itthiliṅgavisaye “tassā kassā” iccādīni sabbanāmikarūpāni tatiyācatutthīpañcamīchaṭṭhīsattamiyantāni",
  "anya-e0803n:2152_3": "bhavanti, tasmā sabbanāmattepi itthiliṅgassa avisadākāravohāratā ekantato sampaṭicchitabbā.",
  "anya-e0803n:2152_4": "Ettha pana sulabhāni catutthīchaṭṭhīrūpāni anāharitvā sudullabhabhāvena tatiyāpañcamīsattamīrūpāni",
  "anya-e0803n:2152_5": "sāsanato āharitvā dassessāma bhagavato pāvacane nikkaṅkhabhāvena sotūnaṃ paramasaṇhasukhumañāṇādhigamatthaṃ.",
  "anya-e0803n:2152_6": "Taṃ yathā? “Āyasmā udāyī yena sā kumārikā tenupasaṅkami, upasaṅkamitvā tassā kumārikāya",
  "anya-e0803n:2152_7": "saddhiṃ eko ekāya raho paṭicchanne āsane alaṃkammanīye nisajjaṃ kappesī”ti. Ettha",
  "anya-e0803n:2152_8": "“tassā”ti tatiyāya rūpaṃ, “tassā”ti tatiyāya rūpe diṭṭheyeva “sabbassā katarissā”tiādīni",
  "anya-e0803n:2152_9": "tatiyārūpāni pāḷiyaṃ anāgatānipidiṭṭhāniyeva nāma tesaṃ aññamaññasamānagatikattā,",
  "anya-e0803n:2152_10": "diṭṭhena ca adiṭṭhassapi yuttassa gahetabbattā. “Kassāhaṃ kena hāyāmī”ti ettha “kassā”ti",
  "anya-e0803n:2152_11": "pañcamiyā rūpaṃ, “kassā”ti pañcamiyā rūpe diṭṭheyeva “sabbassā katarissā”tiādīni",
  "anya-e0803n:2152_12": "pañcamiyā rūpāni pāḷiyaṃ anāgatānipi diṭṭhāniyeva nāma. “Aññataro bhikkhu vesāliyaṃ",
  "anya-e0803n:2152_13": "mahāvane makkaṭiṃ āmisena upalāpetvā tassā methunaṃ dhammaṃ paṭisevati. Aññataro",
  "anya-e0803n:2152_14": "bhikkhu aññatarissā itthiyā paṭibaddhacitto hotī”ti ca ettha “tassā aññatarissā”ti",
  "anya-e0803n:2152_15": "ca sattamiyā rūpaṃ, tasmiṃ diṭṭheyeva “sabbassā katarissā”tiādīni sattamiyā rūpāni",
  "anya-e0803n:2152_16": "pāḷiyaṃ anāgatānipi diṭṭhāniyeva nāmāti.",
  "anya-e0803n:2153_0": "Nanu ca bho “tassā kumārikāya saddhi”nti ettha “tassā”ti idaṃ vibhattivipallāsena",
  "anya-e0803n:2153_1": "vuttaṃ, “tāyā”ti hissa attho, tathā “kassāhaṃ kena hāyāmī”ti idampi vibhattivipallāsena",
  "anya-e0803n:2153_2": "vuttaṃ. “Kāyā”ti hissa attho. “Aññatarissā itthiyā paṭibaddhacitto”ti etthāpi “aññatarissā”ti",
  "anya-e0803n:2153_3": "idaṃ vibhattivipallāsena vuttaṃ. “Aññatarissa”nti hissa atthoti? Tanna, īdisesu cuṇṇiyapadavisayesu",
  "anya-e0803n:2153_4": "vibhattivipallāsassa anicchitabbattā. Nanu ca bho cuṇṇiyapadavisayepi “saṅghe gotami",
  "anya-e0803n:2153_5": "dehī”tiādīsu “saṅghassā”ti vibhattivipallāsatthaṃ vadanti garūti? Saccaṃ, tathāpi",
  "anya-e0803n:2153_6": "tādisesu ṭhānesu dve adhippāyā bhavanti ādhārapaṭiggāhakabhāvena bhummasampadānānamicchitabbattā.",
  "anya-e0803n:2153_7": "Tathā hi “saṅghassa dethā”ti vattukāmassa sato “saṅghe dethā”ti vacanaṃ na virujjhati,",
  "anya-e0803n:2153_8": "yujjatiyeva. Tathā “saṅghe dethā”ti vattukāmassapi sato “saṅghassa dethā”ti vacanampi",
  "anya-e0803n:2153_9": "na virujjhati, yujjatiyeva, yathā pana alābu lābusaddesu visuṃ visuṃ vijjamānesupi",
  "anya-e0803n:2153_10": "“lābūni sīdanti silā plavantī”ti ettha chandānurakkhaṇatthaṃ akāralopo hotīti akkharalopo",
  "anya-e0803n:2153_11": "buddhiyā kariyati. Tathā “saṅghe gotami dehī”tiādīsupi buddhiyā vibhattivipallāsassa",
  "anya-e0803n:2153_12": "parikappanaṃ katvā “saṅghassā”ti vipallāsatthamicchanti ācariyā. Tasmā “saṅghe gotami",
  "anya-e0803n:2153_13": "dehi. Vessantare varaṃ datvā”tiādīsu vibhattivipallāso yutto “tassā kumārikāyā”tiādīsu",
  "anya-e0803n:2153_14": "pana na yutto, vibhattivipallāso ca nāma yebhuyyena “neva dānaṃ viramissa”ntiādīsu gāthāsu icchitabbo.",
  "anya-e0803n:2154_0": "Tathāpi vadeyya yā sā tumhehi “tassā methunaṃ dhammaṃ paṭisevatī”ti pāḷi ābhatā,",
  "anya-e0803n:2154_1": "na sā sattamīpayogā. “Tassā”ti hi idaṃ chaṭṭhiyantapadaṃ “tassāmakkaṭiyāaṅgajāte",
  "anya-e0803n:2154_2": "methunaṃ dhammaṃ paṭisevatī”ti atthasambhavatoti? Tanna, aṭṭhakathāyaṃ “tassāti bhummavacana”nti",
  "anya-e0803n:2154_3": "vuttattā. Kiñca bhiyyo – aṭṭhakathāyaṃyeva “tassā ca sikkhāya sikkhaṃ paripūrento",
  "anya-e0803n:2154_4": "sikkhati, tasmiñca sikkhāpade avītikkamanto sikkhatī”ti imasmiṃ padese “tassā”ti",
  "anya-e0803n:2154_5": "bhummavacanaṃ niddeso katoti. Nanu ca bho tatthāpi “tassā”ti idaṃ vibhattivipallāsavasena",
  "anya-e0803n:2154_6": "bhummatthe sāmivacananti? “Ativiya tvaṃ vibhattivipallāsanaye kusalosi, vibhattivipallāsiko",
  "anya-e0803n:2154_7": "nāmā”ti bhavaṃ vattabbo. Yo tvaṃ dhammasaṅgāhakattherehi vuttapāḷimpi ullaṅghasi,",
  "anya-e0803n:2154_8": "aṭṭhakathāvacanampi ullaṅghasi, aparampi te niddesapāḷiṃ āharissāma. Sace tvaṃ paṇḍitajātiko,",
  "anya-e0803n:2154_9": "saññattiṃ gamissasi. Sace apaṇḍitajātiko, attano gāhaṃ amuñcantoyeva saññattiṃ na",
  "anya-e0803n:2154_10": "gamissati, sāsane cittiṃ katvā suṇohīti. “Tasmā hi sikkhetha idheva jantū”ti imissā",
  "anya-e0803n:2154_11": "pāḷiyā atthaṃ niddisantena pabhinnapaṭisambhidena satthukappena aggasāvakena dhammasenāpatinā",
  "anya-e0803n:2154_12": "āyasmatā sāriputtena “idhāti imissā diṭṭhiyā imissā khantiyā imissā ruciyā imasmiṃ",
  "anya-e0803n:2154_13": "ādāye imasmiṃ dhamme”ti evaṃ “imissā”ti padaṃ bhummavacanavasena vuttaṃ. Tañhi “idhā”ti",
  "anya-e0803n:2154_14": "padassa atthavācakattā sattamiyā rūpanti viññāyati. Iti “imissā”ti sattamiyā rūpe",
  "anya-e0803n:2154_15": "diṭṭheyeva “sabbassā katarissā”tiādīni sattamiyā rūpāni pāḷiyaṃ anāgatānipi diṭṭhāniyeva nāma.",
  "anya-e0803n:2155_0": "Aparampi te sabbalokānukampakena sabbaññunā āhaccabhāsitaṃ pāḷiṃ āharissāma, cittiṃ",
  "anya-e0803n:2155_1": "katvā suṇohi, “aṭṭhānametaṃ bhikkhave anavakāso, yaṃ ekissā lokadhātuyā apubbaṃ acarimaṃ",
  "anya-e0803n:2155_2": "dve arahanto sammāsambuddhā uppajjeyyu”nti ettha “ekissā”ti idaṃ sattamiyā rūpaṃ.",
  "anya-e0803n:2155_3": "Evaṃ “ekissā”ti sattamiyā rūpe diṭṭheyeva “sabbassā katarissā”tiādīni sattamiyā rūpāni",
  "anya-e0803n:2155_4": "pāḷiyaṃ anāgatānipi diṭṭhāniyeva nāma. Na hi sabbathāpi vohārā sarūpato pāḷiādīsu",
  "anya-e0803n:2155_5": "dissanti, ekacce dissanti, ekacce na dissantiyeva. Atridaṃ vuccati –",
  "anya-e0803n:2156": "“Tassā”iccādayo saddā, “tāya”iccādayo viya;",
  "anya-e0803n:2157": "Ñeyyā pañcasu ṭhānesu, tatiyādīsu dhīmatā.",
  "anya-e0803n:2158": "Tiṇṇannaṃ pana nādīnaṃ, hoti sabyapadesato;",
  "anya-e0803n:2159": "“Tassā kassā”tiādīni, bhavanti tatiyādisu.",
  "anya-e0803n:2160_0": "Atra panāyaṃ pāḷinayavibhāvanā aṭṭhakathānayavibhāvanā ca – tassā kaññāya saddhiṃ",
  "anya-e0803n:2160_1": "gacchati, tassā kaññāya kataṃ, tassā kaññāya deti, tassā kaññāya apeti, tassā kaññāya",
  "anya-e0803n:2160_2": "ayaṃ kaññā hīnā, tassā kaññāya ayaṃ kaññā adhikā, tassā kaññāya santakaṃ, tassā kaññāya",
  "anya-e0803n:2160_3": "patiṭṭhitanti. Dullabhāyaṃ nīti sādhukaṃ cittiṃ katvā pariyāpuṇitabbā sāsanassa ciraṭṭhitatthaṃ.",
  "anya-e0803n:2160_4": "Evaṃ sabbathāpi pāḷiaṭṭhakathānayānusārena itthiliṅgassa avisadākāravohāratā ñātabbā.",
  "anya-e0803n:2161_0": "Evaṃ pana ñatvā viññujātinā “dvinnaṃ gosaddānaṃ rūpamālāvisesena liṅganānattaṃ hotī”ti",
  "anya-e0803n:2161_1": "niṭṭhametthāvagantabbaṃ. Gosaddo hi “puriso mātugāmo orodho āpo satthā”tiādayo viya",
  "anya-e0803n:2161_2": "na niyogā visadākāravohāro, nāpi “kaññā ratti itthī”tiādayo viya niyogā avisadākāravohāro.",
  "anya-e0803n:2161_3": "Tathā hi ayaṃ pulliṅgabhāve dhātusaddo viya visadākāravohāro, itthiliṅgabhāve avisadākāravohāro.",
  "anya-e0803n:2161_4": "Iti imassa atthassa sotūnaṃ ñāpanena paramasaṇhasukhumañāṇappaṭilābhattaṃ “go, gāvī",
  "anya-e0803n:2161_5": "gāvo. Gāviṃ, gavo”tiādinā okārantassa itthiliṅgassa gosaddassa āveṇikā nāmikapadamālā",
  "anya-e0803n:2161_6": "vuttā. Ettha pana “gāvi”nti ekakkhattumāgataṃ, “go gohī”tiādīni dvikkhattuṃ, “gāvo",
  "anya-e0803n:2161_7": "gāvī gāva”nti tikkhattuṃ, “gāviyā”ti pañcakkhattuṃ, evamettha pañcakkhattuṃ āgatapadānaṃ",
  "anya-e0803n:2161_8": "vasena avisadākāro dissatīti idaṃ itthiliṅganti gahetabbaṃ. Imañhi nayaṃ muñcitvā",
  "anya-e0803n:2161_9": "natthi añño nayo yena gosaddo itthiliṅgo siyā. Tasmā idameva amhākaṃ mataṃ sārato",
  "anya-e0803n:2161_10": "paccetabbaṃ. Pumitthiliṅgasaṅkhātānaṃ dvinnaṃ gosaddānaṃ rūpamālāya nibbisesataṃ",
  "anya-e0803n:2161_11": "vadantānaṃ pana ācariyānaṃ mataṃ pulliṅge vattamānena gosaddeni’tthiliṅge vattamānassa",
  "anya-e0803n:2161_12": "gosaddassa rūpamālāya sadisatte sati mātugāmasaddassa nāmikapadamālāyo samaṃ yojetvā",
  "anya-e0803n:2161_13": "pumitthiliṅgabhāvaparikappanaṃ viya hotīti na sārato paccetabbaṃ.",
  "anya-e0803n:2162_0": "Ettha pana kiñci liṅgasaṃsandanaṃ kathayāma – heṭṭhā niddiṭṭhassa okārantapulliṅgassa",
  "anya-e0803n:2162_1": "gosaddassa nāmikapadamālāyaṃ “gāvuṃ gāvaṃ gāvenā”tiādīni ekakkhattumāgatāni, “go",
  "anya-e0803n:2162_2": "gohī”tiādīni dvikkhattuṃ, “gāvo gavo gava”nti imāni pana “satthā rājā”tiādīni viya",
  "anya-e0803n:2162_3": "tikkhattuṃ, catukkhattuṃ vā panettha pañcakkhattuṃ vā āgatapadāni na santi. Tadabhāvato",
  "anya-e0803n:2162_4": "visadākāro dissati. Purisasaddassa nāmikapadamālāyampi “puriso purisa”ntiādīni ekakkhattumāgatāni,",
  "anya-e0803n:2162_5": "“purise”tiādīni dvikkhattuṃ, “purisā”ti tikkhattuṃ. Evaṃ visadākāro dissati. Ākārantitthiliṅgassa",
  "anya-e0803n:2162_6": "pana “kañña”ntiādīni ekakkhattumāgatāni, “kaññāhī”tiādīni dvikkhattuṃ, “kaññāyo”tiādīni",
  "anya-e0803n:2162_7": "tikkhattuṃ, “kaññā”ti idaṃ catukkhattuṃ, “kaññāyā”ti idaṃ pana pañcakkhattuṃ. Evaṃ",
  "anya-e0803n:2162_8": "avisadākāro dissati. Ākārantapulliṅgassatu “sattharī”tiādīni ekakkhattumāgatāni,",
  "anya-e0803n:2162_9": "“satthū”tiādīni dvikkhattuṃ, “satthā”tiādīni tikkhattuṃ, evaṃ visadākāro dissati.",
  "anya-e0803n:2162_10": "Iminā nayena sabbāsupi pumitthiliṅgapadamālāsu visadākāro ca avisadākāro ca veditabbo.",
  "anya-e0803n:2162_11": "Napuṃsakaliṅgassa pana nāmikapadamālāyaṃ “cittenā”tiādīni ekakkhattumāgatāni, “citta”ntiādīni",
  "anya-e0803n:2162_12": "dvikkhattuṃ, “cittānī”ti idaṃ tikkhattuṃ āgataṃ. Aṭṭhi āyusaddādīsupi eseva nayo.",
  "anya-e0803n:2162_13": "Ettha ubhayamuttākāro dissati. Kiñcāpettha catukkhattuṃ pañcakkhattuṃ vā āgatapadānaṃ",
  "anya-e0803n:2162_14": "abhāvato visadākāro upalabbhamāno viya dissati, tathāpi yasmā “cittaṃ aṭṭhi āyū”tiādīni",
  "anya-e0803n:2162_15": "napuṃsakāni “gacchaṃ aggi bhikkhū”tiādīnaṃ pulliṅgānaṃ nayena appavattanato visadākārañca,",
  "anya-e0803n:2162_16": "“ratti yāgū”tiādīnaṃ itthiliṅgānaṃ nayena appavattanato avisadākārañca ubhayamanupagamma",
  "anya-e0803n:2162_17": "visesato “cittaṃ, cittāni, cittā. Cittaṃ, cittāni, citte”tiādinā sanikārāya rūpamālāya",
  "anya-e0803n:2162_18": "rūpavantāni bhavanti, tasmā tesamākāro ubhayamuttoti daṭṭhabbo.",
  "anya-e0803n:2163_0": "Tividhopāyaṃ ākāro sakkaṭabhāsāsu na labbhati. Tenesa sabbesupi byākaraṇasatthesu",
  "anya-e0803n:2163_1": "na vutto. Sabbasattānaṃ pana mūlabhāsābhūtāya jineritāya māgadhikāya sabhāvaniruttiyā",
  "anya-e0803n:2163_2": "labbhati. Tathā hi ayaṃ niruttimañjūsāyaṃ vutto –",
  "anya-e0803n:2164": "Kiṃ panetaṃ liṅgaṃ nāma? Keci tāva vadanti –",
  "anya-e0803n:2165": "“Thanakesavatī itthī, massuvā puriso siyā. Ubhinnamantaraṃ etaṃ, itaro’bhayamuttako’ti",
  "anya-e0803n:2166": "Vuttattā visiṭṭhā thanakesādayo liṅga”nti, etaṃ na sabbattha, gaṅgāsālārukkhādīnaṃ thanādinā sambandhābhāvato.",
  "anya-e0803n:2167_0": "Apare vadanti – “na liṅgaṃ nāma paramatthato kiñci atthi, lokasaṅketarūḷho pana vohāro",
  "anya-e0803n:2167_1": "liṅgaṃ nāmā”ti. Idamettha sanniṭṭhānaṃ. Sabbaliṅgikopi saddo hoti taṭaṃ taṭī taṭoti.",
  "anya-e0803n:2167_2": "Yadi ca paramatthato liṅgaṃ nāma siyā, kathaṃ aññamaññaviruddhānaṃ tesaṃ ekattha",
  "anya-e0803n:2167_3": "samāveso bhavati, tasmā yassa kassaci atthassa avisadākāravohāro itthiliṅgaṃ, visadākāravohāro",
  "anya-e0803n:2167_4": "pulliṅgaṃ, ubhayamuttākāravohāro napuṃsakaliṅganti veditabbanti.",
  "anya-e0803n:2168_0": "Ettha pana nāmikapadamālāsaṅkhātapabandhavaseneva avisadākāravohārāditā gahetabbā,",
  "anya-e0803n:2168_1": "na ekekapadavasena. Tathā hi “kaññā puriso citta”nti ca, “kaññāyo purisā cittānī”ti",
  "anya-e0803n:2168_2": "ca evamādikassa ekekapadassa avisadākāravohārāditā na dissati. Yasmā pana pabandhavasena",
  "anya-e0803n:2168_3": "visadākāravohārādibhāve siddheyeva samudāyāvayavattā ekekapadassapi avisadākāravohārāditā sijjhateva.",
  "anya-e0803n:2169_0": "Keci pana nāmikapadamālāsaṅkhātaṃ pabandhaṃ aparāmasitvā ekekapadavaseneva avisadākāravohārādikaṃ",
  "anya-e0803n:2169_1": "icchanti, te vattabbā “yadi ekekapadasseva avisadākāravohārāditā siyā, evaṃ sante",
  "anya-e0803n:2169_2": "‘kaññā purisā satthā guṇavā rājā’tiādīnaṃ padānaṃ ākārasutivasena, ‘puriso satthāro",
  "anya-e0803n:2169_3": "kaññāyo’tiādīnaṃ pana okārasutivasena, ‘cittaṃ purisaṃ kañña’ntiādīnaṃ anusārasutivasena",
  "anya-e0803n:2169_4": "aññamaññaṃ samānasutisambhavā kathaṃ avisadākāravohārāditā siyā”ti? Kiñcāpi te evaṃ",
  "anya-e0803n:2169_5": "vadeyyuṃ “siyā eva, nānattaṃ pana tesaṃ duppaṭivedha”nti. Te vattabbā “mā tumhe evamavacuttha,",
  "anya-e0803n:2169_6": "dujjānatarampi nibbānaṃ kathanasamatthaṃ puggalaṃ nissāya jānanti, tasmā suṭṭhu upaparikkhitvā",
  "anya-e0803n:2169_7": "vadethā”ti. Evañca pana vatvā tato uttari te pañhaṃ pucchitabbā “bodhisaddo āyusaddo",
  "anya-e0803n:2169_8": "ca kataraliṅgo”ti. Te jānantā evaṃ vakkhanti “bodhisaddo itthiliṅgo ceva pulliṅgo",
  "anya-e0803n:2169_9": "ca, āyusaddo ca pana napuṃsakaliṅgo ca pulliṅgo cāti dviliṅgā ete saddā”ti. Te vattabbā",
  "anya-e0803n:2169_10": "“yadi bodhisaddo ca āyusaddo ca dviliṅgā ete saddā, evaṃ sante dvinnaṃ bodhisaddānaṃ",
  "anya-e0803n:2169_11": "ekapadabhāvena vavatthitānaṃ accantasamānasutikānaṃ kathaṃ avisadākāravohāratā ca",
  "anya-e0803n:2169_12": "visadākāravohāratā ca siyā, kathañca pana dvinnaṃ āyusaddānaṃ ekapadabhāvena vavatthitānaṃ",
  "anya-e0803n:2169_13": "accantasamānasutikānaṃ ubhayamuttākāravohāratā ca visadākāravohāratā ca siyā”ti?",
  "anya-e0803n:2169_14": "Evaṃ vuttā te addhā kiñci uttari apassantā niruttarā bhavissanti. Saddasatthavidū",
  "anya-e0803n:2169_15": "pana saddasatthato nayaṃ gahetvā vadanti –",
  "anya-e0803n:2170": "“Ese’sā eta’miti ca,",
  "anya-e0803n:2171": "Pasiddhi atthesu yesu lokassa;",
  "anya-e0803n:2172": "‘Thīpumanapuṃsakānī’ti,",
  "anya-e0803n:2173": "Vuccante tāni nāmānī”ti.",
  "anya-e0803n:2174_0": "Tesaṃ kira ayamadhippāyo – “eso puriso, eso mātugāmo, eso rājā, esā itthī, esā latā,",
  "anya-e0803n:2174_1": "etaṃ napuṃsakaṃ, etaṃ citta”nti evaṃ purisādīsu yesu atthesu lokassa “eso esā eta”nti",
  "anya-e0803n:2174_2": "ca pasiddhi hoti, tesu atthesu tāni nāmāni “pumitthinapuṃsakaliṅgānī”ti vuccanti,",
  "anya-e0803n:2174_3": "taṃdvārena aññānipīti. Evaṃ vadantehi tehi “iminā nāma ākārena ‘eso esā eta’nti nāmāni",
  "anya-e0803n:2174_4": "aññāni ca pulliṅgādināmaṃ labhantī”ti ayaṃ viseso na dassito, saddhammanayaññūhi",
  "anya-e0803n:2174_5": "pana neruttikehi dassito “yassa kassaci atthassa avisadākāravohāro itthiliṅga”ntiādinā.",
  "anya-e0803n:2175_0": "Keci pana “avisadākārānaṃ atthānaṃ vācako vohāro itthiliṅga”ntiādīni vadanti, taṃ",
  "anya-e0803n:2175_1": "na gahetabbaṃ. Yadi hi avisadākārānaṃ atthānaṃ vācako vohāro itthiliṅgaṃ, evaṃ sante",
  "anya-e0803n:2175_2": "mātugāmakalattakantakaṇṭakagumbādayopi vohārā itthiliṅgāni siyuṃ avisadākārattā tadatthānaṃ.",
  "anya-e0803n:2175_3": "Yadi pana visadākārānaṃ atthānaṃ vācako vohāro pulliṅgaṃ, evaṃ sante “devatā saddhā",
  "anya-e0803n:2175_4": "ñāṇa”miccādayopi vohārā pulliṅgāni siyuṃ visadākārattā tadatthānaṃ. Atha vā yadi",
  "anya-e0803n:2175_5": "avisadākārānaṃ atthānaṃ vācako vohāro itthiliṅgaṃ, visadākārānaṃ panatthānaṃ vācako",
  "anya-e0803n:2175_6": "vohāro pulliṅgaṃ, evaṃ sante ekassevatthassa ekakkhaṇe dvīhi liṅgehi na vattabbatā siyā –",
  "anya-e0803n:2176": "“Atthakāmosi me yakkha, hitakāmāsi devate;",
  "anya-e0803n:2177": "Karomi te taṃ vacanaṃ, tvaṃsi ācariyo mamā”ti.",
  "anya-e0803n:2178_0": "Yadi ca ubhayamuttākārānaṃ atthānaṃ vācako vohāro napuṃsakaliṅgaṃ, evaṃ sante ubhayamuttākārānaṃ",
  "anya-e0803n:2178_1": "atthānaṃ tiṇarukkhādīsu “idaṃ nāmā”ti niyamābhāvato liṅgavacanaṃ viruddhaṃ siyā.",
  "anya-e0803n:2178_2": "Apica “paññāratanaṃ. Sāriputtamoggallānaṃ sāvakayuga”nti ca ādinā napuṃsakaliṅgavacanena",
  "anya-e0803n:2178_3": "tadatthānampi ubhayamuttākāratā vuttā siyā. Apica ekampi tīraṃ “taṭaṃ taṭī taṭo”ti",
  "anya-e0803n:2178_4": "tīhi liṅgehi na vattabbaṃ siyā. Ekampi ca ñāṇaṃ “paññāṇaṃ paññā pajānanā amoho”tiādinā",
  "anya-e0803n:2178_5": "tīhi liṅgehi na vattabbaṃ siyā, tasmā taṃ nayaṃ aggahetvā yathāvuttoyeva nayo gahetabbo.",
  "anya-e0803n:2179_0": "Lokasmiñhi itthīnaṃ heṭṭhimakāyo visado hoti, uparimakāyo avisado, uramaṃsaṃ avisadaṃ,",
  "anya-e0803n:2179_1": "gamanādīnipi avisadāni. Itthiyo hi gacchamānā avisadaṃ gacchanti, tiṭṭhamānā nipajjamānā",
  "anya-e0803n:2179_2": "nisīdamānā khādamānā bhuñjamānā avisadaṃ bhuñjanti. Purisampi hi avisadaṃ disvā “mātugāmo",
  "anya-e0803n:2179_3": "viya gacchati tiṭṭhati nipajjati nisīdati khādati bhuñjatī”ti vadanti. Iti yathā",
  "anya-e0803n:2179_4": "itthiyo yebhuyyena avisadākārā, tathā yassa kassaci saviññāṇakassa vā aviññāṇakassa",
  "anya-e0803n:2179_5": "vā atthassa ye vohārā yebhuyyena avisadākārā, teyeva itthiliṅgāni nāma bhavanti.",
  "anya-e0803n:2179_6": "Taṃ yathā? “Kaññā devatā dhītalikā dubbā saddhā ratti itthī yāgu vadhū” iccevamādīni.",
  "anya-e0803n:2179_7": "Purisānaṃ pana heṭṭhimakāyo avisado hoti, uparimakāyo visado, uramaṃsaṃ visadaṃ,",
  "anya-e0803n:2179_8": "gamanādīnipi visadāni honti. Purisā hi gacchamānā visadaṃ gacchanti, tiṭṭhamānā nipajjamānā",
  "anya-e0803n:2179_9": "nisīdamānā khādamānā bhuñjamānā visadaṃ bhuñjanti. Itthimpi hi gamanādīni visadāni",
  "anya-e0803n:2179_10": "kurumānaṃ disvā “puriso viya gacchatī”tiādīni vadanti. Iti yathā purisā yebhuyyena",
  "anya-e0803n:2179_11": "visadākārā, tathā yassa kassaci saviññāṇakassa vā aviññāṇakassa vā atthassa ye vohārā",
  "anya-e0803n:2179_12": "yebhuyyena visadākārā, teyeva pulliṅgāni nāma bhavanti. Taṃ yathā? “Puriso mātugāmo",
  "anya-e0803n:2179_13": "orodho āpo rukkho moho satthā” iccevamādīni. Yathā ca pana napuṃsakā ubhayamuttākārā,",
  "anya-e0803n:2179_14": "tathā yassa kassaci saviññāṇakassa vā aviññāṇakassa vā atthassa ye vohārā ubhayamuttākārā,",
  "anya-e0803n:2179_15": "teyeva napuṃsakaliṅgāni nāma bhavanti. Taṃ yathā? “Cittaṃ rūpaṃ itthāgāraṃ kalattaṃ",
  "anya-e0803n:2179_16": "nāṭakaṃ ratanaṃ ñāṇaṃ aṭṭhi āyu”iccevamādīni. Iccevaṃ nāmikānaṃ sabbesampi vohārānaṃ –",
  "anya-e0803n:2180": "Visadāvisadākārā, ākāro’bhayamuttako;",
  "anya-e0803n:2181": "Liṅgassa lakkhaṇaṃ etaṃ, ñeyyaṃ syādippabandhato.",
  "anya-e0803n:2182_0": "Idaṃ ṭhānaṃ dubbinivijjhaṃ mahāvanagahanaṃ niggumbaṃ nijjaṭaṃ katvā dassitaṃ sādhukaṃ",
  "anya-e0803n:2182_1": "manasi kātabbaṃ. Iti sabbesaṃ nāmikapadānaṃ pabandhanissitena avisadākāravohārādibhāvena",
  "anya-e0803n:2182_2": "itthiliṅgādibhāvassa sambhavato dvinnampi gosaddānaṃ pabandhanissitena avisadākāravohārādibhāvena",
  "anya-e0803n:2182_3": "yathāsakaṃ itthiliṅgādibhāvo veditabbo.",
  "anya-e0803n:2183": "Savinicchayoyaṃ okārantitthiliṅgassa nāmikapadamālāvibhāgo.",
  "anya-e0803n:2184": "Okārantatāpakatikaṃ okārantitthiliṅgaṃ niṭṭhitaṃ.",
  "anya-e0803n:2185_0": "Evaṃ sabbathāpi ākāranta ivaṇṇanta uvaṇṇantokārantavasena chabbidhāni itthiliṅgāni",
  "anya-e0803n:2185_1": "niravasesato gahitāni bhavanti. Etesu pana kesañci ākārantānaṃ īkārantānañca katthaci",
  "anya-e0803n:2185_2": "paccattekavacanassa ekārādesavasena yo pabhedo dissati, so idāni vuccati. Tathā hi –",
  "anya-e0803n:2186": "“Na tvaṃ rādha vijānāsi, aḍḍharatte anāgate;",
  "anya-e0803n:2187": "Abyayataṃ vilapasi, viratte kosiyāyane”ti",
  "anya-e0803n:2188_0": "Imasmiṃ rādhajātake “virattā”ti ākārantavasena vattabbe paccattavacanassa ekārādesavasena",
  "anya-e0803n:2188_1": "“viratte”ti vuttaṃ. Tathā “kosiyāyanī”ti īkārantavasena vattabbe paccattavacanassa",
  "anya-e0803n:2188_2": "ekārādesavasena “kosiyāyane”ti vuttaṃ. Tena aṭṭhakathācariyo “viratte kosiyāyaneti",
  "anya-e0803n:2188_3": "mātā no kosiyāyanī brāhmaṇī virattā amhākaṃ pitari nippemā jātā”ti atthaṃ saṃvaṇṇesi.",
  "anya-e0803n:2188_4": "Nanu ca bho pāḷiyaṃ “viratte”ti, “kosiyāyane”ti ca paccattavacanassa dassanato “ekārantampi",
  "anya-e0803n:2188_5": "itthiliṅgaṃ atthī”ti vattabbanti? Na vattabbaṃ ākārīkārantogadharūpavisesattā tesaṃ",
  "anya-e0803n:2188_6": "rūpānaṃ. Ādesavasena hi siddhattā visuṃ ekārantaṃ itthiliṅgaṃ nāma natthi, tasmā",
  "anya-e0803n:2188_7": "itthiliṅgānaṃ yathāvuttā chabbidhatāyeva gahetabbā.",
  "anya-e0803n:2189": "Iccevaṃ itthiliṅgānaṃ, pakiṇṇanayasālinī;",
  "anya-e0803n:2190": "Padamālā vibhattā me, sāsanatthaṃ sayambhuno.",
  "anya-e0803n:2191": "Saddanītisūriyoyaṃ,",
  "anya-e0803n:2192": "Anekasuvinicchayarasmikalāpo;",
  "anya-e0803n:2193": "Saṃsayandhakāranudo,",
  "anya-e0803n:2194": "Kassa matipadumaṃ na vikāse.",
  "anya-e0803n:2195": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:2196": "Kosallatthāya kate saddanītippakaraṇe",
  "anya-e0803n:2197": "Itthiliṅgānaṃ nāmikapadamālāvibhāgo",
  "anya-e0803n:2198": "Aṭṭhamo paricchedo.",
  "anya-e0803n:2199": "9. Napuṃsakaliṅganāmikapadamālā",
  "anya-e0803n:2200": "Atha pubbācariyamataṃ purecaraṃ katvā niggahītantanapuṃsakaliṅgānaṃ “bhūtaṃ”iccādikassa pakatirūpassa nāmikapadamālaṃ vakkhāma –",
  "anya-e0803n:2201_0": "Cittaṃ, cittāni. Cittaṃ, cittāni. Cittena, cittehi, cittebhi. Cittassa, cittānaṃ.",
  "anya-e0803n:2201_1": "Cittā, cittasmā, cittamhā, cittehi, cittebhi. Cittassa, cittānaṃ. Citte, cittasmiṃ,",
  "anya-e0803n:2201_2": "cittamhi, cittesu. Bho citta, bho cittā, bhavanto cittāni. Yamakamahātheramataṃ.",
  "anya-e0803n:2202_0": "Ettha kiñcāpi “cittā”ti paccattabahuvacanaṃ “citte”ti upayogabahuvacanañca anāgataṃ,",
  "anya-e0803n:2202_1": "tathāpi tattha tattha aññesampi tādisānaṃ niggahītantanapuṃsakarūpānaṃ dassanato",
  "anya-e0803n:2202_2": "vibhaṅgapāḷiyañca “cha cittā abyākatā”tiādidassanato gahetabbameva, tasmā “cittaṃ,",
  "anya-e0803n:2202_3": "cittāni, cittā. Cittaṃ, cittāni, citte”ti kamo veditabbo. Niggahītantānañhi napuṃsakaliṅgānaṃ",
  "anya-e0803n:2202_4": "katthaci okārantapulliṅgānaṃ viya paccattopayogabahuvacanāni bhavanti. Tāni ca pulliṅgena",
  "anya-e0803n:2202_5": "vā saliṅgena vā aliṅgena vā saddhiṃ samānādhikaraṇāni hutvā kevalāni vā pāvacane",
  "anya-e0803n:2202_6": "sañcaranti. Atra “cattāro satipaṭṭhānā. Cattāro sammappadhānā. Sabbe mālā upentimaṃ.",
  "anya-e0803n:2202_7": "Yassa ete dhanā atthi. Cattāro mahābhūtā. Tīṇindriyā. Dve indriyā. Dasindriyā. Dve",
  "anya-e0803n:2202_8": "mahābhūte nissāya dve mahābhūtā, pañca viññāṇā, caturo aṅge adhiṭṭhāya, semi vammikamatthake,",
  "anya-e0803n:2202_9": "rūpā saddā rasā gandhā. Rūpe ca sadde ca atho rase ca. Cakkhuñca paṭicca rūpe ca",
  "anya-e0803n:2202_10": "uppajjati cakkhuviññāṇa”nti evamādayo anekasatā pāḷippadesā daṭṭhabbā.",
  "anya-e0803n:2203_0": "Ettha pana “satipaṭṭhānā”tiādīni padāni liṅgavipallāsavasena vuttānīti na gahetabbāni",
  "anya-e0803n:2203_1": "satipaṭṭhānasaddādīnaṃ paṭhamekavacanaṭṭhāne okārantapulliṅgabhāvena ṭhitabhāvassa",
  "anya-e0803n:2203_2": "adassanato. “Cattāro”tiādīniyeva pana padāni liṅgavipallāsavasena vuttānīti gahetabbāni",
  "anya-e0803n:2203_3": "niyogā niggahītantehi napuṃsakaliṅgehi satipaṭṭhānasaddādīhi saddhiṃ tesaṃ samānādhikaraṇabhāvassa dassanatoti.",
  "anya-e0803n:2204_0": "Kecettha vadeyyuṃ – nanu “satipaṭṭhāno dhammo, citto dhammo, cittā dhammā”tiādippayogadassanato",
  "anya-e0803n:2204_1": "satipaṭṭhānasaddādīnaṃ okārantapulliṅgabhāvo labbhati. Evaṃ sante kasmā tumhehi “satipaṭṭhānasaddādīnaṃ",
  "anya-e0803n:2204_2": "paṭhamekavacanaṭṭhāne okārantapulliṅgabhāvena ṭhitabhāvassa adassanato”ti vuttaṃ,",
  "anya-e0803n:2204_3": "kasmā ca ekantato satipaṭṭhānasaddādīnaṃ niggahītantanapuṃsakaliṅgatā anumatā, nanu",
  "anya-e0803n:2204_4": "“satipaṭṭhāno dhammo, citto dhammo, cittā dhammā”tiādidassanato “cattāro satipaṭṭhānā”tiādīsupi",
  "anya-e0803n:2204_5": "“satipaṭṭhānasaddādayo liṅgavipallāsavasena vuttā”ti vattabbāti? Na vattabbā, kasmāti",
  "anya-e0803n:2204_6": "ce? “Satipaṭṭhāno dhammo, citto dhammo, cittā dhammā”tiādīsupi satipaṭṭhānacittasaddādīnaṃ",
  "anya-e0803n:2204_7": "liṅgavipallāsavasena anicchitabbato. Tattha hi pulliṅgena dhammasaddena yojetuṃ dhammissaro",
  "anya-e0803n:2204_8": "bhagavā dhammāpekkhaṃ katvā “satipaṭṭhāno, citto, cittā”ti ca abhāsi. Kevalā hi satipaṭṭhāna",
  "anya-e0803n:2204_9": "cittasaddādayo okārantapulliṅgabhāvena katthacipi yojitā na santi, niggahītantanapuṃsakabhāvena pana yojitā santi.",
  "anya-e0803n:2205_0": "Tathā hi “citto gahapatī”ti etthāpi pulliṅgagahapatisaddaṃ apekkhitvā viññāṇe pavattaṃ",
  "anya-e0803n:2205_1": "cittanāmaṃ paṇṇattivasena puggale āropetvā puggalavācakaṃ katvā “citto”ti vuttaṃ.",
  "anya-e0803n:2205_2": "Yadi pana viññāṇasaṅkhātaṃ cittamadhippetaṃ siyā, “citta”micceva vucceyya. Tasmā",
  "anya-e0803n:2205_3": "“citto gahapati, cittā itthī”tiādīsu liṅgavipallāso na icchitabbo sāpekkhattā cittasaddādīnaṃ.",
  "anya-e0803n:2205_4": "Yathā ca ettha, evaṃ “satipaṭṭhāno dhammo, citto dhammo, cittā dhammā”tiādīsupi liṅgavipallāso",
  "anya-e0803n:2205_5": "na icchitabbo. “Cattāro satipaṭṭhānā”tiādīsu pana satipaṭṭhānasaddādīnaṃ apekkhitabbāni",
  "anya-e0803n:2205_6": "padāni na santi, yehi te pulliṅgāni siyuṃ, tasmā “cattāro”tiādīniyeva padāni parivattetvā",
  "anya-e0803n:2205_7": "“cattāri, sabbāni, etānī”ti napuṃsakaliṅgavasena gahetvā “satipaṭṭhānā, sammappadhānā”tiādīhi",
  "anya-e0803n:2205_8": "padehi yojetabbāni. Īdisesu ṭhānesu keci aṭṭhakathācariyā nikāralopaṃ icchanti “yā",
  "anya-e0803n:2205_9": "pubbe bodhisattānaṃ, pallaṅkavaramābhuje, nimittāni padissantī”ti ettha viya. Adassanañhi",
  "anya-e0803n:2205_10": "lopo, tasmā “cattāri satipaṭṭhānāni, cattāri sammappadhānāni, sabbāni mālānī’tiādikā yojanā kātabbā.",
  "anya-e0803n:2206_0": "Keci pana “sabbe mālā upenti ma”nti ettha mālāsaddaṃ itthiliṅganti maññitvā pulliṅgabhūtaṃ",
  "anya-e0803n:2206_1": "sabbesaddaṃ itthiliṅgavasena parivattetvā “sabbā mālā”ti atthaṃ kathenti. Taṃ kiñcāpi",
  "anya-e0803n:2206_2": "yuttataraṃ viya dissati, tathāpi na gahetabbaṃ. Na hi so bhagavā liṅgaṃ naññāsi,",
  "anya-e0803n:2206_3": "na ca “sabbā mālā upenti ma”nti dve padāni itthiliṅgāni katvā vattuṃ na sakkhi. Yo",
  "anya-e0803n:2206_4": "evaṃ visadisaliṅgāni padāni uccāresi. Jānantoyeva pana bhagavā vattuṃ sakkontoyeva",
  "anya-e0803n:2206_5": "ca “sabbe mālā upenti ma”nti visadisaliṅgāni padāni uccāresi, tasmā pulliṅgabhūtaṃ",
  "anya-e0803n:2206_6": "sabbesaddaṃ “sabbānī”ti napuṃsakaliṅgavasena parivattetvā vibhaṅgapāḷiyaṃ “tīṇindriyā”ti",
  "anya-e0803n:2206_7": "padaṃ viya luttanikārena napuṃsakaliṅgena mālāsaddena yojetvā “sabbāni mālānī”ti",
  "anya-e0803n:2206_8": "attho gahetabbo katthaci “yassa ete dhanā atthī”ti ettha viya. Ettha hi yassa etāni",
  "anya-e0803n:2206_9": "dhanānīti attho. Idampettha sallakkhitabbaṃ. Mālāsaddo dviliṅgo itthinapuṃsakavasena.",
  "anya-e0803n:2206_10": "Tiṭṭhatu tassitthiliṅgattaṃ suviññeyyattā, napuṃsakatte pana tīṇi mālāni. “Mālehi",
  "anya-e0803n:2206_11": "ca gandhehi ca bhagavato sarīraṃ pūjentī”tiādayo napuṃsakappayogānipi bahū sandissantīti.",
  "anya-e0803n:2207_0": "Yadi pana bho mālasaddo itthinapuṃsakavasena dviliṅgo, “sabbe mālā upenti ma”nti",
  "anya-e0803n:2207_1": "ettha mālāsaddassa itthiliṅgabhāvaparikappane ko doso atthīti? Attheva itthiliṅgasaddassa",
  "anya-e0803n:2207_2": "pulliṅgabhūtena sabbanāmikapadena saddhiṃ samānādhikaraṇabhāvassābhāvato, napuṃsakaliṅgassa",
  "anya-e0803n:2207_3": "pana pulliṅgabhūtena sabbanāmikapadena saddhiṃ samānādhikaraṇabhāvassa upalabbhanato.",
  "anya-e0803n:2207_4": "Teneva ca “ete dhanā”tiādayo payogā pāvacane bahudhā diṭṭhā. Etthāpi pana vadeyyuṃ",
  "anya-e0803n:2207_5": "“dhanātiādīni vipallāsavasena pulliṅgāniyeva “ete”tiādīhi samānādhikaraṇapadehi yojitattā”ti.",
  "anya-e0803n:2207_6": "Na, napuṃsakāniyevetāni. Yadi hi “dhanā”tiādīni pulliṅgāni siyuṃ, katthaci paccattekavacanaṭṭhāne",
  "anya-e0803n:2207_7": "“eso”tiādīhi okārantasamānādhikaraṇapadehi yojitā okārantadhanasaddādayo siyuṃ. Tathārūpānaṃ",
  "anya-e0803n:2207_8": "abhāvato pana “dhanā indriyā viññāṇā”tiādayo saddā napuṃsakaliṅgāniyeva honti. Ayaṃ",
  "anya-e0803n:2207_9": "nayo paccattabahuvacanaṭṭhāneyeva labbhati. Napuṃsakaliṅgāni hi visadākārāni pulliṅgarūpāni",
  "anya-e0803n:2207_10": "viya hutvā pulliṅgehipi saddhiṃ caranti, napuṃsakā viya purisavesadhārino purisehīti",
  "anya-e0803n:2207_11": "niṭṭhametthāvagantabbaṃ.",
  "anya-e0803n:2208_0": "Athāpi te pubbe vuttavacanaṃ puna parivattetvā evaṃ vadeyyuṃ “citto gahapati, cittā",
  "anya-e0803n:2208_1": "itthī”tiādīsu cittaṃ etassa atthīti citto, cittaṃ etissā atthīti cittā yathā “saddho,",
  "anya-e0803n:2208_2": "saddhā”ti evaṃ assatthīti atthavasena gahetabbato liṅgavipallāso nicchitabbo, “satipaṭṭhāno",
  "anya-e0803n:2208_3": "dhammo, citto dhammo, cittā dhammā”tiādīni pana evarūpassa atthassa aggahetabbato",
  "anya-e0803n:2208_4": "“satipaṭṭhānaṃ dhammo, cittaṃ dhammo, cittāni dhammā”ti vattabbe liṅgavipallāsena",
  "anya-e0803n:2208_5": "“satipaṭṭhāno dhammo, citto dhammo, cittā dhammā”tiādi vuttanti liṅgavipallāso icchitabbo”ti?",
  "anya-e0803n:2208_6": "Tanna, “citto gahapatī”tiādīsu pana “satipaṭṭhāno dhammo”tiādīsu ca cittasatipaṭṭhānasaddādīnaṃ",
  "anya-e0803n:2208_7": "gahapati dhammādīnaṃ apekkhanavasena niccaṃ pulliṅgabhāvassa icchitattā.",
  "anya-e0803n:2209_0": "Tathā hi ekantanapuṃsakaliṅgopi puññasaddo abhisaṅkhārāpekkhanavasena “puñño abhisaṅkhāro”ti",
  "anya-e0803n:2209_1": "pulliṅgo jāto, tathā ekantanapuṃsakaliṅgāpi paduma maṅgalasaddādayo aññassatthassāpekkhanavasena",
  "anya-e0803n:2209_2": "“padumo bhagavā, padumā devī, maṅgalo bhagavā, maṅgalā itthī”ti ca pumitthiliṅgā",
  "anya-e0803n:2209_3": "jātā. Ekantapulliṅgāpi hatthivisesavācakā kālāvaka gaṅgeyyasaddādayo kulāpekkhanavasena",
  "anya-e0803n:2209_4": "“kālāvakañca gaṅgeyya”ntiādinā napuṃsakaliṅgā jātā. Tadapekkhanavasena hi aṭṭhakathāyaṃ",
  "anya-e0803n:2209_5": "“kālāvako ca gaṅgeyyo”tiādi pulliṅganiddeso dissati. Evaṃ taṃtadatthānamapekkhanavasena",
  "anya-e0803n:2209_6": "taṃtaṃpakatiliṅgaṃ nāsetvā aparaṃ liṅgaṃ patiṭṭhāpetvā niddeso dissati, na ca tāni",
  "anya-e0803n:2209_7": "sabbānipi liṅgāni taddhitavasena aññaliṅgāni jātāni, atha kho gahapatidhammādīnaṃ",
  "anya-e0803n:2209_8": "apekkhanavaseneva aññaliṅgāni jātāni, tasmā “petāni bhoti puttāni, khādamānā tuvaṃ",
  "anya-e0803n:2209_9": "pure. Siviputtāni cavhaya. Evaṃ dhammāni sutvāna, vippasīdanti paṇḍitā”tiādīsuyeva",
  "anya-e0803n:2209_10": "liṅgavipallāso icchitabbo anaññāpekkhakattā vuttadhammasaddādīnaṃ, na pana “citto",
  "anya-e0803n:2209_11": "gahapati, cittā itthī, satipaṭṭhāno dhammo, citto dhammo, cittā dhammā”tiādīsu cittasaddādīnaṃ",
  "anya-e0803n:2209_12": "vipallāso icchitabbo gahapati dhammādīnaṃ apekkhakattā tesanti niṭṭhametthāvagantabbaṃ,",
  "anya-e0803n:2209_13": "idañca ekaccānaṃ sammohaṭṭhānaṃ, tasmā saddhammaṭṭhitiyā ayaṃ nīti saddhāsampannehi",
  "anya-e0803n:2209_14": "kulaputtehi sādhukaṃ manasi kātabbā.",
  "anya-e0803n:2210_0": "Badaratitthavihāravāsī ācariyadhammapālo pana “aparimāṇā padā aparimāṇā akkharā aparimāṇā",
  "anya-e0803n:2210_1": "byañjanāti pāḷippadese ‘padā akkharā byañjanā’ti liṅgavipallāso katoti daṭṭhabba”nti",
  "anya-e0803n:2210_2": "āha. Etthāpi mayaṃ “padā”ti idaṃ “indriyā rūpā”tiādīni viya napuṃsakaliṅgamevāti",
  "anya-e0803n:2210_3": "vadāma okārantavasena paṭhamekavacanantabhāvābhāvato, itaradvayaṃ pana napuṃsakaliṅgantipi",
  "anya-e0803n:2210_4": "pulliṅgantipi gahetabbaṃ niggahītantokārantavasena paṭhamekavacanantabhāvassūpalabbhanato.",
  "anya-e0803n:2210_5": "Tathā hi “puttāni latāni pabbatāni dhammānī”tiādīnaṃyeva liṅgavipallāsāni icchitabbāni",
  "anya-e0803n:2210_6": "niggahītantavasena paṭhamekavacanantatāya anupaladdhito, tesañcokārantākārantavasena",
  "anya-e0803n:2210_7": "paṭhamekavacanantatādassanato. “Jarādhammaṃ mā jīrī”ti idaṃ pana aññapadatthavasena",
  "anya-e0803n:2210_8": "napuṃsakaṃ jātanti daṭṭhabbaṃ.",
  "anya-e0803n:2211_0": "Bhūtaṃ, bhūtāni, bhūtā. Bhūtaṃ, bhūtāni, bhūte. Bhūtena, bhūtehi, bhūtebhi. Bhūtassa,",
  "anya-e0803n:2211_1": "bhūtānaṃ. Bhūtā, bhūtasmā, bhūtamhā, bhūtehi, bhūtebhi. Bhūtassa, bhūtānaṃ. Bhūte,",
  "anya-e0803n:2211_2": "bhūtasmiṃ, bhūtamhi, bhūtesu. Bho bhūta, bhavanto bhūtāni, bhavanto bhūtā. Evaṃ cittanayena",
  "anya-e0803n:2211_3": "nāmikapadamālā bhavati.",
  "anya-e0803n:2212": "Iminā nayena “mahābhūtaṃ bhavittaṃ bhūnaṃ bhavana”miccādīnaṃ bhūdhātumayānaṃ niggahītantapadānaṃ aññesañca “vatta”miccādīnaṃ niggahītantapadānaṃ nāmikapadamālā veditabbā.",
  "anya-e0803n:2213": "Vattaṃ rūpaṃ sotaṃ ghānaṃ, dukkhaṃ pupphaṃ jhānaṃ ñāṇaṃ;",
  "anya-e0803n:2214": "Dānaṃ sīlaṃ puññaṃ pāpaṃ, vajjaṃ saccaṃ yānaṃ chattaṃ.",
  "anya-e0803n:2215": "Sakaṭaṃ kanakaṃ tagaraṃ nagaraṃ, taraṇaṃ caraṇaṃ dharaṇaṃ maraṇaṃ;",
  "anya-e0803n:2216": "Nayanaṃ vadanaṃ karaṇaṃ lavanaṃ, vasanaṃ pavanaṃ bhavanaṃ gaganaṃ.",
  "anya-e0803n:2217": "Amataṃ puḷinaṃ mālaṃ, āsanaṃ savanaṃ mukhaṃ;",
  "anya-e0803n:2218": "Padumaṃ uppalaṃ vassaṃ, locanaṃ sādhanaṃ sukhaṃ.",
  "anya-e0803n:2219": "Tāṇaṃ mūlaṃ dhanaṃ kūlaṃ, maṅgalaṃ naḷinaṃ phalaṃ;",
  "anya-e0803n:2220": "Hiraññaṃ ambujaṃ dhaññaṃ, jālaṃ liṅgaṃ padaṃ jalaṃ.",
  "anya-e0803n:2221": "Aṅgaṃ paṇṇaṃ susānaṃ saṃ, āvudhaṃ hadayaṃ vanaṃ;",
  "anya-e0803n:2222": "Sopānaṃ cīvaraṃ pāṇaṃ, alātaṃ indriyaṃ kulaṃ.",
  "anya-e0803n:2223": "Lohaṃ kaṇaṃ balaṃ pīṭhaṃ, aṇḍaṃ ārammaṇaṃ puraṃ;",
  "anya-e0803n:2224": "Araññaṃ tīramassattha-miccādīni samuddhare.",
  "anya-e0803n:2225": "Imāni cittasaddena sabbathāpi sadisāni, imāni pana visadisāni. Seyyathidaṃ –",
  "anya-e0803n:2226": "“Cammaṃ vesma”ntiādīni, ekadhāyeva bhijjare;",
  "anya-e0803n:2227": "“Kammaṃ thāmaṃ guṇava”nti-ādīni tu anekadhā.",
  "anya-e0803n:2228": "Kathaṃ?",
  "anya-e0803n:2229": "Camme, cammasmiṃ, cammamhi, cammani, vesme, vesmasmiṃ, vesmamhi, vesmani, ghamme, ghammasmiṃ, ghammamhi, ghammani. Evaṃ aññānipi yojetabbāni.",
  "anya-e0803n:2230_0": "Kammaṃ, kammāni, kammā. Kammaṃ, kammāni, kamme. Kammena, kammunā, kammanā, kammehi,",
  "anya-e0803n:2230_1": "kammebhi. Kammassa, kammuno, kammānaṃ. Kammasmā, kammamhā, kammunā, kammehi, kammebhi.",
  "anya-e0803n:2230_2": "Kammassa, kammuno, kammānaṃ. Kamme, kammasmiṃ, kammamhi, kammani, kammesu. Bho kamma,",
  "anya-e0803n:2230_3": "bhavanto kammāni, bhavanto kammā.",
  "anya-e0803n:2231": "Thāmasaddassa pana tatiyekavacanaṭṭhānādīsu “thāmena, thāmunā, thāmassa, thāmuno”ti ca, “thāmā, thāmasmā, thāmamhā, thāmunā”ti ca yojetabbaṃ.",
  "anya-e0803n:2232": "Vantu mantu imantupaccayavataṃ pana niggahītantasaddānaṃ “guṇavaṃ cittaṃ, rucimaṃ pupphaṃ, pāpimaṃ kulaṃ” iccādipayogavasena –",
  "anya-e0803n:2233_0": "Guṇavaṃ, guṇavantāni, guṇavantā, guṇavanti. Guṇavantaṃ, guṇavantāni, guṇavante guṇavanti.",
  "anya-e0803n:2233_1": "Guṇavatā, guṇavantena, guṇavantehi, guṇavantebhi. Guṇavato, guṇavantassa, guṇavataṃ,",
  "anya-e0803n:2233_2": "guṇavantānaṃ. Guṇavatā, guṇavantā, guṇavantasmā, guṇavantamhā, guṇavantehi, guṇavantebhi.",
  "anya-e0803n:2233_3": "Guṇavato, guṇavantassa, guṇavataṃ, guṇavantānaṃ. Guṇavati, guṇavante, guṇavantasmiṃ,",
  "anya-e0803n:2233_4": "guṇavantamhi, guṇavantesu. Bho guṇava, bhavanto guṇavantāni, guṇavanti.",
  "anya-e0803n:2234_0": "Evaṃ “rucimaṃ, rucimantāni, rucima”ntiiccādinā, “pāpimaṃ, pāpimantāni, pāpima”nti",
  "anya-e0803n:2234_1": "iccādinā ca yojetabbaṃ. Apicettha “guṇavaṃ balavaṃ yasavaṃ satimaṃ gatimaṃ”iccādinā",
  "anya-e0803n:2234_2": "payogā vitthāretabbā.",
  "anya-e0803n:2235": "Karontasaddassa “karontaṃ cittaṃ, karontaṃ kula”nti payogavasena –",
  "anya-e0803n:2236_0": "Karontaṃ, karontāni, karontā, karonti. Karontaṃ, karontāni, karonte, karonti. Karotā,",
  "anya-e0803n:2236_1": "karontena, karontehi, karontebhi. Karoto, karato, karontassa, karontānaṃ, karotaṃ.",
  "anya-e0803n:2236_2": "Karotā, karontā, karontasmā, karontamhā, karontehi, karontebhi. Karoto, karato, karontassa,",
  "anya-e0803n:2236_3": "karontānaṃ, karotaṃ. Karoti, karonte, karontasmiṃ, karontamhi, karontesu. Bho karonta,",
  "anya-e0803n:2236_4": "bhavanto, karontāni, karontā, karontīti yojetabbaṃ.",
  "anya-e0803n:2237": "Gacchantasaddassa tu “gacchantaṃ cittaṃ, gacchantaṃ kula”nti payogavasena –",
  "anya-e0803n:2238_0": "Gacchantaṃ, gacchantāni, gacchantā. Gacchantaṃ, gacchantāni, gacchante. Gacchatā,",
  "anya-e0803n:2238_1": "gacchantena, gacchantehi, gacchantebhi. Gacchato, gacchantassa, gacchantānaṃ, gacchataṃ.",
  "anya-e0803n:2238_2": "Gacchatā, gacchantā, gacchantasmā, gacchantamhā, gacchantehi, gacchantebhi. Gacchato,",
  "anya-e0803n:2238_3": "gacchantassa, gacchantānaṃ, gacchataṃ. Gacchati, gacchante, gacchantasmiṃ, gacchantamhi,",
  "anya-e0803n:2238_4": "gacchantesu. Bho gacchaṃ, bho gacchantā, bhavanto gacchantāni, gacchantāti yojetabbaṃ.",
  "anya-e0803n:2239": "Evaṃ “carantaṃ dadantaṃ tiṭṭhantaṃ cintayanta”ntiādīsupi nāmikapadamālā yojetabbā.",
  "anya-e0803n:2240_0": "Mahantasaddassa pana koci bhedo, tathā hi “bārāṇasirajjaṃ nāma mahā”ti evaṃ “mahā”iti",
  "anya-e0803n:2240_1": "napuṃsakapayogadassanato “mahantaṃ, mahā, mahantāni, mahantā. Mahantaṃ, mahantāni,",
  "anya-e0803n:2240_2": "mahante. Mahatā”ti kamo veditabbo. Sabbānetāni cittasaddena visadisāni.",
  "anya-e0803n:2241": "Savinicchayoyaṃ niggahītantanapuṃsakaliṅgānaṃ pakatirūpassa nāmikapadamālāvibhāgo.",
  "anya-e0803n:2242": "Avaṇṇukārantatāpakatikaṃ niggahītantaṃ",
  "anya-e0803n:2243": "Napuṃsakaliṅgaṃ niṭṭhitaṃ.",
  "anya-e0803n:2244": "Idāni tassīlatthassa katarassassa atthavibhāvi iccetassa saddassa nāmikapadamālaṃ vakkhāma pubbācariyamataṃ purecaraṃ katvā –",
  "anya-e0803n:2245_0": "Aṭṭhi, aṭṭhī, aṭṭhīni. Aṭṭhiṃ, aṭṭhī, aṭṭhīni. Aṭṭhinā, aṭṭhīhi, aṭṭhībhi. Aṭṭhissa,",
  "anya-e0803n:2245_1": "aṭṭhino, aṭṭhīnaṃ. Aṭṭhinā, aṭṭhīhi, aṭṭhībhi. Aṭṭhissa, aṭṭhino, aṭṭhīnaṃ. Aṭṭhismiṃ,",
  "anya-e0803n:2245_2": "aṭṭhimhi, aṭṭhīsu. Bho aṭṭhi, bhavanto aṭṭhī, bhavanto aṭṭhīni. Yamakamahātheramataṃ.",
  "anya-e0803n:2246_0": "Kiñcāpettha nissakkavacanaṭṭhāne “aṭṭhismā, aṭṭhimhā”ti padāni anāgatāni, tathāpi",
  "anya-e0803n:2246_1": "tattha tattha taṃsadisappayogadassanā gahetabbāni. Yathā pana aṭṭhisaddassa, evaṃ",
  "anya-e0803n:2246_2": "“satthi dadhi vāri akkhi acchi”iccādīnampi rūpāni bhavanti.",
  "anya-e0803n:2247_0": "Atthavibhāvi, atthavibhāvī, atthavibhāvīni. Atthavibhāviṃ, atthavibhāvī, atthavibhāvīni.",
  "anya-e0803n:2247_1": "Atthavibhāvinā, atthavibhāvīhi, atthavibhāvībhi. Atthavibhāvissa, atthavibhāvino,",
  "anya-e0803n:2247_2": "atthavibhāvīnaṃ. Atthavibhāvinā, atthavibhāvismā atthavibhāvimhā, atthavibhāvīhi,",
  "anya-e0803n:2247_3": "atthavibhāvībhi. Atthavibhāvissa, atthavibhāvino, atthavibhāvīnaṃ. Atthavibhāvismiṃ,",
  "anya-e0803n:2247_4": "atthavibhāvimhi, atthavibhāvīsu. Bho atthavibhāvi, bhavanto atthavibhāvī, bhavanto atthavibhāvīni.",
  "anya-e0803n:2248_0": "Evaṃ “dhammavibhāvi, cittānuparivatti, sukhakāri”iccādīnipi. Tattha aṭṭhi satthiādīni",
  "anya-e0803n:2248_1": "padhānaliṅgāni anaññāpekkhakattā, atthavibhāvi dhammavibhāviādīni appadhānaliṅgāni aññāpekkhakattā.",
  "anya-e0803n:2249": "Savinicchayoyaṃ ikārantanapuṃsakaliṅgānaṃ pakatirūpassa nāmikapadamālāvibhāgo.",
  "anya-e0803n:2250": "Ivaṇṇantatāpakatikaṃ ikārantanapuṃsakaliṅgaṃ niṭṭhitaṃ.",
  "anya-e0803n:2251": "Idāni katarassassa gotrabhu iccetassa saddassa nāmikapadamālaṃ vakkhāma pubbācariyamataṃ purecaraṃ katvā –",
  "anya-e0803n:2252_0": "Āyu, āyū, āyūni. Āyuṃ, āyū, āyūni. Āyunā, āyūhi, āyūbhi. Āyussa, āyuno, āyūnaṃ. Āyunā,",
  "anya-e0803n:2252_1": "āyūhi, āyūbhi. Āyussa, āyuno, āyūnaṃ. Āyusmiṃ, āyumhi, āyūsu. Bho āyu, bhavanto āyū,",
  "anya-e0803n:2252_2": "bhavanto āyūni. Yamakamahātheramataṃ.",
  "anya-e0803n:2253_0": "Kiñcāpettha nissakkavacanaṭṭhāne “āyusmā, āyumhā”ti padāni anāgatāni, tathāpi tattha",
  "anya-e0803n:2253_1": "tattha taṃsadisappayogadassanato gahetabbāni. Ettha ca āyusaddo puṃnapuṃsakaliṅgo",
  "anya-e0803n:2253_2": "daṭṭhabbo. Tathā hi pāḷiyaṃ aṭṭhakathāsu ca tassa dviliṅgatā dissati. “Punarāyu ca",
  "anya-e0803n:2253_3": "me laddho, evaṃ jānāhi mārisa. Āyu cassā parikkhīṇo ahosī”tiādīsu hi āyusaddo pulliṅgo,",
  "anya-e0803n:2253_4": "tabbasena “āyu, āyū, āyavo”tiādinā bhikkhunayena yathāsambhavaṃ nāmikapadamālā yojetabbā.",
  "anya-e0803n:2253_5": "“Aggaṃ āyu ca vaṇṇo ca. Kittakaṃ panassa āyū”tiādīsu pana napuṃsakaliṅgo, tabbasena",
  "anya-e0803n:2253_6": "“āyu, āyū, āyūnī”ti yojitā.",
  "anya-e0803n:2254_0": "Gotrabhu, gotrabhū, gotrabhūni. Gotrabhuṃ, gotrabhū, gotrabhūni. Gotrabhunā, gotrabhūhi,",
  "anya-e0803n:2254_1": "gotrabhūbhi. Gotrabhussa, gotrabhuno, gotrabhūnaṃ. Gotrabhunā, gotrabhusmā, gotrabhumhā,",
  "anya-e0803n:2254_2": "gotrabhūhi, gotrabhūbhi. Gotrabhussa, gotrabhuno, gotrabhūnaṃ. Gotrabhusmiṃ, gotrabhumhi,",
  "anya-e0803n:2254_3": "gotrabhūsu. Bho gotrabhu, bhavanto gotrabhū, bhavanto gotrabhūni. Bho gotrabhū, bho",
  "anya-e0803n:2254_4": "gotrabhūni, evaṃ bahuvacanaṃ vā. Ayamamhākaṃ mataṃ, evaṃ “cittasahabhu”iccādīnaṃ",
  "anya-e0803n:2254_5": "bhūdhātumayānaṃ ukārantasaddānaṃ aññesampi taṃsadisānaṃ nāmikapadamālā yojetabbā.",
  "anya-e0803n:2254_6": "Puggalavācako pana ūkāranto gotrabhūsaddo pulliṅgapariyāpannattā sabbaññūnaye paviṭṭho.",
  "anya-e0803n:2254_7": "Tatraññe saddā nāma “cakkhu vasu dhanu dāru tipu madhu siṅgu hiṅgu cittagu”iccādayo.",
  "anya-e0803n:2255": "Savinicchayoyaṃ ukārantanapuṃsakaliṅgānaṃ pakatirūpassa nāmikapadamālāvibhāgo.",
  "anya-e0803n:2256": "Uvaṇṇokārantatāpakatikaṃ",
  "anya-e0803n:2257": "Ukārantanapuṃsakaliṅgaṃ niṭṭhitaṃ.",
  "anya-e0803n:2258_0": "Evaṃ niggahītanta ikāranta ukārantavasena tividhāni napuṃsakaliṅgāni niravasesato",
  "anya-e0803n:2258_1": "gahitāneva honti. Tesu kesañci niggahītantānaṃ kvaci paccattekavacanassa bahuvacanassa",
  "anya-e0803n:2258_2": "ekārādesavasena bhedo dissati. Seyyathidaṃ? “Sukhe dukkhe. Ekūnapaññāsa ājīvakasate",
  "anya-e0803n:2258_3": "ekūnapaññāsa paribbājakasate”iccevamādi. Nanu bho evaṃvidhānaṃ rūpānaṃ pāḷiyaṃ dassanato",
  "anya-e0803n:2258_4": "“ekārantampi napuṃsakaliṅgaṃ atthī”ti vattabbanti? Na vattabbaṃ niggahītantogadharūpavisesattā",
  "anya-e0803n:2258_5": "tesaṃ rūpānaṃ. Ādesavasena hi siddhattā visuṃ ekārantaṃ napuṃsakaliṅgaṃ nāma natthi.",
  "anya-e0803n:2258_6": "Tasmā napuṃsakaliṅgānaṃ yathāvuttā tividhatāyeva gahetabbāti.",
  "anya-e0803n:2259": "Napuṃsakānamiccevaṃ, liṅgānaṃ nayasālinī;",
  "anya-e0803n:2260": "Padamālā vibhattā me, sāsanatthaṃ mahesino.",
  "anya-e0803n:2261": "Yassesā paguṇā sadda-nītiresā subhāvitā;",
  "anya-e0803n:2262": "Sāsane kulaputtānaṃ, saraṇaṃ so parāyaṇaṃ.",
  "anya-e0803n:2263": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:2264": "Kosallatthāya kate saddanītippakaraṇe",
  "anya-e0803n:2265": "Napuṃsakaliṅgānaṃ pakatirūpassa nāmikapadamālāvibhāgo",
  "anya-e0803n:2266": "Navamo paricchedo.",
  "anya-e0803n:2267": "10. Liṅgattayamissakanāmikapadamālā",
  "anya-e0803n:2268": "Adhikūnakato ceka-kkharato ca ito paraṃ;",
  "anya-e0803n:2269": "Tīṇi liṅgāni missetvā, padamālamanākulaṃ.",
  "anya-e0803n:2270": "Nānāsukhumasaṅketa-gatesvatthesu viññunaṃ;",
  "anya-e0803n:2271": "Gambhīrabuddhicāratthaṃ, pavakkhāmi yathābalaṃ.",
  "anya-e0803n:2272": "Itthī thī ca pabhā bhā ca, girā rā pavanaṃ vanaṃ;",
  "anya-e0803n:2273": "Udakañca dakaṃ kañca, vitakko iti cādayo.",
  "anya-e0803n:2274": "Bhū bhūmi ceva araññaṃ, araññānīti cādayo;",
  "anya-e0803n:2275": "Paññā paññāṇaṃ ñāṇañca, iccādī ca tidhā siyuṃ.",
  "anya-e0803n:2276": "Ko vi sā ceva bhā rā ca, thī dhī ku bhū tatheva kaṃ;",
  "anya-e0803n:2277": "Khaṃ go mo mā ca saṃ yaṃ taṃ, kimiccādī ca ekikāti.",
  "anya-e0803n:2278": "Ayaṃ liṅgattayamissako nāmikapadamālāuddeso. Tatra itthī, itthī, itthiyo. Itthiṃ…pe… bhotiyo itthiyo.",
  "anya-e0803n:2279": "Thī thī, thiyo. Thiṃ, thī, thiyo. Thiyā, thīhi, thībhi. Thiyā, thīnaṃ. Thiyā, thīhi, thībhi. Thiyā, thīnaṃ. Thiyā, thiyaṃ, thīsu. Bhoti thi, bhotiyo thī, bhotiyo thiyo. Ettha –",
  "anya-e0803n:2280": "“Kukkuṭā maṇayo daṇḍā, thiyo ca puññalakkhaṇā;",
  "anya-e0803n:2281": "Uppajjanti apāpassa, katapuññassa jantuno;",
  "anya-e0803n:2282": "Thiyā guyhaṃ na saṃseyya; Thīnaṃ bhāvo durājāno”ti",
  "anya-e0803n:2283": "Ādīni nidassanapadāni.",
  "anya-e0803n:2284": "Pabhā, pabhā, pabhāyo. Pabhaṃ…pe… bhotiyo pabhāyo.",
  "anya-e0803n:2285_0": "Bhā, bhā, bhāyo. Bhaṃ, bhā, bhāyo. Bhāya, bhāhi, bhābhi. Bhāya, bhānaṃ. Bhāya, bhāhi,",
  "anya-e0803n:2285_1": "bhābhi. Bhāya, bhānaṃ. Bhāya, bhāyaṃ, bhāsu. Bhoti bhe, bhotiyo bhā, bhotiyo bhāyo.",
  "anya-e0803n:2285_2": "Ettha ca “bhākaro bhānu”iccādīni nidassanapadāni.",
  "anya-e0803n:2286": "Girā, girā, girāyo. Giraṃ…pe… bhotiyo girāyo. “Vācā girā byappatho. Ye vohaṃ kittayissāmi, girāhi anupubbaso”ti imāni girāsaddassa itthiliṅgabhāve nidassanapadāni.",
  "anya-e0803n:2287": "Suvaṇṇavācako rāsaddo pulliṅgo, idha pana saddavācako rāsaddo itthiliṅgo.",
  "anya-e0803n:2288": "Rā, rā, rāyo. Raṃ, rā, rāyo. Rāya, rāhi, rābhi. Rāya, rānaṃ. Rāya, rāhi, rābhi. Rāya, rānaṃ. Rāya, rāyaṃ, rāsu. Bhoti re, bhotiyo rā, bhotiyo rāyo.",
  "anya-e0803n:2289_0": "Rā vuccati saddo. Aggaññasuttaṭīkāyañhi “rā saddo tiyati chijjati etthāti ratti,",
  "anya-e0803n:2289_1": "sattānaṃ saddassa vūpasamakālo”ti vuttaṃ. Tasmā rāsaddassa saddavācakatte “rattī”ti padaṃ nidassanaṃ.",
  "anya-e0803n:2290": "Pavanaṃ, pavanāni, pavanā. Pavanaṃ, pavanāni, pavane.",
  "anya-e0803n:2291": "Vanaṃ, vanāni, vanā. Vanaṃ, vanāni, vane. Sesaṃ sabbaṃ neyyaṃ.",
  "anya-e0803n:2292_0": "Pavana vanasaddā kadāci samānatthā kadāci bhinnatthā. Te hi araññavācakatte samānatthā",
  "anya-e0803n:2292_1": "“te dhamme paripūrento, pavanaṃ pāvisiṃ tadā. Saputto pāvisiṃ vana”ntiādīsu. Yathākkamaṃ",
  "anya-e0803n:2292_2": "pana te vāyutaṇhāvanavācakatte bhinnatthā “paramaduggandhapavanavicarite. Chetvā",
  "anya-e0803n:2292_3": "vanañca vanathaṃ, nibbanā hotha bhikkhavo”tiādīsu.",
  "anya-e0803n:2293": "Udakaṃ, udakāni, udakā. Udakaṃ, udakāni, udake.",
  "anya-e0803n:2294": "Dakaṃ, dakāni, dakā. Dakaṃ, dakāni, dake. Sesaṃ sabbaṃ neyyaṃ.",
  "anya-e0803n:2295_0": "“Ambapakkaṃ dakaṃ sītaṃ. Thalajā dakajā pupphā”tiādīnettha nidassanapadāni. “Nīlodaṃ",
  "anya-e0803n:2295_1": "vanamajjhato. Mahodadhi. Udabindunipātena, udakumbhopi pūratī”ti pāḷippadesesu pana",
  "anya-e0803n:2295_2": "samāsantagatanāmattā udasaddeneva udakattho vutto “rittassāda”nti vattabbaṭṭhāne",
  "anya-e0803n:2295_3": "“rittassa”nti saddena rittassādattho viya. Pāḷiyañhi kevalo udasaddo na diṭṭhapubbo.",
  "anya-e0803n:2295_4": "Atthi ce, suṭṭhu manasi kātabbo.",
  "anya-e0803n:2296_0": "Kaṃ, kāni, kā. Kaṃ, kāni, ke. Kena, kehi, kebhi. Kassa, kānaṃ. Kā, kasmā, kamhā,",
  "anya-e0803n:2296_1": "kehi, kebhi. Kassa, kānaṃ. Ke, kasmiṃ, kamhi, kesu. Bho ka, bhavanto kā, bhavanto",
  "anya-e0803n:2296_2": "kāni. Bhosaddena vā bahuvacanaṃ yojetabbaṃ “bho kāni, bho kā”ti.",
  "anya-e0803n:2297_0": "Ettha kaṃ vuccati udakaṃ sīsaṃ sukhañca. Atra “kantāro kandaro kevaṭṭā kesā karuṇā",
  "anya-e0803n:2297_1": "nāko”tiādīni payogāni veditabbāni. Tatra kantāroti kaṃ vuccati udakaṃ, tena taritabbo",
  "anya-e0803n:2297_2": "atikkamitabboti kantāro, nirudakappadeso. Corakantārantiādīsu pana rūḷhiyā duggamanaṭṭhānepi",
  "anya-e0803n:2297_3": "kantārasaddo pavattatīti daṭṭhabbaṃ. Kandaroti etthāpi kaṃ vuccati udakaṃ, tena dārito",
  "anya-e0803n:2297_4": "bhinnoti kandaro. Kevaṭṭātiādīsu pana ke udake vattanato gahaṇatthaṃ pavattanato",
  "anya-e0803n:2297_5": "kevaṭṭā. Ke sīse senti uppajjantīti kesā. Kaṃ sukhaṃ rundhatīti karuṇā. Nākoti saggo.",
  "anya-e0803n:2297_6": "Kanti hi sukhaṃ, na kaṃ akaṃ, dukkhaṃ, taṃ natthi etthāti nākoti attho gahetabbo.",
  "anya-e0803n:2297_7": "Yathettha itthīsaddādīnaṃ nāmikapadamālā yojitā, evaṃ “vitakko vicāro ābhā padīpo”tiādīnampi yojetabbā.",
  "anya-e0803n:2298_0": "Bhū, bhū, bhuyo. Bhuṃ, bhū, bhuyo. Bhuyā, bhūhi, bhūbhi. Bhuyā, bhūnaṃ. Bhuyā, bhūhi,",
  "anya-e0803n:2298_1": "bhūbhi. Bhuyā, bhūnaṃ. Bhuyā, bhuyaṃ, bhūsu. Bhoti bhu, bhotiyo bhū, bhotiyo bhuyo.",
  "anya-e0803n:2298_2": "Ettha ca “bhūruho bhūpālo bhūbhujo bhūtala”nti nidassanapadāni.",
  "anya-e0803n:2299": "Bhūmi, bhūmī, bhūmiyo; Sesaṃ vitthāretabbaṃ;",
  "anya-e0803n:2300": "Araññaṃ, araññāni, araññā; Sesaṃ vitthāretabbaṃ.",
  "anya-e0803n:2301": "Araññānī vuccati mahāaraññaṃ, “gahapatānī”ti padamiva inīpaccayavasena sādhetabbaṃ padaṃ itthiliṅgañca. “Araññānī”ti hi aṭṭhakathāpāṭhopi dissati.",
  "anya-e0803n:2302_0": "Araññānī, araññānī, araññāniyo. Araññāniṃ, araññānī, araññāniyo. Araññāniyā, araññānīhi,",
  "anya-e0803n:2302_1": "araññānībhi. Araññāniyā, araññānīnaṃ. Araññāniyā, araññānīhi, araññānībhi. Araññāniyā,",
  "anya-e0803n:2302_2": "araññānīnaṃ. Araññāniyā, araññāniyaṃ, araññānīsu. Bhoti araññāni, bhotiyo araññānī, bhotiyo araññāniyo.",
  "anya-e0803n:2303_0": "Yathettha uttarādhikavasena yojitā, evaṃ “sabhā, sabhāya”ntiādīsupi yojetabbā. Sabhāyanti",
  "anya-e0803n:2303_1": "sabhā eva, liṅgabyattayavasena pana evaṃ vuttaṃ. “Sabhāye vā dvāramūle vā vatthabba”nti",
  "anya-e0803n:2303_2": "pāḷi ettha nidassanaṃ.",
  "anya-e0803n:2304": "Paññā, paññā, paññāyo. Paññaṃ, paññā, paññāyo. Paññāya.",
  "anya-e0803n:2305": "Paññāṇaṃ, paññāṇāni, paññāṇā. Paññāṇaṃ, paññāṇāni, paññāṇe. Paññāṇena.",
  "anya-e0803n:2306": "“Tathā hi bhante bhagavato sīlapaññāṇaṃ. Sādhu paññāṇavā naro”tiādīnettha nidassanapadāni.",
  "anya-e0803n:2307": "Ñāṇaṃ, ñāṇāni, ñāṇā. Ñāṇaṃ, ñāṇāni, ñāṇe. Ñāṇena. Sesaṃ sabbaṃ neyyaṃ. “Aggi aggini gini”iccādīsupi uttarādhikavasena nāmikapadamālā yojetabbā.",
  "anya-e0803n:2308": "Ko vī sādīsupi ekakkharesu ko vuccati brahmā vāto ca sarīrañca, tassa tabbācakatte ime payogā. Seyyathidaṃ?",
  "anya-e0803n:2309": "“Jinena yena ānītaṃ, lokassa amitaṃ hitaṃ;",
  "anya-e0803n:2310": "Tassa pādambujaṃ vande, kamoḷialisevitaṃ.",
  "anya-e0803n:2311_0": "Kakudharukkho. Karajakāyo” iccevamādayo. Tattha kamoḷialisevitanti vandantānaṃ anekasatānaṃ",
  "anya-e0803n:2311_1": "brahmānaṃ moḷibhamarasevitanti kavayo icchanti. Kakudharukkhoti ettha pana ko vuccati",
  "anya-e0803n:2311_2": "vāto, tassa yo kujjhati, vātarogāpanayanavasena taṃ nivāreti, tasmā so rukkho kakudhoti",
  "anya-e0803n:2311_3": "vuccatībhi ācariyā. Karajakāyoti ettha tu ko vuccati sarīraṃ, tattha pavatto rajo",
  "anya-e0803n:2311_4": "karajo. Kiṃ taṃ? Sukkasoṇitaṃ. Tañhi “rāgo rajo, na ca pana reṇu vuccatī”ti evaṃ",
  "anya-e0803n:2311_5": "vuttarāgarajaphalattā sarīravācakena kasaddena visesetvā phalavohārena “karajo”ti",
  "anya-e0803n:2311_6": "vuccati. Tena sukkasoṇitasaṅkhātena karajena sambhūto kāyo karajakāyoti ācariyā.",
  "anya-e0803n:2311_7": "Tathā hi “kāyo mātāpettikasambhavo”ti vutto, mahāassapūrasuttaṭīkāyaṃ pana “kariyati",
  "anya-e0803n:2311_8": "gabbhāsaye khipiyatīti karo, sambhavo. Karato jātoti karajo, mātāpettikasambhavoti",
  "anya-e0803n:2311_9": "attho. Mātuādīnaṃ saṇṭhāpanavasena karato jātoti apare, ubhayathāpi karajakāyanti",
  "anya-e0803n:2311_10": "catusantatirūpamāhā”ti vuttaṃ. Ayaṃ panattho idha nādhippeto, purimoyevattho adhippeto kasaddādhikārattā.",
  "anya-e0803n:2312": "Ko, kā. Kaṃ, ke. Kena, kehi, kebhi. Kassa, kānaṃ. Kā, kasmā, kamhā, kehi, kebhi. Kassa, kānaṃ. Ke, kasmiṃ, kamhi, kesu. Bho ka, bhavanto kā.",
  "anya-e0803n:2313": "Tatra vi vuccati pakkhī. Tathā hi pakkhīnaṃ issaro supaṇṇarājā vindoti kathiyati. Etamatthañhi sandhāya pubbācariyenapi ayaṃ gāthā bhāsitā –",
  "anya-e0803n:2314": "“Saddhānate muddhani saṇṭhapemi, muninda nindāpagataṃ tavaggaṃ;",
  "anya-e0803n:2315": "Devindanāgindanarindavinda-na taṃ vibhinnaṃ caraṇāravinda”nti.",
  "anya-e0803n:2316": "Tattha vīnaṃ indoti vindo, pakkhijātiyā jātānaṃ supaṇṇānaṃ rājāti attho.",
  "anya-e0803n:2317": "Viṃ, vī, vayo. Viṃ, vī, vayo. Vinā, vīhi, vībhi. Vissa, vino, vīnaṃ. Vinā, vismā, vimhā, vīhi, vībhi. Vissa, vino, vīnaṃ. Vismiṃ, vimhi, vīsu. Bho vi, bhavanto vayo.",
  "anya-e0803n:2318_0": "Sā vuccati sunakho, “mātā me atthi, sā mayā posetabbā”tiādīsu pana sāsaddo sabbanāmikapariyāpanno",
  "anya-e0803n:2318_1": "parammukhavacano tasaddena sambhūto daṭṭhabbo. Sāsaddassa bhā rā thī bhū kasaddānañca",
  "anya-e0803n:2318_2": "nāmikapadamālā heṭṭhā pakāsitā.",
  "anya-e0803n:2319": "Dhī vuccati paññā. Ettha ca “amacce tāta jānāhi, dhīre atthassa kovide”ti. “Dhīmā, dhīmati, sudhī, sudhinī, dhīyutta”nti ca ādīni nidassanapadāni.",
  "anya-e0803n:2320": "Dhī, dhī, dhiyo. Dhiṃ, dhī, dhiyo. Dhiyā, dhīhi, dhībhi. Dhiyā, dhīnaṃ. Dhiyā, dhīhi, dhībhi. Dhiyā, dhīnaṃ. Dhiyā, dhiyaṃ, dhīsu. Bhoti dhi, bhotiyo dhī, bhotiyo dhiyo.",
  "anya-e0803n:2321_0": "Ku vuccati pathavī. Ettha ca “kudālo. Kumudaṃ. Kuñjaro”ti imāni nidassanapadāni.",
  "anya-e0803n:2321_1": "Tatra kuṃ pathaviṃ dālayati padāleti bhindati etenāti kudālo. Kuyaṃ pathaviyaṃ modatīti",
  "anya-e0803n:2321_2": "kumudaṃ. Kuṃ jaratīti kuñjaro. Tathā hi vimānavatthuaṭṭhakathāyaṃ vuttaṃ “kuṃ pathaviṃ",
  "anya-e0803n:2321_3": "tadabhighātena jarayatīti kuñjaro”ti.",
  "anya-e0803n:2322": "Ku, kū, kuyo. Kuṃ, kū, kuyo. Kuyā, kūhi, kūbhi. Kuyā, kūnaṃ. Kuyā, kūhi, kūbhi. Kuyā, kūnaṃ. Kuyā, kuyaṃ, kūsu. Bhoti ku, bhotiyo kū, bhotiyo kuyo.",
  "anya-e0803n:2323": "Kha’mindriyaṃ pakathitaṃ, kha’mākāsamudīritaṃ;",
  "anya-e0803n:2324": "Saggaṭṭhānampi khaṃ vuttaṃ, suññattampi ca khaṃ mataṃ.",
  "anya-e0803n:2325_0": "Tatrindriyaṃ cakkhuviññāṇādīnaṃ gatinivāsabhāvato “kha”nti vuccati, ākāsaṃ vivittaṭṭhena.",
  "anya-e0803n:2325_1": "Saggo katasucaritehi ekantena gantabbatāya “kha”nti saṅkhaṃ gacchati. “Khago yathā",
  "anya-e0803n:2325_2": "hi rukkhagge, nilīyantova sākhino. Sākhaṃ ghaṭṭetī”ti ca, “khe nimmito acari aṭṭhasataṃ",
  "anya-e0803n:2325_3": "sayambhū”ti ca ādi ettha nidassanaṃ.",
  "anya-e0803n:2326_0": "Khaṃ, khāni, khā. Khaṃ, khāni, khe. Khena, khehi, khebhi. Khassa, khānaṃ. Khā, khasmā,",
  "anya-e0803n:2326_1": "khamhā, khehi, khebhi. Khassa, khānaṃ. Khe, khasmiṃ, khamhi, khesu. Bho kha, bhavanto",
  "anya-e0803n:2326_2": "khāni, bhavanto khā.",
  "anya-e0803n:2327": "Gosaddassa atthuddhāro vuccate –",
  "anya-e0803n:2328": "Go goṇe cindriye bhūmyaṃ, vacane ceva buddhiyaṃ;",
  "anya-e0803n:2329": "Ādicce rasmiyañceva, pānīyepi ca vattate;",
  "anya-e0803n:2330": "Tesu atthesu goṇe thi-pumā ca itare pumā.",
  "anya-e0803n:2331_0": "Tathā hi “gosu duyhamānāsu gato. Gopañcamo”tiādīsu gosaddo goṇe vattati. Gocaroti",
  "anya-e0803n:2331_1": "etthindriyepi vattati gāvo cakkhādīnindriyāni caranti etthāti gocaro. Tathā hi porāṇā",
  "anya-e0803n:2331_2": "kathayiṃsu “gāvo caranti etthāti gocaro, gocaro viya gocaro, abhiṇhaṃ caritabbaṭṭhānaṃ.",
  "anya-e0803n:2331_3": "Gāvovācakkhādīnindriyāni, tehi caritabbaṭṭhānaṃ gocaro”ti. “Gomatiṃ gotamaṃ name”ti",
  "anya-e0803n:2331_4": "porāṇakaviracanāyaṃ pana pathaviyaṃ vattati. “Bhūripaññaṃ gotamaṃ sammāsambuddhaṃvandāmī”ti",
  "anya-e0803n:2331_5": "hi attho. Tathā suttanipātaṭṭhakathāyavāseṭṭhasuttasaṃvaṇṇanappadese “gorakkhanti",
  "anya-e0803n:2331_6": "khettarakkhaṃ, kasirakkhanti vuttaṃ hoti. Pathavī hi “go”ti vuccati, tappabhedo ca khetta”nti vuttaṃ.",
  "anya-e0803n:2332_0": "“Gottavasena gotamo”ti ettha tu vacane buddhiyañca vattati. Tenāhu porāṇā “gaṃ tāyatīti",
  "anya-e0803n:2332_1": "gottaṃ. Gotamoti hi pavattamānaṃ gaṃ vacanaṃ buddhiñca tāyati ekaṃsikavisayatāya",
  "anya-e0803n:2332_2": "rakkhatīti gottaṃ. Yathā hi buddhi ārammaṇabhūtena atthena vinā na vattati, evaṃ",
  "anya-e0803n:2332_3": "abhidhānaṃ abhidheyyabhūtena, tasmā so gottasaṅkhāto attho tāni tāyati rakkhatīti",
  "anya-e0803n:2332_4": "vuccati. Ko pana soti? Aññakulaparamparāsādhāraṇaṃ tassa kulassa ādipurisasamudāgataṃ",
  "anya-e0803n:2332_5": "taṃkulapariyāpannasādhāraṇaṃ sāmaññarūpanti daṭṭhabba”nti. Tathā hi taṃgottajātā",
  "anya-e0803n:2332_6": "suddhodanamahārājādayopi gotamotveva vuccanti. Bhena bhagavā attano pitaraṃ suddhodanamahārājānaṃ",
  "anya-e0803n:2332_7": "“atikkantavarā kho gotama tathāgatā”ti avoca. Vessavaṇopi mahārājā bhagavantaṃ “vijjācaraṇasampannaṃ,",
  "anya-e0803n:2332_8": "buddhaṃ vandāma gotama”nti avoca, āyasmāpi vaṅgīso āyasmantaṃ ānandaṃ “sādhu nibbāpanaṃ",
  "anya-e0803n:2332_9": "brūhi, anukampāya gotamā”ti avoca. Evaṃ idaṃ sāmaññarūpaṃ gaṃ tāyatīti gottanti vuttaṃ.",
  "anya-e0803n:2332_10": "Taṃ pana gotamagottakassapagottādivasena bahuvidhaṃ.",
  "anya-e0803n:2333_0": "Tathā gosaddo ādicce vattati. “Gogottaṃ gotamaṃ name”ti porāṇakaviracanā ettha nidassanaṃ,",
  "anya-e0803n:2333_1": "ādiccabandhuṃ gotamaṃ sammāsambuddhaṃ vandāmīti attho. Ādiccopi hi gotamagotte jāto",
  "anya-e0803n:2333_2": "bhagavāpi, evaṃ tena samānagottatāya tattha tattha “ādiccabandhū”tiādinā bhagavato",
  "anya-e0803n:2333_3": "thomanā dissati “pucchāmi taṃ ādiccabandhu, vivekaṃ santipadañca mahesī”ti ca, “vande",
  "anya-e0803n:2333_4": "jetavanaṃ niccaṃ, vihāraṃ ravibandhuno”ti ca, “lokekabandhu’maravindasahāyabandhu”nti",
  "anya-e0803n:2333_5": "ca. “Uṇhagū”ti ettha pana gosaddo rasmiyaṃ vattati. Uṇhā gāvo rasmiyo etassāti uṇhagū,",
  "anya-e0803n:2333_6": "sūriyo. Pubbācariyāpi hi chandovicitisatthe imamevatthaṃ byākariṃsu.",
  "anya-e0803n:2334_0": "“Gosītacandana”nti ettha pānīye vattati. Gosaddena hi jalaṃ vuccati. Go viya sītaṃ",
  "anya-e0803n:2334_1": "candanaṃ, tasmiṃ pana uddhanato uddharitapakkuthitatelamhi pakkhitte taṅkhaṇaññeva",
  "anya-e0803n:2334_2": "taṃ telaṃ susītalaṃ hoti.",
  "anya-e0803n:2335_0": "Ettheke vadanti “kasmā bho ‘gopadatthe vattamāno gosaddo itthiliṅgo ceva pulliṅgo",
  "anya-e0803n:2335_1": "cā’ti vadatha, kasmā ca pana ‘indriyapathavīvacanabuddhisūriyarasmipānīyesu vattamāno",
  "anya-e0803n:2335_2": "pulliṅgo’ti vadatha, etesu sūriyatthe vattamāno pulliṅgo hotu, nanu indriyavacanapānīyesu",
  "anya-e0803n:2335_3": "vattamānena pana gosaddena napuṃsakaliṅgena bhavitabbaṃ, pathavībuddhirasmīsu vattamānena",
  "anya-e0803n:2335_4": "itthiliṅgena bhavitabbaṃ indriyādipathavādipadatthesu vattamānānaṃ indriyasaddādipathavīsaddādīnaṃ",
  "anya-e0803n:2335_5": "napuṃsakitthiliṅgavasena niddesassa dassanato”ti? Tanna, niyamābhāvato. Itthipadatthe",
  "anya-e0803n:2335_6": "vattamānassāpi hi sato kassaci saddassa pulliṅgavasena niddeso dissati yathā “orodho”ti.",
  "anya-e0803n:2335_7": "Purisapadatthe vattamānassāpi ca sato kassaci itthiliṅgavasena niddeso dissati, yathā",
  "anya-e0803n:2335_8": "“atthakāmosi me yakkha, hitakāmāsi devate”ti. Itthipurisapadatthesu pana avattamānānampi",
  "anya-e0803n:2335_9": "sataṃ kesañci saddānaṃ ekasmiṃyeva ñāṇādiatthe vattamānānaṃ itthipumanapuṃsakaliṅgavasena",
  "anya-e0803n:2335_10": "niddeso dissati yathā “paññā amoho ñāṇa”nti, “taṭaṃtaṭītaṭo”ti ca. Tathā hi anitthibhūtopi",
  "anya-e0803n:2335_11": "samāno “mātulā”ti itthiliṅgavasena rukkhopi nāmaṃ labhati, tabbasena nagarampi. Tenāha",
  "anya-e0803n:2335_12": "cakkavattisuttaṭīkāyaṃ “mātulāti itthiliṅgavasena laddhanāmo eko rukkho, tāya āsannappadese",
  "anya-e0803n:2335_13": "māpitattā nagarampi ‘mātulā’tveva paññāyittha. Tena vuttaṃ mātulāyanti evaṃnāmake nagare”ti.",
  "anya-e0803n:2336": "Gosaddassa nāmikapadamālā heṭṭhā pakāsitā.",
  "anya-e0803n:2337_0": "Mo vuccati cando, aṭṭhakathāyaṃ pana “mā vuccati cando”ti ākārantapāṭho dissati,",
  "anya-e0803n:2337_1": "okārantapāṭhena tena bhavitabbaṃ sakkaṭabhāsāya ekakkharakosato nayaṃ gahetvā “mo",
  "anya-e0803n:2337_2": "sivo candimā cevā”ti okārantavasena vattabbattā. Ettha ca okārantavasena vuttassa",
  "anya-e0803n:2337_3": "masaddassa candavācakatte “puṇṇamī, puṇṇamā”ti ca nidassanapadāni. Tattha puṇṇo mo",
  "anya-e0803n:2337_4": "etthāti puṇṇamī, evaṃ puṇṇamā, rattāpekkhaṃ itthiliṅgavacanaṃ. Ettha pana “visākhapuṇṇamāya",
  "anya-e0803n:2337_5": "rattiyā paṭhamayāmepubbenivāsaṃ anussarī”ti idaṃ nidassanaṃ. Ettha siyā – yadi “puṇṇamā”ti",
  "anya-e0803n:2337_6": "ayaṃsaddo rattāpekkho itthiliṅgo.",
  "anya-e0803n:2338": "“Puṇṇamāye yathā cando, parisuddho virocati;",
  "anya-e0803n:2339": "Tatheva tvaṃ puṇṇamano, viroca dasasahassiyaṃ.",
  "anya-e0803n:2340": "Anvaddhamāse pannarase, puṇṇamāye uposathe;",
  "anya-e0803n:2341": "Paccayaṃ nāgamāruyha, dānaṃ dātumupāgami”nti",
  "anya-e0803n:2342_0": "Ādīsu kathaṃ “puṇṇamāye”ti padasiddhīti? Yakārassa yekārādesavasena. Dhammissarena",
  "anya-e0803n:2342_1": "hi bhagavatā “puṇṇamāyā”ti vattabbe “puṇṇamāye”ti vadatā yakārassa ṭhāne yekāro paṭhito",
  "anya-e0803n:2342_2": "itthiliṅgavisaye ttākārassa ṭhāne ttekāro viya, nīkārassa ṭhāne nekāro viya ca. Tathā",
  "anya-e0803n:2342_3": "hi yathā “abyayataṃ vilapasi viratte kosiyāyane”ti imasmiṃ rādhajātake “virattā”ti",
  "anya-e0803n:2342_4": "vattabbe “viratte”ti vadantena ttākārassa ṭhāne ttekāro paṭhito, “kosiyāyanī”ti ca",
  "anya-e0803n:2342_5": "vattabbe “kosiyāyane”ti vadantena nīkārassa ṭhāne nekāro paṭhito. Evaṃ “puṇṇamāyā”ti",
  "anya-e0803n:2342_6": "vattabbe “puṇṇamāye”ti vadatā yakārassa ṭhāne yekāro paṭhito. Yathā ca “dakkhitāye",
  "anya-e0803n:2342_7": "aparājitasaṅgha”nti imasmiṃ mahāsamayasuttappadese “dakkhitāyā”ti vattabbe “dakkhitāye”ti",
  "anya-e0803n:2342_8": "vadatā yakārassa ṭhāne yekāro paṭhito, evamidhāpi. Yathā pana “sabhāye vā dvāramūle",
  "anya-e0803n:2342_9": "vā”ti ettha “sabhāya”nti liṅgabyattayavasena sabhā vuttā, na tathā idha “puṇṇamāya”nti",
  "anya-e0803n:2342_10": "liṅgabyattayena puṇṇamā vuttā, atha kho “puṇṇamā”ti ākārantitthiliṅgavasena vuttā.",
  "anya-e0803n:2342_11": "Tathā hi “puṇṇamāyo”ti padaṃ yakāraṭṭhāne yekāruccāraṇavasena sambhūtaṃ bhummavacananti daṭṭhabbaṃ.",
  "anya-e0803n:2343_0": "Mā vuccati sirī. Tathā hi vidvamukhamaṇḍanaṭīkāyaṃ “mālinī”ti padassatthaṃ vadatā",
  "anya-e0803n:2343_1": "“mā vuccati lakkhī, alinī bhamarī”ti vuttaṃ. Lakkhīsaddo ca sirīsaddena samānattho,",
  "anya-e0803n:2343_2": "tena “mā vuccati sirī”ti attho amhehi anumato, tathā porāṇehipi “maṃ siriṃ dhāreti",
  "anya-e0803n:2343_3": "vidadhāti cāti mandhātā”ti attho pakāsito, tasmā “mālinī mandhātā”ti ca imānettha",
  "anya-e0803n:2343_4": "nidassanapadāni. Tatra pulliṅgassa tāva masaddassa ayaṃ nāmikapadamālā –",
  "anya-e0803n:2344": "Mo, mā. Maṃ, me. Mena, mehi, mebhi. Massa, mānaṃ. Mā, masmā, mamhā, mehi, mebhi. Massa, mānaṃ. Me, masmiṃ, mamhi, mesu. Bho ma, bhavanto mā.",
  "anya-e0803n:2345": "Ayaṃ pana itthiliṅgassa māsaddassa nāmikapadamālā –",
  "anya-e0803n:2346": "Mā, mā, māyo. Maṃ, mā, māyo. Māya, māhi, mābhi. Māya, mānaṃ. Māya, māhi, mābhi. Māya, mānaṃ. Māya, māyaṃ, māsu. Bhoti me, bhotiyo māyo.",
  "anya-e0803n:2347": "Ettha pana sirīvācako māsaddo ca saddavācako rāsaddo cāti ime samānagatikā ekakkharattā niccamākārantapakatikattā itthiliṅgattā ca.",
  "anya-e0803n:2348_0": "Tatra saṃ vuccati santacitto puriso. Yaṃ loke “sappuriso”ti ca, “ariyo”ti ca, “paṇḍito”ti",
  "anya-e0803n:2348_1": "ca vadanti, tassetaṃ adhivacanaṃ yadidaṃ “sa”nti. Evaṃ sappurisāriyapaṇḍitavācakassa",
  "anya-e0803n:2348_2": "saṃsaddassa paccattavacanavasena atthibhāve “sameti asatā asa”nti idaṃ payoganidassanaṃ.",
  "anya-e0803n:2348_3": "Ettha hi “na saṃ asa”nti samāsacintāya sappurisāsappurisapadatthā saṃ asaṃsaddehi",
  "anya-e0803n:2348_4": "vuttāti ñāyanti, tasmā “sappurisapadattho paccattavacanena saṃsaddena vutto natthī”ti",
  "anya-e0803n:2348_5": "vacanaṃ na vattabbaṃ. Ye “natthī”ti vadanti, tesaṃ vacanaṃ na gahetabbaṃ. Nāmikapadamālā",
  "anya-e0803n:2348_6": "panassa “saṃ, santaṃ, sante”tiādinā heṭṭhā pakāsitā. Napuṃsakaliṅgatte saṃ vuccati",
  "anya-e0803n:2348_7": "dhanaṃ, “manussassaṃ. Parassaṃ. Sabbassaṃ. Sabbassaharaṇaṃ. Parassaharaṇa”ntiādīnettha",
  "anya-e0803n:2348_8": "nidassanapadāni. Tattha manussassa saṃ manussassaṃ. Evaṃ parassa saṃ parassaṃ. Sabbassa",
  "anya-e0803n:2348_9": "saṃ sabbassaṃ. Tassa haraṇaṃ parassaharaṇaṃ sabbassaharaṇanti samāso. Tathā saṃ vuccati",
  "anya-e0803n:2348_10": "sukhaṃ santi ca. Vuttañhi tabbācakattaṃ porāṇakaviracanāyaṃ –",
  "anya-e0803n:2349": "“Devadevo saṃdehī no, hīno devātidehato;",
  "anya-e0803n:2350": "Hatopapātasaṃsāro, sāro saṃ detu dehina”nti.",
  "anya-e0803n:2351_0": "Tasmā ayamettha gāthā, “sakalalokasaṅkaro dīpaṅkaro”ti ettha “saṅkaro”ti padañcanidassanaṃ.",
  "anya-e0803n:2351_1": "“Saṃ, sāni, sā. Saṃ, sāni, se. Sena”iccādi pubbe pakāsitanayena ñeyyaṃ. Ettha ca",
  "anya-e0803n:2351_2": "sotūnaṃ sugatamatavare kosallajananatthaṃ samāsantagatassa saṃsaddassa nāmikapadamālaṃ",
  "anya-e0803n:2351_3": "paripuṇṇaṃ katvā kathayāma –",
  "anya-e0803n:2352_0": "Manussassaṃ, manussassāni, manussassā. Manussassaṃ, manussassāni, manussasse. Manussassena,",
  "anya-e0803n:2352_1": "manussassehi, manussassebhi. Manussassassa, manussassānaṃ. Manussassā, manussassasmā,",
  "anya-e0803n:2352_2": "manussassamhā, manussassehi, manussassebhi. Manussassassa, manussassānaṃ. Manussasse,",
  "anya-e0803n:2352_3": "manussassasmiṃ, manussassamhi, manussassesu. Bho manussassa, bhonto manussassāni,",
  "anya-e0803n:2352_4": "manussassā. Esa nayo “parassaṃ sabbassa”ntiādīsupi, sabbānetāni padāni abhidheyyaliṅgānīti gahetabbāni.",
  "anya-e0803n:2353": "Yaṃ taṃ kimitisaddānaṃ, nāmamālaṃ panattari;",
  "anya-e0803n:2354": "Sabbanāmaparicchede, pakāsissaṃ tiliṅgato.",
  "anya-e0803n:2355": "Iccevaṃ heṭṭhā uddiṭṭhānaṃ ko vi sādīnaṃ nāmikapadamālā saddhiṃ atthantaranidassanapadehi vibhattā. Tatridaṃ liṅgavavatthānaṃ –",
  "anya-e0803n:2356": "Ko vi sā honti pulliṅge, bhā rā thī dhī ku bhū thiyaṃ;",
  "anya-e0803n:2357": "Kaṃ khaṃ napuṃsake go tu, pume cevitthiliṅgake.",
  "anya-e0803n:2358": "Mo pume itthiliṅge mā, saṃ pume ca napuṃsake;",
  "anya-e0803n:2359": "Yaṃ taṃ kimiti sabbatra, liṅgesveva pavattare.",
  "anya-e0803n:2360": "Ito aññānipi ekakkharāni upaparikkhitvā gahetabbāni.",
  "anya-e0803n:2361_0": "Evaṃ viññūnaṃ nayaññūnaṃ saddaracanāvisaye paramavisuddhavipulabuddhipaṭilābhatthaṃ",
  "anya-e0803n:2361_1": "paramasaṇhasukhumatthesu payogesu asammohatthaṃ suvaṇṇatale sīhavijambhanena kesarīsīhassa",
  "anya-e0803n:2361_2": "vijambhanamiva tepiṭake buddhavacane ñāṇavijambhanena vijambhanatthañca adhikūnekakkharavasena",
  "anya-e0803n:2361_3": "liṅgattayaṃ missetvā nāmikapadamālā vibhattā.",
  "anya-e0803n:2362": "Sadde bhavanti kusalā na tu keci atthe,",
  "anya-e0803n:2363": "Atthe bhavanti kusalā na tu keci sadde.",
  "anya-e0803n:2364": "Kosallameva paramaṃ dubhayattha tasmā,",
  "anya-e0803n:2365": "Yogaṃ kareyya satataṃ matimā varanti.",
  "anya-e0803n:2366": "Iti navaṅge sāṭṭhakathe piṭakattaye byappathagatīsu",
  "anya-e0803n:2367": "Viññūnaṃ kosallatthāya kate saddanītippakaraṇe",
  "anya-e0803n:2368": "Liṅgattayamissako nāmikapadamālāvibhāgo",
  "anya-e0803n:2369": "Dasamo paricchedo.",
  "anya-e0803n:2370": "11. Vāccābhidheyyaliṅgādiparidīpananāmikapadamālā",
  "anya-e0803n:2371": "Vāccābhidheyyaliṅgādi-vasenapi ito paraṃ;",
  "anya-e0803n:2372": "Bhāsissaṃ padamālāyo, bhāsitassānurūpato.",
  "anya-e0803n:2373_0": "Tattha vāccaliṅgānīti appadhānaliṅgāni, guṇanāmasaṅkhātāni vā liṅgāni. Abhidheyyaliṅgānīti",
  "anya-e0803n:2373_1": "padhānaliṅgāni, guṇīpadasaṅkhātāni vā liṅgāni. Yasmā pana tesu vāccaliṅgāni nāma",
  "anya-e0803n:2373_2": "abhidheyyaliṅgānuvattakāni bhavanti, tasmā sabbāni bhūdhātumayāni ca vāccaliṅgāni",
  "anya-e0803n:2373_3": "abhidheyyaliṅgānurūpato yojetabbāni. Tesaṃ bhūdhātumayāni vāccaliṅgāni sarūpato nāmikapadamālāya",
  "anya-e0803n:2373_4": "ayojitānipi tattha tattha nayato yojitāni, tasmā na dāni dassessāma. Abhūdhātumayānipi",
  "anya-e0803n:2373_5": "kiñcāpi nayato yojitāni, tathāpi sotārānaṃ payogesu kosallajananatthaṃ kathayāma,",
  "anya-e0803n:2373_6": "nāmikapadamālañca nesaṃ dassessāma kiñci payogaṃ vadantā.",
  "anya-e0803n:2374": "Dīgho rasso nīlo pīto,",
  "anya-e0803n:2375": "Sukko kaṇho seṭṭho pāpo;",
  "anya-e0803n:2376": "Saddho suddho ucco nīco,",
  "anya-e0803n:2377": "Katotīto iccādīni.",
  "anya-e0803n:2378": "Dīghā jāgarato ratti, dīghaṃ santassa yojanaṃ;",
  "anya-e0803n:2379": "Dīgho bālāna saṃsāro, saddhammaṃ avijānataṃ.",
  "anya-e0803n:2380_0": "Dīgho, dīghā. Dīghaṃ, dīghe. Dīghena, dīghehi, dīghebhi. Dīghassa, dīghānaṃ. Dīghā,",
  "anya-e0803n:2380_1": "dīghasmā, dīghamhā, dīghehi, dīghebhi. Dīghassa, dīghānaṃ. Dīghe, dīghasmiṃ, dīghamhi,",
  "anya-e0803n:2380_2": "dīghesu. Bho dīgha, bhavanto dīghā. “Dīghāti maṃ pakkoseyyāthā”ti idamettha nidassanaṃ.",
  "anya-e0803n:2381": "Dīghā, dīghā, dīghāyo. Dīghaṃ, dīghā, dīghāyo. Dīghāya. Sesaṃ kaññānayena ñeyyaṃ.",
  "anya-e0803n:2382_0": "Dīghaṃ, dīghāni, dīghā. Dīghaṃ, dīghāni, dīghe. Dīghena. Sesaṃ cittanayena ñeyyaṃ.",
  "anya-e0803n:2382_1": "Rassādīni ca evameva vitthāretabbāni. Ayaṃ vāccaliṅgānaṃ nāmikapadamālā, “guṇanāmānaṃ",
  "anya-e0803n:2382_2": "nāmikapadamālā”ti vattuṃ vaṭṭati.",
  "anya-e0803n:2383": "Abhidheyyakaliṅgesu, savisesāni yāni hi;",
  "anya-e0803n:2384": "Tesaṃ dāni yathāpāḷiṃ, padamālaṃ kathessahaṃ.",
  "anya-e0803n:2385": "Katamāni tāni padāni, yāni savisesāni?",
  "anya-e0803n:2386": "Bhavābhavādikaṃ laṅkā-dīpo iccādikāni ca;",
  "anya-e0803n:2387": "Bodhi sandhīti cādīni, savisesāni honti tu.",
  "anya-e0803n:2388": "Etesu hi –",
  "anya-e0803n:2389": "Bhavābhavapadaṃ deka-vaco bahuvaco kvaci;",
  "anya-e0803n:2390": "Samāse asamāsepi, sambhavo tassa icchito.",
  "anya-e0803n:2391": "Viggahañca padatthañca, vatvā padassimassa me;",
  "anya-e0803n:2392": "Vuccamānamavikkhittā, padamālaṃ nibodhatha.",
  "anya-e0803n:2393_0": "Bhavo ca abhavo ca bhavābhavaṃ. Atha vā bhavo ca abhavo ca bhavābhavāni, ayaṃ viggaho.",
  "anya-e0803n:2393_1": "Tatra bhavoti khuddako bhavo. Abhavoti mahanto bhavo. Vuddhatthavācako hettha akāro.",
  "anya-e0803n:2393_2": "Ettha ca sugatiduggativasena hīnapaṇītavasena ca khuddakamahantatā veditabbā. Atha",
  "anya-e0803n:2393_3": "vā bhavoti vuddhi. Abhavoti avuddhi. Ayaṃ padattho. Ayaṃ pana nāmikapadamālā –",
  "anya-e0803n:2394_0": "Bhavābhavaṃ, bhavābhavaṃ, bhavābhavena, bhavābhavassa, bhavābhavā, bhavābhavasmā,",
  "anya-e0803n:2394_1": "bhavābhavamhā, bhavābhavassa, bhavābhave, bhavābhavasmiṃ, bhavābhavamhi, bho bhavābhava.",
  "anya-e0803n:2394_2": "Iti bhavābhavapadaṃ ekavacanakaṃ bhavati. Dissati ca tassekavacanatā pāḷiyaṃ aṭṭhakathāyañca –",
  "anya-e0803n:2395": "“Atītakappe caritaṃ, ṭhapayitvā bhavābhave;",
  "anya-e0803n:2396": "Imasmiṃ kappe caritaṃ, pavakkhissaṃ suṇohi me”",
  "anya-e0803n:2397": "Iti vā,",
  "anya-e0803n:2398": "“Evaṃ bahuvidhaṃ dukkhaṃ, sampattiñca bahūvidhaṃ;",
  "anya-e0803n:2399": "Bhavābhave anubhavitvā, patto sambodhimuttamaṃ”",
  "anya-e0803n:2400": "Iti vā evaṃ pāḷiyaṃ bhavābhava padassa ekavacanatā diṭṭhā.",
  "anya-e0803n:2401": "Aṭṭhakathāyampi –",
  "anya-e0803n:2402": "“Asambudhaṃ buddhanisevitaṃ yaṃ,",
  "anya-e0803n:2403": "Bhavābhavaṃ gacchati jīvaloko;",
  "anya-e0803n:2404": "Namo avijjādikilesajāla-",
  "anya-e0803n:2405": "Viddhaṃsino dhammavarassa tassā”ti",
  "anya-e0803n:2406": "Evaṃ tassekavacanatā diṭṭhā.",
  "anya-e0803n:2407_0": "Bhavābhavāni, bhavābhavā, bhavābhavāni, bhavābhave, bhavābhavehi, bhavābhavebhi,",
  "anya-e0803n:2407_1": "bhavābhavānaṃ, bhavābhavehi, bhavābhavebhi, bhavābhavānaṃ, bhavābhavesu, bhavanto",
  "anya-e0803n:2407_2": "bhavābhavāni. Iti bhavābhavapadaṃ bahuvacanakampi bhavati. Dissati ca tassa bahuvacanakatā",
  "anya-e0803n:2407_3": "pāḷiyaṃ “dhonassa hi natthi kuhiñci loke. Pakappikā diṭṭhi bhavābhavesū”ti. Ubhayampi",
  "anya-e0803n:2407_4": "nayaṃ vomissetvā nāmikapadamālā yojetabbā. Kathaṃ? “Bhavābhavaṃ, bhavābhavāni. Bhavābhavaṃ,",
  "anya-e0803n:2407_5": "bhavābhavāni. Bhavābhavena, bhavābhavehi, bhavābhavebhi”iccevamādinā cittanayena yojetabbā.",
  "anya-e0803n:2408": "Napuṃsakekavacana-bahuvacanakā imā;",
  "anya-e0803n:2409": "Padamālā samāsatte, katāti paridīpaye.",
  "anya-e0803n:2410": "Samāsakapadañceva, asamāsakameva ca;",
  "anya-e0803n:2411": "Bhavābhavapadaṃ dvedhā, iti vidvā vibhāvaye.",
  "anya-e0803n:2412": "Napuṃsakaṃ samāsatte, pulliṅgamitarattane;",
  "anya-e0803n:2413": "Napuṃsakaṃ tu pāyena, ekavacanakaṃ vade.",
  "anya-e0803n:2414": "“Bhavo ca abhavo cā”ti, samāsatthaṃ vade budho;",
  "anya-e0803n:2415": "“Bhavato bhava”miccatthaṃ, asamāsassa bhāsaye.",
  "anya-e0803n:2416": "Pulliṅgattamhi so ñeyyo, nissakkaupayogato;",
  "anya-e0803n:2417": "Evaṃ visesato jaññā, bhavābhavapadaṃ vidū.",
  "anya-e0803n:2418_0": "Yathā cettha bhavābhavapadassa nāmikapadamālā yojitā, evaṃ “kammākammaṃ phalāphala”ntiādīnampi",
  "anya-e0803n:2418_1": "nāmikapadamālā yojetabbā. Atthopi nesaṃ yathārahaṃ vattabbo. Yebhuyyenetāni ekavacanakāni",
  "anya-e0803n:2418_2": "bhavanti. Evaṃ tāva bhavābhavapadādīnaṃ visesavantatā daṭṭhabbā.",
  "anya-e0803n:2419_0": "Laṅkādīpo, laṅkādīpaṃ, laṅkādīpena, laṅkādīpassa, laṅkādīpā, laṅkādīpasmā, laṅkādīpamhā,",
  "anya-e0803n:2419_1": "laṅkādīpassa, laṅkādīpe, laṅkādīpasmiṃ, laṅkādīpamhi, bho laṅkādīpa. Ayaṃ samāsatte",
  "anya-e0803n:2419_2": "nāmikapadamālā. Asamāsattepi pana yojetabbā.",
  "anya-e0803n:2420_0": "Laṅkā dīpo, laṅkaṃ dīpaṃ, laṅkāya dīpena, laṅkāya dīpassa, laṅkāya dīpā, laṅkāya",
  "anya-e0803n:2420_1": "dīpasmā, laṅkāya dīpamhā, laṅkāya dīpassa, laṅkāya dīpe, laṅkāya dīpasmiṃ, laṅkāya",
  "anya-e0803n:2420_2": "dīpamhi, bhoti laṅke dīpa. Ayaṃ byāse nāmikapadamālā. Ayaṃ nayo “jambudīpo”ti ettha",
  "anya-e0803n:2420_3": "na labbhati kevalena jambūsaddena jambudīpassa akathanato, yathā kevalena laṅkāsaddena",
  "anya-e0803n:2420_4": "laṅkādīpo kathiyati. Ayaṃ pana byāse padamālānayo visesato kabbaracanāyaṃ kavīnaṃ",
  "anya-e0803n:2420_5": "upakārāya saṃvattati sāsanassāpi. Tathā hi byāsavasena porāṇakaviracanā dissati –",
  "anya-e0803n:2421": "“Vandāmi selamhi samantakūṭe,",
  "anya-e0803n:2422": "Laṅkāya dīpassa sikhāyamāne;",
  "anya-e0803n:2423": "Āvāsabhūte sumanāmarassa,",
  "anya-e0803n:2424": "Buddhassa taṃ pādavaḷañjamagga”nti.",
  "anya-e0803n:2425": "Sāsanepi byāsavasena “dibbo ratho pāturahu, vedehassa yasassino”tiādikā pāḷi dissati.",
  "anya-e0803n:2426_0": "Yathā pana “jambudīpo”ti ettha ayaṃ nayo na labbhati, tathā “nāgadīpo”tiādīsupi kevalena",
  "anya-e0803n:2426_1": "jambūsaddena jambudīpassa akathanamiva kevalena nāgasaddādinā nāgadīpādīnaṃ akathanatoti.",
  "anya-e0803n:2426_2": "Nanu ca bho “buddhassa jambunadaraṃsino taṃ, dāṭhaṃ mayaṃ jambunarā namāmā”ti porāṇakaviracanāyaṃ",
  "anya-e0803n:2426_3": "jambūsaddena jambudīpo vutto “jambudīpanarā”ti atthasambhavatoti? Saccaṃ “jambudīpanarā”ti",
  "anya-e0803n:2426_4": "attho sambhavati, kevalena pana jambūsaddena jambudīpatthaṃ na vadati, kintu “jambudīpanarā”ti",
  "anya-e0803n:2426_5": "vattabbe gāthāvisayattā adhikakkharadosaṃ parivajjantena dīpasaddalopaṃ katvā “jambunarā”ti",
  "anya-e0803n:2426_6": "vuttaṃ, evaṃ uttarapadalopavasena vutto jambusaddo narasaddaṃ paṭicca samāsabalena",
  "anya-e0803n:2426_7": "“jambudīpanarā”ti atthappakāsane samattho hoti, na kevalo byāsakāle, tathā hi “jambū”ti",
  "anya-e0803n:2426_8": "vutte jambudīpo na ñāyati, atha kho jamburukkhoyeva ñāyati.",
  "anya-e0803n:2427_0": "Kiṃ pana bho “kāko dāso, kākaṃ dāsaṃ, kākena dāsenā”ti ayaṃ nayo labbhati, na labbhatīti?",
  "anya-e0803n:2427_1": "Labbhati, kākasaddena kākanāmakassa dāsassa kathanaṃ hoti. Yadi evaṃ “jambudīpo”ti",
  "anya-e0803n:2427_2": "etthāpi “jambunāmako dīpo”ti atthaṃ gahetvā “jambū dīpo, jambuṃ dīpaṃ, jambuyā dīpenā”ti",
  "anya-e0803n:2427_3": "ayaṃ nayo labbhatīti? Na labbhati jambūsaddassa paṇṇattivasena dīpe appavattanato.",
  "anya-e0803n:2427_4": "Jambūsaddo hi rukkheyeva paṇṇattivasena pavattati, na dīpe. Yathā pana cittavohāro",
  "anya-e0803n:2427_5": "cittanāmake gahapatimhipi manepi pavattati “citto gahapati. Cittaṃ mano mānasa”ntiādīsu.",
  "anya-e0803n:2427_6": "Yathā ca kusavohāro kusanāmake raññepi kusatiṇepi pavattati –",
  "anya-e0803n:2428": "“Pabhāvatiñca ādāya, maṇiṃ verocanaṃ kuso;",
  "anya-e0803n:2429": "Kusāvatiṃ kusarājā, agamāsi mahabbalo;",
  "anya-e0803n:2430": "Kuso yathā duggahito, hatthamevānukantatī”ti",
  "anya-e0803n:2431_0": "Ādīsu, tathā kākasaddopi vāyase, evaṃnāmake dāsepi pavattati “kāko ravati, kāko nāma",
  "anya-e0803n:2431_1": "dāso saṭṭhiyojanāni gacchatī”tiādīsu. Jambūsaddo pana gahapatimanādīsu citta kusa",
  "anya-e0803n:2431_2": "kākasaddā viya paṇṇattivasena dīpasmiṃ na pavattati, tasmā yathāvuttoyeva nayo manasikaraṇīyo.",
  "anya-e0803n:2432_0": "Yathā panettha “laṅkādīpo”ti saddassa nāmikapadamālā samāsavasena byāsavasena ca",
  "anya-e0803n:2432_1": "yojitā, evaṃ “pubbavidehadīpo, aparagoyānadīpo, uttarakurudīpo, assayujanakkhattaṃ,",
  "anya-e0803n:2432_2": "citramāso, vessantararājā, setavatthaṃ, dibbaratho”tiādīnampi nāmikapadamālā samāsavasena",
  "anya-e0803n:2432_3": "byāsavasena ca yojetabbā. Pubbavidehādisaddehi pubbavidehadīpādīnaṃ kathanañca veditabbaṃ.",
  "anya-e0803n:2432_4": "“Dibbaratho”tiādīnaṃ samāsagatapadānaṃ payojane sati byāsavasena visuṃ kattabbatā",
  "anya-e0803n:2432_5": "ca veditabbā. Tathā hi byāsavasena “dibbo ratho”tiādinā dvinnaṃ dvinnaṃ padānaṃ samānādhikaraṇavasena",
  "anya-e0803n:2432_6": "paccekavibhattiyuttabhāve sati gāthāsu vuttipālanasukhuccāraṇaguṇo bhavati. So ca",
  "anya-e0803n:2432_7": "sāsanānukūlo hi ayaṃ nayo ṭhapito. Tathā hi pāvacane “dibbo ratho pāturahu, vedehassa",
  "anya-e0803n:2432_8": "yasassino”tiādikā pāḷiyo bahū dissanti, evaṃ laṅkādīpādisaddānaṃ visesavantatā bhavati.",
  "anya-e0803n:2433": "Idāni bodhisandhiādīnaṃ visesavantatā vuccati –",
  "anya-e0803n:2434": "Bodhi sandhi vibhattā’yu, dhātuyeva pajāpati;",
  "anya-e0803n:2435": "Dāmā dāmaṃ tathā saddhā, saddhaṃ taṭaṃ taṭī taṭo.",
  "anya-e0803n:2436": "Byañjanaṃ byañjano attho, atthamakkharamakkharo;",
  "anya-e0803n:2437": "Ajjavaṃ ajjavo ceva, tathā maddavagāravā.",
  "anya-e0803n:2438": "Vaco vacīti cādīni, samarūpā sarūpato;",
  "anya-e0803n:2439": "Dvittiliṅgāni sambhonti, yathāsambhavamuddise.",
  "anya-e0803n:2440_0": "Etesu hi bodhisaddassa tāva “bodhi rājakumāro”ti ca, “ariyasāvako ‘bodhī’ti vuccati,",
  "anya-e0803n:2440_1": "tassa bodhissa aṅgoti bojjhaṅgo”ti ca evaṃ puggalavacanassa “bodhi, bodhī, bodhayo.",
  "anya-e0803n:2440_2": "Bodhiṃ, bodhī, bodhayo. Bodhinā”ti pulliṅge agginayena nāmikapadamālā bhavati.",
  "anya-e0803n:2441": "Rukkhamagganibbānasabbaññutaññāṇavacanassa pana “bodhi, bodhī, bodhiyo. Bodhiṃ, bodhī, bodhiyo. Bodhiyā”ti itthiliṅge rattinayena nāmikapadamālā bhavati.",
  "anya-e0803n:2442_0": "Keci pana “rukkhavacano bodhisaddo pulliṅgo”ti vadanti, taṃ āgamena viruddhaṃ viya",
  "anya-e0803n:2442_1": "dissanato vicāretabbaṃ. Na hi āgame rukkhavacanassa bodhisaddassa pulliṅgabhāvo dissati,",
  "anya-e0803n:2442_2": "puggalavacanassa pana dissati. Yadi ca “sālo dhavo khadīro”tiādīnaṃ viya rukkhavacanassa",
  "anya-e0803n:2442_3": "bodhisaddassa pulliṅgattaṃ siyā, jambū simbalī pāṭalīsaddādīnaṃ rukkhavācakattā pulliṅgattaṃ",
  "anya-e0803n:2442_4": "siyā, na tesaṃ imassa ca rukkhavācakattepi pulliṅgabhāvo upalabbhati. Yadi hi rukkhavacano",
  "anya-e0803n:2442_5": "bodhisaddo pulliṅgo, evaṃ sante nibbānavacano sabbaññutaññāṇavacano ca bodhisaddo",
  "anya-e0803n:2442_6": "napuṃsakaliṅgo siyā “nibbāna”ntiādinā napuṃsakaliṅgavasena niddiṭṭhassa nibbānādino atthassa kathanato.",
  "anya-e0803n:2443_0": "Ye evaṃ vadanti “rukkhavacano bodhisaddo pulliṅgo”ti, te “bodhi vuccati catūsu maggesu",
  "anya-e0803n:2443_1": "ñāṇaṃ, taṃ ettha bhagavā pattoti rukkhopi bodhicceva vuccatī”ti vuttamatthaṃ cetasi",
  "anya-e0803n:2443_2": "sannidhāya “bujjhati etthāti bodhī”ti nibbacanavasena “kiṃ rukkhavacano bodhisaddo",
  "anya-e0803n:2443_3": "pulliṅgo na bhavissatī”ti maññamānā vadanti maññe. Nevaṃ daṭṭhabbaṃ, evañca pana",
  "anya-e0803n:2443_4": "daṭṭhabbaṃ, “bodhi vuccati catūsu maggesu ñāṇaṃ, taṃ ettha bhagavā pattoti rukkhopi",
  "anya-e0803n:2443_5": "bodhicceva vuccatī”ti vadantehi garūhi ñāṇavacanaṃ itthi liṅgabhūtaṃ bodhīti ñāṇassa",
  "anya-e0803n:2443_6": "nāmaṃ paṇṇattiantaraparikappanenatthaṃ parikappentena bujjhanaṭṭhānabhūte rukkhe",
  "anya-e0803n:2443_7": "āropetvā rukkho “bodhī”ti vutto, tasmā īdisesu ṭhānesu nibbacane ādaro na kātabbo.",
  "anya-e0803n:2443_8": "Na hi “bujjhati etthāti bodhī”ti nibbacanakaraṇaṃ rukkhavacanassa bodhisaddassa pulliṅgattaṃ",
  "anya-e0803n:2443_9": "kātuṃ sakkoti saṅketasiddhattā vohārassa, tasmā rukkhaṃ sayaṃ abodhimpi samānaṃ bodhiyā",
  "anya-e0803n:2443_10": "paṭilābhaṭṭhānattā saṅketasiddhena “bodhī”ti itthiliṅgavohārena voharanti sāsanikā,",
  "anya-e0803n:2443_11": "bodhiyā vā kāraṇattā phalavohārena. Etamatthaṃyeva hi sandhāya “bodhi vuccati catūsu",
  "anya-e0803n:2443_12": "maggesu ñāṇaṃ, taṃ ettha bhagavā pattoti rukkhopi bodhicceva vuccatī”ti vuttanti",
  "anya-e0803n:2443_13": "daṭṭhabbaṃ, evaṃ “bodhī”ti itthiliṅgavasena rukkhanāmaṃ pavattatīti. Tenāha āyasmā",
  "anya-e0803n:2443_14": "sāriputto dhammasenāpati anudhammacakkavattī vohārakusalo itthiliṅgavohārena “buddhānaṃ",
  "anya-e0803n:2443_15": "bhagavantānaṃ bodhiyā mūle saha sabbaññutaññāṇappaṭilābhā sacchikā paññatti yadidaṃ",
  "anya-e0803n:2443_16": "buddho”ti. Apica tattha tattha “bodhiyā sākhā”ti ca, “kenaṭṭhena mahābodhi, kassa",
  "anya-e0803n:2443_17": "sambandhinī ca sā”ti ca,",
  "anya-e0803n:2444": "“Hatthato muttamattā sā, asītiratanaṃ nabhaṃ;",
  "anya-e0803n:2445": "Uggantvāna tadā muñci, chabbaṇṇā rasmiyo subhā”ti ca",
  "anya-e0803n:2446": "Evamādayo rukkhavācakassa bodhisaddassa itthiliṅgabhāve payogā dissanti.",
  "anya-e0803n:2447_0": "Atha vā rukkhavācako bodhisaddo dviliṅgo pumitthiliṅgavasena. Tathā hi samantapāsādikāyaṃ",
  "anya-e0803n:2447_1": "vinayasaṃvaṇṇanāyaṃ mahāveyyākaraṇassa pāḷinayaviduno buddhaghosācariyassa evaṃ saddaracanā",
  "anya-e0803n:2447_2": "dissati “sakkhissasi tvaṃ tāta pāṭaliputtaṃ gantvā mahābodhinā saddhiṃ ayyaṃ saṅghamittattheriṃ",
  "anya-e0803n:2447_3": "ānetu”nti ca, “sāpi kho mahābodhisamārūḷhā nāvā passato mahārājassa mahāsamuddatalaṃ",
  "anya-e0803n:2447_4": "pakkhandā”ti ca tassa rukkhavācakassa bodhisaddassa “bujjhati etthāti bodhī”ti nibbacanavasena",
  "anya-e0803n:2447_5": "“bodhi, bodhī, bodhayo. Bodhiṃ, bodhī, bodhayo. Bodhinā”tiādinā padamālā veditabbā.",
  "anya-e0803n:2447_6": "Rukkhavācakasseva pana tassa ñāṇe pavattitthiliṅgavohārena saṅketasiddhena rūḷhatthadīpakena",
  "anya-e0803n:2447_7": "“bodhi, bodhī, bodhiyo. Bodhiṃ, bodhī, bodhiyo. Bodhiyā”tiādinā padamālā veditabbā. Iccevaṃ –",
  "anya-e0803n:2448": "Puggalavācako bodhi-saddo pulliṅgiko bhave;",
  "anya-e0803n:2449": "Ñāṇādivācako itthi-liṅgoyeva siyā sadā.",
  "anya-e0803n:2450": "Bodhipādapavacano, pumitthiliṅgiko bhave;",
  "anya-e0803n:2451": "Evaṃ santepi etassa, itthiliṅgattameva tu;",
  "anya-e0803n:2452": "Icchitabbataraṃ yasmā, dhammasenāpatīritaṃ.",
  "anya-e0803n:2453_0": "Sandhisaddādīnampi nayānusārena nāmikapadamālā yojetabbā. Sandhisaddo hi sarasandhiādivācako",
  "anya-e0803n:2453_1": "pulliṅgo, paṭisandhiyādivācako itthiliṅgo “sandhino. Sandhiyā”tiādidassanato. Vibhattisaddo",
  "anya-e0803n:2453_2": "vibhajanavācako itthiliṅgo, syādivācako pulliṅgo ceva itthiliṅgo ca “vibhattissa.",
  "anya-e0803n:2453_3": "Vibhattiyā”tiādidassanato.",
  "anya-e0803n:2454": "Āyusaddo pana jīvitindriyavācakoyeva hutvā punnapuṃsakaliṅgo, “punarāyu ca me laddho, evaṃ jānāhi mārisā”ti “ettakaṃyeva te āyu, cavanakālo bhavissatī”ti ca dassanato.",
  "anya-e0803n:2455": "Dhātusaddo sabhāvādivācako itthiliṅgo, karapacādivācako pumitthiliṅgo “cakkhudhātuyā. Karotissa dhātussa. Dhātuyo dhātuyā”ti dassanato.",
  "anya-e0803n:2456_0": "Pajāpatisaddo devavisesavācako pulliṅgo, kalattajinamātucchāvācako itthiliṅgo “pajāpatissa",
  "anya-e0803n:2456_1": "devarājassa dhajaggaṃ ullokeyyātha”, “attano pajāpatiyā saddhiṃ mahāpajāpatiyā”ti ca dassanato.",
  "anya-e0803n:2457_0": "Dāmā dāmaṃ saddā mālatīdāmādibhedabhinnassa ekassa vatthussa yathākkamaṃ itthinapuṃsakaliṅgā.",
  "anya-e0803n:2457_1": "Tathā hi “mālatīdāmā lolāḷiṅgalīlā. Mālatīdāmaṃ. Siṅghitaṃ dāmaṃ bhamarehi. Ratanadāmā.",
  "anya-e0803n:2457_2": "Ratanadāma”nti ca dviliṅgabhāve lokikappayogā dissanti sāsanānukūlā.",
  "anya-e0803n:2458_0": "Saddhaṃ saddhāsaddā pana bhinnavatthūnaṃ vācakā itthinapuṃsakaliṅgā, saddhāsaddo",
  "anya-e0803n:2458_1": "pasādalakkhaṇavācako itthiliṅgo, saddhaṃsaddo matakabhattavācako napuṃsakaliṅgo “saddhā",
  "anya-e0803n:2458_2": "saddahanā. Mayamassubho gotamabrāhmaṇā nāma dānāni dema saddhāni karomā”ti dassanato.",
  "anya-e0803n:2458_3": "Imasmiṃ pana ṭhāne “saddho puriso, saddhā itthī, saddhaṃ kula”nti imāni vāccaliṅgattā",
  "anya-e0803n:2458_4": "saṅgahaṃ na gacchantīti daṭṭhabbāni.",
  "anya-e0803n:2459": "Taṭaṃ taṭī taṭotime saddā tīrasaṅkhāte ekasmiṃyevatthe thīpunnapuṃsakaliṅgā.",
  "anya-e0803n:2460_0": "Byañjanasaddo upasecanaliṅgavākyāveṇikasarīrāvayavavācako napuṃsakaliṅgo, akkharavācako",
  "anya-e0803n:2460_1": "punnapuṃsakaliṅgo. Tatrupasecane “sūpaṃ vā byañjanaṃ vā”ti napuṃsakaniddeso dissati.",
  "anya-e0803n:2460_2": "Tathā liṅge “itthibyañjanaṃ purisabyañjana”nti napuṃsakaniddeso. Vākye “padabyañjanāni",
  "anya-e0803n:2460_3": "sādhukaṃ uggahetvā”ti napuṃsakaliṅganiddeso. Āveṇike “asīti anubyañjanānī”ti napuṃsakaniddeso.",
  "anya-e0803n:2460_4": "Sarīrāvayave “kilesānaṃ anu anu byañjanato pākaṭabhāvakaraṇato anubyañjana”nti evaṃ",
  "anya-e0803n:2460_5": "napuṃsakaniddeso. Ettha hi anubyañjanaṃ nāma hatthapādasitahasitakathitavilokitādibhedo",
  "anya-e0803n:2460_6": "ākāro. So eva “sarīrāvayavo”ti vuccatīti. Akkhare “byañjano. Byañjana”nti ca punnapuṃsakaniddeso.",
  "anya-e0803n:2461_0": "Atthasaddo nibbānavacano napuṃsakaliṅgo, abhidheyyadhanakāraṇapayojananivatyābhisandhānādivacano",
  "anya-e0803n:2461_1": "pana pulliṅgo. Tathā hi kathāvatthumhi “atthatthamhī”ti imissā pāḷiyā atthasaṃvaṇṇanāyaṃ",
  "anya-e0803n:2461_2": "“atthaṃ vuccati nibbāna”nti napuṃsakaliṅganiddesena atthasaddo vutto. Iti atthasaddo dviliṅgo.",
  "anya-e0803n:2462_0": "Akkharasaddo ca “yo pubbo akkharo akkharānī”ti ca dassanato. Apica akkharasaddo nibbānavacano",
  "anya-e0803n:2462_1": "nāmapaṇṇattivacano ca sabbadānapuṃsakaliṅgo bhavati “padamaccutamakkharaṃ, mahājanasammatoti",
  "anya-e0803n:2462_2": "kho vāseṭṭha ‘mahāsammato’tveva paṭhamaṃ akkharaṃ nibbatta”nti evamādīsu. “Akkharāya",
  "anya-e0803n:2462_3": "deseti, akkharakkharāya āpatti pācittiyassā”ti ettha pana pulliṅgotipi napuṃsakaliṅgotipi",
  "anya-e0803n:2462_4": "vattabbo, itthiliṅgoti pana na vattabbo. Ayañhi “asakkatā casma dhanañcayāya. Viramathāyasmanto",
  "anya-e0803n:2462_5": "mamavacanāyā”tiādīsu “dhanañcayāya, vacanāyā”ti saddā viya vibhattivipallāsena vutto,",
  "anya-e0803n:2462_6": "na liṅgavipallāsavasenāti.",
  "anya-e0803n:2463": "Ajjava maddava gāravasaddā pana punnapuṃsakaliṅgā. “Ajjavo ca maddavo ca. Ajjavamaddavaṃ. Gāravo ca nivāto ca. Saha āvajjite thūpe, gāravaṃ hoti me tadā”ti ca ādidassanato.",
  "anya-e0803n:2464_0": "Vacovacīsaddā pana ghaṭoghaṭīsaddā viya pumitthiliṅgā, tattha vacīsaddassa “vacī,",
  "anya-e0803n:2464_1": "vacī, vaciyo. Vaciṃ, vacī, vaciyo. Vaciyā”ti nāmikapadamālā yojetabbā. Keci “duccaritapayogaviññattisaddādīsu",
  "anya-e0803n:2464_2": "paresu vacasaddassanto īkāro hoti, tena “vacīduccarita”ntiādīni rūpāni dissantī”ti",
  "anya-e0803n:2464_3": "vadanti, taṃ na gahetabbaṃ vacasaddato visuṃ vacīsaddassa dassanato. Atrimāni pāḷito",
  "anya-e0803n:2464_4": "ca aṭṭhakathāto ca nidassanapadāni. “Vacī vacīsaṅkhāro, vacīsaṅkhāro vacī, vaciñca",
  "anya-e0803n:2464_5": "vacīsaṅkhāre ca ṭhapetvā avasesā na ceva vacī, na ca vacīsaṅkhāro. Gadito vacībhi",
  "anya-e0803n:2464_6": "satimābhinande”ti imāni pāḷito nidassanapadāni. “Copanasaṅkhātā vacī eva viññatti",
  "anya-e0803n:2464_7": "vacīviññatti, vaciyā bhedo vacībhedo”ti imāni aṭṭhakathāto nidassanapadāni. Iminā",
  "anya-e0803n:2464_8": "nayena aññesampi sarūpāsarūpapadānaṃ yathārahaṃ dvitiliṅgatā vavatthapetabbā. Evaṃ",
  "anya-e0803n:2464_9": "abhidheyyakaliṅgesu savisesāni abhidheyyaliṅgāni veditabbāni.",
  "anya-e0803n:2465": "Idāni katthaci vāccaliṅgabhūtānaṃ abhidheyyaliṅgānañca taddhibhantaliṅgānañca dhammādivasena nāmikapadamālā vuccate. Tathā hi –",
  "anya-e0803n:2466": "Dhammabho puggalā ceva, dhammapuggalatopi ca;",
  "anya-e0803n:2467": "Ekantadhammato ceva, tathevekantapuggalā.",
  "anya-e0803n:2468": "Padamālā siyuṃ tāsu, paccattādivasena tu;",
  "anya-e0803n:2469": "Padaṃ samaṃ visamañca, jaññā sabbasamampi ca.",
  "anya-e0803n:2470": "Kathaṃ? “Micchādiṭṭhi, micchāsaṅkappo, micchāvācā, micchāvāco, micchādiṭṭhiko, micchāsaṅkappī” iccetesaṃ nāmikapadamālā evaṃ veditabbā.",
  "anya-e0803n:2471_0": "“Micchādiṭṭhi, micchādiṭṭhī, micchādiṭṭhiyo. Micchādiṭṭhiṃ, micchādiṭṭhī, micchādiṭṭhiyo.",
  "anya-e0803n:2471_1": "Micchādiṭṭhiyā”ti evaṃ dhammato, “micchādiṭṭhi, micchādiṭṭhī, micchādiṭṭhino. Micchādiṭṭhiṃ,",
  "anya-e0803n:2471_2": "micchādiṭṭhī, micchādiṭṭhino. Micchādiṭṭhinā”ti evaṃ puggalato, “micchāsaṅkappo,",
  "anya-e0803n:2471_3": "micchāsaṅkappā. Micchāsaṅkappa”nti evaṃ dhammapuggalato, “micchāvācā, micchāvācā,",
  "anya-e0803n:2471_4": "micchāvācāyo. Micchāvācaṃ, micchāvācā micchāvācāyo. Micchāvācāya” evaṃ ekantadhammato,",
  "anya-e0803n:2471_5": "“micchāvāco, micchāvācā. Micchāvācaṃ, micchāvāce. Micchāvācena” evaṃ ekantapuggalato,",
  "anya-e0803n:2471_6": "“micchādiṭṭhiko. Micchādiṭṭhikā. Micchādiṭṭhika”nti evampi ekantapuggalato, “micchāsaṅkappī,",
  "anya-e0803n:2471_7": "micchāsaṅkappino. Micchāsaṅkappi”nti evampi ekantapuggalato nāmikapadamālā bhavati.",
  "anya-e0803n:2471_8": "Paccattopayogavacanādivasena pana padaṃ sadisaṃ visadisaṃ sabbathā sadisampi ca bhavati.",
  "anya-e0803n:2471_9": "Esa nayo sammādiṭṭhisammāsaṅkappādīsupi.",
  "anya-e0803n:2472_0": "Atrime āhaccabhāsitā payogā – avijjāgatassa bhikkhave aviddasuno micchādiṭṭhi pahoti.",
  "anya-e0803n:2472_1": "Micchādiṭṭhissa micchāsaṅkappo pahoti. Micchāsaṅkappassa micchāvācā pahoti. Micchāvācassa",
  "anya-e0803n:2472_2": "micchākammanto pahoti. Micchākammantassa micchāājīvo pahoti. Micchāājīvassa micchāvāyāmo",
  "anya-e0803n:2472_3": "pahoti. Micchāvāyāmassa micchāsati pahoti. Micchāsatissa micchāsamādhi pahotīti.",
  "anya-e0803n:2472_4": "Vijjāgatassa bhikkhave viddasuno sammādiṭṭhi pahoti. Sammādiṭṭhissa sammāsaṅkappo",
  "anya-e0803n:2472_5": "pahotīti vitthāro, evaṃ katthaci vāccaliṅgabhūtānaṃ abhidheyyaliṅgānañca taddhitantaliṅgānañca",
  "anya-e0803n:2472_6": "nāmikapadamālā sappayogā kathitā.",
  "anya-e0803n:2473_0": "Idāni nevābhidheyyaliṅgassa bhavitabbasaddassa ca abhidheyyaliṅgānaṃ sotthi suvatthi",
  "anya-e0803n:2473_1": "saddānañca vāccaliṅgābhidheyyaliṅgassa abbhutasaddassa ca vāccaliṅgassa abhūtasaddassacāti",
  "anya-e0803n:2473_2": "imesaṃ kiñci visesaṃ kathayāma, nāmikapadamālañca yathārahaṃ yojessāma. Etesu hi",
  "anya-e0803n:2473_3": "bhavitabbasaddo ekantabhāvavācako napuṃsakaliṅgo ekavacanantoyeva hoti. Tatiyantapadehi",
  "anya-e0803n:2473_4": "evaṃsadda nasaddādīhi ca yojetabbo ca hoti. Nāssa nāmikapadamālā labbhati, atrime",
  "anya-e0803n:2473_5": "ca payogā “saddhammagarukena bhavitabbaṃ, no āmisagarukena, iminā corena bhavitabbaṃ,",
  "anya-e0803n:2473_6": "imehi corehi bhavitabbaṃ, imāya coriyā bhavitabbaṃ, imāhi corīhi bhavitabbaṃ, anena",
  "anya-e0803n:2473_7": "cittena bhavitabbaṃ, imehi cittehi bhavitabbaṃ, evaṃ bhavitabbaṃ, aññathā bhavitabba”nti. Atridaṃ vuccati –",
  "anya-e0803n:2474": "Bhavitabbapadaṃ niccaṃ, sabbaññuvarasāsane;",
  "anya-e0803n:2475": "Paṭhamekavaco bhāva-vācakañca napuṃsakaṃ.",
  "anya-e0803n:2476": "Tatiyantapadehevaṃ-saddādīhi ca dhīmatā;",
  "anya-e0803n:2477": "Yojetabbaṃva sambhoti, iti vidvā vibhāvaye.",
  "anya-e0803n:2478": "Ayaṃ “bhavitabba”nti padassa viseso.",
  "anya-e0803n:2479": "Sotthi bhaddante hotu rañño, sotthiṃ gacchati nhāpito. Sotthināmhi samuṭṭhito. Suvatthi, suvatthiṃ, suvatthinā, ayaṃ dhasātthisaddādīnaṃ viseso.",
  "anya-e0803n:2480_0": "Ayaṃ pana “abbhutaṃ abhūta”nti dvinnaṃ viseso. Bhūsaddassa bbhū, saṃyogapare paṭisedhatthavati",
  "anya-e0803n:2480_1": "aitinipāte upapade sati ekantena rassattamupayāti. Kvatthe? “Abhūtapubbaṃ bhūta”ntiādīsvatthesu.",
  "anya-e0803n:2480_2": "Tathāvidhe asaññogapare rassattaṃ na upayāti. Kvatthe? “Asacca”ntiādīsvatthesu. Tathā",
  "anya-e0803n:2480_3": "hi “abbhuta”nti padassa “abhūtapubbaṃ bhūta”ntipi attho bhavati, “abbhutakaraṇa”ntipi",
  "anya-e0803n:2480_4": "attho bhavati. “Abhūta”nti padassa pana “asacca”ntipi attho bhavati, “ajāta”ntipi",
  "anya-e0803n:2480_5": "attho bhavati. Tatra “acchariyaṃ vata bho abbhutaṃ vata bho. Accheraṃ vata lokasmiṃ,",
  "anya-e0803n:2480_6": "abbhutaṃ lomahaṃsanaṃ” iccevamādayo “abhūtapubbaṃ bhūta”nti atthe payogā.",
  "anya-e0803n:2481": "“Tvaṃ maṃ nāgena ālampa,",
  "anya-e0803n:2482": "Ahaṃ maṇḍūkachāpiyā;",
  "anya-e0803n:2483": "Hotu no abbhutaṃ tattha,",
  "anya-e0803n:2484": "Āsahassehi pañcahī”ti",
  "anya-e0803n:2485_0": "Iccevamādayo abbhutakaraṇatthe payogā. Evaṃ rassavasena, dīghavasena pana nissaṃyoge",
  "anya-e0803n:2485_1": "“abhūtaṃ atacchaṃ. Atathaṃ”iccevamādayo asaccatthe payogā, “abhūtaṃ ajātaṃ asañjāta”nti",
  "anya-e0803n:2485_2": "iccevamādayo ajātatthe payogā. Bhavanti catra –",
  "anya-e0803n:2486": "“Abhūtapubbaṃ bhūta”nti, atthasmiṃ abbhutantidaṃ;",
  "anya-e0803n:2487": "Padaṃ viññūhi viññeyyaṃ, rassabhāvena saṇṭhitaṃ.",
  "anya-e0803n:2488": "Abbhutakaraṇatthepi, abbhutanti padaṃ tathā;",
  "anya-e0803n:2489": "Saṇṭhitaṃ rassabhāvena, iti vidvā vibhāvaye.",
  "anya-e0803n:2490": "Abhūtamiti dīghatta-vasena kathitaṃ pana;",
  "anya-e0803n:2491": "Padaṃ samadhigantabba-masaccājātavācakaṃ.",
  "anya-e0803n:2492_0": "Abbhutaṃ, abbhutāni. Cittanayena, abbhuto, abbhutā. Abbhutaṃ, purisanayena, abbhutā,",
  "anya-e0803n:2492_1": "abbhutā, abbhutāyo. Abbhutaṃ. Kaññānayena ñeyyaṃ. Evaṃ bhūtasaddassapi nāmikapadamālā",
  "anya-e0803n:2492_2": "tidhā gahetabbā. Atra “abbhuta”miti padaṃ vāccaliṅgampi bhavati abhidheyyaliṅgampi.",
  "anya-e0803n:2492_3": "“Abhūta”miti padaṃ pana vāccaliṅgaṃ abhidheyyaliṅgampi vā saccasaddo viya katthaci.",
  "anya-e0803n:2492_4": "Itissa yathārahaṃ ayampi sappayogā nāmikapadamālā kathitā.",
  "anya-e0803n:2493_0": "Idāni āgamikānaṃ kosallajananatthaṃ padasamodhānavasena nāmikapadamālā vuccate –",
  "anya-e0803n:2493_1": "buddho bhagavā, buddhā bhagavanto. Buddhaṃ bhagavantaṃ, buddhe bhagavante. Buddhena",
  "anya-e0803n:2493_2": "bhagavatā, sesaṃ vitthāretabbaṃ. Ayaṃ padamālā ekavacanabahuvacanavasena ñeyyā.",
  "anya-e0803n:2494": "Devā tāvatiṃsā. Deve tāvatiṃse. Devehi tāvatiṃsehi. Sesaṃ vitthāretabbaṃ. Bahuvacanavasena ñeyyā padamālā.",
  "anya-e0803n:2495_0": "So bhagavā jānaṃ passaṃ arahaṃ sammāsambuddho, taṃ bhagavantaṃ jānantaṃ passantaṃ",
  "anya-e0803n:2495_1": "arahantaṃ sammāsambuddhaṃ, tena bhagavatā jānatā passatā arahatā sammāsambuddhena,",
  "anya-e0803n:2495_2": "tassa bhagavato jānato passato arahato sammāsambuddhassa. Sesaṃ vitthāretabbaṃ. Ekavacanavasena ñeyyā padamālā.",
  "anya-e0803n:2496": "Rājā suddhodano, rājānaṃ suddhodanaṃ, raññā suddhodanena. Sesaṃ vitthāretabbaṃ.",
  "anya-e0803n:2497": "Rājā passenadī kosalo, rājānaṃ passenadiṃ kosalaṃ, raññā passenadinā kosalena. Sesaṃ vitthāretabbaṃ.",
  "anya-e0803n:2498": "Rājā māgadho seniyo bimbisāro, rājānaṃ māgadhaṃ seniyaṃ bimbisāraṃ, raññā māgadhena seniyena bimbisārena. Sesaṃ vitthāretabbaṃ.",
  "anya-e0803n:2499": "Rājā māgadho ajātasattu vedehiputto, rājānaṃ māgadhaṃ ajātasattuṃ vedehiputtaṃ, raññā māgadhena ajātasattunā vedehiputtena. Sesaṃ vitthāretabbaṃ.",
  "anya-e0803n:2500": "Mahāpajāpatī gotamī, mahāpajāpatiṃ gotamiṃ, mahāpajāpatiyā gotamiyāti pañcakkhattuṃ vattabbaṃ. Mahāpajāpatiyaṃ gotamiyaṃ, bhoti mahāpajāpati gotami.",
  "anya-e0803n:2501": "Makkhali gosālo. Makkhaliṃ gosālaṃ. Makkhalinā gosālena. Sesaṃ vitthāretabbaṃ.",
  "anya-e0803n:2502_0": "Sāriputtamoggallānaṃ sāvakayugaṃ. Sāriputtamoggallānaṃ sāvakayugaṃ, sāriputtamoggallānena",
  "anya-e0803n:2502_1": "sāvakayugena, sāriputtamoggallānassa sāvakayugassa. Sesaṃ vitthāretabbaṃ. Sabbāpetā",
  "anya-e0803n:2502_2": "padamālā ekavacanavasena ñeyyā. Sāriputtamoggallānā aggasāvakā, sāriputtamoggallāne",
  "anya-e0803n:2502_3": "aggasāvake, sāriputtamoggallānehi aggasāvakehi. Sesaṃ vitthāretabbaṃ. Bahuvacanavasena",
  "anya-e0803n:2502_4": "ñeyyā. Ito aññesupi eseva nayo.",
  "anya-e0803n:2503_0": "So dāro, sā dārā. Saṃ dāraṃ, se dāre. Sena dārena. Sesaṃ vitthāretabbaṃ. Sā nārī,",
  "anya-e0803n:2503_1": "sā nāriyo. Saṃ nāriṃ, sā nāriyo. Sāya nāriyā. Sesaṃ vitthāretabbaṃ. Saṃ kammaṃ, sāni",
  "anya-e0803n:2503_2": "kammāni. Sena kammena. Saṃ phalaṃ, sāni phalāni. Sena phalena. Sesaṃ vitthāretabbaṃ.",
  "anya-e0803n:2504": "Paṭhamaṃ jhānaṃ, paṭhamaṃ jhānaṃ, paṭhamena jhānena, paṭhamassa jhānassa. Sesaṃ vitthāretabbaṃ.",
  "anya-e0803n:2505": "Catutthī disā, catutthiṃ disaṃ, catutthiyā disāya.",
  "anya-e0803n:2506_0": "Dhammī kathā, dhammiṃ kathaṃ, dhammiyā kathāya, dhammiyaṃ kathāyaṃ. Evaṃ anupubbī",
  "anya-e0803n:2506_1": "kathā, evarūpī kathā. Iminā nayena aññesupi ṭhānesu padasamodhānavasena liṅgato ca",
  "anya-e0803n:2506_2": "antato ca vacanato ca apekkhitabbaṃ. Padato ca nānappakārā nāmikapadamālā yojetabbā.",
  "anya-e0803n:2507_0": "Idāni ekappakārānaṃ saddānaṃ liṅgaantavasena nānattaṃ veditabbaṃ. Kathaṃ? Yādiso,",
  "anya-e0803n:2507_1": "yādisī, yādisaṃ. Tādiso, tādisī, tādisaṃ. Etādiso, etādisī, etādisaṃ. Kīdiso, kīdisī,",
  "anya-e0803n:2507_2": "kīdisaṃ. Īdiso, īdisī, īdisaṃ. Ediso, edisī, edisaṃ. Sadiso, sadisī, sadisaṃ. Kadāci",
  "anya-e0803n:2507_3": "pana “yādisā tādisā”ti evamādīni itthiliṅgarūpānipi bhavanti. Nāmikapadamālā nesaṃ",
  "anya-e0803n:2507_4": "purisa itthī cittanayena yojetabbā.",
  "anya-e0803n:2508": "Idāni samāsataddhitapadabhūtānaṃ amamasaddādīnaṃ nāmikapadamālā vuccate – amamo, amamā, amamaṃ, amame. Amamena. Sesaṃ vitthāretabbaṃ.",
  "anya-e0803n:2509": "Mayhako, mayhakā. Mayhakaṃ, mayhake. Mayhakena. Sesaṃ vitthāretabbaṃ.",
  "anya-e0803n:2510": "Āmā, āmā, āmāyo. Āmaṃ, āmā, āmāyo. Sesaṃ vitthāretabbaṃ.",
  "anya-e0803n:2511_0": "Tatra amamoti natthi taṇhāmamattaṃ diṭṭhimamattañca etassāti amamo, ko so, arahāyevāti",
  "anya-e0803n:2511_1": "vattuṃ vaṭṭati. Apica yesataṇhāpi sadiṭṭhīpi “mama ida”nti mamattaṃ na karonti, tepi",
  "anya-e0803n:2511_2": "amamāyeva. Ettha ca “manussā tattha jāyanti, amamā apariggahā”ti idaṃ sāsanato nidassanaṃ.",
  "anya-e0803n:2511_3": "“Amamo nirahaṅkāro”ti idaṃ pana lokato nidassanaṃ. Itthiliṅge vattabbe “amamā, amamā,",
  "anya-e0803n:2511_4": "amamāyo”ti padamālā. Napuṃsake vattabbe “amamaṃ, amamānī”ti padamālā. Tatra mayhakoti",
  "anya-e0803n:2511_5": "“idampi mayhaṃ idampi mayha”nti vippalapatīti mayhako, eko pakkhiviseso. Vuttañhetaṃ jātake –",
  "anya-e0803n:2512": "“Sakuṇo mayhako nāma, girisānudarīcaro;",
  "anya-e0803n:2513": "Pakkaṃ pipphalimāruyha, ‘mayhaṃ mayha’nti kandatī”ti.",
  "anya-e0803n:2514_0": "Itthiliṅge vattabbe “mayhakī, mayhakī, mayhakiyo”ti padamālā. Tatra āmāti “āma ahaṃ",
  "anya-e0803n:2514_1": "tumhākaṃ dāsī”ti evaṃ dāsibhāvaṃ paṭijānātīti āmā. Gehadāsī. Vuttañhetaṃ jātakesu",
  "anya-e0803n:2514_2": "“yattha dāso āmajāto, ṭhito thullāni gacchatī”ti ca, “āmāya dāsāpi bhavanti loke”ti",
  "anya-e0803n:2514_3": "ca, tasmā imānevettha nidassanapadāni.",
  "anya-e0803n:2515_0": "Idāni kati katipaya katimīsaddānaṃ viseso vuccate yathārahaṃ nāmikapadamālā ca. Tatra",
  "anya-e0803n:2515_1": "katimīsaddassa nāmikapadamālā na labbhati “ajja bhante katimī”ti evaṃ pucchāvasena",
  "anya-e0803n:2515_2": "āgatamattato. Kati katipayasaddānaṃ pana labbhateva, sā ca bahuvacanikā. Visuddhimaggaṭīkāyaṃ",
  "anya-e0803n:2515_3": "pana katipayasaddo ekavacaniko vutto. Kati purisā tiṭṭhanti, kati purise passati.",
  "anya-e0803n:2515_4": "Kati itthiyo, kati kulāni. Kati lokasmiṃ chiddāni yattha cittaṃ na tiṭṭhati. Kati",
  "anya-e0803n:2515_5": "kusalā. Kati dhātuyo. Kati āyatanāni. Katihi khandhehi katihāyatanehi katihi dhātūhi",
  "anya-e0803n:2515_6": "saṅgahitaṃ. Katibhi rajamāneti, katibhi parisujjhati. Katipayā purisā, katipayā itthiyo,",
  "anya-e0803n:2515_7": "katipayāni cittāni. Imā pana nāmikapadamālā.",
  "anya-e0803n:2516": "Kati. Katihi, katibhi. Katinaṃ. Katisu.",
  "anya-e0803n:2517_0": "Katipayā. Katipayehi, katipayebhi. Katipayānaṃ. Katipayesu. Katipayāyo. Katipayāhi,",
  "anya-e0803n:2517_1": "katipayābhi. Katipayānaṃ. Katipayāsu. Katipayāni. Katipaye. Katipayehi, katipayebhi.",
  "anya-e0803n:2517_2": "Katipayānaṃ. Katipayesūti. Sabbāpetā sattannaṃ vibhattīnaṃ vasena ñeyyā, samāsavidhimhipi",
  "anya-e0803n:2517_3": "kati katipayasaddā bahuvacanavaseneva yojetabbā. “Katisaṅgātigo bhikkhu, oghatiṇṇoti",
  "anya-e0803n:2517_4": "vuccati. Katipayajanakata”ntiādīsu hi “kati kittakā saṅgā katisaṅgā”tiādinā sabbadā",
  "anya-e0803n:2517_5": "bahuvacanasamāso daṭṭhabbo.",
  "anya-e0803n:2518_0": "Idāni rūḷhīsaddānaṃ nāmikapadamālā vuccate – idha rūḷhīsaddā nāma yevāpanakasaddādayo.",
  "anya-e0803n:2518_1": "Yevāpanako, yevāpanakā. Yevāpanakaṃ. Yevāpano, yevāpanā. Yevāpanaṃ. Yaṃvāpanakaṃ,",
  "anya-e0803n:2518_2": "yaṃvāpanakāni. Sesaṃ sabbattha vitthāretabbaṃ. Tatra yevāpanakoti “phasso hoti vedanā",
  "anya-e0803n:2518_3": "hotī”tiādinā vuttā phassādayo viya sarūpato avatvā “ye vā pana tasmiṃ samaye aññepi",
  "anya-e0803n:2518_4": "atthi paṭiccasamuppannā arūpino dhammā”ti evaṃ “yevāpanā”ti padena vutto yevāpanako,",
  "anya-e0803n:2518_5": "evaṃ “yevāpano”ti etthāpi. Tathā “yaṃ vā panaññampi atthi rūpa”nti evaṃ “yaṃvāpanā”ti",
  "anya-e0803n:2518_6": "padena vuttaṃ yaṃvāpanakaṃ. Esa nayo yathārahaṃ yassakaṃ yatthakantiādīsupi netabbo.",
  "anya-e0803n:2519_0": "Ettha siyā – nanu ca bho panasaddo nipāto, nipātānañca abyayabhāvo siddho tīsu liṅgesu",
  "anya-e0803n:2519_1": "sabbavibhattivacanesu ca vayābhāvato, so kasmā “yevāpano”ti okāranto jātoti? Saccaṃ",
  "anya-e0803n:2519_2": "panasaddo nipāto, so ca kho “ye vā pana tasmiṃ samaye”ti vā, “yaṃ vā panaññampī”ti",
  "anya-e0803n:2519_3": "vā, “brāhmaṇā panā”ti vā evamādīsu nipāto, “yevāpanako”ti vā, “yevāpano”ti vā evamādīsu",
  "anya-e0803n:2519_4": "nipāto nāma na hoti. Anukaraṇamattañhetaṃ, tasmā īdisesu panasaddasahitā payogā rūḷhīsaddāti",
  "anya-e0803n:2519_5": "gahetabbā. Yajjevaṃ kasmā nibbacanamudāhaṭanti? Atthassa pākaṭīkaraṇatthaṃ.",
  "anya-e0803n:2520": "Tayodhammajātakaṃ. Tayodhammajātakaṃ. Tayodhammajātakena. Tayodhammajātakassa. Tayodhammajātakā, tayodhammajātakasmā. Sesaṃ vitthāretabbaṃ.",
  "anya-e0803n:2521": "Tayosaṅkhārā. Tayosaṅkhāre. Tayosaṅkhārehi, tayosaṅkhārebhi. Tayosaṅkhārānaṃ. Sesaṃ vitthāretabbaṃ.",
  "anya-e0803n:2522": "Cattāripurisayugo saṅgho. Cattāripurisayugaṃ saṅghaṃ. Cattāripurisayugena saṅghena. Cattāripurisayugassa saṅghassa. Sesaṃ vitthāretabbaṃ.",
  "anya-e0803n:2523_0": "Satokārī, satokārī, satokārino. Satokāriṃ, satokārī, satokārino. Satokārinā, satokārīhi,",
  "anya-e0803n:2523_1": "satokārībhi. Satokārissa. Sesaṃ vitthāretabbaṃ. Ettha satokārīti saratīti sato, sato",
  "anya-e0803n:2523_2": "eva hutvā karaṇasīloti satokārī.",
  "anya-e0803n:2524": "Aparesampi rūḷhīsaddānaṃ nāmikapadamālā vuccate saddhimatthavibhāvanāya. Aṅgā. Aṅge. Aṅgehi, aṅgebhi. Aṅgānaṃ. Aṅgehi, aṅgebhi. Aṅgānaṃ. Aṅgesu. Bhonto aṅgā.",
  "anya-e0803n:2525_0": "Aṅgā janapado. Aṅge janapadaṃ. Aṅgehi, aṅgebhi janapadena. Aṅgānaṃ janapadassa. Aṅgehi,",
  "anya-e0803n:2525_1": "aṅgebhi janapadasmā. Aṅgānaṃ janapadassa. Aṅgesu janapade. Bhonto aṅgā janapada.",
  "anya-e0803n:2525_2": "Evaṃ magadhakosalādīnampi yojetabbā.",
  "anya-e0803n:2526_0": "Itthiliṅge kāsī, kāsiyo, kāsī, kāsiyo. Kāsīhi, kāsībhi. Kāsīnaṃ. Kāsīhi, kāsībhi.",
  "anya-e0803n:2526_1": "Kāsīnaṃ. Kāsīsu. Bhotiyo kāsiyo. Atrāyamatthavibhāvanā – kāsī, kāsiyo janapado. Kāsī,",
  "anya-e0803n:2526_2": "kāsiyo janapadaṃ. Kāsīhi, kāsībhi janapadena. Kāsīnaṃ janapadassa. Kāsīhi, kāsībhi",
  "anya-e0803n:2526_3": "janapadasmā. Kāsīnaṃ janapadassa. Kāsīsu janapade. Bhotiyo kāsiyo janapada. Evaṃ",
  "anya-e0803n:2526_4": "avantīcetī vajjī iccetesampi padānaṃ yojetabbā. Tenāhu aṭṭhakathācariyā “kurūsu janapade”ti.",
  "anya-e0803n:2526_5": "Evaṃ aṅgādīni atthassa ekattepi janapadanāmattā rūḷhīvasena bahuvacanāneva bhavanti.",
  "anya-e0803n:2526_6": "Tathā hi tattha tattha “aṅgesu viharati. Magadhesu cārikaṃ caramāno”tiādinā, “aṅgānaṃ",
  "anya-e0803n:2526_7": "magadhānaṃ kāsīnaṃ kosalāna”ntiādinā ca bahuvacanapāḷiyo dissanti. Evaṃ rūḷhīsaddānaṃ",
  "anya-e0803n:2526_8": "nāmikapadamālā bhavanti.",
  "anya-e0803n:2527_0": "Idāni aparāpi ito savisesatarā saddabhede sammohaviddhaṃsanakārikā paramasukhumañāṇāvahā",
  "anya-e0803n:2527_1": "nāmikapadamālāyo kathayāma sotūnaṃ atthabyañjanaggahaṇe paramakosallasampādanatthaṃ.",
  "anya-e0803n:2527_2": "Tā ca kho “sambuddho paṭijānāsi. Kassako paṭijānāsi. Upāsako paṭijānāsi. Sammāsambuddhassa",
  "anya-e0803n:2527_3": "te paṭijānato ime dhammā anabhisambuddhā”tiādayo pāḷinaye nissāyeva. Tattha sambuddhopaṭijānāsīti",
  "anya-e0803n:2527_4": "“tvaṃ ‘ahaṃ sammāsambuddho’ti paṭijānāsī”ti itisaddalopavasena attho gahetabbo. Esa",
  "anya-e0803n:2527_5": "nayo “kassako paṭijānāsī”tiādīsupi. “Sammāsambuddhassa te paṭijānato”ti ettha pana",
  "anya-e0803n:2527_6": "“ahaṃ sammāsambuddho”ti paṭijānantassa tavāti evaṃ itisaddalopayojanāvasena añño",
  "anya-e0803n:2527_7": "saddasanniveso teneva añño atthapaṭivedho ca bhavati. “Khīṇāsavassa te paṭijānatoti”ādīsupi",
  "anya-e0803n:2527_8": "eseva nayo. Aṭṭhakathāyaṃ pana sammāsambuddhassa te paṭijānatoti “ahaṃ sammāsambuddho,",
  "anya-e0803n:2527_9": "sabbe dhammā mayā abhisambuddhā”ti evaṃ paṭijānato tavāti yo attho vutto, sopi yathādassito",
  "anya-e0803n:2527_10": "atthoyeva. Evaṃpakāraṃ ñatvā paṇḍitajātiyena kulaputtena amhehi vuccamānā “ahaṃ sammāsambuddho’ti",
  "anya-e0803n:2527_11": "tvaṃ paṭijānāsī”ti etasmiṃ atthe sakriyāpadā ayaṃ padamālā vavatthapetabbā –",
  "anya-e0803n:2528_0": "Sammāsambuddho tvaṃ paṭijānaṃ tiṭṭhasi. Sammāsambuddhaṃ taṃ paṭijānantaṃ passati.",
  "anya-e0803n:2528_1": "Sammāsambuddhena te paṭijānatā dhammo desito. Sammāsambuddhassa te paṭijānato dīyate.",
  "anya-e0803n:2528_2": "Sammāsambuddhasmā tayā paṭijānatā apeti. Sammāsambuddhassa te paṭijānato dhammo.",
  "anya-e0803n:2528_3": "Sammāsambuddhasmiṃ tayi paṭijānante patiṭṭhitanti. Tathā “khīṇāsavo tvaṃ paṭijānāsī”tiādināpi vitthāretabbaṃ.",
  "anya-e0803n:2529_0": "Iddhimā bhikkhu ekopi hutvā bahudhā hoti, bahudhāpi hutvā eko hoti. Iddhimanto bhikkhū",
  "anya-e0803n:2529_1": "ekopi hutvā bahudhā honti, bahudhāpi hutvā eko hontīti imasmiṃ panatthe ayampi sakriyāpadā",
  "anya-e0803n:2529_2": "padamālā vavatthapetabbā –",
  "anya-e0803n:2530_0": "Ekopi hutvā bahudhā honto bahudhāpi hutvā eko honto bhikkhu tiṭṭhati, ekopi hutvā",
  "anya-e0803n:2530_1": "bahudhā hontā bahudhāpi hutvā eko hontā bhikkhū tiṭṭhanti. Ekopi hutvā bahudhā hontaṃ",
  "anya-e0803n:2530_2": "bahudhāpi hutvā eko hontaṃ bhikkhuṃ passati, ekopi hutvā bahudhā honte bahudhāpi",
  "anya-e0803n:2530_3": "hutvā eko honte bhikkhū passati. Ekopi hutvā bahudhā hontena bahudhāpi hutvā eko",
  "anya-e0803n:2530_4": "hontena bhikkhunā dhammo desito, ekopi hutvā bahudhā hontehi bahudhāpi hutvā eko",
  "anya-e0803n:2530_5": "hontehi bhikkhūhi dhammo desito. Ekopi hutvā bahudhā hontassa bahudhāpi hutvā eko",
  "anya-e0803n:2530_6": "hontassa bhikkhuno dīyate. Sesaṃ vitthāretabbaṃ. Bho ekopi hutvā bahudhā honta bahudhāpi",
  "anya-e0803n:2530_7": "hutvā eko honta bhikkhu tvaṃ dhammaṃ desehi, bhonto ekopi hutvā bahudhā hontā bahudhāpi",
  "anya-e0803n:2530_8": "hutvā eko hontā tumhe dhammaṃ desethāti. Imasmiṃ ṭhāne kevaṭṭasuttaṃ sādhakaṃ. “Idha",
  "anya-e0803n:2530_9": "kevaṭṭa bhikkhu anekavihitaṃ iddhividhaṃ paccanubhoti. Ekopi hutvā bahudhā hoti,",
  "anya-e0803n:2530_10": "bahudhāpi hutvā eko hoti, āvibhāvaṃ…pe… tamenaṃ aññataro saddho pasanno passati taṃ",
  "anya-e0803n:2530_11": "bhikkhuṃ anekavihitaṃ iddhividhaṃ paccanubhontaṃ ekopi hutvā bahudhā hontaṃ bahudhāpi",
  "anya-e0803n:2530_12": "hutvā eko honta”nti idaṃ kevaṭṭasuttaṃ.",
  "anya-e0803n:2531_0": "Ekoekāya mātugāmena saddhiṃ raho nisajjaṃ kappento bhikkhu evaṃ vadati, ekoekāya",
  "anya-e0803n:2531_1": "mātugāmena saddhiṃ raho nisajjaṃ kappentā bhikkhū evaṃ vadanti. Ekoekāya mātugāmena",
  "anya-e0803n:2531_2": "saddhiṃ raho nisajjaṃ kappentaṃ bhikkhuṃ passati, ekoekāya mātugāmena saddhiṃ raho",
  "anya-e0803n:2531_3": "nisajjaṃ kappente bhikkhū passati. Sabbaṃ vitthāretabbaṃ. Ettha pana “na tveva ekoekāya,",
  "anya-e0803n:2531_4": "mātugāmena sallape”tiādikaṃ pāḷipadaṃ sādhakaṃ. Ettha hi ekoekāyāti idaṃ abyayapadasadisaṃ",
  "anya-e0803n:2531_5": "rūḷhīpadanti gahetabbaṃ, aññamaññanti saddassa viya ca ekapadattūpagamanañcassa veditabbaṃ.",
  "anya-e0803n:2531_6": "Bhikkhu vinā dutiyena sayaṃ eko hutvā ekāya itthiyā saddhinti imasmiṃ atthe “ekoekāyā”ti",
  "anya-e0803n:2531_7": "idaṃ padaṃ na rūḷhīpadanti daṭṭhabbaṃ. Evaṃ santepi na “eko”ti saddo “bhikkhū”ti",
  "anya-e0803n:2531_8": "padena samānādhikaraṇo. Yadi samānādhikaraṇo siyā, “nisajjaṃ kappenta”ntiādi na vattabbaṃ",
  "anya-e0803n:2531_9": "siyā. “Ekāyā”ti saddopi na ajjhāharitabbena “itthiyā”ti padena samānādhikaraṇo. Yadi",
  "anya-e0803n:2531_10": "samānādhikaraṇo siyā, “mātugāmenā”ti na vattabbaṃ siyā visesābhāvato dviruttabhāvāpajjanato",
  "anya-e0803n:2531_11": "ca. Kiñca bhiyyo “mātugāmenā”ti vuttattā “ekenā”ti vattabbaṃ siyā, ekantato pana",
  "anya-e0803n:2531_12": "“ekoekāyā”ti idaṃ padaṃ pumitthisaṅkhātaṃ atthaṃ apekkhati, na samānādhikaraṇapadaṃ,",
  "anya-e0803n:2531_13": "tasmā “dve jānipatayo aññamaññaṃ sallapentī”tiādīsu “aññamañña”nti padassa viya ca",
  "anya-e0803n:2531_14": "“ekoekāyā”ti imassa ekapadattañca nisajjaṃ kappentassa bhikkhuno visesanattañca veditabbaṃ.",
  "anya-e0803n:2531_15": "Atha vā yassaṃ nisajjakriyāyaṃ bhikkhupi ekova hoti, itthīpi ekāva. Sā kriyā rūḷhīvasena",
  "anya-e0803n:2531_16": "“ekoekāyā”ti vuccati, tādisāya ekoekāya nisajjakriyāya bhikkhu mātugāmena saddhintipi",
  "anya-e0803n:2531_17": "attho gahetabbo. Iminā nayena aññesampi rūḷhīsaddānaṃ nāmikapadamālā yathāpayogaṃ",
  "anya-e0803n:2531_18": "ekavacanabahuvacanavasena yojetabbā. Iccevaṃ vāccābhidheyyaliṅgādīnaṃ nāmikapadamālā",
  "anya-e0803n:2531_19": "nānappakārato pakāsitā.",
  "anya-e0803n:2532": "Sumadhuratarasaddanitiṃ imaṃ,",
  "anya-e0803n:2533": "Paṭutaramatitaṃ susikhe varaṃ;",
  "anya-e0803n:2534": "Viduvimatitamopahariṃ raviṃ,",
  "anya-e0803n:2535": "Matikumudapabodhinisāpatiṃ.",
  "anya-e0803n:2536": "Kataviññūjanassāsa-sāsanassābhivuddhiyā;",
  "anya-e0803n:2537": "Dhiyā nītimimaṃ sādhu, sādhukaññeva lakkhaye.",
  "anya-e0803n:2538": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:2539": "Kosallatthāya kate saddanītippakaraṇe",
  "anya-e0803n:2540": "Vāccābhidheyyaliṅgādiparidīpano nāmikapadamālāvibhāgo",
  "anya-e0803n:2541": "Ekādasamo paricchedo.",
  "anya-e0803n:2542_0": "Ettāvatā bhūdhātumayānaṃ pulliṅgānaṃ itthiliṅgānaṃ napuṃsakaliṅgānañca nāmikapadamālā",
  "anya-e0803n:2542_1": "yathārahaṃ liṅgantarehi saddantarehi atthantarehi ca saddhiṃ nānappakārato dassitā.",
  "anya-e0803n:2542_2": "Sabbanāmāni hi ṭhapetvā nayato aññāni kānici nāmāni aggahitāni nāma natthi.",
  "anya-e0803n:2543": "12. Sabbanāmataṃsadisanāmanāmikapadamālā",
  "anya-e0803n:2544": "Ito paraṃ pavakkhāmi, sabbanāmañca tassamaṃ;",
  "anya-e0803n:2545": "Nāmañca yojitaṃ nānā-nāmeheva visesato.",
  "anya-e0803n:2546": "Yāni honti tiliṅgāni, anukūlāni yāni ca;",
  "anya-e0803n:2547": "Tiliṅgānaṃ visesena, padānetāni nāmato.",
  "anya-e0803n:2548": "“Sabbasādhāraṇakāni, nāmāni”cceva atthato;",
  "anya-e0803n:2549": "Sabbanāmāni vuccanti, sattavīsati saṅkhato.",
  "anya-e0803n:2550": "Tesu kānici rūpehi, sesāññehi ca yujjare;",
  "anya-e0803n:2551": "Kānici pana saheva, etesaṃ lakkhaṇaṃ idaṃ.",
  "anya-e0803n:2552": "Etasmā lakkhaṇā muttaṃ, na padaṃ sabbanāmikaṃ;",
  "anya-e0803n:2553": "Tasmātītādayo saddā, guṇanāmāni vuccare.",
  "anya-e0803n:2554_0": "Sabbanāmāni nāma – sabba katara katama ubhaya itaraañña aññatara aññatama pubba para",
  "anya-e0803n:2554_1": "apara dakkhiṇa uttara adharayata eta ima amukiṃ eka ubha dviti catu tumha amha iccetāni sattavīsa.",
  "anya-e0803n:2555_0": "Etesu sabbasaddo sakalattho, so ca sabbasabbādivasena ñeyyo. Katara katamasaddā pucchanatthā.",
  "anya-e0803n:2555_1": "Ubhayasaddo dviavayavasamudāyavacano. Itarasaddo vuttapaṭiyogīvacano. Aññasaddo adhigatāparavacano.",
  "anya-e0803n:2555_2": "Aññatara aññatamasaddā aniyamatthā. Pubbādayo uttarapariyantā disākālādivavatthāvacanā.",
  "anya-e0803n:2555_3": "Tathā hi pubba parā para dakkhiṇuttarasaddā pulliṅgatte yathārahaṃ kāladesādivacanā,",
  "anya-e0803n:2555_4": "itthiliṅgatte disādivacanā, napuṃsakaliṅgatte ṭhānādivacanā. Adharasaddopi heṭṭhimatthavācako",
  "anya-e0803n:2555_5": "vavatthāvacanoyeva, so ca tiliṅgo “adharo patto. Adharā araṇī, adharaṃ bhājana”miti,",
  "anya-e0803n:2555_6": "yaṃsaddo aniyamattho. Taṃsaddo parammukhāvacano. Etasaddo samīpavacano. Imasaddo",
  "anya-e0803n:2555_7": "accantasamīpavacano. Amusaddo dūravacano. Kiṃsaddo pucchanattho. Ekasaddo saṅkhādivacano. Vuttañhi –",
  "anya-e0803n:2556_0": "Ekasaddo aññatthaseṭṭhaasahāyasaṅkhādīsu dissati. Tathā hesa “sassato attā ca loko",
  "anya-e0803n:2556_1": "ca, idameva saccaṃ moghamaññanti, ittheke abhivadantī”tiādīsu aññatthe dissati. “Cetaso",
  "anya-e0803n:2556_2": "ekodibhāva”ntiādīsu seṭṭhe. “Eko vūpakaṭṭho”tiādīsu asahāye. “Ekova kho bhikkhave",
  "anya-e0803n:2556_3": "khaṇo ca samayo ca brahmacariyavāsāyā”tiādīsu saṅkhāyanti.",
  "anya-e0803n:2557_0": "Yatthesa saṅkhāvacano, tatthekavacanantova. Ubhasaddo dvisaddapariyāyo. Dviticatusaddā",
  "anya-e0803n:2557_1": "saṅkhāvacanā, sabbakālaṃ bahuvacanantāva. Tumhasaddo yena katheti, tasmiṃ vattabbavacanaṃ.",
  "anya-e0803n:2557_2": "Amhasaddo attani vattabbavacanaṃ.",
  "anya-e0803n:2558": "Idāni tesaṃ nāmikapadamālaṃ kathayāma –",
  "anya-e0803n:2559_0": "Sabbo, sabbe. Sabbaṃ, sabbe. Sabbena, sabbehi, sabbebhi. Sabbassa, sabbesaṃ, sabbesānaṃ.",
  "anya-e0803n:2559_1": "Sabbasmā, sabbamhā, sabbehi, sabbebhi. Sabbassa, sabbesaṃ, sabbesānaṃ. Sabbasmiṃ,",
  "anya-e0803n:2559_2": "sabbamhi, sabbesu. Bho sabba, bhavanto sabbe.",
  "anya-e0803n:2560_0": "Tatra “sabbo bhūto, sabbe bhūtā”tiādinā, “sabbo puriso, sabbe purisā”tiādinā ca nayena",
  "anya-e0803n:2560_1": "sabbāni pulliṅganāmehi saddhiṃ yojetabbāni. Yāni pana yamakamahātherena punnapuṃsakavisaye",
  "anya-e0803n:2560_2": "sabba katara katamādīnaṃ aññānipi rūpāni vuttāni. Taṃ yathā?",
  "anya-e0803n:2561": "“Sabbā” iccādikaṃ rūpaṃ, nissakke bhummake pana;",
  "anya-e0803n:2562": "“Sabbe” iccādikaṃ rūpaṃ, yamakena pakāsitaṃ.",
  "anya-e0803n:2563": "Tañce upaparikkhitvā, yuttaṃ gaṇhantu yogino;",
  "anya-e0803n:2564": "Sabbanāmikarūpañhi, vividhaṃ dubbudhaṃ yato.",
  "anya-e0803n:2565_0": "Sabbā, sabbā, sabbāyo. Sabbaṃ, sabbā, sabbāyo. Sabbāya, sabbassā, sabbāhi, sabbābhi.",
  "anya-e0803n:2565_1": "Sabbāya, sabbassā, sabbāsaṃ. Sabbāya, sabbassā, sabbāhi, sabbābhi. Sabbāya, sabbassā,",
  "anya-e0803n:2565_2": "sabbāsaṃ. Sabbāyaṃ, sabbassā, sabbassaṃ, sabbāsu. Bhoti sabbe, bhotiyo sabbā, sabbāyo.",
  "anya-e0803n:2565_3": "Itthiliṅgatte nāmikapadamālā.",
  "anya-e0803n:2566_0": "Ettha “sabbā bhāvikā, sabbā bhāvikāyo”ti, “sabbā kaññā, sabbā kaññāyo”ti ca ādinā",
  "anya-e0803n:2566_1": "itthiliṅgasabbanāmāni sabbehi itthiliṅgehi saddhiṃ yojetabbāni. Ettha ca “sabbassā”ti",
  "anya-e0803n:2566_2": "padaṃ tatiyācatutthīpañcamīchaṭṭhīsattamīvasena pañcadhā vibhattaṃ “tassā kumārikāya",
  "anya-e0803n:2566_3": "saddhi”nti karaṇappayogādidassanato. Sabbassā kaññāya kataṃ. Sabbassā kaññāya deti.",
  "anya-e0803n:2566_4": "Ayaṃ kaññā sabbassā kaññāya hīnā virūpā. Ayaṃ kaññā sabbassā kaññāya uttamā abhirūpā.",
  "anya-e0803n:2566_5": "Sabbassā kaññāya apeti, sabbassā kaññāya dhanaṃ. Sabbassā kaññāya patiṭṭhitaṃ.",
  "anya-e0803n:2567_0": "Sabbaṃ, sabbāni. Sabbaṃ, sabbāni. Sabbena, sabbehi, sabbebhi. Sabbassa, sabbesaṃ,",
  "anya-e0803n:2567_1": "sabbesānaṃ. Sabbasmā, sabbamhā, sabbehi, sabbebhi. Sabbassa, sabbesaṃ, sabbesānaṃ.",
  "anya-e0803n:2567_2": "Sabbasmiṃ, sabbamhi, sabbesu. Bho sabba, bhavanto sabbāni. Napuṃsakaliṅgatte nāmikapadamālā.",
  "anya-e0803n:2568_0": "Ettha “sabbaṃ bhūtaṃ, sabbāni bhūtāni. Sabbaṃ cittaṃ, sabbāni cittānī”ti ca ādinā",
  "anya-e0803n:2568_1": "napuṃsakaliṅgasabbanāmāni sabbehi napuṃsakaliṅgehi saddhiṃ yojetabbāni. Evaṃ sabbasaddassa",
  "anya-e0803n:2568_2": "liṅgattayavasena padamālā bhavati.",
  "anya-e0803n:2569_0": "Idānissa parapadena saddhiṃ samāso veditabbo “sabbasādhāraṇo sabbaverī”iti. Tattha",
  "anya-e0803n:2569_1": "sabbesaṃ sādhāraṇo sabbasādhāraṇo. Sabbesaṃ verī, sabbe vā verino yassa soyaṃ sabbaverīti",
  "anya-e0803n:2569_2": "samāsaviggaho. Yathā pana sabbasaddassa padamālā liṅgattayavasena yojitā, evaṃ katarasaddādīnampi",
  "anya-e0803n:2569_3": "adharasaddapariyantānaṃ yojetabbā.",
  "anya-e0803n:2570": "Tatrāyaṃ ubhayasaddavajjito pulliṅgapeyyālo –",
  "anya-e0803n:2571_0": "Kataro, katare. Kataraṃ…pe… bho katara, bhavanto katare. Katamo, katame. Itaro, itare.",
  "anya-e0803n:2571_1": "Añño, aññe. Aññataro, aññatare. Aññatamo, aññatame. Pubbo, pubbe. Paro, pare. Aparo,",
  "anya-e0803n:2571_2": "apare. Dakkhiṇo, dakkhiṇe. Uttaro, uttare. Adharo, adhare…pe… bho adhara, bhavanto adhareti.",
  "anya-e0803n:2572": "Ayaṃ pana ubhayasaddasahito napuṃsakaliṅgapeyyālo –",
  "anya-e0803n:2573_0": "Kataraṃ, katarāni. Kataraṃ…pe… bho katara, bhavanto katarāni. Katamaṃ. Ubhayaṃ. Itaraṃ.",
  "anya-e0803n:2573_1": "Aññaṃ. Aññataraṃ. Aññatamaṃ. Pubbaṃ. Paraṃ. Aparaṃ. Dakkhiṇaṃ. Uttaraṃ. Adharaṃ,",
  "anya-e0803n:2573_2": "adharāni. Adharaṃ…pe… bho adhara, bhavanto adharānīti.",
  "anya-e0803n:2574_0": "Idāni punnapuṃsakaliṅgānaṃ parasaddādīnaṃ rūpantaraniddeso vuccati. Kaccāyanasmiñhi",
  "anya-e0803n:2574_1": "“purisā”ti viya “parā”ti paṭhamābahuvacanaṃ dissati. Evarūpo nayo aparasabbakatarādīsu",
  "anya-e0803n:2574_2": "aññatamapariyosānesu navasu appasiddho, labbhamāno pubbadakkhiṇuttarādharesu catūsu",
  "anya-e0803n:2574_3": "labbheyya. Tathā “purise”ti viya pāḷiādīsu “pubbe”ti saccasaṅkhepe “itare”ti, kaccāyane",
  "anya-e0803n:2574_4": "ca “pare”ti sattamīekavacanaṃ dissati. Evarūpo nayo sabba aññasaddesu appasiddho,",
  "anya-e0803n:2574_5": "labbhamāno katarakatamādīsu sesesu adharapariyosānesu dvādasasu labbheyya. Tathā",
  "anya-e0803n:2574_6": "“purisā”ti viya sabbā katarā iccādi pañcamīekavacananayo pāḷiādīsu appasiddho. Evaṃ",
  "anya-e0803n:2574_7": "santepi ayaṃ nayo punappunaṃ upaparikkhitvā yutto ce, gahetabbo.",
  "anya-e0803n:2575": "Ayaṃ pana ubhayasaddasahito itthiliṅgapeyyālo –",
  "anya-e0803n:2576_0": "Katarā, katarā, katarāyo. Kataraṃ…pe… bhoti katare, bhotiyo katarā, katarāyo. Katamā.",
  "anya-e0803n:2576_1": "Ubhayā. Itarā. Aññatarā. Aññatamā. Pubbā. Parā. Aparā. Dakkhiṇā. Uttarā. Adharā,",
  "anya-e0803n:2576_2": "adharā, adharāyo. Adharaṃ…pe… bhoti adhare, bhotiyo adharā, adharāyoti.",
  "anya-e0803n:2577_0": "Yasmā panetesu itara añña aññatara aññatamānaṃ pāḷiyādīsu “itarissā”tiādidassanato",
  "anya-e0803n:2577_1": "koci bhedo vattabbo, tasmā catutthīchaṭṭhīnaṃ ekavacanaṭṭhāne “itarissā, itarāya,",
  "anya-e0803n:2577_2": "aññissā, aññāya. Aññatarissā, aññatarāya, aññatamissā, aññatamāyā”ti yojetabbaṃ.",
  "anya-e0803n:2577_3": "Tathā tatiyāpañcamīnamekavacanaṭṭhāne “tassā kumārikāya saddhiṃ. Kassāhaṃ kena hāyāmī”ti",
  "anya-e0803n:2577_4": "karaṇanissakkappayogadassanato sattamiyā panekavacanaṭṭhāne “itarissā, itarissaṃ,",
  "anya-e0803n:2577_5": "itarāya, itarāyaṃ, aññissā, aññissaṃ, aññāya, aññāyaṃ, aññatarissā, aññatarissaṃ,",
  "anya-e0803n:2577_6": "aññatarāya, aññatarāyaṃ, aññatamissā, aññatamissaṃ, aññatamāya, aññatamāya”nti yojetabbaṃ",
  "anya-e0803n:2577_7": "“aññataro bhikkhu aññatarissā itthiyā paṭibaddhacitto hotī”ti pāḷidassanato.",
  "anya-e0803n:2578_0": "Tatra sabbasaddo sabbasabbaṃ, padesasabbaṃ, āyatanasabbaṃ, sakkāyasabbanti catūsu",
  "anya-e0803n:2578_1": "visayesu diṭṭhappayogo. Tathā hesa “sabbe dhammā sabbākārena buddhassa bhagavato",
  "anya-e0803n:2578_2": "ñāṇamukhe āpāthamāgacchantī”tiādīsu sabbasabbasmiṃ āgato. “Sabbesaṃ vo sāriputtā",
  "anya-e0803n:2578_3": "subhāsitaṃ pariyāyenā”tiādīsu padesasabbasmiṃ. “Sabbaṃ vo bhikkhave desessāmi, taṃ",
  "anya-e0803n:2578_4": "suṇātha sādhukaṃ manasi karotha, bhāsissāmi…pe… katamañca bhikkhave sabbaṃ cakkhuñceva",
  "anya-e0803n:2578_5": "rūpā ca…pe… mano ceva dhammā cā”ti ettha āyatanasabbasmiṃ. “Sabbaṃ sabbato sañjānātī”tiādīsu",
  "anya-e0803n:2578_6": "sakkāyasabbasmiṃ. Tattha sabbasabbasmiṃ āgato nippadeso, itaresu tīsu sappadesoti",
  "anya-e0803n:2578_7": "veditabbo. Iccevaṃ –",
  "anya-e0803n:2579": "Sabbasabbapadesesu, atho āyatanepi ca;",
  "anya-e0803n:2580": "Sakkāye cāti catūsu, sabbasaddo pavattati.",
  "anya-e0803n:2581_0": "Katara katamasaddesu katarasaddo appesu ekaṃ vā dve vā tīṇi vā bhiyyo vā appamupādāya",
  "anya-e0803n:2581_1": "vattati. Katamasaddo bahūsu ekaṃ vā dve vā tīṇi vā bahuṃ vā upādāya vattati. Katarasaddo",
  "anya-e0803n:2581_2": "hi appavisayo, katamasaddo bahuvisayo. Tatrime payogā “katarena maggena gantabbaṃ.",
  "anya-e0803n:2581_3": "Samuddo kataro ayaṃ. Katamo tasmiṃ samaye phasso hoti. Katame dhammā kusalā. Disā",
  "anya-e0803n:2581_4": "catasso vidisā catasso, uddhaṃ adho dasa disatā, imāyo, katamaṃ disaṃ tiṭṭhati nāgarājā”.",
  "anya-e0803n:2581_5": "Iccevamādayo bhavanti. Ubhayo. Ubhayaṃ. Ubhayo. Ubhayena. Sesaṃ pulliṅge sabbasaddasamaṃ.",
  "anya-e0803n:2581_6": "Ubhayo janā tiṭṭhanti. Ubhayo jane passati. Yathā ubho puttā. Ubho putteti. “Ubhayo”ti",
  "anya-e0803n:2581_7": "hi padaṃ “ubho”ti padamiva bahuvacanantabhāvena pasiddhaṃ, na tvekavacanantabhāvena. Ettha hi –",
  "anya-e0803n:2582": "“Ekarattena ubhayo, tuvañca dhanusekha ca;",
  "anya-e0803n:2583": "Annamevābhinandanti, ubhayo devamānusā”",
  "anya-e0803n:2584_0": "“Ubhayo te pitābhātaro”ti tadatthasādhakāni nidassanapadāni veditabbāni. Yadā panāyasmanto",
  "anya-e0803n:2584_1": "“ubhayo”ti ekavacanantaṃ passeyyātha, tadā sādhukaṃ manasi karotha. Ko hi samattho",
  "anya-e0803n:2584_2": "anantanayapaṭimaṇḍite sāṭṭhakathe tepiṭake jinasāsane niravasesato nayaṃ daṭṭhuṃ",
  "anya-e0803n:2584_3": "dassetuñca aññatra āgamādhigamasampannena pabhinnapaṭisambhidena. Idañcetthupalakkhitabbaṃ –",
  "anya-e0803n:2585": "Aññasaddo pubbasaddo, dakkhiṇo cuttaro paro;",
  "anya-e0803n:2586": "Sabbanāmesu gayhanti, asabbanāmikesupi.",
  "anya-e0803n:2587": "Etesañhi sabbanāmesu saṅgaho vibhāvitova.",
  "anya-e0803n:2588_0": "Idāni asabbanāmesu saṅgaho vuccate – tattha aññasaddo tāva yadā bālavācako, tadā",
  "anya-e0803n:2588_1": "sabbanāmaṃ nāma na hoti. Asabbanāmattā ca sabbathāpi purisa kaññā cittanayeneva yojetabbo.",
  "anya-e0803n:2588_2": "Tathā hi na jānātīti añño, bālo puriso. Na jānātīti aññā, bālā itthī. Na jānātīti",
  "anya-e0803n:2588_3": "aññaṃ, bālaṃ kulanti vacanattho. Evaṃ viditvā pulliṅgaṭṭhāne “añño, aññā. Aññaṃ,",
  "anya-e0803n:2588_4": "aññe”tiādinā purisanayeneva nāmikapadamālā yojetabbā. Itthiliṅgaṭṭhāne “aññā, aññā,",
  "anya-e0803n:2588_5": "aññāyo”tiādinā kaññānayeneva, napuṃsakaliṅgaṭṭhāne “aññaṃ, aññānī”tiādinā cittanayeneva yojetabbā.",
  "anya-e0803n:2589_0": "Imasmiñhi atthavisese bālajane vattukāmena “aññā janā”ti avatvā “aññe janā”ti vutte",
  "anya-e0803n:2589_1": "tassa taṃ vacanaṃ adhippetatthaṃ na sādheti aññathā atthassa gahetabbattā. Tathā",
  "anya-e0803n:2589_2": "“aññānaṃ janāna”nti avatvā “aññesaṃ janānaṃ, aññesānaṃ janāna”nti vā vutte tassa",
  "anya-e0803n:2589_3": "taṃ vacanaṃ adhippetatthaṃ na sādheti. Tathā “aññānaṃ itthīna”nti avatvā “aññāsaṃ",
  "anya-e0803n:2589_4": "itthīna”nti vuttepi, “aññānaṃ kulāna”nti avatvā “aññesaṃ kulānaṃ, aññesānaṃ kulāna”nti",
  "anya-e0803n:2589_5": "vā vuttepi. Sabbanāmikavasena pana adhigatāparavacanicchāyaṃ “aññe janā”tiādinā vattabbaṃ,",
  "anya-e0803n:2589_6": "na “aññā janā”tiādinā. Tathā hi “aññā janā”tiādinā vuttavacanaṃ adhippetatthaṃ na",
  "anya-e0803n:2589_7": "sādheti aññathā atthassa gahetabbattā. Iti yattha “aññā janā”tiādivacanaṃ upapajjati,",
  "anya-e0803n:2589_8": "“aññe janā”tiādivacanaṃ nupapajjati, yattha pana “aññe janā”tiādivacanaṃ upapajjati,",
  "anya-e0803n:2589_9": "“aññā janā”tiādivacanaṃ nupapajjati. Yā etasmiṃ atthavisese sallakkhaṇā paññā, ayaṃ",
  "anya-e0803n:2589_10": "nītiyā maggo yuttāyuttivicāraṇe hetuttā, lokasmiñhi yuttāyuttivicāraṇā nītīti vuttā.",
  "anya-e0803n:2589_11": "Sā ca vinā paññāya na sijjhati. Evaṃ aññasaddo asabbanāmikopi bhavati.",
  "anya-e0803n:2590_0": "Pubba dakkhiṇuttara parasaddesu pubbasaddo yattha padhānavācako, yattha ca “semhaṃ",
  "anya-e0803n:2590_1": "pubbo”tiādīsu lohitakopajavācako, tattha asabbanāmiko. Paṭhamatthe tiliṅgo, dutiyatthe",
  "anya-e0803n:2590_2": "ekaliṅgo. Uttamatthavācako pana uttarasaddo ca parasaddo ca asabbanāmiko tiliṅgoyeva.",
  "anya-e0803n:2590_3": "Tathā “dakkhiṇassā vahantima”nti ettha viya susikkhitatthacaturatthavācako dakkhiṇasaddo.",
  "anya-e0803n:2590_4": "“Petānaṃ dakkhiṇaṃ dajjā”tiādīsu pana deyyadhammavācako dakkhiṇāsaddo niyogā itthiliṅgo",
  "anya-e0803n:2590_5": "asabbanāmikoyeva. Evaṃ añña pubba dakkhiṇuttara parasaddā asabbanāmikāpi santīti",
  "anya-e0803n:2590_6": "tesaṃ sabbanāmesupi asabbanāmesupi saṅgaho veditabbo.",
  "anya-e0803n:2591_0": "Idāni katarasaddādīnaṃ parapadena saddhiṃ samāso nīyate “kataragāmavāsī katamagāmavāsī.",
  "anya-e0803n:2591_1": "Ubhayagāmavāsino, itaragāmavāsī aññataragāmavāsī, pubbadisā, parajano, dakkhiṇadisā,",
  "anya-e0803n:2591_2": "uttaradisā, adharapatto”ti. Tatra “kataro gāmo kataragāmo, katamo gāmo katamagāmo,",
  "anya-e0803n:2591_3": "ubhayo gāmā ubhayagāmā”tiādinā yathārahaṃ samāsaviggaho, katarasaddassa pana katamasaddena",
  "anya-e0803n:2591_4": "saddhiṃ samāsaṃ icchanti dvidhā ca rūpāni garū “kataro ca katamo ca katarakatame",
  "anya-e0803n:2591_5": "katarakatamā vā”ti. Tasmā sabbanāmikanayena suddhanāmikesu purisanayena ca katara",
  "anya-e0803n:2591_6": "katamasaddassa nāmikapadamālā yojetabbā, tenassa sampadānasāmivacanaṭṭhānesu “katarakatamesaṃ,",
  "anya-e0803n:2591_7": "katarakatamesānaṃ, katarakatamāna”nti tīṇi rūpāni siyuṃ “katarā ca katamā ca katarakatamā”ti",
  "anya-e0803n:2591_8": "evaṃ itthiliṅgavasena katasamāse pana sabbanāmikanayena, suddhanāmikesu kaññānayena",
  "anya-e0803n:2591_9": "ca yojetabbā. “Katarañca katamañca katarakatamānī”ti evaṃ napuṃsakaliṅgavasena katasamāse",
  "anya-e0803n:2591_10": "sabbanāmikanayena, suddhanāmikesu cittanayena ca yojetabbā.",
  "anya-e0803n:2592_0": "Ayaṃ panettha visesopi veditabbo – pubbāparādisaddā dvandasamāsādividhiṃ patvā sehi",
  "anya-e0803n:2592_1": "rūpehi rūpavanto na honti, taṃ yathā? Pubbāparā, adharuttarā, māsapubbā purisā, diṭṭhapubbā",
  "anya-e0803n:2592_2": "purisā, tathāgataṃ diṭṭhapubbā sāvakā, idaṃ pulliṅgatte paṭhamābahuvacanarūpaṃ. Etthekāro",
  "anya-e0803n:2592_3": "ādesabhūto na dissati. Pubbāparānaṃ adharuttarānaṃ, māsapubbānaṃ purisānaṃ, idaṃ",
  "anya-e0803n:2592_4": "pulliṅgatte catutthīchaṭṭhīnaṃ bahuvacanarūpaṃ. Ettha saṃ sānamiccete ādesabhūtā",
  "anya-e0803n:2592_5": "na dissanti. Tathāgataṃ diṭṭhapubbānaṃ sāvakānaṃ, tathāgataṃ diṭṭhapubbānaṃ sāvikānaṃ,",
  "anya-e0803n:2592_6": "kulānaṃ vā, idaṃ tiliṅgatte catutthīchaṭṭhīnaṃ bahuvacanarūpaṃ. Etthāpi saṃ sānamiccete",
  "anya-e0803n:2592_7": "ādesabhūtā na dissanti. Māsapubbāyaṃ māsapubbāya, piyapubbāyaṃ piyapubbāya, idamitthiliṅgatte",
  "anya-e0803n:2592_8": "sattamīcatutthīchaṭṭhīnaṃ ekavacanarūpaṃ. Etthādesabhūtā saṃ sā na dissanti. Māsapubbānaṃ",
  "anya-e0803n:2592_9": "itthīnaṃ, piyapubbānaṃ itthīnaṃ, idamitthiliṅgatte catutthīchaṭṭhībahuvacanarūpaṃ.",
  "anya-e0803n:2592_10": "Ettha panādesabhūto samicceso na dissati. Aññānipi yathāsambhavaṃ yojetabbāni, pubbāparādīnaṃ",
  "anya-e0803n:2592_11": "samāsaviggahaṃ samāsaparicchede pakāsessāma.",
  "anya-e0803n:2593": "Idāni yaṃsaddassa nāmikapadamālā vuccate –",
  "anya-e0803n:2594_0": "Yo, ye. Yaṃ, ye. Yena, yehi, yebhi. Yassa, yesaṃ, yesānaṃ. Yasmā, yamhā, yehi, yebhi.",
  "anya-e0803n:2594_1": "Yassa, yesaṃ, yesānaṃ. Yasmiṃ, yamhi, yesu. Idaṃ pulliṅgaṃ. Yaṃ, yāni. Yaṃ, yāni.",
  "anya-e0803n:2594_2": "Yena. Sesaṃ pulliṅgasadisaṃ. Atha vā yaṃ, yāni, yā. Yaṃ, yāni, ye. Yena. Sesaṃ pulliṅgasadisaṃ.",
  "anya-e0803n:2594_3": "Katthaci hi nikāralopo bhavati. Atha vā pana nikārassa ākārekārādesāpi gāthāvisaye.",
  "anya-e0803n:2595": "“Yā pubbe bodhisattānaṃ, pallaṅkavaramābhuje;",
  "anya-e0803n:2596": "Nimittāni padissanti, tāni ajja padissare”ti ca,",
  "anya-e0803n:2597": "“Kiṃ māṇavassa ratanāni atthi, ye taṃ jinanto hare akkhadhutto”ti ca idamettha pāḷinidassanaṃ. Idaṃ napuṃsakaliṅgaṃ.",
  "anya-e0803n:2598_0": "Yā, yā, yāyo. Yaṃ, yā, yāyo. Yāya, yāhi, yābhi. Yāya, yassā, yāsaṃ. Yāya, yāhi, yābhi.",
  "anya-e0803n:2598_1": "Yāya, yassā, yāsaṃ. Yassaṃ, yāyaṃ, yāsu. Itthiliṅgaṃ. Evaṃ yaṃsaddassa liṅgattayavasena",
  "anya-e0803n:2598_2": "padamālā bhavati. Etthālapanapadāni na labbhanti. Tathā taṃsaddādīnaṃ padamālādīsupi.",
  "anya-e0803n:2599_0": "Ettha pana yanti saddassa atthuddhāro vuccate – yanti saddo “yaṃ me bhante devānaṃ",
  "anya-e0803n:2599_1": "tāvatiṃsānaṃ sammukhā sutaṃ sammukhā paṭiggahitaṃ, ārocemi taṃ bhante bhagavato”tiādīsu",
  "anya-e0803n:2599_2": "paccattavacane dissati. “Yantaṃ apucchimha akittayī no, aññaṃ taṃ pucchāma tadiṅgha",
  "anya-e0803n:2599_3": "brūhī”tiādīsu upayogavacane. “Aṭṭhā nametaṃ bhikkhave anavakāso, yaṃ ekissā lokadhātuyā”tiādīsu",
  "anya-e0803n:2599_4": "karaṇavacane. “Yaṃ vipassī bhagavā arahaṃ sammāsambuddho loke udapādī”tiādīsu bhummavacane",
  "anya-e0803n:2599_5": "dissati. Etthedaṃ vuccati –",
  "anya-e0803n:2600": "“Paccatte upayoge ca, bhumme ca karaṇepi ca;",
  "anya-e0803n:2601": "Catūsvetesu ṭhānesu, yanti saddo pavattatī”ti.",
  "anya-e0803n:2602_0": "Parapadena saddhiṃ yaṃsaddassa samāsopi veditabbo “yaṃkhandhādi, yaṃguṇā, yagguṇā”ti.",
  "anya-e0803n:2602_1": "Tattha yo khandhādi yaṃkhandhādi, ye guṇā yaṃguṇāti samāsaviggaho. Tathā hi visuddhimagge",
  "anya-e0803n:2602_2": "“yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadantī”ti",
  "anya-e0803n:2602_3": "etasmiṃ pade “ye guṇā yaṃguṇā, yaṃguṇā eva nimittaṃ yaṃguṇanimittaṃ, tato jātaṃ ‘bhagavā’ti",
  "anya-e0803n:2602_4": "idaṃ nāmanti yaṃguṇanemittika”nti nibbacanamicchitabbaṃ. Yagguṇāti ettha pana “yassa",
  "anya-e0803n:2602_5": "guṇā yagguṇā”ti nibbacanaṃ. Tathā hi –",
  "anya-e0803n:2603": "“Api sabbaññutā paññā, yagguṇantaṃ na jāniyā;",
  "anya-e0803n:2604": "Atha kā tassa vijaññā, taṃ buddhaṃ bhūguṇaṃ name”ti",
  "anya-e0803n:2605": "Porāṇakaviracanāyaṃ “yassa guṇā yagguṇā”ti nibbacanamicchitabbaṃ.",
  "anya-e0803n:2606": "Yasaddassa samāsamhi, saddhiṃ parapadehi ve;",
  "anya-e0803n:2607": "Niggahītāgamo vātha, dvibhāvo vā siyā dvidhā.",
  "anya-e0803n:2608": "Evaṃ yasaddassa samāso sallakkhitabbo.",
  "anya-e0803n:2609": "Idāni tasaddassa nāmikapadamālā vuccate –",
  "anya-e0803n:2610_0": "So, te. Naṃ, taṃ, ne, te. Nena, tena, nehi, tehi, nebhi, tebhi. Assa, nassa, tassa,",
  "anya-e0803n:2610_1": "‘nesaṃ, tesaṃ (āsaṃ). Asmā, nasmā, tasmā, namhā, tamhā, nehi, tehi, nebhi, tebhi.",
  "anya-e0803n:2610_2": "Assa, nassa, tassa, nesaṃ, tesaṃ (āsaṃ). Asmiṃ, nasmiṃ, tasmiṃ, amhi, namhi, tamhi,",
  "anya-e0803n:2610_3": "tyamhi, nesu, tesu. Idaṃ pulliṅgaṃ. Ettha ca āsaṃsaddassa atthibhāve “nevāsaṃ kesā",
  "anya-e0803n:2610_4": "dissanti, hatthapādā ca jālino”ti gāthā nidassanaṃ, so ca tiliṅgo daṭṭhabbo. Tyamhīti",
  "anya-e0803n:2610_5": "padassa atthibhāve –",
  "anya-e0803n:2611": "“Yadāssa sīlaṃ paññañca, soceyyañcādhigacchati;",
  "anya-e0803n:2612": "Atha vissāsate tyamhi, guyhañcassa na rakkhatī”ti",
  "anya-e0803n:2613_0": "Ayaṃ gāthā nidassanaṃ. Ayamettha rūpaviseso sallakkhitabbo – ariyavinayeti vā sappurisavinayeti",
  "anya-e0803n:2613_1": "vā. Ese se eke ekaṭṭheti pāḷippadese paccattekavacanakānameta tasaddānaṃ ekārantaniddesopi dissatīti.",
  "anya-e0803n:2614_0": "Ettha pana tesaddassa atthuddhāro vuccate – tesaddo “na te sukhaṃ pajānanti, ye na",
  "anya-e0803n:2614_1": "passanti nandana”ntiādīsu taṃsaddassa vasena paccattabahuvacane āgato, “te na passāmi",
  "anya-e0803n:2614_2": "dārake”tiādīsu upayogabahuvacane. “Namo te purisājañña, namo te purisuttama. Namo",
  "anya-e0803n:2614_3": "te buddha vīratthū”ti ca ādīsu tumhasaddassa vasena sampadāne, tuyhanti atthoti vadanti.",
  "anya-e0803n:2614_4": "“Kinte diṭṭhaṃ kinti te diṭṭhaṃ, upadhī te samatikkantā, āsavā te padālitā”ti ca",
  "anya-e0803n:2614_5": "ādīsu karaṇe. “Kinte vataṃ kiṃ pana brahmacariya”ntiādīsu sāmiatthe, tavāti atthoti",
  "anya-e0803n:2614_6": "vadanti. Etthetaṃ vuccati –",
  "anya-e0803n:2615": "“Paccatte upayoge ca, karaṇe sampadāniye;",
  "anya-e0803n:2616": "Sāmimhi cāti tesaddo, pañcasvatthesu dissatī”ti.",
  "anya-e0803n:2617": "Taṃ, tāni. Taṃ, tāni. Nena, tena iccādi. Sesaṃ pulliṅgasadisaṃ. Idaṃ napuṃsakaliṅgaṃ.",
  "anya-e0803n:2618_0": "Sā, tā, tāyo. Naṃ, taṃ, nā, tā, nāyo, tāyo. Nāya, tāya, nāhi, tāhi, nābhi, tābhi.",
  "anya-e0803n:2618_1": "Assā, nassā, (tissā,) tassā, nāya, tāya, nāsaṃ, tāsaṃ, sānaṃ, āsaṃ. Assā, nassā,",
  "anya-e0803n:2618_2": "tassā, nāya, tāya, nāhi, tāhi, nābhi, tābhi. Assā, nassā, (tissā,) tassā, nāya, tāya,",
  "anya-e0803n:2618_3": "nāsaṃ, tāsaṃ, sānaṃ, āsaṃ. Nāya, tāya, assaṃ, nassaṃ, tissaṃ, tassaṃ, nāyaṃ, tāyaṃ,",
  "anya-e0803n:2618_4": "nāsu, tāsu, tyāsu. Idaṃ itthiliṅgaṃ.",
  "anya-e0803n:2619_0": "Ettha pana “abhikkamo sānaṃ paññāyati, nāsaṃ kujjhanti paṇḍitā. Khiḍḍā paṇihitā tyāsu,",
  "anya-e0803n:2619_1": "rati tyāsu patiṭṭhitā. Bījāni tyāsu ruhantī”ti payogadassanato “sānaṃ āsaṃ tyāsū”ti",
  "anya-e0803n:2619_2": "imāni vuttāni akkharacintakānaṃ ñāṇacakkhusammuyhanaṭṭhānabhūtāni. Evaṃ parammukhavacanassa",
  "anya-e0803n:2619_3": "taṃsaddassa nāmikapadamālā bhavati.",
  "anya-e0803n:2620": "Ettha ca idaṃ vattabbaṃ –",
  "anya-e0803n:2621": "“Taṃ tvaṃ gantvāna yācassu”, iccādīsu padissare;",
  "anya-e0803n:2622": "Ādo taṃ tetiādīni, nantiādīni no tathā.",
  "anya-e0803n:2623": "Naṃ ne nenātiādīni, vo noiccādayo viya;",
  "anya-e0803n:2624": "Padato parabhāvamhi, diṭṭhāni jinasāsane.",
  "anya-e0803n:2625": "“Atha naṃ atha ne āha, na ca naṃ paṭinandati”;",
  "anya-e0803n:2626": "Iccādīni payogāni, dassetabbāni viññunā.",
  "anya-e0803n:2627": "Ko cettha vadeyya –",
  "anya-e0803n:2628": "“Yathā nadī ca pantho ca, pānāgāraṃ sabhā papā;",
  "anya-e0803n:2629": "Evaṃ lokitthiyo nāma, nāsaṃ kujjhanti paṇḍitā”ti",
  "anya-e0803n:2630": "Ettha –",
  "anya-e0803n:2631": "Padato aparattepi, nāsaṃsaddassa dassanā;",
  "anya-e0803n:2632": "Ādopi icchitabbāva, naṃ neiccādayo iti.",
  "anya-e0803n:2633": "So panevantu vattabbo, “tava vāde na labbhati;",
  "anya-e0803n:2634": "Nāsaṃsaddo nasaddo ca, āsaṃsaddo ca labbhare.",
  "anya-e0803n:2635": "Tasmā ‘āsaṃ na kujjhanti, itthīnaṃ paṇḍitā’iti;",
  "anya-e0803n:2636": "Atthova bhavate evaṃ, suṭṭhu dhārehi paṇḍitā”ti.",
  "anya-e0803n:2637_0": "Atha vā yasmā niruttipiṭake “naṃ purisaṃ passati, ne purise passatī”tiādinā padato",
  "anya-e0803n:2637_1": "aparattepi “naṃ, ne” iccādīni padāni vuttāni, tasmā tenāpi nayena padato aparānipi",
  "anya-e0803n:2637_2": "tāni kadāci siyuṃ. Mayaṃ pana pāḷinayānusārena tesaṃ pavattiṃ vadāma, idaṃ ṭhānaṃ",
  "anya-e0803n:2637_3": "suṭṭhu vicāretabbaṃ.",
  "anya-e0803n:2638": "Ettha pana tasaddassa parapadehi saddhiṃ samāsopi veditabbo “taṃputto, taṃsadiso, tanninno, tappoṇo, tappabbhāro, tabbhūto, tagguṇo, tassadiso”ti.",
  "anya-e0803n:2639": "Tasaddassa samāsamhi, saddhiṃ parapadehi ve;",
  "anya-e0803n:2640": "Niggahītāgamo pubba-pade dvittantu pacchime.",
  "anya-e0803n:2641": "Evaṃ tasaddassa samāso sallakkhitabbo.",
  "anya-e0803n:2642": "Idāni etasaddassa nāmikapadamālā vuccate –",
  "anya-e0803n:2643": "Eso, ete. Etaṃ, ete. Etena, etehi, etebhi. Etassa, etesaṃ, etesānaṃ. Etasmā, etamhā, etehi, etebhi. Etassa, etesaṃ, etesānaṃ. Etasmiṃ, etamhi, etesu. Idaṃ pulliṅgaṃ.",
  "anya-e0803n:2644": "Etaṃ, etāni. Etaṃ, etāni. Sesaṃ pulliṅgasadisaṃ, idaṃ napuṃsakaliṅgaṃ.",
  "anya-e0803n:2645_0": "Esā, etā, etāyo. Etaṃ, etā, etāyo. Etāya, etāhi, etābhi. Etāya, etissā, etissāya,",
  "anya-e0803n:2645_1": "etāsaṃ. Etāya, etāhi, etābhi. Etāya, etissā, etissāya, etāsaṃ. Etāya, etissaṃ, etāsu.",
  "anya-e0803n:2645_2": "Idaṃ itthiliṅgaṃ. Evaṃ etasaddassa nāmikapadamālā bhavati.",
  "anya-e0803n:2646": "Parapadenettha saddhiṃ samāsopissa veditabbo “etadatthāya lokasmiṃ, nidhi nāma nidhiyyati. Etapparamāyeva devatā sannipatitā ahesu”ntiādīsu.",
  "anya-e0803n:2647": "Samāse etasaddassa, saddhiṃ parapadehi ve;",
  "anya-e0803n:2648": "Niggahītāgamo pubba-pade hoti na hoti ca.",
  "anya-e0803n:2649": "Idāni idaṃsaddassa nāmikapadamālā vuccate –",
  "anya-e0803n:2650_0": "Ayaṃ, ime. Imaṃ, ime. Anena, iminā, ehi, ebhi, imehi, imebhi. Assa, imassa, esaṃ,",
  "anya-e0803n:2650_1": "esānaṃ, imesaṃ, imesānaṃ. Asmā, imasmā, imamhā, ehi, ebhi, imehi, imebhi. Assa, imassa,",
  "anya-e0803n:2650_2": "esaṃ, esānaṃ, imesaṃ, imesānaṃ. Asmiṃ, imasmiṃ, amhi, imamhi, esu, imesu. Idaṃ pulliṅgaṃ.",
  "anya-e0803n:2651": "Idaṃ, imāni. Sesaṃ pulliṅgasadisaṃ. Idaṃ napuṃsakaliṅgaṃ.",
  "anya-e0803n:2652_0": "Ayaṃ, imā, imāyo. Imaṃ, imā, imāyo. Imāya, imāhi, imābhi. Assā, assāya, imissā, imissāya,",
  "anya-e0803n:2652_1": "imāya, imāsaṃ. Assā, imissā, imāya, imāhi, imābhi. Assā, assāya, imissā, imissāya,",
  "anya-e0803n:2652_2": "imāya, imāsaṃ. Assaṃ, imissaṃ, imāya, imāyaṃ, imāsu. Idaṃ itthiliṅgaṃ. Evaṃ idaṃsaddassa",
  "anya-e0803n:2652_3": "nāmikapadamālā bhavati.",
  "anya-e0803n:2653_0": "Kaccāyane tu “imassidamaṃsisu napuṃsake”ti imasaddoyeva pakatibhāvena vutto, idha",
  "anya-e0803n:2653_1": "pana idaṃsaddoyeva “idappaccayatā”ti ettha “ida”nti pakatiyā dassanato. Tathā hi",
  "anya-e0803n:2653_2": "“imesaṃ paccayā idappaccayā, idappaccayā eva idappaccayatā, idappaccayānaṃ vā samūho",
  "anya-e0803n:2653_3": "idappaccayatā”ti vuttaṃ. Ettha ca idappaccayā eva idappaccayatāti tāsaddena padaṃ",
  "anya-e0803n:2653_4": "vaḍḍhitaṃ na kiñci atthantaraṃ yathā devo eva devatāti. Idappaccayānaṃ samūho idappaccayatāti",
  "anya-e0803n:2653_5": "samūhatthaṃ tāsaddamāha yathā janānaṃ samūho janatāti. Cūḷaniruttiyaṃ niruttipiṭake",
  "anya-e0803n:2653_6": "ca idaṃsaddoyeva pakatibhāvena vutto.",
  "anya-e0803n:2654": "Samāse idaṃsaddassa, saddhiṃ parapadena ve;",
  "anya-e0803n:2655": "Idappaccayatātveva, rūpaṃ dvittaṃ siyuttare.",
  "anya-e0803n:2656": "Idāni amusaddassa nāmikapadamālā vuccate –",
  "anya-e0803n:2657_0": "Asu, amu, amū. Amuṃ, amū. Amunā, amūhi, amūbhi. Amussa, dussa, amūsaṃ, amūsānaṃ.",
  "anya-e0803n:2657_1": "Amusmā, amumhā, amūhi, amūbhi. Amussa, dussa, amūsaṃ, amūsānaṃ. Amusmiṃ, amumhi,",
  "anya-e0803n:2657_2": "amūsu. Idaṃ pulliṅgaṃ.",
  "anya-e0803n:2658": "Aduṃ, amūni. Sesaṃ pulliṅgasadisaṃ. Idaṃ napuṃsakaliṅgaṃ.",
  "anya-e0803n:2659_0": "Asu, amu, amū, amuyo. Amūṃ, amū, amuyo. Amuyā, amūhi, amūbhi. Amussā, amuyā, amūsaṃ,",
  "anya-e0803n:2659_1": "amūsānaṃ. Amuyā, amūhi, amūbhi. Amussā, amuyā, amūsaṃ, amūsānaṃ. Amuyā, amuyaṃ, amussaṃ,",
  "anya-e0803n:2659_2": "amūsu. Idaṃ itthiliṅgaṃ. Evaṃ amusaddassa nāmikapadamālā bhavati, samāso pana appasiddho.",
  "anya-e0803n:2660_0": "Tatra “dussa me khettapālassa, rattibhattaṃ apābhata”nti payogadassanato “dussā”ti",
  "anya-e0803n:2660_1": "padamamhehi ṭhapitaṃ. Kakārāgamavasena aññānipi asabbanāmikarūpāni bhavanti. Tesaṃ",
  "anya-e0803n:2660_2": "vasena ayaṃ liṅgattayassa nāmikapadamālā vuccate –",
  "anya-e0803n:2661_0": "“Asuko, asukā. Asukaṃ, asuke”tiādinā, “amuko, amukā. Amukaṃ, amuke”tiādinā ca purisanayopi",
  "anya-e0803n:2661_1": "labbhati. “Asukā, asukāyo”tiādinā, “amukā, amukāyo”tiādinā ca kaññānayopi labbhati.",
  "anya-e0803n:2661_2": "“Asukaṃ, asukānī”tiādinā, “amukaṃ, amukānī”tiādinā ca cittanayopi labbhati. Imānettha",
  "anya-e0803n:2661_3": "padāni asabbanāmikānipi kakārāgamavasena nānattadassanatthaṃ vuttāni.",
  "anya-e0803n:2662": "Idāni kiṃsaddassa nāmikapadamālā vuccate –",
  "anya-e0803n:2663": "Ko, ke. Kaṃ, ke. Kena, kehi, kebhi. Kassa, kissa, kesaṃ. Kasmā, kamhā, kehi, kebhi. Kassa, kissa, kesaṃ. Kasmiṃ, kismiṃ, kamhi, kimhi, kesu. Idaṃ pulliṅgaṃ.",
  "anya-e0803n:2664_0": "Rūpavisesopettha veditabbo “ke gandhabbe ca rakkhase nāge, ke kimpurise ca mānuse,",
  "anya-e0803n:2664_1": "ke paṇḍite sabbakāmadade, dīghaṃ rattaṃ bhattā me bhavissati, ke ca chave pāthikaputte,",
  "anya-e0803n:2664_2": "kā ca tathāgatānaṃ arahantānaṃ sammāsambuddhānaṃ āsādanā”ti pāḷidassanato. Yasmā",
  "anya-e0803n:2664_3": "pana ke gandhabbe ca rakkhase nāge itiādīsu pāḷīsu “ke”ti paccattavacanaṃ ekārantampi",
  "anya-e0803n:2664_4": "dissati, tasmā “ke”ti rūpabhedo cettha ñeyyo. Tathā “kissassa ekadhammassa, vadhaṃ",
  "anya-e0803n:2664_5": "rocesi gotama. Kismiṃ me sivayo kuddhā. Kamhi kāle tayā vīra, patthitā bodhimuttamā”tiādīni",
  "anya-e0803n:2664_6": "ca nidassanapadāni ñeyyāni. Apica –",
  "anya-e0803n:2665": "“Ko te balaṃ mahārāja”, itiādīsu pāḷisu;",
  "anya-e0803n:2666": "Kvasaddatthe vattatīti, ñeyyā ko iccayaṃ suti.",
  "anya-e0803n:2667": "Petaṃ taṃ sāmamaddakkhiṃ, ko nu tvaṃ sāma jīvasi;",
  "anya-e0803n:2668": "Iti pāṭhe kathaṃsaddā-bhidheyye vattatīti ca.",
  "anya-e0803n:2669": "Etesu dvīsu atthesu, diṭṭho ko iccayaṃ ravo;",
  "anya-e0803n:2670": "Nipātoti gahetabbo, sutisāmaññato ruto.",
  "anya-e0803n:2671_0": "Napuṃsakaliṅge kaṃ, kāni. Kaṃ, kāni. Sesaṃ pulliṅgasadisaṃ yojetabbaṃ. Atha vā “kiṃ",
  "anya-e0803n:2671_1": "cittaṃ. Kiṃ rūpaṃ. Kiṃ parābhavato mukhaṃ. Kiṃ icchasī”tiādipayogadassanato pana",
  "anya-e0803n:2671_2": "“kiṃ, kāni. Kiṃ, kānī”ti vatvā sesaṃ pulliṅgasadisaṃ yojetabbaṃ. Ayaṃ nayo yuttataro,",
  "anya-e0803n:2671_3": "idaṃ napuṃsakaliṅgaṃ.",
  "anya-e0803n:2672": "Kā, kā, kāyo. Kaṃ, kā, kāyo. Kāya, kāhi, kābhi. Kāya, kassā, kāsaṃ, kāsānaṃ. Kāya, kassā, kāhi, kābhi. Kāya, kassā, kāsaṃ kāsānaṃ. Kāya, kassā, kāyaṃ, kassaṃ, kāsu.",
  "anya-e0803n:2673_0": "Ettha pana kāyoti padassa atthibhāve “kāyo amoghā gacchantī”ti nidassanaṃ daṭṭhabbaṃ.",
  "anya-e0803n:2673_1": "Idaṃ itthiliṅgaṃ. Evaṃ kiṃsaddassa nāmikapadamālā bhavati. Etthetassa atthuddhāro",
  "anya-e0803n:2673_2": "vuccate – kiṃ saddo “kiṃ rājā yo lokaṃ na rakkhati. Kiṃ nu kho nāma tumhe maṃ vattabbaṃ",
  "anya-e0803n:2673_3": "maññathā”tiādīsu garahane āgato. “Yaṃ kiñci rūpaṃ atītānāgatapaccuppanna”ntiādīsu",
  "anya-e0803n:2673_4": "aniyame. “Kinte vakkali iminā pūtikāyena diṭṭhena, yo kho vakkali dhammaṃ passati,",
  "anya-e0803n:2673_5": "so maṃ passatī”tiādīsu nippayojanatāyaṃ. “Kiṃ na kāhāmi te vaco”tiādīsu sampaṭicchane.",
  "anya-e0803n:2673_6": "“Kiṃsūdha vittaṃ purisassa seṭṭha”ntiādīsu pucchāyaṃ, pucchā ca nāma kāraṇapucchādivasena",
  "anya-e0803n:2673_7": "anekavidhā, ato kāraṇapucchādivasenapi kiṃsaddassa pavatti vitthārato ñeyyā. Tathā",
  "anya-e0803n:2673_8": "hi ayaṃ “kiṃ nu santaramānova, kāsuṃ khaṇasi sārathi. Kiṃ nu jātiṃ na rocesi. Kena",
  "anya-e0803n:2673_9": "tetādiso vaṇṇo”tiādīsu kāraṇapucchāyaṃ vattati. “Kiṃ kāsuyā karissatī”tiādīsu kiccapucchāyaṃ.",
  "anya-e0803n:2673_10": "“Kiṃ sīlaṃ. Ko samādhī”tiādīsu sarūpapucchāyaṃ. “Kiṃ khādasi. Kiṃ pivasī”tiādīsu",
  "anya-e0803n:2673_11": "vatthupucchāyaṃ. “Khādasi kiṃ pivasi ki”ntiādīsu kriyāpucchāyaṃ vattati. Adiṭṭhajotanāpucchāti",
  "anya-e0803n:2673_12": "evamādikā pana pañcavidhā pucchā kiṃsaddassa atthuddhāre anāharitabbattā anāgatāti",
  "anya-e0803n:2673_13": "daṭṭhabbaṃ. Etthetaṃ vuccati –",
  "anya-e0803n:2674": "Garahāyaṃ aniyame, nippayojanatāya ca;",
  "anya-e0803n:2675": "Sampaṭicchanapucchāsu, kiṃsaddo sampavattati.",
  "anya-e0803n:2676_0": "Parapadena saddhiṃ samāsopissa veditabbo “kiṃsamudayo, kiṃvedano, kiṃsaññojano”ti.",
  "anya-e0803n:2676_1": "Ettha “ko, ke. Kā, kā, kāyo. Kiṃ, kānī”ti evaṃ liṅgattayavasena vibhattāni kiṃsaddamayāni",
  "anya-e0803n:2676_2": "padāni samāsapadatte puna kimiti pakatibhāveneva tiṭṭhanti. Nāmasaddena pana samāse",
  "anya-e0803n:2676_3": "tesaṃ dvidhā gati dissati “kinnāmo, konāmo”ti. Sabbāni panetāni itthinapuṃsakaliṅgavasena",
  "anya-e0803n:2676_4": "bahuvacanavasena ca yojetabbāni.",
  "anya-e0803n:2677": "Kiṃsaddassa samāsamhi, saddhiṃ nāmaravena ve;",
  "anya-e0803n:2678": "“Kinnāmo” iti “konāmo”, iti cevaṃ gati dvidhā.",
  "anya-e0803n:2679": "“Konāmo te upajjhāyo”, iccādettha nidassanaṃ;",
  "anya-e0803n:2680": "Sahaññena samāsamhi, “kiṃ kiṃ”icceva suyyate.",
  "anya-e0803n:2681_0": "Tathā hi “kiṃcitto tvaṃ bhikkhu. Kiṃkārapaṭissāvinī”tiādīsu kiṃsaddo sarūpamavijahanto",
  "anya-e0803n:2681_1": "tiṭṭhati. Tattha hi kiṃcittaṃ yassa so kiṃcitto. “Kiṃ karomi sāmī”ti evaṃ kinti kāro",
  "anya-e0803n:2681_2": "karaṇaṃ saddanicchāraṇaṃ kiṃkāro, taṃ paṭissāvetīti kiṃkārapaṭissāvinītiādi nibbacanamicchitabbaṃ.",
  "anya-e0803n:2681_3": "“Kinnaro. Kiṃpakkamiva bhakkhita”ntiādīsu pana nibbacanamappasiddhaṃ, kiṃsaddoyeva",
  "anya-e0803n:2681_4": "padāvayavabhāvena suto. Tathā hi so katthaci padāvayavabhāvena katthaci nu su nukho",
  "anya-e0803n:2681_5": "kāraṇādisaddehi sahacāribhāvena ca suyyati. Atrime payogā – esā te itthī kiṃ hoti.",
  "anya-e0803n:2681_6": "Ete manussā tumhākaṃ kiṃ honti. Kimpurisānuciṇṇo. Kiṃ nu bhītova tiṭṭhasi. Kiṃsuchetvā",
  "anya-e0803n:2681_7": "sukhaṃ seti. Kiṃ nukho kāraṇaṃ. Kiṃ kāraṇā amma tuvaṃ pamajjasi, kiñhi nāma cajantassa,",
  "anya-e0803n:2681_8": "vācāya adadamappakanti evamādayo. Atridaṃ vuccati –",
  "anya-e0803n:2682": "“Visuṃ padāvayavo vā, hutvā nvādīhi vā pana;",
  "anya-e0803n:2683": "Yutto saddehi kiṃsaddo, diṭṭho sugatasāsane.",
  "anya-e0803n:2684": "Pāḷinayānusārena, sesānaṃ sambhavopi ca;",
  "anya-e0803n:2685": "Ñeyyo viññūhi saddhamma-nayaññūhi pabhedato”ti.",
  "anya-e0803n:2686_0": "Idāni sabbanāmikabhāve ṭhitehi ko kaṃsaddehi samānasutikānaṃ aññesaṃ ko kaṃsaddānaṃ",
  "anya-e0803n:2686_1": "nāmikapadamālāviseso vattabbo siyā, so heṭṭhā liṅgattayamissakaparicchede vutto.",
  "anya-e0803n:2686_2": "Asabbanāmikattā pana purisa cittanayeneva vibhatto. Tathā hi yadā kosaddo brahmavātakāyatthavācako,",
  "anya-e0803n:2686_3": "kaṃsaddo pana sirojalasukhatthavācako, tadā tāni padāni asabbanāmikāni, kasmā? Akiṃsaddamayattā",
  "anya-e0803n:2686_4": "sabbanāmikarūpasaṅkhātehi asādhāraṇarūpehi virahitattā pucchatthato atthantaravācakattā",
  "anya-e0803n:2686_5": "ca. Ettha pana samānasutivasena atthantaraviññāpanatthaṃ kosaddo kaṃsaddoti ca vuttaṃ,",
  "anya-e0803n:2686_6": "ekantato pana sabbanāmikatte kiṃsaddoyeva, suddhanāmatte kasaddoyevāti gahetabbaṃ. Iccevaṃ –",
  "anya-e0803n:2687": "Kāye brahmani vāte ca, sīse jalasukhesu ca;",
  "anya-e0803n:2688": "Kasaddo vattatī tīsu, pumā tīsu napuṃsako.",
  "anya-e0803n:2689": "Evaṃ sabbanāmabhūtānaṃ kiṃkasaddānaṃ pavatti veditabbā.",
  "anya-e0803n:2690": "Idha vuttappakārānaṃ, atthānaṃ dāni saṅgaho;",
  "anya-e0803n:2691": "Paññāvepullakaraṇo, ekadesena vuccate.",
  "anya-e0803n:2692": "Kiṃ kiṃpakkena sadisaṃ, kāyo kiṃpabhavo vada;",
  "anya-e0803n:2693": "Kiṃpakkasadiso kāmo, kāyo taṇhādisambhavo.",
  "anya-e0803n:2694": "Uṇhakāle ka’micchanti, ka’micchanti pipāsitā;",
  "anya-e0803n:2695": "Paccāmittā ka’micchanti, ka’micchanti dukhaṭṭitā.",
  "anya-e0803n:2696": "Kāyassa kassa ko āyo,",
  "anya-e0803n:2697": "Ko nātho kassa bhūtale;",
  "anya-e0803n:2698": "Kassa kaṃ jhānajaṃ sātaṃ,",
  "anya-e0803n:2699": "Kassaṅgesu ca kaṃ paranti.",
  "anya-e0803n:2700_0": "Yā pana tā heṭṭhā amhehi liṅgattayavasena kiṃsaddassa sabbanāmikasaññitassa nāmikapadamālā",
  "anya-e0803n:2700_1": "vibhattā, etāsu pulliṅganapuṃsakaliṅgaṭṭhāne “kebhi, kissa, kasmā, kamhā, kamhī”ti",
  "anya-e0803n:2700_2": "imāni padāni pahāya itthiliṅgaṭṭhāne “kāyo, kābhi, kāsānaṃ, kāyaṃ, kassa”nti imāni",
  "anya-e0803n:2700_3": "ca padāni pahāya tato tato sesapadato yathāsambhavaṃ cisaddaṃ canasaddaṃ canaṃsaddañca",
  "anya-e0803n:2700_4": "nipātetvā evarūpāni rūpāni gahetabbāni. Seyyathidaṃ?",
  "anya-e0803n:2701_0": "Koci, keci, kecana. Kiñci, kiñcanaṃ, keci, kecana. Kenaci, kehici. Kassaci, kesañci.",
  "anya-e0803n:2701_1": "Pañcamiyā ekavacanaṃ ūnaṃ pāḷiyaṃ anāgatattā. Kehici. Kassaci, kesañci. Kasmiñci,",
  "anya-e0803n:2701_2": "kismici, kesuci. Pulliṅganapuṃsakaliṅgavasena daṭṭhabbāni. Atra kismicīti anusāralopavasena vuttaṃ.",
  "anya-e0803n:2702_0": "Itthiliṅgavasena pana kāci itthī, kāci itthiyo. Kāci, kāci. Kiñci, kāci. Kāyaci,",
  "anya-e0803n:2702_1": "kāhici. Kāyaci, kassāci, kāsañci. Kāyaci, kāhici. Kāyaci, kassāci, kāsañci. Kāyaci, kāsucīti rūpāni.",
  "anya-e0803n:2703": "Ettha “iti bhāsanti kecana, na naṃ hiṃsāmi kiñcana”ntiādayo payogā veditabbā. Iti liṅgattayavasena vuttāni koci kāci kiñcītiādīni appamattakānaṃ saṅgāhakavacanānīti veditabbāni.",
  "anya-e0803n:2704": "Punetāniyeva yathārahaṃ yaṃsaddena yojetvā dassessāmi –",
  "anya-e0803n:2705_0": "Yo koci, ye keci. Yaṃ kiñci, ye keci. Yena kenaci, yehi kehici. Yassa kassaci, yesaṃ",
  "anya-e0803n:2705_1": "kesañci. Yasmā kasmāci, yehi kehici. Yassa kassaci, yesaṃ kesañci. Yasmiṃ kasmiñci, yesu kesuci.",
  "anya-e0803n:2706": "Ettha “yo koci maṃ aṭṭhi katvā suṇeyya. Ye kecime atthi rasā pathabyā, saccaṃ tesaṃ sādhutaraṃ rasāna”ntiādayo payogā veditabbā. Pulliṅgarūpāni.",
  "anya-e0803n:2707_0": "Yaṃ kiñci, yāni kānici. Yaṃ kiñci, yāni kānici. Sesaṃ pulliṅgasadisaṃ. Ettha “yaṃ",
  "anya-e0803n:2707_1": "kiñci ratanaṃ atthi, dhataraṭṭhanivesane. Yaṃ kiñci vittaṃ idha vā huraṃ vā. Yāni",
  "anya-e0803n:2707_2": "kānici rūpānī”tiādayo payogā veditabbā. Napuṃsakaliṅgarūpāni.",
  "anya-e0803n:2708_0": "Yā kāci itthī, yā kāci itthiyo. Yaṃ kiñci, yā kāci. Yāya kāyaci, yāhi kāhici. Yāya",
  "anya-e0803n:2708_1": "kāyaci, yāsaṃ kāsañci. Yāya kāyaci, yāhi kāhici. Yāya kāyaci, yāsaṃ kāsañci. Yāya",
  "anya-e0803n:2708_2": "kāyaci, yāsu kāsuci.",
  "anya-e0803n:2709_0": "Ettha “yā kāci vedanā atītānāgatapaccuppannā”tiādayo payogā veditabbā. Itthiliṅgarūpāni.",
  "anya-e0803n:2709_1": "Iti liṅgattayavasena vuttāni yo koci, yā kāci, yaṃ kiñcītiādīni anavasesapariyādānavacanānīti",
  "anya-e0803n:2709_2": "veditabbāni. Sabbāni cetāni na nipātapadāni, nipātapatirūpakā saddagatiyoti veditabbāni.",
  "anya-e0803n:2709_3": "Yadi nipātapadāni siyuṃ, tīsu liṅgesu sattasu vibhattīsu ekākārena tiṭṭheyyuṃ, na",
  "anya-e0803n:2709_4": "ca tiṭṭhanti, tasmā na nipātapadāni, nipātapatirūpakā saddagatiyoyeva.",
  "anya-e0803n:2710_0": "Apica ya ta kiṃ etaiccetehi sabbanāmehi liṅgānurūpato ttakattikapaccaye katvā vatticchāyaṃ",
  "anya-e0803n:2710_1": "yāni padāni sijjhanti, tāni paricchedavacanāni asabbanāmikāniyeva bhavanti. Tesaṃ",
  "anya-e0803n:2710_2": "nāmikapadamālā purisa citta kaññānayena yojetabbā. Taṃ yathā?",
  "anya-e0803n:2711_0": "Yattako jano, yattakaṃ cittaṃ, yattikā itthī. Tattako, tattakaṃ, tattikā. Kittako,",
  "anya-e0803n:2711_1": "kittakaṃ, kittikā. Ettako, ettakaṃ, ettikāti. Imāni padāni asabbanāmikānipi paccayavasena",
  "anya-e0803n:2711_2": "sambhūtatthantaresu viññūnaṃ kosallatthaṃ vuttāni.",
  "anya-e0803n:2712": "Idāni saṅkhādivacanassa ekasaddassa nāmikapadamālā vuccate –",
  "anya-e0803n:2713": "Ekasaddo hi saṅkhāvacano ca hoti asadisavacano ca asahāyavacano ca ekaccavacano ca missībhūtavacano ca. Yadā saṅkhā’sadisā’sahāyavacano, tadā ekavacanako bhavati.",
  "anya-e0803n:2714_0": "Eko, ekaṃ, ekena, ekassa, ekasmā, ekamhā, ekassa, ekasmiṃ, ekamhīti. Evaṃ saṅkhādivacano",
  "anya-e0803n:2714_1": "ekasaddo ekavacanako. Tathā hi “eko dve tayo”ti saṅkhāvisaye ekasaddo ekavacanakova.",
  "anya-e0803n:2714_2": "“Ekomhi sammāsambuddho. Eko rāja nipajjāmī”ti asadisāsahāyakathanepi ekavacanakova.",
  "anya-e0803n:2714_3": "Ayaṃ ekavacanikā sabbanāmikapadamālā.",
  "anya-e0803n:2715_0": "Yadā pana saṅkhatthā ca asahāyā ca bahū vattabbā siyuṃ, tadā ekasaddato kakārāgamaṃ",
  "anya-e0803n:2715_1": "katvā ekakā, ekake, ekakehi, ekakebhi. Purisanaye bahuvacanavasena nāmikapadamālā",
  "anya-e0803n:2715_2": "yojetabbā. Tathā hi saṅkhatthāpi bahū honti. “Cattāro ekakā siyu”nti hi vuttaṃ. Asahāyāpi",
  "anya-e0803n:2715_3": "bahū honti. Tathā hi “ayampi gahapati ekova āgato, ayampi ekova āgato”ti vattabbe",
  "anya-e0803n:2715_4": "“ime gahapatayo ekakā āgatā”ti vattabbatā dissati. Ayaṃ nayo sabbanāmikapakkhaṃ na",
  "anya-e0803n:2715_5": "bhajati asādhāraṇarūpābhāvato, atthantaraviññāpanatthaṃ pana vutto.",
  "anya-e0803n:2716_0": "Yadā ekaccavacano, tadā “eke, eke, ekehi, ekebhi ekesaṃ, ekehi, ekebhi, ekesaṃ, ekesū”ti",
  "anya-e0803n:2716_1": "vattabbaṃ. Ayampi bahuvacanikā sabbanāmikapadamālā. Ettha eketi ekacce. Esa nayo",
  "anya-e0803n:2716_2": "sesesupi. Yadā pana missībhūtavacano, tadā “ekā, eke, ekehi, ekebhi, ekāna”nti purisanaye",
  "anya-e0803n:2716_3": "bahuvacanavasena vattabbaṃ. “Pañcālo ca videho ca, ubho ekā bhavantu te”ti pāḷi dissati.",
  "anya-e0803n:2716_4": "Ayaṃ nayo sabbanāmikapakkhaṃ na bhajati asādhāraṇarūpābhāvato, atthantaraviññāpanatthaṃ",
  "anya-e0803n:2716_5": "pana vutto. Tattha ekā bhavantūti ekībhavantu missībhavantu, gaṅgodakena yamunodakaṃ",
  "anya-e0803n:2716_6": "viya aññadatthu saṃsandantu samentūti vacanattho.",
  "anya-e0803n:2717": "Ācariyā pana evaṃ vibhāgaṃ adassetvā ekasaddassa sabbanāmattameva gahetvā sabbasaddassa viya nāmikapadamālaṃ yojenti. Kathaṃ?",
  "anya-e0803n:2718_0": "Eko, eke. Ekaṃ, eke. Ekena, ekehi, ekebhi. Ekassa, ekesaṃ, ekesānaṃ. Ekasmā, ekamhā,",
  "anya-e0803n:2718_1": "ekehi, ekebhi. Ekassa, ekesaṃ, ekesānaṃ. Ekasmiṃ, ekamhi, ekesūti. Ayaṃ sabbanāmikapadamālāti veditabbā.",
  "anya-e0803n:2719_0": "Keci “ekasaddo saṅkhyātulyāsahāyaññavacano. Yadā saṅkhyāvacano, tadā sabbatthekavacanantova,",
  "anya-e0803n:2719_1": "aññattha bahuvacanantopi, eko ekā ekaṃ iccādi sabbattha sabbasaddasamaṃ. Saṃsāsveva",
  "anya-e0803n:2719_2": "viseso”ti liṅgattaye yojanānayaṃ vadanti. Evaṃ vadantā ca te vibhāgaṃ adassetvā vadanti.",
  "anya-e0803n:2719_3": "Mayaṃ pana sotūnaṃ payogesu kosalluppādanatthaṃ vibhāgaṃ dassetvā vadāma.",
  "anya-e0803n:2720": "Apicettha ayaṃ visesopi sallakkhitabbo “eke ekaṭṭhe same samabhāge’ti pāḷippadese paccattekavacanassa ekasaddassa ekārantaniddesopi dissatī”ti. Pulliṅgarūpāni.",
  "anya-e0803n:2721": "Ekaṃ, ekāni. Ekaṃ, ekāni. Sesaṃ pulliṅgasadisaṃ. Tattha ekānīti ekaccāni. Esa nayo sesabahuvacanesupi, napuṃsakaliṅgarūpāni.",
  "anya-e0803n:2722_0": "Ekā, ekā, ekāyo. Ekaṃ, ekā, ekāyo. Ekāya, ekāhi, ekābhi. Ekāya, ekissā, ekāsaṃ. Ekāya,",
  "anya-e0803n:2722_1": "ekāhi, ekābhi. Ekāya, ekissā, ekāsaṃ. Ekāya, ekāyaṃ, ekissaṃ, ekāsu. Ettha bahuvacanaṭṭhāne",
  "anya-e0803n:2722_2": "ekāti ekaccā, ekāhīti ekaccāhi, ekāsanti ekaccānaṃ ekāsūti ekaccāsu. Itthiliṅgarūpāni.",
  "anya-e0803n:2722_3": "Sabbānetāni sabbanāmāni ekavacanabahuvacanavasena vuttāni.",
  "anya-e0803n:2723": "Apica ekasadde vicchāvasena vattabbe liṅgattayarūpāni ekavacanāneva bhavanti. Kathaṃ?",
  "anya-e0803n:2724": "Ekeko, ekekaṃ, ekekena, ekekassa, ekekasmā, ekekamhā, ekekassa, ekekasmiṃ, ekekamhīti pulliṅgarūpāni.",
  "anya-e0803n:2725": "Ekekaṃ, ekekaṃ. Sesaṃ pulliṅgasadisaṃ, napuṃsakaliṅgarūpāni. Ekekā, ekekaṃ, ekekāya, ekekissā, ekekāya, ekekissā, ekekāyaṃ, ekekissaṃ. Itthiliṅgarūpāni.",
  "anya-e0803n:2726_0": "Sabbānetāni vicchāsabbanāmānīti vattuṃ vaṭṭati. Bahuvacanāni panettha na santi payogābhāvato.",
  "anya-e0803n:2726_1": "Iti imesu vicchāvasena vuttesu liṅgattayarūpesu samāsacintā na uppādetabbā anibbacanīyattā",
  "anya-e0803n:2726_2": "vicchāsaddānaṃ. Tathā hi “pabbaṃ pabbaṃ sandhi sandhi odhi odhi hutvā tattakapāle",
  "anya-e0803n:2726_3": "pakkhittatilā viya taṭataṭāyantā saṅkhārā bhijjantī”tiādīsu pabbapabbasaddādīnaṃ",
  "anya-e0803n:2726_4": "samāsakaraṇavasena nibbacanaṃ pubbācariyehi na dassitaṃ. Yasmā ca vicchāyaṃ vattamānānaṃ",
  "anya-e0803n:2726_5": "dvirutti lokato eva siddhā, na lakkhaṇato, tasmā tattha samāsacintā na uppādetabbā.",
  "anya-e0803n:2727_0": "Idāni ekacca ekatiya ekacciyasaddānaṃ nāmikapadamālāyo vuccante – pulliṅge tāva ekacco,",
  "anya-e0803n:2727_1": "ekacce. Ekaccaṃ, ekacce. Sesaṃ purisasaddasamaṃ. Ettha ekacceti paccattabahuvacanameva",
  "anya-e0803n:2727_2": "sabbanāmikarūpasamaṃ asādhāraṇarūpattā. “Idhekacco kulaputto. Idhekacce moghapurisā”ti nidassanapadāni.",
  "anya-e0803n:2728": "Ekatiyo, ekatiye. Ekatiyaṃ, ekatiye. Sesaṃ purisasaddasamaṃ. Idhāpi ekatiyeti paccattabahuvacanameva sabbanāmikarūpasamaṃ asādhāraṇarūpattā. Ekatiye manussā.",
  "anya-e0803n:2729": "“Na vissase ekatiyesu eva,",
  "anya-e0803n:2730": "Agārisu pabbajitesu cāpi;",
  "anya-e0803n:2731": "Sādhūpi hutvāna asādhu honti;",
  "anya-e0803n:2732": "Asādhu hutvā puna sādhu hontī”ti",
  "anya-e0803n:2733": "Nidassanapadāni. Ekacciyasaddassa atthitāyaṃ pana –",
  "anya-e0803n:2734": "“Saccaṃ kirevamāhaṃsu, narā ekacciyā idha;",
  "anya-e0803n:2735": "Kaṭṭhaṃ niplavitaṃ seyyo, na tvevekacciyo naro.",
  "anya-e0803n:2736": "Ekacciyaṃ āhāra”nti nidassanapadāni. Ekacciyo, ekacciyā. Ekacciyaṃ, ekacciyeti sabbathāpi purisanayo. Pulliṅgarūpāni.",
  "anya-e0803n:2737_0": "Ekaccaṃ, ekaccāni. Ekaccaṃ, ekaccāni. Sesaṃ pulliṅgasadisaṃ. Ekatiyaṃ, ekatiyāni.",
  "anya-e0803n:2737_1": "Ekatiyaṃ, ekatiyāni. Sesaṃ pulliṅgasadisaṃ. Ekacciyaṃ, ekacciyāni. Ekacciyaṃ, ekacciyāni.",
  "anya-e0803n:2737_2": "Sesaṃ pulliṅgasadisaṃ. Napuṃsakaliṅgarūpāni.",
  "anya-e0803n:2738_0": "“Ekaccā, ekaccā, ekaccāyo”ti kaññānayena, tathā “ekatiyā, ekatiyā, ekatiyāyo. Ekatiya”nti",
  "anya-e0803n:2738_1": "ca, “ekacciyā, ekacciyā, ekacciyāyo. Ekacciya”nti ca kaññānayena yojetabbaṃ. Itthiliṅgarūpāni.",
  "anya-e0803n:2739": "Idāni ekākī ekākiyasaddavasena nāmikapadamālā vuccante –",
  "anya-e0803n:2740": "Ekākī, ekākī, ekākino. Ekākiṃ, ekākī, ekākino. Daṇḍīnayena ñeyyā. Ekākiyo, ekākiyā. Ekākiyaṃ, ekākiye. Ekākiyena. Purisanayena ñeyyaṃ. Pulliṅgarūpāni.",
  "anya-e0803n:2741": "Ekāki kulaṃ, ekākī, ekākīni. Ekākiṃ, ekākī, ekākīni. Sesaṃ pulliṅgasadisaṃ. Ekākiyaṃ, ekākiyāni. Ekākiyaṃ, ekākiyāni. Sesaṃ pulliṅgasadisaṃ. Napuṃsakaliṅgarūpāni.",
  "anya-e0803n:2742_0": "Ekākinī, ekākinī, ekākiniyo. Ekākiniṃ, ekākinī, ekākiniyo. Ekākiniyāti itthīsadisaṃ.",
  "anya-e0803n:2742_1": "Ekākiyā, ekākiyā, ekākiyāyo. Ekākiyaṃ, ekākiyā, ekākiyāyo. Ekākiyāyāti kaññāsadisaṃ.",
  "anya-e0803n:2742_2": "Itthiliṅgarūpāni. Sabbāni panetāni asabbanāmikarūpāni atthantaraviññāpanatthaṃ vuttānīti daṭṭhabbāni.",
  "anya-e0803n:2743": "Idāni dvisaddapariyāyassa sadā bahuvacanantassa sabbanāmikapadassa ubhasaddassa nāmikapadamālā vuccate –",
  "anya-e0803n:2744_0": "“Ubho, ubho, ubhohi, ubhobhi, ubhinnaṃ, ubhohi, ubhobhi, ubhinnaṃ, ubhosū”ti ayaṃ",
  "anya-e0803n:2744_1": "pāḷinayānurūpena vuttapadamālā. Atrime payogā – ubho kumārā nikkītā. Ubho itthiyo",
  "anya-e0803n:2744_2": "tiṭṭhanti, ubho cittāni tiṭṭhanti, ubho putte adāsi. Ubho kaññāyo passati. Ubho pādāni",
  "anya-e0803n:2744_3": "bhinditvā, saññamissāmi vo ahaṃ. Ubhohi hatthehi. Ubhohi bāhāhi, ubhohi cittehi,",
  "anya-e0803n:2744_4": "ubhinnaṃ janānaṃ, ubhinnaṃ itthīnaṃ, ubhinnaṃ cittānaṃ, ubhosu purisesu, ubhosu itthīsu,",
  "anya-e0803n:2744_5": "ubhosu passesūti, ayamasmākaṃ ruci. Ācariyā pana “ubhehi, ubhebhi, ubhesū”tipi icchanti.",
  "anya-e0803n:2744_6": "Kaccāyanepi hi “ubhe tappurisā”ti vuttaṃ. Sabbānipi etāni manasi kātabbāniyeva. Ubhasaddassa",
  "anya-e0803n:2744_7": "samāso appasiddho. Liṅgattayasādhāraṇarūpāni.",
  "anya-e0803n:2745": "Idāni saṅkhāvacanānaṃ dviti catusaddānaṃ sadā bahuvacanantānaṃ sabbanāmānaṃ nāmikapadamālāyo vuccante –",
  "anya-e0803n:2746_0": "Dve, dve, dvīhi, dvībhi, dvinnaṃ, duvinnaṃ, dvīhi, dvībhi, dvinnaṃ, duvinnaṃ, dvīsu.",
  "anya-e0803n:2746_1": "Cūḷaniruttiyaṃ pana “dvinnanna”nti padamālā āgatā. Imāni ahaṃsaddādīni viya itthi",
  "anya-e0803n:2746_2": "liṅgādibhāvavinimuttānipi tīsu liṅgesu yujjante “dve purisā, dve itthiyo, dve cittāni”iccevamādinā.",
  "anya-e0803n:2746_3": "Imānipi liṅgattayasādhāraṇāni rūpāni.",
  "anya-e0803n:2747": "“Dve”ti rūpaṃ dvisaddassa, yaṃ samāsamhi taṃ bhave;",
  "anya-e0803n:2748": "Dvitippakatikaṃyeva, nānādesehi sā siyā.",
  "anya-e0803n:2749": "Dvibhāvo ceva dvebhāvo, dvirattañca duvassako;",
  "anya-e0803n:2750": "Dohaḷinī dupattañca, taddhitatte dvayaṃ dvayaṃ.",
  "anya-e0803n:2751": "Tayo, tayo, tīhi, tībhi, tiṇṇaṃ, tiṇṇannaṃ, tīhi, tībhi, tiṇṇaṃ, tiṇṇannaṃ, tīsu. Imāni pulliṅgarūpāni.",
  "anya-e0803n:2752_0": "Tisso, tisso, tīhi, tībhi, tissannaṃ, tīhi, tībhi, tissannaṃ, tīsu. Imāni itthiliṅgarūpāni.",
  "anya-e0803n:2752_1": "Cūḷaniruttiyaṃ “tissannanna”nti catutthīchaṭṭhīnaṃ bahuvacanamāgataṃ, niruttipiṭake",
  "anya-e0803n:2752_2": "pana “tiṇṇanna”nti. Tāni sāṭṭhakathe tepiṭake buddhavacane punappunaṃ upaparikkhitvā",
  "anya-e0803n:2752_3": "dissanti ce, gahetabbāni.",
  "anya-e0803n:2753_0": "Tīṇi, tīṇi, tīhi, tībhi, tiṇṇaṃ, tiṇṇannaṃ, tīhi, tībhi, tiṇṇaṃ, tiṇṇannaṃ, tīsu.",
  "anya-e0803n:2753_1": "Imāni napuṃsakaliṅgarūpāni. Katthaci pana pāḷippadese tīṇisaddassa ṇikāralopopi bhavati",
  "anya-e0803n:2753_2": "“dve vāti vā udakaphusitānī”ti. “Tiṇṇannaṃ kho bhikkhave indriyānaṃ bhāvitattā bahulīkatattā",
  "anya-e0803n:2753_3": "piṇḍolabhāradvājena bhikkhunā aññā byākatā”ti idaṃ “tiṇṇanna”nti padassa atthibhāve nidassanaṃ.",
  "anya-e0803n:2754": "Yāni rūpāni vuttāni, “tisso tīṇi tayo”iti;",
  "anya-e0803n:2755": "Samāsavisaye tāni, titippakatikā siyuṃ.",
  "anya-e0803n:2756": "Yasmā tissa samāsamhi, saddhiṃ parapadena ve;",
  "anya-e0803n:2757": "“Tivedanaṃ ticitta”nti, “tiloka”nti ca niddise.",
  "anya-e0803n:2758": "Ettha napuṃsakattaṃva, pāsaṃsaṃ pāyavuttito;",
  "anya-e0803n:2759": "Pumattampettha icchanti, “tibhavo khāyate”iti.",
  "anya-e0803n:2760": "Cattāro, caturo, cattāro, caturo, catūhi, catūbhi, catubbhi, catunnaṃ, catūhi, catūbhi, catubbhi, catunnaṃ, catūsu. Imāni pulliṅgarūpāni.",
  "anya-e0803n:2761_0": "Catasso, catasso, catūhi, catūbhi, catubbhi, catassannaṃ, catunnaṃ, catūhi, catūbhi,",
  "anya-e0803n:2761_1": "catubbhi, catassannaṃ, catunnaṃ, catūsu. Imāni itthiliṅgarūpāni. Itthiliṅgaṭṭhāne",
  "anya-e0803n:2761_2": "“catunna”nti padaṃ cūḷaniruttiyaṃ niruttipiṭake pāḷiyaṃ aṭṭhakathāsu ca dassanato",
  "anya-e0803n:2761_3": "vuttaṃ. Tathā hi cūḷaniruttiyaṃ itthiliṅgaṭṭhāne “catunna”nti āgataṃ, niruttipiṭake",
  "anya-e0803n:2761_4": "“catunnaṃ kaññāna”nti āgataṃ. Pāḷiyaṃ pana soṇadantasuttādīsu “samaṇo gotamo catunnaṃ",
  "anya-e0803n:2761_5": "parisānaṃ piyo manāpo”ti āgataṃ. Aṭṭhakathāsu ca pana suttantaṭṭhakathāyaṃ “catūhi",
  "anya-e0803n:2761_6": "acchariyabbhutadhammehi samannāgato catunnaṃ parisānaṃ piyo manāpo”ti āgataṃ. Sattilaṅghajātakaṭṭhakathāyaṃ",
  "anya-e0803n:2761_7": "“ācariyo panassa catunnaṃ sattīnaṃ laṅghanaṃ sippaṃ jānātī”ti āgataṃ.",
  "anya-e0803n:2762": "Cattāri, cattāri, catūhi, catūbhi, catubbhi, catunnaṃ, catūhi, catūbhi, catubbhi, catunnaṃ, catūsu. Imāni napuṃsakaliṅgarūpāni.",
  "anya-e0803n:2763": "“Cattāro”ti “catasso”ti, “cattārī”ti ca sadditaṃ;",
  "anya-e0803n:2764": "Rūpaṃ samāsabhāvamhi, catuppakatikaṃ bhave.",
  "anya-e0803n:2765": "Nidassanapadānettha, kamato kamakovido;",
  "anya-e0803n:2766": "“Catubbidhaṃ catussālaṃ, catusacca”nti niddise.",
  "anya-e0803n:2767": "Imāni dveādikāni sabbanāmikāni bahuvacanāniyeva bhavanti, na ekavacanāni. Cūḷaniruttiyaṃ pana tīsu liṅgesu “catassanna”nti vuttaṃ, taṃ anijjhānakkhamaṃ viya dissati.",
  "anya-e0803n:2768": "Idāni tumhaamhasaddānaṃ nāmikapadamālā vuccante, tesu yena katheti, tassālapane tumhavacanāni bhavanti.",
  "anya-e0803n:2769_0": "Tvaṃ, tuvaṃ, tumhe. Taṃ, tuvaṃ, tvaṃ, tavaṃ, tumhe. Tayā, tvayā, tumhehi, tumhebhi.",
  "anya-e0803n:2769_1": "Tuyhaṃ, tava, tumhaṃ, tumhākaṃ. Tayā, tvayā, tumhehi, tumhebhi. Tuyhaṃ, tava, tumhaṃ,",
  "anya-e0803n:2769_2": "tumhākaṃ. Tayi, tvayi, tumhesu. Tatra “tvaṃ puriso, tvaṃ itthī, tvaṃ citta”ntiādinā yojetabbāni.",
  "anya-e0803n:2770": "Attayoge amhavacanāni bhavanti.",
  "anya-e0803n:2771_0": "Ahaṃ, ahakaṃ, mayaṃ, amhe. Maṃ, mamaṃ, amhe. Mayā, amhehi, amhebhi. Mayhaṃ, mama,",
  "anya-e0803n:2771_1": "amhaṃ, amhākaṃ, asmākaṃ. Mayā, amhehi, amhebhi. Mayhaṃ, mama, amhaṃ, amhākaṃ, asmākaṃ.",
  "anya-e0803n:2771_2": "Mayi, amhesu, asmesu.",
  "anya-e0803n:2772_0": "Ettha pana “kathaṃ amhe karomase”ti pāḷidassanato “tumhe”ti paccattavacanassa viya",
  "anya-e0803n:2772_1": "“amhe”ti paccattavacanassapi atthitā veditabbā, “ahaka”nti rūpantarampi icchitabbaṃ.",
  "anya-e0803n:2772_2": "Tassa atthibhāve “ahakañca cittavasānugā bhāsissa”nti esā pāḷi nidassanaṃ. Ettha",
  "anya-e0803n:2772_3": "hi ahakanti ahaṃ iccevattho. Tatra “ahaṃ puriso, ahaṃ kaññā, ahaṃ citta”ntiādinā",
  "anya-e0803n:2772_4": "yojetabbāni. Imānipi liṅgattayasādhāraṇarūpāni.",
  "anya-e0803n:2773_0": "Kaccāyanacūḷaniruttiniruttipiṭakesu pana “tumhākaṃ amhāka”nti ca dutiyābahuvacanaṃ",
  "anya-e0803n:2773_1": "vuttaṃ. Kaccāyane “tumhānaṃ amhāna”nti ca paṭhamādutiyābahuvacanaṃ, “tumhaṃ amha”nti",
  "anya-e0803n:2773_2": "ca catutthīchaṭṭhekavacanaṃ, paṭhamādutiyābahuvacanañca vuttaṃ, cūḷaniruttiniruttipiṭake",
  "anya-e0803n:2773_3": "pana “tumhaṃ amha”nti ca dutiyekavacanaṃ vuttaṃ, “tumhe amhe”ti ca catutthīchaṭṭhībahuvacanaṃ",
  "anya-e0803n:2773_4": "vuttaṃ. Etāni upaparikkhitvā sāṭṭhakathesu suttantesu dissanti ce, gahetabbāni.",
  "anya-e0803n:2774_0": "Tumhaamhasaddānaṃ pana parapadehi saddhiṃ samāse “maṃdīpā”tiādayo payogā tathāgatādimukhato",
  "anya-e0803n:2774_1": "sambhavanti. “Ete gāmaṇi maṃdīpā maṃleṇā maṃsaraṇā”ti hi tathāgatamukhato, “tayyogo",
  "anya-e0803n:2774_2": "mayyogo”ti niruttaññumukhato, kābyādāse ca “tvaṃmukhaṃ kamaleneva, tulyaṃ nāññena",
  "anya-e0803n:2774_3": "kenacī”ti ca “candena tvaṃmukhaṃ tulya”nti ca kavimukhato.",
  "anya-e0803n:2775_0": "Tattha hi ahaṃ dīpo etesanti maṃdīpā, ahaṃ leṇaṃ etesanti maṃleṇā, evaṃ maṃsaraṇā.",
  "anya-e0803n:2775_1": "Tumhena yogo tayyogo, tumhasaddena yogo iccevattho. Amhena yogo mayyogo, amhasaddena",
  "anya-e0803n:2775_2": "yogo iccevattho. Tava mukhaṃ tvaṃmukhaṃ. Bahuvacanavasenapi nibbacanīyaṃ “tumhākaṃ",
  "anya-e0803n:2775_3": "mukhaṃ tvaṃmukha”nti. Ettha ca pāḷiyaṃ “maṃdīpā”iccādidassanato “tvaṃdīpā”tiādīni",
  "anya-e0803n:2775_4": "kābyādāse ca “tvaṃmukha”nti dassanato tvaṃvaṇṇo, tvaṃsaro, maṃmukhaṃ, maṃvaṇṇo, maṃsaroādīni",
  "anya-e0803n:2775_5": "gahetabbāni. Tattha tvaṃ dīpo etesanti tvaṃdīpā, tumhe vā dīpā etesanti tvaṃdīpā,",
  "anya-e0803n:2775_6": "tava vaṇṇo tvaṃvaṇṇo. Mama mukhaṃ maṃmukhaṃ, amhākaṃ vā mukhaṃ maṃmukhanti nibbacanāni.",
  "anya-e0803n:2775_7": "Esa nayo aññesupi īdisesu ṭhānesu.",
  "anya-e0803n:2776": "Samāse tumhaamhākaṃ, honti parapadehi ve;",
  "anya-e0803n:2777": "“Tvaṃmukha”nti ca “maṃdīpā, tayyogo mayyogo”ti ca.",
  "anya-e0803n:2778": "Etthāha “kiṃ ettakameva tumhaamhasaddānaṃ rūpaṃ, udāhu aññampi atthī”ti? Atthi “te me” iccādīni. Yadi evaṃ kasmā padamālā visuṃ na vuttāti? Avacane kāraṇamatthi. Atridaṃ kāraṇaṃ –",
  "anya-e0803n:2779": "“Te me vo no”ti rūpāni, parāni padato yato;",
  "anya-e0803n:2780": "Tato nāmikapantīsu, na tu vuttāni tāni me.",
  "anya-e0803n:2781_0": "Ettha ca mayaṃ me vo nosaddānamatthuddhāro vuccate – tesaddassa pana vuttova. Yasmā",
  "anya-e0803n:2781_1": "aṭṭhakathācariyā mayaṃsaddaṭṭhānepi mayāsaddo, mayāsaddaṭṭhānepi ca mayaṃsaddo icceva",
  "anya-e0803n:2781_2": "vadanti, tasmā mayampi tatheva vadāma. Mayaṃsaddo “anuññātapaṭiññātā, tevijjāmayamasmubho”tiādīsu",
  "anya-e0803n:2781_3": "asmadatthe āgato. “Mayaṃ nissāya hemāya, jātā mandosisūpagā”ti ettha paññattiyaṃ.",
  "anya-e0803n:2781_4": "“Manomayā pītibhakkhā sayaṃpabhā”tiādīsu nibbattiatthe. Bāhirena paccayena vinā manasāva",
  "anya-e0803n:2781_5": "nibbattāti manomayā. “Yaṃnūnāhaṃ sabbamattikāmayaṃ kuṭikaṃ kareyya”ntiādīsu vikāratthe.",
  "anya-e0803n:2781_6": "“Dānamayaṃ sīlamaya”ntiādīsu padapūraṇamatte. “Pīṭhaṃ te sovaṇṇamayaṃ uḷāra”nti ettha",
  "anya-e0803n:2781_7": "vikāratthe padapūraṇamatte vā daṭṭhabbo. Yadā hi suvaṇṇameva sovaṇṇanti ayamattho,",
  "anya-e0803n:2781_8": "tadā suvaṇṇassa vikāro sovaṇṇamayanti vikāratthe mayasaddo daṭṭhabbo. Nibbattiatthotipi",
  "anya-e0803n:2781_9": "vattuṃ vaṭṭati. Yadā pana suvaṇṇena nibbattaṃ sovaṇṇanti ayamattho, tadā sovaṇṇameva",
  "anya-e0803n:2781_10": "sovaṇṇamayanti padapūraṇamatte mayasaddo daṭṭhabbo.",
  "anya-e0803n:2782_0": "Mesaddo “kicchena me adhigataṃ, halaṃ dāni pakāsitu”ntiādīsu karaṇe āgato. Mayāti",
  "anya-e0803n:2782_1": "attho. “Tassa me bhante bhagavā saṃkhittena dhammaṃ desetū”tiādīsu sampadāne, mayhanti",
  "anya-e0803n:2782_2": "atthoti vadanti. “Pubbeva me bhikkhave sambodhā anabhisambuddhassa bodhisattasseva",
  "anya-e0803n:2782_3": "sato”tiādīsu sāmiatthe, mamāti atthoti ca vadanti. Etthetaṃ vuccati –",
  "anya-e0803n:2783": "Karaṇe sampadāne ca, sāmiatthe ca āgato;",
  "anya-e0803n:2784": "Mesaddo iti viññeyyo, viññunā nayadassinā.",
  "anya-e0803n:2785_0": "Ettha pana ṭhatvā aṭṭhakathācariyehi kate te mesaddānamatthavivaraṇe vinicchayaṃ",
  "anya-e0803n:2785_1": "brūma tesamadhippāyappakāsanavasena sotūnaṃ saṃsayasamugghāṭanatthaṃ. Tathā hi aṭṭhakathācariyā",
  "anya-e0803n:2785_2": "temesaddānaṃ sampadānatthavasena “tuyhaṃ mayha”nti atthaṃ saṃvaṇṇesuṃ, sāmiatthavasena",
  "anya-e0803n:2785_3": "pana “tava mamā”ti. Evaṃ yvāyaṃ tehi asaṅkarato niyamo dassito, so sāṭṭhakathe tepiṭake",
  "anya-e0803n:2785_4": "buddhavacane kuto labbhā. Tathā hi temesaddatthavācakā tuyhaṃ mayhaṃsaddā tava mamasaddā",
  "anya-e0803n:2785_5": "ca sampadānasāmiatthesu aniyamato pavattanti.",
  "anya-e0803n:2786_0": "Tatrime payogā – idaṃ tuyhaṃ dadāmi. Tuyhaṃ vikappemi. Tuyhaṃ maṃsena medena, matthakena",
  "anya-e0803n:2786_1": "ca brāhmaṇa, āhutiṃ paggahessāmi. Esa hi tuyhaṃ pitā narasīho. Tuyhaṃ pana mātā kahanti.",
  "anya-e0803n:2786_2": "Mayhameva dānaṃ dātabbaṃ, na aññesaṃ, mayhameva sāvakānaṃ dānaṃ dātabbaṃ, na aññesaṃ.",
  "anya-e0803n:2786_3": "Na mayhaṃ bhariyā esā. Assamo sukato mayhaṃ. Sabbaññutaṃ piyaṃ mayhaṃ. Tāta mayhaṃ",
  "anya-e0803n:2786_4": "mātu mukhaṃ aññādisaṃ, tumhākaṃ aññādisaṃ. Mayhaṃ sāmiko idāni marissati. Tava dīyate,",
  "anya-e0803n:2786_5": "tava silāghate, mama silāghate, pabbajjā mama ruccati. Tava putto. Ubho mātāpitā",
  "anya-e0803n:2786_6": "mamāti evaṃ aniyamato pavattanti.",
  "anya-e0803n:2787_0": "Cūḷaniruttiyañhi yamakamahātherena catutthīchaṭṭhīnaṃ anaññarūpattaṃ vuttaṃ “catutthīchaṭṭhīnaṃ",
  "anya-e0803n:2787_1": "sabbattha anaññaṃ, tatiyāpañcamīnaṃ bahuvacanañcā”ti. Yadi evaṃ aṭṭhakathācariyā",
  "anya-e0803n:2787_2": "“namo te purisājañña. Namo te buddha vīratthū’tiādīsu tuyhaṃsaddassa vasena sampadāne,",
  "anya-e0803n:2787_3": "tuyhanti hi attho. ‘Kinte vataṃ kiṃ pana brahmacariya’ntiādīsu sāmiatthe, tavāti",
  "anya-e0803n:2787_4": "hi attho”tiādīni vadantā “ayuttaṃ saṃvaṇṇanaṃ saṃvaṇṇesu”ntipi, “passitabbaṃ na passiṃsū”tipi",
  "anya-e0803n:2787_5": "āpajjantīti? Yuttaṃyeva te saṃvaṇṇayiṃsu, passitabbañca passiṃsu. Tathā hi te “saddasatthampi",
  "anya-e0803n:2787_6": "ekadesato sāsanānukūlaṃ hotī”ti paresamanukampāya saddasatthato nayaṃ gahetvā sampadānatthavasena",
  "anya-e0803n:2787_7": "te mesaddānaṃ “tuyhaṃ mayha”nti atthaṃ saṃvaṇṇayiṃsu, sāmiatthavasena pana “tava",
  "anya-e0803n:2787_8": "mamā”ti. Saddasatthe hi catutthīchaṭṭhīrūpāni sabbathā visadisāni, sāsane pana sadisāni.",
  "anya-e0803n:2787_9": "Tasmā sāsane sāmaññena pavattāni catutthīchaṭṭhīrūpāni saddasatthe visesena pavattehi",
  "anya-e0803n:2787_10": "catutthīchaṭṭhīrūpehi samānagatikāni katvā paresamanukampāya sampadānatthe tuyhaṃ",
  "anya-e0803n:2787_11": "mayhaṃsaddānaṃ pavattiniyamo, sāmiatthe ca tava mamasaddānaṃ pavattiniyamo dassito.",
  "anya-e0803n:2787_12": "Yasmā pana paresamanukampāya ayaṃ niyamo, tasmā karuṇāyevāyaṃparādho, na aṭṭhakathācariyānaṃ.",
  "anya-e0803n:2787_13": "Tāya eva hi tehi evaṃ saṃvaṇṇanā katāti.",
  "anya-e0803n:2788_0": "Keci panettha evaṃ vadeyyuṃ – nanu ca bho aṭṭhakathācariyehi saddanayaṃ nissāya te",
  "anya-e0803n:2788_1": "mesaddānaṃ sāmiatthe vattamānānaṃ “tava mamā”ti atthavacanena “tuyhaṃ maṃsena medena,",
  "anya-e0803n:2788_2": "na mayhaṃ bhariyā esā”tiādīsu sāmivisayesu vibhattivipallāsanayo dassitoti sakkā",
  "anya-e0803n:2788_3": "vattuṃ, tathā saddanayaññeva nissāya te mesaddānaṃ sampadānatthe vattamānānaṃ “tuyhaṃ",
  "anya-e0803n:2788_4": "mayha”nti atthavacanena “bhattaṃ tava na ruccati. Pabbajjā mama ruccatī”tiādīsupi",
  "anya-e0803n:2788_5": "sampadānavisayesu vibhattivipallāsanayo dassitoti sakkā vattunti? Na sakkā, gāthāsu",
  "anya-e0803n:2788_6": "viya cuṇṇiyapadaṭṭhānepi tuyhaṃ mayhaṃ tava mamasaddānaṃ aniyamena dvīsu atthesu",
  "anya-e0803n:2788_7": "pavattanato. Na hi īdise ṭhāne gāthāyaṃ vā cuṇṇiyapadaṭṭhāne vā vibhattivipallāso",
  "anya-e0803n:2788_8": "icchitabbo. “Tassa rajjassahaṃ bhīto. Kiṃ nu kho ahaṃ tassa sukhassa bhāyāmī”tiādīsuyeva",
  "anya-e0803n:2788_9": "pana ṭhānesu icchitabbo.",
  "anya-e0803n:2789_0": "Yadi saddanayaṃ nissāya “tuyhaṃ maṃsena medenā”tiādīsu vibhattivipallāso icchitabbo",
  "anya-e0803n:2789_1": "siyā, “brāhmaṇassa piyaputtadānaṃ adāsi. Brāhmaṇassa pitā adāsī”tiādīsupi saddanayaṃ",
  "anya-e0803n:2789_2": "nissāya “brāhmaṇāyā”tiādinā vibhattivipallāsattho vacanīyo siyā catutthīchaṭṭhīrūpānaṃ",
  "anya-e0803n:2789_3": "satthe visuṃ vacanato. Evañca sati ko dosoti ce? Attheva doso, yasmā dānayoge vā",
  "anya-e0803n:2789_4": "namoyoge vā āyādesasahitāni catutthīchaṭṭhīrūpāni sāṭṭhakathe tepiṭake buddhavacane",
  "anya-e0803n:2789_5": "nupalabbhanti, tasmā “brāhmaṇāyā”tiādinā vibhattivipallāsatthavacane ayaṃ doso yadidaṃ",
  "anya-e0803n:2789_6": "avijjamānaggahaṇaṃ. Yasmā pana īdisesu ṭhānesu vibhattivipallāsakaraṇaṃ sāvajjaṃ,",
  "anya-e0803n:2789_7": "tasmā “tuyhaṃ maṃsena medenā”tiādīsupi vibhattivipallāso na icchitabbo.",
  "anya-e0803n:2790_0": "Catutthīchaṭṭhīrūpāni hi anaññāni dissanti “purisassa adāsi, purisassa dhanaṃ brāhmaṇānaṃ",
  "anya-e0803n:2790_1": "adāsi, brāhmaṇānaṃ santaka”nti. Tathā hi pāvacane sa naṃsaddā sampadānasāmiatthesu",
  "anya-e0803n:2790_2": "sāmaññena pavattanti, tappavatti “aggassa dātā medhāvī”tiādīhi payogehi dīpetabbā.",
  "anya-e0803n:2790_3": "“Aggassa dātā medhāvī”ti ettha hi “aggassā”ti ayaṃ saddo yadā kriyāpaṭiggahaṇaṃ paṭicca",
  "anya-e0803n:2790_4": "sampadānatthe pavattati, tadā “aggassa ratanattayassa dātā”ti atthavasena pavattati.",
  "anya-e0803n:2790_5": "Yadā pana kriyaṃ paṭicca kammabhūte sāmiatthe pavattati, tadā “aggassa deyyadhammassa",
  "anya-e0803n:2790_6": "dātā”ti atthavasena pavattati. Evaṃ sabbathāpi vipallāso tumhākaṃ saraṇaṃ na hotīti.",
  "anya-e0803n:2790_7": "Tathā saddanayaṃ nissāya “sampadānavacana”nti tumhehi daḷhaṃ gahitassa mayhaṃsaddassa",
  "anya-e0803n:2790_8": "sāmiatthavasena paṇṇattiyaṃ dassanato vibhattivipallāso tumhākaṃ saraṇaṃ na hoteva. Tathā hi –",
  "anya-e0803n:2791": "“Sakuṇo mayhako nāma, girisānudarīcaro;",
  "anya-e0803n:2792": "Pakkaṃ pipphalimāruyha, ‘mayhaṃ mayha’nti kandatī”ti",
  "anya-e0803n:2793_0": "Ettha mayhakoti ekāya sakuṇajātiyā nāmaṃ. So hi loluppacāritāya “idampi mayhaṃ, idampi",
  "anya-e0803n:2793_1": "mayha”nti kāyati ravatīti mayhakoti vuccati mayhasaddūpapadassa ke re ge saddeti dhātussa vasena.",
  "anya-e0803n:2794_0": "Atrāyaṃ padasodhanā – yadi tuyhaṃ mayhaṃsaddā dhuvaṃ sampadānatthe, tava mamasaddā",
  "anya-e0803n:2794_1": "ca sāmiatthe bhaveyyuṃ, evaṃ sante lokavohārakusalena sabbaññunā tassa sakuṇassa",
  "anya-e0803n:2794_2": "“mayhako”ti paṇṇatti na vattabbā siyā anantogadhasampadānatthattā, antogadhasāmyatthattā",
  "anya-e0803n:2794_3": "pana “mamako” icceva paññatti vattabbā siyā. Etthapi “mayhako”ti idaṃ vibhattivipallāsavasena",
  "anya-e0803n:2794_4": "vuttanti ce? Na, paṇṇattivisaye vibhattivipariṇāmassa aṭṭhānattā anavakāsattā.",
  "anya-e0803n:2795_0": "Apicettha mayhaṃsaddo sarūpato vibhatyantabhāvena tiṭṭhati kasaddena ekapadattūpagamanato,",
  "anya-e0803n:2795_1": "evaṃ santepi “mayhako”ti ayaṃ sakuṇavisesavācako saddo paccattavacanabhāve ṭhitoyeva",
  "anya-e0803n:2795_2": "īsakaṃ sāmiatthampi jotayati sujampati rājapurisasaddā viya. Imināpi kāraṇena vibhattivipallāso",
  "anya-e0803n:2795_3": "tumhākaṃ saraṇaṃ na hoti. Iti “mayhako”ti paṇṇattiyaṃ vattamānassa padāvayavabhūtassa",
  "anya-e0803n:2795_4": "mayhasaddassa avipallāsavacanalesena tuyhaṃ tava mamasaddesupi vibhattivipallāso",
  "anya-e0803n:2795_5": "na icchitabboti siddhaṃ. Tasmā aṭṭhakathācariyehi sampadānasāmiatthesu sāmaññena",
  "anya-e0803n:2795_6": "pavattānampi samānānaṃ tuyhaṃ mayhaṃ tava mamasaddānaṃ saddanayaññeva nissāya paresamanukampāya",
  "anya-e0803n:2795_7": "vuttappakāro niyamo dassitoti avagantabbaṃ. Iccevaṃ –",
  "anya-e0803n:2796": "“Tuyhaṃ mayha”ntime sadde, sampadāne garū vaduṃ;",
  "anya-e0803n:2797": "“Tava mamā”ti sāmimhi, nayamādāya satthato.",
  "anya-e0803n:2798": "Evaṃ santepi etesaṃ, niyamo natthi pāḷiyaṃ;",
  "anya-e0803n:2799": "Koci tesaṃ viseso ca, diṭṭho amhehi taṃ suṇa.",
  "anya-e0803n:2800": "Sāmyatthasampadānatthā, sambhavanti yahiṃ duve;",
  "anya-e0803n:2801": "“Tuyhaṃ mayha”ntime saddā, te payogā na dullabhā.",
  "anya-e0803n:2802": "“Tava mamā”time saddā, pāyā sāmimhi vattare;",
  "anya-e0803n:2803": "Sampadāne yahiṃ honti, te payogā panappakā.",
  "anya-e0803n:2804": "Tavato mamato tuyhaṃ-mayhaṃsaddāva sāsane;",
  "anya-e0803n:2805": "Pāṭhe nekasahassamhi, sāmiatthe pavattareti.",
  "anya-e0803n:2806": "Sabbāpi imā nītiyo paramasukhumā sududdasā vīrajātinā sādhukaṃ manasi kātabbā.",
  "anya-e0803n:2807_0": "Vo nosaddesu pana vosaddo paccattaupayogakaraṇasampadānasāmivacanapadapūraṇesu dissati.",
  "anya-e0803n:2807_1": "“Kacci vo anuruddhā samaggā sammodamānā”tiādīsu hi paccatte dissati. “Gacchatha bhikkhave",
  "anya-e0803n:2807_2": "paṇāmemi vo”tiādīsu upayoge. “Na vo mama santike vatthabba”ntiādīsu karaṇe. “Vanapatthapariyāyaṃ",
  "anya-e0803n:2807_3": "vo bhikkhave desessāmī”tiādīsu sampadāne. “Sabbesaṃ vo sāriputtā subhāsita”ntiādīsu",
  "anya-e0803n:2807_4": "sāmivacane. “Ye hi voariyā parisuddhā kāyakammantā”tiādīsu padapūraṇamatte. Etthetaṃ vuccati –",
  "anya-e0803n:2808": "“Paccatte upayoge ca, karaṇe sampadāniye;",
  "anya-e0803n:2809": "Sāmissa vacane ceva, tatheva padapūraṇe;",
  "anya-e0803n:2810": "Imesu chasu ṭhānesu, vosaddo sampavattati”.",
  "anya-e0803n:2811_0": "Nosaddo paccattopayogakaraṇasampadānasāmivacanāvadhāraṇanusaddatthesu paṭisedhe nipātamatte",
  "anya-e0803n:2811_1": "ca vattati. Ayañhi “gāmaṃ no gaccheyyāmā”ti ettha paccatte dissati. “Mā no ajja vikantiṃsu,",
  "anya-e0803n:2811_2": "rañño sūdā mahānase”tiādīsu upayoge. “Na no vivāho nāgehi, katapubbo kudācana”ntiādīsu",
  "anya-e0803n:2811_3": "karaṇe. “Saṃvibhajetha no rajjenā”tiādīsu sampadāne. “Satthā no bhagavā anuppatto”tiādīsu",
  "anya-e0803n:2811_4": "sāmivacane. “Na no samaṃ atthi tathāgatenā”ti ettha avadhāraṇe. “Abhijānāsi no tvaṃ",
  "anya-e0803n:2811_5": "mahārājā”tiādīsu nusaddatthe, pucchāyantipi vattuṃ vaṭṭati. “Subhāsitaññeva bhāseyya,",
  "anya-e0803n:2811_6": "no ca dubbhāsitaṃ bhaṇe”tiādīsu paṭisedhe. “Na no sabhāyaṃ na karonti kiñcī”tiādīsu",
  "anya-e0803n:2811_7": "nipātamatte. Etthetaṃ vuccati –",
  "anya-e0803n:2812": "Paccatte cupayoge ca, karaṇe sampadāniye;",
  "anya-e0803n:2813": "Sāmyāvadhāraṇe ceva, nusaddatthe nivāraṇe;",
  "anya-e0803n:2814": "Tathā nipātamattamhi, nosaddo sampavattati.",
  "anya-e0803n:2815": "Idāni sabbanāmānaṃ yathārahaṃ saṃkhittena missakapadamālā vuccate –",
  "anya-e0803n:2816_0": "Yo so, ye te. Yaṃ taṃ, ye te. Yena tena. Sesaṃ vitthāretabbaṃ. Yā sā, yā tā. Yaṃ",
  "anya-e0803n:2816_1": "taṃ, yā tā. Yāya tāya. Sesaṃ vitthāretabbaṃ. Yaṃ taṃ, yāni tāni. Sesaṃ vitthāretabbaṃ.",
  "anya-e0803n:2816_2": "Iminā nayena liṅgattayayojanā kātabbā.",
  "anya-e0803n:2817_0": "“Eso so, ete te. Ayaṃ so, ime te. So ayaṃ te ime”tiādinā yathāpayogaṃ padamālā yojetabbā.",
  "anya-e0803n:2817_1": "Tathā hi “yo so bhagavā sayambhū anācariyako. Ete te bhikkhave ubho ante anupagamma",
  "anya-e0803n:2817_2": "majjhimā paṭipadā tathāgatena abhisambuddhā. Ayaṃ so sārathi etī”ti evamādayo vicittappayogā",
  "anya-e0803n:2817_3": "dissanti. Iti sabbanāmikapadānaṃ missakapadamālā yojetabbā.",
  "anya-e0803n:2818": "Mayā sabbatthasiddhassa, sāsane sabbadassino;",
  "anya-e0803n:2819": "Sabbattha sāsane suṭṭhu, kosallatthāya sotunaṃ.",
  "anya-e0803n:2820": "Asabbanāmanāmehi, sabbanāmapadehi ve;",
  "anya-e0803n:2821": "Saha sabbāni vuttāni, sabbanāmāni pantito.",
  "anya-e0803n:2822": "Etesu katayogānaṃ, sukhumatthavijānanaṃ;",
  "anya-e0803n:2823": "Akicchapaṭivedhena, bhavissati na saṃsayo.",
  "anya-e0803n:2824": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:2825": "Kosallatthāya kate saddanītippakaraṇe",
  "anya-e0803n:2826": "Sabbanāmataṃsadisanāmānaṃ nāmikapadamālāvibhāgo nāma",
  "anya-e0803n:2827": "Dvādasamo paricchedo.",
  "anya-e0803n:2828": "13. Savinicchayasaṅkhyānāmanāmikapadamālā",
  "anya-e0803n:2829": "Ito paraṃ pavakkhāmi, saṅkhyānāmikapantiyo;",
  "anya-e0803n:2830": "Bhūdhātujehi rūpehi, aññehi cupayojituṃ.",
  "anya-e0803n:2831_0": "Yā hi sā heṭṭhā amhehi eka dviti catuiccetesaṃ saṅkhyāsabbanāmānaṃ nāmikapadamālā",
  "anya-e0803n:2831_1": "kathitā, taṃ ṭhapetvā idha asabbanāmānaṃ pañca cha sattādīnaṃ saṅkhyānāmānaṃ nāmikapadamālā",
  "anya-e0803n:2831_2": "bhūdhātumayehi aññehi ca rūpehi yojanatthaṃ vuccate –",
  "anya-e0803n:2832_0": "Pañca, pañcahi, pañcabhi, pañcannaṃ, pañcasu. Sattannaṃ vibhattīnaṃ vasena ñeyyaṃ.",
  "anya-e0803n:2832_1": "“Pañca bhūtā, pañca abhibhavitāro, pañca purisā, pañca bhūmiyo, pañca kaññāyo, pañca",
  "anya-e0803n:2832_2": "bhūtāni, pañca cittānī”tiādinā sabbattha yojetabbaṃ. Cha, chahi, chabhi, channaṃ,",
  "anya-e0803n:2832_3": "chasu, chassu itipi. “Chassu loko samuppanno, chassu krubbati santhava”nti hi pāḷi.",
  "anya-e0803n:2832_4": "Satta, sattahi, sattabhi, sattannaṃ, sattasu. Aṭṭha, aṭṭhahi, aṭṭhabhi, aṭṭhannaṃ,",
  "anya-e0803n:2832_5": "aṭṭhasu. Nava, navahi, navabhi, navannaṃ, navasu. Dasa, dasahi, dasabhi, dasannaṃ,",
  "anya-e0803n:2832_6": "dasasu. Evaṃ ekādasa. Dvādasa, bārasa. Terasa, tedasa, teḷasa. Catuddasa, cuddasa.",
  "anya-e0803n:2832_7": "Pañcadasa, pannarasa. Soḷasa. Sattarasa. Aṭṭhārasa, aṭṭhārasahi, aṭṭhārasabhi, aṭṭhārasannaṃ,",
  "anya-e0803n:2832_8": "aṭṭhārasasu. Sabbametaṃ bahuvacanavasena gahetabbaṃ.",
  "anya-e0803n:2833_0": "Ekūnavīsati, ekūnavīsaṃ iccādipi. Ekūnavīsāya, ekūnavīsāyaṃ, ekūnavīsa bhikkhū tiṭṭhanti,",
  "anya-e0803n:2833_1": "ekūnavīsaṃ bhikkhū passati, evaṃ “kaññāyo cittānī”ti ca ādinā yojetabbaṃ. Ekūnavīsāya",
  "anya-e0803n:2833_2": "bhikkhūhi dhammo desito, ekūnavīsāya kaññāhi kataṃ, ekūnavīsāya cittehi kataṃ, ekūnavīsāya",
  "anya-e0803n:2833_3": "bhikkhūnaṃ cīvaraṃ deti, ekūnavīsāya kaññānaṃ dhanaṃ deti, ekūnavīsāya cittānaṃ ruccati,",
  "anya-e0803n:2833_4": "ekūnavīsāya bhikkhūhi apeti. Evaṃ kaññāhi cittehi. Ekūnavīsāya bhikkhūnaṃ santakaṃ,",
  "anya-e0803n:2833_5": "evaṃ kaññānaṃ cittānaṃ. Ekūnavīsāyaṃ bhikkhūsu patiṭṭhitaṃ. Evaṃ “kaññāsu cittesū”ti",
  "anya-e0803n:2833_6": "yojetabbaṃ. Ekūnavīsati, ekūnavīsatiṃ, ekūnavīsatiyā, ekūnavīsatiyaṃ.",
  "anya-e0803n:2834_0": "Vīsati, vīsatiṃ, vīsatiyā, vīsatiyaṃ. Vīsa, vīsaṃ, vīsāya, vīsāyaṃ. Tathā ekavīsa",
  "anya-e0803n:2834_1": "dvāvīsa bāvīsa tevīsa catuvīsa iccādīsupi. Tiṃsa, tiṃsaṃ, tiṃsāya, tiṃsāyaṃ. Cattālīsa,",
  "anya-e0803n:2834_2": "cattālīsaṃ, cattālīsāya, cattālīsāyaṃ. Cattārīsa iccādipi. Paññāsa, paññāsaṃ, paññāsāya,",
  "anya-e0803n:2834_3": "paññāsāyaṃ. Paṇṇāsa, paṇṇāsaṃ, paṇṇāsāya, paṇṇāsāyaṃ. Saṭṭhi, saṭṭhiṃ, saṭṭhiyā,",
  "anya-e0803n:2834_4": "saṭṭhiyaṃ. Sattati, sattatiṃ, sattatiyā, sattatiyaṃ. Sattari iccādipi. Asīti, asītiṃ,",
  "anya-e0803n:2834_5": "asītiyā, asītiyaṃ. Navuti. Navutiṃ, navutiyā, navutiyaṃ.",
  "anya-e0803n:2835_0": "Itthañca aññathāpi saṅkhyārūpāni gahetabbāni. Ekūnavīsehi, ekūnavīsānaṃ, ekūnavīsesu.",
  "anya-e0803n:2835_1": "“Channavutīna”nti ca ādināpi saṅkhyārūpānaṃ katthaci dassanato keci saddasatthavidū",
  "anya-e0803n:2835_2": "ūnavīsatisaddaṃ sabbadāpi ekavacanantamitthiliṅgameva payuñjanti. Keci “vīsatiādayo",
  "anya-e0803n:2835_3": "ānavuti ekavacanantā itthiliṅgā”ti vadanti. Keci panāhu –",
  "anya-e0803n:2836": "“Saddā saṅkhyeyyasaṅkhāsu, ekatte vīsatādayo;",
  "anya-e0803n:2837": "Saṅkhatthe dvibahuttamhi, tā tu cānavutitthiyo”ti.",
  "anya-e0803n:2838_0": "Ettha dvivacanaṃ chaḍḍetabbaṃ buddhavacane tadabhāvato. Sabbesampi ca tesaṃ yathāvuttavacanaṃ",
  "anya-e0803n:2838_1": "kiñci pāḷippadesaṃ patvā yujjati, kiñci pana patvā na yujjati vīsativīsaṃtiṃsaṃiccādīnañhi",
  "anya-e0803n:2838_2": "saṅkhatthānaṃ saddānaṃ bahuvacanappayogavasenapi pāḷiyaṃ dassanato, kaccāyane ca",
  "anya-e0803n:2838_3": "yovacanasambhūtarūpavantatādassanato. Tasmā yathāsambhavaṃ yathāpāvacanañca itthiliṅgabhāve",
  "anya-e0803n:2838_4": "tesamekavacanantatā veditabbā atthi natthisaddānaṃ viya.",
  "anya-e0803n:2839_0": "Atthinatthisaddā hi nipātattā ekattepi bahuttepi pavattanti “puttā matthi dhanammatthi.",
  "anya-e0803n:2839_1": "Natthi attasamaṃ pemaṃ. Natthi samaṇabrāhmaṇā”tiādīsu. Aliṅgattepi panetesaṃ katthaci",
  "anya-e0803n:2839_2": "itthiliṅgabhāvo diṭṭho. Abhidhamme hi dhammasenāpatinā anudhammacakkavattinā vohārakusalena",
  "anya-e0803n:2839_3": "vohārakusalasādhakena “atthiyā nava. Natthiyā navā”ti ekavacanantaṃ itthiliṅgarūpaṃ",
  "anya-e0803n:2839_4": "dassitaṃ, tasmā vīsativīsatimiccādīnampi yathāsambhavaṃ yathāpāvacanañca itthiliṅgabhāve",
  "anya-e0803n:2839_5": "ekavacanantatā veditabbā.",
  "anya-e0803n:2840_0": "Tattheke “hetuyā adhipatiyā”ti ca idaṃ liṅgavipallāsavasena gahetabbaṃ maññanti.",
  "anya-e0803n:2840_1": "Tammativasena “hetumhi adhipatimhī”ti pulliṅgabhāvo paṭipādetabbo, “hetupaccaye adhipatipaccaye”",
  "anya-e0803n:2840_2": "iccevattho. Atha vā “hetuyā adhipatiyā”ti dvayamidaṃ itthiliṅgarūpapaṭibhāgaṃ pulliṅgarūpanti",
  "anya-e0803n:2840_3": "gahetabbaṃ “hetuyo jantuyo”tiādīnaṃ itthiliṅgarūpapaṭibhāgānaṃ pulliṅgarūpānampi",
  "anya-e0803n:2840_4": "vijjamānattā, “atthiyā natthiyā”ti idaṃ pana liṅgavipallāsavasena vuttanti na gahetabbaṃ",
  "anya-e0803n:2840_5": "atthi natthisaddānaṃ aliṅgabhedattā. Na hi atthi natthisaddā tīsu liṅgesu ekasmimpi",
  "anya-e0803n:2840_6": "antogadhā. Etesu hi atthisaddo ākhyātanipātavasena bhijjati “atthi santi saṃvijjati.",
  "anya-e0803n:2840_7": "Atthikhīrā brāhmaṇī”tiādīsu, natthisaddo pana nipātoyeva. Iccevaṃ atthi natthisaddānaṃ",
  "anya-e0803n:2840_8": "nipātānañca liṅgavacanavasena kathanaṃ yujjati itthiliṅgādivasena ekattādivasena",
  "anya-e0803n:2840_9": "ca appavattanato. Vuttañca –",
  "anya-e0803n:2841": "“Sadisaṃ tīsu liṅgesu, sabbāsu ca vibhattisu;",
  "anya-e0803n:2842": "Vacanesu ca sabbesu, yaṃ na byeti tadabyaya”nti.",
  "anya-e0803n:2843_0": "Ettha siyā – nanu ca bho “atthi sakkā labbhā iccete paṭhamāyā”ti vacanato atthisaddo",
  "anya-e0803n:2843_1": "paṭhamāya vibhattiyā yutto, evaṃ sante kasmā “sadisaṃ tīsu liṅgesū”tiādi vuttanti?",
  "anya-e0803n:2843_2": "Saccaṃ atthisaddo paṭhamāya vibhattiyā yutto, tathā natthisaddo atthisaddassa vacanalesena",
  "anya-e0803n:2843_3": "gahetabbattā yugaḷapadattā ca. Idaṃ pana “sadisaṃ tīsu liṅgesū”tiādivacanaṃ upasagganipātasaṅkhāte",
  "anya-e0803n:2843_4": "asaṅkhyāsadde sandhāya vuttaṃ, na ekekamasaṅkhyāsaddaṃ sandhāya. Tathā hi “asaṅkhyā”ti",
  "anya-e0803n:2843_5": "ca “abyayā”ti ca laddhavohāresu upasagganipātesu upasaggā sabbepi sabbavibhattivacanakā.",
  "anya-e0803n:2843_6": "Nipātānaṃ pana ekacce paṭhamādīsu yathārahaṃ vibhattiyuttā, ekacce avibhattiyuttā.",
  "anya-e0803n:2843_7": "Tattha ye yadaggena vibhattiyuttā, te tadaggena tabbacanakā. Upasagganipātesu hi",
  "anya-e0803n:2843_8": "paccekaṃ “idaṃ nāma vacana”nti laddhuṃ na sakkā, sabbasaṅgāhakavasena pana “sadisaṃ",
  "anya-e0803n:2843_9": "tīsu liṅgesū”tiādi pubbācariyehi vuttaṃ. Kaccāyanācariyenapi imamevatthaṃ sandhāya",
  "anya-e0803n:2843_10": "“sabbāsamāvusopasagganipātādīhi cā”ti vuttaṃ. Na hi āvusosaddato sabbāpi vibhattiyo",
  "anya-e0803n:2843_11": "labbhanti, atha kho ālapanatthavācakattā ekavacanikaanekavacanikā paṭhamāvibhattiyoyeva",
  "anya-e0803n:2843_12": "labbhanti. Ayamasmākaṃ khanti.",
  "anya-e0803n:2844_0": "Keci pana sabbehipi nipātehi sabbavibhattilopaṃ vadanti, taṃ na gahetabbaṃ. “Atthi",
  "anya-e0803n:2844_1": "sakkā labbhā iccete paṭhamāya. Divā bhiyyo namo iccete paṭhamāya ca dutiyāya cā”tiādivacanato,",
  "anya-e0803n:2844_2": "padapūraṇamattānañca avibhattiyuttānaṃ atha khalu vata vatha iccādīnaṃ nipātānaṃ",
  "anya-e0803n:2844_3": "vacanato. Etthāpi siyā “nanu ca bho avibhattiyuttānampi nipātānaṃ sambhavato atthi",
  "anya-e0803n:2844_4": "natthisaddānaṃ avibhattiko niddeso kātabbo, atha kimatthaṃ ‘atthiyā nava, natthiyā",
  "anya-e0803n:2844_5": "navā’ti savibhattiko niddeso kato”ti? Sabbathā vibhattīhi vinā atthassa niddisitumasakkuṇeyyattāti.",
  "anya-e0803n:2845_0": "Yadi evaṃ “atthi sakkā labbhā iccete paṭhamāyā”ti vacanato atthi natthisaddā luttāya",
  "anya-e0803n:2845_1": "paṭhamāya vibhattiyā vasena paṭhamāvibhattikāyeva niddisitabbā, evamakatvā kasmā",
  "anya-e0803n:2845_2": "sattamyantavasena “atthiyā natthiyā”ti niddiṭṭhāti? Saccaṃ, atthi natthisaddā paṭhamāvibhattiyuttāyeva",
  "anya-e0803n:2845_3": "niddisitabbā, tathāpi “atthipaccaye nava, natthipaccaye navā”ti etassatthassa paridīpane",
  "anya-e0803n:2845_4": "paṭhamāya okāso natthi, sattamiyāyeva pana atthi, tasmā “atthiyā nava, natthiyā navā”ti",
  "anya-e0803n:2845_5": "vuttaṃ. Iti atthiyānatthiyāsaddānaṃ sattamyantabhāve siddheyeva tatiyācatutthīpañcamīchaṭṭhiyantabhāvopi",
  "anya-e0803n:2845_6": "siddhoyeva hoti. Tasmā “atthibhāvo atthitā”tiādīsupi atthiyā bhāvo atthibhāvo, natthiyā",
  "anya-e0803n:2845_7": "bhāvo natthibhāvo, atthiyā bhāvo atthitābhiādinā samāsataddhitaviggaho avassamicchitabbo.",
  "anya-e0803n:2845_8": "Yadidamamhehi vuttaṃ, taṃ “pāḷiyā virujjhatī”ti na vattabbaṃ pāḷinayānusārena vuttattāti.",
  "anya-e0803n:2846_0": "Evaṃ hotu, kasmā bho “atthiyā, natthiyā”ti itthiliṅganiddeso kato, nanu nipātopasaggā",
  "anya-e0803n:2846_1": "aliṅgabhedāti? Saccaṃ, idaṃ pana ṭhānaṃ atīva sukhumaṃ, tathāpi pubbācariyānubhāvaññeva",
  "anya-e0803n:2846_2": "nissāya vinicchayaṃ brūma. Yathā hi vīsatiiccādīnaṃ saṅkhyāsaddānaṃ sarūpato adabbavācakattepi",
  "anya-e0803n:2846_3": "dabbavācakānaṃ latāmatirattiitthī yāguvadhūsaddānaṃ viya itthiliṅgabhāvo saddasatthavidūhi",
  "anya-e0803n:2846_4": "anumato, evaṃ adabbavācakattepi atthi natthisaddānaṃ katthaci itthiliṅgabhāvo saddhammavidūhi",
  "anya-e0803n:2846_5": "anumato. Tenāha āyasmā dhammasenāpati “atthiyā nava, natthiyā navā”ti. Atha vā “atthiyā,",
  "anya-e0803n:2846_6": "natthiyā”ti imāni liṅgabhāvavinimuttāni sattamiyantāni nipātapadānītipi gahetabbāni,",
  "anya-e0803n:2846_7": "na ettha codetabbaṃ, evarūpāni nipātapadāni pubbācariyehi vuttāni na santi, tasmā",
  "anya-e0803n:2846_8": "chaḍḍetabbamidaṃ vacananti.",
  "anya-e0803n:2847_0": "Pāvacanasmiñhi garūhi aniddiṭṭhānipi anekavihitāni nipātapadāni sandissanti, nāpi",
  "anya-e0803n:2847_1": "“hetuyā, adhipatiyā, atthiyā, natthiyā”ti evamādīsu “apasaddā ime”ti virodho uppādetabbo.",
  "anya-e0803n:2847_2": "Na hi acinteyyānubhāvena pāramitāpuññena nipphannena anāvaraṇañāṇena sabbaṃ ñeyyamaṇḍalaṃ",
  "anya-e0803n:2847_3": "hatthatale āmalakaṃ viya paccakkhaṃ katvā passato buddhassa vacane aññesaṃ vācāvippalāpo",
  "anya-e0803n:2847_4": "avassaṃ labbhatīti. Nanu ca bho “hetuyā, adhipatiyā, atthiyā, natthiyā”ti ca idaṃ",
  "anya-e0803n:2847_5": "sāriputtattheravacanaṃ tena nikkhittattā. Tathāgatena hi tāvatiṃsabhapane desitakāle",
  "anya-e0803n:2847_6": "imāni padāni na santi, evaṃ sante kasmā “buddhavacana”nti vadathāti? Buddhavacanaṃyeva",
  "anya-e0803n:2847_7": "nāma. Āyasmato hi sāriputtassa tathāgatena nayo dinno, tenapi pabhinnapaṭisambhidena",
  "anya-e0803n:2847_8": "satthukappena aggasāvakena satthu santikā nayaṃ labhitvā byañjanaṃ suropitaṃ kataṃ.",
  "anya-e0803n:2847_9": "Sabbepi hi paṭisambhidappattā ariyā dunniruttiṃ na vadanti niruttipabhedasmiṃ sukusalattā,",
  "anya-e0803n:2847_10": "tasmā aññesamavisayo esa ariyānaṃ vohāroti daṭṭhabbaṃ.",
  "anya-e0803n:2848": "Idāni satādīnaṃ nāmikapadamālā vuccate –",
  "anya-e0803n:2849_0": "Sataṃ, satāni, satā. Sataṃ, satāni, sate. Satena, satehi, satebhi. Satassa, satānaṃ.",
  "anya-e0803n:2849_1": "Satā, satasmā, satamhā, satehi, satebhi. Satassa, satānaṃ. Sate, satasmiṃ, satamhi,",
  "anya-e0803n:2849_2": "satesu. Evaṃ sahassaṃ, sahassānīti yojetabbaṃ. Dasasahassaṃ satasahassaṃ dasasatasahassanti",
  "anya-e0803n:2849_3": "etthāpi eseva nayo. Ayaṃ panettha payogo “sataṃ bhikkhū, sataṃ itthiyo, sataṃ cittāni.",
  "anya-e0803n:2849_4": "Bhikkhūnaṃ sataṃ, itthīnaṃ sataṃ, cittānaṃ sataṃ. Sahassādīsupi eseva nayo. Itthañca",
  "anya-e0803n:2849_5": "aññathāpi saddarūpāni bhavanti. Koṭi, koṭī, koṭiyo. Rattinayena ñeyyaṃ.",
  "anya-e0803n:2850": "Ekappabhutito yāva, dasakā yā pavattati;",
  "anya-e0803n:2851": "Saṅkhyā tāva sā saṅkhyeyya-ppadhānāti garū vaduṃ.",
  "anya-e0803n:2852": "Vīsatito yāva satā, yā saṅkhyā tāva sā pana;",
  "anya-e0803n:2853": "Saṅkhyāppadhānā saṅkhyeyya-ppadhānāti ca vaṇṇayuṃ.",
  "anya-e0803n:2854": "Apica –",
  "anya-e0803n:2855": "Vīsato yāva koṭiyā, saṅkhyā tāva hi sā khalu;",
  "anya-e0803n:2856": "Saṅkhyāppadhānā saṅkhyeyya-ppadhānā cāti niddise.",
  "anya-e0803n:2857": "Tathā hi “asīti koṭiyo hitvā, hiraññassāpi pabbaji”nti, “khīṇāsavā vītamalā, samiṃsu satakoṭiyo”ti ca pāḷi dissati.",
  "anya-e0803n:2858_0": "Imasmiṃ pana ṭhāne sabbesaṃ saṅkhyāsaddarūpānaṃ pākaṭīkaraṇena viññūnaṃ sukhumañāṇapaṭilābhatthaṃ",
  "anya-e0803n:2858_1": "sāṭṭhakathaṃ udānapāḷippadesaṃ aññañca pāḷippadesamaṭṭhakathāvacanañca āharitvā dassayissāmi –",
  "anya-e0803n:2859_0": "“Yesaṃ kho visākhe sataṃ piyāni, sataṃ tesaṃ dukkhāni, yesaṃ navuti piyāni, navuti",
  "anya-e0803n:2859_1": "tesaṃ dukkhāni. Yesaṃ asīti…pe… yesaṃ sattati. Yesaṃ saṭṭhi. Yesaṃ paññāsaṃ, yesaṃ",
  "anya-e0803n:2859_2": "cattārīsaṃ, yesaṃ tiṃsaṃ. Yesaṃ kho visākhe vīsaṃ piyāni, vīsati tesaṃ dukkhāni.",
  "anya-e0803n:2859_3": "Yesaṃ dasa. Yesaṃ nava. Yesaṃ aṭṭha. Yesaṃ satta. Yesaṃ cha. Yesaṃ pañca. Yesaṃ cattāri.",
  "anya-e0803n:2859_4": "Yesaṃ tīṇi. Yesaṃ dve. Yesaṃ ekaṃ piyaṃ, tesaṃ ekaṃ dukkha”nti.",
  "anya-e0803n:2860_0": "Tattha sataṃ piyānīti sataṃ piyāyitabbavatthūni. “Sataṃ piya”ntipi keci paṭhanti.",
  "anya-e0803n:2860_1": "Ettha ca yasmā ekato paṭṭhāya yāva dasa, tāva saṅkhyāsaṅkhyeyyappadhānā, tasmā “yesaṃ",
  "anya-e0803n:2860_2": "dasa piyāni, dasa tesaṃ dukkhānī”tiādinā pāḷi āgatā. Keci pana “yesaṃ dasa piyānaṃ,",
  "anya-e0803n:2860_3": "dasa tesaṃ dukkhāna”ntiādinā paṭhanti, taṃ na sundaraṃ. Yasmā pana vīsatito paṭṭhāya",
  "anya-e0803n:2860_4": "yāva sataṃ, tāva saṅkhyeyyappadhānā saṅkhyāppadhānā ca, tasmā tatthāpi saṅkhyeyyappadhānaṃyeva",
  "anya-e0803n:2860_5": "gahetvā “yesaṃ kho visākhe sataṃ piyāni, sataṃ tesaṃ dukkhānī”tiādinā pāḷi āgatā.",
  "anya-e0803n:2860_6": "Sabbesampi ca yesaṃ ekaṃ piyaṃ, ekaṃ tesaṃ dukkhanti pāṭho, na pana dukkhassāti.",
  "anya-e0803n:2860_7": "Ekasmiñhi padakkame ekarasāva bhagavato desanā hotīti. Tasmā yathāvuttanayāva pāḷi",
  "anya-e0803n:2860_8": "veditabbā. Ayaṃ tāva sāṭṭhakatho udānapāḷippadeso.",
  "anya-e0803n:2861": "Idāni añño pāḷippadeso aṭṭhakathāpāṭhappadeso ca nīyate –",
  "anya-e0803n:2862": "“Sataṃ hatthī sataṃ assā, sataṃ assatarīrathā;",
  "anya-e0803n:2863": "Sataṃ kaññā sahassāni, āmukkamaṇikuṇḍalā;",
  "anya-e0803n:2864": "Ekassa padavītihārassa, kalaṃ nāgghanti soḷasi”nti",
  "anya-e0803n:2865_0": "Pāḷi. Ettha “sataṃ hatthī”tiādīni visesitāni, “sahassānī”ti visesanaṃ, tasmā sataṃsaddaṃ",
  "anya-e0803n:2865_1": "sahassasaddena yojetvā “hatthī”tiādīni pana upapadaṃ katvā attho gahetabbo. Hatthī",
  "anya-e0803n:2865_2": "sataṃ sahassāni. Assā sataṃ sahassāni. Assatarīrathā sataṃ sahassāni. Āmukkamaṇikuṇḍalā",
  "anya-e0803n:2865_3": "kaññā sataṃ sahassāni. Idaṃ saṅkhyeyyappadhānavasenatthagahaṇaṃ. Saṅkhyāppadhānavasena",
  "anya-e0803n:2865_4": "pana ayampi attho gahetabbo “hatthīnaṃ satasahassaṃ, assānaṃ satasahassaṃ, assatarīrathānaṃ",
  "anya-e0803n:2865_5": "satasahassaṃ, āmukkamaṇikuṇḍalānaṃ kaññānaṃ satasahassa”nti. Ayaṃ nayo aññesupi īdisesu",
  "anya-e0803n:2865_6": "ṭhānesu netabbo. “Yojanānaṃ satānucco, himavā pañca pabbato”ti ayamaṭṭhakathāpāṭho.",
  "anya-e0803n:2865_7": "Ettha “pañcā”ti saddaṃ satasaddena saddhiṃ yojetvā “sippikānaṃ sataṃ natthī”ti ettha",
  "anya-e0803n:2865_8": "viya himavā pabbato yojanānaṃ pañca satāni uccoti saṅkhyāppadhānavasena attho gahetabbo.",
  "anya-e0803n:2865_9": "“Pañca satānī”ti ca addhuno accantasaṃyogavasena upayogavacanaṃ. Ayaṃ nayo aññesupi",
  "anya-e0803n:2865_10": "īdisesu ṭhānesu netabbo. Satamiti saddo “sataṃ homi, sahassaṃ homī”tiādīsu ekavacano.",
  "anya-e0803n:2865_11": "“Athetthekasataṃ khatyā, anuyantā yasassino”tiādīsu bahuvacano. Evaṃ sahassādīnampi",
  "anya-e0803n:2865_12": "ekavacanabahuvacanatā labbhati. Tathā hi “bhiyyo naṃ satasahassaṃ, yakkhānaṃ payirupāsatī”ti",
  "anya-e0803n:2865_13": "ettha “satasahassa”nti ekavacanaṃ. “Parosahassaṃ kho panassa puttā bhavissantī”ti",
  "anya-e0803n:2865_14": "ettha sahassanti bahuvacananti daṭṭhabbaṃ.",
  "anya-e0803n:2866": "“Kappe ca satasahasse, caturo ca asaṅkhiye;",
  "anya-e0803n:2867": "Amaraṃ nāma nagaraṃ, dassaneyyaṃ manorama”nti",
  "anya-e0803n:2868_0": "Pāḷi. Ettha “kappe ca satasahasse caturo ca asaṅkhiyeti sāmiatthe upayogabahuvacanaṃ,",
  "anya-e0803n:2868_1": "tasmā “mahākappānaṃ satasahassānaṃ catunnaṃ asaṅkhiyānaṃ matthake”ti attho gahetabbo,",
  "anya-e0803n:2868_2": "“matthake”ti cettha vacanaseso. “Kappasatasahassādhikānaṃ catunnaṃ asaṅkhiyānaṃ matthake”iccevattho.",
  "anya-e0803n:2868_3": "Ayaṃ nayo aññesupi īdisesu ṭhānesu netabbo.",
  "anya-e0803n:2869": "“Kappe ca satasahasse, caturo ca asaṅkhiye;",
  "anya-e0803n:2870": "Etthantare yaṃ caritaṃ, sabbaṃ taṃ bodhipācana”nti",
  "anya-e0803n:2871_0": "Pāḷi. Ettha “kappe”ti accantasaṃyogavasena upayogabahuvacanaṃ. “Satasahasse kappe”ti",
  "anya-e0803n:2871_1": "kappasaddasambandhena cāyaṃ pulliṅganiddeso upayoganiddeso ca. Samānādhikaraṇañhi",
  "anya-e0803n:2871_2": "idaṃ kappasaddena. “Caturo ca asaṅkhiye”ti acchantasaṃyogavasena upayogabahuvacanāni.",
  "anya-e0803n:2871_3": "Kassa pana asaṅkhiyeti? Aññassa avuttattā kappassa ca vuttattā pakaraṇato “kappāna”nti",
  "anya-e0803n:2871_4": "ayamattho viññāyateva. Na hi vuttaṃ vajjetvā avuttassa kassaci gahaṇaṃ yuttanti.",
  "anya-e0803n:2871_5": "Casaddo sampiṇḍanattho “mahākappānaṃ caturo asaṅkhyeyye satasahasse ca mahākappe”ti.",
  "anya-e0803n:2871_6": "Ayaṃ nayo aññesupi īdisesu ṭhānesu netabbo.",
  "anya-e0803n:2872_0": "“Ghaṭānekasahassāni, kumbhīnañca satā bahū”ti pāḷi. Ettha ghaṭāti ghaṭānaṃ. Sāmiatthe",
  "anya-e0803n:2872_1": "hi idaṃ paccattavacanaṃ. “Ghaṭānaṃ anekasahassāni” iccevattho. Kumbhīnañca satā bahūti",
  "anya-e0803n:2872_2": "anekāni ca kumbhīnaṃ satāni. Ettha nikāralopo daṭṭhabbo. Ayaṃ nayo aññesupi īdisesu ṭhānesu netabbo.",
  "anya-e0803n:2873": "“Dasavīsasahassānaṃ, dhammābhisamayo ahu;",
  "anya-e0803n:2874": "Ekadvinnaṃ abhisamayo, gaṇanāto asaṅkhiyo”ti",
  "anya-e0803n:2875_0": "Pāḷi. Ettha dasavīsasahassānanti dasasahassānaṃ vīsasahassānañca. Dhammābhisamayoti",
  "anya-e0803n:2875_1": "catusaccappaṭivedho. Ekadvinnanti sīsamattakathanaṃ, tena “ekassa ceva dvinnañca",
  "anya-e0803n:2875_2": "tiṇṇaṃ catunnaṃ…pe… dasanna”ntiādinā nayena asaṅkhyeyyoti attho. Ayaṃ nayo aññesupi",
  "anya-e0803n:2875_3": "īdisesu ṭhānesu netabbo.",
  "anya-e0803n:2876": "“Cattāri satasahassāni, chaḷabhiññā mahiddhikā;",
  "anya-e0803n:2877": "Dīpaṅkaraṃ lokaviduṃ, parivārenti sabbadā”ti",
  "anya-e0803n:2878_0": "Pāḷi. Ettha cattāri satasahassānīti idaṃ liṅgabhedavasena “chaḷabhiññā mahiddhikā”ti",
  "anya-e0803n:2878_1": "imehi dvīhi padehi samānādhikaraṇaṃ. Īdisesu hi ṭhānesu asaṅkhyeyya vācakopi saddo",
  "anya-e0803n:2878_2": "napuṃsakova hoti, tasmā “cattāri satasahassānī”ti ca “chaḷabhiññā”ti ca “mahiddhikā”ti",
  "anya-e0803n:2878_3": "ca etaṃ padattayaṃ samānādhikaraṇaṃ. Atha vā chaḷabhiññā mahiddhikāti chaḷabhiññānaṃ",
  "anya-e0803n:2878_4": "mahaddhikānanti sāmiatthe paccattavacanaṃ daṭṭhabbaṃ. Imasmiṃ panatthe “cattāri satasahassānī”ti",
  "anya-e0803n:2878_5": "ayaṃ saṅkhyāvacano bhavati. “Tīṇi satasahassāni, nāriyo samalaṅkatā”tiādīsupi ayaṃ",
  "anya-e0803n:2878_6": "nayo netabbo. “Tā ca satta satā bhariyā, dāsyo satta satāni cā”ti pāḷi. Ettha satāti",
  "anya-e0803n:2878_7": "“satānī”ti napuṃsakavasena gahetabbaṃ, na itthiliṅgavasena. “Satā”ti hi “pañca cittā",
  "anya-e0803n:2878_8": "vipākā”tiādīni viya napuṃsakarūpaṃ. Itthiliṅgabhūtā hi satasaddo natthi, tathā pulliṅgabhūto.",
  "anya-e0803n:2878_9": "Yadi ca dviliṅgo satasaddo siyā, evañca sati “puriso, kaññā”ti ca okārantapulliṅgaākārantitthirūpehipibhavitabbaṃ.",
  "anya-e0803n:2878_10": "Rūpadvayampi satasaddassa natthi, tena ñāyati “satasaddo ekantanapuṃsako”ti.",
  "anya-e0803n:2879_0": "Nanu ca bho “tā devatā sattasatā uḷārā”ti ettha satasaddo itthiliṅgo hutvā dissatīti?",
  "anya-e0803n:2879_1": "Na, napuṃsakoyevāti. Nanu ca bho devatāsaddena samānādhikaraṇoti? Saccaṃ samānādhikaraṇo,",
  "anya-e0803n:2879_2": "tathāpi napuṃsakoyeva. Īdisesu hi saṅkhyāvisayesu samānādhikaraṇabhāvo appamāṇo.",
  "anya-e0803n:2879_3": "Tathā hi “pañca paccekabuddhasatāni imasmiṃ isigilismiṃ pabbate ciravāsino ahesu”nti",
  "anya-e0803n:2879_4": "napuṃsakaliṅgena pulliṅgassa samānādhikaraṇatā dissati, tasmā “tā devatā sattasatā",
  "anya-e0803n:2879_5": "uḷārā”ti etthāpi “sattasatānī”ti napuṃsakabhāvoyevāti avagantabbo. “Satta hatthisate",
  "anya-e0803n:2879_6": "datvā”tiādīsupi satasaddo napuṃsakoyeva. Ayaṃ nayo aññesupi īdisesu ṭhānesu netabbo.",
  "anya-e0803n:2880_0": "“Navutikoṭisahassehi, parivāresi mahāmunī”ti pāḷi. Ettha “navutikoṭisahassehi bhikkhūhī”ti",
  "anya-e0803n:2880_1": "vā “bhikkhūnaṃ navutikoṭisahassehī”ti vā saṅkhyeyyasaṅkhyāpadhānavasena attho gahetabbo.",
  "anya-e0803n:2880_2": "Ayaṃ nayo aññesupi īdisesu ṭhānesu netabbo.",
  "anya-e0803n:2881_0": "“Satasahassavassāni, āyu tassa mahesino”ti pāḷi. Ettha “satasahassavassānī”ti kālassa",
  "anya-e0803n:2881_1": "accantasaṃyogavasena upayogavacanaṃ. Tathā “dasavassasahassāni, agāra’majjha so vasī”ti",
  "anya-e0803n:2881_2": "pāḷiyampi. Ayaṃ nayo aññesupi īdisesu ṭhānesu netabbo.",
  "anya-e0803n:2882_0": "“Ito satasahassamhi, kappe uppajji nāyako”ti pāḷi, “ekanavute ito kappe”ti pāḷi ca.",
  "anya-e0803n:2882_1": "Ettha satasahassamhi kappeti satasahassānaṃ kappānaṃ matthake. Ekanavute kappeti",
  "anya-e0803n:2882_2": "ekanavutiyā kappānaṃ matthaketi bhummavacanassa sāmibhummavacanavasena attho gahetabbo.",
  "anya-e0803n:2882_3": "Tathā hi “bhagavati brahmacariyaṃ vussatī”ti ettha bhummavacanassa “bhagavato santike”ti",
  "anya-e0803n:2882_4": "sāmibhummavacanavasena attho gahito. Ayaṃ nayo aññesupi īdisesu ṭhānesu netabbo.",
  "anya-e0803n:2883": "“Yadi tattha sahassāni, satāni nahutāni ca;",
  "anya-e0803n:2884": "Nevamhākaṃ bhayaṃ koci, vane vāḷesu vijjatī”ti",
  "anya-e0803n:2885_0": "Pāḷi. Ayametassā attho – tattha vane vāḷānaṃ sahassāni ca satāni ca nahutāni ca yadi",
  "anya-e0803n:2885_1": "vijjanti. Atha vā sahassāni satānīti satasahassāni, vāḷānaṃ satasahassāni ca nahutāni",
  "anya-e0803n:2885_2": "ca yadi vijjanti, evaṃ vijjantesupi vāḷesu kocīti kvaci. Kocisaddo hi “ko te balaṃ",
  "anya-e0803n:2885_3": "mahārājā”ti ettha kosaddo viya kvasaddatthe vattati, nimittatthe cāyaṃ niddeso. Tena",
  "anya-e0803n:2885_4": "“koci kvaci kismiñci vāḷe ekassapi vāḷamigassa kāraṇā nevamhākaṃ bhayaṃ vijjatī”ti",
  "anya-e0803n:2885_5": "attho gahetabbo. Atha vā kocīti kiñci appamattakampi. Ettha pana “vāḷesū”ti nimittatthe",
  "anya-e0803n:2885_6": "bhummaṃ. Vāḷānaṃ kāraṇā appamattakampi amhākaṃ bhayaṃ na vijjatīti. Ayaṃ nayo aññesupi",
  "anya-e0803n:2885_7": "īdisesu ṭhānesu netabbo.",
  "anya-e0803n:2886": "“Sabbaṃ satasahassāni, chattiṃsaparimaṇḍalaṃ;",
  "anya-e0803n:2887": "Dasañceva sahassāni, aḍḍhuḍḍhāni satāni cā”ti",
  "anya-e0803n:2888_0": "Aṭṭhakathāpāṭho. Ettha yasmā saddato samānavibhattiliṅgavacanānaṃ padānaṃ asamānavibhattiliṅgavacanānaṃ",
  "anya-e0803n:2888_1": "vā atthato pana samānānaṃ dūre ṭhitānampi ekasambandho hoti, itaresaṃ samīpe ṭhitānampi",
  "anya-e0803n:2888_2": "na hoti, tasmā “sabba”ntidaṃ “parimaṇḍala”ntiminā sambandhitabbaṃ. “Chattiṃsā”ti",
  "anya-e0803n:2888_3": "idaṃ pana “satasahassānī”timinā sambandhitabbaṃ. Ayaṃ nayo aññesupi īdisesu ṭhānesu netabbo.",
  "anya-e0803n:2889": "“Duve satasahassāni, cattāri nahutāni ca;",
  "anya-e0803n:2890": "Ettakaṃ bahalattena, saṅkhātāyaṃ vasundharā”ti",
  "anya-e0803n:2891_0": "Aṭṭhakathāpāṭho. Ettha “duve”ti visesanaṃ, “satasahassānī”ti visesitabbaṃ. Tathā",
  "anya-e0803n:2891_1": "“cattārī”ti visesanaṃ, “nahutānī”ti visesitabbaṃ. Tathā hi “satasahassāni nahutāni",
  "anya-e0803n:2891_2": "cā”ti imāni “duve cattārī”ti imehi visesitabbattā “dvisatasahassaṃ catunahuta”nti",
  "anya-e0803n:2891_3": "atthappakāsanāni bhavanti. Evaṃ santepi “duve”iccādīnaṃ saṅkhyāsaddānaṃ “satasahassānī”tiādīhi",
  "anya-e0803n:2891_4": "saṅkhyāsaddehi samānādhikaraṇatā pubbācariyehi na vuttā. Yasmā pana yathā “duve puthujjanā",
  "anya-e0803n:2891_5": "vuttā. Satasahassaṃ bhikkhū”tiādīsu samānādhikaraṇatā labbhati dabbavācakattā visesitabbapadānaṃ,",
  "anya-e0803n:2891_6": "na tathā “duve satasahassānī”tiādīsu adabbavācakattā visesitabbapadānaṃ, tasmā īdisesu",
  "anya-e0803n:2891_7": "ṭhānesu samānādhikaraṇatā na icchitabbā yuttiyā abhāvato. Yadi evaṃ “kusalā, rūpaṃ,",
  "anya-e0803n:2891_8": "cakkhumā”tiādīnaṃ viya imesamaññamaññasambandharahitā siyāti? Na, visesanavisesitabbabhāvena",
  "anya-e0803n:2891_9": "gahitattā. Yajjevaṃ samānādhikaraṇabhāvo laddhabboti? Na, niyamābhāvato. Ekantena",
  "anya-e0803n:2891_10": "hi guṇaguṇīnaṃyeva visesanavisesitabbānaṃ samānādhikaraṇabhāvo, na itaresaṃ visesanavisesitabbattepi.",
  "anya-e0803n:2892_0": "Tattha “ettaka”nti pamāṇavacanaṃ. “Bahalattenā”ti visesane tatiyā. Ubhayena imamatthaṃ",
  "anya-e0803n:2892_1": "dasseti “ayaṃ vasundharā bahalattena yojanānaṃ duve satasahassāni cattāri nahutāni",
  "anya-e0803n:2892_2": "ca ettakaṃ saṅkhātā”ti. “Ettaka”nti padassa ca “duve satasahassāni cattāri nahutāni",
  "anya-e0803n:2892_3": "cā”ti imehi vā “vasundharā”ti iminā vā samānādhikaraṇatā na icchitabbā. Ettakanti",
  "anya-e0803n:2892_4": "hi bhāvanapuṃsakaṃ, yaṃ saddasatthe kriyāvisesananti vadanti. Tassa “ettakena pamāṇena”iccevattho.",
  "anya-e0803n:2892_5": "Apica “duve satasahassāni cattāri na hutāni cā”ti imesampi “vasundharā”ti iminā samānādhikaraṇatā",
  "anya-e0803n:2892_6": "na icchitabbā “bhikkhūnaṃ sata”nti ettha satasaddassa viya saṅkhyāvacanamattattā.",
  "anya-e0803n:2892_7": "Tathā hi “ettaka”nti vuttaṃ. “Saṅkhātā”ti pana “aya”nti ca imesaṃ “vasundharā”ti",
  "anya-e0803n:2892_8": "iminā samānādhikaraṇatā labbhati. Sabbopāyaṃ nayo aññesupi īdisesu ṭhānesu netabbo.",
  "anya-e0803n:2893": "“Dasettha rājiyo setā, dassanīyā manoramā;",
  "anya-e0803n:2894": "Cha piṅgalā pannarasa, haliddā tā catuddasā”ti",
  "anya-e0803n:2895": "Pāḷi. Ettha cha piṅgalā pannarasāti cha ca pannarasa cāti ekavīsati piṅgalā rājiyoti attho gahetabbo.",
  "anya-e0803n:2896": "Tathā –",
  "anya-e0803n:2897": "“Puttāpi tassa bahavo, ‘ekanāmā’ti me sutaṃ;",
  "anya-e0803n:2898": "Asīti dasa eko ca, indanāmā mahabbalā”ti",
  "anya-e0803n:2899": "Pāḷi. Ettha pana “ekanavutī”ti vattabbe “asīti dasa eko cā”ti vuttaṃ. Vicitrasaddaracanañhi pāvacanaṃ. Ayaṃ nayo aññesupi īdisesu ṭhānesu netabbo.",
  "anya-e0803n:2900": "“Tiṃsapurisanāvutyo, sabbevekekaniccitā;",
  "anya-e0803n:2901": "Yesaṃ samaṃ na passāmi, kevalaṃ mahi’maṃ cara”nti",
  "anya-e0803n:2902_0": "Pāḷi. Ettha “purisānaṃ tiṃsasahassāni navuti ca satāni tiṃsa nāvutyo”ti vuccanti.",
  "anya-e0803n:2902_1": "Imasmiṃ pana ṭhāne tiṃsasaddato sahassasaddassa navutisaddato ca satasaddassa lopaṃ",
  "anya-e0803n:2902_2": "katvā “tiṃsa nāvutyo”ti vuttanti na gahetabbaṃ. Evañhi gahaṇe sati yattha katthacipi",
  "anya-e0803n:2902_3": "edisī saddaracanā kātabbā siyā, katāya ca edisāya saddaracanāya atthāvagamo vinā",
  "anya-e0803n:2902_4": "upadesena suṇantānaṃ na siyā, tasmā nevaṃ gahetabbaṃ. Evaṃ pana gahetabbaṃ – “tiṃsa",
  "anya-e0803n:2902_5": "nāvutyo”ti idaṃ lokasaṅketarūḷhaṃ vacanaṃ, saṅketarūḷhassa pana vacanassattho yasmā",
  "anya-e0803n:2902_6": "gahitapubbasaṅketehi sutvā ñāyate, na upadesato, tasmā brahmadattena raññā vuttakālepi",
  "anya-e0803n:2902_7": "satthārā taṃ kathaṃ āharitvā vuttakālepi sabbe manussā vināpi upadesena vacanatthaṃ",
  "anya-e0803n:2902_8": "jānantīti gahetabbaṃ.",
  "anya-e0803n:2903": "Tiṃsañceva sahassāni, navuti ca satāni tu;",
  "anya-e0803n:2904": "Tiṃsa nāvutiyo nāma, vuttā umaṅgajātake.",
  "anya-e0803n:2905": "Yasmā pāvacane santi, nayā ceva acintiyā;",
  "anya-e0803n:2906": "Vohārā ca suguḷhatthā, dayāpannena desitā.",
  "anya-e0803n:2907": "Tasmā sāṭṭhakathe dhīro, gambhīre jinabhāsite;",
  "anya-e0803n:2908": "Upadesaṃ sadā gaṇhe, garuṃ sammā upaṭṭhahaṃ.",
  "anya-e0803n:2909": "Garūpadesahīno hi, atthasāraṃ na vindati;",
  "anya-e0803n:2910": "Atthasāravihīno so, saddhammā parihāyati.",
  "anya-e0803n:2911": "Garūpadesalābhī ca, atthasārasamāyuto;",
  "anya-e0803n:2912": "Saddhammaṃ paripālento, saddhammasmā na hāyati.",
  "anya-e0803n:2913": "Saddhammatthāya me tasmā, saṅkhyāmālāpi bhāsitā;",
  "anya-e0803n:2914": "Sappayogā yathāyogaṃ, sahevatthavinicchayā.",
  "anya-e0803n:2915": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:2916": "Kosallatthāya kate saddanītippakaraṇe",
  "anya-e0803n:2917": "Savinicchayo saṅkhyānāmānaṃ nāmikapadamālāvibhāgo",
  "anya-e0803n:2918": "Nāma",
  "anya-e0803n:2919": "Terasamo paricchedo.",
  "anya-e0803n:2920": "14. Atthattikavibhāga",
  "anya-e0803n:2921": "Bhūdhātu tāya nipphanna-rūpañcāti idaṃ dvayaṃ;",
  "anya-e0803n:2922": "Katvā padhānamamhehi, sabbametaṃ papañcitaṃ.",
  "anya-e0803n:2923": "Bhavatissa vasā dāni, vakkhāmatthattikaṃ varaṃ;",
  "anya-e0803n:2924": "Atthuddhāro tumantañca, tvādiyantaṃ tikaṃ idha.",
  "anya-e0803n:2925": "Tasmā tāva bhūdhātuto pavattassa bhūtasaddassa atthuddhāro nīyate –",
  "anya-e0803n:2926": "Khandhasattāmanussesu, vijjamāne ca dhātuyaṃ;",
  "anya-e0803n:2927": "Khīṇāsave rukkhādimhi, bhūtasaddo pavattati.",
  "anya-e0803n:2928": "Uppāde cāpi viññeyyo, bhūtasaddo vibhāvinā;",
  "anya-e0803n:2929": "Vipule sopasaggoyaṃ, hīḷane vidhamepi ca;",
  "anya-e0803n:2930": "Parājaye vediyane, nāme pākaṭatāya ca.",
  "anya-e0803n:2931_0": "Vuttañhetaṃ – bhūtasaddo pañcakkhandhāmanussadhātuvijjamānakhīṇāsavasattarukkhādīsu",
  "anya-e0803n:2931_1": "dissati. “Bhūtamidanti bhikkhave samanupassathā”tiādīsu hi ayaṃ pañcakkhandhesu dissati.",
  "anya-e0803n:2931_2": "“Yānīdha bhūtāni samāgatānī”ti ettha amanusse. “Cattāro kho bhikkhu mahābhūtā hetū”ti",
  "anya-e0803n:2931_3": "ettha dhātūsu. “Bhūtasmiṃ pācittiya”ntiādīsu vijjamāne. “Yo ca kālaghaso bhūto”ti",
  "anya-e0803n:2931_4": "ettha khīṇāsave. “Sabbeva nikkhipissanti, bhūtā loke samussaya”nti ettha satte. “Bhūtagāmapātabyatāyā”ti",
  "anya-e0803n:2931_5": "ettha rukkhādīsūti. Mūlapariyāyasuttaṭṭhakathāya vacanaṃ idaṃ. Ṭīkāyamādisaddena",
  "anya-e0803n:2931_6": "uppādādīni gayhare. Vuttañhetaṃ – “jātaṃ bhūtaṃ saṅkhata”ntiādīsu bhūtasaddo uppāde",
  "anya-e0803n:2931_7": "dissati. Saupasaggo pana “pabhūtamariyo pakaroti puñña”ntiādīsu vipule. “Yebhuyyena",
  "anya-e0803n:2931_8": "bhikkhūnaṃ paribhūtarūpo”tiādīsu hīḷane. “Sambhūto sāṇavāsī”tiādīsu paññattiyaṃ.",
  "anya-e0803n:2931_9": "“Abhibhūto māro vijito saṅgāmo”tiādīsu vidhamane. “Parābhūtarūpokho ayaṃ acelo pāthikaputto”tiādīsu",
  "anya-e0803n:2931_10": "parājaye. “Anubhūtaṃ sukhadukkha”ntiādīsu vediyane. “Vibhūtaṃ paññāyā”tiādīsu pākaṭīkaraṇe",
  "anya-e0803n:2931_11": "dissati, te sabbe “rukkhādīsū”tiādisaddena saṅgahitāti daṭṭhabbāti.",
  "anya-e0803n:2932": "Idāni tumantapadāni vuccante –",
  "anya-e0803n:2933_0": "Bhavituṃ, ubbhavituṃ, samubbhavituṃ, pabhavituṃ, parābhavituṃ, atibhavituṃ, sambhavituṃ,",
  "anya-e0803n:2933_1": "vibhavituṃ, bhotuṃ, sambhotuṃ, vibhotuṃ, pātubhavituṃ, pātubbhavituṃ vā, pātubhotuṃ.",
  "anya-e0803n:2933_2": "Imāni akammakāni tumantapadāni.",
  "anya-e0803n:2934_0": "Paribhotuṃ paribhavituṃ, abhibhotuṃ abhibhavituṃ, adhibhotuṃ adhibhavituṃ, atibhotuṃ",
  "anya-e0803n:2934_1": "atibhavituṃ, anubhotuṃ anubhavituṃ, samanubhotuṃ samanubhavituṃ, abhisambhotuṃ abhisambhavituṃ.",
  "anya-e0803n:2934_2": "Imāni sakammakāni tumantapadāni, sabbānetāni suddhakattari bhavanti.",
  "anya-e0803n:2935": "“Bhāvetuṃ, pabhāvetuṃ, sambhāvetuṃ, vibhāvetuṃ, paribhāvetuṃ”iccevamādīni hetukattari tumantapadāni, sabbānipi hetukattari tumantapadāni sakammakāniyeva bhavanti. Uddesoyaṃ.",
  "anya-e0803n:2936_0": "Tatra samānatthapadesu ekamevādipadaṃ gahetvā niddeso kātabbo – bhavitunti hotuṃ",
  "anya-e0803n:2936_1": "vijjituṃ paññāyituṃ sarūpaṃ labhituṃ. Ettha vuttanayānusārena sesānampi tumantānaṃ",
  "anya-e0803n:2936_2": "niddeso vitthāretabbo, sabbāni tumantapadāni catutthiyatthe vattanti “tvaṃ mama cittamaññāya,",
  "anya-e0803n:2936_3": "nettaṃ yācitumāgato”ti ettha viya. Yācitunti hi yācanatthāyāti attho. Tasmā bhavituntiādīnampi",
  "anya-e0803n:2936_4": "“bhavanatthāyā”ti vā “bhavanattha”nti vā “bhavanāyā”ti vā ādinā attho gahetabbo.",
  "anya-e0803n:2936_5": "Apica “nekkhammaṃ daṭṭhu khemato”ti ettha “daṭṭhu”nti padassa “disvā”ti atthadassanato",
  "anya-e0803n:2936_6": "yathārahaṃ tumantāni tvāsaddantapadatthavasenapi gahetabbāni. Etāni ca nipātapadesu",
  "anya-e0803n:2936_7": "saṅgahaṃgacchanti. Vuttañhi niruttipiṭake nipātapadaparicchede “tuṃ iti catutthiyā”ti.",
  "anya-e0803n:2936_8": "Tatrāyamattho “tuṃ iti etadanto nipāto catutthiyā atthe vattatī”ti.",
  "anya-e0803n:2937": "Tumantakathā samattā.",
  "anya-e0803n:2938": "Idāni tvādiyantapadāni vuccante –",
  "anya-e0803n:2939_0": "Bhavitvā, bhavitvāna, bhavituna, bhaviya, bhaviyāna. Ubbhavitvā, ubbhavitvāna, ubbhavituna,",
  "anya-e0803n:2939_1": "ubbhaviya, ubbhaviyāna. Esa nayo “samubbhavitvā, parābhavitvā, sambhavitvā, vibhavitvā,",
  "anya-e0803n:2939_2": "pātubbhavitvā”ti etthāpi. Imāni akammakāni ussukkanatthāni tvādiyantapadāni.",
  "anya-e0803n:2940_0": "Bhutvā, bhutvāna, paribhavitvā, paribhavitvāna, paribhavituna, paribhaviya, paribhaviyāna,",
  "anya-e0803n:2940_1": "paribhuyya. Abhibhavitvā, abhibhavitvāna, abhibhavituna, abhibhaviya, abhibhaviyāna,",
  "anya-e0803n:2940_2": "abhibhuyya. Esa nayo “adhibhavitvā, atibhavitvā, anubhavitvā”ti etthāpi. Idañcettha",
  "anya-e0803n:2940_3": "nidassanaṃ. “Tamavoca rājā anubhaviyāna tampi, eyyāsi khippaṃ ahamapi pūjaṃ kassa”nti.",
  "anya-e0803n:2940_4": "Anubhutvā, anubhutvāna. Adhibhotvā, adhibhotvāna.",
  "anya-e0803n:2941": "“Saṭṭhi kappasahassāni, devaloke ramissati;",
  "anya-e0803n:2942": "Aññe deve adhibhotvā, issaraṃ kārayissatī”ti",
  "anya-e0803n:2943": "Idamettha pāḷinidassanaṃ, imāni sakammakāni ussukkanatthāni tvādiyantapadāni. Imāni cattāri suddhakattariyeva bhavanti.",
  "anya-e0803n:2944_0": "“Bhāvetvā, bhāvetvāna. Pabhāvetvā, pabhāvetvāna. Sambhāvetvā, sambhāvetvāna. Vibhāvetvā,",
  "anya-e0803n:2944_1": "vibhāvetvāna. Paribhāvetvā, paribhāvetvāna”iccevamādīni sakammakāni ussukkanatthāni",
  "anya-e0803n:2944_2": "tvādiyantapadāni hetukattariyeva bhavanti. Uddesoyaṃ.",
  "anya-e0803n:2945_0": "Tatra samānatthapadesu ekamevādipadaṃ gahetvā niddeso kātabbo – bhavitvāti hutvā",
  "anya-e0803n:2945_1": "paññāyitvā sarūpaṃ labhitvā. Evaṃ vuttanayānusārena sesānampi tvādiyantapadānaṃ niddeso",
  "anya-e0803n:2945_2": "vitthāretabbo. Ayaṃ pana viseso bhutvāti sampattiṃ anubhutvāti sakammakavasena attho",
  "anya-e0803n:2945_3": "gahetabbo. Bhutvā anubhutvāti imesañhi samānatthataṃ saddhammavidū icchanti. Atridaṃ vuccati –",
  "anya-e0803n:2946": "“Bhutvā bhutvāna”iccete, “anubhutvā”timassa hi;",
  "anya-e0803n:2947": "Atthaṃ sūcenti “hutvā”ti, padassa pana neva te.",
  "anya-e0803n:2948": "Keci “bhūtvā”ti dīghattaṃ, tassa icchanti sāsane;",
  "anya-e0803n:2949": "Dīghatā rassatā ceva, dvayampetaṃ padissati.",
  "anya-e0803n:2950": "Saddasatthe ca “bhūtvā”ti, dīghattasañhitaṃ padaṃ;",
  "anya-e0803n:2951": "“Bhavitvā”ti padassatthaṃ, dīpeti na tu sāsane.",
  "anya-e0803n:2952": "“Hutvā”iti padaṃyeva, dīpeti jinasāsane;",
  "anya-e0803n:2953": "“Bhavitvā”ti padassatthaṃ, natthi aññattha taṃ padaṃ.",
  "anya-e0803n:2954": "Iccevaṃ savisesantu, vacanaṃ sāradassinā;",
  "anya-e0803n:2955": "Sāsane saddasatthe ca, viññunā pekkhitabbakaṃ.",
  "anya-e0803n:2956_0": "Evaṃ ussukkanatthe pavattāni tvādiyantapadānipi niddiṭṭhāni, sabbānetāni avibhattikānīti",
  "anya-e0803n:2956_1": "gahetabbāni. Niruttipiṭake hi nipātaparicchede avibhattikāni katvā tvādiyantapadāni",
  "anya-e0803n:2956_2": "vuttāni. Saddatthavidūnaṃ pana mate paṭhamādivibhattivasena savibhattikāni bhavanti.",
  "anya-e0803n:2957_0": "Imasmiñca pana tvādiyantādhikāre idañcupalakkhitabbaṃ – bhutvā gacchati, bhutvā gato,",
  "anya-e0803n:2957_1": "bhutvā gamissasi, kasitvā vapati. Umaṅgā nikkhamitvāna, vedeho nāvamāruhi. Bhutvāna",
  "anya-e0803n:2957_2": "bhikkhu bhikkhassu iccādī samānakattukānaṃ dhātūnaṃ pubbakāle tvādisaddappayogā.",
  "anya-e0803n:2957_3": "“Bhutvā gacchatī”ti ettha hi “bhutvā”ti idaṃ pubbakālakriyādīpakaṃ padaṃ. “Gacchatī”ti",
  "anya-e0803n:2957_4": "idaṃ pana uttarakālakriyādīpakaṃ, samānakattukāni cetāni padāni ekakattukānaṃ kriyānaṃ",
  "anya-e0803n:2957_5": "vācakattā. Tathā hettha yo gamanakriyāya kattā, so eva bhuñjanakriyāya kattubhūto",
  "anya-e0803n:2957_6": "daṭṭhabbo. Ayaṃ nayo aññatrāpi īdisesu ṭhānesu netabbo.",
  "anya-e0803n:2958": "“Andhakāraṃ nihantvāna, uditoyaṃ divākaro;",
  "anya-e0803n:2959": "Vaṇṇaṃ paññāvabhāsehi, obhāsetvā samuggato”",
  "anya-e0803n:2960_0": "Iccādīnipi pana samānakattukānaṃ samānakāle tvādisaddappayogā. Ettha hi “nihantvānā”ti",
  "anya-e0803n:2960_1": "padaṃ samānakālakriyādīpakaṃ padaṃ. “Udito”ti idaṃ pana uttarakālakriyādīpakaṃ padanti",
  "anya-e0803n:2960_2": "na vattabbaṃ samānakālakriyāya idhādhippetattā. Tasmāyeva samānakālakriyādīpakaṃ",
  "anya-e0803n:2960_3": "padanti gahetabbaṃ. Ayaṃ nayo aññatrāpi īdisesu ṭhānesu netabbo.",
  "anya-e0803n:2961_0": "Keci pana “mukhaṃ byādāya sayati, akkhiṃ parivattetvā passatī”ti udāharanti. Apare",
  "anya-e0803n:2961_1": "“nisajja adhīte, ṭhatvā kathetī”ti. Tattha byādānaparivattanuttarakālo byādānūpasamalakkhaṇaṃ",
  "anya-e0803n:2961_2": "passanakriyāya lakkhiyati. “Nisajja adhīte, ṭhatvā kathetī”ti ca samānakālatāyapi",
  "anya-e0803n:2961_3": "ajjhenakathanehi pubbepi nisajjaṭṭhānāni hontīti sakkā pubbuttarakālatā sambhāvetuṃ,",
  "anya-e0803n:2961_4": "tasmā purimāniyeva udāharaṇāni yuttāni. Udayasamakālameva hi tannivattanīyanivattananti.",
  "anya-e0803n:2962_0": "“Dvāramāvaritvā pavisati”iccādi samānakattukānaṃ aparakāle tvādisaddappayogo. Yasmā",
  "anya-e0803n:2962_1": "panettha pavisanakriyā purimā, āvaraṇakriyā pana pacchimā, tasmā “āvaritvā”ti idaṃ",
  "anya-e0803n:2962_2": "aparakālakriyādīpakaṃ padanti veditabbaṃ. “Pavisatī”ti idaṃ pana pubbakālakriyādīpakaṃ",
  "anya-e0803n:2962_3": "padanti. Ayaṃ nayo aññatrāpi īdisesu ṭhānesu netabbo. Apare “dha’nti kacca patito",
  "anya-e0803n:2962_4": "daṇḍo”ti udāharaṇanti. Abhighātabhūtasamāyoge pana abhighātajasaddassa samānakālatā",
  "anya-e0803n:2962_5": "ettha labbhatīti idhāpi purimāniyeva udāharaṇāni yuttānīti.",
  "anya-e0803n:2963_0": "“Pisācaṃ disvā cassa bhayaṃ hoti. Paññāya cassa disvā āsavā parikkhīṇā”iccādi asamāne",
  "anya-e0803n:2963_1": "kattari payogo. Ettha hi pisācaṃ disvā purisassa bhayaṃ hoti, paññāya disvā assa",
  "anya-e0803n:2963_2": "puggalassa āsavā parikkhīṇā. Evaṃ samānakattukatā dhātūnaṃ na labbhati dassanakriyāya",
  "anya-e0803n:2963_3": "purisesu pavattanato, bhavanādikriyāya ca bhayādīsu pavattanatoti daṭṭhabbaṃ. Ayaṃ",
  "anya-e0803n:2963_4": "nayo aññatrāpi īdisesu ṭhānesu netabbo.",
  "anya-e0803n:2964_0": "Idampi panettha upalakkhitabbaṃ “appatvā nadiṃ pabbato, atikkamma pabbataṃ nadī”iccādi",
  "anya-e0803n:2964_1": "parāparayogo. “Sīhaṃ disvā bhayaṃ hoti, ghataṃ pivitvā balaṃ jāyate, ‘dha’nti katvā",
  "anya-e0803n:2964_2": "daṇḍo patito”iccādi lakkhaṇahetuādippayogo. “Nhatvā gamanaṃ, bhutvā sayanaṃ. Upādāya",
  "anya-e0803n:2964_3": "rūpa”miccāpi byattayena saddasiddhippayogoti.",
  "anya-e0803n:2965_0": "Iccevaṃ sabbathāpi samānakattukānaṃ dhātūnaṃ pubbakāle tvādisaddappayogo, samānakattukānaṃ",
  "anya-e0803n:2965_1": "samānakāle tvādisaddappayogo, samānakattukānaṃ aparakāle tvādisaddappayogo, asamānakattukānaṃ",
  "anya-e0803n:2965_2": "tvādisaddappayogo, parāparayogo, lakkhaṇahetuādippayogo, byattayena saddasiddhippayogoti",
  "anya-e0803n:2965_3": "sattadhā tvādiyantānaṃ padānaṃ payogo veditabbo.",
  "anya-e0803n:2966_0": "Yadi evaṃ kasmā kaccāyane “pubbakālekakattukānaṃ tuna tvāna tvā vā”ti pubbakāleyeva",
  "anya-e0803n:2966_1": "ekakattukaggahaṇaṃ katanti? Yetuyyena tvādiyantānaṃ padānaṃ purimakālakriyādīpanato.",
  "anya-e0803n:2966_2": "Kaccāyane hi yebhuyyena pavattiṃ sandhāya “pubbakālekakattukāna”nti vuttaṃ. Yasmā",
  "anya-e0803n:2966_3": "pana “iti katvā”tiādīnaṃ padānaṃ hetuatthavasenapi pubbācariyehi attho saṃvaṇṇito,",
  "anya-e0803n:2966_4": "tasmā “bhavitvā”tiādīnaṃ bhūdhātumayānaṃ tvādisaddantānaṃ padānaṃ aññesañca “pacitvā”tiādīnaṃ",
  "anya-e0803n:2966_5": "yathāpayogaṃ “bhavanahetu pacanahetū”tiādinā hetuatthopi gahetabbo. Atridaṃ vuccati –",
  "anya-e0803n:2967": "Hetutthepi yato honti, saddā ussukkanatthakā;",
  "anya-e0803n:2968": "Tasmā hetuvasenāpi, vadeyyatthaṃ vicakkhaṇo.",
  "anya-e0803n:2969": "“Iti katvā”ti saddassa, atthasaṃvaṇṇanāsu hi;",
  "anya-e0803n:2970": "“Iti karaṇahetū”ti, attho dhīrehi gayhati.",
  "anya-e0803n:2971": "“Gacchāmi dāni nibbānaṃ, yattha gantvā na socati”;",
  "anya-e0803n:2972": "Iti pāṭhepi hetuttho, gayhate pubbaviññubhi.",
  "anya-e0803n:2973": "“Yasmiṃ nibbāne gamana-hetū”ti hi kathīyate;",
  "anya-e0803n:2974": "Hetutthevaṃ yathāyoga-maññatrāpi ayaṃ nayo.",
  "anya-e0803n:2975": "Evaṃ bhūtasaddassa atthuddhāro ca tumantapadañca tvādiyantapadañcāti atthattikaṃ vibhattaṃ.",
  "anya-e0803n:2976": "Yo imamatthatikaṃ suvibhattaṃ,",
  "anya-e0803n:2977": "Kaṇṇarasāyanamāgamikānaṃ;",
  "anya-e0803n:2978": "Dhārayate sa bhave gatakaṅkhā,",
  "anya-e0803n:2979": "Pāvacanamhi gate sukhumatthe.",
  "anya-e0803n:2980": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0803n:2981": "Kosallatthāya kate saddanītippakaraṇe",
  "anya-e0803n:2982": "Atthattikavibhāgo nāma",
  "anya-e0803n:2983": "Cuddasamo paricchedo.",
  "anya-e0803n:2984": "Evaṃ nānappakārato bhūdhāturūpāni dassitāni.",
  "anya-e0803n:2985": "Padamālā niṭṭhitā."
}