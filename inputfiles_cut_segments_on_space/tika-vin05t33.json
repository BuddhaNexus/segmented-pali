{
  "tika-vin05t33:0": "33. Kammākammavinicchayakathā",
  "tika-vin05t33:1_0": "249.Kammākammanti ettha pana kammāni cattāri – apalokanakammaṁ ñattikammaṁ ñattidutiyakammaṁ",
  "tika-vin05t33:1_1": "ñatticatutthakammanti. Imāni cattāri kammāni katihākārehi vipajjanti? Pañcahākārehi",
  "tika-vin05t33:1_2": "vipajjanti – vatthuto vā ñattito vā anussāvanato vā sīmato vā parisato vā.",
  "tika-vin05t33:2_0": "Kathaṁ vatthuto kammāni vipajjanti? Sammukhākaraṇīyaṁ kammaṁ asammukhā karoti, vatthuvipannaṁ",
  "tika-vin05t33:2_1": "adhammakammaṁ. Paṭipucchākaraṇīyaṁ kammaṁ apaṭipucchā karoti, vatthuvipannaṁ adhammakammaṁ.",
  "tika-vin05t33:2_2": "Paṭiññāya karaṇīyaṁ kammaṁ apaṭiññāya karoti, vatthuvipannaṁ adhammakammaṁ. Sativinayārahassa",
  "tika-vin05t33:2_3": "amūḷhavinayaṁ deti, vatthuvipannaṁ adhammakammaṁ. Amūḷhavinayārahassa tassa pāpiyasikakammaṁ",
  "tika-vin05t33:2_4": "karoti, vatthuvipannaṁ adhammakammaṁ. Tassa pāpiyasikakammārahassa tajjanīyakammaṁ",
  "tika-vin05t33:2_5": "karoti, vatthuvipannaṁ adhammakammaṁ. Tajjanīyakammārahassa niyassakammaṁ karoti,",
  "tika-vin05t33:2_6": "vatthuvipannaṁ adhammakammaṁ. Niyassakammārahassa pabbājanīyakammaṁ karoti, vatthuvipannaṁ",
  "tika-vin05t33:2_7": "adhammakammaṁ. Pabbājanīyakammārahassa paṭisāraṇīyakammaṁ karoti, vatthuvipannaṁ",
  "tika-vin05t33:2_8": "adhammakammaṁ. Paṭisāraṇīyakammārahassa ukkhepanīyakammaṁ karoti, vatthuvipannaṁ",
  "tika-vin05t33:2_9": "adhammakammaṁ. Ukkhepanīyakammārahassa parivāsaṁ deti, vatthuvipannaṁ adhammakammaṁ.",
  "tika-vin05t33:2_10": "Parivāsārahassa mūlāya paṭikassati, vatthuvipannaṁ adhammakammaṁ. Mūlāyapaṭikassanārahassa",
  "tika-vin05t33:2_11": "mānattaṁ deti, vatthuvipannaṁ adhammakammaṁ. Mānattārahaṁ abbheti, vatthuvipannaṁ",
  "tika-vin05t33:2_12": "adhammakammaṁ. Abbhānārahaṁ upasampādeti, vatthuvipannaṁ adhammakammaṁ. Anuposathe",
  "tika-vin05t33:2_13": "uposathaṁ karoti, vatthuvipannaṁ adhammakammaṁ. Apavāraṇāya pavāreti, vatthuvipannaṁ",
  "tika-vin05t33:2_14": "adhammakammaṁ. Paṇḍakaṁ upasampādeti, vatthuvipannaṁ adhammakammaṁ. Theyyasaṁvāsakaṁ,",
  "tika-vin05t33:2_15": "titthiyapakkantakaṁ, tiracchānagataṁ, mātughātakaṁ, pitughātakaṁ, arahantaghātakaṁ,",
  "tika-vin05t33:2_16": "bhikkhunidūsakaṁ, saṅghabhedakaṁ, lohituppādakaṁ, ubhatobyañjanakaṁ, ūnavīsativassaṁ",
  "tika-vin05t33:2_17": "puggalaṁ upasampādeti, vatthuvipannaṁ adhammakammaṁ. Evaṁ vatthuto kammāni vipajjanti.",
  "tika-vin05t33:3_0": "Kathaṁ ñattito kammāni vipajjanti? Pañcahākārehi ñattito kammāni vipajjanti – vatthuṁ",
  "tika-vin05t33:3_1": "na parāmasati, saṅghaṁ na parāmasati, puggalaṁ na parāmasati, ñattiṁ na parāmasati,",
  "tika-vin05t33:3_2": "pacchā vā ñattiṁ ṭhapeti. Imehi pañcahākārehi ñattito kammāni vipajjanti.",
  "tika-vin05t33:4_0": "Kathaṁ anussāvanato kammāni vipajjanti? Pañcahākārehi anussāvanato kammāni vipajjanti",
  "tika-vin05t33:4_1": "– vatthuṁ na parāmasati, saṅghaṁ na parāmasati, puggalaṁ na parāmasati, sāvanaṁ hāpeti,",
  "tika-vin05t33:4_2": "akāle vā sāveti. Imehi pañcahākārehi anussāvanato kammāni vipajjanti.",
  "tika-vin05t33:5_0": "Kathaṁ sīmato kammāni vipajjanti? Ekādasahi ākārehi sīmato kammāni vipajjanti – atikhuddakaṁ",
  "tika-vin05t33:5_1": "sīmaṁ sammannati, atimahatiṁ sīmaṁ sammannati, khaṇḍanimittaṁ sīmaṁ sammannati, chāyānimittaṁ",
  "tika-vin05t33:5_2": "sīmaṁ sammannati, animittaṁ sīmaṁ sammannati, bahisīme ṭhito sīmaṁ sammannati, nadiyā",
  "tika-vin05t33:5_3": "sīmaṁ sammannati, samudde sīmaṁ sammannati, jātassare sīmaṁ sammannati, sīmāya sīmaṁ",
  "tika-vin05t33:5_4": "sambhindati, sīmāya sīmaṁ ajjhottharati. Imehi ekādasahi ākārehi sīmato kammāni vipajjanti.",
  "tika-vin05t33:6_0": "Kathaṁ parisato kammāni vipajjanti? Dvādasahi ākārehi parisato kammāni vipajjanti",
  "tika-vin05t33:6_1": "– catuvaggakaraṇīye kamme yāvatikā bhikkhū kammappattā te anāgatā honti, chandārahānaṁ",
  "tika-vin05t33:6_2": "chando anāhaṭo hoti, sammukhībhūtā paṭikkosanti, catuvaggakaraṇe kamme yāvatikā bhikkhū",
  "tika-vin05t33:6_3": "kammappattā, te āgatā honti, chandārahānaṁ chando anāhaṭo hoti, sammukhībhūtā paṭikkosanti,",
  "tika-vin05t33:6_4": "catuvaggakaraṇe kamme yāvatikā bhikkhū kammappattā, te āgatā honti, chandārahānaṁ",
  "tika-vin05t33:6_5": "chando āhaṭo hoti, sammukhībhūtā paṭikkosanti.",
  "tika-vin05t33:7_0": "Pañcavaggakaraṇe kamme…pe… dasavaggakaraṇe kamme…pe… vīsativaggakaraṇe kamme yāvatikā",
  "tika-vin05t33:7_1": "bhikkhū kammappattā, te anāgatā honti, chandārahānaṁ chando anāhaṭo hoti, sammukhībhūtā",
  "tika-vin05t33:7_2": "paṭikkosanti, vīsativaggakaraṇe kamme yāvatikā bhikkhū kammappattā, te āgatā honti,",
  "tika-vin05t33:7_3": "chandārahānaṁ chando anāhaṭo hoti, sammukhībhūtā paṭikkosanti, vīsativaggakaraṇe",
  "tika-vin05t33:7_4": "kamme yāvatikā bhikkhū kammappattā, te āgatā honti, chandārahānaṁ chando āhaṭo hoti,",
  "tika-vin05t33:7_5": "sammukhībhūtā paṭikkosanti. Imehi dvādasahi ākārehi parisato kammāni vipajjanti.",
  "tika-vin05t33:8_0": "Catuvaggakaraṇe kamme cattāro bhikkhū pakatattā kammappattā, avasesā pakatattā chandārahā.",
  "tika-vin05t33:8_1": "Yassa saṅgho kammaṁ karoti, so neva kammappatto nāpi chandāraho, apica kammāraho.",
  "tika-vin05t33:8_2": "Pañcavaggakaraṇe kamme pañca bhikkhū pakatattā kammappattā, avasesā pakatattā chandārahā.",
  "tika-vin05t33:8_3": "Yassa saṅgho kammaṁ karoti, so neva kammappatto nāpi chandāraho, apica kammāraho.",
  "tika-vin05t33:8_4": "Dasavaggakaraṇe kamme dasa bhikkhū pakatattā kammappattā, avasesā pakatattā chandārahā.",
  "tika-vin05t33:8_5": "Yassa saṅgho kammaṁ karoti, so neva kammappatto nāpi chandāraho, apica kammāraho.",
  "tika-vin05t33:8_6": "Vīsativaggakaraṇe kamme vīsati bhikkhū pakatattā kammappattā, avasesā pakatattā chandārahā.",
  "tika-vin05t33:8_7": "Yassa saṅgho kammaṁ karoti, so neva kammappatto nāpi chandāraho, apica kammāraho.",
  "tika-vin05t33:9_0": "250.Apalokanakammaṁ kati ṭhānāni gacchati? Ñattikammaṁ, ñattidutiyakammaṁ, ñatticatutthakammaṁ",
  "tika-vin05t33:9_1": "kati ṭhānāni gacchati? Apalokanakammaṁ pañca ṭhānāni gacchati. Ñattikammaṁ nava ṭhānāni",
  "tika-vin05t33:9_2": "gacchati. Ñattidutiyakammaṁ satta ṭhānāni gacchati. Ñatticatutthakammaṁ satta ṭhānāni gacchati.",
  "tika-vin05t33:10": "Apalokanakammaṁ katamāni pañca ṭhānāni gacchati? Osāraṇaṁ nissāraṇaṁ bhaṇḍukammaṁ brahmadaṇḍaṁ kammalakkhaṇaññeva pañcamaṁ. Apalokanakammaṁ imāni pañca ṭhānāni gacchati.",
  "tika-vin05t33:11_0": "Ñattikammaṁ katamāni nava ṭhānāni gacchati? Osāraṇaṁ nissāraṇaṁ uposathaṁ pavāraṇaṁ",
  "tika-vin05t33:11_1": "sammutiṁ dānaṁ paṭiggahaṇaṁ paccukkaḍḍhanaṁ kammalakkhaṇaññeva navamaṁ. Ñattikammaṁ",
  "tika-vin05t33:11_2": "imāni nava ṭhānāni gacchati.",
  "tika-vin05t33:12_0": "Ñattidutiyakammaṁ katamāni satta ṭhānāni gacchati? Osāraṇaṁ nissāraṇaṁ sammutiṁ dānaṁ",
  "tika-vin05t33:12_1": "uddharaṇaṁ desanaṁ kammalakkhaṇaññeva sattamaṁ. Ñattidutiyakammaṁ imāni satta ṭhānāni gacchati.",
  "tika-vin05t33:13_0": "Ñatticatutthakammaṁ katamāni satta ṭhānāni gacchati? Osāraṇaṁ nissāraṇaṁ sammutiṁ",
  "tika-vin05t33:13_1": "dānaṁ niggahaṁ samanubhāsanaṁ kammalakkhaṇaññeva sattamaṁ. Ñatticatutthakammaṁ imāni",
  "tika-vin05t33:13_2": "satta ṭhānāni gacchati. Ayaṁ tāva pāḷinayo.",
  "tika-vin05t33:14_0": "251. Ayaṁ panettha ādito paṭṭhāya vinicchayakathā – apalokanakammaṁ nāma sīmaṭṭhakasaṅghaṁ",
  "tika-vin05t33:14_1": "sodhetvā chandārahānaṁ chandaṁ āharitvā samaggassa saṅghassa anumatiyā tikkhattuṁ",
  "tika-vin05t33:14_2": "sāvetvā kattabbakammaṁ. Ñattikammaṁ nāma vuttanayeneva samaggassa saṅghassa anumatiyā",
  "tika-vin05t33:14_3": "ekāya ñattiyā kattabbakammaṁ. Ñattidutiyakammaṁ nāma vuttanayeneva samaggassa saṅghassa",
  "tika-vin05t33:14_4": "anumatiyā ekāya ñattiyā ekāya ca anussāvanāyāti evaṁ ñattidutiyāya anussāvanāya kattabbakammaṁ.",
  "tika-vin05t33:14_5": "Ñatticatutthakammaṁ nāma vuttanayeneva samaggassa saṅghassa anumatiyā ekāya ñattiyā",
  "tika-vin05t33:14_6": "tīhi ca anussāvanāhīti evaṁ ñatticatutthāhi tīhi anussāvanāhi kattabbakammaṁ.",
  "tika-vin05t33:15_0": "Tatra apalokanakammaṁ apaloketvāva kātabbaṁ, ñattikammādivasena na kātabbaṁ. Ñattikammampi",
  "tika-vin05t33:15_1": "ekaṁ ñattiṁ ṭhapetvāva kātabbaṁ, apalokanakammādivasena na kātabbaṁ. Ñattidutiyakammaṁ",
  "tika-vin05t33:15_2": "pana apaloketvā kātabbampi akātabbampi atthi. Tattha sīmāsammuti sīmāsamūhanaṁ kathinadānaṁ",
  "tika-vin05t33:15_3": "kathinuddhāro kuṭivatthudesanā vihāravatthudesanāti imāni chakammāni garukāni apaloketvā",
  "tika-vin05t33:15_4": "kātuṁ na vaṭṭati, ñattidutiyakammavācaṁ sāvetvāva kātabbāni. Avasesā terasa sammutiyo",
  "tika-vin05t33:15_5": "senāsanaggāhakamatakacīvaradānādisammutiyo cāti etāni lahukakammāni, apaloketvāpi",
  "tika-vin05t33:15_6": "kātuṁ vaṭṭanti, ñattikammañatticatutthakammavasena pana na kātabbameva. “Ñatticatutthakammavasena",
  "tika-vin05t33:15_7": "kayiramānaṁ daḷhataraṁ hoti, tasmā kātabba”nti ekacce vadanti. Evaṁ pana sati kammasaṅkaro",
  "tika-vin05t33:15_8": "hoti, tasmā na kātabbanti paṭikkhittameva. Sace pana akkharaparihīnaṁ vā padaparihīnaṁ",
  "tika-vin05t33:15_9": "vā duruttapadaṁ vā hoti, tassa sodhanatthaṁ punappunaṁ vattuṁ vaṭṭati. Idaṁ akuppakammassa",
  "tika-vin05t33:15_10": "daḷhīkammaṁ hoti, kuppakamme kammaṁ hutvā tiṭṭhati. Ñatticatutthakammaṁ ñattiñca",
  "tika-vin05t33:15_11": "tisso ca kammavācāyo sāvetvāva kātabbaṁ, apalokanakammādivasena na kātabbaṁ.",
  "tika-vin05t33:16_0": "Sammukhākaraṇīyaṁ kammaṁ asammukhā karoti, vatthuvipannaṁ adhammakammanti ettha pana",
  "tika-vin05t33:16_1": "atthi kammaṁ sammukhākaraṇīyaṁ, atthi kammaṁ asammukhākaraṇīyaṁ. Tattha asammukhākaraṇīyaṁ",
  "tika-vin05t33:16_2": "nāma dūtenūpasampadā, pattanikkujjanaṁ, pattukkujjanaṁ, ummattakassa bhikkhuno ummattakasammuti,",
  "tika-vin05t33:16_3": "sekkhānaṁ kulānaṁ sekkhasammuti, channassa bhikkhuno brahmadaṇḍo, devadattassa pakāsanīyakammaṁ,",
  "tika-vin05t33:16_4": "apasādanīyaṁ dassentassa bhikkhuno bhikkhunisaṅghena kātabbaṁ avandiyakammanti aṭṭhavidhaṁ",
  "tika-vin05t33:16_5": "hoti. Idaṁ aṭṭhavidhampi kammaṁ asammukhā kataṁ sukataṁ hoti akuppaṁ, sesāni sabbakammāni",
  "tika-vin05t33:16_6": "sammukhā eva kātabbāni. Saṅghasammukhatā dhammasammukhatā vinayasammukhatā puggalasammukhatāti",
  "tika-vin05t33:16_7": "imaṁ catubbidhaṁ sammukhāvinayaṁ upanetvāva kātabbāni. Evaṁ katāni hi sukatāni honti,",
  "tika-vin05t33:16_8": "evaṁ akatāni panetāni imaṁ sammukhāvinayasaṅkhātaṁ vatthuṁ vinā katattā vatthuvipannāni",
  "tika-vin05t33:16_9": "nāma honti. Tena vuttaṁ “sammukhākaraṇīyaṁ kammaṁ asammukhā karoti, vatthuvipannaṁ",
  "tika-vin05t33:16_10": "adhammakamma”nti. Paṭipucchākaraṇīyādīsupi paṭipucchādikaraṇameva vatthu, taṁ vatthuṁ",
  "tika-vin05t33:16_11": "vinā katattā tesampi vatthuvipannatā veditabbā. Apica ūnavīsativassaṁ vā antimavatthuṁ",
  "tika-vin05t33:16_12": "ajjhāpannapubbaṁ vā ekādasasu vā abhabbapuggalesu aññataraṁ upasampādentassapi vatthuvipannaṁ",
  "tika-vin05t33:16_13": "adhammakammaṁ hoti. Ayaṁ vatthuto kammavipattiyaṁ vinicchayo.",
  "tika-vin05t33:17_0": "Ñattito vipattiyaṁ pana vatthuṁ na parāmasatīti yassa upasampadādikammaṁ karoti,",
  "tika-vin05t33:17_1": "taṁ na parāmasati, tassa nāmaṁ na gaṇhāti. “Suṇātu me, bhante, saṅgho, ayaṁ dhammarakkhito",
  "tika-vin05t33:17_2": "āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin05t33:17_3": "āyasmato buddharakkhitassa upasampadāpekkho”ti vadati. Evaṁ vatthuṁ na parāmasati.",
  "tika-vin05t33:18_0": "Saṅghaṁ na parāmasatīti saṅghassa nāmaṁ na gaṇhāti. “Suṇātu me, bhante, saṅgho, ayaṁ",
  "tika-vin05t33:18_1": "dhammarakkhito”ti vattabbe “suṇātu me, bhante, ayaṁ dhammarakkhito”ti vadati. Evaṁ",
  "tika-vin05t33:18_2": "saṅghaṁ na parāmasati.",
  "tika-vin05t33:19_0": "Puggalaṁ na parāmasatīti yo upasampadāpekkhassa upajjhāyo, taṁ na parāmasati, tassa",
  "tika-vin05t33:19_1": "nāmaṁ na gaṇhāti. “Suṇātu me, bhante, saṅgho, ayaṁ dhammarakkhito āyasmato buddharakkhitassa",
  "tika-vin05t33:19_2": "upasampadāpekkho”ti vattabbe “suṇātu me, bhante, saṅgho, ayaṁ dhammarakkhito upasampadāpekkho”ti",
  "tika-vin05t33:19_3": "vadati. Evaṁ puggalaṁ na parāmasati.",
  "tika-vin05t33:20_0": "Ñattiṁ na parāmasatīti sabbena sabbaṁ ñattiṁ na parāmasati, ñattidutiyakamme ñattiṁ",
  "tika-vin05t33:20_1": "aṭṭhapetvā dvikkhattuṁ kammavācāya eva anussāvanakammaṁ karoti, ñatticatutthakammepi",
  "tika-vin05t33:20_2": "ñattiṁ aṭṭhapetvā catukkhattuṁ kammavācāya eva anussāvanakammaṁ karoti. Evaṁ ñattiṁ na parāmasati.",
  "tika-vin05t33:21_0": "Pacchā vā ñattiṁ ṭhapetīti paṭhamaṁ kammavācāya anussāvanakammaṁ katvā “esā ñattī”ti",
  "tika-vin05t33:21_1": "vatvā “khamati saṅghassa, tasmā tuṇhī, evametaṁ dhārayāmī”ti vadati. Evaṁ pacchā",
  "tika-vin05t33:21_2": "ñattiṁ ṭhapeti. Iti imehi pañcahākārehi ñattito kammāni vipajjanti.",
  "tika-vin05t33:22_0": "Anussāvanato vipattiyaṁ pana vatthuādīni tāva vuttanayeneva veditabbāni. Evaṁ pana",
  "tika-vin05t33:22_1": "nesaṁ aparāmasanaṁ hoti – “suṇātu me, bhante, saṅgho”ti paṭhamānussāvanāya vā “dutiyampi",
  "tika-vin05t33:22_2": "etamatthaṁ vadāmi…pe… tatiyampi etamatthaṁ vadāmi. Suṇātu me, bhante, saṅgho”ti dutiyatatiyānussāvanāsu",
  "tika-vin05t33:22_3": "vā “ayaṁ dhammarakkhito āyasmato buddharakkhitassa upasampadāpekkho”ti vattabbe “suṇātu",
  "tika-vin05t33:22_4": "me, bhante, saṅgho, āyasmato buddharakkhitassā”ti vadanto vatthuṁ na parāmasati nāma.",
  "tika-vin05t33:22_5": "“Suṇātu me, bhante, saṅgho, ayaṁ dhammarakkhito”ti vattabbe “suṇātu me, bhante, ayaṁ",
  "tika-vin05t33:22_6": "dhammarakkhito”ti vadanto saṅghaṁ na parāmasati nāma. “Suṇātu me, bhante, saṅgho,",
  "tika-vin05t33:22_7": "ayaṁ dhammarakkhito āyasmato buddharakkhitassā”ti vattabbe “suṇātu me, bhante, saṅgho,",
  "tika-vin05t33:22_8": "ayaṁ dhammarakkhito upasampadāpekkho”ti vadanto puggalaṁ na parāmasati nāma.",
  "tika-vin05t33:23_0": "Sāvanaṁ hāpetīti sabbena sabbaṁ kammavācāya anussāvanaṁ na karoti, ñattidutiyakamme",
  "tika-vin05t33:23_1": "dvikkhattuṁ ñattimeva ṭhapeti, ñatticatutthakamme catukkhattuṁ ñattimeva ṭhapeti.",
  "tika-vin05t33:23_2": "Evaṁ sāvanaṁ hāpeti. Yopi ñattidutiyakamme ekaṁ ñattiṁ ṭhapetvā ekaṁ kammavācaṁ anussāvento",
  "tika-vin05t33:23_3": "akkharaṁ vā chaḍḍeti, padaṁ vā duruttaṁ karoti, ayampi sāvanaṁ hāpetiyeva. Ñatticatutthakamme",
  "tika-vin05t33:23_4": "pana ekaṁ ñattiṁ ṭhapetvā sakimeva vā dvikkhattuṁ vā kammavācāya anussāvanaṁ karontopi",
  "tika-vin05t33:23_5": "akkharaṁ vā padaṁ vā chaḍḍentopi duruttaṁ karontopi anussāvanaṁ hāpetiyevāti veditabbo.",
  "tika-vin05t33:24": "252. “Duruttaṁ karotī”ti ettha pana ayaṁ vinicchayo. Yo hi aññasmiṁ akkhare vattabbe aññaṁ vadati, ayaṁ duruttaṁ karoti nāma. Tasmā kammavācaṁ karontena bhikkhunā yvāyaṁ –",
  "tika-vin05t33:25": "“Sithilaṁ dhanitañca dīgharassaṁ, garukaṁ lahukañca niggahitaṁ;",
  "tika-vin05t33:26": "Sambandhaṁ vavatthitaṁ vimuttaṁ, dasadhā byañjanabuddhiyā pabhedo”ti. –",
  "tika-vin05t33:27_0": "Vutto, ayaṁ suṭṭhu upalakkhetabbo. Ettha hi sithilaṁ nāma pañcasu vaggesu paṭhamatatiyaṁ.",
  "tika-vin05t33:27_1": "Dhanitaṁ nāma tesveva dutiyacatutthaṁ. Dīghanti dīghena kālena vattabbaākārādi. Rassanti",
  "tika-vin05t33:27_2": "tato upaḍḍhakālena vattabbaakārādi. Garukanti dīghameva, yaṁ vā “āyasmato buddharakkhitattherassa",
  "tika-vin05t33:27_3": "yassa nakkhamatī”ti evaṁ saṁyogaparaṁ katvā vuccati. Lahukanti rassameva, yaṁ vā",
  "tika-vin05t33:27_4": "“āyasmato buddharakkhitattherassa yassa na khamatī”ti evaṁ asaṁyogaparaṁ katvā vuccati.",
  "tika-vin05t33:27_5": "Niggahitanti yaṁ karaṇāni niggahetvā avissajjetvā avivaṭena mukhena sānunāsikaṁ katvā",
  "tika-vin05t33:27_6": "vattabbaṁ. Sambandhanti yaṁ parapadena sambandhitvā “tuṇhissā”ti vā “tuṇhassā”ti",
  "tika-vin05t33:27_7": "vā vuccati. Vavatthitanti yaṁ parapadena asambandhaṁ katvā vicchinditvā “tuṇhī assā”ti",
  "tika-vin05t33:27_8": "vā “tuṇha assā”ti vā vuccati. Vimuttanti yaṁ karaṇāni aniggahetvā vissajjetvā vivaṭena",
  "tika-vin05t33:27_9": "mukhena anunāsikaṁ akatvā vuccati.",
  "tika-vin05t33:28_0": "Tattha “suṇātu me”ti vattabbe ta-kārassa tha-kāraṁ katvā “suṇāthu me”ti vacanaṁ sithilassa",
  "tika-vin05t33:28_1": "dhanitakaraṇaṁ nāma, tathā “pattakallaṁ esā ñattī”ti vattabbe “patthakallaṁ esā ñatthī”tiādivacanaṁ.",
  "tika-vin05t33:28_2": "“Bhante saṅgho”ti vattabbe bha-kāragha-kārānaṁ ba-kāraga-kāre katvā “bante saṁgo”ti",
  "tika-vin05t33:28_3": "vacanaṁ dhanitassa sithilakaraṇaṁ nāma. “Suṇātu me”ti vivaṭena mukhena vattabbe pana",
  "tika-vin05t33:28_4": "“suṇaṁtu me”ti vā “esā ñattī”ti vattabbe “esaṁ ñattī”ti vā avivaṭena mukhena ananunāsikaṁ",
  "tika-vin05t33:28_5": "katvā vacanaṁ vimuttassa niggahitavacanaṁ nāma. “Pattakalla”nti avivaṭena mukhena",
  "tika-vin05t33:28_6": "anunāsikaṁ katvā vattabbe “pattakallā”ti vivaṭena mukhena anunāsikaṁ akatvā vacanaṁ",
  "tika-vin05t33:28_7": "niggahitassa vimuttavacanaṁ nāma. Iti sithile kattabbe dhanitaṁ, dhanite kattabbe",
  "tika-vin05t33:28_8": "sithilaṁ, vimutte kattabbe niggahitaṁ, niggahite kattabbe vimuttanti imāni cattāri",
  "tika-vin05t33:28_9": "byañjanāni antokammavācāya kammaṁ dūsenti. Evaṁ vadanto hi aññasmiṁ akkhare vattabbe",
  "tika-vin05t33:28_10": "aññaṁ vadati, duruttaṁ karotīti vuccati.",
  "tika-vin05t33:29_0": "Itaresu pana dīgharassādīsu chasu byañjanesu dīghaṭṭhāne dīghameva, rassaṭṭhāne rassamevāti",
  "tika-vin05t33:29_1": "evaṁ yathāṭhāne taṁ tadeva akkharaṁ bhāsantena anukkamāgataṁ paveṇiṁ avināsentena",
  "tika-vin05t33:29_2": "kammavācā kātabbā. Sace pana evaṁ akatvā dīghe vattabbe rassaṁ, rasse vā vattabbe",
  "tika-vin05t33:29_3": "dīghaṁ vadati, tathā garuke vattabbe lahukaṁ, lahuke vā vattabbe garukaṁ vadati,",
  "tika-vin05t33:29_4": "sambandhe vā pana vattabbe vavatthitaṁ, vavatthite vā vattabbe sambandhaṁ vadati,",
  "tika-vin05t33:29_5": "evaṁ vuttepi kammavācā na kuppati. Imāni hi cha byañjanāni kammaṁ na kopenti. Yaṁ",
  "tika-vin05t33:29_6": "pana suttantikattherā “da-kāro ta-kāramāpajjati, ta-kāro da-kāramāpajjati, ca-kāro",
  "tika-vin05t33:29_7": "ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati,",
  "tika-vin05t33:29_8": "tasmā da-kārādīsu vattabbesu ta-kārādivacanaṁ na virujjhatī”ti vadanti, taṁ kammavācaṁ",
  "tika-vin05t33:29_9": "patvā na vaṭṭati. Tasmā vinayadharena neva da-kāro ta-kāro kātabbo…pe… na ka-kāro",
  "tika-vin05t33:29_10": "ya-kāro. Yathāpāḷiyā niruttiṁ sodhetvā dasavidhāya byañjananiruttiyā vuttadose pariharantena",
  "tika-vin05t33:29_11": "kammavācā kātabbā. Itarathā hi sāvanaṁ hāpeti nāma.",
  "tika-vin05t33:30": "Akāle vā sāvetīti sāvanāya akāle anokāse ñattiṁ aṭṭhapetvā paṭhamaṁyeva anussāvanakammaṁ katvā pacchā ñattiṁ ṭhapeti. Iti imehi pañcahākārehi anussāvanato kammāni vipajjanti.",
  "tika-vin05t33:31_0": "253.Sīmatovipattiyaṁ pana atikhuddakasīmā nāma yā ekavīsati bhikkhū na gaṇhāti. Kurundiyaṁ",
  "tika-vin05t33:31_1": "pana “yattha ekavīsati bhikkhū nisīdituṁ na sakkontī”ti vuttaṁ. Tasmā yā evarūpā",
  "tika-vin05t33:31_2": "sīmā, ayaṁ sammatāpi asammatā gāmakhettasadisāva hoti, tattha kataṁ kammaṁ kuppati.",
  "tika-vin05t33:31_3": "Esa nayo sesasīmāsupi. Ettha pana atimahatī nāma yā kesaggamattenapi tiyojanaṁ atikkamitvā",
  "tika-vin05t33:31_4": "sammatā hoti. Khaṇḍanimittā nāma aghaṭitanimittā vuccati. Puratthimāya disāya nimittaṁ",
  "tika-vin05t33:31_5": "kittetvā anukkameneva dakkhiṇāya pacchimāya uttarāya disāya kittetvā puna puratthimāya",
  "tika-vin05t33:31_6": "disāya pubbakittitaṁ nimittaṁ paṭikittetvā ṭhapetuṁ vaṭṭati, evaṁ akhaṇḍanimittā",
  "tika-vin05t33:31_7": "hoti. Sace pana anukkamena āharitvā uttarāya disāya nimittaṁ kittetvā tattheva ṭhapeti,",
  "tika-vin05t33:31_8": "khaṇḍanimittā hoti. Aparāpi khaṇḍanimittā nāma yā animittupagaṁ tacasārarukkhaṁ vā",
  "tika-vin05t33:31_9": "khāṇukaṁ vā paṁsupuñjaṁ vā vālukapuñjaṁ vā aññataraṁ antarā ekaṁ nimittaṁ katvā sammatā",
  "tika-vin05t33:31_10": "hoti. Chāyānimittā nāma yā pabbatacchāyādīnaṁ yaṁ kiñci chāyaṁ nimittaṁ katvā sammatā",
  "tika-vin05t33:31_11": "hoti. Animittā nāma yā sabbena sabbaṁ nimittāni akittetvā sammatā hoti. Bahisīme",
  "tika-vin05t33:31_12": "ṭhito sīmaṁ sammannati nāma nimittāni kittetvā nimittānaṁ bahi ṭhito sammannati.",
  "tika-vin05t33:31_13": "Nadiyā samudde jātassare sīmaṁ sammannatīti etesu nadīādīsu yaṁ sammannati, sā evaṁ",
  "tika-vin05t33:31_14": "sammatāpi “sabbā, bhikkhave, nadī asīmā, sabbo samuddo asīmo, sabbo jātassaro asīmo”ti",
  "tika-vin05t33:31_15": "vacanato asammatāva hoti. Sīmāya sīmaṁ sambhindatīti attano sīmāya paresaṁ sīmaṁ",
  "tika-vin05t33:31_16": "sambhindati. Sīmāya sīmaṁ ajjhottharatīti attano sīmāya paresaṁ sīmaṁ ajjhottharati.",
  "tika-vin05t33:31_17": "Tattha yathā sambhedo ca ajjhottharaṇañca hoti, taṁ sabbaṁ sīmākathāyaṁ vuttameva.",
  "tika-vin05t33:31_18": "Iti imā ekādasapi sīmā asīmā gāmakhettasadisā eva, tāsu nisīditvā kataṁ kammaṁ kuppati.",
  "tika-vin05t33:31_19": "Tena vuttaṁ “imehi ekādasahi ākārehi sīmato kammāni vipajjantī”ti.",
  "tika-vin05t33:32_0": "Parisato kammavipattiyaṁ pana kiñci anuttānaṁ nāma natthi. Yampi tattha kammappattachandārahalakkhaṇaṁ",
  "tika-vin05t33:32_1": "vattabbaṁ siyā, tampi parato “cattāro bhikkhū pakatattā kammappattā”tiādinā nayena",
  "tika-vin05t33:32_2": "vuttameva. Tattha pakatattā kammappattāti catuvaggakaraṇe kamme cattāro pakatattā",
  "tika-vin05t33:32_3": "anukkhittā anissāritā parisuddhasīlā cattāro bhikkhū kammappattā kammassa arahā anucchavikā",
  "tika-vin05t33:32_4": "sāmino. Na tehi vinā taṁ kammaṁ karīyati, na tesaṁ chando vā pārisuddhi vā eti, avasesā",
  "tika-vin05t33:32_5": "pana sacepi sahassamattā honti, sace samānasaṁvāsakā sabbe chandārahāva honti, chandapārisuddhiṁ",
  "tika-vin05t33:32_6": "datvā āgacchantu vā mā vā, kammaṁ pana tiṭṭhati. Yassa pana saṅgho parivāsādikammaṁ",
  "tika-vin05t33:32_7": "karoti, so neva kammappatto nāpi chandāraho, apica yasmā taṁ puggalaṁ vatthuṁ katvā",
  "tika-vin05t33:32_8": "saṅgho kammaṁ karoti, tasmā kammārahoti vuccati. Sesakammesupi eseva nayo.",
  "tika-vin05t33:33_0": "254.Apalokanakammaṁ katamāni pañca ṭhānāni gacchati, osāraṇaṁ nissāraṇaṁ bhaṇḍukammaṁ",
  "tika-vin05t33:33_1": "brahmadaṇḍaṁ kammalakkhaṇaññeva pañcamanti ettha “osāraṇaṁ nissāraṇa”nti padasiliṭṭhatāyetaṁ",
  "tika-vin05t33:33_2": "vuttaṁ, paṭhamaṁ pana nissāraṇā hoti, pacchā osāraṇā. Tattha yā sā kaṇṭakassa sāmaṇerassa",
  "tika-vin05t33:33_3": "daṇḍakammanāsanā, sā nissāraṇāti veditabbā. Tasmā etarahi sacepi sāmaṇero buddhassa",
  "tika-vin05t33:33_4": "vā dhammassa vā saṅghassa vā avaṇṇaṁ bhaṇati, akappiyaṁ “kappiya”nti dīpeti, micchādiṭṭhiko",
  "tika-vin05t33:33_5": "hoti, antaggāhikāya diṭṭhiyā samannāgato, so yāvatatiyaṁ nivāretvā taṁ laddhiṁ vissajjāpetabbo.",
  "tika-vin05t33:33_6": "No ce vissajjeti, saṅghaṁ sannipātetvā “vissajjehī”ti vattabbo. No ce vissajjeti,",
  "tika-vin05t33:33_7": "byattena bhikkhunā apalokanakammaṁ katvā nissāretabbo. Evañca pana kammaṁ kātabbaṁ –",
  "tika-vin05t33:34_0": "“Saṅghaṁ, bhante, pucchāmi ‘ayaṁ itthannāmo sāmaṇero buddhassa dhammassa saṅghassa",
  "tika-vin05t33:34_1": "avaṇṇavādī micchādiṭṭhiko, yaṁ aññe sāmaṇerā labhanti dirattatirattaṁ bhikkhūhi saddhiṁ",
  "tika-vin05t33:34_2": "sahaseyyaṁ, tassā alābhāya nissāraṇā ruccati saṅghassā’ti. Dutiyampi. Tatiyampi bhante",
  "tika-vin05t33:34_3": "saṅghaṁ pucchāmi ‘ayaṁ itthannāmo sāmaṇero…pe… ruccati saṅghassā’ti, cara pire vinassā”ti.",
  "tika-vin05t33:35_0": "So aparena samayena “ahaṁ, bhante, bālatāya añāṇatāya alakkhikatāya evaṁ akāsiṁ,",
  "tika-vin05t33:35_1": "svāhaṁ saṅghaṁ khamāpemī”ti khamāpento yāvatatiyaṁ yācāpetvā apalokanakammeneva osāretabbo,",
  "tika-vin05t33:35_2": "evañca pana osāretabbo. Saṅghamajjhe byattena bhikkhunā saṅghassa anumatiyā sāvetabbaṁ –",
  "tika-vin05t33:36_0": "“Saṅghaṁ, bhante, pucchāmi ‘ayaṁ itthannāmo sāmaṇero buddhassa dhammassa saṅghassa",
  "tika-vin05t33:36_1": "avaṇṇavādī micchādiṭṭhiko, yaṁ aññe sāmaṇerā labhanti dirattatirattaṁ bhikkhūhi saddhiṁ",
  "tika-vin05t33:36_2": "sahaseyyaṁ, tassā alābhāya nissārito, svāyaṁ idāni sorato nivātavutti lajjidhammaṁ",
  "tika-vin05t33:36_3": "okkanto hirottappe patiṭṭhito katadaṇḍakammo accayaṁ deseti, imassa sāmaṇerassa yathā",
  "tika-vin05t33:36_4": "pure kāyasambhogasāmaggidānaṁ ruccati saṅghassā”’ti.",
  "tika-vin05t33:37": "Evaṁ tikkhattuṁ vattabbaṁ. Evaṁ apalokanakammaṁ osāraṇañca nissāraṇañca gacchati. Bhaṇḍukammaṁ pabbajjāvinicchayakathāya vuttameva.",
  "tika-vin05t33:38_0": "Brahmadaṇḍo pana na kevalaṁ channasseva paññatto, yo aññopi bhikkhu mukharo hoti,",
  "tika-vin05t33:38_1": "bhikkhū duruttavacanehi ghaṭṭento khuṁsento vambhento viharati, tassapi dātabbo,",
  "tika-vin05t33:38_2": "evañca pana dātabbo. Saṅghamajjhe byattena bhikkhunā saṅghassa anumatiyā sāvetabbaṁ –",
  "tika-vin05t33:39_0": "“Bhante, itthannāmo bhikkhu mukharo, bhikkhū duruttavacanehi ghaṭṭento khuṁsento",
  "tika-vin05t33:39_1": "vambhento viharati, so bhikkhu yaṁ iccheyya, taṁ vadeyya, bhikkhūhi itthannāmo bhikkhu",
  "tika-vin05t33:39_2": "neva vattabbo, na ovaditabbo na anusāsitabbo, saṅghaṁ, bhante, pucchāmi ‘itthannāmassa",
  "tika-vin05t33:39_3": "bhikkhuno brahmadaṇḍassa dānaṁ ruccati saṅghassā’ti. Dutiyampi pucchāmi…pe… tatiyampi",
  "tika-vin05t33:39_4": "pucchāmi ‘itthannāmassa bhikkhuno brahmadaṇḍassa dānaṁ ruccati saṅghassā”’ti.",
  "tika-vin05t33:40": "Tassa aparena samayena sammā vattitvā khamāpentassa brahmadaṇḍo paṭippassambhetabbo, evañca pana paṭippassambhetabbo. Byattena bhikkhunā saṅghamajjhe sāvetabbaṁ –",
  "tika-vin05t33:41_0": "“Bhante, bhikkhusaṅgho asukassa bhikkhuno brahmadaṇḍaṁ adāsi, so bhikkhu sorato nivātavutti",
  "tika-vin05t33:41_1": "lajjidhammaṁ okkanto hirottappe patiṭṭhito paṭisaṅkhā āyatiṁ saṁvare tiṭṭhati, saṅghaṁ,",
  "tika-vin05t33:41_2": "bhante, pucchāmi ‘tassa bhikkhuno brahmadaṇḍassa paṭippassaddhi ruccati saṅghassā”’ti.",
  "tika-vin05t33:42": "Evaṁ yāvatatiyaṁ vatvā apalokanakammeneva brahmadaṇḍo paṭippassambhetabboti.",
  "tika-vin05t33:43": "Kammalakkhaṇaññevapañcamanti yaṁ taṁ bhagavatā bhikkhunikkhandhake –",
  "tika-vin05t33:44_0": "“Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva",
  "tika-vin05t33:44_1": "nāma amhesu sārajjeyyu’nti, kāyaṁ vivaritvā bhikkhunīnaṁ dassenti, ūruṁ vivaritvā",
  "tika-vin05t33:44_2": "bhikkhunīnaṁ dassenti, aṅgajātaṁ vivaritvā bhikkhunīnaṁ dassenti. Bhikkhuniyo obhāsenti,",
  "tika-vin05t33:44_3": "bhikkhunīhi saddhiṁ sampayojenti ‘appeva nāma amhesu sārajjeyyu”’nti –",
  "tika-vin05t33:45_0": "Imesu vatthūsu yesaṁ bhikkhūnaṁ dukkaṭaṁ paññapetvā “anujānāmi, bhikkhave, tassa",
  "tika-vin05t33:45_1": "bhikkhuno daṇḍakammaṁ kātu”nti vatvā “kiṁ nu kho daṇḍakammaṁ kātabba”nti saṁsaye",
  "tika-vin05t33:45_2": "uppanne “avandiyo so, bhikkhave, bhikkhu bhikkhunisaṅghena kātabbo”ti evaṁ avandiyakammaṁ",
  "tika-vin05t33:45_3": "anuññātaṁ, taṁ kammalakkhaṇaññeva pañcamaṁ, imassa apalokanakammassa ṭhānaṁ hoti.",
  "tika-vin05t33:45_4": "Tassa hi kammaññeva lakkhaṇaṁ, na osāraṇādīni, tasmā kammalakkhaṇanti vuccati. Tassa",
  "tika-vin05t33:45_5": "karaṇaṁ paṭippassaddhiyā saddhiṁ vitthārato dassayissāma. Bhikkhunupassaye sannipatitassa",
  "tika-vin05t33:45_6": "bhikkhunisaṅghassa anumatiyā byattāya bhikkhuniyā sāvetabbaṁ –",
  "tika-vin05t33:46_0": "“Ayye, asuko nāma ayyo bhikkhunīnaṁ apāsādikaṁ dasseti, etassa ayyassa avandiyakaraṇaṁ",
  "tika-vin05t33:46_1": "ruccatī”ti bhikkhunisaṅghaṁ pucchāmi. ‘Ayye, asuko nāma ayyo bhikkhunīnaṁ apāsādikaṁ",
  "tika-vin05t33:46_2": "dasseti, etassa ayyassa avandiyakaraṇaṁ ruccatī’ti dutiyampi. Tatiyampi bhikkhunisaṅghaṁ pucchāmī”ti.",
  "tika-vin05t33:47": "Evaṁ tikkhattuṁ sāvetvā apalokanakammena avandiyakammaṁ kātabbaṁ.",
  "tika-vin05t33:48_0": "Tato paṭṭhāya so bhikkhu bhikkhunīhi na vanditabbo. Sace avandiyamāno hirottappaṁ",
  "tika-vin05t33:48_1": "paccupaṭṭhapetvā sammā vattati, tena bhikkhuniyo khamāpetabbā. Khamāpentana bhikkhunupassayaṁ",
  "tika-vin05t33:48_2": "agantvā vihāreyeva saṅghaṁ vā gaṇaṁ vā ekaṁ bhikkhuṁ vā upasaṅkamitvā ukkuṭikaṁ nisīditvā",
  "tika-vin05t33:48_3": "añjaliṁ paggahetvā “ahaṁ, bhante, paṭisaṅkhā āyatiṁ saṁvare tiṭṭhāmi, na puna apāsādikaṁ",
  "tika-vin05t33:48_4": "dassessāmi, bhikkhunisaṅgho mayhaṁ khamatū”ti khamāpetabbaṁ. Tena saṅghena vā gaṇena",
  "tika-vin05t33:48_5": "vā ekaṁ bhikkhuṁ pesetvā ekabhikkhunā vā sayameva gantvā bhikkhuniyo vattabbā “ayaṁ",
  "tika-vin05t33:48_6": "bhikkhu paṭisaṅkhā āyatiṁ saṁvare ṭhito, iminā accayaṁ desetvā bhikkhunisaṅgho khamāpito,",
  "tika-vin05t33:48_7": "bhikkhunisaṅgho imaṁ bhikkhuṁ vandiyaṁ karotū”ti. So vandiyo kātabbo, evañca pana",
  "tika-vin05t33:48_8": "kātabbo. Bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṁ –",
  "tika-vin05t33:49_0": "“Ayye, asuko nāma ayyo bhikkhunīnaṁ apāsādikaṁ dassetīti bhikkhunisaṅghena avandiyo",
  "tika-vin05t33:49_1": "kato, so lajjidhammaṁ okkamitvā paṭisaṅkhā āyatiṁ saṁvare ṭhito, accayaṁ desetvā",
  "tika-vin05t33:49_2": "bhikkhunisaṅghaṁ khamāpesi, tassa ayyassa vandiyakaraṇaṁ ruccatīti bhikkhunisaṅghaṁ pucchāmī”ti –",
  "tika-vin05t33:50": "Tikkhattuṁ vattabbaṁ. Evaṁ apalokanakammeneva vandiyo kātabbo.",
  "tika-vin05t33:51_0": "255. Ayaṁ panettha pāḷimuttakopi kammalakkhaṇavinicchayo. Idañhi kammalakkhaṇaṁ nāma",
  "tika-vin05t33:51_1": "bhikkhunisaṅghamūlakaṁ paññattaṁ, bhikkhusaṅghassapi panetaṁ labbhatiyeva. Yañhi",
  "tika-vin05t33:51_2": "bhikkhusaṅgho salākabhattauposathaggesu ca apalokanakammaṁ karoti, etampi kammalakkhaṇameva.",
  "tika-vin05t33:51_3": "Acchinnacīvarajiṇṇacīvaranaṭṭhacīvarānañhi saṅghaṁ sannipātetvā byattena bhikkhunā",
  "tika-vin05t33:51_4": "yāvatatiyaṁ sāvetvā apalokanakammaṁ katvā cīvaraṁ dātuṁ vaṭṭati. Appamattakavissajjakena",
  "tika-vin05t33:51_5": "pana cīvaraṁ karontassa paccayabhājanīyakathāyaṁ vuttappabhedāni sūciādīni anapaloketvāpi",
  "tika-vin05t33:51_6": "dātabbāni. Tesaṁ dāne soyeva issaro, tato atirekaṁ dentena apaloketvā dātabbaṁ. Tato",
  "tika-vin05t33:51_7": "hi atirekadāne saṅgho sāmī. Gilānabhesajjampi tattha vuttappakāraṁ sayameva dātabbaṁ,",
  "tika-vin05t33:51_8": "atirekaṁ icchantassa apaloketvā dātabbaṁ. Yopi ca dubbalo vā chinniriyāpatho vā pacchinnabhikkhācārapatho",
  "tika-vin05t33:51_9": "vā mahāgilāno, tassa mahāvāsesu tatruppādato devasikaṁ nāḷi vā upaḍḍhanāḷi vā, ekadivasaṁyeva",
  "tika-vin05t33:51_10": "vā pañca vā dasa vā taṇḍulanāḷiyo dentena apalokanakammaṁ katvāva dātabbā. Pesalassa",
  "tika-vin05t33:51_11": "bhikkhuno tatruppādato iṇapalibodhampi bahussutassa saṅghabhāranittharakassa bhikkhuno",
  "tika-vin05t33:51_12": "anuṭṭhāpanīyasenāsanampi saṅghakiccaṁ karontānaṁ kappiyakārakādīnaṁ bhattavetanampi",
  "tika-vin05t33:51_13": "apalokanakammena dātuṁ vaṭṭati.",
  "tika-vin05t33:52_0": "Catupaccayavasena dinnatatruppādato saṅghikaṁ āvāsaṁ jaggāpetuṁ vaṭṭati, “ayaṁ bhikkhu",
  "tika-vin05t33:52_1": "issaravatāya vicāretī”ti kathāpacchindanatthaṁ pana salākaggādīsu vā antarasannipāte",
  "tika-vin05t33:52_2": "vā saṅghaṁ āpucchitvāva jaggāpetabbo. Cīvarapiṇḍapātatthāya odissa dinnatatruppādatopi",
  "tika-vin05t33:52_3": "apaloketvā āvāso jaggāpetabbo, anapaloketvāpi vaṭṭati, “sūro vatāyaṁ bhikkhu cīvarapiṇḍapātatthāya",
  "tika-vin05t33:52_4": "odissa dinnato āvāsaṁ jaggāpetī”ti evaṁ uppannakathāpacchedanatthaṁ pana apalokanakammameva katvā jaggāpetabbo.",
  "tika-vin05t33:53_0": "Cetiye chattaṁ vā vedikaṁ vā bodhigharaṁ vā āsanagharaṁ vā akataṁ vā karontena jiṇṇaṁ",
  "tika-vin05t33:53_1": "vā paṭisaṅkharontena sudhākammaṁ vā karontena manusse samādapetvā kātuṁ vaṭṭati.",
  "tika-vin05t33:53_2": "Sace kārako natthi, cetiyassa upanikkhepato kāretabbaṁ. Upanikkhepepi asati apalokanakammaṁ",
  "tika-vin05t33:53_3": "katvā tatruppādato kāretabbaṁ, saṅghikenapi apaloketvā cetiyakiccaṁ kātuṁ vaṭṭati.",
  "tika-vin05t33:53_4": "Cetiyassa santakena apaloketvāpi saṅghikakiccaṁ na vaṭṭati, tāvakālikaṁ pana gahetvā",
  "tika-vin05t33:53_5": "paṭipākatikaṁ kātuṁ vaṭṭati. Cetiye sudhākammādīni karontehi pana bhikkhācārato vā",
  "tika-vin05t33:53_6": "saṅghato vā yāpanamattaṁ alabhantehi cetiyasantakato yāpanamattaṁ gahetvā paribhuñjantehi",
  "tika-vin05t33:53_7": "vattaṁ kātuṁ vaṭṭati, “vattaṁ karomā”ti macchamaṁsādīhi saṅghabhattaṁ kātuṁ na vaṭṭati.",
  "tika-vin05t33:54_0": "Ye vihāre ropitā phalarukkhā saṅghena pariggahitā honti, jagganakammaṁ labhanti.",
  "tika-vin05t33:54_1": "Yesaṁ phalāni ghaṇṭiṁ paharitvā bhājetvā paribhuñjanti, tesu apalokanakammaṁ na kātabbaṁ.",
  "tika-vin05t33:54_2": "Ye pana apariggahitā, tesu apalokanakammaṁ kātabbaṁ, taṁ pana salākaggayāgaggabhattaggaantarasaaāpātesupi",
  "tika-vin05t33:54_3": "kātuṁ vaṭṭati, uposathagge pana vaṭṭatiyeva. Tattha hi anāgatānampi chandapārisuddhi",
  "tika-vin05t33:54_4": "āharīyati, tasmā taṁ suvisodhitaṁ hoti. Evañca pana kātabbaṁ, byattena bhikkhunā",
  "tika-vin05t33:54_5": "bhikkhusaṅghassa anumatiyā sāvetabbaṁ –",
  "tika-vin05t33:55_0": "“Bhante, yaṁ imasmiṁ vihāre antosīmāya saṅghasantakaṁ mūlatacapattaaṅkurapupphaphalakhādanīyādi",
  "tika-vin05t33:55_1": "atthi, taṁ sabbaṁ āgatāgatānaṁ bhikkhūnaṁ yathāsukhaṁ paribhuñjituṁ ruccatīti saṅghaṁ pucchāmī”ti –",
  "tika-vin05t33:56": "Tikkhattuṁ pucchitabbaṁ.",
  "tika-vin05t33:57_0": "Catūhi pañcahi bhikkhūhi kataṁ sukatameva. Yasmimpi vihāre dve tayo janā vasanti,",
  "tika-vin05t33:57_1": "tehi nisīditvā katampi saṅghena katasadisameva. Yasmiṁ pana eko bhikkhu hoti, tena",
  "tika-vin05t33:57_2": "bhikkhunā uposathadivase pubbakaraṇapubbakiccaṁ katvā nisinnena katampi katikavattaṁ",
  "tika-vin05t33:57_3": "saṅghena katasadisameva hoti. Karontena pana phalavārena kātumpi cattāro māse cha",
  "tika-vin05t33:57_4": "māse ekasaṁvaccharanti evaṁ paricchinditvāpi aparicchinditvāpi kātuṁ vaṭṭati. Paricchinne",
  "tika-vin05t33:57_5": "yathāparicchedaṁ paribhuñjitvā puna kātabbaṁ. Aparicchinne yāva rukkhā dharanti,",
  "tika-vin05t33:57_6": "tāva vaṭṭati. Yepi tesaṁ rukkhānaṁ bījehi aññe rukkhā ropitā honti, tesampi sā eva katikā.",
  "tika-vin05t33:58_0": "Sace pana aññasmiṁ vihāre ropitā honti, tesaṁ yattha ropitā, tasmiṁyeva vihāre saṅgho",
  "tika-vin05t33:58_1": "sāmī. Yepi aññato bījāni āharitvā purimavihāre pacchā ropitā, tesu aññā katikā kātabbā,",
  "tika-vin05t33:58_2": "katikāya katāya puggalikaṭṭhāne tiṭṭhanti, yathāsukhaṁ phalādīni paribhuñjituṁ vaṭṭanti.",
  "tika-vin05t33:58_3": "Sace panettha taṁ taṁ okāsaṁ parikkhipitvā pariveṇāni katvā jagganti, tesaṁ bhikkhūnaṁ",
  "tika-vin05t33:58_4": "puggalikaṭṭhāne tiṭṭhanti, aññe paribhuñjituṁ na labhanti. Tehi pana saṅghassa dasamabhāgaṁ",
  "tika-vin05t33:58_5": "datvā paribhuñjitabbāni. Yopi majjhevihāre rukkhaṁ sākhāhi parivāretvā rakkhati, tassapi eseva nayo.",
  "tika-vin05t33:59_0": "Porāṇakavihāraṁ gatassa sambhāvanīyabhikkhuno “thero āgato”ti phalāphalaṁ āharanti,",
  "tika-vin05t33:59_1": "sace tattha mūle sabbapariyattidharo bahussutabhikkhu vihāsi, “addhā ettha dīghā",
  "tika-vin05t33:59_2": "katikā katā bhavissatī”ti nikkukkuccena paribhuñjitabbaṁ. Vihāre phalāphalaṁ piṇḍapātikānampi",
  "tika-vin05t33:59_3": "vaṭṭati, dhutaṅgaṁ na kopeti. Sāmaṇerā attano ācariyupajjhāyānaṁ bahūni phalāni denti,",
  "tika-vin05t33:59_4": "aññe bhikkhū alabhantā khiyyanti, khiyyanamattameva taṁ hoti. Sace dubbhikkhaṁ hoti,",
  "tika-vin05t33:59_5": "ekaṁ panasarukkhaṁ nissāya saṭṭhipi janā jīvanti, tādise kāle sabbesaṁ saṅgahakaraṇatthāya",
  "tika-vin05t33:59_6": "bhājetvā khāditabbaṁ. Ayaṁ sāmīci. Yāva pana katikavattaṁ na paṭippassambhati, tāva",
  "tika-vin05t33:59_7": "tehi khāyitaṁ sukhāyitameva. Kadā pana katikavattaṁ paṭippassambhati? Yadā samaggo",
  "tika-vin05t33:59_8": "saṅgho sannipatitvā “ito paṭṭhāya bhājetvā khādantū”ti sāvebhi, ekabhikkhuke pana",
  "tika-vin05t33:59_9": "vihāre etena sāvitepi purimakatikā paṭippassambhatiyeva. Sace paṭippassaddhāya katikāya",
  "tika-vin05t33:59_10": "sāmaṇerā neva rukkhato pātenti, na bhūmito gahetvā bhikkhūnaṁ denti, patitaphalāni",
  "tika-vin05t33:59_11": "pādehi paharantā vicaranti, tesaṁ dasamabhāgato paṭṭhāya yāva upaḍḍhaphalabhāgena",
  "tika-vin05t33:59_12": "phātikammaṁ kātabbaṁ. Addhā phātikammalobhena āharitvā dassenti, puna subhikkhe jāte",
  "tika-vin05t33:59_13": "kappiyakārakesu āgantvā sākhāparivārādīni katvā rukkhe rakkhantesu sāmaṇerānaṁ phātikammaṁ",
  "tika-vin05t33:59_14": "na kātabbaṁ, bhājetvā paribhuñjitabbaṁ.",
  "tika-vin05t33:60_0": "“Vihāre phalāphalaṁ atthī”ti sāmantagāmehi manussā gilānānaṁ vā gabbhinīnaṁ vā atthāya",
  "tika-vin05t33:60_1": "āgantvā “ekaṁ nāḷikeraṁ detha, ambaṁ detha, labujaṁ dethā”ti yācanti, dātabbaṁ, na",
  "tika-vin05t33:60_2": "dātabbanti? Dātabbaṁ. Adīyamāne hi te domanassikā honti. Dentena pana saṅghaṁ sannipātetvā",
  "tika-vin05t33:60_3": "yāvatatiyaṁ sāvetvā apalokanakammaṁ katvāva dātabbaṁ, katikavattaṁ vā katvā ṭhapetabbaṁ,",
  "tika-vin05t33:60_4": "evañca pana kātabbaṁ. Byattena bhikkhunā saṅghassa anumatiyā sāvetabbaṁ –",
  "tika-vin05t33:61_0": "“Sāmantagāmehi manussā āgantvā gilānādīnaṁ atthāya phalāphalaṁ yācanti, dve nāḷikerāni",
  "tika-vin05t33:61_1": "dve tālaphalāni dve panasāni pañca ambāni pañca kadaliphalāni gaṇhantānaṁ anivāraṇaṁ,",
  "tika-vin05t33:61_2": "asukarukkhato ca asukarukkhato ca phalaṁ gaṇhantānaṁ anivāraṇaṁ ruccati bhikkhusaṅghassā”ti –",
  "tika-vin05t33:62_0": "Tikkhattuṁ vattabbaṁ. Tato paṭṭhāya gilānādīnaṁ nāmaṁ gahetvā yācantā “gaṇhathā”ti",
  "tika-vin05t33:62_1": "na vattabbā, vattaṁ pana ācikkhitabbaṁ “nāḷikerādīni iminā nāma paricchedena gaṇhantānaṁ",
  "tika-vin05t33:62_2": "asukarukkhato ca asukarukkhato ca phalaṁ gaṇhantānaṁ anivāraṇaṁ kata”nti. Anuvicaritvā",
  "tika-vin05t33:62_3": "pana “ayaṁ madhuraphalo ambo, ito gaṇhathā”tipi na vattabbā.",
  "tika-vin05t33:63_0": "Phalabhājanakāle pana āgatānaṁ sammatena upaḍḍhabhāgo dātabbo, asammatena apaloketvā",
  "tika-vin05t33:63_1": "dātabbaṁ. Khīṇaparibbayo vā maggagamiyasatthavāho vā añño vā issaro āgantvā yācati,",
  "tika-vin05t33:63_2": "apaloketvāva dātabbaṁ, balakkārena gahetvā khādanto na vāretabbo. Kuddho hi so rukkhepi",
  "tika-vin05t33:63_3": "chindeyya, aññampi anatthaṁ kareyya. Puggalikapariveṇaṁ āgantvā gilānassa nāmena",
  "tika-vin05t33:63_4": "yācanto “amhehi chāyādīnaṁ atthāya ropitaṁ, sace atthi, tumhe jānāthā”ti vattabbo.",
  "tika-vin05t33:63_5": "Yadi pana phalabharitāva rukkhā honti, kaṇṭake bandhitvā phalavārena gaṇhanti, apaccāsīsantena",
  "tika-vin05t33:63_6": "hutvā dātabbaṁ, balakkārena gaṇhanto na vāretabbo. Pubbe vuttamevettha kāraṇaṁ.",
  "tika-vin05t33:64_0": "Saṅghassa phalārāmo hoti, paṭijagganaṁ na labhati. Sace taṁ koci vattasīsena jaggati,",
  "tika-vin05t33:64_1": "saṅghasseva hoti. Athāpi kassaci paṭibalassa bhikkhuno “imaṁ sappurisa jaggitvā dehī”ti",
  "tika-vin05t33:64_2": "saṅgho bhāraṁ karoti, so ce vattasīsena jaggati, evampi saṅghasseva hoti. Phātikammaṁ",
  "tika-vin05t33:64_3": "paccāsīsantassa pana tatiyabhāgena vā upaḍḍhabhāgena vā phātikammaṁ kātabbaṁ. “Bhāriyaṁ",
  "tika-vin05t33:64_4": "kamma”nti vatvā ettakena anicchanto pana “sabbaṁ taveva santakaṁ katvā mūlabhāgaṁ",
  "tika-vin05t33:64_5": "dasamabhāgamattaṁ datvā jaggāhī”tipi vattabbo, garubhaṇḍattā pana na mūlacchejjavasena",
  "tika-vin05t33:64_6": "dātabbaṁ. So mūlabhāgaṁ datvā khādanto akatāvāsaṁ vā katvā katāvāsaṁ vā jaggitvā",
  "tika-vin05t33:64_7": "nissitakānaṁ ārāmaṁ niyyāteti, tehipi mūlabhāgo dātabbova.",
  "tika-vin05t33:65_0": "Yadā pana bhikkhū sayaṁ jaggituṁ pahonti, atha tesaṁ jaggituṁ na dātabbaṁ, jaggitakāle",
  "tika-vin05t33:65_1": "pana na vāretabbā, jagganakāleyeva vāretabbā. “Bahu tumhehi khāyitaṁ, idāni mā jaggittha,",
  "tika-vin05t33:65_2": "bhikkhusaṅghoyeva jaggissatī”ti vattabbaṁ. Sace pana neva vattasīsena jagganto atthi,",
  "tika-vin05t33:65_3": "na phātikammena, na saṅgho jaggituṁ pahoti, eko anāpucchitvāva jaggitvā phātikammaṁ",
  "tika-vin05t33:65_4": "vaḍḍhetvā paccāsīsati, apalokanakammena phātikammaṁ vaḍḍhetvāva dātabbaṁ. Iti imaṁ",
  "tika-vin05t33:65_5": "sabbampi kammalakkhaṇameva hoti. Apalokanakammaṁ imāni pañca ṭhānāni gacchati.",
  "tika-vin05t33:66": "256.Ñattikammaṭṭhānabhede pana –",
  "tika-vin05t33:67": "“Suṇātu me, bhante, saṅgho, itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa pattakallaṁ, itthannāmo āgaccheyya, ‘āgacchāhī’ti vattabbo”ti –",
  "tika-vin05t33:68": "Evaṁ upasampadāpekkhassa osāraṇā osāraṇā nāma.",
  "tika-vin05t33:69_0": "“Suṇantu me āyasmantā, ayaṁ itthannāmo bhikkhu dhammakathiko, imassa neva suttaṁ",
  "tika-vin05t33:69_1": "āgacchati, no suttavibhaṅgo, so atthaṁ asallakkhetvā byañjanacchāyāya atthaṁ paṭibāhati,",
  "tika-vin05t33:69_2": "yadāyasmantānaṁ pattakallaṁ, itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā”ti –",
  "tika-vin05t33:70": "Evaṁ ubbāhikavinicchaye dhammakathikassa bhikkhuno nissāraṇā nissāraṇā nāma.",
  "tika-vin05t33:71": "“Suṇātu me, bhante, saṅgho, ajjuposatho pannaraso, yadi saṅghassa pattakallaṁ, saṅgho uposathaṁ kareyyā”ti –",
  "tika-vin05t33:72": "Evaṁ uposathakammavasena ṭhapitā ñatti uposatho nāma.",
  "tika-vin05t33:73": "“Suṇātu me, bhante, saṅgho, ajja pavāraṇā pannarasī, yadi saṅghassa pattakallaṁ, saṅgho pavāreyyā”ti –",
  "tika-vin05t33:74": "Evaṁ pavāraṇakammavasena ṭhapitā ñatti pavāraṇā nāma.",
  "tika-vin05t33:75_0": "“Suṇātu me, bhante, saṅgho, itthannāmo itthannāmassa āyasmato upasampadāpekkho, yadi",
  "tika-vin05t33:75_1": "saṅghassa pattakallaṁ, ahaṁ itthannāmaṁ anusāseyya”nti, “yadi saṅghassa pattakallaṁ,",
  "tika-vin05t33:75_2": "itthannāmo itthannāmaṁ anusāseyyā”ti, “yadi saṅghassa pattakallaṁ, ahaṁ itthannāmaṁ",
  "tika-vin05t33:75_3": "antarāyike dhamme puccheyya”nti, “yadi saṅghassa pattakallaṁ, itthannāmo itthannāmaṁ",
  "tika-vin05t33:75_4": "antarāyike dhamme puccheyyā”ti, “yadi saṅghassa pattakallaṁ, ahaṁ itthannāmaṁ vinayaṁ",
  "tika-vin05t33:75_5": "puccheyya”nti, “yadi saṅghassa pattakallaṁ, itthannāmo itthannāmaṁ vinayaṁ puccheyyā”ti,",
  "tika-vin05t33:75_6": "“yadi saṅghassa pattakallaṁ, ahaṁ itthannāmena vinayaṁ puṭṭho vissajjeyya”nti, “yadi",
  "tika-vin05t33:75_7": "saṅghassa pattakallaṁ, itthannāmo itthannāmena vinayaṁ puṭṭho vissajjeyyā”ti –",
  "tika-vin05t33:76": "Evaṁ attānaṁ vā paraṁ vā sammannituṁ ṭhapitā ñatti sammuti nāma.",
  "tika-vin05t33:77_0": "“Suṇātu me, bhante, saṅgho, idaṁ cīvaraṁ itthannāmassa bhikkhuno nissaggiyaṁ saṅghassa",
  "tika-vin05t33:77_1": "nissaṭṭhaṁ, yadi saṅghassa pattakallaṁ, saṅgho imaṁ cīvaraṁ itthannāmassa bhikkhuno",
  "tika-vin05t33:77_2": "dadeyyā”ti, “yadāyasmantānaṁ pattakallaṁ, āyasmantā imaṁ cīvaraṁ itthannāmassa bhikkhuno dadeyyu”nti –",
  "tika-vin05t33:78": "Evaṁ nissaṭṭhacīvarapattādīnaṁ dānaṁ dānaṁ nāma.",
  "tika-vin05t33:79_0": "“Suṇātu me, bhante, saṅgho, ayaṁ itthannāmo bhikkhu āpattiṁ sarati vivarati uttāniṁ",
  "tika-vin05t33:79_1": "karoti deseti, yadi saṅghassa pattakallaṁ, ahaṁ itthannāmassa bhikkhuno āpattiṁ paṭiggaṇheyya”nti,",
  "tika-vin05t33:79_2": "“yadāyasmantānaṁ pattakallaṁ, ahaṁ itthannāmassa bhikkhuno āpattiṁ paṭiggaṇheyya”nti,",
  "tika-vin05t33:79_3": "tena vattabbo “passasī”ti. Āma, passāmīti. “Āyatiṁ saṁvareyyāsī”ti –",
  "tika-vin05t33:80": "Evaṁ āpattipaṭiggaho paṭiggaho nāma.",
  "tika-vin05t33:81": "“Suṇantu me āyasmantā āvāsikā, yadāyasmantānaṁ pattakallaṁ, idāni uposathaṁ kareyyāma, pātimokkhaṁ uddiseyyāma, āgame kāḷe pavāreyyāmā”ti.",
  "tika-vin05t33:82_0": "Te ce, bhikkhave, bhikkhū bhaṇḍanakārakā kalahakārakā vivādakārakā bhassakārakā saṅghe",
  "tika-vin05t33:82_1": "adhikaraṇakārakā taṁ kāḷaṁ anuvaseyyuṁ, āvāsikena bhikkhunā byattena paṭibalena āvāsikā bhikkhū ñāpetabbā –",
  "tika-vin05t33:83": "“Suṇantu me āyasmantā āvāsikā, yadāyasmantānaṁ pattakallaṁ, idāni uposathaṁ kareyyāma, pātimokkhaṁ uddiseyyāma, āgame juṇhe pavāreyyāmā”ti –",
  "tika-vin05t33:84": "Evaṁ katā pavāraṇāpaccukkaḍḍhanā paccukkaḍḍhanā nāma.",
  "tika-vin05t33:85": "Sabbeheva ekajjhaṁ sannipatitabbaṁ, sannipatitvā byattena bhikkhunā paṭibalena saṅgho ñāpetabbo –",
  "tika-vin05t33:86_0": "“Suṇātu me, bhante, saṅgho, amhākaṁ bhaṇḍanajātānaṁ kalahajātānaṁ vivādāpannānaṁ",
  "tika-vin05t33:86_1": "viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ, sace mayaṁ imāhi āpattīhi",
  "tika-vin05t33:86_2": "aññamaññaṁ kāressāma, siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya,",
  "tika-vin05t33:86_3": "yadi saṅghassa pattakallaṁ, saṅgho imaṁ adhikaraṇaṁ tiṇavatthārakena vūpasameyya",
  "tika-vin05t33:86_4": "ṭhapetvā thullavajjaṁ ṭhapetvā gihippaṭisaṁyutta”nti –",
  "tika-vin05t33:87": "Evaṁ tiṇavatthārakasamathena katvā sabbapaṭhamā sabbasaṅgāhikañatti kammalakkhaṇaṁ nāma.",
  "tika-vin05t33:88": "Tathā tato parā ekekasmiṁ pakkhe ekekaṁ katvā dve ñattiyo. Iti yathāvuttappabhedaṁ osāraṇaṁ nissāraṇaṁ…pe… kammalakkhaṇaññeva navamanti ñattikammaṁ imāni nava ṭhānāni gacchati.",
  "tika-vin05t33:89_0": "257.Ñattidutiyakammaṭṭhānabhede pana vaḍḍhassa licchavino pattanikkujjanavasena khandhake",
  "tika-vin05t33:89_1": "vuttā nissāraṇā, tasseva pattukkujjanavasena khandhake vuttā osāraṇā ca veditabbā. Vuttañhetaṁ –",
  "tika-vin05t33:90_0": "“Aṭṭhahi, bhikkhave, aṅgehi samannāgatassa upāsakassa patto nikkujjitabbo. Bhikkhūnaṁ",
  "tika-vin05t33:90_1": "alābhāya parisakkati, bhikkhūnaṁ anatthāya parisakkati, bhikkhūnaṁ avāsāya parisakkati,",
  "tika-vin05t33:90_2": "bhikkhū akkosati paribhāsati, bhikkhū bhikkhūhi bhedeti, buddhassa avaṇṇaṁ bhāsati,",
  "tika-vin05t33:90_3": "dhammassa avaṇṇaṁ bhāsati, saṅghassa avaṇṇaṁ bhāsati. Anujānāmi, bhikkhave, imehi",
  "tika-vin05t33:90_4": "aṭṭhahi aṅgehi samannāgatassa upāsakassa pattaṁ nikkujjituṁ.",
  "tika-vin05t33:91": "Evañca pana bhikkhave nikkujjitabbo. Byattena bhikkhunā paṭibalena saṅgho ñāpetabbo –",
  "tika-vin05t33:92_0": "“Suṇātu me, bhante, saṅgho, vaḍḍho licchavī āyasmantaṁ dabbaṁ mallaputtaṁ amūlikāya",
  "tika-vin05t33:92_1": "sīlavipattiyā anuddhaṁseti, yadi saṅghassa pattakallaṁ, saṅgho vaḍḍhassa licchavissa",
  "tika-vin05t33:92_2": "pattaṁ nikkujjeyya, asambhogaṁ saṅghena kareyya, esā ñatti.",
  "tika-vin05t33:93_0": "“Suṇātu me, bhante, saṅgho, vaḍḍho licchavī āyasmantaṁ dabbaṁ mallaputtaṁ amūlikāya",
  "tika-vin05t33:93_1": "sīlavipattiyā anuddhaṁseti, saṅgho vaḍḍhassa licchavissa pattaṁ nikkujjati, asambhogaṁ",
  "tika-vin05t33:93_2": "saṅghena karoti, yassāyasmato khamati vaḍḍhassa licchavissa pattassa nikkujjanā asambhogaṁ",
  "tika-vin05t33:93_3": "saṅghena karaṇaṁ, so tuṇhassa. Yassa nakkhamati, so bhāseyya.",
  "tika-vin05t33:94": "“Nikkujjito saṅghena vaḍḍhassa licchavissa patto asambhogo saṅghena, khamati saṅghassa, tasmā tuṇhī, evametaṁ dhārayāmī”ti.",
  "tika-vin05t33:95_0": "Aṭṭhahi, bhikkhave, aṅgehi samannāgatassa upāsakassa patto ukkujjitabbo. Na bhikkhūnaṁ",
  "tika-vin05t33:95_1": "alābhāya parisakkati, na bhikkhūnaṁ anatthāya parisakkati…pe… na saṅghassa avaṇṇaṁ",
  "tika-vin05t33:95_2": "bhāsati. Anujānāmi, bhikkhave, imehi aṭṭhahi aṅgehi samannāgatassa upāsakassa pattaṁ ukkujjituṁ.",
  "tika-vin05t33:96_0": "Evañca pana, bhikkhave, ukkujjitabbo. Tena, bhikkhave, vaḍḍhena licchavinā saṅghaṁ",
  "tika-vin05t33:96_1": "upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā ukkuṭikaṁ nisīditvā",
  "tika-vin05t33:96_2": "añjaliṁ paggahetvā evamassa vacanīyo –",
  "tika-vin05t33:97": "“Saṅghena me, bhante, patto nikkujjito, asambhogomhi saṅghena, sohaṁ, bhante, sammā vattāmi, lomaṁ pātemi, netthāraṁ vattāmi, saṅghaṁ pattukkujjanaṁ yācāmī”ti.",
  "tika-vin05t33:98": "Dutiyampi yācitabbo. Tatiyampi yācitabbo.",
  "tika-vin05t33:99": "Byattena bhikkhunā paṭibalena saṅgho ñāpetabbo –",
  "tika-vin05t33:100_0": "“Suṇātu me, bhante, saṅgho, saṅghena vaḍḍhassa licchavissa patto nikkujjito, asambhogo",
  "tika-vin05t33:100_1": "saṅghena, so sammā vattati, lomaṁ pāteti, netthāraṁ vattati, saṅghaṁ pattukkujjanaṁ",
  "tika-vin05t33:100_2": "yācati, yadi saṅghassa pattakallaṁ, saṅgho vaḍḍhassa licchavissa pattaṁ ukkujjeyya,",
  "tika-vin05t33:100_3": "sambhogaṁ saṅghena kareyya, esā ñatti.",
  "tika-vin05t33:101_0": "“Suṇātu me, bhante, saṅgho, saṅghena vaḍḍhassa licchavissa patto nikkujjito, asambhogo",
  "tika-vin05t33:101_1": "saṅghena, so sammā vattati, lomaṁ pāteti, netthāraṁ vattati, saṅghaṁ pattukkujjanaṁ",
  "tika-vin05t33:101_2": "yācati, saṅgho vaḍḍhassa licchavissa pattaṁ ukkujjati, sambhogaṁ saṅghena karoti,",
  "tika-vin05t33:101_3": "yassāyasmato khamati vaḍḍhassa licchavissa pattassa ukkujjanā sambhogaṁ saṅghena",
  "tika-vin05t33:101_4": "karaṇaṁ, so tuṇhassa. Yassa nakkhamati, so bhāseyya.",
  "tika-vin05t33:102": "“Ukkujjito saṅghena vaḍḍhassa licchavissa patto sambhogo saṅghena, khamati saṅghassa, tasmā tuṇhī, evametaṁ dhārayāmī”ti.",
  "tika-vin05t33:103_0": "Ettha ca aṭṭhasu aṅgesu ekakenapi aṅgena samannāgatassa pattanikkujjanakammaṁ kātuṁ",
  "tika-vin05t33:103_1": "vaṭṭati, antosīmāya vā nissīmaṁ gantvā nadīādīsu vā nikkujjituṁ vaṭṭatiyeva. Evaṁ",
  "tika-vin05t33:103_2": "nikkujjite pana patte tassa gehe koci deyyadhammo na gahetabbo, “asukassa gehe bhikkhaṁ",
  "tika-vin05t33:103_3": "mā gaṇhitthā”ti aññavihāresupi pesetabbaṁ. Ukkujjanakāle pana yāvatatiyaṁ yācāpetvā",
  "tika-vin05t33:103_4": "hatthapāsaṁ vijahāpetvā ñattidutiyakammena ukkujjitabbo.",
  "tika-vin05t33:104_0": "Sīmāsammuti, ticīvarena avippavāsasammuti, santhatasammuti,",
  "tika-vin05t33:104_1": "bhattuddesakasenāsanaggāhāpakabhaṇḍāgāriyacīvarapaṭiggāhakacīvarabhājakayāgubhājakakhajjabhājakaphalabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīti",
  "tika-vin05t33:104_2": "etāsaṁ sammutīnaṁ vasena sammuti veditabbā. Kathinacīvaradānamatakacīvaradānavasena",
  "tika-vin05t33:104_3": "dānaṁ veditabbaṁ. Kathinuddhāravasena uddhāro veditabbo. Kuṭivatthuvihāravatthudesanāvasena",
  "tika-vin05t33:104_4": "desanā veditabbā. Yā pana tiṇavatthārakasamathe sabbasaṅgāhikañattiñca ekekasmiṁ",
  "tika-vin05t33:104_5": "pakkhe ekekañattiñcāti tisso ñattiyo ṭhapetvā puna ekekasmiṁ pakkhe ekekāti dve ñattidutiyakammavācā",
  "tika-vin05t33:104_6": "vuttā, tāsaṁ vasena kammalakkhaṇaṁ veditabbaṁ. Iti ñattidutiyakammaṁ imāni satta ṭhānāni gacchati.",
  "tika-vin05t33:105_0": "258.Ñatticatutthakammaṭṭhānabhede pana tajjanīyakammādīnaṁ sattannaṁ kammānaṁ vasena",
  "tika-vin05t33:105_1": "nissāraṇā, tesaṁyeva ca kammānaṁ paṭippassambhanavasena osāraṇā veditabbā. Bhikkhunovādakasammutivasena",
  "tika-vin05t33:105_2": "sammuti veditabbā. Parivāsadānamānattadānavasena dānaṁ veditabbaṁ. Mūlāyapaṭikassanakammavasena",
  "tika-vin05t33:105_3": "niggaho veditabbo. Ukkhittānuvattikā, aṭṭha yāvatatiyakā, ariṭṭho, caṇḍakāḷī ca imete",
  "tika-vin05t33:105_4": "yāvatatiyakāti imāsaṁ ekādasannaṁ samanubhāsanānaṁ vasena samanubhāsanā veditabbā.",
  "tika-vin05t33:105_5": "Upasampadakammaabbhānakammavasena kammalakkhaṇaṁ veditabbaṁ. Iti ñatticatutthakammaṁ",
  "tika-vin05t33:105_6": "imāni satta ṭhānāni gacchati. Evaṁ kammāni ca kammavipatti ca tesaṁ kammānaṁ kārakasaṅghaparicchedo",
  "tika-vin05t33:105_7": "ca vipattivirahitānaṁ kammānaṁ ṭhānabhedagamanañca veditabbaṁ.",
  "tika-vin05t33:106": "Iti pāḷimuttakavinayavinicchayasaṅgahe",
  "tika-vin05t33:107": "Kammākammavinicchayakathā samattā.",
  "tika-vin05t33:108": "Pakiṇṇakakaṇḍamātikā",
  "tika-vin05t33:109": "Gaṇabhojaṁ paramparaṁ, nāpucchā paṁsukūlakaṁ;",
  "tika-vin05t33:110": "Acchinnaṁ paṭibhānañca, vippakatauddisanaṁ.",
  "tika-vin05t33:111": "Tivassantaṁ dīghāsanaṁ, gilānupaṭṭhavaṇṇanaṁ;",
  "tika-vin05t33:112": "Attapātamanavekkhaṁ, silāpavijjhalimpanaṁ.",
  "tika-vin05t33:113": "Micchādiṭṭhigopadānaṁ, dhammikārakkhuccārādi;",
  "tika-vin05t33:114": "Nhānaghaṁsaṁ paṇḍakādi, dīghakesādyādāsādi.",
  "tika-vin05t33:115": "Naccādaṅgachedaniddhi, patto sabbapaṁsukūlaṁ;",
  "tika-vin05t33:116": "Parissāvanaṁ naggo ca, pupphagandhaāsittakaṁ.",
  "tika-vin05t33:117": "Maḷorikekabhājanaṁ, celapaṭi pādaghaṁsī;",
  "tika-vin05t33:118": "Bījanī chattanakhādi, kāyabandhanivāsanaṁ.",
  "tika-vin05t33:119": "Kājaharaṁ dantakaṭṭhaṁ, rukkhāroho chandāropo;",
  "tika-vin05t33:120": "Lokāyataṁ khipitako, lasuṇaṁ nakkamitabbaṁ.",
  "tika-vin05t33:121": "Avandiyo tūlabhisi, bimbohanaāsandādi;",
  "tika-vin05t33:122": "Uccāsanamahāsanaṁ, cīvaraadhammokāso.",
  "tika-vin05t33:123": "Saddhādeyyaṁ santuttaraṁ, nikkhepo satthakammādi;",
  "tika-vin05t33:124": "Nahāpito dasabhāgo, pātheyyaṁ mahāpadeso;",
  "tika-vin05t33:125": "Ānisaṁsoti mātikā."
}