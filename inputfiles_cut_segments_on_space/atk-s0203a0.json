{
  "atk-s0203a0:0": "Namo tassa bhagavato arahato sammāsambuddhassa",
  "atk-s0203a0:1": "Majjhimanikāye",
  "atk-s0203a0:2": "1. Devadahasuttavaṇṇanā",
  "atk-s0203a0:3_0": "1. Evaṃ me sutanti devadahasuttaṃ. Tattha devadahaṃ nāmāti devā vuccanti rājāno,",
  "atk-s0203a0:3_1": "tattha ca sakyarājūnaṃ maṅgalapokkharaṇī ahosi pāsādikā ārakkhasampannā, sā devānaṃ",
  "atk-s0203a0:3_2": "dahattā “devadaha”nti paññāyittha. Tadupādāya sopi nigamo devadahantveva saṅkhaṃ",
  "atk-s0203a0:3_3": "gato. Bhagavā taṃ nigamaṃ nissāya lumbinivane viharati. Sabbaṃ taṃ pubbekatahetūti",
  "atk-s0203a0:3_4": "pubbe katakammapaccayā. Iminā kammavedanañca kiriyavedanañca paṭikkhipitvā ekaṃ vipākavedanameva",
  "atk-s0203a0:3_5": "sampaṭicchantīti dasseti. Evaṃ vādino, bhikkhave, nigaṇṭhāti iminā pubbe aniyametvā",
  "atk-s0203a0:3_6": "vuttaṃ niyametvā dasseti.",
  "atk-s0203a0:4_0": "Ahuvamheva mayanti idaṃ bhagavā tesaṃ ajānanabhāvaṃ jānantova kevalaṃ kalisāsanaṃ",
  "atk-s0203a0:4_1": "āropetukāmo pucchati. Ye hi “mayaṃ ahuvamhā”tipi na jānanti, te kathaṃ kammassa katabhāvaṃ",
  "atk-s0203a0:4_2": "vā akatabhāvaṃ vā jānissanti. Uttaripucchāyapi eseva nayo.",
  "atk-s0203a0:5": "2. Evaṃ santeti cūḷadukkhakkhandhe mahānigaṇṭhassa vacane sacce santeti attho, idha pana ettakassa ṭhānassa tumhākaṃ ajānanabhāve santeti attho. Na kallanti na yuttaṃ.",
  "atk-s0203a0:6_0": "3. Gāḷhūpalepanenāti bahalūpalepanena, punappunaṃ visarañjitena, na pana khaliyā",
  "atk-s0203a0:6_1": "littena viya. Esaniyāti esanisalākāya antamaso nantakavaṭṭiyāpi. Eseyyāti gambhīraṃ",
  "atk-s0203a0:6_2": "vā uttānaṃ vāti vīmaṃseyya. Agadaṅgāranti jhāmaharītakassa vā āmalakassa vā cuṇṇaṃ.",
  "atk-s0203a0:6_3": "Odaheyyāti pakkhipeyya. Arogotiādi māgaṇḍiyasutte vuttameva.",
  "atk-s0203a0:7_0": "Evameva khoti ettha idaṃ opammasaṃsandanaṃ, sallena viddhassa hi viddhakāle vedanāya",
  "atk-s0203a0:7_1": "pākaṭakālo viya imesaṃ “mayaṃ pubbe ahuvamhā vā no vā, pāpakammaṃ akaramhā vā no",
  "atk-s0203a0:7_2": "vā, evarūpaṃ vā pāpaṃ karamhā”ti jānanakālo siyā. Vaṇamukhassa parikantanādīsu catūsu",
  "atk-s0203a0:7_3": "kālesu vedanāya pākaṭakālo viya “ettakaṃ vā no dukkhaṃ nijjiṇṇaṃ, ettake vā nijjiṇṇe",
  "atk-s0203a0:7_4": "sabbameva dukkhaṃ nijjiṇṇaṃ bhavissati, suddhante patiṭṭhitā nāma bhavissāmā”ti jānanakālo",
  "atk-s0203a0:7_5": "siyā. Aparabhāge phāsubhāvajānanakālo viya diṭṭheva dhamme akusalānaṃ dhammānaṃ pahānāya",
  "atk-s0203a0:7_6": "kusalānaṃ dhammānaṃ upasampadāya jānanakālo siyā. Evamettha ekāya upamāya tayo atthā,",
  "atk-s0203a0:7_7": "catūhi upamāhi eko attho paridīpito.",
  "atk-s0203a0:8_0": "4. Ime pana tato ekampi na jānanti, virajjhitvā gate salle aviddhova “viddhosi mayā”ti",
  "atk-s0203a0:8_1": "paccatthikassa vacanappamāṇeneva “viddhosmī”ti saññaṃ uppādetvā dukkhappattapuriso",
  "atk-s0203a0:8_2": "viya kevalaṃ mahānigaṇṭhassa vacanappamāṇena sabbametaṃ saddahantā evaṃ sallopamāya",
  "atk-s0203a0:8_3": "bhagavatā niggahitā paccāharituṃ asakkontā yathā nāma dubbalo sunakho migaṃ uṭṭhāpetvā",
  "atk-s0203a0:8_4": "sāmikassa abhimukhaṃ karitvā attanā osakkati, evaṃ mahānigaṇṭhassa matthake vādaṃ",
  "atk-s0203a0:8_5": "pakkhipantā nigaṇṭho, āvusotiādīmāhaṃsu.",
  "atk-s0203a0:9_0": "5. Atha ne bhagavā sācariyake niggaṇhanto pañca kho imetiādimāha. Tatrāyasmantānanti",
  "atk-s0203a0:9_1": "tesu pañcasu dhammesu āyasmantānaṃ. Kā atītaṃse satthari saddhāti atītaṃsavādimhi",
  "atk-s0203a0:9_2": "satthari kā saddhā. Yā atītavādaṃ saddahantānaṃ tumhākaṃ mahānigaṇṭhassa saddhā,",
  "atk-s0203a0:9_3": "sā katamā? Kiṃ bhūtatthā abhūtatthā, bhūtavipākā abhūtavipākāti pucchati. Sesapadesupi",
  "atk-s0203a0:9_4": "eseva nayo. Sahadhammikanti sahetukaṃ sakāraṇaṃ. Vādapaṭihāranti paccāgamanakavādaṃ.",
  "atk-s0203a0:9_5": "Ettāvatā tesaṃ “apanetha saddhaṃ, sabbadubbalā esā”ti saddhāchedakavādaṃ nāma dasseti.",
  "atk-s0203a0:10": "6. Avijjā aññāṇāti avijjāya aññāṇena. Sammohāti sammohena. Vipaccethāti viparītato saddahatha, vipallāsaggāhaṃ vā gaṇhathāti attho.",
  "atk-s0203a0:11_0": "7. Diṭṭhadhammavedanīyanti imasmiṃyeva attabhāve vipākadāyakaṃ. Upakkamenāti payogena.",
  "atk-s0203a0:11_1": "Padhānenāti vīriyena. Samparāyavedanīyanti dutiye vā tatiye vā attabhāve vipākadāyakaṃ.",
  "atk-s0203a0:11_2": "Sukhavedanīyanti iṭṭhārammaṇavipākadāyakaṃ kusalakammaṃ. Viparītaṃ dukkhavedanīyaṃ.",
  "atk-s0203a0:11_3": "Paripakkavedanīyanti paripakke nipphanne attabhāve vedanīyaṃ, diṭṭhadhammavedanīyassevetaṃ",
  "atk-s0203a0:11_4": "adhivacanaṃ. Aparipakkavedanīyanti aparipakke attabhāve vedanīyaṃ, samparāyavedanīyassevetaṃ",
  "atk-s0203a0:11_5": "adhivacanaṃ. Evaṃ santepi ayamettha viseso – yaṃ paṭhamavaye kataṃ paṭhamavaye vā",
  "atk-s0203a0:11_6": "majjhimavaye vā pacchimavaye vā vipākaṃ deti, majjhimavaye kataṃ majjhimavaye vā",
  "atk-s0203a0:11_7": "pacchimavaye vā vipākaṃ deti, pacchimavaye kataṃ tattheva vipākaṃ deti, taṃ diṭṭhadhammavedanīyaṃ",
  "atk-s0203a0:11_8": "nāma. Yaṃ pana sattadivasabbhantare vipākaṃ deti, taṃ paripakkavedanīyaṃ nāma. Taṃ",
  "atk-s0203a0:11_9": "kusalampi hoti akusalampi.",
  "atk-s0203a0:12_0": "Tatrimāni vatthūni – puṇṇo nāma kira duggatamanusso rājagahe sumanaseṭṭhiṃ nissāya",
  "atk-s0203a0:12_1": "vasati. Tamenaṃ ekadivasaṃ nagaramhi nakkhatte saṅghuṭṭhe seṭṭhi āha – “sace ajja",
  "atk-s0203a0:12_2": "kasissasi, dve ca goṇe naṅgalañca labhissasi. Kiṃ nakkhattaṃ kīḷissasi, kasissasī”ti.",
  "atk-s0203a0:12_3": "Kiṃ me nakkhattena, kasissāmīti? Tena hi ye goṇe icchasi, te gahetvā kasāhīti. So",
  "atk-s0203a0:12_4": "kasituṃ gato. Taṃ divasaṃ sāriputtatthero nirodhā vuṭṭhāya “kassa saṅgahaṃ karomī”ti?",
  "atk-s0203a0:12_5": "Āvajjanto puṇṇaṃ disvā pattacīvaraṃ ādāya tassa kasanaṭṭhānaṃ gato. Puṇṇo kasiṃ ṭhapetvā",
  "atk-s0203a0:12_6": "therassa dantakaṭṭhaṃ datvā mukhodakaṃ adāsi. Thero sarīraṃ paṭijaggitvā kammantassa",
  "atk-s0203a0:12_7": "avidūre nisīdi bhattābhihāraṃ olokento. Athassa bhariyaṃ bhattaṃ āharantiṃ disvā",
  "atk-s0203a0:12_8": "antarāmaggeyeva attānaṃ dassesi.",
  "atk-s0203a0:13_0": "Sā sāmikassa āhaṭabhattaṃ therassa patte pakkhipitvā puna gantvā aññaṃ bhattaṃ sampādetvā",
  "atk-s0203a0:13_1": "divā agamāsi. Puṇṇo ekavāraṃ kasitvā nisīdi. Sāpi bhattaṃ gahetvā āgacchantī āha",
  "atk-s0203a0:13_2": "– “sāmi pātova te bhattaṃ āhariyittha, antarāmagge pana sāriputtattheraṃ disvā taṃ",
  "atk-s0203a0:13_3": "tassa datvā aññaṃ pacitvā āharantiyā me ussūro jāto, mā kujjhi sāmī”ti. Bhaddakaṃ",
  "atk-s0203a0:13_4": "te bhadde kataṃ, mayā therassa pātova dantakaṭṭhañca mukhodakañca dinnaṃ, amhākaṃyevānena",
  "atk-s0203a0:13_5": "piṇḍapātopi paribhutto, ajja therena katasamaṇadhammassa mayaṃ bhāgino jātāti cittaṃ",
  "atk-s0203a0:13_6": "pasādesi. Ekavāraṃ kasitaṭṭhānaṃ suvaṇṇameva ahosi. So bhuñjitvā kasitaṭṭhānaṃ olokento",
  "atk-s0203a0:13_7": "vijjotamānaṃ disvā uṭṭhāya yaṭṭhiyā paharitvā rattasuvaṇṇabhāvaṃ jānitvā “rañño akathetvā",
  "atk-s0203a0:13_8": "paribhuñjituṃ na sakkā”ti gantvā rañño ārocesi. Rājā taṃ sabbaṃ sakaṭehi āharāpetvā",
  "atk-s0203a0:13_9": "rājaṅgaṇe rāsiṃ kāretvā “kassimasmiṃ nagare ettakaṃ suvaṇṇaṃ atthī”ti pucchi. Kassaci",
  "atk-s0203a0:13_10": "natthīti ca vutte seṭṭhiṭṭhānamassa adāsi. So puṇṇaseṭṭhi nāma jāto.",
  "atk-s0203a0:14_0": "Aparampi vatthu – tasmiṃyeva rājagahe kāḷaveḷiyo nāma duggato atthi. Tassa bhariyā",
  "atk-s0203a0:14_1": "paṇṇambilayāguṃ paci. Mahākassapatthero nirodhā vuṭṭhāya “kassa saṅgahaṃ karomī”ti",
  "atk-s0203a0:14_2": "āvajjanto taṃ disvā gantvā gehadvāre aṭṭhāsi. Sā pattaṃ gahetvā sabbaṃ tattha pakkhipitvā",
  "atk-s0203a0:14_3": "therassa adāsi, thero vihāraṃ gantvā satthu upanāmesi. Satthā attano yāpanamattaṃ",
  "atk-s0203a0:14_4": "gaṇhi, sesaṃ pañcannaṃ bhikkhusatānaṃ pahosi. Kāḷavaḷiyopi taṃ ṭhānaṃ patto cūḷakaṃ",
  "atk-s0203a0:14_5": "labhi. Mahākassapo satthāraṃ kāḷavaḷiyassa vipākaṃ pucchi. Satthā “ito sattame divase",
  "atk-s0203a0:14_6": "seṭṭhicchattaṃ labhissatī”ti āha. Kāḷavaḷiyo taṃ kathaṃ sutvā gantvā bhariyāya ārocesi.",
  "atk-s0203a0:15_0": "Tadā ca rājā nagaraṃ anusañcaranto bahinagare jīvasūle nisinnaṃ purisaṃ addasa. Puriso",
  "atk-s0203a0:15_1": "rājānaṃ disvā uccāsaddaṃ akāsi “tumhākaṃ me bhuñjanabhattaṃ pahiṇatha devā”ti. Rājā",
  "atk-s0203a0:15_2": "“pesessāmī”ti vatvā sāyamāsabhatte upanīte saritvā “imaṃ harituṃ samatthaṃ jānāthā”ti",
  "atk-s0203a0:15_3": "āha, nagare sahassabhaṇḍikaṃ cāresuṃ. Tatiyavāre kāḷavaḷiyassa bhariyā aggahesi.",
  "atk-s0203a0:15_4": "Atha naṃ rañño dassesuṃ, sā purisavesaṃ gahetvā pañcāvudhasannaddhā bhattapātiṃ gahetvā",
  "atk-s0203a0:15_5": "nagarā nikkhami. Bahinagare tāle adhivattho dīghatālo nāma yakkho taṃ rukkhamūlena",
  "atk-s0203a0:15_6": "gacchantiṃ disvā “tiṭṭha tiṭṭha bhakkhosi me”ti āha. Nāhaṃ tava bhakkho, rājadūto",
  "atk-s0203a0:15_7": "ahanti. Kattha gacchasīti. Jīvasūle nisinnassa purisassa santikanti. Mamapi ekaṃ",
  "atk-s0203a0:15_8": "sāsanaṃ harituṃ sakkhissasīti. Āma sakkhissāmīti. “Dīghatālassa bhariyā sumanadevarājadhītā",
  "atk-s0203a0:15_9": "kāḷī puttaṃ vijātā”ti āroceyyāsi. Imasmiṃ tālamūle satta nidhikumbhiyo atthi, tā",
  "atk-s0203a0:15_10": "tvaṃ gaṇheyyāsīti. Sā “dīghatālassa bhariyā sumanadevarājadhītā kāḷī puttaṃ vijātā”ti ugghosentī agamāsi.",
  "atk-s0203a0:16_0": "Sumanadevo yakkhasamāgame nisinno sutvā “eko manusso amhākaṃ piyapavattiṃ āharati,",
  "atk-s0203a0:16_1": "pakkosatha na”nti sāsanaṃ sutvā pasanno “imassa rukkhassa parimaṇḍalacchāyāya pharaṇaṭṭhāne",
  "atk-s0203a0:16_2": "nidhikumbhiyo tuyhaṃ dammī”ti āha. Jīvasūle nisinnapuriso bhattaṃ bhuñjitvā mukhapuñchanakāle",
  "atk-s0203a0:16_3": "itthiphassoti ñatvā cūḷāya ḍaṃsi, sā asinā attano cūḷaṃ chinditvā rañño santikaṃyeva",
  "atk-s0203a0:16_4": "gatā. Rājā bhattabhojitabhāvo kathaṃ jānitabboti? Cūḷasaññāyāti vatvā rañño ācikkhitvā",
  "atk-s0203a0:16_5": "taṃ dhanaṃ āharāpesi. Rājā aññassa ettakaṃ dhanaṃ nāma atthīti. Natthi devāti. Rājā",
  "atk-s0203a0:16_6": "tassā patiṃ tasmiṃ nagare dhanaseṭṭhiṃ akāsi. Mallikāyapi deviyā vatthu kathetabbaṃ.",
  "atk-s0203a0:16_7": "Imāni tāva kusalakamme vatthūni.",
  "atk-s0203a0:17_0": "Nandamāṇavako pana uppalavaṇṇāya theriyā vippaṭipajji, tassa mañcato uṭṭhāya nikkhamitvā",
  "atk-s0203a0:17_1": "gacchantassa mahāpathavī bhijjitvā okāsamadāsi, tattheva mahānarakaṃ paviṭṭho. Nandopi",
  "atk-s0203a0:17_2": "goghātako paṇṇāsa vassāni goghātakakammaṃ katvā ekadivasaṃ bhojanakāle maṃsaṃ alabhanto",
  "atk-s0203a0:17_3": "ekassa jīvamānakagoṇassa jivhaṃ chinditvā aṅgāresu pacāpetvā khādituṃ āraddho. Athassa",
  "atk-s0203a0:17_4": "jivhā mūle chijjitvā bhattapātiyaṃyeva patitā, so viravanto kālaṃ katvā niraye nibbatti.",
  "atk-s0203a0:17_5": "Nandopi yakkho aññena yakkhena saddhiṃ ākāsena gacchanto sāriputtattheraṃ navoropitehi",
  "atk-s0203a0:17_6": "kesehi rattibhāge abbhokāse nisinnaṃ disvā sīse paharitukāmo itarassa yakkhassa ārocetvā",
  "atk-s0203a0:17_7": "tena vāriyamānopi pahāraṃ datvā ḍayhāmi ḍayhāmīti viravanto tasmiṃyeva ṭhāne bhūmiṃ",
  "atk-s0203a0:17_8": "pavisitvā mahāniraye nibbattoti imāni akusalakamme vatthūni.",
  "atk-s0203a0:18_0": "Yaṃ pana antamaso maraṇasantikepi kataṃ kammaṃ bhavantare vipākaṃ deti, taṃ sabbaṃ",
  "atk-s0203a0:18_1": "samparāyavedanīyaṃ nāma. Tattha yo aparihīnassa jhānassa vipāko nibbattissati, so",
  "atk-s0203a0:18_2": "idha nibbattitavipākoti vutto. Tassa mūlabhūtaṃ kammaṃ neva diṭṭhadhammavedanīyaṃ",
  "atk-s0203a0:18_3": "na samparāyavedanīyanti, na vicāritaṃ, kiñcāpi na vicāritaṃ, samparāyavedanīyameva",
  "atk-s0203a0:18_4": "panetanti veditabbaṃ. Yo paṭhamamaggādīnaṃ bhavantare phalasamāpattivipāko, so idha",
  "atk-s0203a0:18_5": "nibbattitaguṇotveva vutto. Kiñcāpi evaṃ vutto, maggakammaṃ pana paripakkavedanīyanti",
  "atk-s0203a0:18_6": "veditabbaṃ. Maggacetanāyeva hi sabbalahuṃ phaladāyikā anantaraphalattāti.",
  "atk-s0203a0:19_0": "8. Bahuvedanīyanti saññābhavūpagaṃ. Appavedanīyanti asaññābhavūpagaṃ. Savedanīyanti",
  "atk-s0203a0:19_1": "savipākaṃ kammaṃ. Avedanīyanti avipākaṃ kammaṃ. Evaṃ santeti imesaṃ diṭṭhadhammavedanīyādīnaṃ",
  "atk-s0203a0:19_2": "kammānaṃ upakkamena samparāyavedanīyādi bhāvakāraṇassa alābhe sati. Aphaloti nipphalo",
  "atk-s0203a0:19_3": "niratthakoti. Ettāvatā aniyyānikasāsane payogassa aphalataṃ dassetvā padhānacchedakavādo",
  "atk-s0203a0:19_4": "nāma dassitoti veditabbo. Sahadhammikā vādānuvādāti parehi vuttakāraṇena sakāraṇā",
  "atk-s0203a0:19_5": "hutvā nigaṇṭhānaṃ vādā ca anuvādā ca. Gārayhaṃ ṭhānaṃ āgacchantīti viññūhi garahitabbaṃ",
  "atk-s0203a0:19_6": "kāraṇaṃ āgacchanti. “Vādānuppattā gārayhaṭṭhānā”tipi pāṭho. Tassattho – parehi vuttena",
  "atk-s0203a0:19_7": "kāraṇena sakāraṇā nigaṇṭhānaṃ vādaṃ anuppattā taṃ vādaṃ sosentā milāpentā dukkaṭakammakārinotiādayo",
  "atk-s0203a0:19_8": "dasa gārayhaṭṭhānā āgacchanti.",
  "atk-s0203a0:20": "9. Saṅgatibhāvahetūti niyatibhāvakāraṇā. Pāpasaṅgatikāti pāpaniyatino. Abhijātihetūti chaḷabhijātihetu.",
  "atk-s0203a0:21_0": "10. Evaṃ nigaṇṭhānaṃ upakkamassa aphalataṃ dassetvā idāni niyyānikasāsane upakkamassa",
  "atk-s0203a0:21_1": "vīriyassa ca saphalataṃ dassetuṃ kathañca, bhikkhavetiādimāha. Tattha anaddhabhūtanti",
  "atk-s0203a0:21_2": "anadhibhūtaṃ. Dukkhena anadhibhūto nāma manussattabhāvo vuccati, na taṃ addhabhāveti",
  "atk-s0203a0:21_3": "nābhibhavatīti attho. Tampi nānappakārāya dukkarakārikāya payojento dukkhena addhabhāveti",
  "atk-s0203a0:21_4": "nāma. Ye pana sāsane pabbajitvā āraññakā vā honti rukkhamūlikādayo vā, te dukkhena",
  "atk-s0203a0:21_5": "na addhabhāventi nāma. Niyyānikasāsanasmiñhi vīriyaṃ sammāvāyāmo nāma hoti.",
  "atk-s0203a0:22_0": "Thero panāha – yo issarakule nibbatto sattavassiko hutvā alaṅkatappaṭiyatto pituaṅke",
  "atk-s0203a0:22_1": "nisinno ghare bhattakiccaṃ katvā nisinnena bhikkhusaṅghena anumodanāya kariyamānāya",
  "atk-s0203a0:22_2": "tisso sampattiyo dassetvā saccesu pakāsitesu arahattaṃ pāpuṇāti, mātāpitūhi vā “pabbajissasi",
  "atk-s0203a0:22_3": "tātā”ti vutto “āma pabbajissāmī”ti vatvā nhāpetvā alaṅkaritvā vihāraṃ nīto tacapañcakaṃ",
  "atk-s0203a0:22_4": "uggaṇhitvā nisinno kesesu ohāriyamānesu khuraggeyeva arahattaṃ pāpuṇāti, navapabbajito",
  "atk-s0203a0:22_5": "vā pana manosilātelamakkhitena sīsena punadivase mātāpitūhi pesitaṃ kājabhattaṃ bhuñjitvā",
  "atk-s0203a0:22_6": "vihāre nisinnova arahattaṃ pāpuṇāti, ayaṃ na dukkhena attānaṃ addhabhāveti nāma.",
  "atk-s0203a0:22_7": "Ayaṃ pana ukkaṭṭhasakkāro. Yo dāsikucchiyaṃ nibbatto antamaso rajatamuddikampi piḷandhitvā",
  "atk-s0203a0:22_8": "gorakapiyaṅgumattenāpi sarīraṃ vilimpetvā “pabbājetha na”nti nīto khuragge vā punadivase",
  "atk-s0203a0:22_9": "vā arahattaṃ pāpuṇāti, ayampi na anaddhabhūtaṃ attānaṃ dukkhena addhabhāveti nāma.",
  "atk-s0203a0:23_0": "Dhammikaṃ sukhaṃ nāma saṅghato vā gaṇato vā uppannaṃ catupaccayasukhaṃ. Anadhimucchitoti",
  "atk-s0203a0:23_1": "taṇhāmucchanāya amucchito. Dhammikañhi sukhaṃ na pariccajāmīti na tattha gedho kātabbo.",
  "atk-s0203a0:23_2": "Saṅghato hi uppannaṃ salākabhattaṃ vā vassāvāsikaṃ vā “idamatthaṃ eta”nti paricchinditvā",
  "atk-s0203a0:23_3": "saṅghamajjhe bhikkhūnaṃ antare paribhuñjanto pattantare padumaṃ viya sīlasamādhivipassanāmaggaphalehi",
  "atk-s0203a0:23_4": "vaḍḍhati. Imassāti paccuppannānaṃ pañcannaṃ khandhānaṃ mūlabhūtassa. Dukkhanidānassāti",
  "atk-s0203a0:23_5": "taṇhāya. Sā hi pañcakkhandhadukkhassa nidānaṃ. Saṅkhāraṃ padahatoti sampayogavīriyaṃ",
  "atk-s0203a0:23_6": "karontassa. Virāgo hotīti maggena virāgo hoti. Idaṃ vuttaṃ hoti “saṅkhārapadhānena",
  "atk-s0203a0:23_7": "me imassa dukkhanidānassa virāgo hotī”ti evaṃ pajānātīti iminā sukhāpaṭipadā khippābhiññā",
  "atk-s0203a0:23_8": "kathitā. Dutiyavārena tassa sampayogavīriyassa majjhattatākāro kathito. So yassa",
  "atk-s0203a0:23_9": "hi khvāssāti ettha ayaṃ saṅkhepattho – so puggalo yassa dukkhanidānassa saṅkhārapadhānena",
  "atk-s0203a0:23_10": "virāgo hoti, saṅkhāraṃ tattha padahati, maggapadhānena padahati. Yassa pana dukkhanidānassa",
  "atk-s0203a0:23_11": "ajjhupekkhato upekkhaṃ bhāventassa virāgo hoti, upekkhaṃ tattha bhāveti, maggabhāvanāya",
  "atk-s0203a0:23_12": "bhāveti. Tassāti tassa puggalassa.",
  "atk-s0203a0:24_0": "11. Paṭibaddhacittoti chandarāgena baddhacitto. Tibbacchandoti bahalacchando. Tibbāpekkhoti",
  "atk-s0203a0:24_1": "bahalapatthano. Santiṭṭhantinti ekato tiṭṭhantiṃ. Sañjagghantinti mahāhasitaṃ hasamānaṃ.",
  "atk-s0203a0:24_2": "Saṃhasantinti sitaṃ kurumānaṃ.",
  "atk-s0203a0:25_0": "Evameva kho, bhikkhaveti ettha idaṃ opammavibhāvanaṃ – eko hi puriso ekissā itthiyā",
  "atk-s0203a0:25_1": "sāratto ghāsacchādanamālālaṅkārādīni datvā ghare vāseti. Sā taṃ aticaritvā aññaṃ",
  "atk-s0203a0:25_2": "sevati. So “nūna ahaṃ assā anurūpaṃ sakkāraṃ na karomī”ti sakkāraṃ vaḍḍhesi. Sā bhiyyosomattāya",
  "atk-s0203a0:25_3": "aticaratiyeva. So – “ayaṃ sakkariyamānāpi aticarateva, ghare me vasamānā anatthampi",
  "atk-s0203a0:25_4": "kareyya, nīharāmi na”nti parisamajjhe alaṃvacanīyaṃ katvā “mā puna gehaṃ pāvisī”ti",
  "atk-s0203a0:25_5": "vissajjesi. Sā kenaci upāyena tena saddhiṃ santhavaṃ kātuṃ asakkontī naṭanaccakādīhi",
  "atk-s0203a0:25_6": "saddhiṃ vicarati. Tassa purisassa taṃ disvā neva uppajjati domanassaṃ, somanassaṃ pana uppajjati.",
  "atk-s0203a0:26_0": "Tattha purisassa itthiyā sārattakālo viya imassa bhikkhuno attabhāve ālayo. Ghāsacchādanādīni",
  "atk-s0203a0:26_1": "datvā ghare vasāpanakālo viya attabhāvassa paṭijagganakālo. Tassā aticaraṇakālo viya",
  "atk-s0203a0:26_2": "jaggiyamānasseva attabhāvassa pittapakopādīnaṃ vasena sābādhatā. “Attano anurūpaṃ",
  "atk-s0203a0:26_3": "sakkāraṃ alabhantī aticaratī”ti sallakkhetvā sakkāravaḍḍhanaṃ viya “bhesajjaṃ alabhanto",
  "atk-s0203a0:26_4": "evaṃ hotī”ti sallakkhetvā bhesajjakaraṇakālo. Sakkāre vaḍḍhitepi puna aticaraṇaṃ",
  "atk-s0203a0:26_5": "viya pittādīsu ekassa bhesajje kariyamāne sesānaṃ pakopavasena puna sābādhatā. Parisamajjhe",
  "atk-s0203a0:26_6": "alaṃvacanīyaṃ katvā gehā nikkaḍḍhanaṃ viya “idāni te nāhaṃ dāso na kammakaro, anamatagge",
  "atk-s0203a0:26_7": "saṃsāre taṃyeva upaṭṭhahanto vicariṃ, ko me tayā attho, chijja vā bhijja vā”ti tasmiṃ",
  "atk-s0203a0:26_8": "anapekkhataṃ āpajjitvā vīriyaṃ thiraṃ katvā maggena kilesasamugghātanaṃ. Naṭanaccakādīhi",
  "atk-s0203a0:26_9": "naccamānaṃ vicarantiṃ disvā yathā tassa purisassa domanassaṃ na uppajjati, somanassameva",
  "atk-s0203a0:26_10": "uppajjati, evameva imassa bhikkhuno arahattaṃ pattassa pittapakopādīnaṃ vasena ābādhikaṃ",
  "atk-s0203a0:26_11": "attabhāvaṃ disvā domanassaṃ na uppajjati, “muccissāmi vata khandhaparihāradukkhato”ti",
  "atk-s0203a0:26_12": "somanassameva uppajjatīti. Ayaṃ pana upamā “paṭibaddhacittassa domanassaṃ uppajjati,",
  "atk-s0203a0:26_13": "appaṭibaddhacittassa natthetanti ñatvā itthiyā chandarāgaṃ pajahati, evamayaṃ bhikkhu",
  "atk-s0203a0:26_14": "saṅkhāraṃ vā padahantassa upekkhaṃ vā bhāventassa dukkhanidānaṃ pahīyati, no aññathāti",
  "atk-s0203a0:26_15": "ñatvā tadubhayaṃ sampādento dukkhanidānaṃ pajahatī”ti etamatthaṃ vibhāvetuṃ āgatāti veditabbā.",
  "atk-s0203a0:27_0": "12. Yathā sukhaṃ kho me viharatoti yena sukhena viharituṃ icchāmi tena, me viharato.",
  "atk-s0203a0:27_1": "Padahatoti pesentassa. Ettha ca yassa sukhā paṭipadā asappāyā, sukhumacīvarāni dhārentassa",
  "atk-s0203a0:27_2": "pāsādike senāsane vasantassa cittaṃ vikkhipati, dukkhā paṭipadā sappāyā, chinnabhinnāni",
  "atk-s0203a0:27_3": "thūlacīvarāni dhārentassa susānarukkhamūlādīsu vasantassa cittaṃ ekaggaṃ hoti, taṃ sandhāyetaṃ vuttaṃ.",
  "atk-s0203a0:28_0": "Evameva khoti ettha idaṃ opammasaṃsandanaṃ, usukāro viya hi jātijarāmaraṇabhīto yogī",
  "atk-s0203a0:28_1": "daṭṭhabbo, vaṅkakuṭilajimhatejanaṃ viya vaṅkakuṭilajimhacittaṃ, dve alātā viya kāyikacetasikavīriyaṃ,",
  "atk-s0203a0:28_2": "tejanaṃ ujuṃ karontassa kañjikatelaṃ viya saddhā, namanadaṇḍako viya lokuttaramaggo,",
  "atk-s0203a0:28_3": "ussukārassa vaṅkakuṭilajimhatejanaṃ kañjikatelena sinehetvā alātesu tāpetvā namanadaṇḍakena",
  "atk-s0203a0:28_4": "ujukaraṇaṃ viya imassa bhikkhuno vaṅkakuṭilajimhacittaṃ saddhāya sinehetvā kāyikacetasikavīriyena",
  "atk-s0203a0:28_5": "tāpetvā lokuttaramaggena ujukaraṇaṃ, usukārasseva evaṃ ujukatena tejanena sapattaṃ",
  "atk-s0203a0:28_6": "vijjhitvā sampattianubhavanaṃ viya imassa yogino tathā ujukatena cittena kilesagaṇaṃ",
  "atk-s0203a0:28_7": "vijjhitvā pāsādike senāsane nirodhavaratalagatassa phalasamāpattisukhānubhavanaṃ",
  "atk-s0203a0:28_8": "daṭṭhabbaṃ. Idha tathāgato sukhāpaṭipadākhippābhiññabhikkhuno, dukkhāpaṭipadādandhābhiññabhikkhuno",
  "atk-s0203a0:28_9": "ca paṭipattiyo kathitā, itaresaṃ dvinnaṃ na kathitā, tā kathetuṃ imaṃ desanaṃ ārabhi.",
  "atk-s0203a0:28_10": "Imāsu vā dvīsu kathitāsu itarāpi kathitāva honti, āgamanīyapaṭipadā pana na kathitā,",
  "atk-s0203a0:28_11": "taṃ kathetuṃ imaṃ desanaṃ ārabhi. Sahāgamanīyāpi vā paṭipadā kathitāva, adassitaṃ",
  "atk-s0203a0:28_12": "pana ekaṃ buddhuppādaṃ dassetvā ekassa kulaputtassa nikkhamanadesanaṃ arahattena",
  "atk-s0203a0:28_13": "vinivaṭṭessāmīti dassetuṃ imaṃ desanaṃ ārabhi. Sesaṃ sabbattha uttānamevāti.",
  "atk-s0203a0:29": "Papañcasūdaniyā majjhimanikāyaṭṭhakathāya",
  "atk-s0203a0:30": "Devadahasuttavaṇṇanā niṭṭhitā.",
  "atk-s0203a0:31": "2. Pañcattayasuttavaṇṇanā",
  "atk-s0203a0:32_0": "21. Evaṃ me sutanti pañcattayasuttaṃ. Tattha eketi ekacce. Samaṇabrāhmaṇāti paribbajupagatabhāvena",
  "atk-s0203a0:32_1": "samaṇā jātiyā brāhmaṇā, lokena vā samaṇāti ca brāhmaṇāti ca evaṃ sammatā. Aparantaṃ",
  "atk-s0203a0:32_2": "kappetvā vikappetvā gaṇhantīti aparantakappikā. Aparantakappo vā etesaṃ atthītipi",
  "atk-s0203a0:32_3": "aparantakappikā. Ettha ca antoti “sakkāyo kho, āvuso, eko anto”tiādīsu viya idha",
  "atk-s0203a0:32_4": "koṭṭhāso adhippeto. Kappoti taṇhādiṭṭhiyo. Vuttampi cetaṃ “kappoti uddānato dve kappā",
  "atk-s0203a0:32_5": "taṇhākappo ca diṭṭhikappo cā”ti. Tasmā taṇhādiṭṭhivasena anāgataṃ khandhakoṭṭhāsaṃ",
  "atk-s0203a0:32_6": "kappetvā ṭhitāti aparantakappikāti evamettha attho daṭṭhabbo. Tesaṃ evaṃ aparantaṃ",
  "atk-s0203a0:32_7": "kappetvā ṭhitānaṃ punappunaṃ uppajjanavasena aparantameva anugatā diṭṭhīti aparantānudiṭṭhino.",
  "atk-s0203a0:32_8": "Te evaṃdiṭṭhino taṃ aparantaṃ ārabbha āgamma paṭicca aññampi janaṃ diṭṭhigatikaṃ",
  "atk-s0203a0:32_9": "karontā anekavihitāni adhivuttipadāni abhivadanti. Anekavihitānīti anekavidhāni.",
  "atk-s0203a0:32_10": "Adhivuttipadānīti adhivacanapadāni. Atha vā bhūtamatthaṃ adhibhavitvā yathāsabhāvato",
  "atk-s0203a0:32_11": "aggahetvā vattanato adhivuttiyoti diṭṭhiyo vuccanti, adhivuttīnaṃ padāni adhivuttipadāni,",
  "atk-s0203a0:32_12": "diṭṭhidīpakāni vacanānīti attho.",
  "atk-s0203a0:33_0": "Saññīti saññāsamaṅgī. Arogoti nicco. Ittheketi itthaṃ eke, evameketi attho. Iminā",
  "atk-s0203a0:33_1": "soḷasa saññīvādā kathitā, asaññīti iminā aṭṭha asaññīvādā, nevasaññīnāsaññīti iminā",
  "atk-s0203a0:33_2": "aṭṭha nevasaññīnāsaññīvādā, sato vā pana sattassāti iminā satta ucchedavādā. Tattha",
  "atk-s0203a0:33_3": "satoti vijjamānassa. Ucchedanti upacchedaṃ. Vināsanti adassanaṃ. Vibhavanti bhavavigamaṃ.",
  "atk-s0203a0:33_4": "Sabbānetāni aññamaññavevacanāneva. Diṭṭhadhammanibbānaṃ vāti iminā pañca diṭṭhadhammanibbānavādā",
  "atk-s0203a0:33_5": "kathitā. Tattha diṭṭhadhammoti paccakkhadhammo vuccati, tattha tattha paṭiladdhaattabhāvassetaṃ",
  "atk-s0203a0:33_6": "adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamanti",
  "atk-s0203a0:33_7": "attho. Santaṃ vāti saññītiādivasena tīhākārehi santaṃ. Tīṇi hontīti saññī attātiādīni",
  "atk-s0203a0:33_8": "santaattavasena ekaṃ, itarāni dveti evaṃ tīṇi.",
  "atk-s0203a0:34_0": "22. Rūpiṃ vāti karajarūpena vā kasiṇarūpena vā rūpiṃ. Tattha lābhī kasiṇarūpaṃ attāti",
  "atk-s0203a0:34_1": "gaṇhāti, takkī ubhopi rūpāni gaṇhātiyeva. Arūpinti arūpasamāpattinimittaṃ vā, ṭhapetvā",
  "atk-s0203a0:34_2": "saññākkhandhaṃ sesaarūpadhamme vā attāti paññapentā lābhinopi takkikāpi evaṃ paññapenti.",
  "atk-s0203a0:34_3": "Tatiyadiṭṭhi pana missakagāhavasena pavattā, catutthā takkagāheneva. Dutiyacatukke",
  "atk-s0203a0:34_4": "paṭhamadiṭṭhi samāpannakavārena kathitā, dutiyadiṭṭhi asamāpannakavārena, tatiyadiṭṭhi",
  "atk-s0203a0:34_5": "suppamattena vā sarāvamattena vā kasiṇaparikammavasena, catutthadiṭṭhi vipulakasiṇavasena",
  "atk-s0203a0:34_6": "kathitāti veditabbā.",
  "atk-s0203a0:35_0": "Etaṃ vā panekesaṃ upātivattatanti saññītipadena saṅkhepato vuttaṃ saññāsattakaṃ atikkantānanti",
  "atk-s0203a0:35_1": "attho. Apare aṭṭhakanti vadanti. Tadubhayaṃ parato āvibhavissati. Ayaṃ panettha saṅkhepattho",
  "atk-s0203a0:35_2": "– keci hi etā satta vā aṭṭha vā saññā samatikkamituṃ sakkonti, keci pana na sakkonti.",
  "atk-s0203a0:35_3": "Tattha ye sakkonti, teva gahitā. Tesaṃ pana ekesaṃ upātivattataṃ atikkamituṃ sakkontānaṃ",
  "atk-s0203a0:35_4": "yathāpi nāma gaṅgaṃ uttiṇṇesu manussesu eko dīghavāpiṃ gantvā tiṭṭheyya, eko tato",
  "atk-s0203a0:35_5": "paraṃ mahāgāmaṃ; evameva eke viññāṇañcāyatanaṃ appamāṇaṃ āneñjanti vatvā tiṭṭhanti,",
  "atk-s0203a0:35_6": "eke ākiñcaññāyatanaṃ. Tattha viññāṇañcāyatanaṃ tāva dassetuṃ viññāṇakasiṇameketi",
  "atk-s0203a0:35_7": "vuttaṃ. Parato “ākiñcaññāyatanameke”ti vakkhati. Tayidanti taṃ idaṃ diṭṭhigatañca",
  "atk-s0203a0:35_8": "diṭṭhipaccayañca diṭṭhārammaṇañca. Tathāgato abhijānātīti. Iminā paccayena idaṃ nāma",
  "atk-s0203a0:35_9": "dassanaṃ gahitanti abhivisiṭṭhena ñāṇena jānāti.",
  "atk-s0203a0:36_0": "Idāni tadeva vitthārento ye kho te bhontotiādimāha. Yā vā pana etāsaṃ saññānanti",
  "atk-s0203a0:36_1": "yā vā pana etāsaṃ “yadi rūpasaññāna”nti evaṃ vuttasaññānaṃ. Parisuddhāti nirupakkilesā.",
  "atk-s0203a0:36_2": "Paramāti uttamā. Aggāti seṭṭhā. Anuttariyā akkhāyatīti asadisā kathīyati. Yadi rūpasaññānanti",
  "atk-s0203a0:36_3": "iminā catasso rūpāvacarasaññā kathitā. Yadi arūpasaññānanti iminā ākāsānañcāyatanaviññāṇañcāyatanasaññā.",
  "atk-s0203a0:36_4": "Itarehi pana dvīhi padehi samāpannakavāro ca asamāpannakavāro ca kathitoti evametā",
  "atk-s0203a0:36_5": "koṭṭhāsato aṭṭha, atthato pana satta saññā honti. Samāpannakavāro hi purimāhi chahisaṅgahitoyeva.",
  "atk-s0203a0:36_6": "Tayidaṃ saṅkhatanti taṃ idaṃ sabbampi saññāgataṃ saddhiṃ diṭṭhigatena saṅkhataṃ paccayehi",
  "atk-s0203a0:36_7": "samāgantvā kataṃ. Oḷārikanti saṅkhatattāva oḷārikaṃ. Atthi kho pana saṅkhārānaṃ nirodhoti",
  "atk-s0203a0:36_8": "etesaṃ pana saṅkhatanti vuttānaṃ saṅkhārānaṃ nirodhasaṅkhātaṃ nibbānaṃ nāma atthi.",
  "atk-s0203a0:36_9": "Atthetanti iti viditvāti taṃ kho pana nibbānaṃ “atthi eta”nti evaṃ jānitvā. Tassa",
  "atk-s0203a0:36_10": "nissaraṇadassāvīti tassa saṅkhatassa nissaraṇadassī nibbānadassī. Tathāgato tadupātivattoti",
  "atk-s0203a0:36_11": "taṃ saṅkhataṃ atikkanto samatikkantoti attho.",
  "atk-s0203a0:37_0": "23. Tatrāti tesu aṭṭhasu asaññīvādesu. Rūpiṃ vātiādīni saññīvāde vuttanayeneva veditabbāni.",
  "atk-s0203a0:37_1": "Ayañca yasmā asaññīvādo, tasmā idha dutiyacatukkaṃ na vuttaṃ. Paṭikkosantīti paṭibāhanti",
  "atk-s0203a0:37_2": "paṭisedhenti. Saññā rogotiādīsu ābādhaṭṭhena rogo, sadosaṭṭhena gaṇḍo, anupaviṭṭhaṭṭhena",
  "atk-s0203a0:37_3": "sallaṃ. Āgatiṃ vā gatiṃ vātiādīsu paṭisandhivasena āgatiṃ, cutivasena gatiṃ, cavanavasena",
  "atk-s0203a0:37_4": "cutiṃ, upapajjanavasena upapattiṃ, punappunaṃ uppajjitvā aparāparaṃ vaḍḍhanavasena",
  "atk-s0203a0:37_5": "vuḍḍhiṃ virūḷhiṃ vepullaṃ. Kāmañca catuvokārabhave rūpaṃ vināpi viññāṇassa pavatti",
  "atk-s0203a0:37_6": "atthi, sese pana tayo khandhe vinā natthi. Ayaṃ pana pañho pañcavokārabhavavasena",
  "atk-s0203a0:37_7": "kathito. Pañcavokāre hi ettake khandhe vinā viññāṇassa pavatti nāma natthi. Vitaṇḍavādī",
  "atk-s0203a0:37_8": "panettha “aññatra rūpātiādivacanato arūpabhavepi rūpaṃ, asaññābhave ca viññāṇaṃ atthi,",
  "atk-s0203a0:37_9": "tathā nirodhasamāpannassā”ti vadati. So vattabbo – byañjanacchāyāya ce atthaṃ paṭibāhasi,",
  "atk-s0203a0:37_10": "āgatiṃ vātiādivacanato taṃ viññāṇaṃ pakkhidvipadacatuppadā viya uppatitvāpi gacchati,",
  "atk-s0203a0:37_11": "padasāpi gacchati, govisāṇavalliādīni viya ca vaḍḍhatīti āpajjati. Ye ca bhagavatā",
  "atk-s0203a0:37_12": "anekasatesu suttesu tayo bhavā vuttā, te arūpabhavassa abhāvā dveva āpajjanti. Tasmā",
  "atk-s0203a0:37_13": "mā evaṃ avaca, yathā vuttamatthaṃ dhārehīti.",
  "atk-s0203a0:38_0": "24. Tatrāti aṭṭhasu nevasaññīnāsaññīvādesu bhummaṃ. Idhāpi rūpiṃ vātiādīni vuttanayeneva",
  "atk-s0203a0:38_1": "veditabbāni. Asaññā sammohoti nissaññabhāvo nāmesa sammohaṭṭhānaṃ. Yo hi kiñci na",
  "atk-s0203a0:38_2": "jānāti, taṃ asaññī esoti vadanti. Diṭṭhasutamutaviññātabbasaṅkhāramattenāti diṭṭhaviññātabbamattena",
  "atk-s0203a0:38_3": "sutaviññātabbamattena mutaviññātabbamattena. Ettha ca vijānātīti viññātabbaṃ, diṭṭhasutamutaviññātabbamattena",
  "atk-s0203a0:38_4": "pañcadvārikasaññāpavattimattenāti ayañhi ettha attho. Saṅkhāramattenāti oḷārikasaṅkhārapavattimattenāti",
  "atk-s0203a0:38_5": "attho. Etassa āyatanassāti etassa nevasaññānāsaññāyatanassa. Upasampadanti paṭilābhaṃ.",
  "atk-s0203a0:38_6": "Byasanaṃ hetanti vināso hesa, vuṭṭhānaṃ hetanti attho. Pañcadvārikasaññāpavattañhi",
  "atk-s0203a0:38_7": "oḷārikasaṅkhārapavattaṃ vā appavattaṃ katvā taṃ samāpajjitabbaṃ. Tassa pana pavattena",
  "atk-s0203a0:38_8": "tato vuṭṭhānaṃ hotīti dasseti. Saṅkhārasamāpattipattabbamakkhāyatīti oḷārikasaṅkhārapavattiyā",
  "atk-s0203a0:38_9": "pattabbanti na akkhāyati. Saṅkhārāvasesasamāpattipattabbanti saṅkhārānaṃyeva avasesā",
  "atk-s0203a0:38_10": "bhāvanāvasena sabbasukhumabhāvaṃ pattā saṅkhārā, tesaṃ pavattiyā etaṃ pattabbanti",
  "atk-s0203a0:38_11": "attho. Evarūpesu hi saṅkhāresu pavattesu etaṃ pattabbaṃ nāma hoti. Tayidanti taṃ",
  "atk-s0203a0:38_12": "idaṃ etaṃ sukhumampi samānaṃ saṅkhataṃ saṅkhatattā ca oḷārikaṃ.",
  "atk-s0203a0:39_0": "25. Tatrāti sattasu ucchedavādesu bhummaṃ. Uddhaṃ saranti uddhaṃ vuccati anāgatasaṃsāravādo,",
  "atk-s0203a0:39_1": "anāgataṃ saṃsāravādaṃ sarantīti attho. Āsattiṃyeva abhivadanti lagganakaṃyeva vadanti.",
  "atk-s0203a0:39_2": "“Āsatta”ntipi pāṭho, taṇhaṃyeva vadantīti attho. Iti pecca bhavissāmāti evaṃ pecca",
  "atk-s0203a0:39_3": "bhavissāma. Khattiyā bhavissāma, brāhmaṇā bhavissāmāti evamettha nayo netabbo. Vāṇijūpamā",
  "atk-s0203a0:39_4": "maññeti vāṇijūpamā viya vāṇijapaṭibhāgā vāṇijasadisā mayhaṃ upaṭṭhahanti. Sakkāyabhayāti",
  "atk-s0203a0:39_5": "sakkāyassa bhayā. Te hi yatheva “cattāro kho, mahārāja, abhayassa bhāyanti. Katame",
  "atk-s0203a0:39_6": "cattāro? Gaṇḍuppādo kho, mahārāja, bhayā pathaviṃ na khādati ‘mā pathavī khiyī’ti,",
  "atk-s0203a0:39_7": "konto kho, mahārāja, ekapādena tiṭṭhati ‘mā pathavī osīdī’ti, kikī kho, mahārāja,",
  "atk-s0203a0:39_8": "uttānā seti ‘mā ambhā undriyī’ti, brāhmaṇadhammiko kho, mahārāja, brahmacariyaṃ na",
  "atk-s0203a0:39_9": "carati ‘mā loko ucchijjī’ti ime cattāro abhayassa bhāyanti, evaṃ sakkāyassa bhāyanti”.",
  "atk-s0203a0:39_10": "Sakkāyaparijegucchāti tameva tebhūmakasaṅkhātaṃ sakkāyaṃ parijigucchamānā. Sā gaddulabaddhoti",
  "atk-s0203a0:39_11": "daṇḍake rajjuṃ pavesetvā baddhasunakho. Evamevimeti ettha daḷhatthambho viya khīlo",
  "atk-s0203a0:39_12": "viya ca tebhūmakadhammasaṅkhāto sakkāyo daṭṭhabbo, sā viya diṭṭhigatiko, daṇḍako",
  "atk-s0203a0:39_13": "viya diṭṭhi, rajju viya taṇhā, gaddulena bandhitvā thambhe vā khīle vā upanibaddhasunakhassa",
  "atk-s0203a0:39_14": "attano dhammatāya chinditvā gantuṃ asamatthassa anuparidhāvanaṃ viya diṭṭhigatikassa",
  "atk-s0203a0:39_15": "diṭṭhidaṇḍake pavesitāya taṇhārajjuyā bandhitvā sakkāye upanibaddhassa anuparidhāvanaṃ veditabbaṃ.",
  "atk-s0203a0:40_0": "26. Imāneva pañcāyatanānīti imāneva pañca kāraṇāni. Iti mātikaṃ ṭhapentenapi pañceva",
  "atk-s0203a0:40_1": "ṭhapitāni, nigamentenapi pañceva nigamitāni, bhājentena pana cattāri bhājitāni. Diṭṭhadhammanibbānaṃ",
  "atk-s0203a0:40_2": "kuhiṃ paviṭṭhanti. Ekattanānattavasena dvīsu padesu paviṭṭhanti veditabbaṃ.",
  "atk-s0203a0:41_0": "27. Evañca catucattālīsa aparantakappike dassetvā idāni aṭṭhārasa pubbantakappike",
  "atk-s0203a0:41_1": "dassetuṃ santi, bhikkhavetiādimāha. Tattha atītakoṭṭhāsasaṅkhātaṃ pubbantaṃ kappetvā",
  "atk-s0203a0:41_2": "vikappetvā gaṇhantīti pubbantakappikā. Pubbantakappo vā etesaṃ atthīti pubbantakappikā.",
  "atk-s0203a0:41_3": "Evaṃ sesampi pubbe vuttappakāraṃ vuttanayeneva veditabbaṃ. Sassato attā ca loko cāti",
  "atk-s0203a0:41_4": "rūpādīsu aññataraṃ attāti ca lokoti ca gahetvā sassato amaro nicco dhuvoti abhivadanti.",
  "atk-s0203a0:41_5": "Yathāha “rūpaṃ attā ceva loko ca sassato cāti attānañca lokañca paññapentī”ti vitthāro.",
  "atk-s0203a0:41_6": "Asassatādīsupi eseva nayo. Ettha ca paṭhamavādena cattāro sassatavādā vuttā, dutiyavādena satta ucchedavādā.",
  "atk-s0203a0:42_0": "Nanu cete heṭṭhā āgatā, idha kasmā puna gahitāti. Heṭṭhā tattha tattha mato tattha",
  "atk-s0203a0:42_1": "tattheva ucchijjatīti dassanatthaṃ āgatā. Idha pana pubbenivāsalābhī diṭṭhigatiko",
  "atk-s0203a0:42_2": "atītaṃ passati, na anāgataṃ, tassa evaṃ hoti “pubbantato āgato attā idheva ucchijjati,",
  "atk-s0203a0:42_3": "ito paraṃ na gacchatī”ti imassatthassa dassanatthaṃ gahitā. Tatiyavādena cattāro",
  "atk-s0203a0:42_4": "ekaccasassatavādā vuttā, catutthavādena cattāro amarāvikkhepikā vuttā. Antavāti sapariyanto",
  "atk-s0203a0:42_5": "paricchinno parivaṭumo. Avaḍḍhitakasiṇassa taṃ kasiṇaṃ attāti ca lokoti ca gahetvā",
  "atk-s0203a0:42_6": "evaṃ hoti. Dutiyavādo vaḍḍhitakasiṇassa vasena vutto, tatiyavādo tiriyaṃ vaḍḍhetvā",
  "atk-s0203a0:42_7": "uddhamadho avaḍḍhitakasiṇassa, catutthavādo takkivasena vutto. Anantaracatukkaṃ heṭṭhā vuttanayameva.",
  "atk-s0203a0:43_0": "Ekantasukhīti nirantarasukhī. Ayaṃ diṭṭhi lābhījātissaratakkīnaṃ vasena uppajjati.",
  "atk-s0203a0:43_1": "Lābhino hi pubbenivāsañāṇena khattiyādikule ekantasukhameva attano jātiṃ anussarantassa",
  "atk-s0203a0:43_2": "evaṃ diṭṭhi uppajjati. Tathā jātissarassa paccuppannaṃ sukhamanubhavato atītāsu sattasu",
  "atk-s0203a0:43_3": "jātīsu tādisameva attabhāvaṃ anussarantassa. Takkissa pana idha sukhasamaṅgino “atītepāhaṃ",
  "atk-s0203a0:43_4": "evameva ahosi”nti takkeneva uppajjati.",
  "atk-s0203a0:44_0": "Ekantadukkhīti ayaṃ diṭṭhi lābhino nuppajjati. So hi ekanteneva idha jhānasukhena",
  "atk-s0203a0:44_1": "sukhī hoti. Idha dukkhena phuṭṭhassa pana jātissarassa takkisseva ca sā uppajjati.",
  "atk-s0203a0:44_2": "Tatiyā idha vokiṇṇasukhadukkhānaṃ sabbesampi tesaṃ uppajjati, tathā catutthā diṭṭhi.",
  "atk-s0203a0:44_3": "Lābhino hi idāni catutthajjhānavasena adukkhamasukhassa, pubbe catutthajjhānikameva",
  "atk-s0203a0:44_4": "brahmalokaṃ anussarantassa. Jātissarassāpi paccuppanne majjhattassa, anussarantassāpi",
  "atk-s0203a0:44_5": "majjhattabhūtaṭṭhānameva anussarantassa, takkinopi paccuppanne majjhattassa, atītepi",
  "atk-s0203a0:44_6": "evaṃ bhavissatīti takkeneva gaṇhantassa esā diṭṭhi uppajjati. Ettāvatā cattāro sassatavādā,",
  "atk-s0203a0:44_7": "cattāro ekaccasassatikā, cattāro antānantikā, cattāro amarāvikkhepikā, dve adhicca-samuppannikāti",
  "atk-s0203a0:44_8": "aṭṭhārasapi pubbantakappikā kathitā honti.",
  "atk-s0203a0:45_0": "28. Idāni diṭṭhuddhāraṃ uddharanto tatra, bhikkhavetiādimāha. Tattha paccattaṃyeva",
  "atk-s0203a0:45_1": "ñāṇanti paccakkhañāṇaṃ. Parisuddhanti nirupakkilesaṃ. Pariyodātanti pabhassaraṃ.",
  "atk-s0203a0:45_2": "Sabbapadehi vipassanāñāṇaṃyeva kathitaṃ. Saddhādayo hi pañca dhammā bāhirasamayasmimpi",
  "atk-s0203a0:45_3": "honti, vipassanāñāṇaṃ sāsanasmiṃyeva. Tattha ñāṇabhāgamattameva pariyodapentīti mayamidaṃ",
  "atk-s0203a0:45_4": "jānāmāti evaṃ tattha ñāṇakoṭṭhāsaṃ otārentiyeva. Upādānamakkhāyatīti na taṃ ñāṇaṃ,",
  "atk-s0203a0:45_5": "micchādassanaṃ nāmetaṃ, tasmā tadapi tesaṃ bhavantānaṃ diṭṭhupādānaṃ akkhāyatīti",
  "atk-s0203a0:45_6": "attho. Athāpi taṃ jānanamattalakkhaṇattā ñāṇabhāgamattameva, tathāpi tassa dassanassa",
  "atk-s0203a0:45_7": "anupātivattanato upādānapaccayato ca upādānameva. Tadupātivattoti taṃ diṭṭhiṃ atikkanto.",
  "atk-s0203a0:45_8": "Ettāvatā cattāro sassatavādā, cattāro ekaccasassatikā, cattāro antānantikā, cattāro",
  "atk-s0203a0:45_9": "amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā, aṭṭha",
  "atk-s0203a0:45_10": "nevasaññīnāsaññīvādā, satta ucchedavādā, pañca diṭṭhadhammanibbānavādāti brahmajāle",
  "atk-s0203a0:45_11": "āgatā dvāsaṭṭhipi diṭṭhiyo kathitā honti. Brahmajāle pana kathite idaṃ suttaṃ akathitameva",
  "atk-s0203a0:45_12": "hoti. Kasmā? Idha tato atirekāya sakkāyadiṭṭhiyā āgatattā. Imasmiṃ pana kathite brahmajālaṃ kathitameva hoti.",
  "atk-s0203a0:46_0": "30. Idāni imā dvāsaṭṭhi diṭṭhiyo uppajjamānā sakkāyadiṭṭhipamukheneva uppajjantīti",
  "atk-s0203a0:46_1": "dassetuṃ idha, bhikkhave, ekaccotiādimāha. Tattha paṭinissaggāti pariccāgena. Kāmasaṃyojanānaṃ",
  "atk-s0203a0:46_2": "anadhiṭṭhānāti pañcakāmaguṇataṇhānaṃ nissaṭṭhattā. Pavivekaṃ pītinti sappītikajjhānadvayapītiṃ.",
  "atk-s0203a0:46_3": "Nirujjhatīti jhānanirodhena nirujjhati. Samāpattito pana vuṭṭhitassa niruddhā nāma",
  "atk-s0203a0:46_4": "hoti. Yatheva hi “adukkhamasukhāya vedanāya nirodhā uppajjati nirāmisaṃ sukhaṃ, nirāmisasukhassa",
  "atk-s0203a0:46_5": "nirodhā uppajjati adukkhamasukhā vedanā”ti ettha na ayamattho hoti – catutthajjhānanirodhā",
  "atk-s0203a0:46_6": "tatiyajjhānaṃ upasampajja viharatīti. Ayaṃ panettha attho – catutthajjhānā vuṭṭhāya",
  "atk-s0203a0:46_7": "tatiyaṃ jhānaṃ samāpajjati, tatiyajjhānā vuṭṭhāya catutthaṃ jhānaṃ samāpajjatīti,",
  "atk-s0203a0:46_8": "evaṃsampadamidaṃ veditabbaṃ. Uppajjati domanassanti hīnajjhānapariyādānakadomanassaṃ.",
  "atk-s0203a0:46_9": "Samāpattito vuṭṭhitacittassa pana kammanīyabhāvo kathito.",
  "atk-s0203a0:47_0": "Pavivekā pītīti sā eva jhānadvayapīti. Yaṃ chāyā jahatīti yaṃ ṭhānaṃ chāyā jahati.",
  "atk-s0203a0:47_1": "Kiṃ vuttaṃ hoti? Yasmiṃ ṭhāne chāyā atthi, tasmiṃ ātapo natthi. Yasmiṃ ātapo atthi,",
  "atk-s0203a0:47_2": "tasmiṃ chāyā natthīti.",
  "atk-s0203a0:48": "31. Nirāmisaṃ sukhanti tatiyajjhānasukhaṃ.",
  "atk-s0203a0:49": "32. Adukkhamasukhanti catutthajjhānavedanaṃ.",
  "atk-s0203a0:50_0": "33. Anupādānohamasmīti niggahaṇo ahamasmi. Nibbānasappāyanti nibbānassa sappāyaṃ",
  "atk-s0203a0:50_1": "upakārabhūtaṃ. Nanu ca maggadassanaṃ nāma sabbattha nikantiyā sukkhāpitāya uppajjati,",
  "atk-s0203a0:50_2": "kathametaṃ nibbānassa upakārapaṭipadā nāma jātanti, sabbattha anupādiyanavasena aggaṇhanavasena",
  "atk-s0203a0:50_3": "upakārapaṭipadā nāma jātaṃ. Abhivadatīti abhimānena upavadati. Pubbantānudiṭṭhinti",
  "atk-s0203a0:50_4": "aṭṭhārasavidhampi pubbantānudiṭṭhiṃ. Aparantānudiṭṭhinti catucattārīsavidhampi aparantānudiṭṭhiṃ.",
  "atk-s0203a0:50_5": "Upādānamakkhāyatīti ahamasmīti gahaṇassa sakkāyadiṭṭhipariyāpannattā diṭṭhupādānaṃ akkhāyati.",
  "atk-s0203a0:51_0": "Santivarapadanti vūpasantakilesattā santaṃ uttamapadaṃ. Channaṃ phassāyatanānanti",
  "atk-s0203a0:51_1": "bhagavatā “yattha cakkhu ca nirujjhati rūpasaññā ca nirujjhati so āyatano veditabbo”ti",
  "atk-s0203a0:51_2": "ettha dvinnaṃ āyatanānaṃ paṭikkhepena nibbānaṃ dassitaṃ.",
  "atk-s0203a0:52": "“Yattha āpo ca pathavī, tejo vāyo na gādhati;",
  "atk-s0203a0:53": "Ato sarā nivattanti, ettha vaṭṭaṃ na vattati;",
  "atk-s0203a0:54": "Ettha nāmañca rūpañca, asesaṃ uparujjhatī”ti. –",
  "atk-s0203a0:55": "Ettha pana saṅkhārapaṭikkhepena nibbānaṃ dassitaṃ.",
  "atk-s0203a0:56": "“Kattha āpo ca pathavī, tejo vāyo na gādhati;",
  "atk-s0203a0:57": "Kattha dīghañca rassañca, aṇuṃ thūlaṃ subhāsubhaṃ;",
  "atk-s0203a0:58": "Kattha nāmañca rūpañca, asesaṃ uparujjhatī”ti. ;",
  "atk-s0203a0:59": "Tatra veyyākaraṇaṃ bhavati –",
  "atk-s0203a0:60": "“Viññāṇaṃ anidassanaṃ, anantaṃ sabbato pabha”nti –",
  "atk-s0203a0:61_0": "Ettha saṅkhārapaṭikkhepena nibbānaṃ dassitaṃ. Imasmiṃ pana sutte chaāyatanapaṭikkhepena",
  "atk-s0203a0:61_1": "dassitaṃ. Aññattha ca anupādāvimokkhoti nibbānameva dassitaṃ, idha pana arahattaphalasamāpatti.",
  "atk-s0203a0:61_2": "Sesaṃ sabbattha uttānamevāti.",
  "atk-s0203a0:62": "Papañcasūdaniyā majjhimanikāyaṭṭhakathāya",
  "atk-s0203a0:63": "Pañcattayasuttavaṇṇanā niṭṭhitā.",
  "atk-s0203a0:64": "3. Kintisuttavaṇṇanā",
  "atk-s0203a0:65_0": "34. Evaṃ me sutanti kintisuttaṃ. Tattha pisinārāyanti evaṃnāmake maṇḍalapadese. Baliharaṇeti",
  "atk-s0203a0:65_1": "tasmiṃ vanasaṇḍe bhūtānaṃ baliṃ āharanti, tasmā so baliharaṇanti vutto. Cīvarahetūti",
  "atk-s0203a0:65_2": "cīvarakāraṇā, cīvaraṃ paccāsīsamānoti attho. Itibhavābhavahetūti evaṃ imaṃ desanāmayaṃ",
  "atk-s0203a0:65_3": "puññakiriyavatthuṃ nissāya tasmiṃ tasmiṃ bhave sukhaṃ vedissāmīti dhammaṃ desetīti",
  "atk-s0203a0:65_4": "kiṃ tumhākaṃ evaṃ hotīti attho.",
  "atk-s0203a0:66_0": "35. Cattāro satipaṭṭhānātiādayo sattatiṃsa bodhipakkhiyadhammā lokiyalokuttarāva",
  "atk-s0203a0:66_1": "kathitā. Tatthāti tesu sattatiṃsāya dhammesu. Siyaṃsūti bhaveyyuṃ. Abhidhammeti visiṭṭhe",
  "atk-s0203a0:66_2": "dhamme, imesu sattatiṃsabodhipakkhiyadhammesūti attho. Tatra ceti idampi bodhipakkhiyadhammesveva",
  "atk-s0203a0:66_3": "bhummaṃ. Atthato ceva nānaṃ byañjanato cāti ettha “kāyova satipaṭṭhānaṃ vedanāva",
  "atk-s0203a0:66_4": "satipaṭṭhāna”nti vutte atthato nānaṃ hoti, “satipaṭṭhānā”ti vutte pana byañjanato",
  "atk-s0203a0:66_5": "nānaṃ nāma hoti. Tadamināpīti taṃ tumhe imināpi kāraṇena jānāthāti atthañca byañjanañca",
  "atk-s0203a0:66_6": "samānetvā athassa ca aññathā gahitabhāvo byañjanassa ca micchā ropitabhāvo dassetabbo.",
  "atk-s0203a0:66_7": "Yo dhammo yo vinayoti ettha atthañca byañjanañca viññāpanakāraṇameva dhammo ca vinayo ca.",
  "atk-s0203a0:67_0": "37. Atthato hi kho sametīti satiyeva satipaṭṭhānanti gahitā. Byañjanato nānanti kevalaṃ",
  "atk-s0203a0:67_1": "byañjanameva satipaṭṭhānoti vā satipaṭṭhānāti vā micchā ropetha. Appamattakaṃ khoti",
  "atk-s0203a0:67_2": "suttantaṃ patvā byañjanaṃ appamattakaṃ nāma hoti. Parittamattaṃ dhanitaṃ katvā ropitepi",
  "atk-s0203a0:67_3": "hi nibbutiṃ pattuṃ sakkā hoti.",
  "atk-s0203a0:68_0": "Tatridaṃ vatthu – vijayārāmavihāravāsī kireko khīṇāsavatthero dvinnaṃ bhikkhūnaṃ",
  "atk-s0203a0:68_1": "suttaṃ āharitvā kammaṭṭhānaṃ kathento – “samuddho samuddhoti, bhikkhave, assutavā",
  "atk-s0203a0:68_2": "puthujjano bhāsatī”ti dhanitaṃ katvā āha. Eko bhikkhu “samuddho nāma, bhante”ti āha.",
  "atk-s0203a0:68_3": "Āvuso, samuddhoti vuttepi samuddoti vuttepi mayaṃ loṇasāgarameva jānāma, tumhe pana",
  "atk-s0203a0:68_4": "no atthagavesakā, byañjanagavesakā, gacchatha mahāvihāre paguṇabyañjanānaṃ bhikkhūnaṃ",
  "atk-s0203a0:68_5": "santike byañjanaṃ sodhāpethāti kammaṭṭhānaṃ akathetvāva uṭṭhāpesi. So aparabhāge",
  "atk-s0203a0:68_6": "mahāvihāre bheriṃ paharāpetvā bhikkhusaṅghassa catūsu maggesu pañhaṃ kathetvāva parinibbuto.",
  "atk-s0203a0:68_7": "Evaṃ suttantaṃ patvā byañjanaṃ appamattakaṃ nāma hoti.",
  "atk-s0203a0:69_0": "Vinayaṃ pana patvā no appamattakaṃ. Sāmaṇerapabbajjāpi hi ubhatosuddhito vaṭṭati,",
  "atk-s0203a0:69_1": "upasampadādikammānipi sithilādīnaṃ dhanitādikaraṇamatteneva kuppanti. Idha pana suttantabyañjanaṃ sandhāyetaṃ vuttaṃ.",
  "atk-s0203a0:70": "38. Atha catutthavāre vivādo kasmā? Saññāya vivādo. “Ahaṃ satimeva satipaṭṭhānaṃ vadāmi, ayaṃ ‘kāyo satipaṭṭhāna’nti vadatī”ti hi nesaṃ saññā hoti. Byañjanepi eseva nayo.",
  "atk-s0203a0:71_0": "39. Na codanāya taritabbanti na codanatthāya vegāyitabbaṃ. Ekacco hi puggalo “nalāṭe",
  "atk-s0203a0:71_1": "te sāsapamattā piḷakā”ti vutto “mayhaṃ nalāṭe sāsapamattaṃ piḷakaṃ passasi, attano",
  "atk-s0203a0:71_2": "nalāṭe tālapakkamattaṃ mahāgaṇḍaṃ na passasī”ti vadati. Tasmā puggalo upaparikkhitabbo.",
  "atk-s0203a0:71_3": "Adaḷhadiṭṭhīti anādānadiṭṭhī suṃsumāraṃ hadaye pakkhipanto viya daḷhaṃ na gaṇhāti.",
  "atk-s0203a0:72_0": "Upaghātoti caṇḍabhāvena vaṇaghaṭṭitassa viya dukkhuppatti. Suppaṭinissaggīti “kiṃ",
  "atk-s0203a0:72_1": "nāma ahaṃ āpanno, kadā āpanno”ti vā “tvaṃ āpanno, tava upajjhāyo āpanno”ti vā ekaṃ",
  "atk-s0203a0:72_2": "dve vāre vatvāpi “asukaṃ nāma asukadivase nāma, bhante, āpannattha, saṇikaṃ anussarathā”ti",
  "atk-s0203a0:72_3": "saritvā tāvadeva vissajjeti. Vihesāti bahuṃ atthañca kāraṇañca āharantassa kāyacittakilamatho.",
  "atk-s0203a0:72_4": "Sakkomīti evarūpo hi puggalo okāsaṃ kāretvā “āpattiṃ āpannattha, bhante”ti vutto",
  "atk-s0203a0:72_5": "“kadā kismiṃ vatthusmi”nti vatvā “asukadivase asukasmiṃ vatthusmi”nti vutte “na sarāmi,",
  "atk-s0203a0:72_6": "āvuso”ti vadati, tato “saṇikaṃ, bhante, sarathā”ti bahuṃ vatvā sārito saritvā vissajjeti.",
  "atk-s0203a0:72_7": "Tenāha “sakkomī”ti. Iminā nayena sabbattha attho veditabbo.",
  "atk-s0203a0:73_0": "Upekkhā nātimaññitabbāti upekkhā na atikkamitabbā, kattabbā janetabbāti attho. Yo",
  "atk-s0203a0:73_1": "hi evarūpaṃ puggalaṃ ṭhitakaṃyeva passāvaṃ karontaṃ disvāpi “nanu, āvuso, nisīditabba”nti",
  "atk-s0203a0:73_2": "vadati, so upekkhaṃ atimaññati nāma.",
  "atk-s0203a0:74_0": "40. Vacīsaṃhāroti vacanasañcāro. Imehi kathitaṃ amūsaṃ antaraṃ paveseyya, tumhe imehi",
  "atk-s0203a0:74_1": "idañcidañca vuttāti amūhi kathitaṃ imesaṃ antaraṃ paveseyyāti attho. Diṭṭhipaḷāsotiādīhi",
  "atk-s0203a0:74_2": "cittassa anārādhaniyabhāvo kathito. Taṃ jānamāno samāno garaheyyāti taṃ satthā jānamāno",
  "atk-s0203a0:74_3": "samāno nindeyya amheti. Etaṃ panāvuso, dhammanti etaṃ kalahabhaṇḍanadhammaṃ.",
  "atk-s0203a0:75_0": "Tañceti taṃ saññattikārakaṃ bhikkhuṃ. Evaṃ byākareyyāti mayā ete suddhante patiṭṭhāpitāti",
  "atk-s0203a0:75_1": "avatvā yena kāraṇena saññatti katā, tadeva dassento evaṃ byākareyya. Tāhaṃ dhammaṃ",
  "atk-s0203a0:75_2": "sutvāti ettha dhammoti sāraṇīyadhammo adhippeto. Na ceva attānantiādīsu “brahmalokappamāṇo",
  "atk-s0203a0:75_3": "hesa aggi uṭṭhāsi, ko etamaññatra mayā nibbāpetuṃ samattho”ti hi vadanto attānaṃ",
  "atk-s0203a0:75_4": "ukkaṃseti nāma. “Ettakā janā vicaranti, okāso laddhuṃ na sakkā, ekopi ettakamattaṃ",
  "atk-s0203a0:75_5": "nibbāpetuṃ samattho nāma natthī”ti vadamāno paraṃ vambheti nāma. Tadubhayampesa na",
  "atk-s0203a0:75_6": "karoti. Dhammo panettha sammāsambuddhassa byākaraṇaṃ, tesaṃ bhikkhūnaṃ saññattikaraṇaṃ",
  "atk-s0203a0:75_7": "anudhammo, tadeva byākaroti nāma. Na ca koci sahadhammikoti añño cassa koci sahetuko",
  "atk-s0203a0:75_8": "parehi vutto vādo vā anuvādo vā garahitabbabhāvaṃ āgacchanto nāma natthi. Sesaṃ sabbattha uttānamevāti.",
  "atk-s0203a0:76": "Papañcasūdaniyā majjhimanikāyaṭṭhakathāya",
  "atk-s0203a0:77": "Kintisuttavaṇṇanā niṭṭhitā.",
  "atk-s0203a0:78": "4. Sāmagāmasuttavaṇṇanā",
  "atk-s0203a0:79_0": "41. Evaṃ me sutanti sāmagāmasuttaṃ. Tattha sāmagāmeti sāmākānaṃ ussannattā evaṃladdhanāme",
  "atk-s0203a0:79_1": "gāme. Adhunā kālaṅkatoti sampati kālaṃ kato. Dvedhikajātāti dvejjhajātā dvebhāgajātā.",
  "atk-s0203a0:79_2": "Bhaṇḍanādīsu bhaṇḍanaṃ pubbabhāgakalaho, taṃ daṇḍādānādivasena paṇṇattivītikkamavasena",
  "atk-s0203a0:79_3": "ca vaddhitaṃ kalaho, “na tvaṃ imaṃ dhammavinayaṃ ājānāsī”tiādikaṃ viruddhavacanaṃ",
  "atk-s0203a0:79_4": "vivādo. Vitudantāti vitujjantā. Sahitaṃ meti mama vacanaṃ atthasaṃhitaṃ. Adhiciṇṇaṃ",
  "atk-s0203a0:79_5": "te viparāvattanti yaṃ tava adhiciṇṇaṃ cirakālasevanavasena paguṇaṃ, taṃ mama vādaṃ",
  "atk-s0203a0:79_6": "āgamma nivattaṃ. Āropito te vādoti tuyhaṃ upari mayā doso āropito. Cara vādappamokkhāyāti",
  "atk-s0203a0:79_7": "bhattapuṭaṃ ādāya taṃ taṃ upasaṅkamitvā vādappamokkhatthāya uttari pariyesamāno cara.",
  "atk-s0203a0:79_8": "Nibbeṭhehi vāti atha mayā āropitavādato attānaṃ mocehi. Sace pahosīti sace sakkosi.",
  "atk-s0203a0:79_9": "Vadhoyevāti maraṇameva.",
  "atk-s0203a0:80_0": "Nāṭaputtiyesūti nāṭaputtassa antevāsikesu. Nibbinnarūpāti ukkaṇṭhitasabhāvā, abhivādanādīni",
  "atk-s0203a0:80_1": "na karonti. Virattarūpāti vigatapemā. Paṭivānarūpāti tesaṃ nipaccakiriyato nivattasabhāvā.",
  "atk-s0203a0:80_2": "Yathā tanti yathā ca durakkhātādisabhāve dhammavinaye nibbinnavirattapaṭivānarūpehi",
  "atk-s0203a0:80_3": "bhavitabbaṃ, tatheva jātāti attho. Durakkhāteti dukkathite. Duppavediteti duviññāpite.",
  "atk-s0203a0:80_4": "Anupasamasaṃvattaniketi rāgādīnaṃ upasamaṃ kātuṃ asamattho. Bhinnathūpeti bhinnapatiṭṭhe.",
  "atk-s0203a0:80_5": "Ettha hi nāṭaputtova nesaṃ patiṭṭhena thūpo, so pana bhinno mato. Tena vuttaṃ “bhinnathūpe”ti.",
  "atk-s0203a0:80_6": "Appaṭisaraṇeti tasseva abhāvena paṭisaraṇavirahite.",
  "atk-s0203a0:81_0": "Nanu cāyaṃ nāṭaputto nāḷandavāsiko, so kasmā pāvāyaṃ kālaṃkatoti. So kira upālinā",
  "atk-s0203a0:81_1": "gahapatinā paṭividdhasaccena dasahi gāthāhi bhāsite buddhaguṇe sutvā uṇhaṃ lohitaṃ",
  "atk-s0203a0:81_2": "chaḍḍesi. Atha naṃ aphāsukaṃ gahetvā pāvaṃ agamaṃsu, so tattha kālamakāsi. Kālaṃ",
  "atk-s0203a0:81_3": "kurumāno ca “mama laddhi aniyyānikā sārarahitā, mayaṃ tāva naṭṭhā, avasesajano mā",
  "atk-s0203a0:81_4": "apāyapūrako ahosi. Sace panāhaṃ ‘mama sāsanaṃ aniyyānika’nti vakkhāmi, na saddahissanti.",
  "atk-s0203a0:81_5": "Yaṃnūnāhaṃ dvepi jane na ekanīhārena uggaṇhāpeyyaṃ, te mamaccayena aññamaññaṃ vivadissanti.",
  "atk-s0203a0:81_6": "Satthā taṃ vivādaṃ paṭicca ekaṃ dhammakathaṃ kathessati, tato te sāsanassa mahantabhāvaṃ jātissantī”ti.",
  "atk-s0203a0:82_0": "Atha naṃ eko antevāsiko upasaṅkamitvā āha “bhante, tumhe dubbalā, mayhaṃ imasmiṃ",
  "atk-s0203a0:82_1": "dhamme sāraṃ ācikkhatha ācariyappamāṇa”nti. Āvuso, tvaṃ mamaccayena sassatanti gaṇheyyāsīti.",
  "atk-s0203a0:82_2": "Aparopi taṃ upasaṅkami, taṃ ucchedaṃ gaṇhāpesi. Evaṃ dvepi jane ekaladdhike akatvā",
  "atk-s0203a0:82_3": "bahū nānānīhārena uggaṇhāpetvā kālamakāsi. Te tassa sarīrakiccaṃ katvā sannipatitvā",
  "atk-s0203a0:82_4": "aññamaññaṃ pucchiṃsu “kassāvuso, ācariyo sāramācikkhī”ti? Eko uṭṭhahitvā mayhanti",
  "atk-s0203a0:82_5": "āha. Kiṃ ācikkhīti? Sassatanti. Aparo taṃ paṭibāhitvā mayhaṃ sāraṃ ācikkhīti āha.",
  "atk-s0203a0:82_6": "Evaṃ sabbe “mayhaṃ sāraṃ ācikkhi, ahaṃ jeṭṭhako”ti aññamaññaṃ vivādaṃ vaḍḍhetvā akkose",
  "atk-s0203a0:82_7": "ceva paribhāse ca hatthapādapahārādīni ca pavattetvā ekamaggena dve agacchantā nānādisāsu",
  "atk-s0203a0:82_8": "pakkamiṃsu, ekacce gihī ahesuṃ.",
  "atk-s0203a0:83_0": "Bhagavato pana dharamānakālepi bhikkhusaṅghe vivādo na uppajji. Satthā hi tesaṃ vivādakāraṇe",
  "atk-s0203a0:83_1": "uppannamatteyeva sayaṃ vā gantvā te vā bhikkhū pakkosāpetvā khanti mettā paṭisaṅkhā",
  "atk-s0203a0:83_2": "avihiṃsā sāraṇīyadhammesu ekaṃ kāraṇaṃ kathetvā vivādaṃ vūpasameti. Evaṃ dharamānopi",
  "atk-s0203a0:83_3": "saṅghassa patiṭṭhāva ahosi. Parinibbāyamānopi avivādakāraṇaṃ katvāva parinibbāyi.",
  "atk-s0203a0:83_4": "Bhagavatā hi sutte desitā cattāro mahāpadesā yāvajjadivasā bhikkhūnaṃ patiṭṭhā ca",
  "atk-s0203a0:83_5": "avassayo ca. Tathā khandhake desitā cattāro mahāpadesā sutte vuttāni cattāri pañhabyākaraṇāni",
  "atk-s0203a0:83_6": "ca. Tenevāha – “yo vo mayā, ānanda, dhammo ca vinayo ca desito paññatto, so vo mamaccayena satthā”ti.",
  "atk-s0203a0:84_0": "42. Atha kho cundo samaṇuddesoti ayaṃ thero dhammasenāpatissa kaniṭṭhabhātiko. Taṃ",
  "atk-s0203a0:84_1": "bhikkhū anupasampannakāle cundo samaṇuddesoti samudācaritvā therakālepi tatheva samudācariṃsu.",
  "atk-s0203a0:84_2": "Tena vuttaṃ “cundo samaṇuddeso”ti. Upasaṅkamīti kasmā upasaṅkami? Nāṭaputte kira",
  "atk-s0203a0:84_3": "kālaṃkate jambudīpe manussā tattha tattha kathaṃ pavattayiṃsu – “nigaṇṭho nāṭaputto",
  "atk-s0203a0:84_4": "eko satthāti paññāyittha, tassa kālakiriyāya sāvakānaṃ evarūpo vivādo jāto, samaṇo",
  "atk-s0203a0:84_5": "pana gotamo jambudīpe cando viya sūriyo viya ca pākaṭoyeva, kīdiso nu kho samaṇe",
  "atk-s0203a0:84_6": "gotame parinibbute sāvakānaṃ vivādo bhavissatī”ti. Thero taṃ kathaṃ sutvā cintesi",
  "atk-s0203a0:84_7": "– “imaṃ kathaṃ gahetvā dasabalassa ārocessāmi, satthā ca etaṃ atthuppattiṃ katvā",
  "atk-s0203a0:84_8": "ekaṃ desanaṃ kathessatī”ti. So nikkhamitvā yena sāmagāmo, yenāyasmā ānando tenupasaṅkami.",
  "atk-s0203a0:84_9": "Ujumeva bhagavato santikaṃ agantvā yenassa upajjhāyo āyasmā ānando tenupasaṅkamīti",
  "atk-s0203a0:84_10": "attho. Evaṃ kirassa ahosi – “upajjhāyo me mahāpañño, so imaṃ sāsanaṃ satthu ārocessati,",
  "atk-s0203a0:84_11": "atha satthā tadanurūpaṃ dhammaṃ desessatī”ti. Kathāpābhatanti kathāmūlaṃ, mūlañhi",
  "atk-s0203a0:84_12": "pābhatanti vuccati. Yathāha –",
  "atk-s0203a0:85": "“Appakenapi medhāvī, pābhatena vicakkhaṇo;",
  "atk-s0203a0:86": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0203a0:87_0": "Dassanāyāti dassanatthāya. Kiṃ paniminā bhagavā na diṭṭhapubboti? No na diṭṭhapubbo,",
  "atk-s0203a0:87_1": "ayañhi āyasmā divā nava vāre rattiṃ nava vāreti ekāhaṃ aṭṭhārasa vāre upaṭṭhānameva",
  "atk-s0203a0:87_2": "gacchati. Divasassa pana satakkhattuṃ vā sahassakkhattuṃ vā gantukāmo samānopi na",
  "atk-s0203a0:87_3": "akāraṇā gacchati, ekaṃ pañhuddhāraṃ gahetvāva gacchati. So taṃdivasaṃ tena gantukāmo evamāha.",
  "atk-s0203a0:88_0": "Ahitāya dukkhāya devamanussānanti ekasmiṃ vihāre saṅghamajjhe uppanno vivādo kathaṃ",
  "atk-s0203a0:88_1": "devamanussānaṃ ahitāya dukkhāya saṃvattati? Kosambakakkhandhake viya hi dvīsu bhikkhūsu",
  "atk-s0203a0:88_2": "vivādaṃ āpannesu tasmiṃ vihāre tesaṃ antevāsikā vivadanti, tesaṃ ovādaṃ gaṇhanto",
  "atk-s0203a0:88_3": "bhikkhunisaṅgho vivadati, tato tesaṃ upaṭṭhākā vivadanti, atha manussānaṃ ārakkhadevatā",
  "atk-s0203a0:88_4": "dve koṭṭhāsā honti. Tattha dhammavādīnaṃ ārakkhadevatā dhammavādiniyo honti, adhammavādīnaṃ",
  "atk-s0203a0:88_5": "adhammavādiniyo honti. Tato tāsaṃ ārakkhadevatānaṃ mittā bhummadevatā bhijjanti.",
  "atk-s0203a0:88_6": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā",
  "atk-s0203a0:88_7": "honti. Dhammavādīhi pana adhammavādinova bahutarā honti, tato yaṃ bahūhi gahitaṃ,",
  "atk-s0203a0:88_8": "taṃ gaṇhanti. Dhammaṃ vissajjetvā bahutarāva adhammaṃ gaṇhanti. Te adhammaṃ pūretvā",
  "atk-s0203a0:88_9": "viharantā apāye nibbattanti. Evaṃ ekasmiṃ vihāre saṅghamajjhe uppanno vivādo bahūnaṃ",
  "atk-s0203a0:88_10": "ahitāya dukkhāya hoti.",
  "atk-s0203a0:89_0": "43. Abhiññā desitāti mahābodhimūle nisinnena paccakkhaṃ katvā paveditā. Patissayamānarūpā",
  "atk-s0203a0:89_1": "viharantīti upanissāya viharanti. Bhagavato accayenāti etarahi bhagavantaṃ jeṭṭhakaṃ",
  "atk-s0203a0:89_2": "katvā sagāravā viharanti, tumhākaṃ, bhante, uggatejatāya durāsadatāya vivādaṃ janetuṃ",
  "atk-s0203a0:89_3": "na sakkonti, bhagavato pana accayena vivādaṃ janeyyunti vadati. Yattha pana taṃ vivādaṃ",
  "atk-s0203a0:89_4": "janeyyuṃ, taṃ dassento ajjhājīve vā adhipātimokkhe vāti āha. Tattha ajjhājīveti ājīvahetu",
  "atk-s0203a0:89_5": "ājīvakāraṇā – “bhikkhu uttarimanussadhammaṃ ullapati āpatti pārājikassā”tiādinā nayena",
  "atk-s0203a0:89_6": "parivāre paññattāni cha sikkhāpadāni, tāni ṭhapetvā sesāni sabbasikkhāpadāni adhipātimokkhaṃ",
  "atk-s0203a0:89_7": "nāma. Appamattako so ānandāti ajjhājīvaṃ adhipātimokkhañca ārabbha uppannavivādo",
  "atk-s0203a0:89_8": "nāma yasmā parassa kathāyapi attano dhammatāyapi sallakkhetvā suppajaho hoti, tasmā",
  "atk-s0203a0:89_9": "“appamattako”ti vutto.",
  "atk-s0203a0:90_0": "Tatrāyaṃ nayo – idhekacco “na sakkā uttarimanussadhammaṃ anullapantena kiñci laddhu”ntiādīni",
  "atk-s0203a0:90_1": "cintetvā ājīvahetu uttarimanussadhammaṃ vā ullapati sañcarittaṃ vā āpajjati, yo te",
  "atk-s0203a0:90_2": "vihāre vasati, so bhikkhu arahātiādinā nayena sāmantajappanaṃ vā karoti, agilāno",
  "atk-s0203a0:90_3": "vā attano atthāya paṇītabhojanāni viññāpetvā bhuñjati, bhikkhunī vā pana tāni viññāpetvā",
  "atk-s0203a0:90_4": "pāṭidesanīyaṃ āpajjati, yo koci dukkaṭavatthukaṃ yaṃkiñci sūpodanaviññattimeva vā",
  "atk-s0203a0:90_5": "karoti, aññataraṃ vā pana paṇṇattivītikkamaṃ karonto viharati, tamenaṃ sabrahmacārī",
  "atk-s0203a0:90_6": "evaṃ sañjānanti – “kiṃ imassa iminā lābhena laddhena, yo sāsane pabbajitvā micchājīvena",
  "atk-s0203a0:90_7": "jīvikaṃ kappeti, paṇṇattivītikkamaṃ karotī”ti. Attano dhammatāyapissa evaṃ hoti –",
  "atk-s0203a0:90_8": "“kissa mayhaṃ iminā lābhena, yvāhaṃ evaṃ svākkhāte dhammavinaye pabbajitvā micchājīvena",
  "atk-s0203a0:90_9": "jīvikaṃ kappemi, paṇṇattivītikkamaṃ karomī”ti sallakkhetvā tato oramati. Evaṃ parassa",
  "atk-s0203a0:90_10": "kathāyapi attano dhammatāyapi sallakkhetvā suppajaho hoti. Tena bhagavā “appamattako”ti āha.",
  "atk-s0203a0:91_0": "Magge vā hi, ānanda, paṭipadāya vāti lokuttaramaggaṃ patvā vivādo nāma sabbaso vūpasammati,",
  "atk-s0203a0:91_1": "natthi adhigatamaggānaṃ vivādo. Pubbabhāgamaggaṃ pana pubbabhāgapaṭipadañca sandhāyetaṃ vuttaṃ.",
  "atk-s0203a0:92_0": "Tatrāyaṃ nayo – evaṃ bhikkhuṃ manussā lokuttaradhamme sambhāventi. So saddhivihārikādayo",
  "atk-s0203a0:92_1": "āgantvā vanditvā ṭhite pucchati “kiṃ āgatatthā”ti. Manasikātabbakammaṭṭhānaṃ pucchituṃ,",
  "atk-s0203a0:92_2": "bhanteti. Nisīdatha, khaṇeneva arahattaṃ pāpetuṃ samatthakammaṭṭhānakathaṃ ācikkhissāmīti",
  "atk-s0203a0:92_3": "vatvā vadati – “idha bhikkhu attano vasanaṭṭhānaṃ pavisitvā nisinno mūlakammaṭṭhānaṃ",
  "atk-s0203a0:92_4": "manasi karoti, tassa taṃ manasikaroto obhāso uppajjati. Ayaṃ paṭhamamaggo nāma. So",
  "atk-s0203a0:92_5": "dutiyaṃ obhāsañāṇaṃ nibbatteti, dutiyamaggo adhigato hoti, evaṃ tatiyañca catutthañca.",
  "atk-s0203a0:92_6": "Ettāvatā maggappatto ceva phalappatto ca hotī”ti. Atha te bhikkhū “akhīṇāsavo nāma",
  "atk-s0203a0:92_7": "evaṃ kammaṭṭhānaṃ kathetuṃ na sakkoti, addhāyaṃ khīṇāsavo”ti niṭṭhaṃ gacchanti.",
  "atk-s0203a0:93_0": "So aparena samayena kālaṃ karoti. Samantā bhikkhācāragāmehi manussā āgantvā pucchanti",
  "atk-s0203a0:93_1": "“kenaci, bhante, thero pañhaṃ pucchito”ti. Upāsakā pubbeva therena pañho kathito",
  "atk-s0203a0:93_2": "amhākanti. Te pupphamaṇḍapaṃ pupphakūṭāgāraṃ sajjetvā suvaṇṇena akkhipidhānamukhapidhānādiṃ",
  "atk-s0203a0:93_3": "karitvā gandhamālādīhi pūjetvā sattāhaṃ sādhukīḷikaṃ kīḷetvā jhāpetvā aṭṭhīni ādāya",
  "atk-s0203a0:93_4": "cetiyaṃ karonti. Aññe āgantukā vihāraṃ āgantvā pāde dhovitvā “mahātheraṃ passissāma,",
  "atk-s0203a0:93_5": "kahaṃ, āvuso, mahāthero”ti pucchanti. Parinibbuto, bhanteti. Dukkaraṃ, āvuso, therena",
  "atk-s0203a0:93_6": "kataṃ maggaphalāni nibbattentena, pañhaṃ pucchittha, āvusoti. Bhikkhūnaṃ kammaṭṭhānaṃ",
  "atk-s0203a0:93_7": "kathento iminā niyāmena kathesi, bhanteti. Na eso, āvuso, maggo, vipassanupakkileso",
  "atk-s0203a0:93_8": "nāmesa, na tumhe jānittha, puthujjano, āvuso, theroti. Te kalahaṃ karontā uṭṭhahitvā",
  "atk-s0203a0:93_9": "“sakalavihāre bhikkhū ca bhikkhācāragāmesu manussā ca na jānanti, tumheyeva jānātha.",
  "atk-s0203a0:93_10": "Kataramaggena tumhe āgatā, kiṃ vo vihāradvāre cetiyaṃ na diṭṭha”nti. Evaṃvādīnaṃ",
  "atk-s0203a0:93_11": "pana bhikkhūnaṃ sataṃ vā, hotu sahassaṃ vā, yāva taṃ laddhiṃ nappajahanti, saggopi maggopi vāritoyeva.",
  "atk-s0203a0:94_0": "Aparopi tādisova kammaṭṭhānaṃ kathento evaṃ katheti – citteneva tīsu uddhanesu tīṇi",
  "atk-s0203a0:94_1": "kapallāni āropetvā heṭṭhā aggiṃ katvā citteneva attano dvattiṃsākāraṃ uppāṭetvā kapallesu",
  "atk-s0203a0:94_2": "pakkhipitvā citteneva daṇḍakena parivattetvā parivattetvā bhajjitabbaṃ, yā jhāyamāne",
  "atk-s0203a0:94_3": "chārikā hoti, sā mukhavātena palāsetabbā. Ettakena dhūtapāpo nāmesa samaṇo hoti.",
  "atk-s0203a0:94_4": "Sesaṃ purimanayeneva vitthāretabbaṃ.",
  "atk-s0203a0:95_0": "Aparo evaṃ katheti – citteneva mahācāṭiṃ ṭhapetvā matthuṃ yojetvā citteneva attano",
  "atk-s0203a0:95_1": "dvattiṃsākāraṃ uppāṭetvā tattha pakkhipitvā matthuṃ otāretvā manthitabbaṃ. Mathiyamānaṃ",
  "atk-s0203a0:95_2": "vilīyati, vilīne upari pheṇo uggacchati. So pheṇo paribhuñjitabbo. Ettāvatā vo amataṃ",
  "atk-s0203a0:95_3": "paribhuttaṃ nāma bhavissati. Ito paraṃ “atha te bhikkhū”tiādi sabbaṃ purimanayeneva vitthāretabbaṃ.",
  "atk-s0203a0:96_0": "44. Idāni yo evaṃ vivādo uppajjeyya, tassa mūlaṃ dassento chayimānītiādimāha. Tattha",
  "atk-s0203a0:96_1": "agāravoti gāravavirahito. Appatissoti appatissayo anīcavutti. Ettha pana yo bhikkhu",
  "atk-s0203a0:96_2": "satthari dharamāne tīsu kālesu upaṭṭhānaṃ na yāti, satthari anupāhane caṅkamante",
  "atk-s0203a0:96_3": "saupāhano caṅkamati, nīce caṅkame caṅkamante ucce caṅkame caṅkamati, heṭṭhā vasante",
  "atk-s0203a0:96_4": "upari vasati, satthu dassanaṭṭhāne ubho aṃse pārupati, chattaṃ dhāreti, upāhanaṃ",
  "atk-s0203a0:96_5": "dhāreti, nhānatitthe uccāraṃ vā passāvaṃ vā karoti, parinibbute vā pana cetiyaṃ vandituṃ",
  "atk-s0203a0:96_6": "na gacchati, cetiyassa paññāyanaṭṭhāne satthudassanaṭṭhāne vuttaṃ sabbaṃ karoti,",
  "atk-s0203a0:96_7": "aññehi ca bhikkhūhi “kasmā evaṃ karosi, na idaṃ vaṭṭati, sammāsabuddhassa nāma lajjituṃ",
  "atk-s0203a0:96_8": "vaṭṭatī”ti vutte “tūṇhī hoti, kiṃ buddho buddhoti vadasī”ti bhaṇati, ayaṃ satthari agāravo nāma.",
  "atk-s0203a0:97_0": "Yo pana dhammassavane saṅghuṭṭhe sakkaccaṃ na gacchati, sakkaccaṃ dhammaṃ na suṇāti,",
  "atk-s0203a0:97_1": "niddāyati vā sallapento vā nisīdati, sakkaccaṃ na gaṇhāti na dhāreti, “kiṃ dhamme",
  "atk-s0203a0:97_2": "agāravaṃ karosī”ti vutte “tuṇhī hoti, dhammo dhammoti vadasi, kiṃ dhammo nāmā”ti",
  "atk-s0203a0:97_3": "vadati, ayaṃ dhamme agāravo nāma.",
  "atk-s0203a0:98_0": "Yo pana therena bhikkhunā anajjhiṭṭho dhammaṃ deseti, nisīdati pañhaṃ katheti, vuḍḍhe",
  "atk-s0203a0:98_1": "bhikkhū ghaṭṭento gacchati, tiṭṭhati nisīdati, dussapallatthikaṃ vā hatthapallatthikaṃ",
  "atk-s0203a0:98_2": "vā karoti, saṅghamajjhe ubho aṃse pārupati, chattupāhanaṃ dhāreti, “bhikkhusaṅghassa",
  "atk-s0203a0:98_3": "lajjituṃ vaṭṭatī”ti vuttepi “tuṇhī hoti, saṅgho saṅghoti vadasi, kiṃ saṅgho, migasaṅgho",
  "atk-s0203a0:98_4": "ajasaṅgho”tiādīni vadati, ayaṃ saṅghe agāravo nāma. Ekabhikkhusmimpi hi agārave kate",
  "atk-s0203a0:98_5": "saṅghe katoyeva hoti. Tisso sikkhā pana aparipūrayamānova sikkhāya na paripūrakārī nāma.",
  "atk-s0203a0:99": "Ajjhattaṃ vāti attani vā attano parisāya vā. Bāhiddhāti parasmiṃ vā parassa parisāya vā.",
  "atk-s0203a0:100_0": "46. Idāni ayaṃ cha ṭhānāni nissāya uppannavivādo vaḍḍhanto yāni adhikaraṇāni pāpuṇāti,",
  "atk-s0203a0:100_1": "tāni dassetuṃ cattārimānītiādimāha. Tattha vūpasamanatthāya pavattamānehi samathehi",
  "atk-s0203a0:100_2": "adhikātabbānīti adhikaraṇāni. Vivādova adhikaraṇaṃ vivādādhikaraṇaṃ. Itaresupi eseva nayo.",
  "atk-s0203a0:101_0": "Idāni imānipi cattāri adhikaraṇāni patvā upari vaḍḍhento so vivādo yehi samathehi",
  "atk-s0203a0:101_1": "vūpasammati, tesaṃ dassanatthaṃ satta kho panimetiādimāha. Tattha adhikaraṇāni samenti",
  "atk-s0203a0:101_2": "vūpasamentīti adhikaraṇasamathā. Uppannuppannānanti uppannānaṃ uppannānaṃ. Adhikaraṇānanti",
  "atk-s0203a0:101_3": "etesaṃ vivādādhikaraṇādīnaṃ catunnaṃ. Samathāya vūpasamāyāti samanatthañceva vūpasamanatthañca.",
  "atk-s0203a0:101_4": "Sammukhāvinayo dātabbo…pe… tiṇavatthārakoti ime satta samathā dātabbā.",
  "atk-s0203a0:102_0": "Tatrāyaṃ vinicchayakathā – adhikaraṇesu tāva dhammoti vā adhammoti vāti aṭṭhārasahi",
  "atk-s0203a0:102_1": "vatthūhi vivadantānaṃ bhikkhūnaṃ yo vivādo, idaṃ vivādādhikaraṇaṃ nāma. Sīlavipattiyā",
  "atk-s0203a0:102_2": "vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca,",
  "atk-s0203a0:102_3": "idaṃ anuvādādhikaraṇaṃ nāma. Mātikāyaṃ āgatā pañca vibhaṅge dveti satta āpattikkhandhā",
  "atk-s0203a0:102_4": "āpattādhikaraṇaṃ nāma. Yaṃ saṅghassa apalokanādīnaṃ catunnaṃ kammānaṃ karaṇaṃ, idaṃ",
  "atk-s0203a0:102_5": "kiccādhikaraṇaṃ nāma.",
  "atk-s0203a0:103_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya",
  "atk-s0203a0:103_1": "ca. Sammukhāvinayeneva sammamānaṃ yasmiṃ vihāre uppannaṃ, tasmiṃyeva vā, aññattha",
  "atk-s0203a0:103_2": "vūpasametuṃ gacchantānaṃ antarāmagge vā, yattha gantvā saṅghassa niyyātitaṃ, tattha",
  "atk-s0203a0:103_3": "saṅghena vā gaṇena vā vūpasametuṃ asakkonte tattheva ubbāhikāya sammatapuggalehi",
  "atk-s0203a0:103_4": "vā vinicchitaṃ sammati. Evaṃ sammamāne pana tasmiṃ yā saṅghasammukhatā dhammasammukhatā,",
  "atk-s0203a0:103_5": "vinayasammukhatā, puggalasammukhatā, ayaṃ sammukhāvinayo nāma.",
  "atk-s0203a0:104_0": "Tattha ca kārakasaṅghassa sāmaggivasena sammukhībhāvo saṅghasammukhatā. Sametabbassa",
  "atk-s0203a0:104_1": "vatthuno bhūtatā dhammasammukhatā. Yathā taṃ sametabbaṃ, tatheva samanaṃ vinayasammukhatā.",
  "atk-s0203a0:104_2": "Yo ca vivadati, yena ca vivadati, tesaṃ ubhinnaṃ attapaccatthikānaṃ sammukhībhāvo",
  "atk-s0203a0:104_3": "puggalasammukhatā. Ubbāhikāya vūpasame panettha saṅghasammukhatā parihāyati. Evaṃ",
  "atk-s0203a0:104_4": "tāva sammukhāvinayeneva sammati.",
  "atk-s0203a0:105_0": "Sace panevampi na sammati, atha naṃ ubbāhikāya sammatā bhikkhū “na mayaṃ sakkoma",
  "atk-s0203a0:105_1": "vūpasametu”nti saṅghasseva niyyātenti. Tato saṅgho pañcaṅgasamannāgataṃ bhikkhuṃ",
  "atk-s0203a0:105_2": "salākaggāhakaṃ sammannitvā tena guḷhakavivaṭakasakaṇṇajappakesu tīsu salākaggāhesu",
  "atk-s0203a0:105_3": "aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā",
  "atk-s0203a0:105_4": "te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya",
  "atk-s0203a0:105_5": "ca vūpasantaṃ hoti. Tattha sammukhāvinayo vuttanayo eva. Yaṃ pana yebhuyyasikāya",
  "atk-s0203a0:105_6": "kammassa karaṇaṃ, ayaṃ yebhuyyasikā nāma. Evaṃ vivādādhikaraṇaṃ dvīhi samathehi sammati.",
  "atk-s0203a0:106_0": "Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena",
  "atk-s0203a0:106_1": "ca tassapāpiyasikāya ca. Sammukhāvinayeneva sammamānaṃ yo ca anuvadati, yañca anuvadati,",
  "atk-s0203a0:106_2": "tesaṃ vacanaṃ sutvā, sace kāci āpatti natthi, ubho khamāpetvā, sace atthi, ayaṃ nāmettha",
  "atk-s0203a0:106_3": "āpattīti evaṃ vinicchitaṃ vūpasammati. Tattha sammukhāvinayalakkhaṇaṃ vuttanayameva.",
  "atk-s0203a0:107_0": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ",
  "atk-s0203a0:107_1": "yācamānassa saṅgho ñatticatutthena kammena sativinayaṃ deti, tadā sammukhāvinayena",
  "atk-s0203a0:107_2": "ca sativinayena ca vūpasantaṃ hoti. Dinne pana sativinaye puna tasmiṃ puggale kassaci anuvādo na ruhati.",
  "atk-s0203a0:108_0": "Yadā ummattako bhikkhu ummādavasena kate assāmaṇake ajjhācāre “saratāyasmā evarūpiṃ",
  "atk-s0203a0:108_1": "āpatti”nti bhikkhūhi vuccamāno – “ummattakena me, āvuso, etaṃ kataṃ, nāhaṃ taṃ sarāmī”ti",
  "atk-s0203a0:108_2": "bhaṇantopi bhikkhūhi codiyamānova puna acodanatthāya amūḷhavinayaṃ yācati, saṅgho",
  "atk-s0203a0:108_3": "cassa ñatticatutthena kammena amūḷhavinayaṃ deti, tadā sammukhāvinayena ca amūḷhavinayena",
  "atk-s0203a0:108_4": "ca vūpasantaṃ hoti. Dinne pana amūḷhavinaye puna tasmiṃ puggale kassaci tappaccayā anuvādo na ruhati.",
  "atk-s0203a0:109_0": "Yadā pana pārājikena vā pārājikasāmantena vā codiyamānassa aññenāññaṃ paṭicarato",
  "atk-s0203a0:109_1": "pāpussannatāya pāpiyassa puggalassa – “sacāyaṃ acchinnamūlo bhavissati, sammā vattitvā",
  "atk-s0203a0:109_2": "osāraṇaṃ labhissati, sace chinnamūlo, ayamevassa nāsanā bhavissatī”ti maññamāno saṅgho",
  "atk-s0203a0:109_3": "ñatticatutthena kammena tassapāpiyasikaṃ karoti, tadā sammukhāvinayena ca tassa pāpiyasikāya",
  "atk-s0203a0:109_4": "ca vūpasantaṃ hoti. Evaṃ anuvādādhikaraṇaṃ catūhi samathehi sammati.",
  "atk-s0203a0:110_0": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca",
  "atk-s0203a0:110_1": "tiṇavatthārakena ca. Tassa sammukhāvinayeneva vūpasamo natthi. Yadā pana ekassa vā",
  "atk-s0203a0:110_2": "bhikkhuno santike saṅghagaṇamajjhesu vā bhikkhu lahukaṃ āpattiṃ deseti, tadā āpattādhikaraṇaṃ",
  "atk-s0203a0:110_3": "sammukhāvinayena ca paṭiññātakaraṇena ca vūpasammati. Tattha sammukhāvinayo tāva",
  "atk-s0203a0:110_4": "yo ca deseti, yassa ca deseti, tesaṃ sammukhatā. Sesaṃ vuttanayameva. Puggalassa",
  "atk-s0203a0:110_5": "ca gaṇassa ca desanākāle saṅghasammukhatā parihāyati. Yaṃ panettha “ahaṃ, bhante,",
  "atk-s0203a0:110_6": "itthannāmaṃ āpattiṃ apanno”ti ca, āma “passāmī”ti ca paṭiññātāya “āyatiṃ saṃvareyyāsī”ti",
  "atk-s0203a0:110_7": "karaṇaṃ, taṃ paṭiññātakaraṇaṃ nāma. Saṅghādisese parivāsādiyācanā paṭiññā, parivāsādīnaṃ",
  "atk-s0203a0:110_8": "dānaṃ paṭiññātakaraṇaṃ nāma.",
  "atk-s0203a0:111_0": "Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna",
  "atk-s0203a0:111_1": "lajjidhamme uppanne “sace mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ",
  "atk-s0203a0:111_2": "kakkhaḷattāya saṃvatteyyā”ti aññamaññaṃ āpattiyā kārāpane dosaṃ disvā yadā tiṇavatthārakakammaṃ",
  "atk-s0203a0:111_3": "karonti, tadā āpattādhikaraṇaṃ sammukhāvinayena ca tiṇavatthārakena ca sammati. Tatra",
  "atk-s0203a0:111_4": "hi yattakā hatthapāsupagatā “na me taṃ khamatī”ti evaṃ diṭṭhāvikammaṃ akatvā “dukkaṭaṃ",
  "atk-s0203a0:111_5": "kammaṃ puna kātabbaṃ kamma”nti na ukkoṭenti, niddampi okkantā honti, sabbesampi ṭhapetvā",
  "atk-s0203a0:111_6": "thullavajjañca gihipaṭisaṃyuttañca sabbāpattiyo vuṭṭhahanti. Evaṃ āpattādhikaraṇaṃ",
  "atk-s0203a0:111_7": "tīhi samathehi sammati. Kiccādhikaraṇaṃ ekena samathena sammati sammukhāvinayeneva.",
  "atk-s0203a0:112_0": "Imāni cattāri adhikaraṇāni yathānurūpaṃ imehi sattahi samathehi sammanti. Tena vuttaṃ",
  "atk-s0203a0:112_1": "“uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe… tiṇavatthārako”ti.",
  "atk-s0203a0:112_2": "Ayamettha vinicchayanayo, vitthāro pana samathakkhandhake āgatoyeva. Vinicchayopissa",
  "atk-s0203a0:112_3": "samantapāsādikāya vutto.",
  "atk-s0203a0:113_0": "47. Yo panāyaṃ imasmiṃ sutte “idhānanda, bhikkhū vivadantī”tiādiko vitthāro vutto,",
  "atk-s0203a0:113_1": "so etena nayena saṅkhepatova vuttoti veditabbo. Tattha dhammotiādīsu suttantapariyāyena",
  "atk-s0203a0:113_2": "tāva dasa kusalakammapathā dhammo, akusalakammapathā adhammo. Tathā “cattāro satipaṭṭhānā”ti",
  "atk-s0203a0:113_3": "heṭṭhā āgatā sattatiṃsa bodhipakkhiyadhammā, tayo satipaṭṭhānā tayo sammappadhānā",
  "atk-s0203a0:113_4": "tayo iddhipādā cha indriyāni cha balāni aṭṭha bojjhaṅgā navaṅgiko maggo cāti, cattāro",
  "atk-s0203a0:113_5": "upādānā pañca nīvaraṇānītiādayo saṅkaliṭṭhadhammā cāti ayaṃ adhammo.",
  "atk-s0203a0:114_0": "Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma,",
  "atk-s0203a0:114_1": "evaṃ amhākaṃ ācariyakulaṃ niyyānikaṃ bhavissati, mayañca loke pākaṭā bhavissāmā”ti",
  "atk-s0203a0:114_2": "taṃ adhammaṃ “dhammo aya”nti kathentā dhammoti vivadanti. Tattheva dhammakoṭṭhāsesu",
  "atk-s0203a0:114_3": "ekaṃ gahetvā “adhammo aya”nti kathentā adhammoti vivadanti.",
  "atk-s0203a0:115_0": "Vinayapariyāyena pana bhūtena vatthunā codetvā sāretvā yathāpaṭiññāya kātabbakammaṃ",
  "atk-s0203a0:115_1": "dhammo nāma, abhūtena pana vatthunā acodetvā asāretvā apaṭiññāya katabbakammaṃ adhammo",
  "atk-s0203a0:115_2": "nāma. Tesupi adhammaṃ “dhammo aya”nti kathentā dhammoti vivadanti, “adhammo aya”nti",
  "atk-s0203a0:115_3": "kathentā adhammoti vivadanti.",
  "atk-s0203a0:116_0": "Suttantapariyāyena pana rāgavinayo dosavinayo mohavinayo saṃvaro pahānaṃ paṭisaṅkhāti",
  "atk-s0203a0:116_1": "ayaṃ vinayo nāma, rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo",
  "atk-s0203a0:116_2": "nāma. Vinayapariyāyena vatthusampatti ñattisampatti anusāvanasampatti sīmasampati",
  "atk-s0203a0:116_3": "parisasampattīti ayaṃ vinayo nāma, vatthuvipatti…pe… parisavipattīti ayaṃ avinayo",
  "atk-s0203a0:116_4": "nāma. Tesupi yaṃkiñci avinayaṃ “vinayo aya”nti kathentā vinayoti vivadanti, vinayaṃ",
  "atk-s0203a0:116_5": "avinayoti kathentā avinayoti vivadanti.",
  "atk-s0203a0:117_0": "Dhammanetti samanumajjitabbāti dhammarajju anumajjitabbā ñāṇena ghaṃsitabbā upaparikkhitabbā.",
  "atk-s0203a0:117_1": "Sā panesā dhammanetti “iti kho vaccha ime dasa dhammā akusalā dasa dhammā kusalā”ti",
  "atk-s0203a0:117_2": "evaṃ mahāvacchagottasutte āgatāti vuttā. Sā eva vā hotu, yo vā idha dhammoti ca vinayo",
  "atk-s0203a0:117_3": "ca vutto. Yathā tattha sametīti yathā tāya dhammanettiyā sameti, “dhammo dhammova",
  "atk-s0203a0:117_4": "hoti, adhammo adhammova, vinayo vinayova hoti, avinayo avinayova”. Tathā tanti evaṃ",
  "atk-s0203a0:117_5": "taṃ adhikaraṇaṃ vūpasametabbaṃ. Ekaccānaṃ adhikaraṇānanti idha vivādādhikaraṇameva",
  "atk-s0203a0:117_6": "dassitaṃ, sammukhāvinayo pana na kismiñci adhikaraṇe na labbhati.",
  "atk-s0203a0:118_0": "48. Taṃ panetaṃ yasmā dvīhi samathehi sammati sammukhāvinayena ca yebhuyyasikāya",
  "atk-s0203a0:118_1": "ca, tasmā heṭṭhā mātikāya ṭhapitānukkamena idāni sativinayassa vāre pattepi taṃ avatvā",
  "atk-s0203a0:118_2": "vivādādhikaraṇayeva tāva dutiyasamathaṃ dassento kathañcānanda, yebhuyyasikātiādimāha.",
  "atk-s0203a0:118_3": "Tattha bahutarāti antamaso dvīhi tīhipi atirekatarā. Sesamettha heṭṭhā vuttanayeneva veditabbaṃ.",
  "atk-s0203a0:119_0": "49. Idāni heṭṭhā avitthāritaṃ sativinayaṃ ādiṃ katvā vitthāritāvasesasamathe paṭipāṭiyā",
  "atk-s0203a0:119_1": "vitthāretuṃ kathañcānanda, sativinayotiādimāha. Tattha pārājikasāmantena vāti dve",
  "atk-s0203a0:119_2": "sāmantāni khandhasāmantañca āpattisāmantañca. Tattha pārājikāpattikkhandho saṅghādisesāpattikkhandho",
  "atk-s0203a0:119_3": "thullaccaya-pācittiya-pāṭidesanīya-dukkaṭa-dubbhāsitāpattikkhandhoti evaṃ purimassa",
  "atk-s0203a0:119_4": "pacchimakhandhaṃ khandhasāmantaṃ nāma hoti. Paṭhamapārājikassa pana pubbabhāge dukkaṭaṃ,",
  "atk-s0203a0:119_5": "sesānaṃ thullaccayanti idaṃ āpattisāmantaṃ nāma. Tattha khandhasāmante pārājikasāmantaṃ",
  "atk-s0203a0:119_6": "garukāpatti nāma hoti. Saratāyasmāti saratu āyasmā. Ekaccānaṃ adhikaraṇānanti idha",
  "atk-s0203a0:119_7": "anuvādādhikaraṇameva dassitaṃ.",
  "atk-s0203a0:120_0": "50. Bhāsitaparikkantanti vācāya bhāsitaṃ kāyena ca parikkantaṃ, parakkamitvā katanti",
  "atk-s0203a0:120_1": "attho. Ekaccānanti idhāpi anuvādādhikaraṇameva adhippetaṃ. Paṭiññātakaraṇe “ekaccāna”nti",
  "atk-s0203a0:120_2": "āpattādhikaraṇaṃ dassitaṃ.",
  "atk-s0203a0:121_0": "52. Davāti sahasā. Ravāti aññaṃ bhaṇitukāmena aññaṃ vuttaṃ. Evaṃ kho, ānanda, tassapāpiyasikā",
  "atk-s0203a0:121_1": "hotīti tassapuggalassa pāpussannatā pāpiyasikā hoti. Iminā kammassa vatthu dassitaṃ.",
  "atk-s0203a0:121_2": "Evarūpassa hi puggalassa kammaṃ kāttabbaṃ. Kammena hi adhikaraṇassa vūpasamo hoti,",
  "atk-s0203a0:121_3": "na puggalassa pāpussannatāya. Idhāpi ca anuvādādhikaraṇameva adhikaraṇanti veditabbaṃ.",
  "atk-s0203a0:122_0": "53. Kathañcānanda, tiṇavatthārakoti ettha idaṃ kammaṃ tiṇavatthārakasadisattā tiṇavatthārakoti",
  "atk-s0203a0:122_1": "vuttaṃ. Yathā hi gūthaṃ vā muttaṃ vā ghaṭṭiyamānaṃ duggandhatāya bādhati, tiṇehi",
  "atk-s0203a0:122_2": "avattharitvā suppaṭicchāditassa panassa so gandho na bādhati, evameva yaṃ adhikaraṇaṃ",
  "atk-s0203a0:122_3": "mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati, taṃ",
  "atk-s0203a0:122_4": "iminā kammena vūpasantaṃ gūthaṃ viya tiṇavatthārakena paṭicchannaṃ vūpasantaṃ hotīti",
  "atk-s0203a0:122_5": "idaṃ kammaṃ tiṇavatthārakasadisattā tiṇavatthārakoti vuttaṃ. Tassa idhānanda, bhikkhūnaṃ",
  "atk-s0203a0:122_6": "bhaṇḍanajātānantiādivacanena ākāramattameva dassitaṃ, khandhake āgatāyeva panettha",
  "atk-s0203a0:122_7": "kammavācā pamāṇaṃ. Ṭhapetvā thullavajjaṃ ṭhapetvā gihipaṭisaṃyuttanti. Ettha pana",
  "atk-s0203a0:122_8": "thullavajjanti thūllavajjaṃ pārājikañceva saṅghādisesañca. Gihipaṭisaṃyuttanti gihīnaṃ",
  "atk-s0203a0:122_9": "hīnena khuṃsanavambhanadhammikapaṭissavesu āpannā āpatti. Adhikaraṇānanti idha āpattādhikaraṇameva",
  "atk-s0203a0:122_10": "veditabbaṃ. Kiccādhikaraṇassa pana vasena idha na kiñci vuttaṃ. Kiñcāpi na vuttaṃ,",
  "atk-s0203a0:122_11": "sammukhāvinayeneva panassa vūpasamo hotīti veditabbo.",
  "atk-s0203a0:123_0": "54. Chayime, ānanda, dhammā sāraṇīyāti heṭṭhā kalahavasena suttaṃ āraddhaṃ, upari",
  "atk-s0203a0:123_1": "sāraṇīyadhammā āgatā. Iti yathānusandhināva desanā gatā hoti. Heṭṭhā kosambiyasutte",
  "atk-s0203a0:123_2": "pana sotāpattimaggasammādiṭṭhi kathitā, imasmiṃ sutte sotāpattiphalasammādiṭṭhi vuttāti",
  "atk-s0203a0:123_3": "veditabbā. Aṇunti appasāvajjaṃ. Thūlanti mahāsāvajjaṃ. Sesamettha uttānamevāti.",
  "atk-s0203a0:124": "Papañcasūdaniyā majjhimanikāyaṭṭhakathāya",
  "atk-s0203a0:125": "Sāmagāmasuttavaṇṇanā niṭṭhitā.",
  "atk-s0203a0:126": "5. Sunakkhattasuttavaṇṇanā",
  "atk-s0203a0:127_0": "55. Evaṃ me sutanti sunakkhattasuttaṃ. Tattha aññāti arahattaṃ. Byākatāti khīṇā jātītiādīhi",
  "atk-s0203a0:127_1": "catūhi padehi kathitā. Adhimānenāti appatte pattasaññino, anadhigate adhigatasaññino",
  "atk-s0203a0:127_2": "hutvā adhigataṃ amhehīti mānena byākariṃsu.",
  "atk-s0203a0:128_0": "56. Evañcettha sunakkhatta tathāgatassa hotīti sunakkhatta ettha etesaṃ bhikkhūnaṃ",
  "atk-s0203a0:128_1": "pañhabyākaraṇe – “idaṃ ṭhānaṃ etesaṃ avibhūtaṃ andhakāraṃ, tenime anadhigate adhigatasaññino,",
  "atk-s0203a0:128_2": "handa nesaṃ visodhetvā pākaṭaṃ katvā dhammaṃ desemī”ti, evañca tathāgatassa hoti.",
  "atk-s0203a0:128_3": "Atha ca panidhekacce…pe… tassapi hoti aññathattanti bhagavā paṭipannakānaṃ dhammaṃ",
  "atk-s0203a0:128_4": "deseti. Yattha pana icchācāre ṭhitā ekacce moghapurisā honti, tatra bhagavā passati",
  "atk-s0203a0:128_5": "– “ime imaṃ pañhaṃ uggahetvā ajānitvāva jānantā viya appatte pattasaññino hutvā gāmanigamādīsu",
  "atk-s0203a0:128_6": "visevamānā vicarissanti, taṃ nesaṃ bhavissati dīgharattaṃ ahitāya dukkhāyā”ti evamassāyaṃ",
  "atk-s0203a0:128_7": "icchācāre ṭhitānaṃ kāraṇā paṭipannakānampi atthāya “dhammaṃ desissāmī”ti uppannassa",
  "atk-s0203a0:128_8": "cittassa aññathābhāvo hoti. Taṃ sandhāyetaṃ vuttaṃ.",
  "atk-s0203a0:129_0": "58. Lokāmisādhimuttoti vaṭṭāmisa-kāmāmisa-lokāmisabhūtesu pañcasu kāmaguṇesu adhimutto",
  "atk-s0203a0:129_1": "tanninno taggaruko tappabbhāro. Tappatirūpīti kāmaguṇasabhāgā. Āneñjapaṭisaṃyuttāyāti",
  "atk-s0203a0:129_2": "āneñjasamāpattipaṭisaṃyuttāya. Saṃseyyāti katheyya. Āneñjasaṃyojanena hi kho visaṃyuttoti",
  "atk-s0203a0:129_3": "āneñjasamāpattisaṃyojanena visaṃsaṭṭho. Lokāmisādhimuttoti evarūpo hi lūkhacīvaradharo",
  "atk-s0203a0:129_4": "mattikāpattaṃ ādāya attano sadisehi katipayehi saddhiṃ paccantajanapadaṃ gacchati,",
  "atk-s0203a0:129_5": "gāmaṃ piṇḍāya paviṭṭhakāle manussā disvā “mahāpaṃsukulikā āgatā”ti yāgubhattādīni",
  "atk-s0203a0:129_6": "sampādetvā sakkaccaṃ dānaṃ denti, bhattakicce niṭṭhite anumodanaṃ sutvā – “svepi,",
  "atk-s0203a0:129_7": "bhante, idheva piṇḍāya pavisathā”ti vadanti. Alaṃ upāsakā, ajjāpi vo bahūnaṃ dinnanti.",
  "atk-s0203a0:129_8": "Tena hi, bhante, antovassaṃ idha vaseyyāthāti adhivāsetvā vihāramaggaṃ pucchitvā",
  "atk-s0203a0:129_9": "vihāraṃ gacchanti. Tattha senāsanaṃ gahetvā pattacīvaraṃ paṭisāmenti. Sāyaṃ eko āvāsiko",
  "atk-s0203a0:129_10": "te bhikkhū pucchati “kattha piṇḍāya caritthā”ti? Asukagāmeti. Bhikkhāsampannāti?",
  "atk-s0203a0:129_11": "Āma evarūpā nāma manussānaṃ saddhā hoti. “Ajjeva nu kho ete edisā, niccampi edisā”ti?",
  "atk-s0203a0:129_12": "Saddhā te manussā niccampi edisā, te nissāyeva ayaṃ vihāro vaḍḍhatīti. Tato te paṃsukulikā",
  "atk-s0203a0:129_13": "punappunaṃ tesaṃ vaṇṇaṃ kathenti, divasāvasesaṃ kathetvā rattimpi kathenti. Ettāvatā",
  "atk-s0203a0:129_14": "icchācāre ṭhitassa sīsaṃ nikkhantaṃ hoti udaraṃ phālitaṃ. Evaṃ lokāmisādhimutto veditabbo.",
  "atk-s0203a0:130_0": "59. Idāni āneñjasamāpattilābhiṃ adhimānikaṃ dassento ṭhānaṃ kho panetantiādimāha.",
  "atk-s0203a0:130_1": "Āneñjādhimuttassāti kilesasiñcanavirahitāsu heṭṭhimāsu chasu samāpattīsu adhimuttassa",
  "atk-s0203a0:130_2": "tanninnassa taggaruno tappabbhārassa. Se pavutteti taṃ pavuttaṃ. Cha samāpattilābhino",
  "atk-s0203a0:130_3": "hi adhimānikassa pañcakāmaguṇāmisabandhanā patitapaṇḍupalāso viya upaṭṭhāti. Tenetaṃ vuttaṃ.",
  "atk-s0203a0:131_0": "60. Idāni ākiñcaññāyatanasamāpatti lābhino adhimānikassa nighaṃsaṃ dassetuṃ ṭhānaṃ",
  "atk-s0203a0:131_1": "kho panātiādimāha. Tattha dvedhā bhinnāti majjhe bhinnā. Appaṭisandhikāti khuddakā",
  "atk-s0203a0:131_2": "muṭṭhipāsāṇamattā jatunā vā silesena vā allīyāpetvā paṭisandhātuṃ sakkā. Mahantaṃ",
  "atk-s0203a0:131_3": "pana kuṭāgārappamāṇaṃ sandhāyetaṃ vuttaṃ. Se bhinneti taṃ bhinnaṃ. Upari samāpattilābhino",
  "atk-s0203a0:131_4": "hi heṭṭhāsamāpatti dvedhābhinnā selā viya hoti, taṃ samāpajjissāmīti cittaṃ na uppajjati. Tenetaṃ vuttaṃ.",
  "atk-s0203a0:132_0": "61. Idāni nevasaññānāsaññāyatanalābhino adhimānikassa ca nighaṃsaṃ dassento ṭhānaṃ",
  "atk-s0203a0:132_1": "kho panātiādimāha. Tattha se vanteti taṃ vantaṃ. Aṭṭhasamāpattilābhino hi heṭṭhāsamāpattiyo",
  "atk-s0203a0:132_2": "vantasadisā hutvā upaṭṭhahanti, puna samāpajjissāmīti cittaṃ na uppajjati. Tenetaṃ vuttaṃ.",
  "atk-s0203a0:133_0": "62. Idāni khīṇāsavassa nighaṃsaṃ dassento ṭhānaṃ kho panātiādimāha. Tattha se ucchinnamūleti",
  "atk-s0203a0:133_1": "so ucchinnamūlo. Upari samāpattilābhino hi heṭṭhāsamāpatti mūlacchinnatālo viya upaṭṭhāti,",
  "atk-s0203a0:133_2": "taṃ samāpajjissāmīti cittaṃ na uppajjati. Tenetaṃ vuttaṃ.",
  "atk-s0203a0:134_0": "63. Ṭhānaṃ kho panāti pāṭiyekko anusandhi. Heṭṭhā hi samāpattilābhino adhimānikassapi",
  "atk-s0203a0:134_1": "khīṇāsavassapi nighaṃso kathito, sukkhavipassakassa pana adhimānikassapi khīṇāsavassapi",
  "atk-s0203a0:134_2": "na kathito. Tesaṃ dvinnampi nighaṃsaṃ dassetuṃ imaṃ desanaṃ ārabhi. Taṃ pana paṭikkhittaṃ.",
  "atk-s0203a0:134_3": "Samāpattilābhino hi adhimānikassa nighaṃse kathite sukkhavipassakassapi adhimānikassa",
  "atk-s0203a0:134_4": "kathitova hoti, samāpattilābhino ca khīṇāsavassa kathite sukkhavipassakakhīṇāsavassa",
  "atk-s0203a0:134_5": "kathitova hoti. Etesaṃ pana dvinnaṃ bhikkhūnaṃ sappāyāsappāyaṃ kathetuṃ imaṃ desanaṃ ārabhi.",
  "atk-s0203a0:135_0": "Tattha siyā – puthujjanassa tāva ārammaṇaṃ asappāyaṃ hotu, khīṇāsavassa kathaṃ asappāyanti.",
  "atk-s0203a0:135_1": "Yadaggena puthujjanassa asappāyaṃ, tadaggena khīṇāsavassāpi asappāyameva. Visaṃ nāma",
  "atk-s0203a0:135_2": "jānitvā khāditampi ajānitvā khāditampi visameva. Na hi khīṇāsavenapi “ahaṃ khīṇāsavo”ti",
  "atk-s0203a0:135_3": "asaṃvutena bhavitabbaṃ. Khīṇāsavenapi yuttapayutteneva bhavituṃ vaṭṭati.",
  "atk-s0203a0:136_0": "64. Tattha samaṇenāti buddhasamaṇena. Chandarāgabyāpādenāti so avijjāsaṅkhāto visadoso",
  "atk-s0203a0:136_1": "chandarāgena ca byāpādena ca ruppati kuppati. Asappāyānīti avaḍḍhikarāni ārammaṇāni.",
  "atk-s0203a0:136_2": "Anuddhaṃseyyāti soseyya milāpeyya. Saupādisesanti sagahaṇasesaṃ, upāditabbaṃ gaṇhitabbaṃ",
  "atk-s0203a0:136_3": "idha upādīti vuttaṃ. Analañca te antarāyāyāti jīvitantarāyaṃ te kātuṃ asamatthaṃ.",
  "atk-s0203a0:136_4": "Rajosūkanti rajo ca vīhisukādi ca sūkaṃ. Asu ca visadosoti so ca visadoso. Tadubhayenāti",
  "atk-s0203a0:136_5": "yā sā asappāyakiriyā ca yo visadoso ca, tena ubhayena. Puthuttanti mahantabhāvaṃ.",
  "atk-s0203a0:137_0": "Evameva khoti ettha saupādānasalluddhāro viya appahīno avijjāvisadoso daṭṭhabbo,",
  "atk-s0203a0:137_1": "asappāyakiriyāya ṭhitabhāvo viya chasu dvāresu asaṃvutakālo, tadubhayena vaṇe puthuttaṃ",
  "atk-s0203a0:137_2": "gate maraṇaṃ viya sikkhaṃ paccakkhāya hīnāyāvattanaṃ, maraṇamattaṃ dukkhaṃ viya aññatarāya",
  "atk-s0203a0:137_3": "garukāya saṃkiliṭṭhāya āpattiyā āpajjanaṃ daṭṭhabbaṃ. Sukkapakkhepi imināva nayena",
  "atk-s0203a0:137_4": "opammasaṃsandanaṃ veditabbaṃ.",
  "atk-s0203a0:138": "65. Satiyāyetaṃ adhivacananti ettha sati paññāgatikā. Lokikāya paññāya lokikā hoti, lokuttarāya lokuttarā. Ariyāyetaṃ paññāyāti parisuddhāya vipassanāpaññāya.",
  "atk-s0203a0:139_0": "Idāni khīṇāsavassa balaṃ dassento so vatātiādimāha. Tattha saṃvutakārīti pihitakārī.",
  "atk-s0203a0:139_1": "Iti viditvā nirupadhīti evaṃ jānitvā kilesupadhipahānā nirupadhi hoti, nirupādānoti",
  "atk-s0203a0:139_2": "attho. Upadhisaṅkhaye vimuttoti upadhīnaṃ saṅkhayabhūte nibbāne ārammaṇato vimutto.",
  "atk-s0203a0:139_3": "Upadhisminti kāmupadhismiṃ. Kāyaṃ upasaṃharissatīti kāyaṃ allīyāpessati. Idaṃ vuttaṃ",
  "atk-s0203a0:139_4": "hoti – taṇhakkhaye nibbāne ārammaṇato vimutto khīṇāsavo pañca kāmaguṇe sevituṃ, kāyaṃ",
  "atk-s0203a0:139_5": "vā upasaṃharissati cittaṃ vā uppādessatīti netaṃ ṭhānaṃ vijjati. Sesaṃ sabbattha uttānatthamevāti.",
  "atk-s0203a0:140": "Papañcasūdaniyā majjhimanikāyaṭṭhakathāya",
  "atk-s0203a0:141": "Sunakkhattasuttavaṇṇanā niṭṭhitā.",
  "atk-s0203a0:142": "6. Āneñjasappāyasuttavaṇṇanā",
  "atk-s0203a0:143_0": "66. Evaṃ me sutanti āneñjasappāyasuttaṃ. Tattha aniccāti hutvā abhāvaṭṭhena aniccā.",
  "atk-s0203a0:143_1": "Kāmāti vatthukāmāpi kilesakāmāpi. Tucchāti niccasāradhuvasāraattasāravirahitattā",
  "atk-s0203a0:143_2": "rittā, na pana natthīti gahetabbā. Na hi tucchamuṭṭhīti vutte muṭṭhi nāma natthīti",
  "atk-s0203a0:143_3": "vuttaṃ hoti. Yassa pana abbhantare kiñci natthi, so vuccati tuccho. Musāti nāsanakā.",
  "atk-s0203a0:143_4": "Mosadhammāti nassanasabhāvā, khettaṃ viya vatthu viya hiraññasuvaṇṇaṃ viya ca na",
  "atk-s0203a0:143_5": "paññāyittha, katipāheneva supinake diṭṭhā viya nassanti na paññāyanti. Tena vuttaṃ",
  "atk-s0203a0:143_6": "“mosadhammā”ti, māyākatametanti yathā māyāya udakaṃ maṇīti katvā dassitaṃ, badaripaṇṇaṃ",
  "atk-s0203a0:143_7": "kahāpaṇoti katvā dassitaṃ, aññaṃ vā pana evarūpaṃ dassanūpacāre ṭhitasseva tathā",
  "atk-s0203a0:143_8": "paññāyati, upacārātikkamato paṭṭhāya pākatikameva paññāyati. Evaṃ kāmāpi ittarapaccupaṭṭhānaṭṭhena",
  "atk-s0203a0:143_9": "“māyākata”nti vuttā. Yathā ca māyākāro udakādīni maṇiādīnaṃ vasena dassento vañceti,",
  "atk-s0203a0:143_10": "evaṃ kāmāpi aniccādīni niccādisabhāvaṃ dassentā vañcentīti vañcanakaṭṭhenapi “māyākata”nti",
  "atk-s0203a0:143_11": "vuttā. Bālalāpananti mayhaṃ putto, mayhaṃ dhītā, mayhaṃ hiraññaṃ mayhaṃ suvaṇṇanti",
  "atk-s0203a0:143_12": "evaṃ bālānaṃ lāpanato bālalāpanaṃ. Diṭṭhadhammikā kāmāti mānusakā pañca kāmaguṇā.",
  "atk-s0203a0:143_13": "Samparāyikāti te ṭhapetvā avasesā. Diṭṭhadhammikā. Kāmasaññāti mānusake kāme ārabbha",
  "atk-s0203a0:143_14": "uppannasaññā. Ubhayametaṃ māradheyyanti ete kāmā ca kāmasaññā ca ubhayampi māradheyyaṃ.",
  "atk-s0203a0:143_15": "Yehi ubhayametaṃ gahitaṃ, tesañhi upari māro vasaṃ vatteti. Taṃ sandhāya “ubhayametaṃ",
  "atk-s0203a0:143_16": "māradheyya”nti vuttaṃ.",
  "atk-s0203a0:144_0": "Mārassesa visayotiādīsupi yathā coḷassa visayo coḷavisayo, paṇḍassa visayo paṇḍavisayo,",
  "atk-s0203a0:144_1": "saṃvarānaṃ visayo saṃvaravisayoti pavattanaṭṭhānaṃ visayoti vuccati, evaṃ yehi ete",
  "atk-s0203a0:144_2": "kāmā gahitā, tesaṃ upari māro vasaṃ vatteti. Taṃ sandhāya mārassesa visayoti vuttaṃ.",
  "atk-s0203a0:144_3": "Pañca pana kāmaguṇe nivāpabījaṃ viya vippakiranto māro gacchati. Yehi pana te gahitā,",
  "atk-s0203a0:144_4": "tesaṃ upari māro vasaṃ vatteti. Taṃ sandhāya mārassesa nivāpoti vuttaṃ. Yathā ca",
  "atk-s0203a0:144_5": "yattha hatthiādayo vasaṃ vattenti, so hatthigocaro assagocaro ajagocaroti vuccati,",
  "atk-s0203a0:144_6": "evaṃ yehi ete kāmā gahitā, tesu māro vasaṃ vatteti. Taṃ sandhāya mārassesa gocaroti vuttaṃ.",
  "atk-s0203a0:145_0": "Etthāti etesu kāmesu. Mānasāti cittasambhūtā. Tattha siyā – duvidhe tāva kāme ārabbha",
  "atk-s0203a0:145_1": "abhijjhānalakkhaṇā abhijjhā, karaṇuttariyalakkhaṇo sārambho ca uppajjatu, byāpādo",
  "atk-s0203a0:145_2": "kathaṃ uppajjatīti? Mamāyite vatthusmiṃ acchinnepi socanti, acchijjantepi socanti,",
  "atk-s0203a0:145_3": "acchinnasaṅkinopi socanti, yo evarūpo cittassa āghātoti evaṃ uppajjati. Teva ariyasāvakassāti",
  "atk-s0203a0:145_4": "te ariyasāvakassa. Vakāro āgamasandhimattaṃ hoti. Idha manusikkhatoti imasmiṃ sāsane",
  "atk-s0203a0:145_5": "sikkhantassa te tayopi kilesā antarāyakarā honti. Abhibhuyya lokanti kāmalokaṃ abhibhavitvā.",
  "atk-s0203a0:145_6": "Adhiṭṭhāya manasāti jhānārammaṇacittena adhiṭṭhahitvā. Aparittanti kāmāvacaracittaṃ",
  "atk-s0203a0:145_7": "parittaṃ nāma, tassa paṭikkhepena mahaggataṃ aparittaṃ nāma. Pamāṇantipi kāmāvacarameva,",
  "atk-s0203a0:145_8": "rūpāvacaraṃ arūpāvacaraṃ appamāṇaṃ. Subhāvitanti pana etaṃ kāmāvacarādīnaṃ nāmaṃ",
  "atk-s0203a0:145_9": "na hoti, lokuttarassevetaṃ nāmaṃ. Tasmā etassa vasena aparittaṃ appamāṇaṃ subhāvitanti",
  "atk-s0203a0:145_10": "sabbaṃ lokuttarameva vaṭṭati.",
  "atk-s0203a0:146_0": "Tabbahulavihārinoti kāmapaṭibāhanena tameva paṭipadaṃ bahulaṃ katvā viharantassa.",
  "atk-s0203a0:146_1": "Āyatane cittaṃ pasīdatīti kāraṇe cittaṃ pasīdati. Kiṃ panettha kāraṇaṃ? Arahattaṃ",
  "atk-s0203a0:146_2": "vā, arahattassa vipassanaṃ vā, catutthajjhānaṃ vā, catutthajjhānassa upacāraṃ vā.",
  "atk-s0203a0:146_3": "Sampasāde satīti ettha duvidho sampasādo adhimokkhasampasādo ca paṭilābhasampasādo",
  "atk-s0203a0:146_4": "ca. Arahattassa hi vipassanaṃ paṭṭhapetvā viharato mahābhūtādīsu upaṭṭhahantesu yenime",
  "atk-s0203a0:146_5": "nīhārena mahābhūtā upaṭṭhahanti, upādārūpā upaṭṭhahanti nāmarūpā upaṭṭhahanti, paccayā",
  "atk-s0203a0:146_6": "sabbathā upaṭṭhahanti, lakkhaṇārammaṇā vipassanā upaṭṭhahati, ajjeva arahattaṃ gaṇhissāmīti",
  "atk-s0203a0:146_7": "appaṭiladdheyeva āsā santiṭṭhati, adhimokkhaṃ paṭilabhati. Tatiyajjhānaṃ vā pādakaṃ",
  "atk-s0203a0:146_8": "katvā catutthajjhānatthāya kasiṇaparikammaṃ karontassa nīvaraṇavikkhambhanādīni samanupassato",
  "atk-s0203a0:146_9": "yenime nīhārena nīvaraṇā vikkhambhanti, kilesā sannisīdanti, sati santiṭṭhati, saṅkhāragataṃ",
  "atk-s0203a0:146_10": "vā vibhūtaṃ pākaṭaṃ hutvā dibbacakkhukassa paraloko viya upaṭṭhāti, cittuppādo lepapiṇḍe",
  "atk-s0203a0:146_11": "laggamāno viya upacārena samādhiyati, ajjeva catutthajjhānaṃ nibbattessāmīti apaṭiladdheyeva",
  "atk-s0203a0:146_12": "āsā santiṭṭhati, adhimokkhaṃ paṭilabhati. Ayaṃ adhimokkhasampasādo nāma. Tasmiṃ sampasāde",
  "atk-s0203a0:146_13": "sati. Yo pana arahattaṃ vā paṭilabhati catutthajjhānaṃ vā, tassa cittaṃ vippasannaṃ",
  "atk-s0203a0:146_14": "hotiyeva. Idha pana “āyatane cittaṃ pasīdatī”ti vacanato arahattavipassanāya ceva",
  "atk-s0203a0:146_15": "catutthajjhānūpacārassa ca paṭilābho paṭilābhasampasādoti veditabbo. Vipassanā hi",
  "atk-s0203a0:146_16": "paññāya adhimuccanassa kāraṇaṃ, upacāraṃ āneñjasamāpattiyā.",
  "atk-s0203a0:147_0": "Etarahi vā āneñjaṃ samāpajjati. Paññāya vā adhimuccatīti ettha etarahi vā paññāya",
  "atk-s0203a0:147_1": "adhimuccati, āneñjaṃ vā samāpajjatīti evaṃ padaparivattanaṃ katvā attho veditabbo.",
  "atk-s0203a0:147_2": "Idañhi vuttaṃ hoti – tasmiṃ sampasāde sati etarahi vā paññāya adhimuccati, arahattaṃ",
  "atk-s0203a0:147_3": "sacchikarotīti attho. Taṃ anabhisambhuṇanto āneñjaṃ vā samāpajjati, atha vā paññāya",
  "atk-s0203a0:147_4": "vā adhimuccatīti arahattamaggaṃ bhāveti, taṃ anabhisambhuṇanto āneñjaṃ vā samāpajjati.",
  "atk-s0203a0:147_5": "Arahattamaggaṃ bhāvetuṃ asakkonto etarahi catusaccaṃ vā sacchikaroti. Taṃ anabhisambhuṇanto",
  "atk-s0203a0:147_6": "āneñjaṃ vā samāpajjatīti.",
  "atk-s0203a0:148_0": "Tatrāyaṃ nayo – idha bhikkhu tatiyajjhānaṃ pādakaṃ katvā catutthajjhānassa kasiṇaparikammaṃ",
  "atk-s0203a0:148_1": "karoti. Tassa nīvaraṇā vikkhambhanti, sati santiṭṭhati, upacārena cittaṃ samādhiyati.",
  "atk-s0203a0:148_2": "So rūpārūpaṃ parigaṇhāti, paccayaṃ pariggaṇhāti, lakkhaṇārammaṇikaṃ vipassanaṃ vavatthapeti,",
  "atk-s0203a0:148_3": "tassa evaṃ hoti – “upacārena me jhānaṃ visesabhāgiyaṃ bhaveyya, tiṭṭhatu visesabhāgiyatā,",
  "atk-s0203a0:148_4": "nibbedhabhāgiyaṃ naṃ karissāmī”ti vipassanaṃ vaḍḍhetvā arahattaṃ sacchikaroti. Ettakenassa",
  "atk-s0203a0:148_5": "kiccaṃ kataṃ nāma hoti. Arahattaṃ sacchikātuṃ asakkonto pana tato osakkitamānaso",
  "atk-s0203a0:148_6": "antarā na tiṭṭhati, catutthajjhānaṃ samāpajjatiyeva. Yathā kiṃ? Yathā puriso “vanamahiṃsaṃ",
  "atk-s0203a0:148_7": "ghātessāmī”ti sattiṃ gahetvā anubandhanto sace taṃ ghāteti, sakalagāmavāsino tosessati,",
  "atk-s0203a0:148_8": "asakkonto pana antarāmagge sasagodhādayo khuddakamige ghātetvā kājaṃ pūretvā etiyeva.",
  "atk-s0203a0:149_0": "Tattha purisassa sattiṃ gahetvā vanamahiṃsānubandhanaṃ viya imassa bhikkhuno tatiyajjhānaṃ",
  "atk-s0203a0:149_1": "pādakaṃ katvā catutthajjhānassa parikammakaraṇaṃ, vanamahiṃsaghātanaṃ viya – “nīvaraṇavikkhambhanādīni",
  "atk-s0203a0:149_2": "samanupassato visesabhāgiyaṃ bhaveyya, tiṭṭhatu visesabhāgiyatā, nibbedhabhāgiyaṃ",
  "atk-s0203a0:149_3": "naṃ karissāmī”ti vipassanaṃ vaḍḍhetvā arahattassa sacchikaraṇaṃ, mahiṃsaṃ ghātetuṃ",
  "atk-s0203a0:149_4": "asakkontassa antarāmagge sasagodhādayo khuddakamige ghātetvā kājaṃ pūretvā gamanaṃ",
  "atk-s0203a0:149_5": "viya arahattaṃ sacchikātuṃ asakkontassa, tato osakkitvā catutthajjhānasamāpajjanaṃ",
  "atk-s0203a0:149_6": "veditabbaṃ. Maggabhāvanā catusaccasacchikiriyāyojanāsupi eseva nayo.",
  "atk-s0203a0:150_0": "Idāni arahattaṃ sacchikātuṃ asakkontassa nibbattaṭṭhānaṃ dassento kāyassa bhedātiādimāha.",
  "atk-s0203a0:150_1": "Tattha yanti yena kāraṇena taṃ saṃvattanikaṃ viññāṇaṃ assa āneñjūpagaṃ, taṃ kāraṇaṃ",
  "atk-s0203a0:150_2": "vijjatīti attho. Ettha ca taṃsaṃvattanikanti tassa bhikkhuno saṃvattanikaṃ. Yena",
  "atk-s0203a0:150_3": "vipākaviññāṇena so bhikkhu saṃvattati nibbattati, taṃ viññāṇaṃ. Āneñjūpaganti kusalāneñjasabhāvūpagataṃ",
  "atk-s0203a0:150_4": "assa, tādisameva bhaveyyāti attho. Keci kusalaviññāṇaṃ vadanti. Yaṃ tassa bhikkhuno",
  "atk-s0203a0:150_5": "saṃvattanikaṃ upapattihetubhūtaṃ kusalaviññāṇaṃ āneñjūpagataṃ assa, vipākakālepi",
  "atk-s0203a0:150_6": "tannāmakameva assāti attho. So panāyamattho – “puññaṃ ce saṅkhāraṃ abhisaṅkharoti,",
  "atk-s0203a0:150_7": "puññūpagaṃ hoti viññāṇaṃ. Apuññaṃ ce saṅkhāraṃ abhisaṅkhāroti, apuññupagaṃ hoti viññāṇaṃ.",
  "atk-s0203a0:150_8": "Āneñjaṃ ce saṅkhāraṃ abhisaṅkharoti, āneñjūpagaṃ hoti viññāṇa”nti iminā nayena veditabbo.",
  "atk-s0203a0:150_9": "Āneñjasappāyāti āneñjassa catutthajjhānassa sappāyā. Na kevalañca sā āneñjasseva,",
  "atk-s0203a0:150_10": "upari arahattassāpi sappāyāva upakārabhūtāyevāti veditabbā. Iti imasmiṃ paṭhamakaāneñje",
  "atk-s0203a0:150_11": "samādhivasena osakkanā kathitā.",
  "atk-s0203a0:151_0": "67. Iti paṭisañcikkhatīti catutthajjhānaṃ patvā evaṃ paṭisañcikkhati. Ayañhi bhikkhu",
  "atk-s0203a0:151_1": "heṭṭhimena bhikkhunā paññavantataro tassa ca bhikkhuno attano cāti dvinnampi kammaṭṭhānaṃ",
  "atk-s0203a0:151_2": "ekato katvā sammasati. Tabbahulavihārinoti rūpapaṭibāhanena tameva paṭipadaṃ bahulaṃ",
  "atk-s0203a0:151_3": "katvā viharantassa. Āneñjaṃ samāpajjatīti ākāsānañcāyatānāneñjaṃ samāpajjati. Sesaṃ",
  "atk-s0203a0:151_4": "purimasadisameva. Yathā ca idha, evaṃ sabbattha visesamattameva pana vakkhāma. Iti",
  "atk-s0203a0:151_5": "imasmiṃ dutiyaāneñje vipassanāvasena osakkanā kathitā, “yaṃkiñci rūpa”nti evaṃ vipassanāmaggaṃ",
  "atk-s0203a0:151_6": "dassentena kathitāti attho.",
  "atk-s0203a0:152_0": "Iti paṭisañcikkhatīti ākāsānañcāyatanaṃ patvā evaṃ paṭisañcikkhati. Ayañhi heṭṭhā",
  "atk-s0203a0:152_1": "dvīhi bhikkhūhi paññavantataro tesañca bhikkhūnaṃ attano cāti tiṇṇampi kammaṭṭhānaṃ",
  "atk-s0203a0:152_2": "ekato katvā sammasati. Ubhayametaṃ aniccanti ettha aṭṭha ekekakoṭṭhāsā diṭṭhadhammikasamparāyikavasena",
  "atk-s0203a0:152_3": "pana saṅkhipitvā ubhayanti vuttaṃ. Nālaṃ abhinanditunti taṇhādiṭṭhivasena abhinandituṃ",
  "atk-s0203a0:152_4": "na yuttaṃ. Sesapadadvayepi eseva nayo. Tabbahulavihārinoti kāmapaṭibāhanena ca rūpapaṭibāhanena",
  "atk-s0203a0:152_5": "ca tameva paṭipadaṃ bahulaṃ katvā viharantassa. Āneñjaṃ samāpajjatīti viññāṇañcāyatanāneñjaṃ",
  "atk-s0203a0:152_6": "samāpajjati. Imasmiṃ tatiyaāneñje vipassanāvasena osakkanā kathitā.",
  "atk-s0203a0:153_0": "68. Iti paṭisañcikkhatīti viññāṇañcāyatanaṃ patvā evaṃ paṭisañcikkhati. Ayañhi heṭṭhā",
  "atk-s0203a0:153_1": "tīhi bhikkhūhi paññavantataro tesañca bhikkhūnaṃ attano cāti catunnampi kammaṭṭhānaṃ",
  "atk-s0203a0:153_2": "ekato katvā sammasati. Yatthetā aparisesā nirujjhantīti yaṃ ākiñcaññāyatanaṃ patvā",
  "atk-s0203a0:153_3": "etā heṭṭhā vuttā sabbasaññā nirujjhanti. Etaṃ santaṃ etaṃ paṇītanti etaṃ aṅgasantatāya",
  "atk-s0203a0:153_4": "ārammaṇasantatāya ca santaṃ, atappakaṭṭhena paṇītaṃ. Tabbahulavihārinoti tāsaṃ saññānaṃ",
  "atk-s0203a0:153_5": "paṭibāhanena tameva paṭipadaṃ bahulaṃ katvā viharantassa. Imasmiṃ paṭhamākiñcaññāyatane",
  "atk-s0203a0:153_6": "samādhivasena osakkanā kathitā.",
  "atk-s0203a0:154_0": "Iti paṭisañcikkhatīti viññāṇañcāyatanameva patvā evaṃ paṭisañcikkhati. Ayañhi heṭṭhā",
  "atk-s0203a0:154_1": "catūhi bhikkhūhi paññavantataro tesañca bhikkhūnaṃ attano cāti pañcannampi kammaṭṭhānaṃ",
  "atk-s0203a0:154_2": "ekato katvā sammasati. Attena vā attaniyena vāti ahaṃ mamāti gahetabbena suññaṃ tucchaṃ",
  "atk-s0203a0:154_3": "rittaṃ. Evamettha dvikoṭikā suññatā dassitā. Tabbahulavihārinoti heṭṭhā vuttapaṭipadañca",
  "atk-s0203a0:154_4": "imañca suññatapaṭipadaṃ bahulaṃ katvā viharantassa. Imasmiṃ dutiyākiñcaññāyatane",
  "atk-s0203a0:154_5": "vipassanāvasena osakkanā kathitā.",
  "atk-s0203a0:155_0": "70. Iti paṭisañcikkhatīti viññāṇañcāyatanameva patvā evaṃ paṭisañcikkhati. Ayañhi",
  "atk-s0203a0:155_1": "heṭṭhā pañcahi bhikkhūhi paññavantataro tesañca bhikkhūnaṃ attano cāti channampi",
  "atk-s0203a0:155_2": "kammaṭṭhānaṃ ekato katvā sammasati. Nāhaṃ kvacani kassaci kiñcanatasmiṃ, na ca mama",
  "atk-s0203a0:155_3": "kvacani kismiñci kiñcanaṃ natthīti ettha pana catukoṭikā suññatā kathitā. Kathaṃ?",
  "atk-s0203a0:155_4": "Ayañhi nāhaṃ kvacanīti kvaci attānaṃ na passati, kassaci kiñcanatasminti attano attānaṃ",
  "atk-s0203a0:155_5": "kassaci parassa kiñcanabhāve upanetabbaṃ na passati, attano bhātiṭṭhāne bhātaraṃ",
  "atk-s0203a0:155_6": "sahāyaṭṭhāne sahāyaṃ parikkhāraṭṭhāne vā parikkhāraṃ maññitvā upagantvā upanetabbaṃ",
  "atk-s0203a0:155_7": "na passatīti attho. Na ca mama kvacanīti ettha mama – saddaṃ tāva ṭhapetvā na ca",
  "atk-s0203a0:155_8": "kvacani parassa ca attānaṃ kvaci na passatīti ayamattho. Idāni mama – saddaṃ āharitvā",
  "atk-s0203a0:155_9": "mama kismiñci kiñcanaṃ natthīti so parassa attā mama kismiñci kiñcanabhāve atthīti",
  "atk-s0203a0:155_10": "na passati. Attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā",
  "atk-s0203a0:155_11": "parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na",
  "atk-s0203a0:155_12": "passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve",
  "atk-s0203a0:155_13": "upanetabbaṃ passati, na parassa attānaṃ passati, na parassa attānaṃ attano kiñcanabhāve",
  "atk-s0203a0:155_14": "upanetabbaṃ passati, tasmā ayaṃ suññatā catukoṭikāti veditabbā. Tabbahulavihārinoti",
  "atk-s0203a0:155_15": "heṭṭhā vuttappaṭipadaṃ imaṃ catukoṭisuññatañca bahulaṃ katvā viharantassa. Imasmiṃ",
  "atk-s0203a0:155_16": "tatiyākiñcaññāyatanepi vipassanāvaseneva osakkanā kathitā.",
  "atk-s0203a0:156_0": "Iti paṭisañcikkhatīti ākiñcaññāyatanaṃ patvā evaṃ paṭisañcikkhati. Ayañhi heṭṭhā",
  "atk-s0203a0:156_1": "chahi bhikkhūhi paññavantataro tesañca bhikkhūnaṃ attano cāti sattannampi kammaṭṭhānaṃ",
  "atk-s0203a0:156_2": "ekato katvā sammasati. Yatthetā aparisesā nirujjhantīti yaṃ nevasaññānāsaññāyatanaṃ",
  "atk-s0203a0:156_3": "patvā ettha etā heṭṭhā vuttā sabbasaññā nirujjhanti. Tabbahulavihārinoti tāsaṃ saññānaṃ",
  "atk-s0203a0:156_4": "paṭibāhanena tameva paṭipadaṃ bahulaṃ katvā viharantassa. Imasmiṃ nevasaññānāsaññāyatane",
  "atk-s0203a0:156_5": "samādhivasena osakkanā kathitā.",
  "atk-s0203a0:157_0": "71. No cassa no ca me siyāti sace mayhaṃ pubbe pañcavidhaṃ kammavaṭṭaṃ na āyūhitaṃ",
  "atk-s0203a0:157_1": "assa, yaṃ me idaṃ etarahi evaṃ pañcavidhaṃ vipākavaṭṭaṃ etaṃ me na siyā nappavatteyyāti",
  "atk-s0203a0:157_2": "attho. Na bhavissatīti sace etarahi pañcavidhaṃ kammavaṭṭaṃ āyūhitaṃ na bhavissati.",
  "atk-s0203a0:157_3": "Na me bhavissatīti tasmiṃ asati anāgate me pañcavidhaṃ vipākavaṭṭaṃ na bhavissati.",
  "atk-s0203a0:157_4": "Yadatthi yaṃ bhūtaṃ taṃ pajahāmīti yaṃ atthi yaṃ bhūtaṃ etarahi khandhapañcakaṃ,",
  "atk-s0203a0:157_5": "taṃ pajahāmi. Evaṃ upekkhaṃ paṭilabhatīti so bhikkhu evaṃ vipassanupekkhaṃ labhatīti attho.",
  "atk-s0203a0:158_0": "Parinibbāyeyya nu kho so, bhante, bhikkhu na vā parinibbāyeyyāti kiṃ pucchāmīti pucchati,",
  "atk-s0203a0:158_1": "tatiyajjhānaṃ pādakaṃ katvā ṭhitassa arahattampi osakkanāpi paṭipadāpi paṭisandhipi",
  "atk-s0203a0:158_2": "kathitā, tathā catutthajjhānādīni pādakāni katvā ṭhitānaṃ, nevasaññānāsaññāyatanaṃ",
  "atk-s0203a0:158_3": "pādakaṃ katvā ṭhitassa na kiñci kathitaṃ, taṃ pucchāmīti pucchati. Apetthāti api",
  "atk-s0203a0:158_4": "ettha. So taṃ upekkhaṃ abhinandatīti so taṃ vipassanupekkhaṃ taṇhādiṭṭhiabhinandanāhi",
  "atk-s0203a0:158_5": "abhinandati. Sesapadadvayepi eseva nayo. Tannissitaṃ hoti viññāṇanti viññāṇaṃ vipassanānissitaṃ",
  "atk-s0203a0:158_6": "hoti. Tadupādānanti yaṃ nikantiviññāṇaṃ, taṃ tassa upādānaṃ nāma gahaṇaṃ nāma hoti.",
  "atk-s0203a0:158_7": "Saupādānoti sagahaṇo. Na parinibbāyatīti vipassanāya sālayo bhikkhu mama sāsane na",
  "atk-s0203a0:158_8": "parinibbāyati. Yo pana vihārapariveṇaupaṭṭhākādīsu sālayo, tasmiṃ vattabbameva natthīti",
  "atk-s0203a0:158_9": "dasseti. Kahaṃ panāti? Kattha pana? Upādiyamāno upādiyatīti paṭisandhiṃ gaṇhamāno",
  "atk-s0203a0:158_10": "gaṇhāti. Upādānaseṭṭhaṃ kira so, bhanteti, bhante, so kira bhikkhu gahetabbaṭṭhānaṃ",
  "atk-s0203a0:158_11": "seṭṭhaṃ uttamaṃ bhavaṃ upādiyati, seṭṭhabhave paṭisandhiṃ gaṇhātīti attho. Iminā",
  "atk-s0203a0:158_12": "tassa bhikkhuno paṭisandhi kathitā. Idānissa arahattaṃ kathetuṃ idhānandātiādimāha.",
  "atk-s0203a0:159_0": "73. Nissāya nissāyāti taṃ taṃ samāpattiṃ nissāya. Oghassa nittharaṇā akkhātāti oghataraṇaṃ",
  "atk-s0203a0:159_1": "kathitaṃ, tatiyajjhānaṃ pādakaṃ katvā ṭhitabhikkhuno oghanittharaṇā kathitā…pe… nevasaññānāsaññāyatanaṃ",
  "atk-s0203a0:159_2": "pādakaṃ katvā ṭhitabhikkhuno oghanittharaṇā kathitāti vadati.",
  "atk-s0203a0:160_0": "Katamo pana, bhante, ariyo vimokkhoti idha kiṃ pucchati? Samāpattiṃ tāva padaṭṭhānaṃ",
  "atk-s0203a0:160_1": "katvā vipassanaṃ vaḍḍhetvā arahattaṃ gaṇhanto bhikkhu nāvaṃ vā uḷumpādīni vā nissāya",
  "atk-s0203a0:160_2": "mahoghaṃ taritvā pāraṃ gacchanto viya na kilamati. Sukkhavipassako pana pakiṇṇakasaṅkhāre",
  "atk-s0203a0:160_3": "sammasitvā arahattaṃ gaṇhanto bāhubalena sotaṃ chinditvā pāraṃ gacchanto viya kilamati.",
  "atk-s0203a0:160_4": "Iti imassa sukkhavipassakassa arahattaṃ pucchāmīti pucchati. Ariyasāvakoti sukkhavipassako",
  "atk-s0203a0:160_5": "ariyasāvako. Ayañhi heṭṭhā aṭṭhahi bhikkhūhi paññavantataro tesañca bhikkhūnaṃ attano",
  "atk-s0203a0:160_6": "cāti navannampi kammaṭṭhānaṃ ekato katvā sammasati. Esa sakkāyo yāvatā sakkāyoti",
  "atk-s0203a0:160_7": "yattako tebhūmakavaṭṭasaṅkhāto sakkāyo nāma atthi, sabbopi so esa sakkāyo, na ito",
  "atk-s0203a0:160_8": "paraṃ sakkāyo atthīti paṭisañcikkhati.",
  "atk-s0203a0:161_0": "Etaṃ amataṃ yadidaṃ anupādā cittassa vimokkhoti yo panesa cittassa anupādāvimokkho",
  "atk-s0203a0:161_1": "nāma, etaṃ amataṃ etaṃ santaṃ etaṃ paṇītanti paṭisañcikkhati. Aññattha ca “anupādā",
  "atk-s0203a0:161_2": "cittassa vimokkho”ti nibbānaṃ vuccati. Imasmiṃ pana sutte sukkhavipassakassa arahattaṃ",
  "atk-s0203a0:161_3": "kathitaṃ. Sesaṃ sabbattha uttānameva.",
  "atk-s0203a0:162_0": "Kevalaṃ pana imasmiṃ sutte sattasu ṭhānesu osakkanā kathitā, aṭṭhasu ṭhānesu paṭisandhi,",
  "atk-s0203a0:162_1": "navasu ṭhānesu arahattaṃ kathitanti veditabbaṃ. Kathaṃ? Tatiyaṃ jhānaṃ tāva pādakaṃ",
  "atk-s0203a0:162_2": "katvā ṭhitassa bhikkhuno osakkanā kathitā, paṭisandhi kathitā, arahattaṃ kathitaṃ,",
  "atk-s0203a0:162_3": "tathā catutthajjhānaṃ, tathā ākāsānañcāyatanaṃ. Viññāṇañcāyatanaṃ pana padaṭṭhānaṃ",
  "atk-s0203a0:162_4": "katvā ṭhitānaṃ tiṇṇaṃ bhikkhūnaṃ osakkanā kathitā, paṭisandhi kathitā, arahattaṃ",
  "atk-s0203a0:162_5": "kathitaṃ. Tathā ākiñcaññāyatanaṃ pādakaṃ katvā ṭhitassa bhikkhuno. Nevasaññānāsaññāyatanaṃ",
  "atk-s0203a0:162_6": "pādakaṃ katvā ṭhitassa pana osakkanā natthi, paṭisandhi pana arahattañca kathitaṃ.",
  "atk-s0203a0:162_7": "Sukkhavipassakassa arahattameva kathitanti. Evaṃ sattasu ṭhānesu osakkanā kathitā,",
  "atk-s0203a0:162_8": "aṭṭhasu ṭhānesu paṭisandhi, navasu ṭhānesu arahattaṃ kathitanti veditabbaṃ. Imañca",
  "atk-s0203a0:162_9": "pana sattasu ṭhānesu osakkanaṃ aṭṭhasu paṭisandhiṃ navasu arahattaṃ samodhānetvā",
  "atk-s0203a0:162_10": "kathentena imaṃ āneñjasappāyasuttaṃ sukathitaṃ nāma hotīti.",
  "atk-s0203a0:163": "Papañcasūdaniyā majjhimanikāyaṭṭhakathāya",
  "atk-s0203a0:164": "Āneñjasappāyasuttavaṇṇanā niṭṭhitā.",
  "atk-s0203a0:165": "7. Gaṇakamoggallānasuttavaṇṇanā",
  "atk-s0203a0:166_0": "74. Evaṃ me sutanti gaṇakamoggallānasuttaṃ. Tattha yāva pacchimasopānakaḷevarāti",
  "atk-s0203a0:166_1": "yāva paṭhamasopānaphalakā ekadivaseneva sattabhūmiko pāsādo na sakkā kātuṃ, vatthuṃ",
  "atk-s0203a0:166_2": "sodhetvā thambhussāpanato paṭṭhāya pana yāva cittakammakaraṇā anupubbakiriyā cettha",
  "atk-s0203a0:166_3": "paññāyatīti dasseti. Yadidaṃ ajjheneti tayopi vedā na sakkā ekadivaseneva adhīyituṃ,",
  "atk-s0203a0:166_4": "etesaṃ ajjhenepi pana anupubbakiriyāva paññāyatīti dasseti. Issattheti āvudhavijjāyapi",
  "atk-s0203a0:166_5": "ekadivaseneva vālavedhi nāma na sakkā kātuṃ, ṭhānasampādanamuṭṭhikaraṇādīhi pana",
  "atk-s0203a0:166_6": "etthāpi anupubbakiriyā paññāyatīti dasseti. Saṅkhāneti gaṇanāya. Tattha anupubbakiriyaṃ",
  "atk-s0203a0:166_7": "attanāva dassento evaṃ gaṇāpemātiādimāha.",
  "atk-s0203a0:167_0": "75. Seyyathāpi brāhmaṇāti idha bhagavā yasmā bāhirasamaye yathā yathā sippaṃ uggaṇhanti,",
  "atk-s0203a0:167_1": "tathā tathā kerāṭikā honti, tasmā attano sāsanaṃ bāhirasamayena anupametvā bhadraassājānīyena",
  "atk-s0203a0:167_2": "upamento seyyathāpītiādimāha. Bhadro hi assājānīyo yasmiṃ kāraṇe damito hoti, taṃ",
  "atk-s0203a0:167_3": "jīvitahetupi nātikkamati. Evameva sāsane sammāpaṭipanno kulaputto sīlavelaṃ nātikkamati.",
  "atk-s0203a0:167_4": "Mukhādhāneti mukhaṭṭhapane.",
  "atk-s0203a0:168_0": "76. Satisampajaññāya cāti satisampajaññāhi samaṅgibhāvatthāya. Dve hi khīṇāsavā satatavihārī",
  "atk-s0203a0:168_1": "ca nosatatavihārī ca. Tattha satatavihārī yaṃkiñci kammaṃ katvāpi phalasamāpattiṃ",
  "atk-s0203a0:168_2": "samāpajjituṃ sakkoti, no satatavihārī pana appamattakepi kicce kiccappasuto hutvā",
  "atk-s0203a0:168_3": "phalasamāpattiṃ appetuṃ na sakkoti.",
  "atk-s0203a0:169_0": "Tatridaṃ vatthu – eko kira khīṇāsavatthero khīṇāsavasāmaṇeraṃ gahetvā araññavāsaṃ",
  "atk-s0203a0:169_1": "gato, tattha mahātherassa senāsanaṃ pattaṃ, sāmaṇerassa na pāpuṇāti, taṃ vitakkento",
  "atk-s0203a0:169_2": "thero ekadivasampi phalasamāpattiṃ appetuṃ nāsakkhi. Sāmaṇero pana temāsaṃ phalasamāpattiratiyā",
  "atk-s0203a0:169_3": "vītināmetvā “sappāyo, bhante, araññavāso jāto”ti theraṃ pucchi. Thero “na jāto, āvuso”ti",
  "atk-s0203a0:169_4": "āha. Iti yo evarūpo khīṇāsavo, so ime dhamme ādito paṭṭhāya āvajjitvāva samāpajjituṃ",
  "atk-s0203a0:169_5": "sakkhissatīti dassento “satisampajaññāya cā”ti āha.",
  "atk-s0203a0:170": "78. Yeme, bho gotamāti tathāgate kira kathayanteva brāhmaṇassa “ime puggalā na ārādhenti, ime ārādhentī”ti nayo udapādi, taṃ dassento evaṃ vattumāraddho.",
  "atk-s0203a0:171": "Paramajjadhammesūti ajjadhammā nāma chasatthāradhammā, tesu gotamavādova, paramo uttamoti attho. Sesaṃ sabbattha uttānamevāti.",
  "atk-s0203a0:172": "Papañcasūdaniyā majjhimanikāyaṭṭhakathāya",
  "atk-s0203a0:173": "Gaṇakamoggallānasuttavaṇṇanā niṭṭhitā.",
  "atk-s0203a0:174": "8. Gopakamoggallānasuttavaṇṇanā",
  "atk-s0203a0:175_0": "79. Evaṃ me sutanti gopakamoggallānasuttaṃ. Tattha aciraparinibbute bhagavatīti bhagavati",
  "atk-s0203a0:175_1": "aciraparinibbute, dhātubhājanīyaṃ katvā dhammasaṅgītiṃ kātuṃ rājagahaṃ āgatakāle.",
  "atk-s0203a0:175_2": "Rañño pajjotassa āsaṅkamānoti caṇḍapajjoto nāmesa rājā bimbisāramahārājassa sahāyo",
  "atk-s0203a0:175_3": "ahosi, jīvakaṃ pesetvā bhesajjakāritakālato paṭṭhāya pana daḷhamittova jāto, so “ajātasattunā",
  "atk-s0203a0:175_4": "devadattassa vacanaṃ gahetvā pitā ghātito”ti sutvā “mama piyamittaṃ ghātetvā esa",
  "atk-s0203a0:175_5": "rajjaṃ karissāmīti maññati, mayhaṃ sahāyassa sahāyānaṃ atthikabhāvaṃ jānāpessāmī”ti",
  "atk-s0203a0:175_6": "parisati vācaṃ abhāsi. Taṃ sutvā tassa āsaṅkā uppannā. Tena vuttaṃ “rañño pajjotassa",
  "atk-s0203a0:175_7": "āsaṅkamāno”ti. Kammantoti bahinagare nagarapaṭisaṅkhārāpanatthāya kammantaṭṭhānaṃ.",
  "atk-s0203a0:176_0": "Upasaṅkamīti mayaṃ dhammavinayasaṅgītiṃ kāressāmāti vicarāma, ayañca mahesakkho rājavallabho",
  "atk-s0203a0:176_1": "saṅgahe kate veḷuvanassa ārakkhaṃ kareyyāti maññamāno upasaṅkami. Tehi dhammehīti",
  "atk-s0203a0:176_2": "tehi sabbaññutaññāṇadhammehi. Sabbena sabbanti sabbākārena sabbaṃ. Sabbathā sabbanti",
  "atk-s0203a0:176_3": "sabbakoṭṭhāsehi sabbaṃ. Kiṃ pucchāmīti pucchati? Cha hi satthāro paṭhamataraṃ appaññātakulehi",
  "atk-s0203a0:176_4": "nikkhamitvā pabbajitā, te tathāgate dharamāneyeva kālaṃkatā, sāvakāpi nesaṃ appaññātakuleheva",
  "atk-s0203a0:176_5": "pabbajitā. Te tesaṃ accayena mahāvivādaṃ akaṃsu. Samaṇo pana gotamo mahākulā pabbajito,",
  "atk-s0203a0:176_6": "tassa accayena sāvakānaṃ mahāvivādo bhavissatīti ayaṃ kathā sakalajambudīpaṃ pattharamānā",
  "atk-s0203a0:176_7": "udapādi. Sammāsambuddhe ca dharante bhikkhūnaṃ vivādo nāhosi. Yopi ahosi, sopi tattheva",
  "atk-s0203a0:176_8": "vūpasamito. Parinibbutakāle panassa – “aṭṭhasaṭṭhiyojanasatasahassubbedhaṃ sineruṃ",
  "atk-s0203a0:176_9": "apavāhituṃ samatthassa vātassa purato purāṇapaṇṇaṃ kiṃ ṭhassati, dasa pāramiyo pūretvā",
  "atk-s0203a0:176_10": "sabbaññutaññāṇaṃ pattassa satthu alajjamāno maccurājā kassa lajjissatī”ti mahāsaṃvegaṃ",
  "atk-s0203a0:176_11": "janetvā bhiyyosomattāya bhikkhū samaggā jātā ativiya upasantupasantā, kiṃ nu kho",
  "atk-s0203a0:176_12": "etanti idaṃ pucchāmīti pucchati. Anusaññāyamānoti anusañjāyamāno, katākataṃ janantoti",
  "atk-s0203a0:176_13": "attho. Anuvicaramāno vā.",
  "atk-s0203a0:177_0": "80. Atthi nu khoti ayampi heṭṭhimapucchameva pucchati. Appaṭisaraṇeti appaṭisaraṇe",
  "atk-s0203a0:177_1": "dhammavinaye. Ko hetu sāmaggiyāti tumhākaṃ samaggabhāvassa ko hetu ko paccayo. Dhammappaṭisaraṇāti",
  "atk-s0203a0:177_2": "dhammo amhākaṃ paṭisaraṇaṃ, dhammo avassayoti dīpeti.",
  "atk-s0203a0:178_0": "81. Pavattatīti paguṇaṃ hutvā āgacchati. Āpatti hoti vītikkamoti ubhayametaṃ buddhassa",
  "atk-s0203a0:178_1": "āṇātikkamanameva. Yathādhammaṃ yathānusiṭṭhaṃ kāremāti yathā dhammo ca anusiṭṭhi",
  "atk-s0203a0:178_2": "ca ṭhitā, evaṃ kāremāti attho.",
  "atk-s0203a0:179": "Na kira no bhavanto kārenti dhammo no kāretīti padadvayepi no kāro nipātamattaṃ. Evaṃ sante na kira bhavanto kārenti, dhammova kāretīti ayamettha attho.",
  "atk-s0203a0:180_0": "83. Tagghāti ekaṃse nipāto. Kahaṃ pana bhavaṃ ānandoti kiṃ therassa veḷuvane vasanabhāvaṃ",
  "atk-s0203a0:180_1": "na jānātīti? Jānāti. Veḷuvanassa pana anena ārakkhā dinnā, tasmā attānaṃ ukkaṃsāpetukāmo",
  "atk-s0203a0:180_2": "pucchati. Kasmā pana tena tattha ārakkhā dinnā? So kira ekadivasaṃ mahākaccāyanattheraṃ",
  "atk-s0203a0:180_3": "gijjhakūṭā otarantaṃ disvā – “makkaṭo viya eso”ti āha. Bhagavā taṃ kathaṃ sutvā –",
  "atk-s0203a0:180_4": "“sace khamāpeti, iccetaṃ kusalaṃ. No ce khamāpeti, imasmiṃ veḷuvane gonaṅgalamakkaṭo",
  "atk-s0203a0:180_5": "bhavissatī”ti āha. So taṃ kathaṃ sutvā – “samaṇassa gotamassa kathāya dvedhābhāvo",
  "atk-s0203a0:180_6": "nāma natthi, pacchā me makkaṭabhūtakāle gocaraṭṭhānaṃ bhavissatī”ti veḷuvane nānāvidhe",
  "atk-s0203a0:180_7": "rukkhe ropetvā ārakkhaṃ adāsi. Aparabhāge kālaṃ katvā makkaṭo hutvā nibbatti. “Vassakārā”ti",
  "atk-s0203a0:180_8": "vutte āgantvā samīpe aṭṭhāsi. Tagghāti sabbavāresu ekaṃsavacaneyeva nipāto. Taggha,",
  "atk-s0203a0:180_9": "bho ānandāti evaṃ therena parisamajjhe attano ukkaṃsitabhāvaṃ ñatvā ahampi theraṃ",
  "atk-s0203a0:180_10": "ukkaṃsissāmīti evamāha.",
  "atk-s0203a0:181_0": "84. Na ca kho, brāhmaṇāti thero kira cintesi “sammāsambuddhena vaṇṇitajjhānampi atthi,",
  "atk-s0203a0:181_1": "avaṇṇitajjhānampi atthi, ayaṃ pana brāhmaṇo sabbameva vaṇṇetīti pañhaṃ visaṃvādeti,",
  "atk-s0203a0:181_2": "na kho pana sakkā imassa mukhaṃ ulloketuṃ na piṇḍapātaṃ rakkhituṃ, pañhaṃ ujuṃ katvā",
  "atk-s0203a0:181_3": "kathessāmī”ti idaṃ vattuṃ āraddhaṃ. Antaraṃ karitvāti abbhantaraṃ karitvā. Evarūpaṃ",
  "atk-s0203a0:181_4": "kho, brāhmaṇa, so bhagavā jhānaṃ vaṇṇesīti idha sabbasaṅgāhakajjhānaṃ nāma kathitaṃ.",
  "atk-s0203a0:182_0": "Yaṃ no mayanti ayaṃ kira brāhmaṇo vassakārabrāhmaṇaṃ usūyati, tena pucchitapañhassa",
  "atk-s0203a0:182_1": "akathanaṃ paccāsīsamāno kathitabhāvaṃ ñatvā “vassakārena pucchitaṃ pañhaṃ punappunaṃ",
  "atk-s0203a0:182_2": "tassa nāmaṃ gaṇhanto vitthāretvā kathesi, mayā pucchitapañhaṃ pana yaṭṭhikoṭiyā uppīḷento",
  "atk-s0203a0:182_3": "viya ekadesameva kathesī”ti anattamano ahosi, tasmā evamāha. Sesaṃ sabbattha uttānamevāti.",
  "atk-s0203a0:183": "Papañcasūdaniyā majjhimanikāyaṭṭhakathāya",
  "atk-s0203a0:184": "Gopakamoggallānasuttavaṇṇanā niṭṭhitā.",
  "atk-s0203a0:185": "9. Mahāpuṇṇamasuttavaṇṇanā",
  "atk-s0203a0:186_0": "85. Evaṃ me sutanti mahāpuṇṇamasuttaṃ. Tattha tadahūti tasmiṃ ahu, tasmiṃ divaseti",
  "atk-s0203a0:186_1": "attho. Upavasanti etthāti uposatho. Upavasantīti sīlena vā anasanena vā upetā hutvā",
  "atk-s0203a0:186_2": "vasantīti attho. Ayaṃ panettha atthuddhāro – “āyāma, āvuso, kappina, uposathaṃ gamissāmā”tiādīsu",
  "atk-s0203a0:186_3": "hi pātimokkhuddeso uposatho. “Aṭṭhaṅgasamannāgato kho visākhe uposatho upavuttho”tiādīsu",
  "atk-s0203a0:186_4": "sīlaṃ. “Suddhassa ve sadā phaggu, suddhassuposatho sadā”tiādīsu upavāso. “Uposatho",
  "atk-s0203a0:186_5": "nāma nāgarājā”tiādīsu paññatti. “Na, bhikkhave, tadahuposathe sabhikkhukā āvāsā”tiādīsu",
  "atk-s0203a0:186_6": "upavasitabbadivaso. Idhāpi soyeva adhippeto. So panesa aṭṭhamīcātuddasīpannarasībhedena",
  "atk-s0203a0:186_7": "tividho. Tasmā sesadvayanivāraṇatthaṃ pannaraseti vuttaṃ. Tena vuttaṃ “upavasanti",
  "atk-s0203a0:186_8": "etthāti uposatho”ti. Māsapuṇṇatāya puṇṇā saṃpuṇṇāti puṇṇā. Mā-iti cando vuccati,",
  "atk-s0203a0:186_9": "so ettha puṇṇoti puṇṇamā. Evaṃ puṇṇāya puṇṇamāyāti imasmiṃ padadvaye attho veditabbo.",
  "atk-s0203a0:187_0": "Desanti kāraṇaṃ. Tena hi tvaṃ bhikkhu sake āsane nisīditvā pucchāti kasmā bhagavā",
  "atk-s0203a0:187_1": "ṭhitassa akathetvā nisīdāpesīti. Ayaṃ kira bhikkhu saṭṭhimattānaṃ padhāniyabhikkhūnaṃ",
  "atk-s0203a0:187_2": "saṅghatthero saṭṭhi bhikkhū gahetvā araññe vasati, te tassa santike kammaṭṭhānaṃ",
  "atk-s0203a0:187_3": "gahetvā ghaṭenti vāyamanti. Mahābhūtāni pariggaṇhanti upādārūpāni, nāmarūpapaccayalakkhaṇārammaṇikavipassanaṃ",
  "atk-s0203a0:187_4": "pariggaṇhanti. Atha ne ācariyupaṭṭhānaṃ āgantvā vanditvā nisinne thero mahābhūtapariggahādīni",
  "atk-s0203a0:187_5": "pucchati. Te sabbaṃ kathenti, maggaphalapañhaṃ pucchitā pana kathetuṃ na sakkonti.",
  "atk-s0203a0:187_6": "Atha thero cintesi – “mama santike etesaṃ ovādassa parihāni natthi, ime ca āraddhavīriyā",
  "atk-s0203a0:187_7": "viharanti. Kukkuṭassa pānīyapivanakālamattampi nesaṃ pamādakiriyā natthi. Evaṃ santepi",
  "atk-s0203a0:187_8": "maggaphalāni nibbattetuṃ na sakkonti. Ahaṃ imesaṃ ajjhāsayaṃ na jānāmi, buddhaveneyyā",
  "atk-s0203a0:187_9": "ete bhavissanti, gahetvā ne satthu santikaṃ gacchāmi, atha nesaṃ satthā cariyavasena",
  "atk-s0203a0:187_10": "dhammaṃ desessatī”ti, te bhikkhū gahetvā satthu santikaṃ āgato.",
  "atk-s0203a0:188": "Satthāpi sāyanhasamaye ānandattherena upanītaṃ udakaṃ ādāya sarīraṃ utuṃ gaṇhāpetvā migāramātupāsādapariveṇe paññattavarabuddhāsane nisīdi, bhikkhusaṅghopi naṃ parivāretvā nisīdi.",
  "atk-s0203a0:189_0": "Tasmiṃ samaye sūriyo atthaṅgameti, cando uggacchati, majjhaṭṭhāne ca bhagavā nisinno.",
  "atk-s0203a0:189_1": "Candassa pabhā natthi, sūriyassa pabhā natthi, candimasūriyānaṃ pabhaṃ makkhetvā",
  "atk-s0203a0:189_2": "chabbaṇṇā yamakabuddharasmiyo vijjotamānā puñjā puñjā hutvā disāvidisāsu dhāvantīti",
  "atk-s0203a0:189_3": "sabbaṃ heṭṭhā vuttanayena vitthāretabbaṃ. Vaṇṇabhūmi nāmesā, dhammakathikassevettha",
  "atk-s0203a0:189_4": "thāmo pamāṇaṃ, yattakaṃ sakkoti, tattakaṃ kathetabbaṃ. Dukkathitanti na vattabbaṃ.",
  "atk-s0203a0:189_5": "Evaṃ sannisinnāya parisāya thero uṭṭhahitvā satthāraṃ pañhassa okāsaṃ kāresi. Tato",
  "atk-s0203a0:189_6": "bhagavā – “sace imasmiṃ ṭhitake pucchante ‘ācariyo no uṭṭhito’ti sesabhikkhū uṭṭhahissanti,",
  "atk-s0203a0:189_7": "evaṃ tathāgate agāravo kato bhavissati. Atha nisinnāva pucchissanti, ācariye agāravo",
  "atk-s0203a0:189_8": "kato bhavissati, ekaggā hutvā dhammadesanaṃ paṭicchituṃ na sakkuṇissanti. Ācariye",
  "atk-s0203a0:189_9": "pana nisinne tepi nisīdissanti. Tato ekaggā dhammadesanaṃ paṭicchituṃ sakkuṇissantī”ti",
  "atk-s0203a0:189_10": "iminā kāraṇena bhagavā ṭhitassa akathetvā nisīdāpetīti.",
  "atk-s0203a0:190_0": "Ime nu kho, bhanteti vimatipucchā viya kathitā. Thero pana pañcakkhandhānaṃ udayabbayaṃ",
  "atk-s0203a0:190_1": "pariggaṇhitvā arahattaṃ patto mahākhīṇāsavo, natthi etassa vimati. Jānantenapi pana",
  "atk-s0203a0:190_2": "ajānantena viya hutvā pucchituṃ vaṭṭati. Sace hi jānanto viya pucchati, “jānāti aya”nti",
  "atk-s0203a0:190_3": "tassa tassa vissajjento ekadesameva katheti. Ajānantena viya pucchite pana kathento",
  "atk-s0203a0:190_4": "ito ca etto ca kāraṇaṃ āharitvā pākaṭaṃ katvā katheti. Koci pana ajānantopi jānanto",
  "atk-s0203a0:190_5": "viya pucchati. Thero evarūpaṃ vacanaṃ kiṃ karissati, jānantoyeva pana ajānanto viya",
  "atk-s0203a0:190_6": "pucchatīti veditabbo.",
  "atk-s0203a0:191_0": "Chandamūlakāti taṇhāmūlakā. Evaṃrūpo siyanti sace odāto hotukāmo, haritālavaṇṇo vā",
  "atk-s0203a0:191_1": "manosilāvaṇṇo vā siyanti pattheti. Sace kāḷo hotukāmo, nīluppalavaṇṇo vā añjanavaṇṇo",
  "atk-s0203a0:191_2": "vā atasīpupphavaṇṇo vā siyanti pattheti. Evaṃvedanoti kusalavedano vā sukhavedano",
  "atk-s0203a0:191_3": "vā siyanti pattheti. Saññādīsupi eseva nayo. Yasmā pana atīte patthanā nāma natthi,",
  "atk-s0203a0:191_4": "patthentenāpi ca na sakkā taṃ laddhuṃ, paccuppannepi na hoti, na hi odāto kāḷabhāvaṃ",
  "atk-s0203a0:191_5": "patthetvā paccuppanne kāḷo hoti, na kāḷo vā odāto, dīgho vā rasso, rasso vā dīgho,",
  "atk-s0203a0:191_6": "dānaṃ pana datvā sīlaṃ vā samādiyitvā “anāgate khattiyo vā homi brāhmaṇo vā”ti patthentassa",
  "atk-s0203a0:191_7": "patthanā samijjhati. Tasmā anāgatameva gahitaṃ.",
  "atk-s0203a0:192": "Khandhādhivacananti khandhānaṃ khandhapaṇṇatti kittakena hotīti pucchati.",
  "atk-s0203a0:193_0": "Mahābhūtā hetūti “tayo kusalahetū”tiādīsu hi hetuhetu vutto. Avijjā puññābhisaṅkhārādīnaṃ",
  "atk-s0203a0:193_1": "sādhāraṇattā sādhāraṇahetu. Kusalākusalaṃ attano attano vipākadāne uttamahetu. Idha",
  "atk-s0203a0:193_2": "paccayahetu adhippeto. Tattha pathavīdhātu mahābhūtaṃ itaresaṃ tiṇṇaṃ bhūtānaṃ upādārūpassa",
  "atk-s0203a0:193_3": "ca paññāpanāya dassanatthāya hetu ceva paccayo ca. Evaṃ sesesupi yojanā veditabbā.",
  "atk-s0203a0:194_0": "Phassoti “phuṭṭho, bhikkhave, vedeti, phuṭṭho sañjānāti, phuṭṭho cetetī”ti vacanato",
  "atk-s0203a0:194_1": "phasso tiṇṇaṃ khandhānaṃ paññāpanāya hetu ceva paccayo ca. Viññāṇakkhandhassāti ettha",
  "atk-s0203a0:194_2": "paṭisandhiviññāṇena tāva saddhiṃ gabbhaseyyakānaṃ uparimaparicchedena samatiṃsa rūpāni",
  "atk-s0203a0:194_3": "sampayuttā ca tayo khandhā uppajjanti, taṃ nāmarūpaṃ paṭisandhiviññāṇassa paññāpanāya",
  "atk-s0203a0:194_4": "hetu ceva paccayo ca. Cakkhudvāre cakkhupasādo ceva rūpārammaṇañca rūpaṃ, sampayuttā",
  "atk-s0203a0:194_5": "tayo khandhā nāmaṃ. Taṃ nāmarūpaṃ cakkhuviññāṇassa paññāpanāya hetu ceva paccayo",
  "atk-s0203a0:194_6": "ca. Eseva nayo sesaviññāṇesu.",
  "atk-s0203a0:195": "87. Kathaṃ pana, bhanteti idaṃ kittakena nu khoti vaṭṭaṃ pucchanto evamāha. Sakkāyadiṭṭhi na hotīti idaṃ vivaṭṭaṃ pucchanto evamāha.",
  "atk-s0203a0:196_0": "88. Ayaṃ rūpe assādoti iminā pariññāpaṭivedho ceva dukkhasaccañca kathitaṃ. Ayaṃ",
  "atk-s0203a0:196_1": "rūpe ādīnavoti iminā pahānapaṭivedho ceva samudayasaccañca. Idaṃ rūpe nissaraṇanti",
  "atk-s0203a0:196_2": "iminā sacchikiriyāpaṭivedho ceva nirodhasaccañca. Ye imesu tīsu ṭhānesu sammādiṭṭhiādayo",
  "atk-s0203a0:196_3": "dhammā, ayaṃ bhāvanāpaṭivedho maggasaccaṃ. Sesapadesupi eseva nayo.",
  "atk-s0203a0:197_0": "89. Bahiddhāti parassa saviññāṇake kāye. Sabbanimittesūti iminā pana anindriyabaddhampi",
  "atk-s0203a0:197_1": "saṅgaṇhāti. “Saviññāṇake kāye”ti vacanena vā attano ca parassa ca kāyo gahitova,",
  "atk-s0203a0:197_2": "bahiddhā ca sabbanimittaggahaṇena anindriyabaddhaṃ gaṇhāti.",
  "atk-s0203a0:198_0": "90. Anattakatānīti anattani ṭhatvā katāni. Kamattānaṃ phusissantīti katarasmiṃ attani",
  "atk-s0203a0:198_1": "ṭhatvā vipākaṃ dassentīti sassatadassanaṃ okkamanto evamāha. Taṇhādhipateyyenāti",
  "atk-s0203a0:198_2": "taṇhājeṭṭhakena. Tatra tatrāti tesu tesu dhammesu. Saṭṭhimattānanti ime bhikkhū pakatikammaṭṭhānaṃ",
  "atk-s0203a0:198_3": "jahitvā aññaṃ navakammaṭṭhānaṃ sammasantā pallaṅkaṃ abhinditvā tasmiṃyeva āsane arahattaṃ",
  "atk-s0203a0:198_4": "pāpuṇiṃsu. Sesaṃ sabbattha uttānamevāti.",
  "atk-s0203a0:199": "Papañcasūdaniyā majjhimanikāyaṭṭhakathāya",
  "atk-s0203a0:200": "Mahāpuṇṇamasuttavaṇṇanā niṭṭhitā.",
  "atk-s0203a0:201": "10. Cūḷapuṇṇamasuttavaṇṇanā",
  "atk-s0203a0:202_0": "91. Evaṃ me sutanti cūḷapuṇṇamasuttaṃ. Tattha tuṇhībhūtaṃ tuṇhībhūtanti yaṃ yaṃ disaṃ",
  "atk-s0203a0:202_1": "anuviloketi, tattha tattha tuṇhībhūtameva. Anuviloketvāti pañcapasādapaṭimaṇḍitāni",
  "atk-s0203a0:202_2": "akkhīni ummīletvā tato tato viloketvā antamaso hatthakukkuccapādakukkuccānampi abhāvaṃ",
  "atk-s0203a0:202_3": "disvā. Asappurisoti pāpapuriso. No hetaṃ, bhanteti yasmā andho andhaṃ viya so taṃ",
  "atk-s0203a0:202_4": "jānituṃ na sakkoti, tasmā evamāhaṃsu. Eteneva nayena ito paresupi vāresu attho veditabbo.",
  "atk-s0203a0:202_5": "Assaddhasamannāgatoti pāpadhammasamannāgato. Asappurisabhattīti asappurisasevano.",
  "atk-s0203a0:202_6": "Asappurisacintīti asappurisacintāya cintako. Asappurisamantīti asappurisamantanaṃ",
  "atk-s0203a0:202_7": "mantetā. Asappurisavācoti asappurisavācaṃ bhāsitā. Asappurisakammantoti asappurisakammānaṃ",
  "atk-s0203a0:202_8": "kattā. Asappurisadiṭṭhīti asappurisadiṭṭhiyā samannāgato. Asappurisadānanti asappurisehi",
  "atk-s0203a0:202_9": "dātabbaṃ dānaṃ. Tyāssa mittāti te assa mittā. Attabyābādhāyapi cetetīti pāṇaṃ hanissāmi,",
  "atk-s0203a0:202_10": "adinnaṃ ādiyissāmi, micchā carissāmi, dasa akusalakammapathe samādāya vattissāmīti",
  "atk-s0203a0:202_11": "evaṃ attano dukkhatthāya cinteti. Parabyābādhāyāti yathā asuko asukaṃ pāṇaṃ hanti,",
  "atk-s0203a0:202_12": "asukassa santakaṃ adinnaṃ ādiyati, dasa akusalakammapathe samādāya vattati, evaṃ",
  "atk-s0203a0:202_13": "naṃ āṇāpessāmīti evaṃ parassa dukkhatthāya cinteti. Ubhayabyābādhāyāti ahaṃ asukañca",
  "atk-s0203a0:202_14": "asukañca gahetvā dasa akusalakammapathe samādāya vattissāmīti evaṃ ubhayadukkhatthāya cintetīti.",
  "atk-s0203a0:203_0": "Attabyābādhāyapi mantetītiādīsu ahaṃ dasa akusalakammapathe samādāya vattissāmīti",
  "atk-s0203a0:203_1": "mantento attabyābādhāya manteti nāma. Asukaṃ dasa akusalakammapathe samādapessāmīti",
  "atk-s0203a0:203_2": "mantento parabyābādhāya manteti nāma. Aññena saddhiṃ – “mayaṃ ubhopi ekato hutvā",
  "atk-s0203a0:203_3": "dasa akusalakammapathe samādāya vattissāmā”ti mantento ubhayabyābādhāya manteti nāma.",
  "atk-s0203a0:204_0": "Asakkaccaṃ dānaṃ detīti deyyadhammampi puggalampi na sakkaroti. Deyyadhammaṃ na sakkaroti",
  "atk-s0203a0:204_1": "nāma uttaṇḍulādidosasamannāgataṃ āhāraṃ deti, na pasannaṃ karoti. Puggalaṃ na sakkaroti",
  "atk-s0203a0:204_2": "nāma nisīdanaṭṭhānaṃ asammajjitvā yattha vā tattha vā nisīdāpetvā yaṃ vā taṃ vā ādhārakaṃ",
  "atk-s0203a0:204_3": "ṭhapetvā dānaṃ deti. Asahatthāti attano hatthena, na deti, dāsakammakārādīhi dāpeti.",
  "atk-s0203a0:204_4": "Acittikatvāti heṭṭhā vuttanayena deyyadhammepi puggalepi na cittīkāraṃ katvā deti.",
  "atk-s0203a0:204_5": "Apaviddhanti chaḍḍetukāmo hutvā vammike uragaṃ pakkhipanto viya deti. Anāgamanadiṭṭhikoti",
  "atk-s0203a0:204_6": "no phalapāṭikaṅkhī hutvā deti.",
  "atk-s0203a0:205_0": "Tattha upapajjatīti na dānaṃ datvā niraye upapajjati. Yaṃ pana tena pāpaladdhikāya",
  "atk-s0203a0:205_1": "micchādassanaṃ gahitaṃ, tāya micchādiṭṭhiyā niraye upapajjati. Sukkapakkho vuttapaṭipakkhanayena",
  "atk-s0203a0:205_2": "veditabbo. Devamahattatāti chakāmāvacaradevā. Manussamahattatāti tiṇṇaṃ kulānaṃ sampatti.",
  "atk-s0203a0:205_3": "Sesaṃ sabbattha uttānameva. Idaṃ pana suttaṃ suddhavaṭṭavaseneva kathitanti.",
  "atk-s0203a0:206": "Papañcasūdaniyā majjhimanikāyaṭṭhakathāya",
  "atk-s0203a0:207": "Cūḷapuṇṇamasuttavaṇṇanā niṭṭhitā.",
  "atk-s0203a0:208": "Paṭhamavaggavaṇṇanā niṭṭhitā.",
  "atk-s0203a0:209": "1. Anupadasuttavaṇṇanā",
  "atk-s0203a0:210_0": "93. Evaṃ me sutanti anupadasuttaṃ. Tattha etadavocāti etaṃ “paṇḍito”tiādinā nayena",
  "atk-s0203a0:210_1": "dhammasenāpatisāriputtattherassa guṇakathaṃ avoca. Kasmā? Avasesattheresu hi mahāmoggallānattherassa",
  "atk-s0203a0:210_2": "iddhimāti guṇo pākaṭo, mahākassapassa dhutavādoti, anuruddhattherassa dibbacakkhukoti,",
  "atk-s0203a0:210_3": "upālittherassa vinayadharoti, revatattherassa jhāyī jhānābhiratoti, ānandattherassa",
  "atk-s0203a0:210_4": "bahussutoti. Evaṃ tesaṃ tesaṃ therānaṃ te te guṇā pākaṭā, sāriputtattherassa pana",
  "atk-s0203a0:210_5": "apākaṭā. Kasmā? Paññavato hi guṇā na sakkā akathitā jānituṃ. Iti bhagavā “sāriputtassa",
  "atk-s0203a0:210_6": "guṇe kathessāmī”ti sabhāgaparisāya sannipātaṃ āgamesi. Visabhāgapuggalānañhi santike",
  "atk-s0203a0:210_7": "vaṇṇaṃ kathetuṃ na vaṭṭati, te vaṇṇe kathiyamāne avaṇṇameva kathenti. Imasmiṃ pana",
  "atk-s0203a0:210_8": "divase therassa sabhāgaparisā sannipati, tassā sannipatitabhāvaṃ disvā satthā vaṇṇaṃ",
  "atk-s0203a0:210_9": "kathento imaṃ desanaṃ ārabhi.",
  "atk-s0203a0:211": "Tattha paṇḍitoti dhātukusalatā āyatanakusalatā paṭiccasamuppādakusalatā ṭhānāṭṭhānakusalatāti imehi catūhi kāraṇehi paṇḍito. Mahāpaññotiādīsu mahāpaññādīhi samannāgatoti attho.",
  "atk-s0203a0:212_0": "Tatridaṃ mahāpaññādīnaṃ nānattaṃ – tattha katamā mahāpaññā? Mahante sīlakkhandhe",
  "atk-s0203a0:212_1": "pariggaṇhātīti mahāpaññā, mahante samādhikkhandhe, paññākkhandhe, vimuttikkhandhe,",
  "atk-s0203a0:212_2": "vimuttiñāṇadassanakkhandhe pariggaṇhātīti mahāpaññā, mahantāni ṭhānāṭṭhānāni, mahantā",
  "atk-s0203a0:212_3": "vihārasamāpattiyo, mahantāni ariyasaccāni, mahante satipaṭṭhāne, sammappadhāne, iddhipāde,",
  "atk-s0203a0:212_4": "mahantāni indriyāni, balāni, bojjhaṅgāni, mahante ariyamagge, mahantāni sāmaññaphalāni,",
  "atk-s0203a0:212_5": "mahantā abhiññāyo, mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0203a0:213_0": "Katamā puthupaññā, puthu nānākhandhesu ñāṇaṃ pavattatīti puthupaññā. Puthu nānādhātūsu,",
  "atk-s0203a0:213_1": "puthu nānāāyatanesu, puthu nānāatthesu, puthu nānāpaṭiccasamuppādesu, puthu nānāsuññatamanupalabbhesu,",
  "atk-s0203a0:213_2": "puthu nānāatthesu, dhammesu, niruttīsu, paṭibhānesu, puthu nānāsīlakkhandhesu, puthu",
  "atk-s0203a0:213_3": "nānāsamādhi-paññā-vimutti-vimuttiñāṇadassanakkhandhesu, puthu nānāṭhānāṭṭhānesu,",
  "atk-s0203a0:213_4": "puthu nānāvihārasamāpattīsu, puthu nānāariyasaccesu, puthu nānāsatipaṭṭhānesu, sammappadhānesu,",
  "atk-s0203a0:213_5": "iddhipādesu, indriyesu, balesu, bojjhaṅgesu, puthu nānāariyamaggesu, sāmaññaphalesu,",
  "atk-s0203a0:213_6": "abhiññāsu, puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0203a0:214_0": "Katamā hāsapaññā, idhekacco hāsabahulo vedabahulo tuṭṭhibahulo pāmojjabahulo sīlaṃ",
  "atk-s0203a0:214_1": "paripūreti, indriyasaṃvaraṃ paripūreti, bhojane mattaññutaṃ, jāgariyānuyogaṃ, sīlakkhandhaṃ,",
  "atk-s0203a0:214_2": "samādhikkhandhaṃ, paññākkhandhaṃ, vimuttikkhandhaṃ, vimuttiñāṇadassanakkhandhaṃ paripūretīti",
  "atk-s0203a0:214_3": "hāsapaññā. Hāsabahulo pāmojjabahulo ṭhānāṭṭhānaṃ paṭivijjhati, hāsabahulo vihārasamāpattiyo",
  "atk-s0203a0:214_4": "paripūretīti hāsapaññā, hāsabahulo ariyasaccāni paṭivijjhati. Satipaṭṭhāne, sammappadhāne,",
  "atk-s0203a0:214_5": "iddhipāde, indriyāni, balāni, bojjhaṅgāni, ariyamaggaṃ bhāvetīti hāsapaññā, hāsabahulo",
  "atk-s0203a0:214_6": "sāmaññaphalāni sacchikaroti, abhiññāyo paṭivijjhatīti hāsapaññā, hāsabahulo vedatuṭṭhipāmojjabahulo",
  "atk-s0203a0:214_7": "paramatthaṃ nibbānaṃ sacchikarotīti hāsapaññā.",
  "atk-s0203a0:215_0": "Katamā javanapaññā, yaṃkiñci rūpaṃ atītānāgatapaccuppannaṃ…pe… yaṃ dūre santike vā,",
  "atk-s0203a0:215_1": "sabbaṃ rūpaṃ aniccato khippaṃ javatīti javanapaññā. Dukkhato khippaṃ… anattato khippaṃ",
  "atk-s0203a0:215_2": "javatīti javanapaññā. Yā kāci vedanā…pe… yaṃkiñci viññāṇaṃ atītānāgatapaccuppannaṃ…pe…",
  "atk-s0203a0:215_3": "sabbaṃ viññāṇaṃ aniccato dukkhato anattato khippaṃ javatīti javanapaññā. Cakkhu…pe…",
  "atk-s0203a0:215_4": "jarāmaraṇaṃ atītānāgatapaccuppannaṃ aniccato dukkhato anattato khippaṃ javatīti javanapaññā.",
  "atk-s0203a0:215_5": "Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti",
  "atk-s0203a0:215_6": "tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti",
  "atk-s0203a0:215_7": "javanapaññā. Vedanā, saññā, saṅkhārā, viññāṇaṃ, cakkhu…pe… jarāmaraṇaṃ atītānāgatapaccuppannaṃ",
  "atk-s0203a0:215_8": "aniccaṃ khayaṭṭhena…pe… vibhūtaṃ katvā jarāmaraṇanirodhe nibbāne khippaṃ javatīti",
  "atk-s0203a0:215_9": "javanapaññā. Rūpaṃ atītānāgatapaccuppannaṃ…pe… viññāṇaṃ. Cakkhu…pe… jarāmaraṇaṃ atītānāgatapaccuppannaṃ",
  "atk-s0203a0:215_10": "aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti",
  "atk-s0203a0:215_11": "tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ",
  "atk-s0203a0:215_12": "javatīti javanapaññā.",
  "atk-s0203a0:216_0": "Katamā tikkhapaññā, khippaṃ kilese chindatīti tikkhapaññā. Uppannaṃ kāmavitakkaṃ",
  "atk-s0203a0:216_1": "nādhivāseti, uppannaṃ byāpādavitakkaṃ, uppannaṃ vihiṃsāvitakkaṃ, uppannuppanne pāpake",
  "atk-s0203a0:216_2": "akusale dhamme, uppannaṃ rāgaṃ, dosaṃ, mohaṃ, kodhaṃ, upanāhaṃ, makkhaṃ, paḷāsaṃ,",
  "atk-s0203a0:216_3": "issaṃ, macchariyaṃ, māyaṃ, sāṭheyyaṃ, thambhaṃ, sārambhaṃ, mānaṃ, atimānaṃ, madaṃ,",
  "atk-s0203a0:216_4": "pamādaṃ, sabbe kilese, sabbe duccarite, sabbe abhisaṅkhāre, sabbe bhavagāmikamme",
  "atk-s0203a0:216_5": "nādhivāseti pajahati vinodeti byantīkaroti anabhāvaṃ gametīti tikkhapaññā. Ekasmiṃ",
  "atk-s0203a0:216_6": "āsane cattāro ariyamaggā, cattāri sāmaññaphalāni, catasso paṭisambhidāyo, cha ca",
  "atk-s0203a0:216_7": "abhiññāyo adhigatā honti sacchikatā passitā paññāyāti tikkhapaññā.",
  "atk-s0203a0:217_0": "Katamā nibbedhikapaññā, idhekacco sabbasaṅkhāresu ubbegabahulo hoti uttāsabahulo",
  "atk-s0203a0:217_1": "ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0203a0:217_2": "anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0203a0:217_3": "Anibbiddhapubbaṃ appadālitapubbaṃ dosakkhandhaṃ, mohakkhandhaṃ, kodhaṃ, upanāhaṃ…pe…",
  "atk-s0203a0:217_4": "sabbe bhavagāmikamme nibbijjhati padāletīti nibbedhikapaññā.",
  "atk-s0203a0:218_0": "Anupadadhammavipassananti samāpattivasena vā jhānaṅgavasena vā anupaṭipāṭiyā dhammavipassanaṃ",
  "atk-s0203a0:218_1": "vipassati, evaṃ vipassanto addhamāsena arahattaṃ patto. Mahāmoggallānatthero pana",
  "atk-s0203a0:218_2": "sattahi divasehi. Evaṃ santepi sāriputtatthero mahāpaññavantataro. Mahāmoggallānatthero",
  "atk-s0203a0:218_3": "hi sāvakānaṃ sammasanacāraṃ yaṭṭhikoṭiyā uppīḷento viya ekadesameva sammasanto satta",
  "atk-s0203a0:218_4": "divase vāyamitvā arahattaṃ patto. Sāriputtatthero ṭhapetvā buddhānaṃ paccekabuddhānañca",
  "atk-s0203a0:218_5": "sammasanacāraṃ sāvakānaṃ sammasanacāraṃ nippadesaṃ sammasi. Evaṃ sammasanto addhamāsaṃ",
  "atk-s0203a0:218_6": "vāyami. Arahattañca kira patvā aññāsi – “ṭhapetvā buddhe ca paccekabuddhe ca añño",
  "atk-s0203a0:218_7": "sāvako nāma paññāya mayā pattabbaṃ pattuṃ samattho nāma na bhavissatī”ti. Yathā hi",
  "atk-s0203a0:218_8": "puriso veḷuyaṭṭhiṃ gaṇhissāmīti mahājaṭaṃ veḷuṃ disvā jaṭaṃ chindantassa papañco",
  "atk-s0203a0:218_9": "bhavissatīti antarena hatthaṃ pavesetvā sampattameva yaṭṭhiṃ mūle ca agge ca chinditvā",
  "atk-s0203a0:218_10": "ādāya pakkameyya, so kiñcāpi paṭhamataraṃ gacchati, yaṭṭhiṃ pana sāraṃ vā ujuṃ vā",
  "atk-s0203a0:218_11": "na labhati. Aparo ca tathārūpameva veṇuṃ disvā “sace sampattaṃ yaṭṭhiṃ gaṇhissāmi,",
  "atk-s0203a0:218_12": "sāraṃ vā ujuṃ vā na labhissāmī”ti kacchaṃ bandhitvā mahantena satthena veṇujaṭaṃ",
  "atk-s0203a0:218_13": "chinditvā sārā ceva ujū ca yaṭṭhiyo uccinitvā ādāya pakkameyya. Ayaṃ kiñcāpi pacchā",
  "atk-s0203a0:218_14": "gacchati, yaṭṭhiyo pana sārā ceva ujū ca labhati. Evaṃsampadamidaṃ veditabbaṃ imesaṃ",
  "atk-s0203a0:218_15": "dvinnaṃ therānaṃ padhānaṃ.",
  "atk-s0203a0:219_0": "Evaṃ pana addhamāsaṃ vāyamitvā dhammasenāpati sāriputtatthero sūkarakhataleṇadvāre",
  "atk-s0203a0:219_1": "bhāgineyyassa dīghanakhaparibbājakassa vedanāpariggahasuttante desiyamāne dasabalaṃ",
  "atk-s0203a0:219_2": "bījayamāno ṭhito desanānusārena ñāṇaṃ pesetvā pabbajitadivasato pannarasame divase",
  "atk-s0203a0:219_3": "sāvakapāramiñāṇassa matthakaṃ patvā sattasaṭṭhi ñāṇāni paṭivijjhitvā soḷasavidhaṃ paññaṃ anuppatto.",
  "atk-s0203a0:220_0": "Tatridaṃ, bhikkhave, sāriputtassa anupadadhammavipassanāyāti yā anupadadhammavipassanaṃ",
  "atk-s0203a0:220_1": "vipassatīti anupadadhammavipassanā vuttā, tatra anupadadhammavipassanāya sāriputtassa",
  "atk-s0203a0:220_2": "idaṃ hoti. Idāni vattabbaṃ taṃ taṃ vipassanākoṭṭhāsaṃ sandhāyetaṃ vuttaṃ.",
  "atk-s0203a0:221_0": "94. Paṭhame jhāneti ye paṭhame jhāne antosamāpattiyaṃ dhammā. Tyāssāti te assa. Anupadavavatthitā",
  "atk-s0203a0:221_1": "hontīti anupaṭipāṭiyā vavatthitā paricchinnā ñātā viditā honti. Kathaṃ? Thero hi",
  "atk-s0203a0:221_2": "te dhamme olokento abhiniropanalakkhaṇo vitakko vattatīti jānāti. Tathā anumajjanalakkhaṇo",
  "atk-s0203a0:221_3": "vicāro, pharaṇalakkhaṇā pīti, sātalakkhaṇaṃ sukhaṃ, avikkhepalakkhaṇā cittekaggatā,",
  "atk-s0203a0:221_4": "phusanalakkhaṇo phasso vedayitalakkhaṇā vedanā, sañjānanalakkhaṇā saññā, cetayitalakkhaṇā",
  "atk-s0203a0:221_5": "cetanā, vijānanalakkhaṇaṃ viññāṇaṃ, kattukamyatālakkhaṇo chando, adhimokkhalakkhaṇo",
  "atk-s0203a0:221_6": "adhimokkho, paggāhalakkhaṇaṃ vīriyaṃ upaṭṭhānalakkhaṇā sati, majjhattalakkhaṇā upekkhā,",
  "atk-s0203a0:221_7": "anunayamanasikāralakkhaṇo manasikāro vattatīti jānāti. Evaṃ jānaṃ abhiniropanaṭṭhena",
  "atk-s0203a0:221_8": "vitakkaṃ sabhāvato vavatthapeti…pe… anunayamanasikāraṇaṭṭhena manasikāraṃ sabhāvabhāvato",
  "atk-s0203a0:221_9": "vavatthapeti. Tena vuttaṃ “tyāssa dhammā anupadavavatthitā hontī”ti.",
  "atk-s0203a0:222_0": "Viditā uppajjantīti uppajjamānā viditā pākaṭāva hutvā uppajjanti. Viditā upaṭṭhahantīti",
  "atk-s0203a0:222_1": "tiṭṭhamānāpi viditā pākaṭāva hutvā tiṭṭhanti. Viditā abbhatthaṃ gacchantīti nirujjhamānāpi",
  "atk-s0203a0:222_2": "viditā pākaṭāva hutvā nirujjhanti. Ettha pana taṃñāṇatā ceva ñāṇabahutā ca mocetabbā.",
  "atk-s0203a0:222_3": "Yathā hi teneva aṅgulaggena taṃ aṅgulaggaṃ na sakkā phusituṃ, evameva teneva cittena",
  "atk-s0203a0:222_4": "tassa cittassa uppādo vā ṭhiti vā bhaṅgo vā na sakkā jānitunti. Evaṃ tāva taṃñāṇatā",
  "atk-s0203a0:222_5": "mocetabbā. Yadi pana dve cittāni ekato uppajjeyyuṃ, ekena cittena ekassa uppādo vā",
  "atk-s0203a0:222_6": "ṭhiti vā bhaṅgo vā sakkā bhaveyya jānituṃ. Dve pana phassā vā vedanā vā saññā vā",
  "atk-s0203a0:222_7": "cetanā vā cittāni vā ekato uppajjanakāni nāma natthi, ekekameva uppajjati. Evaṃ ñāṇabahutā",
  "atk-s0203a0:222_8": "mocetabbā. Evaṃ sante kathaṃ? Mahātherassa antosamāpattiyaṃ soḷasa dhammā viditā",
  "atk-s0203a0:222_9": "pākaṭā hontīti. Vatthārammaṇānaṃ pariggahitatāya. Therena hi vatthu ceva ārammaṇañca",
  "atk-s0203a0:222_10": "pariggahitaṃ, tenassa tesaṃ dhammānaṃ uppādaṃ āvajjantassa uppādo pākaṭo hoti, ṭhānaṃ",
  "atk-s0203a0:222_11": "āvajjantassa ṭhānaṃ pākaṭaṃ hoti, bhedaṃ āvajjantassa bhedo pākaṭo hoti. Tena vuttaṃ",
  "atk-s0203a0:222_12": "“viditā uppajjanti viditā upaṭṭhahanti viditā abbhatthaṃ gacchantī”ti. Ahutvā sambhontīti",
  "atk-s0203a0:222_13": "iminā udayaṃ passati. Hutvā paṭiventīti iminā vayaṃ passati.",
  "atk-s0203a0:223_0": "Anupāyoti rāgavasena anupagamano hutvā. Anapāyoti paṭighavasena anapagato. Anissitoti",
  "atk-s0203a0:223_1": "taṇhādiṭṭhinissayehi anissito. Appaṭibaddhoti chandarāgena abaddho. Vippamuttoti",
  "atk-s0203a0:223_2": "kāmarāgato vippamutto. Visaṃyuttoti catūhi yogehi sabbakilesehi vā visaṃyutto. Vimariyādīkatenāti",
  "atk-s0203a0:223_3": "nimmariyādīkatena. Cetasāti evaṃvidhena cittena viharati.",
  "atk-s0203a0:224_0": "Tattha dve mariyādā kilesamariyādā ca ārammaṇamariyādā ca. Sace hissa antosamāpattiyaṃ",
  "atk-s0203a0:224_1": "pavatte soḷasa dhamme ārabbha rāgādayo uppajjeyyuṃ, kilesamariyādā tena katā bhaveyya,",
  "atk-s0203a0:224_2": "tesu panassa ekopi na uppannoti kilesamariyādā natthi. Sace panassa antosamāpattiyaṃ",
  "atk-s0203a0:224_3": "pavatte soḷasa dhamme āvajjantassa ekacce āpāthaṃ nāgaccheyyuṃ. Evamassa ārammaṇamariyādā",
  "atk-s0203a0:224_4": "bhaveyyuṃ. Te panassa soḷasa dhamme āvajjantassa āpāthaṃ anāgatadhammo nāma natthīti",
  "atk-s0203a0:224_5": "ārammaṇamariyādāpi natthi.",
  "atk-s0203a0:225_0": "Aparāpi dve mariyādā vikkhambhanamariyādā ca samucchedamariyādā ca. Tāsu samucchedamariyādā",
  "atk-s0203a0:225_1": "upari āgamissati, imasmiṃ pana ṭhāne vikkhambhanamariyādā adhippetā. Tassa vikkhambhitapaccanīkattā",
  "atk-s0203a0:225_2": "natthīti vimariyādikatena cetasā viharati.",
  "atk-s0203a0:226_0": "Uttari nissaraṇanti ito uttari nissaraṇaṃ. Aññesu ca suttesu “uttari nissaraṇa”nti",
  "atk-s0203a0:226_1": "nibbānaṃ vuttaṃ, idha pana anantaro viseso adhippetoti veditabbo. Tabbahulīkārāti",
  "atk-s0203a0:226_2": "tassa pajānanassa bahulīkaraṇena. Atthitvevassa hotīti tassa therassa atthītiyeva",
  "atk-s0203a0:226_3": "daḷhataraṃ hoti. Iminā nayena sesavāresupi attho veditabbo.",
  "atk-s0203a0:227": "Dutiyavāre pana sampasādanaṭṭhena sampasādo. Sabhāvato vavatthapeti.",
  "atk-s0203a0:228_0": "Catutthavāre upekkhāti sukhaṭṭhāne vedanupekkhāva. Passaddhattā cetaso anābhogoti",
  "atk-s0203a0:228_1": "yo so “yadeva tattha sukha”nti cetaso ābhogo, etenetaṃ oḷārikamakkhāyatīti evaṃ passaddhattā",
  "atk-s0203a0:228_2": "cetaso anābhogo vutto, tassa abhāvāti attho. Satipārisuddhīti parisuddhāsatiyeva.",
  "atk-s0203a0:228_3": "Upekkhāpi pārisuddhiupekkhā.",
  "atk-s0203a0:229_0": "95. Sato vuṭṭhahatīti satiyā samannāgato ñāṇena sampajāno hutvā vuṭṭhāti. Te dhamme",
  "atk-s0203a0:229_1": "samanupassatīti yasmā nevasaññānāsaññāyatane buddhānaṃyeva anupadadhammavipassanā",
  "atk-s0203a0:229_2": "hoti, na sāvakānaṃ, tasmā ettha kalāpavipassanaṃ dassento evamāha.",
  "atk-s0203a0:230_0": "Paññāya cassa disvā āsavā parikkhīṇā hontīti maggapaññāya cattāri saccāni disvā cattāro",
  "atk-s0203a0:230_1": "āsavā khīṇā honti. Sāriputtattherassa samathavipassanaṃ yuganaddhaṃ āharitvā arahattaṃ",
  "atk-s0203a0:230_2": "pattavāropi atthi, nirodhasamāpattisamāpannavāropi. Arahattaṃ pattavāro idha gahito,",
  "atk-s0203a0:230_3": "nirodhaṃ pana ciṇṇavasitāya aparāparaṃ samāpajjissatīti vadanti.",
  "atk-s0203a0:231_0": "Tatthassa yasmiṃ kāle nirodhasamāpatti sīsaṃ hoti, nirodhassa vāro āgacchati, phalasamāpatti",
  "atk-s0203a0:231_1": "gūḷhā hoti. Yasmiṃ kāle phalasamāpatti sīsaṃ hoti, phalasamāpattiyā vāro āgacchati,",
  "atk-s0203a0:231_2": "nirodhasamāpatti gūḷhā hoti. Jambudīpavāsino therā pana vadanti “sāriputtatthero",
  "atk-s0203a0:231_3": "samathavipassanaṃ yuganaddhaṃ āharitvā anāgāmiphalaṃ sacchikatvā nirodhaṃ samāpajji,",
  "atk-s0203a0:231_4": "nirodhā vuṭṭhāya arahattaṃ patto”ti. Te dhammeti antosamāpattiyaṃ pavatte tisamuṭṭhānikarūpadhamme,",
  "atk-s0203a0:231_5": "heṭṭhā nevasaññānāsaññāyatanasamāpattiyaṃ pavattadhamme vā. Tepi hi imasmiṃ vāre",
  "atk-s0203a0:231_6": "vipassitabbadhammāva, tasmā te vā vipassatīti dassetuṃ idaṃ vuttanti veditabbaṃ.",
  "atk-s0203a0:232_0": "97. Vasippatoti ciṇṇavasitaṃ patto. Pāramippattoti nipphattiṃ patto. Orasotiādīsu",
  "atk-s0203a0:232_1": "thero bhagavato ure nibbattasaddaṃ sutvā jātoti oraso, mukhena pabhāvitaṃ saddaṃ",
  "atk-s0203a0:232_2": "sutvā jātoti mukhato jāto, dhammena pana jātattā nimmitattā dhammajo dhammanimmito,",
  "atk-s0203a0:232_3": "dhammadāyassa ādiyanato dhammadāyādo, āmisadāyassa anādiyanato no āmisadāyādoti veditabbo.",
  "atk-s0203a0:232_4": "Sesaṃ sabbattha uttānamevāti.",
  "atk-s0203a0:233": "Papañcasūdaniyā majjhimanikāyaṭṭhakathāya",
  "atk-s0203a0:234": "Anupadasuttavaṇṇanā niṭṭhitā.",
  "atk-s0203a0:235": "2. Chabbisodhanasuttavaṇṇanā",
  "atk-s0203a0:236_0": "98. Evaṃ me sutanti chabbisodhanasuttaṃ. Tattha khīṇā jātītiādīsu ekenāpi padena",
  "atk-s0203a0:236_1": "aññā byākatāva hoti, dvīhipi. Idha pana catūhi padehi aññabyākaraṇaṃ āgataṃ. Diṭṭhe",
  "atk-s0203a0:236_2": "diṭṭhavāditātiādīsu yāya cetanāya diṭṭhe diṭṭhaṃ meti vadati, sā diṭṭhe diṭṭhavāditā",
  "atk-s0203a0:236_3": "nāma. Sesapadesupi eseva nayo. Ayamanudhammoti ayaṃ sabhāvo. Abhinanditabbanti na",
  "atk-s0203a0:236_4": "kevalaṃ abhinanditabbaṃ, parinibbutassa panassa sabbopi khīṇāsavassa sakkāro kātabbo.",
  "atk-s0203a0:236_5": "Uttariṃ pañhoti sace panassa veyyākaraṇena asantuṭṭhā hotha, uttarimpi ayaṃ pañho",
  "atk-s0203a0:236_6": "pucchitabboti dasseti. Ito paresupi tīsu vāresu ayameva nayo.",
  "atk-s0203a0:237_0": "99. Abalanti dubbalaṃ. Virāgunanti vigacchanasabhāvaṃ. Anassāsikanti assāsavirahitaṃ.",
  "atk-s0203a0:237_1": "Upāyūpādānāti taṇhādiṭṭhīnametaṃ adhivacanaṃ. Taṇhādiṭṭhiyo hi tebhūmakadhamme upentīti",
  "atk-s0203a0:237_2": "upāyā, upādiyantīti upādānā. Cetaso adiṭṭhānābhinivesānusayātipi tāsaṃyeva nāmaṃ.",
  "atk-s0203a0:237_3": "Cittañhi taṇhādiṭṭhīhi sakkāyadhammesu tiṭṭhati adhitiṭṭhatīti taṇhādiṭṭhiyo cetaso",
  "atk-s0203a0:237_4": "adhiṭṭhānā, tāhi taṃ abhinivisatīti abhinivesā, tāhiyeva taṃ anusetīti anusayāti",
  "atk-s0203a0:237_5": "vuccanti. Khayā virāgātiādīsu khayena virāgenāti attho. Sabbāni cetāni aññamaññavevacanāneva.",
  "atk-s0203a0:238_0": "100. Pathavīdhātūti patiṭṭhānadhātu. Āpodhātūti ābandhanadhātu. Tejodhātūti paripācanadhātu.",
  "atk-s0203a0:238_1": "Vāyodhātūti vitthambhanadhātu. Ākāsadhātūti asamphuṭṭhadhātu. Viññāṇadhātūti vijānanadhātu.",
  "atk-s0203a0:238_2": "Na anattato upagacchinti ahaṃ attāti attakoṭṭhāsena na upagamiṃ. Na ca pathavīdhātunissitanti",
  "atk-s0203a0:238_3": "pathavīdhātunissitā sesadhātuyo ca upādārūpañca arūpakkhandhā ca. Tepi hi nissitavatthurūpānaṃ",
  "atk-s0203a0:238_4": "pathavīdhātunissitattā ekena pariyāyena pathavīdhātunissitāva. Tasmā “na ca pathavīdhātunissita”nti",
  "atk-s0203a0:238_5": "vadanto sesarūpārūpadhammepi attato na upagacchinti vadati. Ākāsadhātunissitapade",
  "atk-s0203a0:238_6": "pana avinibbhogavasena sabbampi bhūtupādārūpaṃ ākāsadhātunissitaṃ nāma, tathā taṃnissitarūpavatthukā",
  "atk-s0203a0:238_7": "arūpakkhandhā. Evaṃ idhāpi rūpārūpaṃ gahitameva hoti. Viññāṇadhātunissitapade pana",
  "atk-s0203a0:238_8": "sahajātā tayo khandhā cittasamuṭṭhānarūpañca viññāṇadhātunissitanti rūpārūpaṃ gahitameva hoti.",
  "atk-s0203a0:239_0": "101. Rūpe cakkhuviññāṇe cakkhuviññāṇaviññātabbesu dhammesūti ettha yaṃ atīte cakkhudvārassa",
  "atk-s0203a0:239_1": "āpāthaṃ āgantvā niruddhaṃ, yañca anāgate āpāthaṃ āgantvā nirujjhissati, yampi etarahi",
  "atk-s0203a0:239_2": "āgantvā niruddhaṃ, taṃ sabbaṃ rūpaṃ nāma. Yaṃ pana atītepi āpāthaṃ anāgantvā niruddhaṃ,",
  "atk-s0203a0:239_3": "anāgatepi anāgantvā nirujjhissati, etarahipi anāgantvā niruddhaṃ, taṃ cakkhuviññāṇaviññātabbadhammesu",
  "atk-s0203a0:239_4": "saṅgahitanti vutte tipiṭakacūḷābhayatthero āha – “imasmiṃ ṭhāne dvidhā karotha, upari",
  "atk-s0203a0:239_5": "chandovāre kinti karissatha, nayidaṃ labbhatī”ti. Tasmā tīsu kālesu āpāthaṃ āgataṃ",
  "atk-s0203a0:239_6": "vā anāgataṃ vā sabbampi taṃ rūpameva, cakkhuviññāṇasampayuttā pana tayo khandhā cakkhuviññāṇaviññātabbadhammāti",
  "atk-s0203a0:239_7": "veditabbā. Ayañhettha attho “cakkhuviññāṇena saddhiṃ viññātabbesu dhammesū”ti. Chandoti",
  "atk-s0203a0:239_8": "taṇhāchando. Rāgoti sveva rajjanavasena rāgo. Nandīti sveva abhinandanavasena nandī.",
  "atk-s0203a0:239_9": "Taṇhāti sveva taṇhāyanavasena taṇhā. Sesadvāresupi eseva nayo.",
  "atk-s0203a0:240_0": "102. Ahaṅkāramamaṅkāramānānusayāti ettha ahaṅkāro māno, mamaṅkāro taṇhā, sveva mānānusayo.",
  "atk-s0203a0:240_1": "Āsavānaṃ khayañāṇāyāti idaṃ pubbenivāsaṃ dibbacakkhuñca avatvā kasmā vuttaṃ? Bhikkhū",
  "atk-s0203a0:240_2": "lokiyadhammaṃ na pucchanti, lokuttarameva pucchanti, tasmā pucchitapañhaṃyeva kathento",
  "atk-s0203a0:240_3": "evamāha. Ekavissajjitasuttaṃ nāmetaṃ, chabbisodhanantipissa nāmaṃ. Ettha hi cattāro",
  "atk-s0203a0:240_4": "vohārā pañca khandhā cha dhātuyo cha ajjhattikabāhirāni āyatanāni attano saviññāṇakakāyo",
  "atk-s0203a0:240_5": "paresaṃ saviññāṇakakāyoti ime cha koṭṭhāsā visuddhā, tasmā “chabbisodhaniya”nti vuttaṃ.",
  "atk-s0203a0:240_6": "Parasamuddavāsittherā pana attano ca parassa ca viññāṇakakāyaṃ ekameva katvā catūhi",
  "atk-s0203a0:240_7": "āhārehi saddhinti cha koṭṭhāse vadanti.",
  "atk-s0203a0:241_0": "Ime pana cha koṭṭhāsā “kiṃ te adhigataṃ, kinti te adhigataṃ, kadā te adhigataṃ, kattha",
  "atk-s0203a0:241_1": "te adhigataṃ, katame te kilesā pahīnā, katamesaṃ tvaṃ dhammānaṃ lābhī”ti evaṃ vinayaniddesapariyāyena sodhetabbā.",
  "atk-s0203a0:242_0": "Ettha hi kiṃ te adhigatanti adhigamapucchā, jhānavimokkhādīsu sotāpattimaggādīsu",
  "atk-s0203a0:242_1": "vā kiṃ tayā adhigataṃ. Kinti te adhigatanti upāyapucchā. Ayañhi etthādhippāyo – kiṃ",
  "atk-s0203a0:242_2": "tayā aniccalakkhaṇaṃ dhuraṃ katvā adhigataṃ, dukkhānattalakkhaṇesu aññataraṃ vā,",
  "atk-s0203a0:242_3": "kiṃ vā samādhivasena abhinivisitvā, udāhu vipassanāvasena, tathā kiṃ rūpe abhinivisitvā,",
  "atk-s0203a0:242_4": "udāhu arūpe, kiṃ vā ajjhattaṃ abhinivisitvā, udāhu bahiddhāti. Kadā te adhigatanti",
  "atk-s0203a0:242_5": "kālapucchā, pubbaṇhamajjhanhikādīsu katarasmiṃ kāleti vuttaṃ hoti.",
  "atk-s0203a0:243_0": "Kattha te adhigatanti okāsapucchā, kismiṃ okāse, kiṃ rattiṭṭhāne divāṭṭhāne rukkhamūle",
  "atk-s0203a0:243_1": "maṇḍape katarasmiṃ vā vihāreti vuttaṃ hoti. Katame te kilesā pahīnāti pahīnakilese",
  "atk-s0203a0:243_2": "pucchati, kataramaggavajjhā tava kilesā pahīnāti vuttaṃ hoti.",
  "atk-s0203a0:244": "Katamesaṃ tvaṃ dhammānaṃ lābhīti paṭiladdhadhammapucchā, paṭhamamaggādīsu katamesaṃ tvaṃ dhammānaṃ lābhīti vuttaṃ hoti.",
  "atk-s0203a0:245_0": "Tasmā idāni cepi koci bhikkhu uttarimanussadhammādhigamaṃ byākareyya, na so ettāvatāva",
  "atk-s0203a0:245_1": "sakkātabbo. Imesu pana chasu ṭhānesu sodhanatthaṃ vattabbo “kiṃ te adhigataṃ, kiṃ",
  "atk-s0203a0:245_2": "jhānaṃ udāhu vimokkhādīsu aññatara”nti? Yo hi yena adhigato dhammo, so tassa pākaṭo",
  "atk-s0203a0:245_3": "hoti. Sace “idaṃ nāma me adhigata”nti vadati, tato “kinti te adhigata”nti pucchitabbo.",
  "atk-s0203a0:245_4": "Aniccalakkhaṇādīsu kiṃ dhuraṃ katvā, aṭṭhatiṃsāya vā ārammaṇesu rūpārūpaajjhattabahiddhādibhedesu",
  "atk-s0203a0:245_5": "vā dhammesu kena mukhena abhinivisitvāti? Yo hi yassābhiniveso, so tassa pākaṭo hoti.",
  "atk-s0203a0:246_0": "Sace pana “ayaṃ nāma me abhiniveso, evaṃ mayā adhigata”nti vadati, tato “kadā te",
  "atk-s0203a0:246_1": "adhigata”nti pucchitabbo, “kiṃ pubbaṇhe, udāhu majjhanhikādīsu aññatarasmiṃ kāle”ti?",
  "atk-s0203a0:246_2": "Sabbesañhi attanā adhigatakālo pākaṭo hoti. Sace “amukasmiṃ nāma me kāle adhigata”nti",
  "atk-s0203a0:246_3": "vadati, tato “kattha te adhigata”nti pucchitabbo, “kiṃ divāṭṭhāne, udāhu rattiṭṭhānādīsu",
  "atk-s0203a0:246_4": "aññatarasmiṃ okāse”ti? Sabbesañhi attanā adhigatokāso pākaṭo hoti. Sace “amukasmiṃ",
  "atk-s0203a0:246_5": "nāma me okāse adhigata”nti vadati, tato “katame te kilesā pahīnā”ti pucchitabbo,",
  "atk-s0203a0:246_6": "“kiṃ paṭhamamaggavajjhā, udāhu dutiyādimaggavajjhā”ti? Sabbesañhi attanā adhigatamaggena",
  "atk-s0203a0:246_7": "pahīnakilesā pākaṭā honti.",
  "atk-s0203a0:247_0": "Sace “ime nāma me kilesā pahīnā”ti vadati, tato “katamesaṃ tvaṃ dhammānaṃ lābhī”ti",
  "atk-s0203a0:247_1": "pucchitabbo, “kiṃ sotāpattimaggassa, udāhu sakadāgāmimaggādīsu aññatarassā”ti? Sabbesañhi",
  "atk-s0203a0:247_2": "attanā adhigatadhammo pākaṭo hoti. Sace “imesaṃ nāmāhaṃ dhammānaṃ lābhī”ti vadati,",
  "atk-s0203a0:247_3": "ettāvatāpissa vacanaṃ na saddhātabbaṃ. Bahussutā hi uggahaparipucchākusalā bhikkhū",
  "atk-s0203a0:247_4": "imāni cha ṭhānāni sodhetuṃ sakkonti. Imassa bhikkhuno āgamanapaṭipadā sodhetabbā,",
  "atk-s0203a0:247_5": "yadi āgamanapaṭipadā na sujjhati, “imāya paṭipadāya lokuttaradhammā nāma na labbhantī”ti apanetabbo.",
  "atk-s0203a0:248_0": "Yadi panassa āgamanapaṭipadā sujjhati, “dīgharattaṃ tīsu sikkhāsu appamatto jāgariyamanuyutto",
  "atk-s0203a0:248_1": "catūsu paccayesu alaggo ākāse pāṇisamena cetasā viharatī”ti paññāyati, tassa bhikkhuno",
  "atk-s0203a0:248_2": "byākaraṇaṃ paṭipadāya saddhiṃ saṃsandati sameti. “Seyyathāpi nāma gaṅgodakaṃ yamunodakena",
  "atk-s0203a0:248_3": "saddhiṃ saṃsandati sameti, evameva supaññattā tena bhagavatā sāvakānaṃ nibbānagāminī",
  "atk-s0203a0:248_4": "paṭipadā saṃsandati sameti nibbānañca paṭipadā cā”ti vuttasadisaṃ hoti.",
  "atk-s0203a0:249_0": "Apica kho ettakenāpi sakkāro na kātabbo. Kasmā? Ekaccassa hi puthujjanassāpi sato",
  "atk-s0203a0:249_1": "khīṇāsavapaṭipattisadisā paṭipadā hoti. Tasmā so bhikkhu tehi tehi upāyehi uttāsetabbo.",
  "atk-s0203a0:249_2": "Khīṇāsavassa nāma asaniyāpi matthake patamānāya bhayaṃ vā chambhitattaṃ vā lomahaṃso",
  "atk-s0203a0:249_3": "vā na hoti, puthujjanassa appamattakenāpi hoti.",
  "atk-s0203a0:250_0": "Tatrimāni vatthūni – dīghabhāṇakaabhayatthero kira ekaṃ piṇḍapātikaṃ pariggahetuṃ",
  "atk-s0203a0:250_1": "asakkonto daharassa saññaṃ adāsi. So taṃ nhāyamānaṃ kalyāṇīnadīmukhadvāre nimujjitvā",
  "atk-s0203a0:250_2": "pāde aggahesi. Piṇḍapātiko kumbhīloti saññāya mahāsaddamakāsi, tadā naṃ puthujjanoti",
  "atk-s0203a0:250_3": "sañjāniṃsu. Candamukhatissarājakāle pana mahāvihāre saṅghatthero khīṇāsavo dubbalacakkhuko",
  "atk-s0203a0:250_4": "vihāreyeva acchi. Rājā theraṃ pariggaṇhissāmīti bhikkhūsu bhikkhācāraṃ gatesu appasaddo",
  "atk-s0203a0:250_5": "upasaṅkamitvā sappo viya pāde aggahesi. Thero silāthambho viya niccalo hutvā ko etthāti",
  "atk-s0203a0:250_6": "āha? Ahaṃ, bhante, tissoti. Sugandhaṃ vāyasi no tissāti? Evaṃ khīṇāsavassa bhayaṃ nāma natthīti.",
  "atk-s0203a0:251_0": "Ekacco pana puthujjanopi atisūro hoti nibbhayo. So rañjanīyena ārammaṇena pariggaṇhitabbo.",
  "atk-s0203a0:251_1": "Vasabharājāpi hi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ",
  "atk-s0203a0:251_2": "maddamāno nisīdi. Mahātherassa kheḷo cali, tato therassa puthujjanabhāvo āvibhūto.",
  "atk-s0203a0:251_3": "Khīṇāsavassa hi rasataṇhā nāma suppahīnā, dibbesupi rasesu nikanti nāma na hoti.",
  "atk-s0203a0:251_4": "Tasmā imehi upāyehi pariggahetvā sacassa bhayaṃ vā chambhitattaṃ vā lomahaṃso vā",
  "atk-s0203a0:251_5": "rasataṇhā vā uppajjati, na tvaṃ arahāti apanetabbo. Sace pana abhīrū acchambhī anutrāsī",
  "atk-s0203a0:251_6": "hutvā sīho viya nisīdati, dibbārammaṇepi nikantiṃ na janeti. Ayaṃ bhikkhu sampannaveyyākaraṇo",
  "atk-s0203a0:251_7": "samantā rājarājamahāmattādīhi pesitaṃ sakkāraṃ arahatīti.",
  "atk-s0203a0:252": "Papañcasūdaniyā majjhimanikāyaṭṭhakathāya",
  "atk-s0203a0:253": "Chabbisodhanasuttavaṇṇanā niṭṭhitā.",
  "atk-s0203a0:254": "3. Sappurisadhammasuttavaṇṇanā",
  "atk-s0203a0:255_0": "105. Evaṃ me sutanti sappurisadhammasuttaṃ. Tattha sappurisadhammanti sappurisānaṃ",
  "atk-s0203a0:255_1": "dhammaṃ. Asappurisadhammanti pāpapurisānaṃ dhammaṃ. Evaṃ mātikaṃ ṭhapetvāpi puna",
  "atk-s0203a0:255_2": "yathā nāma maggakusalo puriso vāmaṃ muñcitvā dakkhiṇaṃ gaṇhāti. Paṭhamaṃ muñcitabbaṃ",
  "atk-s0203a0:255_3": "katheti, evaṃ pahātabbaṃ dhammaṃ paṭhamaṃ desento katamo ca, bhikkhave, asappurisadhammotiādimāha.",
  "atk-s0203a0:255_4": "Tattha uccākulāti khattiyakulā vā brāhmaṇakulā vā. Etadeva hi kuladvayaṃ “uccākula”nti",
  "atk-s0203a0:255_5": "vuccati. So tattha pujjoti so bhikkhu tesu bhikkhūsu pūjāraho. Antaraṃ karitvāti abbhantaraṃ katvā.",
  "atk-s0203a0:256_0": "Mahākulāti khattiyakulā vā brāhmaṇakulā vā vessakulā vā. Idameva hi kulattayaṃ “mahākula”nti",
  "atk-s0203a0:256_1": "vuccati. Mahābhogakulāti mahantehi bhogehi samannāgatā kulā. Uḷārabhogakulāti uḷārehi",
  "atk-s0203a0:256_2": "paṇītehi bhogehi sampannakulā. Imasmiṃ padadvaye cattāripi kulāni labbhanti. Yattha",
  "atk-s0203a0:256_3": "katthaci kule jāto hi puññabalehi mahābhogopi uḷārabhogopi hotiyeva.",
  "atk-s0203a0:257": "106. Yasassīti parivārasampanno. Appaññātāti rattiṃ khittasarā viya saṅghamajjhādīsu na paññāyanti. Appesakkhāti appaparivārā.",
  "atk-s0203a0:258_0": "107. Āraññikoti samādinnaāraññikadhutaṅgo. Sesadhutaṅgesupi eseva nayo. Imasmiñca",
  "atk-s0203a0:258_1": "sutte pāḷiyaṃ naveva dhutaṅgāni āgatāni, vitthārena panetāni terasa honti. Tesu yaṃ",
  "atk-s0203a0:258_2": "vattabbaṃ, taṃ sabbaṃ sabbākārena visuddhimagge dhutaṅganiddese vuttameva.",
  "atk-s0203a0:259": "108. Atammayatāti tammayatā vuccati taṇhā, nittaṇhāti attho. Atammayataññeva antaraṃ karitvāti nittaṇhataṃyeva kāraṇaṃ katvā abbhantaraṃ vā katvā, citte uppādetvāti attho.",
  "atk-s0203a0:260_0": "Nirodhavāre yasmā anāgāmikhīṇāsavāva taṃ samāpattiṃ samāpajjanti, puthujjanassa sā",
  "atk-s0203a0:260_1": "natthi, tasmā asappurisavāro parihīno. Na kañci maññatīti kañci puggalaṃ tīhi maññanāhi",
  "atk-s0203a0:260_2": "na maññati. Na kuhiñci maññatīti kismiñci okāse na maññati. Na kenaci maññatīti kenaci",
  "atk-s0203a0:260_3": "vatthunāpi taṃ puggalaṃ na maññati. Sesaṃ sabbattha uttānamevāti.",
  "atk-s0203a0:261": "Papañcasūdaniyā majjhimanikāyaṭṭhakathāya",
  "atk-s0203a0:262": "Sappurisadhammasuttavaṇṇanā niṭṭhitā.",
  "atk-s0203a0:263": "4. Sevitabbāsevitabbasuttavaṇṇanā",
  "atk-s0203a0:264_0": "109. Evaṃ me sutanti sevitabbāsevitabbasuttaṃ. Tattha tañca aññamaññaṃ kāyasamācāranti",
  "atk-s0203a0:264_1": "aññaṃ sevitabbaṃ kāyasamācāraṃ, aññaṃ asevitabbaṃ vadāmi, sevitabbameva kenaci pariyāyena",
  "atk-s0203a0:264_2": "asevitabbanti, asevitabbaṃ vā sevitabbanti ca na vadāmīti attho. Vacīsamācārādīsu",
  "atk-s0203a0:264_3": "eseva nayo. Iti bhagavā sattahi padehi mātikaṃ ṭhapetvā vitthārato avibhajitvāva",
  "atk-s0203a0:264_4": "desanaṃ niṭṭhāpesi. Kasmā? Sāriputtattherassa okāsakaraṇatthaṃ.",
  "atk-s0203a0:265": "113. Manosamācāre micchādiṭṭhisammādiṭṭhiyo diṭṭhipaṭilābhavasena visuṃ aṅgaṃ hutvā ṭhitāti na gahitā.",
  "atk-s0203a0:266": "114. Cittuppāde akammapathappattā abhijjhādayo veditabbā.",
  "atk-s0203a0:267": "115. Saññāpaṭilābhavāre abhijjhāsahagatāya saññāyātiādīni kāmasaññādīnaṃ dassanatthaṃ vuttāni.",
  "atk-s0203a0:268_0": "117. Sabyābajjhanti sadukkhaṃ. Apariniṭṭhitabhāvāyāti bhavānaṃ apariniṭṭhitabhāvāya.",
  "atk-s0203a0:268_1": "Ettha ca sabyābajjhattabhāvā nāma cattāro honti. Puthujjanopi hi yo tenattabhāvena",
  "atk-s0203a0:268_2": "bhavaṃ pariniṭṭhāpetuṃ na sakkoti, tassa paṭisandhito paṭṭhāya akusalā dhammā vaḍḍhanti,",
  "atk-s0203a0:268_3": "kusalā dhammā ca parihāyanti, sadukkhameva attabhāvaṃ abhinibbatteti nāma. Tathā",
  "atk-s0203a0:268_4": "sotāpannasakadāgāmianāgāmino. Puthujjanādayo tāva hontu, anāgāmī kathaṃ sabyābajjhaṃ",
  "atk-s0203a0:268_5": "attabhāvaṃ abhinibbatteti, kathañcassa akusalā dhammā abhivaḍḍhanti, kusalā dhammā",
  "atk-s0203a0:268_6": "parihāyantīti. Anāgāmīpi hi suddhāvāse nibbatto uyyānavimānakapparukkhe oloketvā",
  "atk-s0203a0:268_7": "“aho sukhaṃ aho sukha”nti udānaṃ udāneti, anāgāmino bhavalobho bhavataṇhā appahīnāva",
  "atk-s0203a0:268_8": "honti, tassa appahīnataṇhatāya akusalā vaḍḍhanti nāma, kusalā parihāyanti nāma, sadukkhameva",
  "atk-s0203a0:268_9": "attabhāvaṃ abhinibbatteti, apariniṭṭhitabhavoyeva hotīti veditabbo.",
  "atk-s0203a0:269_0": "Abyābajjhanti adukkhaṃ. Ayampi catunnaṃ janānaṃ vasena veditabbo. Yo hi puthujjanopi",
  "atk-s0203a0:269_1": "tenattabhāvena bhavaṃ pariniṭṭhāpetuṃ sakkoti, puna paṭisandhiṃ na gaṇhāti, tassa",
  "atk-s0203a0:269_2": "paṭisandhiggahaṇato paṭṭhāya akusalā parihāyanti, kusalāyeva vaḍḍhanti, adukkhameva",
  "atk-s0203a0:269_3": "attabhāvaṃ nibbatteti, pariniṭṭhitabhavoyeva nāma hoti. Tathā sotāpannasakadāgāmianāgāmino.",
  "atk-s0203a0:269_4": "Sotāpannādayo tāva hontu, puthujjano kathaṃ abyābajjhaattabhāvaṃ nibbatteti, kathañcassa",
  "atk-s0203a0:269_5": "akusalaparihāniādīni hontīti. Puthujjanopi pacchimabhaviko tenattabhāvena bhavaṃ",
  "atk-s0203a0:269_6": "pariniṭṭhāpetuṃ samattho hoti. Tassa aṅgulimālassa viya ekenūnapāṇasahassaṃ ghātentassāpi",
  "atk-s0203a0:269_7": "attabhāvo abyābajjhoyeva nāma, bhavaṃ pariniṭṭhāpetiyeva nāma. Akusalameva hāyati,",
  "atk-s0203a0:269_8": "vipassanameva gabbhaṃ gaṇhāpeti nāma.",
  "atk-s0203a0:270_0": "119. Cakkhuviññeyyantiādīsu yasmā ekaccassa tasmiṃyeva rūpe rāgādayo uppajjanti,",
  "atk-s0203a0:270_1": "abhinandati assādeti, abhinandanto assādento anayabyasanaṃ pāpuṇāti, ekaccassa nuppajjanti,",
  "atk-s0203a0:270_2": "nibbindati virajjati, nibbindanto virajjanto nibbutiṃ pāpuṇāti, tasmā “tañca aññamañña”nti",
  "atk-s0203a0:270_3": "na vuttaṃ. Esa nayo sabbattha.",
  "atk-s0203a0:271_0": "Evaṃ vitthārena atthaṃ ājāneyyunti ettha ke bhagavato imassa bhāsitassa atthaṃ ājānanti,",
  "atk-s0203a0:271_1": "ke na ājānantīti? Ye tāva imassa suttassa pāḷiñca aṭṭhakathañca uggaṇhitvā takkarā",
  "atk-s0203a0:271_2": "na honti, yathāvuttaṃ anulomapaṭipadaṃ na paṭipajjanti, te na ājānanti nāma. Ye pana",
  "atk-s0203a0:271_3": "takkarā honti, yathāvuttaṃ anulomapaṭipadaṃ paṭipajjanti, te ājānanti nāma. Evaṃ",
  "atk-s0203a0:271_4": "santepi sapaṭisandhikānaṃ tāva dīgharattaṃ hitāya sukhāya hotu, appaṭisandhikānaṃ",
  "atk-s0203a0:271_5": "kathaṃ hotīti. Appaṭisandhikā anupādānā viya jātavedā parinibbāyanti, kappasatasahassānampi",
  "atk-s0203a0:271_6": "accayena tesaṃ puna dukkhaṃ nāma natthi. Iti ekaṃsena tesaṃyeva dīgharattaṃ hitāya",
  "atk-s0203a0:271_7": "sukhāya hoti. Sesaṃ sabbattha uttānamevāti.",
  "atk-s0203a0:272": "Papañcasūdaniyā majjhimanikāyaṭṭhakathāya",
  "atk-s0203a0:273": "Sevitabbāsevitabbasuttavaṇṇanā niṭṭhitā.",
  "atk-s0203a0:274": "5. Bahudhātukasuttavaṇṇanā",
  "atk-s0203a0:275_0": "124. Evaṃ me sutanti bahudhātukasuttaṃ. Tattha bhayānītiādīsu bhayanti cittutrāso.",
  "atk-s0203a0:275_1": "Upaddavoti anekaggatākāro. Upasaggoti upasaṭṭhākāro tattha tattha lagganākāro. Tesaṃ",
  "atk-s0203a0:275_2": "evaṃ nānattaṃ veditabbaṃ – pabbatādivisamanissitā corā janapadavāsīnaṃ pesenti “mayaṃ",
  "atk-s0203a0:275_3": "asukadivase nāma tumhākaṃ gāmaṃ paharissāmā”ti. Taṃ pavattiṃ sutakālato paṭṭhāya",
  "atk-s0203a0:275_4": "bhayaṃ santāsaṃ āpajjanti. Ayaṃ cittutrāso nāma. “Idha no corā kupitā anatthampi",
  "atk-s0203a0:275_5": "āvaheyyu”nti hatthasāraṃ gahetvā dvipadacatuppadehi saddhiṃ araññaṃ pavisitvā tattha",
  "atk-s0203a0:275_6": "tattha bhūmiyaṃ nipajjanti, ḍaṃsamakasādīhi khajjamānā gumbantarāni pavisanti, khāṇukaṇṭake",
  "atk-s0203a0:275_7": "maddanti. Tesaṃ evaṃ vicarantānaṃ vikkhittabhāvo anekaggatākāro nāma. Tato coresu",
  "atk-s0203a0:275_8": "yathāvutte divase anāgacchantesu “tucchakasāsanaṃ taṃ bhavissati, gāmaṃ pavisissāmā”ti",
  "atk-s0203a0:275_9": "saparikkhārā gāmaṃ pavisanti, atha tesaṃ paviṭṭhabhāvaṃ ñatvā gāmaṃ parivāretvā dvāre",
  "atk-s0203a0:275_10": "aggiṃ datvā manusse ghātetvā corā sabbaṃ vibhavaṃ vilumpetvā gacchanti. Tesu ghātitāvasesā",
  "atk-s0203a0:275_11": "aggiṃ nibbāpetvā koṭṭhacchāyabhitticchāyādīsu tattha tattha laggitvā nisīdanti naṭṭhaṃ",
  "atk-s0203a0:275_12": "anusocamānā. Ayaṃ upasaṭṭhākāro lagganākāro nāma.",
  "atk-s0203a0:276_0": "Naḷāgārāti naḷehi paricchannā agārā, sesasambhārā panettha rukkhamayā honti. Tiṇāgārepi",
  "atk-s0203a0:276_1": "eseva nayo. Bālato uppajjantīti bālameva nissāya uppajjanti. Bālo hi apaṇḍitapuriso",
  "atk-s0203a0:276_2": "rajjaṃ vā uparajjaṃ vā aññaṃ vā pana mahantaṃ ṭhānaṃ patthento katipaye attanā sadise",
  "atk-s0203a0:276_3": "vidhavāputte mahādhutte gahetvā “etha ahaṃ tumhe issare karissāmī”ti pabbatagahanādīni",
  "atk-s0203a0:276_4": "nissāya antante gāme paharanto dāmarikabhāvaṃ jānāpetvā anupubbena nigamepi janapadepi",
  "atk-s0203a0:276_5": "paharati, manussā gehāni chaḍḍetvā khemantaṭṭhānaṃ patthayamānā pakkamanti, te nissāya",
  "atk-s0203a0:276_6": "vasantā bhikkhūpi bhikkhuniyopi attano attano vasanaṭṭhānāni pahāya pakkamanti. Gatagataṭṭhāne",
  "atk-s0203a0:276_7": "bhikkhāpi senāsanampi dullabhaṃ hoti. Evaṃ catunnaṃ parisānaṃ bhayaṃ āgatameva hoti.",
  "atk-s0203a0:276_8": "Pabbajitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti.",
  "atk-s0203a0:276_9": "Iti kosambivāsikānaṃ viya mahākalaho uppajjati, catunnaṃ parisānaṃ bhayaṃ āgatameva",
  "atk-s0203a0:276_10": "hotīti evaṃ yāni kānici bhayāni uppajjanti, sabbāni tāni bālato uppajjantīti veditabbāni.",
  "atk-s0203a0:277_0": "Etadavocāti bhagavatā dhammadesanā matthakaṃ apāpetvāva niṭṭhāpitā. Yaṃnūnāhaṃ dasabalaṃ",
  "atk-s0203a0:277_1": "pucchitvā sabbaññutaññāṇenevassa desanāya pāripūriṃ kareyyanti cintetvā etaṃ “kittāvatā",
  "atk-s0203a0:277_2": "nu kho, bhante”tiādivacanaṃ avoca.",
  "atk-s0203a0:278_0": "125. Aṭṭhārasasu dhātūsu aḍḍhekādasadhātuyo rūpapariggaho, aḍḍhaṭṭhamakadhātuyo arūpapariggahoti",
  "atk-s0203a0:278_1": "rūpārūpapariggahova kathito. Sabbāpi khandhavasena pañcakkhandhā honti. Pañcapi khandhā",
  "atk-s0203a0:278_2": "dukkhasaccaṃ, tesaṃ samuṭṭhāpikā taṇhā samudayasaccaṃ, ubhinnaṃ appavatti nirodhasaccaṃ,",
  "atk-s0203a0:278_3": "nirodhapajānanā paṭipadā maggasaccaṃ. Iti catusaccakammaṭṭhānaṃ ekassa bhikkhuno",
  "atk-s0203a0:278_4": "niggamanaṃ matthakaṃ pāpetvā kathitaṃ hoti. Ayamettha saṅkhepo, vitthārato panetā",
  "atk-s0203a0:278_5": "dhātuyo visuddhimagge kathitāva. Jānāti passatīti saha vipassanāya maggo vutto.",
  "atk-s0203a0:279_0": "Pathavīdhātuādayo saviññāṇakakāyaṃ suññato nissattato dassetuṃ vuttā. Tāpi purimāhi",
  "atk-s0203a0:279_1": "aṭṭhārasahi dhātūhi pūretabbā. Pūrentena viññāṇadhātuto nīharitvā pūretabbā. Viññāṇadhātu",
  "atk-s0203a0:279_2": "hesā cakkhuviññāṇādivasena chabbidhā hoti. Tattha cakkhuviññāṇadhātuyā pariggahitāya",
  "atk-s0203a0:279_3": "tassā vatthu cakkhudhātu, ārammaṇaṃ rūpadhātūti dve dhātuyo pariggahitāva honti.",
  "atk-s0203a0:279_4": "Esa nayo sabbattha. Manoviññāṇadhātuyā pana pariggahitāya tassā purimapacchimavasena",
  "atk-s0203a0:279_5": "manodhātu, ārammaṇavasena dhammadhātūti dve dhātuyo pariggahitāva honti. Iti imāsu",
  "atk-s0203a0:279_6": "aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa",
  "atk-s0203a0:279_7": "bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a0:280_0": "Sukhadhātūtiādīsu sukhañca taṃ nissattasuññataṭṭhena dhātu cāti sukhadhātu. Esa nayo",
  "atk-s0203a0:280_1": "sabbattha. Ettha ca purimā catasso dhātuyo sappaṭipakkhavasena gahitā, pacchimā dve",
  "atk-s0203a0:280_2": "sarikkhakavasena. Avibhūtabhāvena hi upekkhādhātu avijjādhātuyā sarikkhā. Ettha ca",
  "atk-s0203a0:280_3": "sukhadukkhadhātūsu pariggahitāsu kāyaviññāṇadhātu pariggahitāva hoti, sesāsu pariggahitāsu",
  "atk-s0203a0:280_4": "manoviññāṇadhātu pariggahitāva hoti. Imāpi cha dhātuyo heṭṭhā aṭṭhārasahiyeva pūretabbā.",
  "atk-s0203a0:280_5": "Pūrentena upekkhādhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo",
  "atk-s0203a0:280_6": "rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a0:281_0": "Kāmadhātuādīnaṃ dvedhāvitakke kāmavitakkādīsu vuttanayeneva attho veditabbo. Abhidhammepi",
  "atk-s0203a0:281_1": "“tattha katamā kāmadhātu, kāmapaṭisaṃyutto takko vitakko”tiādinā nayeneva etāsaṃ",
  "atk-s0203a0:281_2": "vitthāro āgatoyeva. Imāpi cha dhātuyo heṭṭhā aṭṭhārasahiyeva pūretabbā. Pūrentena",
  "atk-s0203a0:281_3": "kāmadhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo",
  "atk-s0203a0:281_4": "rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a0:282_0": "Kāmadhātuādīsu pañca kāmāvacarakkhandhā kāmadhātu nāma, pañca rūpāvacarakkhandhā",
  "atk-s0203a0:282_1": "rūpadhātu nāma, cattāro arūpāvacarakkhandhā arūpadhātu nāma. Abhidhamme pana “tattha",
  "atk-s0203a0:282_2": "katamā kāmadhātu, heṭṭhato avīcinirayaṃ pariyantaṃ karitvā”tiādinā nayena etāsaṃ",
  "atk-s0203a0:282_3": "vitthāro āgatoyeva. Imāpi tisso dhātuyo heṭṭhā aṭṭhārasahiyeva pūretabbā. Pūrentena",
  "atk-s0203a0:282_4": "kāmadhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo",
  "atk-s0203a0:282_5": "rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a0:283_0": "Saṅkhatāti paccayehi samāgantvā katā, pañcannaṃ khandhānametaṃ adhivacanaṃ. Na saṅkhatā",
  "atk-s0203a0:283_1": "asaṅkhatā. Nibbānassetaṃ adhivacanaṃ. Imāpi dve dhātuyo heṭṭhā aṭṭhārasahiyeva pūretabbā.",
  "atk-s0203a0:283_2": "Pūrentena saṅkhatadhātuto nīharitvā pūretabbā. Iti imāsu aṭṭhārasasu dhātūsu aḍḍhekādasadhātuyo",
  "atk-s0203a0:283_3": "rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a0:284": "126. Ajjhattikabāhirānīti ajjhattikāni ca bāhirāni ca. Ettha hi cakkhuādīni ajjhattikāni cha, rūpādīni bāhirāni cha. Idhāpi jānāti passatīti saha vipassanāya maggo kathito.",
  "atk-s0203a0:285": "Imasmiṃ sati idantiādi mahātaṇhāsaṅkhaye vitthāritameva.",
  "atk-s0203a0:286_0": "127. Aṭṭhānanti hetupaṭikkhepo. Anavakāsoti paccayapaṭikkhepo. Ubhayenāpi kāraṇameva",
  "atk-s0203a0:286_1": "paṭikkhipati. Kāraṇañhi tadāyattavuttitāya attano phalassa ṭhānanti ca avakāsoti",
  "atk-s0203a0:286_2": "ca vuccati. Yanti yena kāraṇena. Diṭṭhisampannoti maggadiṭṭhiyā sampanno sotāpanno",
  "atk-s0203a0:286_3": "ariyasāvako. Kañci saṅkhāranti catubhūmakesu saṅkhatasaṅkhāresu kañci ekasaṅkhārampi.",
  "atk-s0203a0:286_4": "Niccato upagaccheyyāti niccoti gaṇheyya. Netaṃ ṭhānaṃ vijjatīti etaṃ kāraṇaṃ natthi",
  "atk-s0203a0:286_5": "na upalabbhati. Yaṃ puthujjanoti yena kāraṇena puthujjano. Ṭhānametaṃ vijjatīti etaṃ",
  "atk-s0203a0:286_6": "kāraṇaṃ atthi. Sassatadiṭṭhiyā hi so tebhūmakesu saṅkhatasaṅkhāresu kañci saṅkhāraṃ",
  "atk-s0203a0:286_7": "niccato gaṇheyyāti attho. Catutthabhūmakasaṅkhārā pana tejussadattā divasaṃ santatto",
  "atk-s0203a0:286_8": "ayoguḷo viya makkhikānaṃ diṭṭhiyā vā aññesaṃ vā akusalānaṃ ārammaṇaṃ na honti. Iminā",
  "atk-s0203a0:286_9": "nayena kañci saṅkhāraṃ sukhatotiādīsupi attho veditabbo.",
  "atk-s0203a0:287_0": "Sukhato upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena",
  "atk-s0203a0:287_1": "sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhābhibhūto",
  "atk-s0203a0:287_2": "pariḷāhavūpasamatthaṃ mattahatthiṃ parittāsito viya, cokkhabrāhmaṇo viya ca gūthaṃ",
  "atk-s0203a0:287_3": "kañci saṅkhāraṃ sukhato upagacchati. Attavāre kasiṇādipaṇṇattisaṅgahatthaṃ saṅkhāranti",
  "atk-s0203a0:287_4": "avatvā kañci dhammanti vuttaṃ. Idhāpi ariyasāvakassa catubhūmakavasena veditabbo,",
  "atk-s0203a0:287_5": "puthujjanassa tebhūmakavasena. Sabbavāresu ariyasāvakassāpi tebhūmakavaseneva paricchedo",
  "atk-s0203a0:287_6": "vaṭṭati. Yaṃ yañhi puthujjano gaṇhāti, tato tato ariyasāvako gāhaṃ viniveṭheti. Puthujjano",
  "atk-s0203a0:287_7": "hi yaṃ yaṃ niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti",
  "atk-s0203a0:287_8": "gaṇhanto taṃ gāhaṃ viniveṭheti.",
  "atk-s0203a0:288_0": "128. Mātarantiādīsu janikāva mātā, janako pitā, manussabhūtova khīṇāsavo arahāti",
  "atk-s0203a0:288_1": "adhippeto. Kiṃ pana ariyasāvako aññaṃ jīvitā voropeyyāti? Etampi aṭṭhānaṃ. Sacepi",
  "atk-s0203a0:288_2": "hi bhavantaragataṃ ariyasāvakaṃ attano ariyabhāvaṃ ajānantampi koci evaṃ vadeyya",
  "atk-s0203a0:288_3": "“imaṃ kunthakipillikaṃ jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,",
  "atk-s0203a0:288_4": "neva so taṃ jīvitā voropeyya. Athāpi naṃ evaṃ vadeyya “sace imaṃ na ghātessasi, sīsaṃ",
  "atk-s0203a0:288_5": "te chindissāmā”ti. Sīsamevassa chindeyya, na ca so taṃ ghāteyya. Puthujjanabhāvassa",
  "atk-s0203a0:288_6": "pana mahāsāvajjabhāvadassanatthaṃ ariyasāvakassa ca baladīpanatthametaṃ vuttaṃ. Ayañhettha",
  "atk-s0203a0:288_7": "adhippāyo – sāvajjo puthujjanabhāvo, yatra hi nāma puthujjano mātughātādīnipi ānantariyāni",
  "atk-s0203a0:288_8": "karissati. Mahābalo ca ariyasāvako, yo etāni kammāni na karotīti.",
  "atk-s0203a0:289_0": "Duṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre",
  "atk-s0203a0:289_1": "khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ",
  "atk-s0203a0:289_2": "samānasīmāya ṭhitaṃ pañcahi kāraṇehi saṅghaṃ bhindeyya. Vuttañhetaṃ “pañcahupāli",
  "atk-s0203a0:289_3": "ākārehi saṅgho bhijjati. Kammena uddesena voharanto anussāvanena salākaggāhenā”ti.",
  "atk-s0203a0:290_0": "Tattha kammenāti apalokanādīsu catūsu kammesu aññatarena kammena. Uddesenāti pañcasu",
  "atk-s0203a0:290_1": "pātimokkhuddesesu aññatarena uddesena. Voharantoti kathayanto, tāhi tāhi uppattīhi",
  "atk-s0203a0:290_2": "adhammaṃ dhammotiādīni aṭṭhārasa bhedakaravatthūni dīpento. Anussāvanenāti nanu tumhe",
  "atk-s0203a0:290_3": "jānātha mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ",
  "atk-s0203a0:290_4": "ubbinayaṃ satthusāsanaṃ gāheyyāti cittampi uppādetuṃ tumhākaṃ yuttaṃ, kiṃ mayhaṃ",
  "atk-s0203a0:290_5": "avīci nīluppalavanaṃ viya sītalo, kiṃ ahaṃ apāyato na bhāyāmītiādinā nayena kaṇṇamūle",
  "atk-s0203a0:290_6": "vacībhedaṃ katvā anussāvanena. Salākaggāhenāti evaṃ anussāvetvā tesaṃ cittaṃ upatthambhetvā",
  "atk-s0203a0:290_7": "anivattidhamme katvā “gaṇhatha imaṃ salāka”nti salākaggāhena.",
  "atk-s0203a0:291_0": "Ettha ca kammameva uddeso vā pamāṇaṃ, vohārānussāvanasalākaggāhā pana pubbabhāgā.",
  "atk-s0203a0:291_1": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya",
  "atk-s0203a0:291_2": "gāhitāyapi abhinnova hoti saṅgho. Yadā pana evaṃ cattāro vā atirekā vā salākaṃ gāhetvā",
  "atk-s0203a0:291_3": "āveṇikaṃ kammaṃ vā uddesaṃ vā karonti, tadā saṅgho bhinno nāma hoti. Evaṃ diṭṭhisampanno",
  "atk-s0203a0:291_4": "puggalo saṅghaṃ bhindeyyāti netaṃ ṭhānaṃ vijjati. Ettāvatā mātughātādīni pañca ānantariyakammāni",
  "atk-s0203a0:291_5": "dassitāni honti, yāni puthujjano karoti, na ariyasāvako, tesaṃ āvibhāvatthaṃ –",
  "atk-s0203a0:292": "Kammato dvārato ceva, kappaṭṭhitiyato tathā;",
  "atk-s0203a0:293": "Pākasādhāraṇādīhi, viññātabbo vinicchayo.",
  "atk-s0203a0:294_0": "Tattha kammato tāva – ettha hi manussabhūtasseva manussabhūtaṃ mātaraṃ vā pitaraṃ",
  "atk-s0203a0:294_1": "vā api parivattaliṅgaṃ jīvitā voropentassa kammaṃ ānantariyaṃ hoti, tassa vipākaṃ",
  "atk-s0203a0:294_2": "paṭibāhissāmīti sakalacakkavāḷaṃ mahācetiyappamāṇehi kañcanathūpehi pūretvāpi sakalacakkavāḷaṃ",
  "atk-s0203a0:294_3": "pūretvā nisinnabhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ",
  "atk-s0203a0:294_4": "amuñcanto vicaritvāpi kāyassa bhedā nirayameva upapajjati. Yo pana sayaṃ manussabhūto",
  "atk-s0203a0:294_5": "tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ, tiracchānoyeva",
  "atk-s0203a0:294_6": "vā tiracchānabhūtaṃ jīvitā voropeti, tassa kammaṃ ānantariyaṃ na hoti, bhāriyaṃ pana",
  "atk-s0203a0:294_7": "hoti, ānantariyaṃ āhacceva tiṭṭhati. Manussajātikānaṃ pana vasena ayaṃ pañho kathito.",
  "atk-s0203a0:295_0": "Tattha eḷakacatukkaṃ saṅgāmacatukkaṃ coracatukkañca kathetabbaṃ. Eḷakaṃ māremīti",
  "atk-s0203a0:295_1": "abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā",
  "atk-s0203a0:295_2": "mārento ānantariyaṃ phusati. Eḷakābhisandhinā pana mātāpitāabhisandhinā vā eḷakaṃ",
  "atk-s0203a0:295_3": "mārento ānantariyaṃ na phusati. Mātāpitāabhisandhinā mātāpitaro mārento phusateva.",
  "atk-s0203a0:295_4": "Eseva nayo itarasmimpi catukkadvaye. Yathā ca mātāpitūsu, evaṃ arahantepi etāni catukkāni veditabbāni.",
  "atk-s0203a0:296_0": "Manussaarahantameva māretvā ānantariyaṃ phusati, na yakkhabhūtaṃ. Kammaṃ pana bhāriyaṃ,",
  "atk-s0203a0:296_1": "ānantariyasadisameva. Manussaarahantassa ca puthujjanakāleyeva satthappahāre vā vise",
  "atk-s0203a0:296_2": "vā dinnepi yadi so arahattaṃ patvā teneva marati, arahantaghāto hotiyeva. Yaṃ pana",
  "atk-s0203a0:296_3": "puthujjanakāle dinnaṃ dānaṃ arahattaṃ patvā paribhuñjati, puthujjanasseva dinnaṃ",
  "atk-s0203a0:296_4": "hoti. Sesaariyapuggale mārentassa ānantariyaṃ natthi. Kammaṃ pana bhāriyaṃ, ānantariyasadisameva.",
  "atk-s0203a0:297_0": "Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ",
  "atk-s0203a0:297_1": "nāma natthi. Sarīrassa pana antoyeva ekasmiṃyeva ṭhāne lohitaṃ samosarati. Devadattena",
  "atk-s0203a0:297_2": "paviddhasilato bhijjitvā gatā sakalikāpi tathāgatassa pādantaṃ pahari, pharasunā",
  "atk-s0203a0:297_3": "pahaṭo viya pādo antolohitoyeva ahosi. Tathā karontassa ānantariyaṃ hoti. Jīvako",
  "atk-s0203a0:297_4": "pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā",
  "atk-s0203a0:297_5": "phāsumakāsi, tathā karontassa puññakammameva hoti.",
  "atk-s0203a0:298_0": "Atha ye ca parinibbute tathāgate cetiyaṃ bhindanti, bodhiṃ chindanti dhātumhi upakkamanti,",
  "atk-s0203a0:298_1": "tesaṃ kiṃ hotīti? Bhāriyaṃ kammaṃ hoti ānantariyasadisaṃ. Sadhātukaṃ pana thūpaṃ",
  "atk-s0203a0:298_2": "vā paṭimaṃ vā bādhamānaṃ bodhisākhaṃ chindituṃ vaṭṭati. Sacepi tattha nilīnā sakuṇā",
  "atk-s0203a0:298_3": "cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ",
  "atk-s0203a0:298_4": "mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.",
  "atk-s0203a0:298_5": "Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labhati,",
  "atk-s0203a0:298_6": "bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare",
  "atk-s0203a0:298_7": "dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ",
  "atk-s0203a0:298_8": "ojoharaṇasākhaṃ vā pūtiṭṭhānaṃ vā chindituṃ vaṭṭatiyeva, bhagavato sarīrapaṭijaggane viya puññampi hoti.",
  "atk-s0203a0:299_0": "Saṅghabhede sīmaṭṭhakasaṅghe asannipatite visuṃ parisaṃ gahetvā katavohārānussāvana-salākaggāhassa",
  "atk-s0203a0:299_1": "kammaṃ vā karontassa, uddesaṃ vā uddisantassa bhedo ca hoti ānantariyakammañca. Samaggasaññāya",
  "atk-s0203a0:299_2": "pana vaṭṭatīti kammaṃ karontassa bhedova hoti, na ānantariyakammaṃ, tathā navato",
  "atk-s0203a0:299_3": "ūnaparisāyaṃ. Sabbantimena paricchedena navannaṃ janānaṃ yo saṅghaṃ bhindati, tassa",
  "atk-s0203a0:299_4": "ānantariyakammaṃ hoti. Anuvattakānaṃ adhammavādīnaṃ mahāsāvajjakammaṃ. Dhammavādino pana anavajjā.",
  "atk-s0203a0:300_0": "Tattha navannameva saṅghabhede idaṃ suttaṃ – “ekato upāli cattāro honti, ekato cattāro,",
  "atk-s0203a0:300_1": "navamo anussāveti, salākaṃ gāheti ‘ayaṃ dhammo ayaṃ vinayo idaṃ satthusāsanaṃ, idaṃ",
  "atk-s0203a0:300_2": "gaṇhatha, imaṃ rocethā’ti, evaṃ kho, upāli, saṅgharāji ceva hoti saṅghabhedo ca.",
  "atk-s0203a0:300_3": "Navannaṃ vā, upāli, atirekanavannaṃ vā saṅgharāji ceva hoti saṅghabhedo cā”ti. Etesu",
  "atk-s0203a0:300_4": "pana pañcasu saṅghabhedo vacīkammaṃ, sesāni kāyakammānīti. Evaṃ kammato viññātabbo vinicchayo.",
  "atk-s0203a0:301_0": "Dvāratoti sabbāneva cetāni kāyadvāratopi vacīdvāratopi samuṭṭhahanti. Purimāni panettha",
  "atk-s0203a0:301_1": "cattāri āṇattikavijjāmayapayogavasena vacīdvārato samuṭṭhahitvāpi kāyadvārameva pūrenti,",
  "atk-s0203a0:301_2": "saṅghabhedo hatthamuddāya bhedaṃ karontassa kāyadvārato samuṭṭhahitvāpi vacīdvārameva",
  "atk-s0203a0:301_3": "pūretīti. Evamettha dvāratopi viññātabbo vinicchayo.",
  "atk-s0203a0:302_0": "Kappaṭṭhitiyatoti saṅghabhedoyeva cettha kappaṭṭhitiyo. Saṇṭhahante hi kappe kappavemajjhe",
  "atk-s0203a0:302_1": "vā saṅghabhedaṃ katvā kappavināseyeva muccati. Sacepi hi sveva kappo vinassissatīti",
  "atk-s0203a0:302_2": "ajja saṅghabhedaṃ karoti, sveva muccati, ekadivasameva niraye paccati. Evaṃ karaṇaṃ",
  "atk-s0203a0:302_3": "pana natthi. Sesāni cattāri kammāni ānantariyāneva honti, na kappaṭṭhitiyānīti evamettha",
  "atk-s0203a0:302_4": "kappaṭṭhitiyatopi viññātabbo vinicchayo.",
  "atk-s0203a0:303_0": "Pākatoti yena ca pañcape’tāni kammāni katāni honti, tassa saṅghabhedoyeva paṭisandhivasena",
  "atk-s0203a0:303_1": "vipaccati, sesāni “ahosikammaṃ, nāhosi kammavipāko”ti evamādīsu saṅkhyaṃ gacchanti.",
  "atk-s0203a0:303_2": "Saṅghassa bhedābhāve lohituppādo, tadabhāve arahantaghāto, tadabhāve ca sace pitā",
  "atk-s0203a0:303_3": "sīlavā hoti, mātā dussīlā, no vā tathā sīlavatī, pitughāto paṭisandhivasena vipaccati.",
  "atk-s0203a0:303_4": "Sace mātāpitughāto, dvīsupi sīlena vā dussīlena vā samānesu mātughātova paṭisandhivasena",
  "atk-s0203a0:303_5": "vipaccati. Mātā hi dukkarakārinī bahūpakārā ca puttānanti evamettha pākatopi viññātabbo vinicchayo.",
  "atk-s0203a0:304_0": "Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni. Saṅghabhedo",
  "atk-s0203a0:304_1": "pana “na kho, upāli bhikkhunī, saṅghaṃ bhindati, na sikkhamānā, na sāmaṇero, na sāmaṇerī,",
  "atk-s0203a0:304_2": "na upāsako, na upāsikā saṅghaṃ bhindati, bhikkhu kho, upāli, pakatatto samānasaṃvāsako",
  "atk-s0203a0:304_3": "samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,",
  "atk-s0203a0:304_4": "na aññassa, tasmā asādhāraṇo. Ādisaddena sabbepi te dukkhavedanāsahagatā dosamohasampayuttā",
  "atk-s0203a0:304_5": "cāti evamettha sādhāraṇādīhipi viññātabbo vinicchayo.",
  "atk-s0203a0:305": "Aññaṃ satthāranti “ayaṃ me satthā satthukiccaṃ kātuṃ asamattho”ti bhavantarepi aññaṃ titthakaraṃ “ayaṃ me satthā”ti evaṃ gaṇheyya, netaṃ ṭhānaṃ vijjatīti attho.",
  "atk-s0203a0:306_0": "129. Ekissā lokadhātuyāti dasasahassilokadhātuyā. Tīṇi hi khettāni jātikhettaṃ āṇākhettaṃ",
  "atk-s0203a0:306_1": "visayakhettaṃ. Tattha jātikhettaṃ nāma dasasahassī lokadhātu. Sā hi tathāgatassa",
  "atk-s0203a0:306_2": "mātukucchiokkamanakāle nikkhamanakāle sambodhikāle dhammacakkappavattane āyusaṅkhārossajjane",
  "atk-s0203a0:306_3": "parinibbāne ca kampati. Koṭisatasahassacakkavāḷaṃ pana āṇākhettaṃ nāma. Āṭānāṭiyamoraparittadhajaggaparittaratanaparittādīnañhi",
  "atk-s0203a0:306_4": "ettha āṇā vattati. Visayakhettassa pana parimāṇaṃ natthi. Buddhānañhi “yāvatakaṃ",
  "atk-s0203a0:306_5": "ñāṇaṃ tāvatakaṃ neyyaṃ, yāvatakaṃ neyyaṃ tāvatakaṃ ñāṇaṃ, ñāṇapariyantikaṃ neyyaṃ",
  "atk-s0203a0:306_6": "neyyapariyantikaṃ ñāṇa”nti vacanato avisayo nāma natthi.",
  "atk-s0203a0:307_0": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti",
  "atk-s0203a0:307_1": "suttaṃ natthi, na uppajjantīti pana atthi. Tīṇi piṭakāni vinayapiṭakaṃ suttantapiṭakaṃ",
  "atk-s0203a0:307_2": "abhidhammapiṭakaṃ, tisso saṅgītiyo mahākassapattherassa saṅgīti, yasattherassa saṅgīti,",
  "atk-s0203a0:307_3": "moggaliputtatissattherassa saṅgītīti. Imā tisso saṅgītiyo āruḷhe tepiṭake buddhavacane",
  "atk-s0203a0:307_4": "imaṃ cakkavāḷaṃ muñcitvā aññattha buddhā uppajjantīti suttaṃ natthi, na uppajjantīti pana atthi.",
  "atk-s0203a0:308_0": "Apubbaṃ acarimanti apure apacchā. Ekato na uppajjanti, pure vā pacchā vā uppajjantīti",
  "atk-s0203a0:308_1": "vuttaṃ hoti. Tattha hi bodhipallaṅke bodhiṃ appatvā na uṭṭhahissāmīti nisinnakālato",
  "atk-s0203a0:308_2": "paṭṭhāya yāva mātukucchismiṃ paṭisandhiggahaṇaṃ, tāva pubbeti na veditabbaṃ. Bodhisattassa",
  "atk-s0203a0:308_3": "hi paṭisandhiggahaṇena dasasahassacakkavāḷakampaneneva khettapariggaho kato, aññassa",
  "atk-s0203a0:308_4": "buddhassa uppatti nivāritāva hoti. Parinibbānakālato paṭṭhāya yāva sāsapamattā dhātu",
  "atk-s0203a0:308_5": "tiṭṭhati, tāva pacchāti na veditabbaṃ. Dhātūsu hi ṭhitāsu buddhā ṭhitāva honti. Tasmā",
  "atk-s0203a0:308_6": "etthantare aññassa buddhassa uppatti nivāritāva hoti. Dhātuparinibbāne pana jāte",
  "atk-s0203a0:308_7": "aññassa buddhassa uppatti na nivāritā.",
  "atk-s0203a0:309_0": "Tīṇi hi antaradhānāni nāma pariyattiantaradhānaṃ, paṭivedhaantaradhānaṃ, paṭipattiantaradhānanti.",
  "atk-s0203a0:309_1": "Tattha pariyattīti tīṇi piṭakāni. Paṭivedhoti saccapaṭivedho. Paṭipattīti paṭipadā.",
  "atk-s0203a0:309_2": "Tattha paṭivedho ca paṭipatti ca hotipi na hotipi. Ekasmiñhi kāle paṭivedhadharā",
  "atk-s0203a0:309_3": "bhikkhū bahū honti, eso bhikkhu puthujjanoti aṅguliṃ pasāretvā dassetabbo hoti. Imasmiṃyeva",
  "atk-s0203a0:309_4": "dīpe ekavāre puthujjanabhikkhu nāma nāhosi. Paṭipattipūrikāpi kadāci bahū honti kadāci",
  "atk-s0203a0:309_5": "appā. Iti paṭivedho ca paṭipatti ca hotipi na hotipi, sāsanaṭṭhitiyā pana pariyatti pamāṇaṃ.",
  "atk-s0203a0:310_0": "Paṇḍito hi tepiṭakaṃ sutvā dvepi pūreti. Yathā amhākaṃ bodhisatto āḷārassa santike",
  "atk-s0203a0:310_1": "pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṃ",
  "atk-s0203a0:310_2": "pucchi, so na jānāmīti āha. Tato udakassa santikaṃ gantvā adhigataṃ visesaṃ saṃsandetvā",
  "atk-s0203a0:310_3": "nevasaññānāsaññāyatanassa parikammaṃ pucchi, so ācikkhi, tassa vacanasamanantarameva",
  "atk-s0203a0:310_4": "mahāsatto taṃ sampādesi, evameva paññavā bhikkhu pariyattiṃ sutvā dvepi pūreti. Tasmā",
  "atk-s0203a0:310_5": "pariyattiyā ṭhitāya sāsanaṃ ṭhitaṃ hoti.",
  "atk-s0203a0:311_0": "Yadā pana sā antaradhāyati, tadā paṭhamaṃ abhidhammapiṭakaṃ nassati. Tattha paṭṭhānaṃ",
  "atk-s0203a0:311_1": "sabbapaṭhamaṃ antaradhāyati, anukkamena pacchā dhammasaṅgaho, tasmiṃ antarahite itaresu",
  "atk-s0203a0:311_2": "dvīsu piṭakesu ṭhitesu sāsanaṃ ṭhitameva hoti. Tattha suttantapiṭake antaradhāyamāne",
  "atk-s0203a0:311_3": "paṭhamaṃ aṅguttaranikāyo ekādasakato paṭṭhāya yāva ekakā antaradhāyati, tadanantaraṃ",
  "atk-s0203a0:311_4": "saṃyuttanikāyo cakkapeyyālato paṭṭhāya yāva oghataraṇā antaradhāyati, tadanantaraṃ",
  "atk-s0203a0:311_5": "majjhimanikāyo indriyabhāvanato paṭṭhāya yāva mūlapariyāyā antaradhāyati, tadanantaraṃ",
  "atk-s0203a0:311_6": "dīghanikāyo dasuttarato paṭṭhāya yāva brahmajālā antaradhāyati. Ekissāpi dvinnampi",
  "atk-s0203a0:311_7": "gāthānaṃ pucchā addhānaṃ gacchati, sāsanaṃ dhāretuṃ na sakkoti sabhiyapucchā viya",
  "atk-s0203a0:311_8": "āḷavakapucchā viya ca. Etā kira kassapabuddhakālikā antarā sāsanaṃ dhāretuṃ nāsakkhiṃsu.",
  "atk-s0203a0:312_0": "Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati, parivārakhandhakesu",
  "atk-s0203a0:312_1": "antarahitesu ubhatovibhaṅge ṭhite ṭhitameva hoti. Ubhatovibhaṅge antarahite mātikāya",
  "atk-s0203a0:312_2": "ṭhitāyapi ṭhitameva hoti. Mātikāya antarahitāya pātimokkhapabbajjaupasampadāsu ṭhitāsu",
  "atk-s0203a0:312_3": "sāsanaṃ tiṭṭhati. Liṅgamaddhānaṃ gacchati, setavatthasamaṇavaṃso pana kassapabuddhakālato",
  "atk-s0203a0:312_4": "paṭṭhāya sāsanaṃ dhāretuṃ nāsakkhi. Pacchimakassa pana saccapaṭivedhato pacchimakassa",
  "atk-s0203a0:312_5": "sīlabhedato ca paṭṭhāya sāsanaṃ osakkitaṃ nāma hoti. Tato paṭṭhāya aññassa buddhassa",
  "atk-s0203a0:312_6": "uppatti na vāritāti.",
  "atk-s0203a0:313_0": "Tīṇi parinibbānāni nāma kilesaparinibbānaṃ khandhaparinibbānaṃ dhātuparinibbānanti.",
  "atk-s0203a0:313_1": "Tattha kilesaparinibbānaṃ bodhipallaṅke ahosi, khandhaparinibbānaṃ kusinārāyaṃ, dhātuparinibbānaṃ",
  "atk-s0203a0:313_2": "anāgate bhavissati. Sāsanassa kira osakkanakāle imasmiṃ tambapaṇṇidīpe dhātuyo sannipatitvā",
  "atk-s0203a0:313_3": "mahācetiyaṃ gamissanti, mahācetiyato nāgadīpe rājāyatanacetiyaṃ, tato mahābodhipallaṅkaṃ",
  "atk-s0203a0:313_4": "gamissanti, nāgabhavanatopi devalokatopi brahmalokatopi dhātuyo mahābodhipallaṅkameva",
  "atk-s0203a0:313_5": "gamissanti. Sāsapamattāpi dhātu antarā na nassissati. Sabbā dhātuyo mahābodhipallaṅke",
  "atk-s0203a0:313_6": "rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti, tā",
  "atk-s0203a0:313_7": "dasasahassilokadhātuṃ pharissanti.",
  "atk-s0203a0:314_0": "Tato dasasahassacakkavāḷe devatā yo sannipatitvā “ajja satthā parinibbāyati, ajja",
  "atk-s0203a0:314_1": "sāsanaṃ osakkati, pacchimadassanaṃ dāni idaṃ amhāka”nti dasabalassa parinibbutadivasato",
  "atk-s0203a0:314_2": "mahantataraṃ kāruññaṃ karissanti. Ṭhapetvā anāgāmikhīṇāsave avasesā sakabhāvena saṇṭhātuṃ",
  "atk-s0203a0:314_3": "na sakkhissanti. Dhātūsu tejodhātu uṭṭhahitvā yāva brahmalokā uggacchissati, sāsapamattāyapi",
  "atk-s0203a0:314_4": "dhātuyā sati ekajālāva bhavissati, dhātūsu pariyādānaṃ gatāsu pacchijjissati. Evaṃ",
  "atk-s0203a0:314_5": "mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti. Yāva",
  "atk-s0203a0:314_6": "evaṃ na anantaradhāyati, tāva acarimaṃ nāma hoti. Evaṃ apubbaṃ acarimaṃ uppajjeyyunti",
  "atk-s0203a0:314_7": "netaṃ ṭhānaṃ vijjati.",
  "atk-s0203a0:315_0": "Kasmā pana apubbaṃ acarimaṃ na uppajjantīti. Anacchariyattā. Buddhā hi acchariyamanussā.",
  "atk-s0203a0:315_1": "Yathāha – “ekapuggalo, bhikkhave, loke uppajjamāno uppajjati acchariyamanusso, katamo",
  "atk-s0203a0:315_2": "ekapuggalo, tathāgato arahaṃ sammāsambuddho”ti.",
  "atk-s0203a0:316_0": "Yadi ca dve vā cattāro vā aṭṭha vā soḷasa vā ekato uppajjeyyuṃ, na acchariyā bhaveyyuṃ.",
  "atk-s0203a0:316_1": "Ekasmiñhi vihāre dvinnaṃ cetiyānampi lābhasakkāro uḷāro na hoti bhikkhūpi bahutāya",
  "atk-s0203a0:316_2": "na acchariyā jātā, evaṃ buddhāpi bhaveyyuṃ. Tasmā na uppajjanti.",
  "atk-s0203a0:317_0": "Desanāya ca visesābhāvato. Yañhi satipaṭṭhānādibhedaṃ dhammaṃ eko deseti, aññena",
  "atk-s0203a0:317_1": "uppajjitvāpi sova desetabbo siyā. Tato na acchariyo siyā, ekasmiṃ pana dhammaṃ desente",
  "atk-s0203a0:317_2": "desanāpi acchariyā hoti.",
  "atk-s0203a0:318_0": "Vivādābhāvato ca. Bahūsu ca buddhesu uppajjantesu bahūnaṃ ācariyānaṃ antevāsikā viya",
  "atk-s0203a0:318_1": "“amhākaṃ buddho pāsādiko, amhākaṃ buddho madhurassaro lābhī puññavā”ti vivadeyyuṃ,",
  "atk-s0203a0:318_2": "tasmāpi evaṃ na uppajjanti. Apicetaṃ kāraṇaṃ milindaraññā puṭṭhena nāgasenattherena",
  "atk-s0203a0:318_3": "vitthāritameva. Vuttañhi –",
  "atk-s0203a0:319_0": "“Tattha, bhante nāgasena, bhāsitampetaṃ bhagavatā ‘aṭṭhānametaṃ, bhikkhave, anavakāso,",
  "atk-s0203a0:319_1": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "atk-s0203a0:319_2": "netaṃ ṭhānaṃ vijjatī’ti. Desentā ca, bhante nāgasena, sabbepi tathāgatā sattatiṃsa",
  "atk-s0203a0:319_3": "bodhipakkhiyadhamme desenti, kathayamānā ca cattāri ariyasaccāni kathenti, sikkhāpentā",
  "atk-s0203a0:319_4": "ca tīsu sikkhāsu sikkhāpenti, anusāsamānā ca appamādapaṭipattiyaṃ anusāsanti. Yadi,",
  "atk-s0203a0:319_5": "bhante nāgasena, sabbesampi tathāgatānaṃ ekā desanā ekā kathā ekā sikkhā ekā anusiṭṭhi,",
  "atk-s0203a0:319_6": "kena kāraṇena dve tathāgatā ekakkhaṇe nuppajjanti? Ekenapi tāva buddhuppādena ayaṃ",
  "atk-s0203a0:319_7": "loko obhāsajāto. Yadi dutiyo buddho bhaveyya, dvinnaṃ pabhāya ayaṃ loko bhiyyosomattāya",
  "atk-s0203a0:319_8": "obhāsajāto bhaveyya. Ovadamānā ca dve tathāgatā sukhaṃ ovadeyyuṃ, anusāsamānā ca",
  "atk-s0203a0:319_9": "sukhaṃ anusāseyyuṃ, tattha me kāraṇaṃ brūhi, yathāhaṃ nissaṃsayo bhaveyyanti.",
  "atk-s0203a0:320_0": "Ayaṃ mahārāja dasasahassī lokadhātu ekabuddhadhāraṇī, ekasseva tathāgatassa guṇaṃ",
  "atk-s0203a0:320_1": "dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya, caleyya",
  "atk-s0203a0:320_2": "kampeyya nameyya onameyya vinameyya vikireyya vidhameyya viddhaṃseyya, na ṭhānamupagaccheyya.",
  "atk-s0203a0:321_0": "Yathā, mahārāja, nāvā ekapurisasandhāraṇī bhaveyya. Ekasmiṃ purise abhirūḷhe sā nāvā",
  "atk-s0203a0:321_1": "samupādikā bhaveyya. Atha dutiyo puriso āgaccheyya tādiso āyunā vaṇṇena vayena pamāṇena",
  "atk-s0203a0:321_2": "kisathūlena sabbaṅgapaccaṅgena, so taṃ nāvaṃ abhirūheyya. Apinu sā mahārāja, nāvā",
  "atk-s0203a0:321_3": "dvinnampi dhāreyyāti? Na hi, bhante, caleyya kampeyya nameyya onameyya vinameyya",
  "atk-s0203a0:321_4": "vikireyya vidhameyya viddhaṃseyya, na ṭhānamupagaccheyya, osīdeyya udaketi. Evameva",
  "atk-s0203a0:321_5": "kho, mahārāja, ayaṃ dasasahassī lokadhātu ekabuddhadhāraṇī, ekasseva tathāgatassa",
  "atk-s0203a0:321_6": "guṇaṃ dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya,",
  "atk-s0203a0:321_7": "caleyya…pe… na ṭhānamupagaccheyya.",
  "atk-s0203a0:322_0": "Yathā vā pana mahārāja puriso yāvadatthaṃ bhojanaṃ bhuñjeyya chādentaṃ yāvakaṇṭhamabhipūrayitvā,",
  "atk-s0203a0:322_1": "so dhāto pīṇito paripuṇṇo nirantaro tandikato anonamitadaṇḍajāto punadeva tattakaṃ",
  "atk-s0203a0:322_2": "bhojanaṃ bhuñjeyya, apinu kho, mahārāja, puriso sukhito bhaveyyāti? Na hi, bhante,",
  "atk-s0203a0:322_3": "sakiṃ bhuttova mareyyāti. Evameva kho, mahārāja, ayaṃ dasasahassī lokadhātu ekabuddhadhāraṇī",
  "atk-s0203a0:322_4": "…pe… na ṭhānamupagaccheyyāti.",
  "atk-s0203a0:323_0": "Kiṃ nu kho, bhante nāgasena, atidhammabhārena pathavī calatīti? Idha, mahārāja, dve",
  "atk-s0203a0:323_1": "sakaṭā ratanaparipūritā bhaveyyuṃ yāva mukhasamā. Ekasmā sakaṭato ratanaṃ gahetvā",
  "atk-s0203a0:323_2": "ekasmiṃ sakaṭe ākireyyuṃ, apinu kho taṃ, mahārāja, sakaṭaṃ dvinnampi sakaṭānaṃ ratanaṃ",
  "atk-s0203a0:323_3": "dhāreyyāti? Na hi, bhante, nābhipi tassa phaleyya, arāpi tassa bhijjeyyuṃ, nemipi",
  "atk-s0203a0:323_4": "tassa opateyya, akkhopi tassa bhijjeyyāti. Kiṃ nu kho, mahārāja, atiratanabhārena",
  "atk-s0203a0:323_5": "sakaṭaṃ bhijjatīti? Āma, bhanteti. Evameva kho, mahārāja, atidhammabhārena pathavī calatīti.",
  "atk-s0203a0:324_0": "Apica mahārāja imaṃ kāraṇaṃ buddhabalaparidīpanāya osāritaṃ, aññampi tattha abhirūpaṃ",
  "atk-s0203a0:324_1": "kāraṇaṃ suṇohi, yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-s0203a0:324_2": "dve sammāsambuddhā ekakkhaṇe uppajjeyyuṃ, tesaṃ parisāya vivādo uppajjeyya – “tumhākaṃ",
  "atk-s0203a0:324_3": "buddho amhākaṃ buddho”ti ubhatopakkhajātā bhaveyyuṃ. Yathā, mahārāja, dvinnaṃ balavāmaccānaṃ",
  "atk-s0203a0:324_4": "parisāya vivādo uppajjeyya ‘tumhākaṃ amacco amhākaṃ amacco’ti ubhatopakkhajātā honti,",
  "atk-s0203a0:324_5": "evameva kho, mahārāja, yadi, dve sammāsambuddhā ekakkhaṇe uppajjeyyuṃ, tesaṃ parisāya",
  "atk-s0203a0:324_6": "vivādo uppajjeyya ‘tumhākaṃ buddho amhākaṃ buddho’ti ubhatopakkhajātā bhaveyyuṃ.",
  "atk-s0203a0:324_7": "Idaṃ tāva, mahārāja, ekaṃ kāraṇaṃ, yena kāraṇena dve sammāsambuddhā ekakkhaṇe nuppajjanti.",
  "atk-s0203a0:325_0": "Aparampi, mahārāja, uttariṃ kāraṇaṃ suṇohi, yena kāraṇena dve sammāsambuddhā ekakkhaṇe",
  "atk-s0203a0:325_1": "nuppajjanti. Yadi, mahārāja, dve sammāsambuddhā ekakkhaṇe uppajjeyyuṃ, aggo buddhoti",
  "atk-s0203a0:325_2": "yaṃ vacanaṃ, taṃ micchā bhaveyya. Jeṭṭho buddhoti yaṃ vacanaṃ, taṃ micchā bhaveyya.",
  "atk-s0203a0:325_3": "Seṭṭho buddhoti, visiṭṭho buddhoti, uttamo buddhoti, pavaro buddhoti, asamo buddhoti,",
  "atk-s0203a0:325_4": "asamasamo buddhoti, appaṭisamo buddhoti, appaṭibhāgo buddhoti, appaṭipuggalo buddhoti",
  "atk-s0203a0:325_5": "yaṃ vacanaṃ, taṃ micchā bhaveyya. Idampi kho tvaṃ, mahārāja, kāraṇaṃ atthato sampaṭiccha,",
  "atk-s0203a0:325_6": "yena kāraṇena dve sammāsambuddhā ekakkhaṇe nuppajjanti.",
  "atk-s0203a0:326_0": "Apica kho mahārāja buddhānaṃ bhagavantānaṃ sabhāvapakati esā, yaṃ ekoyeva buddho",
  "atk-s0203a0:326_1": "loke uppajjati. Kasmā kāraṇā? Mahantatāya sabbaññubuddhaguṇānaṃ. Aññampi mahārāja",
  "atk-s0203a0:326_2": "yaṃ loke mahantaṃ, taṃ ekaṃyeva hoti. Pathavī, mahārāja, mahantī, sā ekāyeva. Sāgaro",
  "atk-s0203a0:326_3": "mahanto, so ekoyeva. Sineru girirājā mahanto, so ekoyeva. Ākāso mahanto, so ekoyeva.",
  "atk-s0203a0:326_4": "Sakko mahanto, so ekoyeva. Māro mahanto, so ekoyeva. Brahmā mahanto, so ekoyeva.",
  "atk-s0203a0:326_5": "Tathāgato arahaṃ sammāsambuddho mahanto, so ekoyeva lokasmiṃ. Yattha te uppajjanti,",
  "atk-s0203a0:326_6": "tattha aññassa okāso na hoti. Tasmā, mahārāja, tathāgato arahaṃ sammāsambuddho ekoyeva",
  "atk-s0203a0:326_7": "lokasmiṃ uppajjatīti. Sukathito, bhante nāgasena, pañho opammehi kāraṇehī”ti.",
  "atk-s0203a0:327_0": "Ekissā lokadhātuyāti ekasmiṃ cakkavāḷe. Heṭṭhā imināva padena dasacakkavāḷasahassāni",
  "atk-s0203a0:327_1": "gahitāni tānipi, ekacakkavāḷeneva paricchindituṃ vaṭṭanti. Buddhā hi uppajjamānā",
  "atk-s0203a0:327_2": "imasmiṃyeva cakkavāḷe uppajjanti, uppajjanaṭṭhāne pana vārite ito aññesu cakkavāḷesu",
  "atk-s0203a0:327_3": "nuppajjantīti vāritameva hoti.",
  "atk-s0203a0:328_0": "Apubbaṃ acarimanti ettha cakkaratanapātubhāvato pubbe pubbaṃ, tasseva antaradhānato",
  "atk-s0203a0:328_1": "pacchā carimaṃ. Tattha dvidhā cakkaratanassa antaradhānaṃ hoti, cakkavattino kālaṃkiriyato",
  "atk-s0203a0:328_2": "vā pabbajjāya vā. Antaradhāyamānañca pana taṃ kālaṃkiriyato vā pabbajjato vā sattame",
  "atk-s0203a0:328_3": "divase antaradhāyati, tato paraṃ cakkavattino pātubhāvo avārito.",
  "atk-s0203a0:329_0": "Kasmā pana ekacakkavāḷe dve cakkavattino nuppajjantīti. Vivādupacchedato acchariyabhāvato",
  "atk-s0203a0:329_1": "cakkaratanassa mahānubhāvato ca. Dvīsu hi uppajjantesu “amhākaṃ rājā mahanto amhākaṃ",
  "atk-s0203a0:329_2": "rājā mahanto”ti vivādo uppajjeyya. Ekasmiṃ dīpe cakkavattīti ca ekasmiṃ dīpe cakkavattīti",
  "atk-s0203a0:329_3": "ca anacchariyā bhaveyyuṃ. Yo cāyaṃ cakkaratanassa dvisahassadīpaparivāresu catūsu",
  "atk-s0203a0:329_4": "mahādīpesu issariyānuppadānasamattho mahānubhāvo, so parihāyetha. Iti vivādupacchedato",
  "atk-s0203a0:329_5": "acchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-s0203a0:330": "130. Yaṃ itthī assa arahaṃ sammāsambuddhoti ettha tiṭṭhatu tāva sabbaññuguṇe nibbattetvā lokuttāraṇasamattho buddhabhāvo, paṇidhānamattampi itthiyā na sampajjati.",
  "atk-s0203a0:331": "Manussattaṃ liṅgasampatti, hetu satthāradassanaṃ;",
  "atk-s0203a0:332": "Pabbajjā guṇasampatti, adhikāro ca chandatā;",
  "atk-s0203a0:333": "Aṭṭhadhammasamodhānā, abhinīhāro samijjhatīti. –",
  "atk-s0203a0:334_0": "Imāni hi paṇidhānasampattikāraṇāni. Iti paṇidhānampi sampādetuṃ asamatthāya itthiyā",
  "atk-s0203a0:334_1": "kuto buddhabhāvoti “aṭṭhānametaṃ anavakāso yaṃ itthī assa arahaṃ sammāsambuddho”ti",
  "atk-s0203a0:334_2": "vuttaṃ. Sabbākāraparipūro ca puññussayo sabbākāraparipūrameva attabhāvaṃ nibbattetīti",
  "atk-s0203a0:334_3": "purisova arahaṃ hoti sammāsambuddho.",
  "atk-s0203a0:335_0": "Yaṃ itthī rājā assa cakkavattītiādīsupi yasmā itthiyā kosohitavatthaguyhatādīnaṃ",
  "atk-s0203a0:335_1": "abhāvena lakkhaṇāni na paripūrenti, itthiratanābhāvena sattaratanasamaṅgitā na sampajjati,",
  "atk-s0203a0:335_2": "sabbamanussehi ca adhiko attabhāvo na hoti, tasmā “aṭṭhānametaṃ anavakāso yaṃ itthī",
  "atk-s0203a0:335_3": "rājā assa cakkavattī”ti vuttaṃ. Yasmā ca sakkattādīni tīṇi ṭhānāni uttamāni, itthiliṅgañca",
  "atk-s0203a0:335_4": "hīnaṃ, tasmā tassā sakkattādīnipi paṭisiddhāni.",
  "atk-s0203a0:336_0": "Nanu ca yathā itthiliṅgaṃ, evaṃ purisaliṅgampi brahmaloke natthi? Tasmā “yaṃ puriso",
  "atk-s0203a0:336_1": "brahmattaṃ kareyya, ṭhānametaṃ vijjatī”tipi na vattabbaṃ siyāti. No na vattabbaṃ.",
  "atk-s0203a0:336_2": "Kasmā? Idha purisassa tattha nibbattanato. Brahmattanti hi mahābrahmattaṃ adhippetaṃ.",
  "atk-s0203a0:336_3": "Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,",
  "atk-s0203a0:336_4": "na mahābrahmānaṃ, puriso pana tattha na uppajjatīti na vattabbo. Samānepi cettha",
  "atk-s0203a0:336_5": "ubhayaliṅgābhāve purisasaṇṭhānāva brahmāno, na itthisaṇṭhānā, tasmā suvuttamevetaṃ.",
  "atk-s0203a0:337_0": "131. Kāyaduccaritassātiādīsu yathā nimbabījakosātakībījādīni madhuraphalaṃ na nibbattenti,",
  "atk-s0203a0:337_1": "asātaṃ amadhurameva nibbattenti, evaṃ kāyaduccaritādīni madhuravipākaṃ na nibbattenti,",
  "atk-s0203a0:337_2": "amadhurameva vipākaṃ nibbattenti. Yathā ca ucchubījasālibījādīni madhuraṃ sādurasameva",
  "atk-s0203a0:337_3": "phalaṃ nibbattenti, na asātaṃ kaṭukaṃ, evaṃ kāyasucaritādīni madhurameva vipākaṃ",
  "atk-s0203a0:337_4": "nibbattenti, na amadhuraṃ. Vuttampi cetaṃ –",
  "atk-s0203a0:338": "“Yādisaṃ vapate bījaṃ, tādisaṃ harate phalaṃ;",
  "atk-s0203a0:339": "Kalyāṇakārī kalyāṇaṃ, pāpakārī ca pāpaka”nti. ;",
  "atk-s0203a0:340": "Tasmā “aṭṭhānametaṃ anavakāso yaṃ kāyaduccaritassā”tiādi vuttaṃ.",
  "atk-s0203a0:341_0": "Kāyaduccaritasamaṅgītiādīsu samaṅgīti pañcavidhā samaṅgitā āyūhanasamaṅgitā cetanāsamaṅgitā",
  "atk-s0203a0:341_1": "kammasamaṅgitā vipākasamaṅgitā, upaṭṭhānasamaṅgitāti. Tattha kusalākusalakammāyūhanakkhaṇe",
  "atk-s0203a0:341_2": "āyūhanasamaṅgitāti vuccati. Tathā cetanāsamaṅgitā. Yāva pana arahattaṃ na pāpuṇanti,",
  "atk-s0203a0:341_3": "tāva sabbepi sattā pubbe upacitaṃ vipākārahaṃ kammaṃ sandhāya “kammasamaṅgino”ti",
  "atk-s0203a0:341_4": "vuccanti, esā kammasamaṅgitā. Vipākasamaṅgitā vipākakkhaṇeyeva veditabbā. Yāva pana",
  "atk-s0203a0:341_5": "sattā arahattaṃ na pāpuṇanti, tāva nesaṃ tato tato cavitvā niraye tāva uppajjamānānaṃ",
  "atk-s0203a0:341_6": "aggijālalohakumbhiādīhi upaṭṭhānākārehi nirayo, gabbhaseyyakattaṃ āpajjamānānaṃ mātukucchi,",
  "atk-s0203a0:341_7": "devesu uppajjamānānaṃ kapparukkhavimānādīhi upaṭṭhānākārehi devalokoti evaṃ uppattinimittaṃ",
  "atk-s0203a0:341_8": "upaṭṭhāti, iti nesaṃ iminā uppattinimittaupaṭṭhānena aparimuttatā upaṭṭhānasamaṅgitā",
  "atk-s0203a0:341_9": "nāma. Sā calati sesā niccalā. Niraye hi upaṭṭhitepi devaloko upaṭṭhāti, devaloke",
  "atk-s0203a0:341_10": "upaṭṭhitepi nirayo upaṭṭhāti, manussaloke upaṭṭhitepi tiracchānayoni upaṭṭhāti, tiracchānayoniyā",
  "atk-s0203a0:341_11": "ca upaṭṭhitāyapi manussaloko upaṭṭhātiyeva.",
  "atk-s0203a0:342_0": "Tatridaṃ vatthu – soṇagiripāde kira acelavihāre soṇatthero nāma eko dhammakathiko,",
  "atk-s0203a0:342_1": "tassa pitā sunakhajīviko ahosi. Thero taṃ paṭibāhantopi saṃvare ṭhapetuṃ asakkonto",
  "atk-s0203a0:342_2": "“mā nassi jarako”ti mahallakakāle akāmakaṃ pabbājesi. Tassa gilānaseyyāya nipannassa",
  "atk-s0203a0:342_3": "nirayo upaṭṭhāti, soṇagiripādato mahantā mahantā sunakhā āgantvā khāditukāmā viya",
  "atk-s0203a0:342_4": "samparivāresuṃ. So mahābhayabhīto – “vārehi, tāta soṇa, vārehi, tāta soṇā”ti āha.",
  "atk-s0203a0:342_5": "Kiṃ mahātherāti. Na passasi tātāti taṃ pavattiṃ ācikkhi. Soṇatthero – “kathañhi nāma",
  "atk-s0203a0:342_6": "mādisassa pitā niraye nibbattissati, patiṭṭhā’ssa bhavissāmī”ti sāmaṇerehi nānāpupphāni",
  "atk-s0203a0:342_7": "āharāpetvā cetiyaṅgaṇabodhiyaṅgaṇesu talasantharaṇapūjaṃ āsanapūjañca kāretvā pitaraṃ",
  "atk-s0203a0:342_8": "mañcena cetiyaṅgaṇaṃ āharitvā mañce nisīdāpetvā – “ayaṃ mahāthera-pūjā tumhākaṃ atthāya",
  "atk-s0203a0:342_9": "katā ‘ayaṃ me bhagavā duggatapaṇṇākāro’ti vatvā bhagavantaṃ vanditvā cittaṃ pasādehī”ti",
  "atk-s0203a0:342_10": "āha. So mahāthero pūjaṃ disvā tathā karonto cittaṃ pasādesi, tāvadevassa devaloko",
  "atk-s0203a0:342_11": "upaṭṭhāsi, nandanavana-cittalatāvana-missakavana-phārusakavanavimānāni ceva nāṭakāni",
  "atk-s0203a0:342_12": "ca parivāretvā ṭhitāni viya ahesuṃ. So “apetha apetha soṇā”ti āha. Kimidaṃ therāti?",
  "atk-s0203a0:342_13": "Etā te, tāta, mātaro āgacchantīti. Thero “saggo upaṭṭhito mahātherassā”ti cintesi.",
  "atk-s0203a0:342_14": "Evaṃ upaṭṭhānasamaṅgitā calatīti veditabbā. Etāsu samaṅgitāsu idha āyūhanacetanākammasamaṅgitāvasena",
  "atk-s0203a0:342_15": "kāyaduccaritasamaṅgītiādi vuttaṃ.",
  "atk-s0203a0:343_0": "132. Evaṃ vutte āyasmā ānandoti “evaṃ bhagavatā imasmiṃ sutte vutte thero ādito paṭṭhāya",
  "atk-s0203a0:343_1": "sabbasuttaṃ samannāharitvā evaṃ sassirikaṃ katvā desitasuttassa nāma bhagavatā nāmaṃ",
  "atk-s0203a0:343_2": "na gahitaṃ. Handassa nāmaṃ gaṇhāpessāmī”ti cintetvā bhagavantaṃ etadavoca.",
  "atk-s0203a0:344": "Tasmā tiha tvantiādīsu ayaṃ atthayojanā –",
  "atk-s0203a0:345_0": "Ānanda, yasmā imasmiṃ dhammapariyāye “aṭṭhārasa kho imā, ānanda, dhātuyo, cha imā,",
  "atk-s0203a0:345_1": "ānanda, dhātuyo”ti evaṃ bahudhātuyo vibhattā, tasmā tiha tvaṃ imaṃ dhammapariyāyaṃ",
  "atk-s0203a0:345_2": "bahudhātukotipi naṃ dhārehi. Yasmā panettha dhātuāyatanapaṭiccasamuppādaṭṭhānāṭṭhānavasena",
  "atk-s0203a0:345_3": "cattāro parivaṭṭā kathitā, tasmā catuparivaṭṭotipi naṃ dhārehi. Yasmā ca ādāsaṃ olokentassa",
  "atk-s0203a0:345_4": "mukhanimittaṃ viya imaṃ dhammapariyāyaṃ olokentassa ete dhātuādayo atthā pākaṭā honti,",
  "atk-s0203a0:345_5": "tasmā dhammādāsotipi naṃ dhārehi. Yasmā ca yathā nāma parasenamaddanā yodhā saṅgāmatūriyaṃ",
  "atk-s0203a0:345_6": "paggahetvā parasenaṃ pavisitvā sapatte madditvā attano jayaṃ gaṇhanti, evameva kilesasenamaddanā",
  "atk-s0203a0:345_7": "yogino idha vuttavasena vipassanaṃ paggahetvā kilese madditvā attano arahattajayaṃ",
  "atk-s0203a0:345_8": "gaṇhanti, tasmā amatadundubhītipi naṃ dhārehi. Yasmā ca yathā saṅgāmayodhā pañcāvudhaṃ",
  "atk-s0203a0:345_9": "gahetvā parasenaṃ viddhaṃsetvā jayaṃ gaṇhanti, evaṃ yoginopi idha vuttaṃ vipassanāvudhaṃ",
  "atk-s0203a0:345_10": "gahetvā kilesasenaṃ viddhaṃsetvā arahattajayaṃ gaṇhanti. Tasmā anuttaro saṅgāmavijayotipi naṃ dhārehīti.",
  "atk-s0203a0:346": "Papañcasūdaniyā majjhimanikāyaṭṭhakathāya",
  "atk-s0203a0:347": "Bahudhātukasuttavaṇṇanā niṭṭhitā.",
  "atk-s0203a0:348": "6. Isigilisuttavaṇṇanā",
  "atk-s0203a0:349_0": "133. Evaṃ me sutanti isigilisuttaṃ. Tattha aññāva samaññā ahosīti isigilissa isigilīti",
  "atk-s0203a0:349_1": "samaññāya uppannakāle vebhāro na vebhāroti paññāyittha, aññāyevassa samaññā ahosi.",
  "atk-s0203a0:349_2": "Aññā paññattīti idaṃ purimapadasseva vevacanaṃ. Sesesupi eseva nayo.",
  "atk-s0203a0:350_0": "Tadā kira bhagavā sāyanhasamaye samāpattito vuṭṭhāya gandhakuṭito nikkhamitvā yasmiṃ",
  "atk-s0203a0:350_1": "ṭhāne nisinnānaṃ pañca pabbatā paññāyanti, tattha bhikkhusaṅghaparivuto nisīditvā",
  "atk-s0203a0:350_2": "ime pañca pabbate paṭipāṭiyā ācikkhi. Tattha na bhagavato pabbatehi attho atthi,",
  "atk-s0203a0:350_3": "iti imesu pana pabbatesu paṭipāṭiyā kathiyamānesu isigilissa isigilibhāvo kathetabbo",
  "atk-s0203a0:350_4": "hoti. Tasmiṃ kathiyamāne padumavatiyā puttānaṃ pañcasatānaṃ paccekabuddhānaṃ nāmāni",
  "atk-s0203a0:350_5": "ceva padumavatiyā ca patthanā kathetabbā bhavissatīti bhagavā imaṃ pañca pabbatapaṭipāṭiṃ ācikkhi.",
  "atk-s0203a0:351_0": "Pavisantā dissanti paviṭṭhā na dissantīti yathāphāsukaṭṭhāne piṇḍāya caritvā katabhattakiccā",
  "atk-s0203a0:351_1": "āgantvā cetiyagabbhe yamakamahādvāraṃ vivarantā viya taṃ pabbataṃ dvedhā katvā anto",
  "atk-s0203a0:351_2": "pavisitvā rattiṭṭhānadivāṭṭhānāni māpetvā tattha vasiṃsu, tasmā evamāha. Ime isīti",
  "atk-s0203a0:351_3": "ime paccekabuddhaisī.",
  "atk-s0203a0:352_0": "Kadā pana te tattha vasiṃsu? Atīte kira anuppanne tathāgate bārāṇasiṃ upanissāya",
  "atk-s0203a0:352_1": "ekasmiṃ gāmake ekā kuladhītā khettaṃ rakkhamānā ekassa paccekabuddhassa pañcahi lājāsatehi",
  "atk-s0203a0:352_2": "saddhiṃ ekaṃ padumapupphaṃ datvā pañca puttasatāni patthesi. Tasmiṃyeva ca khaṇe",
  "atk-s0203a0:352_3": "pañcasatā migaluddakā madhuramaṃsaṃ datvā “etissā puttā bhaveyyāmā”ti patthayiṃsu.",
  "atk-s0203a0:352_4": "Sā yāvatāyukaṃ ṭhatvā devaloke nibbattā, tato cutā jātassare padumagabbhe nibbatti.",
  "atk-s0203a0:352_5": "Tameko tāpaso disvā paṭijaggi, tassā vicarantiyāva pāduddhāre pāduddhāre bhūmito",
  "atk-s0203a0:352_6": "padumāni uṭṭhahanti. Eko vanacarako disvā bārāṇasirañño ārocesi. Rājā naṃ āharāpetvā",
  "atk-s0203a0:352_7": "aggamahesiṃ akāsi, tassā gabbho saṇṭhāsi. Mahāpadumakumāro mātukucchiyaṃ vasi, sesā",
  "atk-s0203a0:352_8": "gabbhamalaṃ nissā nibbattā. Vayappattā uyyāne padumassare kīḷantā ekekasmiṃ padume",
  "atk-s0203a0:352_9": "nisīditvā khayavayaṃ paṭṭhapetvā paccekabodhiñāṇaṃ nibbattayiṃsu. Ayaṃ tesaṃ byākaraṇagāthā ahosi –",
  "atk-s0203a0:353": "“Saroruhaṃ padumapalāsapattajaṃ, supupphitaṃ bhamaragaṇānuciṇṇaṃ;",
  "atk-s0203a0:354": "Aniccatāyupagataṃ viditvā, eko care khaggavisāṇakappo”ti.",
  "atk-s0203a0:355": "Tasmiṃ kāle te tattha vasiṃsu, tadā cassa pabbatassa isigilīti samaññā udapādi.",
  "atk-s0203a0:356_0": "135. Ye sattasārāti ariṭṭho upariṭṭho tagarasikhī yasassī sudassano piyadassī gandhāro",
  "atk-s0203a0:356_1": "piṇḍolo upāsabho nīto tatho sutavā bhāvitattoti terasannaṃ paccekabuddhānaṃ nāmāni",
  "atk-s0203a0:356_2": "vatvā idāni tesañca aññesañca gāthābandhena nāmāni ācikkhanto ye sattasārātiādimāha.",
  "atk-s0203a0:356_3": "Tattha sattasārāti sattānaṃ sārabhūtā. Anīghāti niddukkhā. Nirāsāti nittaṇhā.",
  "atk-s0203a0:357_0": "Dve jālinoti cūḷajāli mahājālīti dve jālināmakā. Santacittoti idampi ekassa nāmameva.",
  "atk-s0203a0:357_1": "Passi jahi upadhidukkhamūlanti ettha passi nāma so paccekabuddho, dukkhassa pana",
  "atk-s0203a0:357_2": "mūlaṃ upadhiṃ jahīti ayamassa thuti. Aparājitotipi ekassa nāmameva.",
  "atk-s0203a0:358_0": "Satthā pavattā sarabhaṅgo lomahaṃso uccaṅgamāyoti ime pañca janā. Asito anāsavo manomayoti",
  "atk-s0203a0:358_1": "imepi tayo janā. Mānacchido ca bandhumāti bandhumā nāma eko, mānassa pana chinnattā",
  "atk-s0203a0:358_2": "mānacchidoti vutto. Tadādhimuttotipi nāmameva.",
  "atk-s0203a0:359": "Ketumbharāgo ca mātaṅgo ariyoti ime tayo janā. Athaccutoti atha accuto. Accutagāmabyāmaṅkoti ime dve janā. Khemābhirato ca soratoti ime dveyeva.",
  "atk-s0203a0:360_0": "Sayho anomanikkamoti sayho nāma so buddho, anomavīriyattā pana anomanikkamoti vutto.",
  "atk-s0203a0:360_1": "Ānando nando upanando dvādasāti cattāro ānandā, cattāro nandā cattāro upanandāti",
  "atk-s0203a0:360_2": "evaṃ dvādasa. Bhāradvājo antimadehadhārīti bhāradvājo nāma so buddho. Antimadehadhārīti thuti.",
  "atk-s0203a0:361_0": "Taṇhacchidoti sikharissāyaṃ thuti. Vītarāgoti maṅgalassa thuti. Usabhacchidā jāliniṃ",
  "atk-s0203a0:361_1": "dukkhamūlanti usabho nāma so buddho dukkhamūlabhūtaṃ jāliniṃ acchidāti attho. Santaṃ",
  "atk-s0203a0:361_2": "padaṃ ajjhagamopanītoti upanīto nāma so buddho santaṃ padaṃ ajjhagamā. Vītarāgotipi",
  "atk-s0203a0:361_3": "ekassa nāmameva. Suvimuttacittoti ayaṃ kaṇhassa thuti.",
  "atk-s0203a0:362_0": "Ete ca aññe cāti ete pāḷiyaṃ āgatā ca pāḷiyaṃ anāgatā aññe ca etesaṃ ekanāmakāyeva.",
  "atk-s0203a0:362_1": "Imesu hi pañcasu paccekabuddhasatesu dvepi tayopi dasapi dvādasapi ānandādayo viya",
  "atk-s0203a0:362_2": "ekanāmakā ahesuṃ. Iti pāḷiyaṃ āgatanāmeheva sabbesaṃ nāmāni vuttāni hontīti ito paraṃ",
  "atk-s0203a0:362_3": "visuṃ visuṃ avatvā “ete ca aññe cā”ti āha. Sesaṃ sabbattha uttānamevāti.",
  "atk-s0203a0:363": "Papañcasūdaniyā majjhimanikāyaṭṭhakathāya",
  "atk-s0203a0:364": "Isigilisuttavaṇṇanā niṭṭhitā.",
  "atk-s0203a0:365": "7. Mahācattārīsakasuttavaṇṇanā",
  "atk-s0203a0:366_0": "136. Evaṃ me sutanti mahācattārīsakasuttaṃ. Tattha ariyanti niddosaṃ lokuttaraṃ,",
  "atk-s0203a0:366_1": "niddosañhi “ariya”nti vuccati. Sammāsamādhinti maggasamādhiṃ. Saupanisanti sapaccayaṃ.",
  "atk-s0203a0:366_2": "Saparikkhāranti saparivāraṃ.",
  "atk-s0203a0:367_0": "Parikkhatāti parivāritā. Sammādiṭṭhi pubbaṅgamā hotīti dvidhā sammādiṭṭhi pubbaṅgamā",
  "atk-s0203a0:367_1": "hoti purecārikā vipassanāsammādiṭṭhi ca maggasammādiṭṭhi ca. Vipassanāsammādiṭṭhi",
  "atk-s0203a0:367_2": "tebhūmakasaṅkhāre aniccādivasena parivīmaṃsati; maggasammādiṭṭhi pana parivīmaṃsanapariyosāne",
  "atk-s0203a0:367_3": "bhūmiladdhaṃ vaṭṭaṃ samugghāṭayamānā vūpasamayamānā sītudakaghaṭasahassaṃ matthake",
  "atk-s0203a0:367_4": "āsiñcamānā viya uppajjati. Yathā hi khettaṃ kurumāno kassako paṭhamaṃ araññe rukkhe",
  "atk-s0203a0:367_5": "chindati, pacchā aggiṃ deti, so aggi paṭhamaṃ chinne rukkhe anavasese jhāpeti, evameva",
  "atk-s0203a0:367_6": "vipassanāsammādiṭṭhi paṭhamaṃ aniccādivasena saṅkhāre vīmaṃsati, maggasammādiṭṭhi",
  "atk-s0203a0:367_7": "tāya vīmaṃsanatthaṃ saṅkhāre puna appavattivasena samugghāṭayamānā uppajjati, sā",
  "atk-s0203a0:367_8": "duvidhāpi idha adhippetā.",
  "atk-s0203a0:368_0": "Micchādiṭṭhīti pajānātīti micchādiṭṭhiṃ aniccaṃ dukkhaṃ anattāti lakkhaṇapaṭivedhena",
  "atk-s0203a0:368_1": "ārammaṇato pajānāti, sammādiṭṭhiṃ kiccato asammohato pajānāti. Sāssa hoti sammādiṭṭhīti",
  "atk-s0203a0:368_2": "sā evaṃ pajānanā assa sammādiṭṭhi nāma hoti.",
  "atk-s0203a0:369": "Dvāyaṃ vadāmīti dvayaṃ vadāmi, duvidhakoṭṭhāsaṃ vadāmīti attho. Puññabhāgiyāti puññakoṭṭhāsabhūtā. Upadhivepakkāti upadhisaṅkhātassa vipākassa dāyikā.",
  "atk-s0203a0:370_0": "Paññā paññindriyantiādīsu vibhajitvā vibhajitvā amatadvāraṃ paññapeti dassetīti paññā.",
  "atk-s0203a0:370_1": "Tasmiṃ atthe indattaṃ karotīti paññindriyaṃ. Avijjāya na kampatīti paññābalaṃ. Bojjhaṅgappattā",
  "atk-s0203a0:370_2": "hutvā catusaccadhamme vicinātīti dhammavicayasambojjhaṅgo. Maggasampattiyā pasaṭṭhā",
  "atk-s0203a0:370_3": "sobhanā diṭṭhīti sammādiṭṭhi. Ariyamaggassa aṅganti maggaṅgaṃ. Soti so bhikkhu. Pahānāyāti",
  "atk-s0203a0:370_4": "pajahanatthāya. Upasampadāyāti paṭilābhatthāya. Sammāvāyāmoti niyyāniko kusalavāyāmo.",
  "atk-s0203a0:370_5": "Satoti satiyā samannāgato hutvā. Anuparidhāvanti anuparivattantīti sahajātā ca purejātā",
  "atk-s0203a0:370_6": "ca hutvā parivārenti. Ettha hi sammāvāyāmo ca sammāsati ca lokuttarasammādiṭṭhiṃ",
  "atk-s0203a0:370_7": "sahajātā parivārenti rājānaṃ viya ekarathe ṭhitā asiggāhachattaggāhā. Vipassanāsammādiṭṭhi",
  "atk-s0203a0:370_8": "pana purejātā hutvā parivāreti rathassa purato pattikādayo viya. Dutiyapabbato paṭṭhāya",
  "atk-s0203a0:370_9": "pana sammāsaṅkappādīnaṃ tayopi sahajātaparivārāva hontīti veditabbā.",
  "atk-s0203a0:371_0": "137. Micchāsaṅkappoti pajānātīti micchāsaṅkappaṃ aniccaṃ dukkhaṃ anattāti lakkhaṇapaṭivedhena",
  "atk-s0203a0:371_1": "ārammaṇato pajānāti sammāsaṅkappaṃ kiccato asammohato pajānāti. Ito aparesu sammāvācādīsupi",
  "atk-s0203a0:371_2": "evameva yojanā veditabbā. Kāmasaṅkappādayo dvedhāvitakkasutte vuttāyeva.",
  "atk-s0203a0:372_0": "Takkotiādīsu takkanavasena takko. Sveva ca upasaggena padaṃ vaḍḍhetvā vitakkoti vutto,",
  "atk-s0203a0:372_1": "sveva saṅkappanavasena saṅkappo. Ekaggo hutvā ārammaṇe appetīti appanā. Upasaggena",
  "atk-s0203a0:372_2": "pana padaṃ vaḍḍhetvā byappanāti vuttaṃ. Cetaso abhiniropanāti cittassa abhiniropanā.",
  "atk-s0203a0:372_3": "Vitakkasmiñhi sati vitakko ārammaṇe cittaṃ abhiniropeti vitakke pana asati attanoyeva",
  "atk-s0203a0:372_4": "dhammatāya cittaṃ ārammaṇaṃ abhiruhati jātisampanno abhiññātapuriso viya rājagehaṃ.",
  "atk-s0203a0:372_5": "Anabhiññātassa hi paṭihārena vā dovārikena vā attho hoti, abhiññātaṃ jātisampannaṃ",
  "atk-s0203a0:372_6": "sabbe rājarājamahāmattā jānantīti attanova dhammatāya nikkhamati ceva pavisati ca,",
  "atk-s0203a0:372_7": "evaṃsampadamidaṃ veditabbaṃ. Vācaṃ saṅkharotīti vacīsaṅkhāro. Ettha ca lokiyavitakko",
  "atk-s0203a0:372_8": "vācaṃ saṅkharoti, na lokuttaro. Kiñcāpi na saṅkharoti, vacīsaṅkhārotveva ca panassa",
  "atk-s0203a0:372_9": "nāmaṃ hoti. Sammāsaṅkappaṃ anuparidhāvantīti lokuttarasammāsaṅkappaṃ parivārenti.",
  "atk-s0203a0:372_10": "Ettha ca tayopi nekkhammasaṅkappādayo pubbabhāge nānācittesu labbhanti, maggakkhaṇe",
  "atk-s0203a0:372_11": "pana tiṇṇampi kāmasaṅkappādīnañca padacchedaṃ samugghātaṃ karonto maggaṅgaṃ pūrayamāno",
  "atk-s0203a0:372_12": "ekova sammāsaṅkappo uppajjitvā nekkhammasaṅkappādivasena tīṇi nāmāni labhati. Parato",
  "atk-s0203a0:372_13": "sammāvācādīsupi eseva nayo.",
  "atk-s0203a0:373_0": "138. Musāvādā veramaṇītiādīsu viratipi cetanāpi vaṭṭati. Āratītiādīsu vacīduccaritehi",
  "atk-s0203a0:373_1": "ārakā ramatīti ārati. Vinā tehi ramatīti virati. Tato tato paṭinivattāva hutvā tehi",
  "atk-s0203a0:373_2": "vinā ramatīti paṭivirati. Upasaggavasena vā padaṃ vaḍḍhitaṃ, sabbamidaṃ oramanabhāvasseva",
  "atk-s0203a0:373_3": "adhivacanaṃ. Veraṃ maṇati vināsetīti veramaṇi. Idampi oramanasseva vevacanaṃ.",
  "atk-s0203a0:374": "139. Pāṇātipātā veramaṇītiādīsupi cetanā viratīti ubhayampi vaṭṭatiyeva.",
  "atk-s0203a0:375_0": "140. Kuhanātiādīsu tividhena kuhanavatthunā lokaṃ etāya kuhayanti vimhāpayantīti",
  "atk-s0203a0:375_1": "kuhanā. Lābhasakkāratthikā hutvā etāya lapantīti lapanā. Nimittaṃ sīlametesanti nemittikā,",
  "atk-s0203a0:375_2": "tesaṃ bhāvo nemittikatā. Nippeso sīlametesanti nippesikā, tesaṃ bhāvo nippesikatā.",
  "atk-s0203a0:375_3": "Lābhena lābhaṃ nijigīsanti magganti pariyesantīti lābhena lābhaṃ nijigīsanā, tesaṃ",
  "atk-s0203a0:375_4": "bhāvo lābhena lābhaṃ nijigīsanatā. Ayamettha saṅkhepo, vitthārena panetā kuhanādikā",
  "atk-s0203a0:375_5": "visuddhimagge sīlaniddeseyeva pāḷiñca aṭṭhakathañca āharitvā pakāsitā. Micchāājīvassa",
  "atk-s0203a0:375_6": "pahānāyāti ettha na kevalaṃ pāḷiyaṃ āgatova micchāājīvo, ājīvahetu pana pavattitā",
  "atk-s0203a0:375_7": "pāṇātipātādayo sattakammapathacetanāpi micchāājīvova. Tāsaṃyeva sattannaṃ cetanānaṃ",
  "atk-s0203a0:375_8": "padapacchedaṃ samugghātaṃ kurumānaṃ maggaṅgaṃ pūrayamānā uppannā virati sammāājīvo nāma.",
  "atk-s0203a0:376_0": "141. Sammādiṭṭhissāti maggasammādiṭṭhiyaṃ ṭhitassa puggalassa. Sammāsaṅkappo pahotīti",
  "atk-s0203a0:376_1": "maggasammāsaṅkappo pahoti, phalasammādiṭṭhissapi phalasammāsaṅkappo pahotīti evaṃ",
  "atk-s0203a0:376_2": "sabbapadesu attho veditabbo. Sammāñāṇassa sammāvimuttīti ettha pana maggasammāsamādhimhi",
  "atk-s0203a0:376_3": "ṭhitassa maggapaccavekkhaṇaṃ sammāñāṇaṃ pahoti, phalasammāsamādhimhi ṭhitassa phalapaccavekkhaṇaṃ",
  "atk-s0203a0:376_4": "sammāñāṇaṃ pahoti. Maggapaccavekkhaṇasammāñāṇe ca ṭhitassa maggasammāvimutti pahoti,",
  "atk-s0203a0:376_5": "phalapaccavekkhaṇasammāñāṇe ṭhitassa phalasammāvimutti pahotīti attho. Ettha ca ṭhapetvā",
  "atk-s0203a0:376_6": "aṭṭha phalaṅgāni sammāñāṇaṃ paccavekkhaṇaṃ katvā sammāvimuttiṃ phalaṃ kātuṃ vaṭṭatīti vuttaṃ.",
  "atk-s0203a0:377_0": "142. Sammādiṭṭhissa, bhikkhave, micchādiṭṭhi nijjiṇṇā hotītiādīsu avasesanikāyabhāṇakā",
  "atk-s0203a0:377_1": "phalaṃ kathitanti vadanti, majjhimabhāṇakā pana dasannaṃ nijjaravatthūnaṃ āgataṭṭhāne",
  "atk-s0203a0:377_2": "maggo kathitoti vadanti. Tattha dassanaṭṭhena sammādiṭṭhi veditabbā, viditakaraṇaṭṭhena",
  "atk-s0203a0:377_3": "sammāñāṇaṃ, tadadhimuttaṭṭhena sammāvimutti.",
  "atk-s0203a0:378_0": "Vīsati kusalapakkhāti sammādiṭṭhiādayo dasa, “sammādiṭṭhipaccayā ca aneke kusalā",
  "atk-s0203a0:378_1": "dhammā”tiādinā nayena vuttā dasāti evaṃ vīsati kusalapakkhā honti. Vīsati akusalapakkhāti",
  "atk-s0203a0:378_2": "“micchādiṭṭhi nijjiṇṇā hotī”tiādinā nayena vuttā micchādiṭṭhiādayo dasa, “ye ca micchādiṭṭhipaccayā",
  "atk-s0203a0:378_3": "aneke pāpakā”tiādinā vuttā dasa cāti evaṃ vīsati akusalapakkhā veditabbā. Mahācattārīsakoti",
  "atk-s0203a0:378_4": "mahāvipākadānena mahantānaṃ kusalapakkhikānañceva akusalapakkhikānañca cattārīsāya",
  "atk-s0203a0:378_5": "dhammānaṃ pakāsitattā mahācattārīsakoti.",
  "atk-s0203a0:379_0": "Imasmiñca pana sutte pañca sammādiṭṭhiyo kathitā vipassanāsammādiṭṭhi kammassakatāsammādiṭṭhi",
  "atk-s0203a0:379_1": "maggasammādiṭṭhi phalasammādiṭṭhi paccavekkhaṇāsammādiṭṭhīti. Tattha “micchādiṭṭhiṃ",
  "atk-s0203a0:379_2": "micchādiṭṭhīti pajānātī”tiādinā nayena vuttā vipassanāsammādiṭṭhi nāma. “Atthi dinna”ntiādinā",
  "atk-s0203a0:379_3": "nayena vuttā kammassakatāsammādiṭṭhi nāma. “Sammādiṭṭhissa, bhikkhave, sammāsaṅkappo",
  "atk-s0203a0:379_4": "pahotī”ti ettha pana maggasammādiṭṭhi phalasammādiṭṭhīti dvepi kathitā. “Sammāñāṇaṃ",
  "atk-s0203a0:379_5": "pahotī”ti. Ettha pana paccavekkhaṇāsammādiṭṭhi kathitāti veditabbā.",
  "atk-s0203a0:380_0": "143. Sammādiṭṭhiṃ ce bhavaṃ garahatīti micchādiṭṭhi nāmāyaṃ sobhanāti vadantopi sammādiṭṭhi",
  "atk-s0203a0:380_1": "nāmāyaṃ na sobhanāti vadantopi sammādiṭṭhiṃ garahati nāma. Okkalāti okkalajanapadavāsino.",
  "atk-s0203a0:380_2": "Vassabhaññāti vasso ca bhañño cāti dve janā. Ahetuvādāti natthi hetu natthi paccayo",
  "atk-s0203a0:380_3": "sattānaṃ visuddhiyāti evamādivādino. Akiriyavādāti karoto na karīyati pāpanti evaṃ",
  "atk-s0203a0:380_4": "kiriyapaṭikkhepavādino. Natthikavādāti natthi dinnantiādivādino. Te imesu tīsupi",
  "atk-s0203a0:380_5": "dassanesu okkantaniyāmā ahesuṃ. Kathaṃ panetesu niyāmo hotīti. Yo hi evarūpaṃ laddhiṃ",
  "atk-s0203a0:380_6": "gahetvā rattiṭṭhānadivāṭṭhāne nisinno sajjhāyati vīmaṃsati, tassa “natthi hetu natthi",
  "atk-s0203a0:380_7": "paccayo karoto na karīyati pāpaṃ, natthi dinnaṃ, kāyassa bhedā ucchijjatī”ti tasmiṃ",
  "atk-s0203a0:380_8": "ārammaṇe micchāsati santiṭṭhati, cittaṃ ekaggaṃ hoti, javanāni javanti. Paṭhamajavane",
  "atk-s0203a0:380_9": "satekiccho hoti, tathā dutiyādīsu. Sattame buddhānampi atekiccho anivattī ariṭṭhakaṇḍakasadiso hoti.",
  "atk-s0203a0:381_0": "Tattha koci ekaṃ dassanaṃ okkamati, koci dve, koci tīṇipi, niyatamicchādiṭṭhikova",
  "atk-s0203a0:381_1": "hoti, patto saggamaggāvaraṇañceva mokkhamaggāvaraṇañca. Abhabbo tassa attabhāvassa",
  "atk-s0203a0:381_2": "anantaraṃ saggampi gantuṃ, pageva mokkhaṃ, vaṭṭakhāṇu nāmesa satto pathavīgopako,",
  "atk-s0203a0:381_3": "yebhuyyena evarūpassa bhavato vuṭṭhānaṃ natthi. Vassabhaññāpi edisā ahesuṃ. Nindābyārosaupārambhabhayāti",
  "atk-s0203a0:381_4": "attano nindābhayena ghaṭṭanabhayena upavādabhayena cāti attho. Sesaṃ sabbattha uttānamevāti.",
  "atk-s0203a0:382": "Papañcasūdaniyā majjhimanikāyaṭṭhakathāya",
  "atk-s0203a0:383": "Mahācattārīsakasuttavaṇṇanā niṭṭhitā.",
  "atk-s0203a0:384": "8. Ānāpānassatisuttavaṇṇanā",
  "atk-s0203a0:385_0": "144. Evaṃ me sutanti ānāpānassatisuttaṃ. Tattha aññehi cāti ṭhapetvā pāḷiyaṃ āgate",
  "atk-s0203a0:385_1": "dasa there aññehipi abhiññātehi bahūhi sāvakehi saddhiṃ. Tadā kira mahā bhikkhusaṅgho",
  "atk-s0203a0:385_2": "ahosi aparicchinnagaṇano.",
  "atk-s0203a0:386_0": "Ovadanti anusāsantīti āmisasaṅgahena dhammasaṅgahena cāti dvīhi saṅgahehi saṅgaṇhitvā",
  "atk-s0203a0:386_1": "kammaṭṭhānovādānusāsanīhi ovadanti ca anusāsanti ca. Te cāti cakāro āgamasandhimattaṃ.",
  "atk-s0203a0:386_2": "Uḷāraṃ pubbenāparaṃ visesaṃ jānantīti sīlaparipūraṇādito pubbavisesato uḷārataraṃ",
  "atk-s0203a0:386_3": "aparaṃ kasiṇaparikammādivisesaṃ jānantīti attho.",
  "atk-s0203a0:387_0": "145. Āraddhoti tuṭṭho. Appattassa pattiyāti appattassa arahattassa pāpuṇanatthaṃ.",
  "atk-s0203a0:387_1": "Sesapadadvayepi ayameva attho. Komudiṃ cātumāsininti pacchimakattikacātumāsapuṇṇamaṃ.",
  "atk-s0203a0:387_2": "Sā hi kumudānaṃ atthitāya komudī, catunnaṃ vassikānaṃ māsānaṃ pariyosānattā cātumāsinīti",
  "atk-s0203a0:387_3": "vuccati. Āgamessāmīti udikkhissāmi, ajja apavāretvā yāva sā āgacchati, tāva katthaci",
  "atk-s0203a0:387_4": "agantvā idheva vasissāmīti attho. Iti bhikkhūnaṃ pavāraṇasaṅgahaṃ anujānanto evamāha.",
  "atk-s0203a0:388_0": "Pavāraṇasaṅgaho nāma ñattidutiyena kammena diyyati kassa panesa diyyati, kassa na",
  "atk-s0203a0:388_1": "diyyatīti. Akārakassa tāva bālaputhujjanassa na diyyati, tathā āraddhavipassakassa",
  "atk-s0203a0:388_2": "ceva ariyasāvakassa ca. Yassa pana samatho vā taruṇo hoti vipassanā vā, tassa diyyati.",
  "atk-s0203a0:388_3": "Bhagavāpi tadā bhikkhūnaṃ cittācāraṃ parivīmaṃsanto samathavipassanānaṃ taruṇabhāvaṃ",
  "atk-s0203a0:388_4": "ñatvā – “mayi ajja pavārente disāsu vassaṃvuṭṭhā bhikkhū idha osarissanti. Tato ime",
  "atk-s0203a0:388_5": "bhikkhū vuḍḍhatarehi bhikkhūhi senāsane gahite visesaṃ nibbattetuṃ na sakkhissanti.",
  "atk-s0203a0:388_6": "Sacepi cārikaṃ pakkamissāmi, imesaṃ vasanaṭṭhānaṃ dullabhameva bhavissati. Mayi pana",
  "atk-s0203a0:388_7": "apavārente bhikkhūpi imaṃ sāvatthiṃ na osarissanti, ahampi cārikaṃ na pakkamissāmi,",
  "atk-s0203a0:388_8": "evaṃ imesaṃ bhikkhūnaṃ vasanaṭṭhānaṃ apalibuddhaṃ bhavissati. Te attano attano vasanaṭṭhāne",
  "atk-s0203a0:388_9": "phāsu viharantā samathavipassanā thāmajātā katvā visesaṃ nibbattetuṃ sakkhissantī”ti",
  "atk-s0203a0:388_10": "so taṃdivasaṃ apavāretvā kattikapuṇṇamāyaṃ pavāressāmīti bhikkhūnaṃ pavāraṇasaṅgahaṃ",
  "atk-s0203a0:388_11": "anujāni. Pavāraṇasaṅgahasmiñhi laddhe yassa nissayapaṭipannassa ācariyupajjhāyā pakkamanti,",
  "atk-s0203a0:388_12": "sopi “sace patirūpo nissayadāyako āgamissati, tassa santike nissayaṃ gaṇhissāmī”ti",
  "atk-s0203a0:388_13": "yāva gimhānaṃ pacchimamāsā vasituṃ labhati. Sacepi saṭṭhivassā bhikkhū āgacchanti,",
  "atk-s0203a0:388_14": "tassa senāsanaṃ gahetuṃ na labhanti. Ayañca pana pavāraṇasaṅgaho ekassa dinnopi sabbesaṃ dinnoyeva hoti.",
  "atk-s0203a0:389_0": "Sāvatthiṃ osarantīti bhagavatā pavāraṇasaṅgaho dinnoti sutasutaṭṭhāneyeva yathāsabhāvena",
  "atk-s0203a0:389_1": "ekaṃ māsaṃ vasitvā kattikapuṇṇamāya uposathaṃ katvā osarante sandhāya idaṃ vuttaṃ.",
  "atk-s0203a0:389_2": "Pubbenāparanti idha taruṇasamathavipassanāsu kammaṃ katvā samathavipassanā thāmajātā",
  "atk-s0203a0:389_3": "akaṃsu, ayaṃ pubbe viseso nāma. Tato samāhitena cittena saṅkhāre sammasitvā keci",
  "atk-s0203a0:389_4": "sotāpattiphalaṃ…pe… keci arahattaṃ sacchikariṃsu. Ayaṃ aparo uḷāro viseso nāma.",
  "atk-s0203a0:390_0": "146. Alanti yuttaṃ. Yojanagaṇanānīti ekaṃ yojanaṃ yojanameva, dasapi yojanāni yojanāneva,",
  "atk-s0203a0:390_1": "tato uddhaṃ yojanagaṇanānīti vuccanti. Idha pana yojanasatampi yojanasahassampi adhippetaṃ.",
  "atk-s0203a0:390_2": "Puṭosenāpīti puṭosaṃ vuccati pātheyyaṃ. taṃ pātheyyaṃ gahetvāpi upasaṅkamituṃ yuttamevāti",
  "atk-s0203a0:390_3": "attho. “Puṭaṃsenā”tipi pāṭho, tassattho – puṭo aṃse assāti puṭaṃso, tena puṭaṃsena,",
  "atk-s0203a0:390_4": "aṃse pātheyyapuṭaṃ vahantenāpīti vuttaṃ hoti.",
  "atk-s0203a0:391_0": "147. Idāni evarūpehi caraṇehi samannāgatā ettha bhikkhū atthīti dassetuṃ santi, bhikkhavetiādimāha.",
  "atk-s0203a0:391_1": "Tattha catunnaṃ satipaṭṭhānānantiādīni tesaṃ bhikkhūnaṃ abhiniviṭṭhakammaṭṭhānadassanatthaṃ",
  "atk-s0203a0:391_2": "vuttāni. Tattha sattatiṃsa bodhipakkhiyadhammā lokiyalokuttarā kathitā. Tatra hi",
  "atk-s0203a0:391_3": "ye bhikkhū tasmiṃ khaṇe maggaṃ bhāventi, tesaṃ lokuttarā honti. Āraddhavipassakānaṃ",
  "atk-s0203a0:391_4": "lokiyā. Aniccasaññābhāvanānuyoganti ettha saññāsīsena vipassanā kathitā. Yasmā panettha",
  "atk-s0203a0:391_5": "ānāpānakammaṭṭhānavasena abhiniviṭṭhāva bahū bhikkhū, tasmā sesakammaṭṭhānāni saṅkhepena",
  "atk-s0203a0:391_6": "kathetvā ānāpānakammaṭṭhānaṃ vitthārena kathento ānāpānassati, bhikkhavetiādimāha.",
  "atk-s0203a0:391_7": "Idaṃ pana ānāpānakammaṭṭhānaṃ sabbākārena visuddhimagge vitthāritaṃ, tasmā tattha",
  "atk-s0203a0:391_8": "vuttanayenevassa pāḷittho ca bhāvanānayo ca veditabbo.",
  "atk-s0203a0:392_0": "149. Kāyaññataranti pathavīkāyādīsu catūsu kāyesu aññataraṃ vadāmi, vāyo kāyaṃ vadāmīti",
  "atk-s0203a0:392_1": "attho. Atha vā rūpāyatanaṃ…pe… kabaḷīkāro āhāroti pañcavīsati rūpakoṭṭhāsā rūpakāyo",
  "atk-s0203a0:392_2": "nāma. Tesu ānāpānaṃ phoṭṭhabbāyatane saṅgahitattā kāyaññataraṃ hoti, tasmāpi evamāha.",
  "atk-s0203a0:392_3": "Tasmātihāti yasmā catūsu kāyesu aññataraṃ vāyokāyaṃ, pañcavīsatirūpakoṭṭhāse vā rūpakāye",
  "atk-s0203a0:392_4": "aññataraṃ ānāpānaṃ anupassati, tasmā kāye kāyānupassīti attho. Evaṃ sabbattha attho",
  "atk-s0203a0:392_5": "veditabbo. Vedanāññataranti tīsu vedanāsu aññataraṃ, sukhavedanaṃ sandhāyetaṃ vuttaṃ.",
  "atk-s0203a0:392_6": "Sādhukaṃ manasikāranti pītipaṭisaṃveditādivasena uppannaṃ sundaramanasikāraṃ. Kiṃ",
  "atk-s0203a0:392_7": "pana manasikāro sukhavedanā hotīti. Na hoti, desanāsīsaṃ panetaṃ. Yatheva hi “aniccasaññābhāvanānuyogamanuyuttā”ti",
  "atk-s0203a0:392_8": "ettha saññānāmena paññā vuttā, evamidhāpi manasikāranāmena vedanā vuttāti veditabbā.",
  "atk-s0203a0:392_9": "Etasmiṃ catukke paṭhamapade pītisīsena vedanā vuttā, dutiyapade sukhanti sarūpeneva",
  "atk-s0203a0:392_10": "vuttā. Cittasaṅkhārapadadvaye “saññā ca vedanā ca cetasikā, ete dhammā cittapaṭibaddhā",
  "atk-s0203a0:392_11": "cittasaṅkhārā”ti vacanato “vitakkavicāre ṭhapetvā sabbepi cittasampayuttakā dhammā",
  "atk-s0203a0:392_12": "cittasaṅkhāre saṅgahitā”ti vacanato cittasaṅkhāranāmena vedanā vuttā. Taṃ sabbaṃ",
  "atk-s0203a0:392_13": "manasikāranāmena saṅgahetvā idha “sādhukaṃ manasikāra”nti āha.",
  "atk-s0203a0:393_0": "Evaṃ santepi yasmā esā vedanā ārammaṇaṃ na hoti, tasmā vedanānupassanā na yujjatīti.",
  "atk-s0203a0:393_1": "No na yujjati, satipaṭṭhānavaṇṇanāyampi hi “taṃtaṃsukhādīnaṃ vatthuṃ ārammaṇaṃ katvā",
  "atk-s0203a0:393_2": "vedanāva vedayati, taṃ pana vedanāpavattiṃ upādāya ‘ahaṃ vedayāmī’ti vohāramattaṃ",
  "atk-s0203a0:393_3": "hotī”ti vuttaṃ. Apica pītipaṭisaṃvedītiādīnaṃ atthavaṇṇanāyametassa parihāro vuttoyeva.",
  "atk-s0203a0:393_4": "Vuttañhetaṃ visuddhimagge –",
  "atk-s0203a0:394_0": "“Dvīhākārehi pīti paṭisaṃviditā hoti ārammaṇato ca asammohato ca. Kathaṃ ārammaṇato",
  "atk-s0203a0:394_1": "pīti paṭisaṃviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena",
  "atk-s0203a0:394_2": "ārammaṇato pīti paṭisaṃviditā hoti ārammaṇassa paṭisaṃviditattā. Kathaṃ asammohato",
  "atk-s0203a0:394_3": "(pīti paṭisaṃviditā hoti)? Sappītike dve jhāne samāpajjitvā vuṭṭhāya jhānasampayuttaṃ",
  "atk-s0203a0:394_4": "pītiṃ khayato vayato sammasati, tassa vipassanākkhaṇe lakkhaṇapaṭivedhā asammohato",
  "atk-s0203a0:394_5": "pīti paṭisaṃviditā hoti. Vuttampi cetaṃ paṭisambhidāyaṃ ‘dīghaṃ assāsavasena cittassa",
  "atk-s0203a0:394_6": "ekaggataṃ avikkhepaṃ pajānato sati upaṭṭhitā hoti, tāya satiyā, tena ñāṇena sā pīti",
  "atk-s0203a0:394_7": "paṭisaṃviditā hotī’ti. Eteneva nayena avasesapadānipi atthato veditabbānī”ti.",
  "atk-s0203a0:395_0": "Iti yatheva jhānapaṭilābhena ārammaṇato pītisukhacittasaṅkhārā paṭisaṃviditā honti,",
  "atk-s0203a0:395_1": "evaṃ imināpi jhānasampayuttena vedanāsaṅkhātamanasikārapaṭilābhena ārammaṇato vedanā",
  "atk-s0203a0:395_2": "paṭisaṃviditā hoti. Tasmā suvuttametaṃ hoti “vedanāsu vedanānupassī tasmiṃ samaye",
  "atk-s0203a0:395_3": "bhikkhu viharatī”ti.",
  "atk-s0203a0:396_0": "Nāhaṃ, bhikkhave, muṭṭhassatissa asampajānassāti ettha ayamadhippāyo – yasmā cittapaṭisaṃvedī",
  "atk-s0203a0:396_1": "assasissāmītiādinā nayena pavatto bhikkhu kiñcāpi assāsapassāsanimittaṃ ārammaṇaṃ",
  "atk-s0203a0:396_2": "karoti, tassa pana cittassa ārammaṇe satiñca sampajaññañca upaṭṭhapetvā pavattanato",
  "atk-s0203a0:396_3": "citte cittānupassīyeva nāmesa hoti. Na hi muṭṭhassatissa asampajānassa ānāpānassatibhāvanā",
  "atk-s0203a0:396_4": "atthi. Tasmā ārammaṇato cittapaṭisaṃviditādivasena citte cittānupassī tasmiṃ samaye",
  "atk-s0203a0:396_5": "bhikkhu viharatīti. So yaṃ taṃ abhijjhādomanassānaṃ pahānaṃ, taṃ paññāya disvā sādhukaṃ",
  "atk-s0203a0:396_6": "ajjhupekkhitā hotīti ettha abhijjhāya kāmacchandanīvaraṇaṃ, domanassavasena byāpādanīvaraṇaṃ",
  "atk-s0203a0:396_7": "dassitaṃ. Idañhi catukkaṃ vipassanāvaseneva vuttaṃ, dhammānupassanā ca nīvaraṇapabbādivasena",
  "atk-s0203a0:396_8": "chabbidhā hoti, tassā nīvaraṇapabbaṃ ādi, tassapi idaṃ nīvaraṇadvayaṃ ādi, iti dhammānupassanāya",
  "atk-s0203a0:396_9": "ādiṃ dassetuṃ “abhijjhādomanassāna”nti āha. Pahānanti aniccānupassanāya niccasaññaṃ",
  "atk-s0203a0:396_10": "pajahatīti evaṃ pahānakarañāṇaṃ adhippetaṃ. Taṃ paññāya disvāti taṃ aniccavirāganirodhapaṭinissaggāñāṇasaṅkhātaṃ",
  "atk-s0203a0:396_11": "pahānañāṇaṃ aparāya vipassanāpaññāya, tampi aparāyāti evaṃ vipassanāparamparaṃ dasseti.",
  "atk-s0203a0:396_12": "Ajjhupekkhitā hotīti yañca samathapaṭipannaṃ ajjhupekkhati, yañca ekato upaṭṭhānaṃ",
  "atk-s0203a0:396_13": "ajjhupekkhatīti dvidhā ajjhupekkhati nāma. Tattha sahajātānampi ajjhupekkhanā hoti",
  "atk-s0203a0:396_14": "ārammaṇassapi ajjhupekkhanā, idha ārammaṇaajjhupekkhanā adhippetā. Tasmātiha, bhikkhaveti",
  "atk-s0203a0:396_15": "yasmā aniccānupassī assasissāmītiādinā nayena pavatto na kevalaṃ nīvaraṇādidhamme,",
  "atk-s0203a0:396_16": "abhijjhādomanassasīsena pana vuttānaṃ dhammānaṃ pahānañāṇampi paññāya disvā ajjhupekkhitā",
  "atk-s0203a0:396_17": "hoti, tasmā “dhammesu dhammānupassī tasmiṃ samaye bhikkhu viharatī”ti veditabbo.",
  "atk-s0203a0:397_0": "150. Pavicinatīti aniccādivasena pavicinati. Itaraṃ padadvayaṃ etasseva vevacanaṃ.",
  "atk-s0203a0:397_1": "Nirāmisāti nikkilesā. Passambhatīti kāyikacetasikadarathapaṭippassaddhiyā kāyopi",
  "atk-s0203a0:397_2": "cittampi passambhati. Samādhiyatīti sammā ṭhapiyati, appanāpattaṃ viya hoti. Ajjhupekkhitā",
  "atk-s0203a0:397_3": "hotīti sahajātaajjhupekkhanāya ajjhupekkhitā hoti.",
  "atk-s0203a0:398_0": "Evaṃ cuddasavidhena kāyapariggāhakassa bhikkhuno tasmiṃ kāye sati satisambojjhaṅgo,",
  "atk-s0203a0:398_1": "satiyā sampayuttaṃ ñāṇaṃ dhammavicayasambojjhaṅgo, taṃsampayuttameva kāyikacetasikavīriyaṃ",
  "atk-s0203a0:398_2": "vīriyasambojjhaṅgo, pīti, passaddhi, cittekaggatā samādhisambojjhaṅgo, imesaṃ channaṃ",
  "atk-s0203a0:398_3": "sambojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo.",
  "atk-s0203a0:398_4": "Yatheva hi samappavattesu assesu sārathino “ayaṃ olīyatī”ti tudanaṃ vā, “ayaṃ atidhāvatī”ti",
  "atk-s0203a0:398_5": "ākaḍḍhanaṃ vā natthi, kevalaṃ evaṃ passamānassa ṭhitākārova hoti, evameva imesaṃ",
  "atk-s0203a0:398_6": "channaṃ sambojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo",
  "atk-s0203a0:398_7": "nāma hoti. Ettāvatā kiṃ kathitaṃ? Ekacittakkhaṇikā nānārasalakkhaṇā vipassanāsambojjhaṅgā nāma kathitā.",
  "atk-s0203a0:399_0": "152. Vivekanissitantiādīni vuttatthāneva. Ettha pana ānāpānapariggāhikā sati lokiyā",
  "atk-s0203a0:399_1": "hoti, lokiyā ānāpānā lokiyasatipaṭṭhānaṃ paripūrenti, lokiyā satipaṭṭhānā lokuttarabojjhaṅge",
  "atk-s0203a0:399_2": "paripūrenti, lokuttarā bojjhaṅgā vijjāvimuttiphalanibbānaṃ paripūrenti. Iti lokiyassa",
  "atk-s0203a0:399_3": "āgataṭṭhāne lokiyaṃ kathitaṃ, lokuttarassa āgataṭṭhāne lokuttaraṃ kathitanti. Thero",
  "atk-s0203a0:399_4": "panāha “aññattha evaṃ hoti, imasmiṃ pana sutte lokuttaraṃ upari āgataṃ, lokiyā ānāpānā",
  "atk-s0203a0:399_5": "lokiyasatipaṭṭhāne paripūrenti, lokiyā satipaṭṭhānā lokiye bojjhaṅge paripūrenti,",
  "atk-s0203a0:399_6": "lokiyā bojjhaṅgā lokuttaraṃ vijjāvimuttiphalanibbānaṃ paripūrenti, vijjāvimuttipadena",
  "atk-s0203a0:399_7": "hi idha vijjāvimuttiphalanibbānaṃ adhippeta”nti.",
  "atk-s0203a0:400": "Papañcasūdaniyā majjhimanikāyaṭṭhakathāya",
  "atk-s0203a0:401": "Ānāpānassatisuttavaṇṇanā niṭṭhitā.",
  "atk-s0203a0:402": "9. Kāyagatāsatisuttavaṇṇanā",
  "atk-s0203a0:403_0": "153-4. Evaṃ me sutanti kāyagatāsatisuttaṃ. Tattha gehasitāti pañcakāmaguṇanissitā.",
  "atk-s0203a0:403_1": "Sarasaṅkappāti dhāvanasaṅkappā. Sarantīti hi sarā, dhāvantīti attho. Ajjhattamevāti",
  "atk-s0203a0:403_2": "gocarajjhattasmiṃyeva. Kāyagatāsatinti kāyapariggāhikampi kāyārammaṇampi satiṃ. Kāyapariggāhikanti",
  "atk-s0203a0:403_3": "vutte samatho kathito hoti, kāyārammaṇanti vutte vipassanā. Ubhayena samathavipassanā kathitā honti.",
  "atk-s0203a0:404": "Puna caparaṃ…pe… evampi, bhikkhave, bhikkhu kāyagatāsatiṃ bhāvetīti satipaṭṭhāne cuddasavidhena kāyānupassanā kathitā.",
  "atk-s0203a0:405_0": "156. Antogadhāvāssāti tassa bhikkhuno bhāvanāya abbhantaragatāva honti. Vijjābhāgiyāti",
  "atk-s0203a0:405_1": "ettha sampayogavasena vijjaṃ bhajantīti vijjābhāgiyā. Vijjābhāge vijjākoṭṭhāse vattantītipi",
  "atk-s0203a0:405_2": "vijjābhāgiyā. Tattha vipassanāñāṇaṃ, manomayiddhi, cha abhiññāti aṭṭha vijjā. Purimena",
  "atk-s0203a0:405_3": "atthena tāhi sampayuttadhammāpi vijjābhāgiyā. Pacchimena atthena tāsu yā kāci ekā",
  "atk-s0203a0:405_4": "vijjā vijjā, sesā vijjābhāgiyāti evaṃ vijjāpi vijjāya sampayuttā dhammāpi vijjābhāgiyāteva",
  "atk-s0203a0:405_5": "veditabbā. Cetasā phuṭoti ettha duvidhaṃ pharaṇaṃ āpopharaṇañca, dibbacakkhupharaṇañca,",
  "atk-s0203a0:405_6": "tattha āpokasiṇaṃ samāpajjitvā āpena pharaṇaṃ āpopharaṇaṃ nāma. Evaṃ phuṭepi mahāsamudde",
  "atk-s0203a0:405_7": "sabbā samuddaṅgamā kunnadiyo antogadhāva honti, ālokaṃ pana vaḍḍhetvā dibbacakkhunā",
  "atk-s0203a0:405_8": "sakalasamuddassa dassanaṃ dibbacakkhupharaṇaṃ nāma. Evaṃ pharaṇepi mahāsamudde sabbā",
  "atk-s0203a0:405_9": "samuddaṅgamā kunnadiyo antogadhāva honti.",
  "atk-s0203a0:406": "Otāranti vivaraṃ chiddaṃ. Ārammaṇanti kilesuppattipaccayaṃ. Labhetha otāranti labheyya pavesanaṃ, vinivijjhitvā yāva pariyosānā gaccheyyāti attho. Nikkhepananti nikkhipanaṭṭhānaṃ.",
  "atk-s0203a0:407": "157. Evaṃ abhāvitakāyagatāsatiṃ puggalaṃ allamattikapuñjādīhi upametvā idāni bhāvitakāyagatāsatiṃ sāraphalakādīhi upametuṃ seyyathāpītiādimāha. Tattha aggaḷaphalakanti kavāṭaṃ.",
  "atk-s0203a0:408_0": "158. Kākapeyyoti mukhavaṭṭiyaṃ nisīditvā kākena gīvaṃ anāmetvāva pātabbo. Abhiññāsacchikaraṇīyassāti",
  "atk-s0203a0:408_1": "abhiññāya sacchikātabbassa. Sakkhibhabbataṃ pāpuṇātīti paccakkhabhāvaṃ pāpuṇāti.",
  "atk-s0203a0:408_2": "Sati sati āyataneti satisati kāraṇe. Kiṃ panettha kāraṇanti? Abhiññāva kāraṇaṃ. Āḷibandhāti mariyādabaddhā.",
  "atk-s0203a0:409_0": "Yānīkatāyāti yuttayānaṃ viya katāya. Vatthukatāyāti patiṭṭhākatāya. Anuṭṭhitāyāti",
  "atk-s0203a0:409_1": "anuppavattitāya. Paricitāyāti paricayakatāya. Susamāraddhāyāti suṭṭhu samāraddhāya",
  "atk-s0203a0:409_2": "susampaggahitāya. Sesaṃ sabbattha uttānamevāti.",
  "atk-s0203a0:410": "Papañcasūdaniyā majjhimanikāyaṭṭhakathāya",
  "atk-s0203a0:411": "Kāyagatāsatisuttavaṇṇanā niṭṭhitā.",
  "atk-s0203a0:412": "10. Saṅkhārupapattisuttavaṇṇanā",
  "atk-s0203a0:413": "160. Evaṃ me sutanti saṅkhārupapattisuttaṃ. Tattha saṅkhārupapattinti saṅkhārānaṃyeva upapattiṃ, na sattassa, na posassa, puññābhisaṅkhārena vā bhavūpagakkhandhānaṃ upapattiṃ.",
  "atk-s0203a0:414_0": "161. Saddhāya samannāgatoti saddhādayo pañca dhammā lokikā vaṭṭanti. Dahatīti ṭhapeti.",
  "atk-s0203a0:414_1": "Adhiṭṭhātīti patiṭṭhāpeti. Saṅkhārā ca vihārā cāti saha patthanāya saddhādayova pañca",
  "atk-s0203a0:414_2": "dhammā. Tatrupapattiyāti tasmiṃ ṭhāne nibbattanatthāya. Ayaṃ maggo ayaṃ paṭipadāti",
  "atk-s0203a0:414_3": "saha patthanāya pañca dhammāva. Yassa hi pañca dhammā atthi, na patthanā, tassa gati",
  "atk-s0203a0:414_4": "anibaddhā. Yassa patthanā atthi, na pañca dhammā, tassapi anibaddhā. Yesaṃ ubhayaṃ",
  "atk-s0203a0:414_5": "atthi, tesaṃ gati nibaddhā. Yathā hi ākāse khittadaṇḍo aggena vā majjhena vā mūlena",
  "atk-s0203a0:414_6": "vā nipatissatīti niyamo natthi, evaṃ sattānaṃ paṭisandhiggahaṇaṃ aniyataṃ. Tasmā",
  "atk-s0203a0:414_7": "kusalaṃ kammaṃ katvā ekasmiṃ ṭhāne patthanaṃ kātuṃ vaṭṭati.",
  "atk-s0203a0:415": "165. Āmaṇḍanti āmalakaṃ. Yathā taṃ parisuddhacakkhussa purisassa sabbasova pākaṭaṃ hoti, evaṃ tassa brahmuno saddhiṃ tattha nibbattasattehi sahassī lokadhātu. Esa nayo sabbattha.",
  "atk-s0203a0:416": "167. Subhoti sundaro. Jātimāti ākarasampanno. Suparikammakatoti dhovanādīhi suṭṭhukataparikammo. Paṇḍukambale nikkhittoti rattakambale ṭhapito.",
  "atk-s0203a0:417_0": "168. Satasahassoti lokadhātusatasahassamhi ālokapharaṇabrahmā. Nikkhanti nikkhena",
  "atk-s0203a0:417_1": "kataṃ piḷandhanaṃ, nikkhaṃ nāma pañcasuvaṇṇaṃ, ūnakanikkhena kataṃ pasādhanañhi ghaṭṭanamajjanakkhamaṃ",
  "atk-s0203a0:417_2": "na hoti, atirekena kataṃ ghaṭṭanamajjanaṃ khamati, vaṇṇavantaṃ pana na hoti, pharusadhātukaṃ",
  "atk-s0203a0:417_3": "khāyati. Nikkhena kataṃ ghaṭṭanamajjanañceva khamati, vaṇṇavantañca hoti. Jambonadanti",
  "atk-s0203a0:417_4": "jambunadiyaṃ nibbattaṃ. Mahājamburukkhassa hi ekekā sākhā paṇṇāsa paṇṇāsa yojanāni",
  "atk-s0203a0:417_5": "vaḍḍhitā, tāsu mahantā nadiyo sandanti, tāsaṃ nadīnaṃ ubhayatīresu jambupakkānaṃ",
  "atk-s0203a0:417_6": "patitaṭṭhāne suvaṇṇaṅkurā uṭṭhahanti, te nadījalena vuyhamānā anupubbena mahāsamuddaṃ",
  "atk-s0203a0:417_7": "pavisanti. Taṃ sandhāya jambonadanti vuttaṃ. Dakkhakammāraputtaukkāmukhasukusalasampahaṭṭhanti",
  "atk-s0203a0:417_8": "dakkhena sukusalena kammāraputtena ukkāmukhe pacitvā sampahaṭṭhaṃ. Ukkāmukheti uddhane.",
  "atk-s0203a0:417_9": "Sampahaṭṭhanti dhotaghaṭṭitamajjitaṃ. Vatthopame ca dhātuvibhaṅge ca piṇḍasodhanaṃ",
  "atk-s0203a0:417_10": "vuttaṃ. Imasmiṃ sutte katabhaṇḍasodhanaṃ vuttaṃ.",
  "atk-s0203a0:418_0": "Yaṃ pana sabbavāresu pharitvā adhimuccitvāti vuttaṃ, tattha pañcavidhaṃ pharaṇaṃ",
  "atk-s0203a0:418_1": "cetopharaṇaṃ kasiṇapharaṇaṃ dibbacakkhupharaṇaṃ ālokapharaṇaṃ sarīrapharaṇanti. Tattha",
  "atk-s0203a0:418_2": "cetopharaṇaṃ nāma lokadhātusahasse sattānaṃ cittajānanaṃ. Kasiṇapharaṇaṃ nāma lokadhātusahasse",
  "atk-s0203a0:418_3": "kasiṇapattharaṇaṃ. Dibbacakkhupharaṇaṃ nāma ālokaṃ vaḍḍhetvā dibbena cakkhunā sahassalokadhātudassanaṃ.",
  "atk-s0203a0:418_4": "Ālokapharaṇampi etadeva. Sarīrapharaṇaṃ nāma lokadhātusahasse sarīrapabhāya pattharaṇaṃ.",
  "atk-s0203a0:418_5": "Sabbattha imāni pañca pharaṇāni avināsentena kathetabbanti.",
  "atk-s0203a0:419_0": "Tipiṭakacūḷābhayatthero panāha – “maṇiopamme kasiṇapharaṇaṃ viya nikkhopamme sarīrapharaṇaṃ",
  "atk-s0203a0:419_1": "viya dissatī”ti. Tassa vādaṃ viya aṭṭhakathā nāma natthīti paṭikkhitvā sarīrapharaṇaṃ",
  "atk-s0203a0:419_2": "na sabbakālikaṃ, cattārimāni pharaṇāni avināsetvāva kathetabbanti vuttaṃ. Adhimuccatīti",
  "atk-s0203a0:419_3": "padaṃ pharaṇapadasseva vevacanaṃ, atha vā pharatīti pattharati. Adhimuccatīti jānāti.",
  "atk-s0203a0:420": "169. Ābhātiādīsu ābhādayo nāma pāṭiyekkā devā natthi, tayo parittābhādayo devā ābhā nāma, parittāsubhādayo ca. Subhakiṇhādayo ca subhā nāma. Vehapphalādivārā pākaṭāyeva.",
  "atk-s0203a0:421_0": "Ime tāva pañca dhamme bhāvetvā kāmāvacaresu nibbattatu. Brahmaloke nibbattaṃ pana",
  "atk-s0203a0:421_1": "āsavakkhayañca kathaṃ pāpuṇātīti? Ime pañca dhammā sīlaṃ, so imasmiṃ sīle patiṭṭhāya",
  "atk-s0203a0:421_2": "kasiṇaparikammaṃ katvā tā tā samāpattiyo bhāvetvā rūpībrahmaloke nibbattati, arūpajjhānāni",
  "atk-s0203a0:421_3": "nibbattetvā arūpībrahmaloke, samāpattipadaṭṭhānaṃ vipassanaṃ vaḍḍhetvā anāgāmiphalaṃ",
  "atk-s0203a0:421_4": "sacchikatvā pañcasu suddhāvāsesu nibbattati. Uparimaggaṃ bhāvetvā āsavakkhayaṃ pāpuṇātīti.",
  "atk-s0203a0:422": "Papañcasūdaniyā majjhimanikāyaṭṭhakathāya",
  "atk-s0203a0:423": "Saṅkhārupapattisuttavaṇṇanā niṭṭhitā.",
  "atk-s0203a0:424": "Dutiyavaggavaṇṇanā niṭṭhitā.",
  "atk-s0203a0:425": "1. Cūḷasuññatasuttavaṇṇanā",
  "atk-s0203a0:426_0": "176. Evaṃ me sutanti cūḷasuññatasuttaṃ. Tattha ekamidanti thero kira bhagavato vattaṃ",
  "atk-s0203a0:426_1": "katvā attano divāṭṭhānaṃ gantvā kālaparicchedaṃ katvā nibbānārammaṇaṃ suññatāphalasamāpattiṃ",
  "atk-s0203a0:426_2": "appetvā nisinno yathāparicchedena vuṭṭhāsi. Athassa saṅkhārā suññato upaṭṭhahiṃsu.",
  "atk-s0203a0:426_3": "So suññatākathaṃ sotukāmo jāto. Athassa etadahosi – “na kho pana sakkā dhurena dhuraṃ",
  "atk-s0203a0:426_4": "paharantena viya gantvā ‘suññatākathaṃ me, bhante, kathethā’ti bhagavantaṃ vattuṃ,",
  "atk-s0203a0:426_5": "handāhaṃ yaṃ me bhagavā nagarakaṃ upanissāya viharanto ekaṃ kathaṃ kathesi, taṃ sāremi,",
  "atk-s0203a0:426_6": "evaṃ me bhagavā suññatākathaṃ kathessatī”ti dasabalaṃ sārento ekamidantiādimāha.",
  "atk-s0203a0:427_0": "Tattha idanti nipātamattameva. Kaccimetaṃ, bhanteti thero ekapade ṭhatvā saṭṭhipadasahassāni",
  "atk-s0203a0:427_1": "uggahetvā dhāretuṃ samattho, kiṃ so “suññatāvihārenā”ti ekaṃ padaṃ dhāretuṃ na sakkhissati,",
  "atk-s0203a0:427_2": "sotukāmena pana jānantena viya pucchituṃ na vaṭṭati, pākaṭaṃ katvā vitthāriyamānaṃ",
  "atk-s0203a0:427_3": "suññatākathaṃ sotukāmo ajānanto viya evamāha. Eko ajānantopi jānanto viya hoti, thero",
  "atk-s0203a0:427_4": "evarūpaṃ kohaññaṃ kiṃ karissati, attano jānanaṭṭhānepi bhagavato apacitiṃ dassetvā",
  "atk-s0203a0:427_5": "“kaccimeta”ntiādimāha.",
  "atk-s0203a0:428_0": "Pubbepīti paṭhamabodhiyaṃ nagarakaṃ upanissāya viharaṇakālepi. Etarahipīti idānipi.",
  "atk-s0203a0:428_1": "Evaṃ pana vatvā cintesi – “ānando suññatākathaṃ sotukāmo, eko pana sotuṃ sakkoti,",
  "atk-s0203a0:428_2": "na uggahetuṃ, eko sotumpi uggahetumpi sakkoti, na kathetuṃ, ānando pana sotumpi sakkoti",
  "atk-s0203a0:428_3": "uggahetumpi kathetumpi, (kathemissa) suññatākatha”nti. Iti taṃ kathento seyyathāpītiādimāha.",
  "atk-s0203a0:428_4": "Tattha suñño hatthigavāssavaḷavenāti tattha kaṭṭharūpapotthakarūpacittarūpavasena",
  "atk-s0203a0:428_5": "katā hatthiādayo atthi, vessavaṇamandhātādīnaṃ ṭhitaṭṭhāne cittakammavasena katampi,",
  "atk-s0203a0:428_6": "ratanaparikkhatānaṃ vātapānadvārabandhamañcapīṭhādīnaṃ vasena saṇṭhitampi, jiṇṇapaṭisaṅkharaṇatthaṃ",
  "atk-s0203a0:428_7": "ṭhapitampi jātarūparajataṃ atthi, kaṭṭharūpādivasena katā dhammasavanapañhapucchanādivasena",
  "atk-s0203a0:428_8": "āgacchantā ca itthipurisāpi atthi, tasmā na so tehi suñño. Indriyabaddhānaṃ saviññāṇakānaṃ",
  "atk-s0203a0:428_9": "hatthiādīnaṃ, icchiticchitakkhaṇe paribhuñjitabbassa jātarūparajatassa, nibaddhavāsaṃ",
  "atk-s0203a0:428_10": "vasantānaṃ itthipurisānañca abhāvaṃ sandhāyetaṃ vuttaṃ.",
  "atk-s0203a0:429_0": "Bhikkhusaṅghaṃ paṭiccāti bhikkhūsu hi piṇḍāya paviṭṭhesupi vihārabhattaṃ sādiyantehi",
  "atk-s0203a0:429_1": "bhikkhūhi ceva gilānagilānupaṭṭhākauddesacīvarakammapasutādīhi ca bhikkhūhi so asuññova",
  "atk-s0203a0:429_2": "hoti, iti niccampi bhikkhūnaṃ atthitāya evamāha. Ekattanti ekabhāvaṃ, ekaṃ asuññataṃ",
  "atk-s0203a0:429_3": "atthīti attho. Eko asuññabhāvo atthīti vuttaṃ hoti. Amanasikaritvāti citte akatvā",
  "atk-s0203a0:429_4": "anāvajjitvā apaccavekkhitvā. Gāmasaññanti gāmoti pavattavasena vā kilesavasena vā",
  "atk-s0203a0:429_5": "uppannaṃ gāmasaññaṃ. Manussasaññāyapi eseva nayo. Araññasaññaṃ paṭicca manasi karoti",
  "atk-s0203a0:429_6": "ekattanti idaṃ araññaṃ, ayaṃ rukkho, ayaṃ pabbato, ayaṃ nīlobhāso vanasaṇḍoti evaṃ",
  "atk-s0203a0:429_7": "ekaṃ araññaṃyeva paṭicca araññasaññaṃ manasi karoti. Pakkhandatīti otarati. Adhimuccatīti",
  "atk-s0203a0:429_8": "evanti adhimuccati. Ye assu darathāti ye ca pavattadarathā vā kilesadarathā vā gāmasaññaṃ",
  "atk-s0203a0:429_9": "paṭicca bhaveyyuṃ, te idha araññasaññāya na santi. Dutiyapadepi eseva nayo. Atthi",
  "atk-s0203a0:429_10": "cevāyanti ayaṃ pana ekaṃ araññasaññaṃ paṭicca uppajjamānā pavattadarathamattā atthi.",
  "atk-s0203a0:430_0": "Yañhi kho tattha na hotīti yaṃ migāramātupāsāde hatthiādayo viya imissā araññasaññāya",
  "atk-s0203a0:430_1": "gāmasaññāmanussasaññāvasena uppajjamānaṃ pavattadarathakilesadarathajātaṃ, taṃ na",
  "atk-s0203a0:430_2": "hoti. Yaṃ pana tattha avasiṭṭhanti yaṃ migāramātupāsāde bhikkhusaṅgho viya tattha",
  "atk-s0203a0:430_3": "araññasaññāya pavattadarathamattaṃ avasiṭṭhaṃ hoti. Taṃ santamidaṃ atthīti pajānātīti",
  "atk-s0203a0:430_4": "taṃ vijjamānameva “atthi ida”nti pajānāti, suññatāvakkantīti suññatānibbatti.",
  "atk-s0203a0:431_0": "177. Amanasikaritvā manussasaññanti idha gāmasaññaṃ na gaṇhāti. Kasmā? Evaṃ kirassa",
  "atk-s0203a0:431_1": "ahosi – “manussasaññāya gāmasaññaṃ nivattetvā, araññasaññāya manussasaññaṃ, pathavīsaññāya",
  "atk-s0203a0:431_2": "araññasaññaṃ, ākāsānañcāyatanasaññāya pathavīsaññaṃ…pe… nevasaññānāsaññāyatanasaññāya",
  "atk-s0203a0:431_3": "ākiñcaññāyatanasaññaṃ, vipassanāya nevasaññānāsaññāyatanasaññaṃ, maggena vipassanaṃ",
  "atk-s0203a0:431_4": "nivattetvā anupubbena accantasuññataṃ nāma dassessāmī”ti. Tasmā evaṃ desanaṃ ārabhi.",
  "atk-s0203a0:431_5": "Tattha pathavīsaññanti kasmā araññasaññaṃ pahāya pathavīsaññaṃ manasi karoti? Araññasaññāya",
  "atk-s0203a0:431_6": "visesānadhigamanato. Yathā hi purisassa ramaṇīyaṃ khettaṭṭhānaṃ disvā – “idha vuttā",
  "atk-s0203a0:431_7": "sāliādayo suṭṭhu sampajjissanti, mahālābhaṃ labhissāmī”ti sattakkhattumpi khettaṭṭhānaṃ",
  "atk-s0203a0:431_8": "olokentassa sāliādayo na sampajjanteva, sace pana taṃ ṭhānaṃ vihatakhāṇukakaṇṭakaṃ",
  "atk-s0203a0:431_9": "katvā kasitvā vapati, evaṃ sante sampajjanti, evameva – “idaṃ araññaṃ, ayaṃ rukkho,",
  "atk-s0203a0:431_10": "ayaṃ pabbato, ayaṃ nīlobhāso vanasaṇḍo”ti sacepi sattakkhattuṃ araññasaññaṃ manasi",
  "atk-s0203a0:431_11": "karoti, nevūpacāraṃ na samādhiṃ pāpuṇāti, pathavīsaññāya panassa dhuvasevanaṃ kammaṭṭhānaṃ",
  "atk-s0203a0:431_12": "pathavīkasiṇaṃ parikammaṃ katvā jhānāni nibbattetvā jhānapadaṭṭhānampi vipassanaṃ",
  "atk-s0203a0:431_13": "vaḍḍhetvā sakkā arahattaṃ pāpuṇituṃ. Tasmā araññasaññaṃ pahāya pathavīsaññaṃ manasi",
  "atk-s0203a0:431_14": "karoti. Paṭiccāti paṭicca sambhūtaṃ.",
  "atk-s0203a0:432_0": "Idāni yasmiṃ pathavīkasiṇe so pathavīsaññī hoti, tassa opammadassanatthaṃ seyyathāpītiādimāha.",
  "atk-s0203a0:432_1": "Tattha usabhassa etanti āsabhaṃ. Aññesaṃ pana gunnaṃ gaṇḍāpi honti pahārāpi. Tesañhi",
  "atk-s0203a0:432_2": "cammaṃ pasāriyamānaṃ nibbalikaṃ na hoti, usabhassa lakkhaṇasampannatāya te dosā natthi.",
  "atk-s0203a0:432_3": "Tasmā tassa cammaṃ gahitaṃ. Saṅkusatenāti khilasatena. Suvihatanti pasāretvā suṭṭhu",
  "atk-s0203a0:432_4": "vihataṃ. Ūnakasatasaṅkuvihatañhi nibbalikaṃ na hoti, saṅkusatena vihataṃ bheritalaṃ",
  "atk-s0203a0:432_5": "viya nibbalikaṃ hoti. Tasmā evamāha. Ukkūlavikkūlanti uccanīcaṃ thalaṭṭhānaṃ ninnaṭṭhānaṃ.",
  "atk-s0203a0:432_6": "Nadīvidugganti nadiyo ceva duggamaṭṭhānañca. Pathavīsaññaṃ paṭicca manasi karoti",
  "atk-s0203a0:432_7": "ekattanti kasiṇapathaviyaṃyeva paṭicca sambhūtaṃ ekaṃ saññaṃ manasi karoti. Darathamattāti",
  "atk-s0203a0:432_8": "ito paṭṭhāya sabbavāresu pavattadarathavasena darathamattā veditabbā.",
  "atk-s0203a0:433_0": "182. Animittaṃ cetosamādhinti vipassanācittasamādhiṃ. So hi niccanimittādivirahito",
  "atk-s0203a0:433_1": "animittoti vuccati. Imameva kāyanti vipassanāya vatthuṃ dasseti. Tattha imamevāti",
  "atk-s0203a0:433_2": "imaṃ eva catumahābhūtikaṃ. Saḷāyatanikanti saḷāyatanapaṭisaṃyuttaṃ. Jīvitapaccayāti",
  "atk-s0203a0:433_3": "yāva jīvitindriyānaṃ pavatti, tāva jīvitapaccayā pavattadarathamattā atthīti vuttaṃ hoti.",
  "atk-s0203a0:434_0": "183. Puna animittanti vipassanāya paṭivipassanaṃ dassetuṃ vuttaṃ. Kāmāsavaṃ paṭiccāti",
  "atk-s0203a0:434_1": "kāmāsavaṃ paṭicca uppajjanapavattadarathā idha na santi, ariyamagge ceva ariyaphale",
  "atk-s0203a0:434_2": "ca natthīti vuttaṃ hoti. Imameva kāyanti imaṃ upādisesadarathadassanatthaṃ vuttaṃ.",
  "atk-s0203a0:434_3": "Iti manussasaññāya gāmasaññaṃ nivattetvā…pe… maggena vipassanaṃ nivattetvā anupubbena",
  "atk-s0203a0:434_4": "accantasuññatā nāma dassitā hoti.",
  "atk-s0203a0:435_0": "184. Parisuddhanti nirupakkilesaṃ. Anuttaranti uttaravirahitaṃ sabbaseṭṭhaṃ. Suññatanti",
  "atk-s0203a0:435_1": "suññataphalasamāpattiṃ. Tasmāti yasmā atītepi, buddhapaccekabuddhabuddhasāvakasaṅkhātā",
  "atk-s0203a0:435_2": "samaṇabrāhmaṇā. Anāgatepi, etarahipi buddhabuddhasāvakasaṅkhātā samaṇabrāhmaṇā imaṃyeva",
  "atk-s0203a0:435_3": "parisuddhaṃ paramaṃ anuttaraṃ suññataṃ upasampajja vihariṃsu viharissanti viharanti",
  "atk-s0203a0:435_4": "ca, tasmā. Sesaṃ sabbattha uttānamevāti.",
  "atk-s0203a0:436": "Papañcasūdaniyā majjhimanikāyaṭṭhakathāya",
  "atk-s0203a0:437": "Cūḷasuññatasuttavaṇṇanā niṭṭhitā.",
  "atk-s0203a0:438": "2. Mahāsuññatasuttavaṇṇanā",
  "atk-s0203a0:439_0": "185. Evaṃ me sutanti mahāsuññatasuttaṃ. Tattha kāḷakhemakassāti chavivaṇṇena so kāḷo,",
  "atk-s0203a0:439_1": "khemakoti panassa nāmaṃ. Vihāroti tasmiṃyeva nigrodhārāme ekasmiṃ padese pākārena",
  "atk-s0203a0:439_2": "parikkhipitvā dvārakoṭṭhakaṃ māpetvā haṃsavaṭṭakādisenāsanāni ceva maṇḍalamāḷabhojanasālādīni",
  "atk-s0203a0:439_3": "ca patiṭṭhapetvā kato vihāro. Sambahulāni senāsanānīti mañco pīṭhaṃ bhisibimbohanaṃ",
  "atk-s0203a0:439_4": "taṭṭikā cammakhaṇḍo tiṇasanthāro paṇṇasanthāro palālasanthārotiādīni paññattāni honti,",
  "atk-s0203a0:439_5": "mañcena mañcaṃ…pe… palālasanthāreneva palālasanthāraṃ āhacca ṭhapitāni, gaṇabhikkhūnaṃ",
  "atk-s0203a0:439_6": "vasanaṭṭhānasadisaṃ ahosi.",
  "atk-s0203a0:440_0": "Sambahulā nu khoti bhagavato bodhipallaṅkeyeva sabbakilesānaṃ samugghāṭitattā saṃsayo",
  "atk-s0203a0:440_1": "nāma natthi, vitakkapubbabhāgā pucchā, vitakkapubbabhāge cāyaṃ nukāro nipātamatto.",
  "atk-s0203a0:440_2": "Pāṭimatthakaṃ gacchante avinicchito nāma na hoti. Ito kira pubbe bhagavatā dasa dvādasa",
  "atk-s0203a0:440_3": "bhikkhū ekaṭṭhāne vasantā na diṭṭhapubbā.",
  "atk-s0203a0:441_0": "Athassa etadahosi – gaṇavāso nāmāyaṃ vaṭṭe āciṇṇasamāciṇṇo nadīotiṇṇaudakasadiso,",
  "atk-s0203a0:441_1": "nirayatiracchānayonipettivisayāsurakāyesupi, manussaloka-devalokabrahmalokesupi gaṇavāsova",
  "atk-s0203a0:441_2": "āciṇṇo. Dasayojanasahasso hi nirayo tipucuṇṇabharitā nāḷi viya sattehi nirantaro,",
  "atk-s0203a0:441_3": "pañcavidhabandhanakammakāraṇakaraṇaṭṭhāne sattānaṃ pamāṇaṃ vā paricchedo vā natthi,",
  "atk-s0203a0:441_4": "tathā vāsīhi tacchanādiṭhānesu, iti gaṇabhūtāva paccanti. Tiracchānayoniyaṃ ekasmiṃ",
  "atk-s0203a0:441_5": "vammike upasikānaṃ pamāṇaṃ vā paricchedo vā natthi, tathā ekekabilādīsupi kipillikādīnaṃ.",
  "atk-s0203a0:441_6": "Tiracchānayoniyampi gaṇavāsova. Petanagarāni ca gāvutikāni aḍḍhayojanikānipi petabharitāni",
  "atk-s0203a0:441_7": "honti. Evaṃ pettivisayepi gaṇavāsova. Asurabhavanaṃ dasayojanasahassaṃ kaṇṇe pakkhittasūciyā",
  "atk-s0203a0:441_8": "kaṇṇabilaṃ viya hoti. Iti asurakāyepi gaṇavāsova. Manussaloke sāvatthiyaṃ sattapaṇṇāsa",
  "atk-s0203a0:441_9": "kulasatasahassāni, rājagahe anto ca bahi ca aṭṭhārasa manussakoṭiyo vasiṃsu. Evaṃ",
  "atk-s0203a0:441_10": "aññesupi ṭhānesūti manussalokepi gaṇavāsova. Bhummadevatā ādiṃ katvā devalokabrahmalokesupi",
  "atk-s0203a0:441_11": "gaṇavāsova. Ekekassa hi devaputtassa aḍḍhatiyā nāṭakakoṭiyo honti, navapi koṭiyo",
  "atk-s0203a0:441_12": "honti, ekaṭṭhāne dasasahassāpi brahmāno vasanti.",
  "atk-s0203a0:442_0": "Tato cintesi – “mayā satasahassakappādhikāni cattāri asaṅkhyeyyāni gaṇavāsaviddhaṃsanatthaṃ",
  "atk-s0203a0:442_1": "dasa pāramiyo pūritā, ime ca bhikkhū ito paṭṭhāyeva gaṇaṃ bandhitvā gaṇābhiratā jātā",
  "atk-s0203a0:442_2": "ananucchavikaṃ karontī”ti. So dhammasaṃvegaṃ uppādetvā puna cintesi – “sace ‘ekaṭṭhāne",
  "atk-s0203a0:442_3": "dvīhi bhikkhūhi na vasitabba’nti sakkā bhaveyya sikkhāpadaṃ paññapetuṃ, sikkhāpadaṃ",
  "atk-s0203a0:442_4": "paññāpeyyaṃ, na kho panetaṃ sakkā. Handāhaṃ mahāsuññatāpaṭipattiṃ nāma suttantaṃ",
  "atk-s0203a0:442_5": "desemi, yaṃ sikkhākāmānaṃ kulaputtānaṃ sikkhāpadapaññatti viya nagaradvāre nikkhittasabbakāyikaādāso",
  "atk-s0203a0:442_6": "viya ca bhavissati. Tato yathā nāmekasmiṃ ādāse khattiyādayo attano vajjaṃ disvā",
  "atk-s0203a0:442_7": "taṃ pahāya anavajjā honti, evamevaṃ mayi parinibbutepi pañcavassasahassāni imaṃ suttaṃ",
  "atk-s0203a0:442_8": "āvajjitvā gaṇaṃ vinodetvā ekībhāvābhiratā kulaputtā vaṭṭadukkhassa antaṃ karissantī”ti.",
  "atk-s0203a0:442_9": "Bhagavato ca manorathaṃ pūrentā viya imaṃ suttaṃ āvajjitvā gaṇaṃ vinodetvā vaṭṭadukkhaṃ",
  "atk-s0203a0:442_10": "khepetvā parinibbutā kulaputtā gaṇanapathaṃ vītivattā. Vālikapiṭṭhivihārepi hi ābhidhammikaabhayatthero",
  "atk-s0203a0:442_11": "nāma vassūpanāyikasamaye sambahulehi bhikkhūhi saddhiṃ imaṃ suttaṃ sañjhāyitvā “sammāsambuddho",
  "atk-s0203a0:442_12": "evaṃ kāreti, mayaṃ kiṃ karomā”ti āha. Te sabbepi antovasse gaṇaṃ vinodetvā ekībhāvābhiratā",
  "atk-s0203a0:442_13": "arahattaṃ pāpuṇiṃsu. Gaṇabhedanaṃ nāma idaṃ suttanti.",
  "atk-s0203a0:443_0": "186. Ghaṭāyāti evaṃnāmakassa sakkassa. Vihāreti ayampi vihāro nigrodhārāmasseva ekadese",
  "atk-s0203a0:443_1": "kāḷakhemakassa vihāro viya katoti veditabbo. Cīvarakammanti jiṇṇamalinānaṃ aggaḷaṭṭhānuppādanadhovanādīhi",
  "atk-s0203a0:443_2": "kataparibhaṇḍampi, cīvaratthāya uppannavatthānaṃ vicāraṇasibbanādīhi akataṃ saṃvidhānampi",
  "atk-s0203a0:443_3": "vaṭṭati, idha pana akataṃ saṃvidhānaṃ adhippetaṃ. Manussā hi ānandattherassa cīvarasāṭake",
  "atk-s0203a0:443_4": "adaṃsu. Tasmā thero sambahule bhikkhū gahetvā tattha cīvarakammaṃ akāsi. Tepi bhikkhū",
  "atk-s0203a0:443_5": "pātova sūcipāsakassa paññāyanakālato paṭṭhāya nisinnā apaññāyanakāle uṭṭhahanti.",
  "atk-s0203a0:443_6": "Sūcikamme niṭṭhiteyeva senāsanāni saṃvidahissāmāti na saṃvidahiṃsu. Cīvarakārasamayo",
  "atk-s0203a0:443_7": "noti thero kira cintesi – “addhā etehi bhikkhūhi na paṭisāmitāni senāsanāni, bhagavatā",
  "atk-s0203a0:443_8": "ca diṭṭhāni bhavissanti. Iti anattamano satthā suṭṭhu niggahetukāmo, imesaṃ bhikkhūnaṃ",
  "atk-s0203a0:443_9": "upatthambho bhavissāmī”ti; tasmā evamāha. Ayaṃ panettha adhippāyo – “na, bhante,",
  "atk-s0203a0:443_10": "ime bhikkhū kammārāmā eva, cīvarakiccavasena pana evaṃ vasantī”ti.",
  "atk-s0203a0:444_0": "Na kho, ānandāti, ānanda, kammasamayo vā hotu akammasamayo vā, cīvarakārasamayo vā",
  "atk-s0203a0:444_1": "hotu acīvarakārasamayo vā, atha kho saṅgaṇikārāmo bhikkhu na sobhatiyeva. Mā tvaṃ",
  "atk-s0203a0:444_2": "anupatthambhaṭṭhāne upatthambho ahosīti. Tattha saṅgaṇikāti sakaparisasamodhānaṃ.",
  "atk-s0203a0:444_3": "Gaṇoti nānājanasamodhānaṃ. Iti saṅgaṇikārāmo vā hotu gaṇārāmo vā, sabbathāpi gaṇabāhullābhirato",
  "atk-s0203a0:444_4": "gaṇabandhanabaddho bhikkhu na sobhati. Pacchābhatte pana divāṭṭhānaṃ sammajjitvā",
  "atk-s0203a0:444_5": "sudhotahatthapādo mūlakammaṭṭhānaṃ gahetvā ekārāmatamanuyutto bhikkhu buddhasāsane",
  "atk-s0203a0:444_6": "sobhati. Nekkhammasukhanti kāmato nikkhantassa sukhaṃ. Pavivekasukhampi kāmapavivekasukhameva.",
  "atk-s0203a0:444_7": "Rāgādīnaṃ pana vūpasamatthāya saṃvattatīti upasamasukhaṃ. Maggasambodhatthāya saṃvattatīti",
  "atk-s0203a0:444_8": "sambodhisukhaṃ. Nikāmalābhīti kāmalābhī icchitalābhī. Akicchalābhīti adukkhalābhī.",
  "atk-s0203a0:444_9": "Akasiralābhīti vipulalābhī.",
  "atk-s0203a0:445_0": "Sāmāyikanti appitappitasamaye kilesehi vimuttaṃ. Kantanti manāpaṃ. Cetovimuttinti",
  "atk-s0203a0:445_1": "rūpārūpāvacaracittavimuttiṃ. Vuttañhetaṃ – “cattāri ca jhānāni catasso ca arūpasamāpattiyo,",
  "atk-s0203a0:445_2": "ayaṃ sāmāyiko vimokkho”ti. Asāmāyikanti na samayavasena kilesehi vimuttaṃ, atha kho",
  "atk-s0203a0:445_3": "accantavimuttaṃ lokuttaraṃ vuttaṃ. Vuttañhetaṃ – “cattāro ca ariyamaggā cattāri ca",
  "atk-s0203a0:445_4": "sāmaññaphalāni, ayaṃ asāmāyiko vimokkho”ti. Akuppanti kilesehi akopetabbaṃ.",
  "atk-s0203a0:446_0": "Ettāvatā kiṃ kathitaṃ hoti? Saṅgaṇikārāmo bhikkhu gaṇabandhanabaddho neva lokiyaguṇaṃ,",
  "atk-s0203a0:446_1": "na ca lokuttaraguṇaṃ nibbattetuṃ sakkoti, gaṇaṃ vinodetvā pana ekābhirato sakkoti.",
  "atk-s0203a0:446_2": "Tathā hi vipassī bodhisatto caturāsītiyā pabbajitasahassehi parivuto satta vassāni",
  "atk-s0203a0:446_3": "vicaranto sabbaññuguṇaṃ nibbattetuṃ nāsakkhi, gaṇaṃ vinodetvā sattadivase ekībhāvābhirato",
  "atk-s0203a0:446_4": "bodhimaṇḍaṃ āruyha sabbaññuguṇaṃ nibbattesi. Amhākaṃ bodhisatto pañcavaggiyehi saddhiṃ",
  "atk-s0203a0:446_5": "chabbassāni vicaranto sabbaññuguṇaṃ nibbattetuṃ nāsakkhi, tesu pakkantesu ekībhāvābhirato",
  "atk-s0203a0:446_6": "bodhimaṇḍaṃ āruyha sabbaññuguṇaṃ nibbattesi.",
  "atk-s0203a0:447_0": "Evaṃ saṅgaṇikārāmassa guṇādhigamābhāvaṃ dassetvā idāni dosuppattiṃ dassento nāhaṃ",
  "atk-s0203a0:447_1": "ānandātiādimāha. Tattha rūpanti sarīraṃ. Yattha rattassāti yasmiṃ rūpe rāgavasena",
  "atk-s0203a0:447_2": "rattassa. Na uppajjeyyunti yasmiṃ rūpe rattassa na uppajjeyyuṃ, taṃ rūpaṃ na samanupassāmi,",
  "atk-s0203a0:447_3": "atha kho sāriputtamoggallānānaṃ dasabalasāvakattupagamanasaṅkhātena aññathābhāvena",
  "atk-s0203a0:447_4": "sañcayassa viya, upāligahapatino aññathābhāvena nāṭaputtassa viya, piyajātikasutte",
  "atk-s0203a0:447_5": "seṭṭhiādīnaṃ viya ca uppajjantiyeva.",
  "atk-s0203a0:448_0": "187. Ayaṃ kho panānandāti ko anusandhi? Sace hi koci dubbuddhī navapabbajito vadeyya",
  "atk-s0203a0:448_1": "– “sammāsambuddho khettaṃ paviṭṭhā gāviyo viya amheyeva gaṇato nīharati, ekībhāve",
  "atk-s0203a0:448_2": "niyojeti, sayaṃ pana rājarājamahāmattādīhi parivuto viharatī”ti, tassa vacanokāsupacchedanatthaṃ",
  "atk-s0203a0:448_3": "– “cakkavāḷapariyantāya parisāya majjhe nisinnopi tathāgato ekakovā”ti dassetuṃ imaṃ",
  "atk-s0203a0:448_4": "desanaṃ ārabhi. Tattha sabbanimittānanti rūpādīnaṃ saṅkhanimittānaṃ. Ajjhattanti",
  "atk-s0203a0:448_5": "visayajjhattaṃ. Suññatanti suññataphalasamāpattiṃ. Tatra ceti upayogatthe bhummaṃ,",
  "atk-s0203a0:448_6": "taṃ ceti vuttaṃ hoti. Puna tatrāti tasmiṃ parisamajjhe ṭhito. Vivekaninnenāti nibbānaninnena.",
  "atk-s0203a0:448_7": "Byantībhūtenāti āsavaṭṭhānīyadhammehi vigatantena nissaṭena visaṃyuttena. Uyyojanikapaṭisaṃyuttanti",
  "atk-s0203a0:448_8": "gacchatha tumheti evaṃ uyyojanikena vacanena paṭisaṃyuttaṃ.",
  "atk-s0203a0:449_0": "Kāya pana velāya bhagavā evaṃ katheti? Pacchābhattakiccavelāya, vā purimayāmakiccavelāya",
  "atk-s0203a0:449_1": "vā. Bhagavā hi pacchābhatte gandhakuṭiyaṃ sīhaseyyaṃ kappetvā vuṭṭhāya phalasamāpattiṃ",
  "atk-s0203a0:449_2": "appetvā nisīdati. Tasmiṃ samaye dhammassavanatthāya parisā sannipatanti. Atha bhagavā",
  "atk-s0203a0:449_3": "kālaṃ viditvā gandhakuṭito nikkhamitvā buddhāsanavaragato dhammaṃ desetvā bhesajjatelapākaṃ",
  "atk-s0203a0:449_4": "gaṇhanto viya kālaṃ anatikkamitvā vivekaninnena cittena parisaṃ uyyojeti. Purimayāmepi",
  "atk-s0203a0:449_5": "“abhikkantā kho vāseṭṭhā ratti, yassa dāni kālaṃ maññathā”ti evaṃ uyyojeti. Buddhānañhi",
  "atk-s0203a0:449_6": "bodhipattito paṭṭhāya dve pañcaviññāṇānipi nibbānaninnāneva. Tasmātihānandāti yasmā",
  "atk-s0203a0:449_7": "suññatāvihāro santo paṇīto, tasmā.",
  "atk-s0203a0:450_0": "188. Ajjhattamevāti gocarajjhattameva. Ajjhattaṃ suññatanti idha niyakajjhattaṃ,",
  "atk-s0203a0:450_1": "attano pañcasu khandhesu nissitanti attho. Sampajāno hotīti kammaṭṭhānassa asampajjanabhāvajānanena",
  "atk-s0203a0:450_2": "sampajāno. Bahiddhāti parassa pañcasu khandhesu. Ajjhattabahiddhāti kālena ajjhattaṃ",
  "atk-s0203a0:450_3": "kālena bahiddhā. Āneñjanti ubhatobhāgavimutto bhavissāmāti āneñjaṃ arūpasamāpattiṃ manasi karoti.",
  "atk-s0203a0:451_0": "Tasmiṃyeva purimasminti pādakajjhānaṃ sandhāya vuttaṃ. Apaguṇapādakajjhānato vuṭṭhitassa",
  "atk-s0203a0:451_1": "hi ajjhattaṃ suññataṃ manasikaroto tattha cittaṃ na pakkhandati. Tato “parassa santāne",
  "atk-s0203a0:451_2": "nu kho katha”nti bahiddhā manasi karoti, tatthapi na pakkhandati. Tato – “kālena",
  "atk-s0203a0:451_3": "attano santāne, kālena parassa santāne nu kho katha”nti ajjhattabahiddhā manasi karoti,",
  "atk-s0203a0:451_4": "tatthapi na pakkhandati. Tato ubhatobhāgavimutto hotukāmo “arūpasamāpattiyaṃ nu kho",
  "atk-s0203a0:451_5": "katha”nti āneñjaṃ manasi karoti, tatthapi na pakkhandati. Idāni – “na me cittaṃ pakkhandatīti",
  "atk-s0203a0:451_6": "vissaṭṭhavīriyena upaṭṭhākādīnaṃ pacchato na caritabbaṃ, pādakajjhānameva pana sādhukaṃ",
  "atk-s0203a0:451_7": "punappunaṃ manasikātabbaṃ. Evamassa rukkhe chindato pharasumhi avahante puna nisitaṃ",
  "atk-s0203a0:451_8": "kāretvā chindantassa chijjesu pharasu viya kammaṭṭhāne manasikāro vahatī”ti dassetuṃ",
  "atk-s0203a0:451_9": "tasmiṃyevātiādimāha. Idānissa evaṃ paṭipannassa yaṃ yaṃ manasi karoti, tattha tattha",
  "atk-s0203a0:451_10": "manasikāro sampajjatīti dassento pakkhandatīti āha.",
  "atk-s0203a0:452_0": "189. Iminā vihārenāti iminā samathavipassanāvihārena. Itiha tattha sampajānoti iti",
  "atk-s0203a0:452_1": "caṅkamantopi tasmiṃ kammaṭṭhāne sampajjamāne “sampajjati me kammaṭṭhāna”nti jānanena",
  "atk-s0203a0:452_2": "sampajāno hoti. Sayatīti nipajjati. Ettha kañci kālaṃ caṅkamitvā – “idāni ettakaṃ",
  "atk-s0203a0:452_3": "kālaṃ caṅkamituṃ sakkhissāmī”ti ñatvā iriyāpathaṃ ahāpetvā ṭhātabbaṃ. Esa nayo sabbavāresu.",
  "atk-s0203a0:452_4": "Na kathessāmīti, itiha tatthāti evaṃ na kathessāmīti jānanena tattha sampajānakārī hoti.",
  "atk-s0203a0:453": "Puna dutiyavāre evarūpiṃ kathaṃ kathessāmīti jānanena sampajānakārī hoti, imassa bhikkhuno samathavipassanā taruṇāva, tāsaṃ anurakkhaṇatthaṃ –",
  "atk-s0203a0:454": "“Āvāso gocaro bhassaṃ, puggalo atha bhojanaṃ;",
  "atk-s0203a0:455": "Utu iriyāpatho ceva, sappāyo sevitabbako”ti.",
  "atk-s0203a0:456": "Satta sappāyāni icchitabbāni. Tesaṃ dassanatthamidaṃ vuttaṃ. Vitakkavāresu avitakkanassa ca vitakkanassa ca jānanena sampajānatā veditabbā.",
  "atk-s0203a0:457_0": "190. Iti vitakkapahānena dve magge kathetvā idāni tatiyamaggassa vipassanaṃ ācikkhanto",
  "atk-s0203a0:457_1": "pañca kho ime, ānanda, kāmaguṇātiādimāha. Āyataneti tesuyeva kāmaguṇesu kismiñcideva",
  "atk-s0203a0:457_2": "kilesuppattikāraṇe. Samudācāroti samudācaraṇato appahīnakileso. Evaṃ santanti evaṃ",
  "atk-s0203a0:457_3": "vijjamānameva. Sampajānoti kammaṭṭhānassa asampattijānanena sampajāno. Dutiyavāre",
  "atk-s0203a0:457_4": "evaṃ santametanti evaṃ sante etaṃ. Sampajānoti kammaṭṭhānasampattijānanena sampajāno.",
  "atk-s0203a0:457_5": "Ayañhi “pahīno nu kho me pañcasu kāmaguṇesu chandarāgo no”ti paccavekkhamāno apahīnabhāvaṃ",
  "atk-s0203a0:457_6": "ñatvā vīriyaṃ paggahetvā taṃ anāgāmimaggena samugghāṭeti, tato maggānantaraṃ phalaṃ,",
  "atk-s0203a0:457_7": "phalato vuṭṭhāya paccavekkhamāno pahīnabhāvaṃ jānāti, tassa jānanena “sampajāno hotī”ti vuttaṃ.",
  "atk-s0203a0:458_0": "191. Idāni arahattamaggassa vipassanaṃ ācikkhanto pañca kho ime, ānanda, upādānakkhandhātiādimāha.",
  "atk-s0203a0:458_1": "Tattha so pahīyatīti rūpe asmīti māno asmīti chando asmīti anusayo pahīyati. Tathā",
  "atk-s0203a0:458_2": "vedanādīsu sampajānatā vuttanāyeneva veditabbā.",
  "atk-s0203a0:459_0": "Ime kho te, ānanda, dhammāti heṭṭhā kathite samathavipassanāmaggaphaladhamme sandhāyāha.",
  "atk-s0203a0:459_1": "Kusalāyatikāti kusalato āgatā. Kusalā hi kusalāpi honti kusalāyatikāpi, seyyathidaṃ,",
  "atk-s0203a0:459_2": "paṭhamajjhānaṃ kusalaṃ, dutiyajjhānaṃ kusalañceva kusalāyatikañca…pe… ākiñcaññāyatanaṃ",
  "atk-s0203a0:459_3": "kusalaṃ, nevasaññānāsaññāyatanaṃ kusalañceva kusalāyatikañca, nevasaññānāsaññāyatanaṃ",
  "atk-s0203a0:459_4": "kusalaṃ, sotāpattimaggo kusalo ceva kusalāyatiko ca…pe… anāgāmimaggo kusalo, arahattamaggo",
  "atk-s0203a0:459_5": "kusalo ceva kusalāyatiko ca. Tathā paṭhamajjhānaṃ kusalaṃ, taṃsampayuttakā dhammā",
  "atk-s0203a0:459_6": "kusalā ceva kusalāyatikā ca…pe… arahattamaggo kusalo, taṃsampayuttakā dhammā kusalā",
  "atk-s0203a0:459_7": "ceva kusalāyatikā ca.",
  "atk-s0203a0:460_0": "Ariyāti nikkilesā visuddhā. Lokuttarāti loke uttarā visiṭṭhā. Anavakkantā pāpimatāti",
  "atk-s0203a0:460_1": "pāpimantena mārena anokkantā. Vipassanāpādakā aṭṭha samāpattiyo appetvā nisinnassa",
  "atk-s0203a0:460_2": "hi bhikkhuno cittaṃ māro na passati, “idaṃ nāma ārammaṇaṃ nissāya saṃvattatī”ti jātituṃ",
  "atk-s0203a0:460_3": "na sakkoti. Tasmā “anavakkantā”ti vuttaṃ.",
  "atk-s0203a0:461": "Taṃ kiṃ maññasīti idaṃ kasmā āha? Gaṇepi eko ānisaṃso atthi, taṃ dassetuṃ idamāha. Anubandhitunti anugacchituṃ paricarituṃ.",
  "atk-s0203a0:462_0": "Na kho, ānandāti ettha kiñcāpi bhagavatā – “sutāvudho, bhikkhave, ariyasāvako akusalaṃ",
  "atk-s0203a0:462_1": "pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ attānaṃ",
  "atk-s0203a0:462_2": "pariharatī”ti bahussuto pañcāvudhasampanno yodho viya kato. Yasmā pana so sutapariyattiṃ",
  "atk-s0203a0:462_3": "uggahetvāpi tadanucchavikaṃ anulomapaṭipadaṃ na paṭipajjati, na tassa taṃ āvudhaṃ",
  "atk-s0203a0:462_4": "hoti. Yo paṭipajjati, tasseva hoti. Tasmā etadatthaṃ anubandhituṃ nārahatīti dassento",
  "atk-s0203a0:462_5": "na kho, ānandāti āha.",
  "atk-s0203a0:463_0": "Idāni yadatthaṃ anubandhitabbo, taṃ dassetuṃ yā ca khotiādimāha. Iti imasmiṃ sutte",
  "atk-s0203a0:463_1": "tīsu ṭhānesu dasa kathāvatthūni āgatāni. “Iti evarūpaṃ kathaṃ kathessāmī”ti sappāyāsappāyavasena",
  "atk-s0203a0:463_2": "āgatāni, “yadidaṃ suttaṃ geyya”nti ettha sutapariyattivasena āgatāni, imasmiṃ ṭhāne",
  "atk-s0203a0:463_3": "paripūraṇavasena āgatāni. Tasmā imasmiṃ sutte dasa kathāvatthūni kathentena imasmiṃ",
  "atk-s0203a0:463_4": "ṭhāne ṭhatvā kathetabbāni.",
  "atk-s0203a0:464_0": "Idāni yasmā ekaccassa ekakassa viharatopi attho na sampajjati, tasmā taṃ sandhāya",
  "atk-s0203a0:464_1": "ekībhāve ādīnavaṃ dassento evaṃ sante kho, ānandātiādimāha. Tattha evaṃ santeti evaṃ ekībhāve sante.",
  "atk-s0203a0:465_0": "193. Satthāti bāhirako titthakarasatthā. Anvāvattantīti anuāvattanti upasaṅkamanti.",
  "atk-s0203a0:465_1": "Mucchaṃ kāmayatīti mucchanataṇhaṃ pattheti, pavattetīti attho. Ācariyūpaddavenāti",
  "atk-s0203a0:465_2": "abbhantare uppannena kilesūpaddavena ācariyassupaddavo. Sesupaddavesupi eseva nayo.",
  "atk-s0203a0:465_3": "Avadhiṃsu nanti mārayiṃsu naṃ. Etena hi guṇamaraṇaṃ kathitaṃ.",
  "atk-s0203a0:466_0": "Vinipātāyāti suṭṭhu nipatanāya. Kasmā pana brahmacārupaddavova – “dukkhavipākataro",
  "atk-s0203a0:466_1": "ca kaṭukavipākataro ca vinipātāya ca saṃvattatī”ti vuttoti. Bāhirapabbajjā hi appalābhā,",
  "atk-s0203a0:466_2": "tattha mahanto nibbattetabbaguṇo natthi, aṭṭhasamāpattipañcābhiññāmattakameva hoti.",
  "atk-s0203a0:466_3": "Iti yathā gadrabhapiṭṭhito patitassa mahantaṃ dukkhaṃ na hoti, sarīrassa paṃsumakkhanamattameva",
  "atk-s0203a0:466_4": "hoti, evaṃ bāhirasamaye lokiyaguṇamattatova parihāyati, tena purimaṃ upaddavadvayaṃ",
  "atk-s0203a0:466_5": "na evaṃ vuttaṃ. Sāsane pana pabbajjā mahālābhā, tattha cattāro maggā cattāri phalāni",
  "atk-s0203a0:466_6": "nibbānanti mahantā adhigantabbaguṇā. Iti yathā ubhato sujāto khattiyakumāro hatthikkhandhavaragato",
  "atk-s0203a0:466_7": "nagaraṃ anusañcaranto hatthikkhandhato patito mahādukkhaṃ nigacchati, evaṃ sāsanato",
  "atk-s0203a0:466_8": "parihāyamāno navahi lokuttaraguṇehi parihāyati. Tenāyaṃ brahmacārupaddavo evaṃ vutto.",
  "atk-s0203a0:467_0": "196. Tasmāti yasmā sesupaddavehi brahmacārupaddavo dukkhavipākataro, yasmā vā sapattapaṭipattiṃ",
  "atk-s0203a0:467_1": "vītikkamanto dīgharattaṃ ahitāya dukkhāya saṃvattati, mittapaṭipatti hitāya, tasmā.",
  "atk-s0203a0:467_2": "Evaṃ uparimenapi heṭṭhimenapi atthena yojetabbaṃ. Mittavatāyāti mittapaṭipattiyā.",
  "atk-s0203a0:467_3": "Sapattavatāyāti verapaṭipattiyā.",
  "atk-s0203a0:468": "Vokkamma ca satthusāsanāti dukkaṭadubbhāsitamattampi hi sañcicca vītikkamanto vokkamma vattati nāma. Tadeva avītikkamanto na vokkamma vattati nāma.",
  "atk-s0203a0:469_0": "Na vo ahaṃ, ānanda, tathā parakkamissāmīti ahaṃ tumhesu tathā na paṭipajjissāmi.",
  "atk-s0203a0:469_1": "Āmaketi apakke. Āmakamatteti āmake nātisukkhe bhājane. Kumbhakāro hi āmakaṃ nātisukkhaṃ",
  "atk-s0203a0:469_2": "apakkaṃ ubhohi hatthehi saṇhikaṃ gaṇhāti “mā bhijjatū”ti. Iti yathā kumbhakāro tattha",
  "atk-s0203a0:469_3": "paṭipajjati, nāhaṃ tumhesu tathā paṭipajjissāmi. Niggayha niggayhāti sakiṃ ovaditvā",
  "atk-s0203a0:469_4": "tuṇhī na bhavissāmi, niggaṇhitvā niggaṇhitvā punappunaṃ ovadissāmi anusāsissāmi.",
  "atk-s0203a0:469_5": "Pavayha pavayhāti dose pavāhetvā pavāhetvā. Yathā pakkabhājanesu kumbhakāro bhinnachinnajajjarāni",
  "atk-s0203a0:469_6": "pavāhetvā ekato katvā supakkāneva ākoṭetvā ākoṭetvā gaṇhāti, evameva ahampi pavāhetvā",
  "atk-s0203a0:469_7": "pavāhetvā punappunaṃ ovadissāmi anusāsissāmi. Yo sāro so ṭhassatīti evaṃ vo mayā",
  "atk-s0203a0:469_8": "ovadiyamānānaṃ yo maggaphalasāro, so ṭhassati. Apica lokiyaguṇāpi idha sārotveva",
  "atk-s0203a0:469_9": "adhippetā. Sesaṃ sabbattha uttānamevāti.",
  "atk-s0203a0:470": "Papañcasūdaniyā majjhimanikāyaṭṭhakathāya",
  "atk-s0203a0:471": "Mahāsuññatasuttavaṇṇanā niṭṭhitā.",
  "atk-s0203a0:472": "3. Acchariyaabbhutasuttavaṇṇanā",
  "atk-s0203a0:473_0": "197. Evaṃ me sutanti acchariyaabbhutasuttaṃ. Tattha yatra hi nāmāti acchariyatthe",
  "atk-s0203a0:473_1": "nipāto. Yo nāma tathāgatoti attho. Chinnapapañceti ettha papañcā nāma taṇhā māno",
  "atk-s0203a0:473_2": "diṭṭhīti ime tayo kilesā. Chinnavaṭumeti ettha vaṭumanti kusalākusalakammavaṭṭaṃ",
  "atk-s0203a0:473_3": "vuccati. Pariyādinnavaṭṭeti tasseva vevacanaṃ. Sabbadukkhavītivatteti sabbaṃ vipākavaṭṭasaṅkhātaṃ",
  "atk-s0203a0:473_4": "dukkhaṃ vītivatte. Anussarissatīti idaṃ yatrāti nipātavasena anāgatavacanaṃ, attho",
  "atk-s0203a0:473_5": "panettha atītavasena veditabbo. Bhagavā hi te buddhe anussari, na idāni anussarissati.",
  "atk-s0203a0:473_6": "Evaṃjaccāti vipassīādayo khattiyajaccā, kakusandhādayo brāhmaṇajaccāti. Evaṃgottāti",
  "atk-s0203a0:473_7": "vipassīādayo koṇḍaññagottā, kakusandhādayo kassapagottāti. Evaṃsīlāti lokiyalokuttarasīlena",
  "atk-s0203a0:473_8": "evaṃsīlā. Evaṃdhammāti ettha samādhipakkhā dhammā adhippetā. Lokiyalokuttarena samādhinā",
  "atk-s0203a0:473_9": "evaṃsamādhinoti attho. Evaṃpaññāti lokiyalokuttarapaññāya evaṃpaññā. Evaṃvihārīti",
  "atk-s0203a0:473_10": "ettha pana heṭṭhā samādhipakkhānaṃ dhammānaṃ gahitattā vihāro gahitova, puna kasmā",
  "atk-s0203a0:473_11": "gahitameva gaṇhātīti ce, na idaṃ gahitameva. Idañhi nirodhasamāpattidīpanatthaṃ,",
  "atk-s0203a0:473_12": "tasmā evaṃnirodhasamāpattivihārīti ayamettha attho.",
  "atk-s0203a0:474_0": "Evaṃvimuttāti ettha vikkhambhanavimutti tadaṅgavimutti samucchedavimutti paṭippassaddhivimutti",
  "atk-s0203a0:474_1": "nissaraṇavimuttīti pañcavidhā vimuttiyo. Tattha aṭṭha samāpattiyo sayaṃ vikkhambhitehi",
  "atk-s0203a0:474_2": "nīvaraṇādīhi vimuttattā vikkhambhanavimuttīti saṅkhaṃ gacchanti. Aniccānupassanādikā",
  "atk-s0203a0:474_3": "satta anupassanā sayaṃ tassa tassa paccanīkaṅgavasena paricattāhi niccasaññādīhi",
  "atk-s0203a0:474_4": "vimuttattā tadaṅgavimuttīti saṅkhaṃ gacchanti. Cattāro ariyamaggā sayaṃ samucchinnehi",
  "atk-s0203a0:474_5": "kilesehi vimuttattā samucchedavimuttīti saṅkhaṃ gacchanti. Cattāri sāmaññaphalāni",
  "atk-s0203a0:474_6": "maggānubhāvena kilesānaṃ paṭippassaddhante uppannattā paṭippassaddhivimuttīti saṅkhaṃ",
  "atk-s0203a0:474_7": "gacchanti. Nibbānaṃ sabbakilesehi nissaṭattā apagatattā dūre ṭhitattā nissaraṇavimuttīti",
  "atk-s0203a0:474_8": "saṅkhaṃ gataṃ. Iti imāsaṃ pañcannaṃ vimuttīnaṃ vasena evaṃvimuttāti evamettha attho veditabbo.",
  "atk-s0203a0:475_0": "199. Tasmātihāti yasmā tvaṃ “tathāgatā acchariyā”ti vadasi, tasmā taṃ bhiyyoso mattāya",
  "atk-s0203a0:475_1": "paṭibhantu tathāgatassa acchariyā abbhutadhammāti. Sato sampajānoti ettha dvesampajaññāni",
  "atk-s0203a0:475_2": "manussaloke devaloke ca. Tattha vessantarajātake brāhmaṇassa dve putte datvā punadivase",
  "atk-s0203a0:475_3": "sakkassa deviṃ datvā sakkena pasīditvā dinne aṭṭha vare gaṇhanto –",
  "atk-s0203a0:476": "“Ito vimuccamānāhaṃ, saggagāmī visesagū;",
  "atk-s0203a0:477": "Anivattī tato assaṃ, aṭṭhametaṃ varaṃ vare”ti. –",
  "atk-s0203a0:478_0": "Evaṃ tusitabhavane me paṭisandhi hotūti varaṃ aggahesi, tato paṭṭhāya tusitabhavane",
  "atk-s0203a0:478_1": "uppajjissāmīti jānāti, idaṃ manussaloke sampajaññaṃ. Vessantarattabhāvato pana cuto",
  "atk-s0203a0:478_2": "puna tusitabhavane nibbattitvā nibbattosmīti aññāsi, idaṃ devaloke sampajaññaṃ.",
  "atk-s0203a0:479_0": "Kiṃ pana sesadevatā na jānantīti? No na jānanti. Tā pana uyyānavimānakapparukkhe",
  "atk-s0203a0:479_1": "oloketvā devanāṭakehi tūriyasaddena pabodhitā “mārisa ayaṃ devaloko tumhe idha nibbattā”ti",
  "atk-s0203a0:479_2": "sāritā jānanti. Bodhisatto paṭhamajavanavāre na jānāti, dutiyajavanato paṭṭhāya jānāti.",
  "atk-s0203a0:479_3": "Iccassa aññehi asādhāraṇajānanaṃ hoti.",
  "atk-s0203a0:480_0": "Aṭṭhāsīti ettha kiñcāpi aññepi devā tattha ṭhitā ṭhitamhāti jānanti, te pana chasu",
  "atk-s0203a0:480_1": "dvāresu balavatā iṭṭhārammaṇena abhibhuyyamānā satiṃ vissajjetvā attano bhuttapītabhāvampi",
  "atk-s0203a0:480_2": "ajānantā āhārūpacchedena kālaṃ karonti. Bodhisattassa kiṃ tathārūpaṃ ārammaṇaṃ natthīti?",
  "atk-s0203a0:480_3": "No natthi. So hi sesadeve dasahi ṭhānehi adhiggaṇhāti, ārammaṇena pana attānaṃ maddituṃ",
  "atk-s0203a0:480_4": "na deti, taṃ ārammaṇaṃ abhibhavitvā tiṭṭhati. Tena vuttaṃ – “sato sampajāno, ānanda,",
  "atk-s0203a0:480_5": "bodhisatto tusite kāye aṭṭhāsī”ti.",
  "atk-s0203a0:481_0": "200. Yāvatāyukanti sesattabhāvesu kiṃ yāvatāyukaṃ na tiṭṭhattīti? Āma na tiṭṭhati.",
  "atk-s0203a0:481_1": "Aññadā hi dīghāyukadevaloke nibbatto tattha pāramiyo na sakkā pūretunti akkhīni nimīletvā",
  "atk-s0203a0:481_2": "adhimuttikālaṃkiriyaṃ nāma katvā manussaloke nibbattati. Ayaṃ kālaṅkiriyā aññesaṃ",
  "atk-s0203a0:481_3": "na hoti. Tadā pana adinnadānaṃ nāma natthi, arakkhitasīlaṃ nāma natthi, sabbapāramīnaṃ",
  "atk-s0203a0:481_4": "pūritattā yāvatāyukaṃ aṭṭhāsi.",
  "atk-s0203a0:482_0": "Sato sampajāno tusitā kāyā cavitvā mātukucchiṃ okkamatīti evaṃ tāva sabbapāramiyo",
  "atk-s0203a0:482_1": "pūretvā tadā bodhisatto yāvatāyukaṃ aṭṭhāsi. Devatānaṃ pana – “manussagaṇanāvasena",
  "atk-s0203a0:482_2": "idāni sattahi divasehi cuti bhavissatī”ti pañca pubbanimittāni uppajjanti – mālā",
  "atk-s0203a0:482_3": "milāyanti, vatthāni kilissanti, kacchehi sedā muccanti, kāye dubbaṇṇiyaṃ okkamati,",
  "atk-s0203a0:482_4": "devo devāsane na saṇṭhāti.",
  "atk-s0203a0:483_0": "Tattha mālāti paṭisandhiggahaṇadivase piḷandhanamālā. Tā kira saṭṭhisatasahassādhikā",
  "atk-s0203a0:483_1": "sattapaṇṇāsa-vassakoṭiyo amilāyitvā tadā milāyanti. Vatthesupi eseva nayo. Ettakaṃ",
  "atk-s0203a0:483_2": "pana kālaṃ devānaṃ neva sītaṃ na uṇhaṃ hoti, tasmiṃ kāle sarīrato bindubinduvasena",
  "atk-s0203a0:483_3": "sedā muccanti. Ettakañca kālaṃ tesaṃ sarīre khaṇḍiccapāliccādivasena vivaṇṇatā na",
  "atk-s0203a0:483_4": "paññāyati, devadhītā soḷasavassuddesikā viya, devaputtā vīsativassuddesikā viya khāyanti.",
  "atk-s0203a0:483_5": "Maraṇakāle pana nesaṃ kilantarūpo attabhāvo hoti. Ettakañca nesaṃ kālaṃ devaloke",
  "atk-s0203a0:483_6": "ukkaṇṭhitā nāma natthi, maraṇakāle pana nissasanti vijambhanti, sake āsane nābhiramanti.",
  "atk-s0203a0:484_0": "Imāni pana pubbanimittāni, yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni",
  "atk-s0203a0:484_1": "nimittāni paññāyanti, na sabbesaṃ, evameva mahesakkhānaṃ devatānaṃyeva paññāyanti,",
  "atk-s0203a0:484_2": "na sabbesaṃ. Yathā ca manussesu pubbanimittāni nakkhattapāṭhakādayova jānanti, na",
  "atk-s0203a0:484_3": "sabbe, evameva tānipi sabbe devā na jānanti, paṇḍitā eva pana jānanti. Tattha ye",
  "atk-s0203a0:484_4": "ca mandena kusalakammena nibbattā devaputtā, te tesu uppannesu – “idāni ko jānāti,",
  "atk-s0203a0:484_5": "kuhiṃ nibbattissāmā”ti bhāyanti. Ye mahāpuññā, te – “amhehi dinnaṃ dānaṃ rakkhitaṃ",
  "atk-s0203a0:484_6": "sīlaṃ bhāvitaṃ bhāvanaṃ āgamma uparidevalokesu sampattiṃ anubhavissāmā”ti na bhāyanti.",
  "atk-s0203a0:484_7": "Bodhisattopi tāni pubbanimittāni disvā “idāni anantare attabhāve buddho bhavissāmī”ti",
  "atk-s0203a0:484_8": "na bhāyi. Athassa tesu nimittesu pātubhūtesu dasasahassacakkavāḷadevatā sannipatitvā",
  "atk-s0203a0:484_9": "– “mārisa tumhehi dasa pāramiyo pūrentehi na sakkasampattiṃ na mārabrahmacakkavattisampattiṃ",
  "atk-s0203a0:484_10": "patthentehi pūritā, lokanittharaṇatthāya pana buddhattaṃ patthayamānehi pūritā. So",
  "atk-s0203a0:484_11": "vo idāni kālo mārisa buddhattāya, samayo mārisa buddhattāyā”ti yācanti.",
  "atk-s0203a0:485_0": "Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena",
  "atk-s0203a0:485_1": "pañcamahāvilokanaṃ nāma vilokesi. Tattha “kālo nu kho, na kālo”ti paṭhamaṃ kālaṃ",
  "atk-s0203a0:485_2": "vilokesi. Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0203a0:485_3": "Tadā hi sattānaṃ jātijarāmaraṇāni na paññāyanti, buddhānañca dhammadesanā nāma tilakkhaṇamuttā",
  "atk-s0203a0:485_4": "natthi, tesaṃ aniccaṃ dukkhaṃ anattāti kathentānaṃ “kiṃ nāmetaṃ kathentī”ti neva",
  "atk-s0203a0:485_5": "sotuṃ na saddhātuṃ maññanti, tato abhisamayo na hoti, tasmiṃ asati aniyyānikaṃ sāsanaṃ",
  "atk-s0203a0:485_6": "hoti. Tasmā so akālo. Vassasatato ūnaāyukālopi kālo nāma na hoti. Kasmā? Tadā hi",
  "atk-s0203a0:485_7": "sattā ussannakilesā honti, ussannakilesānañca dinnovādo ovādaṭṭhāne na tiṭṭhati.",
  "atk-s0203a0:485_8": "Udake daṇḍarāji viya khippaṃ vigacchati. Tasmā sopi akālo. Satasahassato pana paṭṭhāya",
  "atk-s0203a0:485_9": "heṭṭhā vassasatato paṭṭhāya uddhaṃ āyukālo kālo nāma. Tadā ca vassasatakālo hoti.",
  "atk-s0203a0:485_10": "Atha mahāsatto “nibbattitabbakālo”ti kālaṃ passi.",
  "atk-s0203a0:486": "Tato dīpaṃ vilokento saparivāre cattāro dīpe oloketvā – “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.",
  "atk-s0203a0:487_0": "Tato – “jambudīpo nāma mahā, dasayojanasahassaparimāṇo, katarasmiṃ nu kho padese",
  "atk-s0203a0:487_1": "buddhā nibbattantī”ti desaṃ vilokento majjhimadesaṃ passi. Majjhimadeso nāma “puratthimāya",
  "atk-s0203a0:487_2": "disāya gajaṅgalaṃ nāma nigamo”tiādinā nayena vinaye vuttova. So pana āyāmato tīṇi",
  "atk-s0203a0:487_3": "yojanasatāni. Vitthārato aḍḍhatiyāni, parikkhepato navayojanasatānīti. Etasmiñhi",
  "atk-s0203a0:487_4": "padese cattāri aṭṭha soḷasa vā asaṅkhyeyyāni, kappasatasahassañca pāramiyo pūretvā",
  "atk-s0203a0:487_5": "sammāsambuddhā uppajjanti. Dve asaṅkhyeyyāni, kappasatasahassañca pāramiyo pūretvā",
  "atk-s0203a0:487_6": "paccekabuddhā uppajjanti, ekaṃ asaṅkhyeyyaṃ, kappasatasahassañca pāramiyo pūretvā",
  "atk-s0203a0:487_7": "sāriputtamoggallānādayo mahāsāvakā uppajjanti, catunnaṃ mahādīpānaṃ dvisahassānaṃ",
  "atk-s0203a0:487_8": "parittadīpānañca issariyādhipaccakārakacakkavattirājāno uppajjanti, aññe ca mahesakkhā",
  "atk-s0203a0:487_9": "khattiyabrāhmaṇagahapatimahāsālā uppajjanti. Idañcettha kapilavatthu nāma nagaraṃ,",
  "atk-s0203a0:487_10": "tattha mayā nibbattitabbanti niṭṭhamagamāsi.",
  "atk-s0203a0:488": "Tato kulaṃ vilokento – “buddhā nāma lokasammate kule nibbattanti, idāni ca khattiyakulaṃ lokasammataṃ, tattha nibbattissāmi, suddhodano nāma rājā me pitā bhavissatī”ti kulaṃ passi.",
  "atk-s0203a0:489_0": "Tato mātaraṃ vilokento – “buddhamātā nāma lolā surādhuttā na hoti, kappasatasahassaṃ",
  "atk-s0203a0:489_1": "pūritapāramī jātito paṭṭhāya akhaṇḍapañcasīlā hoti, ayañca mahāmāyā nāma devī edisā.",
  "atk-s0203a0:489_2": "Ayaṃ me mātā bhavissati. Kittakaṃ panassā āyū”ti āvajjanto – “dasannaṃ māsānaṃ upari",
  "atk-s0203a0:489_3": "satta divasānī”ti passi.",
  "atk-s0203a0:490_0": "Iti imaṃ pañcamahāvilokanaṃ viloketvā – “kālo me mārisā buddhabhāvāyā”ti devatānaṃ",
  "atk-s0203a0:490_1": "saṅgahaṃ karonto paṭiññaṃ datvā “gacchatha tumhe”ti tā devatā uyyojetvā tusitadevatāhi",
  "atk-s0203a0:490_2": "parivuto tusitapure nandanavanaṃ pāvisi. Sabbadevalokesu hi nandanavanaṃ atthiyeva.",
  "atk-s0203a0:490_3": "Tattha naṃ devatā – “ito cuto sugatiṃ gaccha, ito cuto sugatiṃ gacchā”ti pubbekatakusalakammokāsaṃ",
  "atk-s0203a0:490_4": "sārayamānā vicaranti. So evaṃ devatāhi kusalaṃ sārayamānāhi parivuto tattha vicarantova cavi.",
  "atk-s0203a0:491_0": "Evaṃ cuto cavāmīti pajānāti, cuticittaṃ na jānāti. Paṭisandhiṃ gahetvāpi paṭisandhicittaṃ",
  "atk-s0203a0:491_1": "na jānāti, imasmiṃ me ṭhāne paṭisandhi gahitāti evaṃ pana jānāti. Keci pana therā",
  "atk-s0203a0:491_2": "“āvajjanapariyāyo nāma laddhuṃ vaṭṭati, dutiyatatiyacittavāreyeva jānissatī”ti vadanti.",
  "atk-s0203a0:491_3": "Tipiṭakamahāsīvatthero panāha – “mahāsattānaṃ paṭisandhi na aññesaṃ paṭisandhisadisā,",
  "atk-s0203a0:491_4": "koṭippattaṃ tesaṃ satisampajaññaṃ. Yasmā pana teneva cittena taṃ cittaṃ ñātuṃ na",
  "atk-s0203a0:491_5": "sakkā, tasmā cuticittaṃ na jānāti. Cutikkhaṇepi cavāmīti pajānāti, paṭisandhiṃ gahetvāpi",
  "atk-s0203a0:491_6": "paṭisandhicittaṃ na jānāti, asukasmiṃ ṭhāne paṭisandhi gahitāti pajānāti, tasmiṃ",
  "atk-s0203a0:491_7": "kāle dasasahassī kampatī”ti. Evaṃ sato sampajāno mātukucchiṃ okkamanto pana ekūnavīsatiyā",
  "atk-s0203a0:491_8": "paṭisandhicittesu mettāpubbabhāgassa somanassa-sahagata-ñāṇasampayutta-asaṅkhārika-kusalacittassa",
  "atk-s0203a0:491_9": "sadisamahāvipākacittena paṭisandhiṃ gaṇhi. Mahāsīvatthero pana “upekkhāsahagatenā”ti āha.",
  "atk-s0203a0:492_0": "Paṭisandhiṃ gaṇhanto pana āsāḷhīpuṇṇamāyaṃ uttarāsāḷhanakkhattena aggahesi. Tadā",
  "atk-s0203a0:492_1": "kira mahāmāyā pure puṇṇamāya sattamadivasato paṭṭhāya vigatasurāpānaṃ mālāgandhavibhūsanasampannaṃ",
  "atk-s0203a0:492_2": "nakkhattakīḷaṃ anubhavamānā sattame divase pāto vuṭṭhāya gandhodakena nhāyitvā sabbālaṅkāravibhūsitā",
  "atk-s0203a0:492_3": "varabhojanaṃ bhuñjitvā uposathaṅgāni adhiṭṭhāya sirīgabbhaṃ pavisitvā sirīsayane",
  "atk-s0203a0:492_4": "nipannā niddaṃ okkamamānā idaṃ supinaṃ addasa – “cattāro kira naṃ mahārājāno sayaneneva",
  "atk-s0203a0:492_5": "saddhiṃ ukkhipitvā anotattadahaṃ netvā ekamantaṃ aṭṭhaṃsu. Atha nesaṃ deviyo āgantvā",
  "atk-s0203a0:492_6": "manussamalaharaṇatthaṃ nhāpetvā dibbavatthaṃ nivāsetvā gandhehi vilimpetvā dibbapupphāni",
  "atk-s0203a0:492_7": "piḷandhitvā tato avidūre rajatapabbato, tassa anto kanakavimānaṃ atthi, tasmiṃ pācīnato",
  "atk-s0203a0:492_8": "sīsaṃ katvā nipajjāpesuṃ. Atha bodhisatto setavaravāraṇo hutvā tato avidūre eko suvaṇṇapabbato,",
  "atk-s0203a0:492_9": "tattha caritvā tato oruyha rajatapabbataṃ abhiruhitvā uttaradisato āgamma kanakavimānaṃ",
  "atk-s0203a0:492_10": "pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso ahosi.",
  "atk-s0203a0:493_0": "Atha pabuddhā devī taṃ supinaṃ rañño ārocesi. Rājā pabhātāya rattiyā catusaṭṭhimatte",
  "atk-s0203a0:493_1": "brāhmaṇapāmokkhe pakkosāpetvā haritūpalittāya lājādīhi katamaṅgalasakkārāya bhūmiyā",
  "atk-s0203a0:493_2": "mahārahāni āsanāni paññāpetvā tattha nisinnānaṃ brāhmaṇānaṃ sappimadhusakkarābhisaṅkhārassa",
  "atk-s0203a0:493_3": "varapāyāsassa suvaṇṇarajatapātiyo pūretvā suvaṇṇarajatapātītiheva paṭikujjitvā adāsi,",
  "atk-s0203a0:493_4": "aññehi ca ahatavatthakapilagāvīdānādīhi te santappesi. Atha nesaṃ sabbakāmasantappitānaṃ",
  "atk-s0203a0:493_5": "supinaṃ ārocāpetvā – “kiṃ bhavissatī”ti pucchi. Brāhmaṇā āhaṃsu – “mā cintayi mahārāja,",
  "atk-s0203a0:493_6": "deviyā te kucchimhi gabbho patiṭṭhito, so ca kho purisagabbho, na itthigabbho, putto",
  "atk-s0203a0:493_7": "te bhavissati. So sace agāraṃ ajjhāvasissati, rājā bhavissati cakkavattī. Sace agārā",
  "atk-s0203a0:493_8": "nikkhamma pabbajissati, buddho bhavissati loke vivaṭṭacchado”ti. Evaṃ sato sampajāno",
  "atk-s0203a0:493_9": "bodhisatto tusitakāyā cavitvā mātukucchiṃ okkamati.",
  "atk-s0203a0:494": "Tattha sato sampajānoti iminā catutthāya gabbhāvakkantiyā okkamatīti dasseti. Catasso hi gabbhāvakkantiyo.",
  "atk-s0203a0:495_0": "“Catasso imā, bhante, gabbhāvakkantiyo. Idha, bhante, ekacco asampajāno mātukucchiṃ",
  "atk-s0203a0:495_1": "okkamati, asampajāno mātukucchismiṃ ṭhāti, asampajāno mātukucchimhā nikkhamati, ayaṃ",
  "atk-s0203a0:495_2": "paṭhamā gabbhāvakkanti.",
  "atk-s0203a0:496": "Puna caparaṃ, bhante, idhekacco sampajāno mātukucchiṃ okkamati, asampajāno mātukucchismiṃ ṭhāti, asampajāno mātukucchimhā nikkhamati, ayaṃ dutiyā gabbhāvakkanti.",
  "atk-s0203a0:497": "Puna caparaṃ, bhante, idhekacco sampajāno mātukucchiṃ okkamati, sampajāno mātukucchismiṃ ṭhāti, asampajāno mātukucchimhā nikkhamati, ayaṃ tatiyā gabbhāvakkanti.",
  "atk-s0203a0:498": "Puna caparaṃ, bhante, idhekacco sampajāno mātukucchiṃ okkamati, sampajāno mātukucchismiṃ ṭhāti, sampajāno mātukucchimhā nikkhamati, ayaṃ catutthā gabbhāvakkantī”ti.",
  "atk-s0203a0:499_0": "Etāsu paṭhamā lokiyamanussānaṃ hoti, dutiyā asītimahāsāvakānaṃ, tatiyā dvinnaṃ aggasāvakānaṃ",
  "atk-s0203a0:499_1": "paccekabodhisattānañca. Te kira kammajavātehi uddhaṃpādā adhosirā anekasataporise",
  "atk-s0203a0:499_2": "papāte viya yonimukhe tāḷacchiggalena hatthī viya ativiya sambādhena yonimukhena",
  "atk-s0203a0:499_3": "nikkhamamānā anantaṃ dukkhaṃ pāpuṇanti. Tena nesaṃ “mayaṃ nikkhamāmā”ti sampajānatā",
  "atk-s0203a0:499_4": "na hoti. Catutthā sabbaññubodhisattānaṃ. Te hi mātukucchismiṃ paṭisandhiṃ gaṇhantāpi",
  "atk-s0203a0:499_5": "jānanti, tattha vasantāpi jānanti. Nikkhamanakālepi nesaṃ kammajavātā uddhaṃpāde",
  "atk-s0203a0:499_6": "adhosire katvā khipituṃ na sakkonti, dve hatthe pasāretvā akkhīni ummīletvā ṭhitakāva nikkhamanti.",
  "atk-s0203a0:500_0": "201. Mātukucchiṃ okkamatīti ettha mātukucchiṃ okkanto hotīti attho. Okkante hi tasmiṃ",
  "atk-s0203a0:500_1": "evaṃ hoti, na okkamamāne. Appamāṇoti buddhappamāṇo, vipuloti attho. Uḷāroti tasseva",
  "atk-s0203a0:500_2": "vevacanaṃ. Devānubhāvanti ettha devānaṃ ayamānubhāvo – nivatthavatthassa pabhā dvādasa",
  "atk-s0203a0:500_3": "yojanāni pharati, tathā sarīrassa, tathā alaṅkārassa, tathā vimānassa, taṃ atikkamitvāti attho.",
  "atk-s0203a0:501_0": "Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantarikā hoti, tiṇṇaṃ sakaṭacakkānaṃ",
  "atk-s0203a0:501_1": "pattānaṃ vā aññamaññaṃ āhacca ṭhapitānaṃ majjhe okāso viya. So pana lokantarikanirayo",
  "atk-s0203a0:501_2": "parimāṇato aṭṭhayojanasahasso hoti. Aghāti niccavivaṭā. Asaṃvutāti heṭṭhāpi appatiṭṭhā.",
  "atk-s0203a0:501_3": "Andhakārāti tamabhūtā. Andhakāratimisāti cakkhuviññāṇuppattinivāraṇato andhabhāvakaraṇatimisena",
  "atk-s0203a0:501_4": "samannāgatā. Tattha kira cakkhuviññāṇaṃ na jāyati. Evaṃmahiddhikāti candimasūriyā",
  "atk-s0203a0:501_5": "kira ekappahāreneva tīsu dīpesu paññāyanti, evaṃmahiddhikā. Ekekāya disāya navanavayojanasatasahassāni",
  "atk-s0203a0:501_6": "andhakāraṃ vidhamitvā ālokaṃ dassenti, evaṃ mahānubhāvā. Ābhāya nānubhontīti attano",
  "atk-s0203a0:501_7": "pabhāya nappahonti. Te kira cakkavāḷapabbatassa vemajjhena caranti, cakkavāḷapabbatañca",
  "atk-s0203a0:501_8": "atikkamma lokantarikanirayo, tasmā te tattha ābhāya nappahonti.",
  "atk-s0203a0:502_0": "Yepi tattha sattāti yepi tasmiṃ lokantaramahāniraye sattā upapannā. Kiṃ pana kammaṃ",
  "atk-s0203a0:502_1": "katvā te tattha uppajjantīti? Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca",
  "atk-s0203a0:502_2": "upari aparādhaṃ aññañca divase divase pāṇavadhādisāhasikakammaṃ katvā uppajjanti",
  "atk-s0203a0:502_3": "tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ",
  "atk-s0203a0:502_4": "viya dīghanakhā honti. Te rukkhe vagguliyo viya nakhehi cakkavāḷapāde lagganti. Yadā",
  "atk-s0203a0:502_5": "pana saṃsappantā aññamaññassa hatthapāsaṃ gatā honti, atha “bhakkho no laddho”ti",
  "atk-s0203a0:502_6": "maññamānā tattha vāvaṭā viparivattitvā lokasandhārakaudake patanti. Vāte paharante",
  "atk-s0203a0:502_7": "madhukaphalāni viya chijjitvā udake patanti. Patitamattā ca accantakhāre udake piṭṭhapiṇḍi viya vilīyanti.",
  "atk-s0203a0:503_0": "Aññepi kira bho santi sattāti – “yathā mayaṃ mahādukkhaṃ anubhavāma, evaṃ aññepi",
  "atk-s0203a0:503_1": "kira sattā idaṃ dukkhaṃ anubhavantā idhūpapannā”ti taṃ divasaṃ passanti. Ayaṃ pana",
  "atk-s0203a0:503_2": "obhāso ekayāgupānamattampi na tiṭṭhati, yāvatā niddāyitvā pabuddho ārammaṇaṃ vibhāveti,",
  "atk-s0203a0:503_3": "tattakaṃ kālaṃ hoti. Dīghabhāṇakā pana “accharāsaṅghāṭamattameva vijjubhāso viya",
  "atk-s0203a0:503_4": "niccharitvā kiṃ idanti bhaṇantānaṃyeva antaradhāyatī”ti vadanti. Saṅkampatīti samantato",
  "atk-s0203a0:503_5": "kampati. Itaradvayaṃ purimapasseva vevacanaṃ. Puna appamāṇo cātiādi nigamanatthaṃ vuttaṃ.",
  "atk-s0203a0:504_0": "202. Cattāro devaputtā catuddisaṃ ārakkhāya upagacchantīti ettha cattāroti catunnaṃ",
  "atk-s0203a0:504_1": "mahārājūnaṃ vasena vuttaṃ, dasasahassacakkavāḷe pana cattāro cattāro katvā cattālīsadasasahassā",
  "atk-s0203a0:504_2": "honti. Tattha imasmiṃ cakkavāḷe mahārājāno khaggahatthā āgantvā bodhisattassa ārakkhaṇatthāya",
  "atk-s0203a0:504_3": "upagantvā sirīgabbhaṃ paviṭṭhā, itare gabbhadvārato paṭṭhāya avaruddhapaṃsupisācakādiyakkhagaṇe",
  "atk-s0203a0:504_4": "paṭikkamāpetvā yāva cakkavāḷā ārakkhaṃ gaṇhiṃsu.",
  "atk-s0203a0:505_0": "Kimatthaṃ panāyaṃ rakkhā āgatā? Nanu paṭisandhikkhaṇe kalalakālato paṭṭhāya sacepi",
  "atk-s0203a0:505_1": "koṭisatasahassā mārā koṭisatasahassaṃ sineruṃ ukkhipitvā bodhisattassa vā bodhisattamātuyā",
  "atk-s0203a0:505_2": "vā antarāyakaraṇatthaṃ āgaccheyyuṃ, sabbe antarāva antaradhāyeyyuṃ. Vuttampi cetaṃ",
  "atk-s0203a0:505_3": "bhagavatā ruhiruppādavatthusmiṃ – “aṭṭhānametaṃ, bhikkhave, anavakāso, yaṃ parūpakkamena",
  "atk-s0203a0:505_4": "tathāgataṃ jīvitā voropeyya. Anupakkamena, bhikkhave, tathāgatā parinibbāyanti. Gacchatha",
  "atk-s0203a0:505_5": "tumhe, bhikkhave, yathāvihāraṃ, arakkhiyā, bhikkhave, tathāgatā”ti. Evametaṃ, na",
  "atk-s0203a0:505_6": "parūpakkamena tesaṃ jīvitantarāyo atthi. Santi kho pana amanussā virūpā duddasikā,",
  "atk-s0203a0:505_7": "bheravarupā pakkhino, yesaṃ rūpaṃ disvā saddaṃ vā sutvā bodhisattamātu bhayaṃ vā",
  "atk-s0203a0:505_8": "santāso vā uppajjeyya, tesaṃ nivāraṇatthāya rakkhaṃ aggahesuṃ. Apica kho bodhisattassa",
  "atk-s0203a0:505_9": "puññatejena sañjātagāravā attano gāravacoditāpi te evamakaṃsu.",
  "atk-s0203a0:506_0": "Kiṃ pana te antogabbhaṃ pavisitvā ṭhitā cattāro mahārājāno bodhisattamātuyā attānaṃ",
  "atk-s0203a0:506_1": "dassenti na dassentīti? Nahānamaṇḍanabhojanādisarīrakiccakāle na dassenti, sirīgabbhaṃ",
  "atk-s0203a0:506_2": "pavisitvā varasayane nipannakāle pana dassenti. Tattha kiñcāpi amanussadassanaṃ nāma",
  "atk-s0203a0:506_3": "manussānaṃ sappaṭibhayaṃ hoti, bodhisattamātā pana attano ceva puttassa ca puññānubhāvena",
  "atk-s0203a0:506_4": "te disvā na bhāyati, pakatiantepurapālakesu viya assā tesu cittaṃ uppajjati.",
  "atk-s0203a0:507_0": "203. Pakatiyā sīlavatīti sabhāveneva sīlasampannā. Anuppanne kira buddhe manussā",
  "atk-s0203a0:507_1": "tāpasaparibbājakānaṃ santike vanditvā ukkuṭikaṃ nisīditvā sīlaṃ gaṇhanti, bodhisattamātāpi",
  "atk-s0203a0:507_2": "kāladevilassa isino santike gaṇhāti. Bodhisatte pana kucchigate aññassa pādamūle",
  "atk-s0203a0:507_3": "nisīdituṃ nāma na sakkā, samāsane nisīditvā gahitasīlampi avaññā kāraṇamattaṃ hoti.",
  "atk-s0203a0:507_4": "Tasmā sayameva sīlaṃ aggahesīti vuttaṃ hoti.",
  "atk-s0203a0:508_0": "Purisesūti bodhisattassa pitaraṃ ādiṃ katvā kesuci manussesu purisādhippāyacittaṃ",
  "atk-s0203a0:508_1": "nuppajjati. Tañca kho bodhisatte gāravena, na pahīnakilesatāya. Bodhisattamātu rūpaṃ",
  "atk-s0203a0:508_2": "pana sukusalāpi sippikā potthakammādīsupi kātuṃ na sakkonti, taṃ disvā purisassa",
  "atk-s0203a0:508_3": "rāgo nuppajjatīti na sakkā vattuṃ. Sace pana taṃ rattacitto upasaṅkamitukāmo hoti,",
  "atk-s0203a0:508_4": "pādā na vahanti, dibbasaṅkhalikā viya bajjhanti. Tasmā “anatikkamanīyā”tiādi vuttaṃ.",
  "atk-s0203a0:509_0": "Pañcannaṃ kāmaguṇānanti pubbe “kāmaguṇūpasaṃhita”nti purisādhippāyavasena vatthupaṭikkhepo",
  "atk-s0203a0:509_1": "kathito, idha ārammaṇappaṭilābho dassito. Tadā kira “deviyā evarūpo putto kucchismiṃ",
  "atk-s0203a0:509_2": "uppanno”ti, sutvā samantato rājāno mahagghaābharaṇatūriyādivasena pañcadvārārammaṇavatthubhūtaṃ",
  "atk-s0203a0:509_3": "paṇṇākāraṃ pesenti, bodhisattassa ca bodhisattamātuyā ca katakammassa ussannattā",
  "atk-s0203a0:509_4": "lābhasakkārassa pamāṇaparicchedo nāma natthi.",
  "atk-s0203a0:510_0": "204. Akilantakāyāti yathā aññā itthiyo gabbhabhārena kilamanti, hatthapādā uddhumātakādīni",
  "atk-s0203a0:510_1": "pāpuṇanti, na evaṃ tassā koci kilamatho ahosi. Tirokucchigatanti antokucchigataṃ.",
  "atk-s0203a0:510_2": "Kalalādikālaṃ atikkamitvā sañjātaaṅgapaccaṅgaṃ ahīnindriyabhāvaṃ upagataṃyeva passati.",
  "atk-s0203a0:510_3": "Kimatthaṃ passati? Sukhavāsatthaṃ. Yatheva hi mātā puttena saddhiṃ nisinnā vā nipannā",
  "atk-s0203a0:510_4": "vā “hatthaṃ vā pādaṃ vā olambantaṃ ukkhipitvā saṇṭhapessāmī”ti sukhavāsatthaṃ puttaṃ",
  "atk-s0203a0:510_5": "oloketi, evaṃ bodhisattamātāpi yaṃ taṃ mātu uṭṭhānagamanaparivattananisajjādīsu uṇhasītaloṇikatittakakaṭukāhāraajjhoharaṇakālesu",
  "atk-s0203a0:510_6": "ca gabbhassa dukkhaṃ uppajjati, atthi nu kho me taṃ puttassāti sukhavāsatthaṃ bodhisattaṃ",
  "atk-s0203a0:510_7": "olokayamānā pallaṅkaṃ ābhujitvā nisinnaṃ bodhisattaṃ passati. Yathā hi aññe antokucchigatā",
  "atk-s0203a0:510_8": "pakkāsayaṃ ajjhottharitvā āmāsayaṃ ukkhipitvā udarapaṭalaṃ piṭṭhito katvā piṭṭhikaṇṭakaṃ",
  "atk-s0203a0:510_9": "nissāya ukkuṭikā dvīsu muṭṭhīsu hanukaṃ ṭhapetvā deve vassante rukkhasusire makkaṭā",
  "atk-s0203a0:510_10": "viya nisīdanti, na evaṃ bodhisatto. Bodhisatto pana piṭṭhikaṇṭakaṃ piṭṭhito katvā",
  "atk-s0203a0:510_11": "dhammāsane dhammakathiko viya pallaṅkaṃ ābhujitvā puratthābhimukho nisīdati. Pubbe",
  "atk-s0203a0:510_12": "katakammaṃ panassā vatthuṃ sodheti, suddhe vatthumhi sukhumacchavilakkhaṇaṃ nibbattati.",
  "atk-s0203a0:510_13": "Atha naṃ kucchigataṃ taco paṭicchādetuṃ na sakkoti, olokentiyā bahi ṭhito viya paññāyati.",
  "atk-s0203a0:510_14": "Tamatthaṃ upamāya vibhāvento seyyathāpītiādimāha. Bodhisatto pana antokucchigato",
  "atk-s0203a0:510_15": "mātaraṃ na passati. Na hi antokucchiyaṃ cakkhuviññāṇaṃ uppajjati.",
  "atk-s0203a0:511_0": "205. Kālaṃ karotīti na vijātabhāvapaccayā, āyuparikkhayeneva. Bodhisattena vasitaṭṭhānañhi",
  "atk-s0203a0:511_1": "cetiyakuṭisadisaṃ hoti aññesaṃ aparibhogaṃ, na ca sakkā bodhisattamātaraṃ apanetvā",
  "atk-s0203a0:511_2": "aññaṃ aggamahesiṭṭhāne ṭhapetunti tattakaṃyeva bodhisattamātu āyuppamāṇaṃ hoti, tasmā",
  "atk-s0203a0:511_3": "tadā kālaṃ karoti. Katarasmiṃ pana vaye kālaṃ karotīti? Majjhimavaye. Paṭhamavayasmiñhi",
  "atk-s0203a0:511_4": "sattānaṃ attabhāve chandarāgo balavā hoti, tena tadā sañjātagabbhā itthī taṃ gabbhaṃ",
  "atk-s0203a0:511_5": "anurakkhituṃ na sakkonti, gabbho bahvābādho hoti. Majjhimavayassa pana dve koṭṭhāse",
  "atk-s0203a0:511_6": "atikkamma tatiyakoṭṭhāse vatthuṃ visadaṃ hoti, visade vatthumhi nibbattā dārakā arogā",
  "atk-s0203a0:511_7": "honti. Tasmā bodhisattamātāpi paṭhamavaye sampattiṃ anubhavitvā majjhimavayassa tatiyakoṭṭhāse",
  "atk-s0203a0:511_8": "vijāyitvā kālaṃ karoti.",
  "atk-s0203a0:512_0": "Nava vā dasa vāti ettha vā-saddena vikappanavasena satta vā aṭṭha vā ekādasa vā dvādasa",
  "atk-s0203a0:512_1": "vāti evamādīnampi saṅgaho veditabbo. Tattha sattamāsajāto jīvati, sītuṇhakkhamo pana",
  "atk-s0203a0:512_2": "na hoti. Aṭṭhamāsajāto na jīvati, sesā jīvanti.",
  "atk-s0203a0:513_0": "Ṭhitāvāti ṭhitāva hutvā. Mahāmāyāpi devī upavijaññā ñātikulagharaṃ gamissāmīti rañño",
  "atk-s0203a0:513_1": "ārocesi. Rājā kapilavatthuto devadahanagaragāmimaggaṃ alaṅkārāpetvā deviṃ suvaṇṇasivikāya",
  "atk-s0203a0:513_2": "nisīdāpesi. Sakalanagaravāsino sakyā parivāretvā gandhamālādīhi pūjayamānā deviṃ",
  "atk-s0203a0:513_3": "gahetvā pāyiṃsu. Sā devadahanagarassa avidūre lumbinisālavanuyyānaṃ disvā uyyānavicaraṇatthāya",
  "atk-s0203a0:513_4": "cittaṃ uppādetvā rañño saññaṃ adāsi. Rājā uyyānaṃ paṭijaggāpetvā ārakkhaṃ saṃvidahāpesi.",
  "atk-s0203a0:513_5": "Deviyā uyyānaṃ paviṭṭhamattāya kāyadubbalyaṃ ahosi, athassā maṅgalasālamūle sirīsayanaṃ",
  "atk-s0203a0:513_6": "paññāpetvā sāṇiyā parikkhipiṃsu. Sā antosāṇiṃ pavisitvā sālasākhaṃ hatthena gahetvā",
  "atk-s0203a0:513_7": "aṭṭhāsi. Athassā tāvadeva gabbhavuṭṭhānaṃ ahosi.",
  "atk-s0203a0:514_0": "Devā naṃ paṭhamaṃ paṭiggaṇhantīti khīṇāsavā suddhāvāsabrahmāno paṭiggaṇhanti. Kathaṃ?",
  "atk-s0203a0:514_1": "Sūtivesaṃ gaṇhitvāti eke. Taṃ pana paṭikkhipitvā idaṃ vuttaṃ – tadā bodhisattamātā",
  "atk-s0203a0:514_2": "suvaṇṇakhacitaṃ vatthaṃ nivāsetvā macchakkhisadisaṃ dukūlapaṭaṃ yāva pādantāva pārupitvā",
  "atk-s0203a0:514_3": "aṭṭhāsi. Athassā sallahukaṃ gabbhavuṭṭhānaṃ ahosi dhammakaraṇato udakanikkhamanasadisaṃ.",
  "atk-s0203a0:514_4": "Atha te pakatibrahmaveseneva upasaṅkamitvā paṭhamaṃ suvaṇṇajālena paṭiggahesuṃ. Tesaṃ",
  "atk-s0203a0:514_5": "hatthato manussā dukūlacumbaṭakena paṭiggahesuṃ. Tena vuttaṃ – “devā naṃ paṭhamaṃ",
  "atk-s0203a0:514_6": "paṭiggaṇhanti pacchā manussā”ti.",
  "atk-s0203a0:515": "206. Cattāro naṃ devaputtāti cattāro mahārājāno. Paṭiggahetvāti ajinappaveṇiyā paṭiggahetvā. Mahesakkhoti mahātejo mahāyaso lakkhaṇasampannoti attho.",
  "atk-s0203a0:516_0": "Visadova nikkhamatīti yathā aññe sattā yonimagge laggantā bhaggavibhaggā nikkhamanti,",
  "atk-s0203a0:516_1": "na evaṃ nikkhamati, alaggo hutvā nikkhamatīti attho. Udenāti udakena. Kenaci asucināti",
  "atk-s0203a0:516_2": "yathā aññe sattā kammajavātehi uddhaṃpādā adhosirā yonimagge pakkhittā sataporisanarakapapātaṃ",
  "atk-s0203a0:516_3": "patantā viya tāḷacchiddena nikkaḍḍhiyamānā hatthī viya mahādukkhaṃ anubhavantā nānāasucimakkhitāva",
  "atk-s0203a0:516_4": "nikkhamanti, na evaṃ bodhisatto. Bodhisattañhi kammajavātā uddhaṃpādaṃ adhosiraṃ",
  "atk-s0203a0:516_5": "kātuṃ na sakkonti. So dhammāsanato otaranto dhammakathiko viya nisseṇito otaranto",
  "atk-s0203a0:516_6": "puriso viya ca dve hatthe ca pāde ca pasāretvā ṭhitakova mātukucchisambhavena kenaci",
  "atk-s0203a0:516_7": "asucinā amakkhitova nikkhamati.",
  "atk-s0203a0:517_0": "Udakassa dhārāti udakavaṭṭiyo. Tāsu sītā suvaṇṇakaṭāhe patati, uṇhā rajatakaṭāhe.",
  "atk-s0203a0:517_1": "Idañca pathavītale kenaci asucinā asammissaṃ tesaṃ pānīyaparibhojanīyaudakañceva",
  "atk-s0203a0:517_2": "aññehi asādhāraṇaṃ kīḷanaudakañca dassetuṃ vuttaṃ. Aññassa pana suvaṇṇarajataghaṭehi",
  "atk-s0203a0:517_3": "āhariyamānaudakassa ceva haṃsavaṭṭakādipokkharaṇigatassa ca udakassa paricchedo natthi.",
  "atk-s0203a0:518_0": "207. Sampatijātoti muhuttajāto. Pāḷiyaṃ pana mātukucchito nikkhantamatto viya dassito,",
  "atk-s0203a0:518_1": "na pana evaṃ daṭṭhabbaṃ. Nikkhantamattañhi taṃ paṭhamaṃ brahmāno suvaṇṇajālena paṭiggaṇhiṃsu,",
  "atk-s0203a0:518_2": "tesaṃ hatthato cattāro mahārājāno maṅgalasammatāya sukhasamphassāya ajinappaveṇiyā,",
  "atk-s0203a0:518_3": "tesaṃ hatthato manussā dukūlacumbaṭakena, manussānaṃ hatthato muccitvā pathaviyaṃ patiṭṭhito.",
  "atk-s0203a0:519_0": "Setamhi chatte anudhāriyamāneti dibbasetacchatte anudhāriyamāne. Ettha ca chattassa",
  "atk-s0203a0:519_1": "parivārāni khaggādīni pañca rājakakudhabhaṇḍānipi āgatāneva. Pāḷiyaṃ pana rājagamane",
  "atk-s0203a0:519_2": "rājā viya chattameva vuttaṃ. Tesu chattameva paññāyati, na chattaggāhakā. Tathā khagga-tālavaṇṭa-morahatthaka-vāḷabījani-uṇhīsamattāyeva",
  "atk-s0203a0:519_3": "paññāyanti, na tesaṃ gāhakā. Sabbāni kira tāni adissamānarūpā devatā gaṇhiṃsu. Vuttampi cetaṃ –",
  "atk-s0203a0:520": "“Anekasākhañca sahassamaṇḍalaṃ,",
  "atk-s0203a0:521": "Chattaṃ marū dhārayumantalikkhe;",
  "atk-s0203a0:522": "Suvaṇṇadaṇḍā vipatanti cāmarā,",
  "atk-s0203a0:523": "Na dissare cāmarachattagāhakā”ti. ;",
  "atk-s0203a0:524_0": "Sabbā ca disāti idaṃ sattapadavītihārūpari ṭhitassa viya sabbadisānuvilokanaṃ vuttaṃ,",
  "atk-s0203a0:524_1": "na kho panevaṃ daṭṭhabbaṃ. Mahāsatto hi manussānaṃ hatthato muccitvā puratthimadisaṃ",
  "atk-s0203a0:524_2": "olokesi, anekacakkavāḷasahassāni ekaṅgaṇāni ahesuṃ. Tattha devamanussā gandhamālādīhi",
  "atk-s0203a0:524_3": "pūjayamānā – “mahāpurisa idha tumhehi sadisopi natthi, kuto uttaritaro”ti āhaṃsu.",
  "atk-s0203a0:524_4": "Evaṃ catasso disā, catasso anudisā, heṭṭhā, uparīti dasapi disā anuviloketvā attanā",
  "atk-s0203a0:524_5": "sadisaṃ adisvā ayaṃ uttarā disāti sattapadavītihārena agamāsīti evamettha attho daṭṭhabbo.",
  "atk-s0203a0:524_6": "Āsabhinti uttamaṃ. Aggoti guṇehi sabbapaṭhamo. Itarāni dve padāni etasseva vevacanāni.",
  "atk-s0203a0:524_7": "Ayamantimā jāti, natthi dāni punabbhavoti padadvayena imasmiṃ attabhāve pattabbaṃ arahattaṃ byākāsi.",
  "atk-s0203a0:525_0": "Ettha ca samehi pādehi pathaviyaṃ patiṭṭhānaṃ catuiddhipādapaṭilābhassa pubbanimittaṃ,",
  "atk-s0203a0:525_1": "uttarābhimukhabhāvo mahājanaṃ ajjhottharitvā abhibhavitvā gamanassa pubbanimittaṃ,",
  "atk-s0203a0:525_2": "sattapadagamanaṃ sattabojjhaṅgaratanapaṭilābhassa pubbanimittaṃ, dibbasetacchattadhāraṇaṃ",
  "atk-s0203a0:525_3": "vimutticchattapaṭilābhassa pubbanimittaṃ, pañcarājakakudhabhaṇḍāni pañcahi vimuttīhi",
  "atk-s0203a0:525_4": "vimuccanassa pubbanimittaṃ, disānuvilokanaṃ anāvaraṇañāṇapaṭilābhassa pubbanimittaṃ,",
  "atk-s0203a0:525_5": "āsabhīvācābhāsanaṃ appaṭivattiyadhammacakkappavattanassa pubbanimittaṃ. “Ayamantimā",
  "atk-s0203a0:525_6": "jātī”ti sīhanādo anupādisesāya nibbānadhātuyā parinibbānassa pubbanimittanti veditabbaṃ.",
  "atk-s0203a0:525_7": "Ime vārā pāḷiyaṃ āgatā, sambahulavāro pana āgato, āharitvā dīpetabbo.",
  "atk-s0203a0:526_0": "Mahāpurisassa hi jātadivase dasasahassilokadhātu kampi. Dasasahassilokadhātumhi devatā",
  "atk-s0203a0:526_1": "ekacakkavāḷe sannipatiṃsu. Paṭhamaṃ devā paṭiggahiṃsu, pacchā manussā. Tantibaddhā",
  "atk-s0203a0:526_2": "vīṇā cammabaddhā bheriyo ca kenaci avāditā sayameva vajjiṃsu, manussānaṃ andubandhanādīni",
  "atk-s0203a0:526_3": "khaṇḍākhaṇḍaṃ bhijjiṃsu. Sabbarogā ambilena dhotatambamalaṃ viya vigacchiṃsu, jaccandhā",
  "atk-s0203a0:526_4": "rūpāni passiṃsu. Jaccabadhirā saddaṃ suṇiṃsu, pīṭhasappī javanasampannā ahesuṃ, jātijaḷānampi",
  "atk-s0203a0:526_5": "eḷamūgānaṃ sati patiṭṭhāsi, videse pakkhandanāvā supaṭṭanaṃ pāpuṇiṃsu, ākāsaṭṭhakabhūmaṭṭhakaratanāni",
  "atk-s0203a0:526_6": "sakatejobhāsitāni ahesuṃ, verino mettacittaṃ paṭilabhiṃsu, avīcimhi aggi nibbāyi.",
  "atk-s0203a0:526_7": "Lokantare āloko udapādi, nadīsu jalaṃ na pavatti, mahāsamuddesu madhurasadisaṃ udakaṃ",
  "atk-s0203a0:526_8": "ahosi, vāto na vāyi, ākāsapabbatarukkhagatā sakuṇā bhassitvā pathavīgatā ahesuṃ,",
  "atk-s0203a0:526_9": "cando atiroci, sūriyo na uṇho na sītalo nimmalo utusampanno ahosi, devatā attano",
  "atk-s0203a0:526_10": "attano vimānadvāre ṭhatvā apphoṭanaseḷanacelukkhepādīhi mahākīḷaṃ kīḷiṃsu, cātuddīpikamahāmegho",
  "atk-s0203a0:526_11": "vassi, mahājanaṃ neva khudā na pipāsā pīḷesi, dvārakavāṭāni sayameva vivariṃsu, pupphūpagaphalūpagā",
  "atk-s0203a0:526_12": "rukkhā pupphaphalāni gaṇhiṃsu, dasasahassilokadhātu ekaddhajamālā ahosīti.",
  "atk-s0203a0:527_0": "Tatrāpissa dasasahassilokadhātukampo sabbaññutañāṇapaṭilābhassa pubbanimittaṃ, devatānaṃ",
  "atk-s0203a0:527_1": "ekacakkavāḷe sannipāto dhammacakkappavattanakāle ekappahārena sannipatitvā dhammapaṭiggaṇhanassa",
  "atk-s0203a0:527_2": "pubbanimittaṃ, paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa",
  "atk-s0203a0:527_3": "pubbanimittaṃ. Pacchā manussānaṃ paṭiggahaṇaṃ catunnaṃ arūpajjhānānaṃ paṭilābhassa",
  "atk-s0203a0:527_4": "pubbanimittaṃ, tantibaddhavīṇānaṃ sayaṃ vajjanaṃ anupubbavihārapaṭilābhassa pubbanimittaṃ,",
  "atk-s0203a0:527_5": "cammabaddhabherīnaṃ vajjanaṃ mahatiyā dhammabheriyā anussāvanassa pubbanimittaṃ,",
  "atk-s0203a0:527_6": "andubandhanādīnaṃ chedo asmimānasamucchedassa pubbanimittaṃ, sabbarogavigamo sabbakilesavigamassa",
  "atk-s0203a0:527_7": "pubbanimittaṃ, jaccandhānaṃ rūpadassanaṃ dibbacakkhupaṭilābhassa pubbanimittaṃ, jaccabadhirānaṃ",
  "atk-s0203a0:527_8": "saddassavanaṃ dibbasotadhātupaṭilābhassa pubbanimittaṃ, pīṭhasappīnaṃ javanasampadā",
  "atk-s0203a0:527_9": "catuiddhipādādhigamassa pubbanimittaṃ, jaḷānaṃ satipatiṭṭhānaṃ catusatipaṭṭhānapaṭilābhassa",
  "atk-s0203a0:527_10": "pubbanimittaṃ, videsapakkhandanāvānaṃ supaṭṭanasampāpuṇanaṃ catupaṭisambhidādhigamassa",
  "atk-s0203a0:527_11": "pubbanimittaṃ, ratanānaṃ sakatejobhāsitattaṃ yaṃ lokassa dhammobhāsaṃ dassessati",
  "atk-s0203a0:527_12": "tassa pubbanimittaṃ.",
  "atk-s0203a0:528_0": "Verīnaṃ mettacittapaṭilābho catubrahmavihārapaṭilābhassa pubbanimittaṃ, avīcimhi",
  "atk-s0203a0:528_1": "agginibbānaṃ ekādasaagginibbānassa pubbanimittaṃ, lokantarāloko avijjandhakāraṃ vidhamitvā",
  "atk-s0203a0:528_2": "ñāṇālokadassanassa pubbanimittaṃ, mahāsamuddassa madhuratā nibbānarasena ekarasabhāvassa",
  "atk-s0203a0:528_3": "pubbanimittaṃ, vātassa avāyanaṃ dvāsaṭṭhidiṭṭhigatabhindanassa pubbanimittaṃ, sakuṇānaṃ",
  "atk-s0203a0:528_4": "pathavīgamanaṃ mahājanassa ovādaṃ sutvā pāṇehi saraṇagamanassa pubbanimittaṃ, candassa",
  "atk-s0203a0:528_5": "ativirocanaṃ bahujanakantatāya pubbanimittaṃ, sūriyassa uṇhasītavivajjanautusukhatā",
  "atk-s0203a0:528_6": "kāyikacetasikasukhuppattiyā pubbanimittaṃ, devatānaṃ vimānadvāresu apphoṭanādīhi",
  "atk-s0203a0:528_7": "kīḷanaṃ buddhabhāvaṃ patvā udānaṃ udānassa pubbanimittaṃ, cātuddīpikamahāmeghavassanaṃ",
  "atk-s0203a0:528_8": "mahato dhammameghavassanassa pubbanimittaṃ, khudāpīḷanassa abhāvo kāyagatāsatiamatapaṭilābhassa",
  "atk-s0203a0:528_9": "pubbanimittaṃ, pipāsāpīḷanassa abhāvo vimuttisukhena sukhitabhāvassa pubbanimittaṃ,",
  "atk-s0203a0:528_10": "dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ,",
  "atk-s0203a0:528_11": "rukkhānaṃ pupphaphalagahaṇaṃ vimuttipupphehi pupphitassa ca sāmaññaphalabhārabharitabhāvassa",
  "atk-s0203a0:528_12": "ca pubbanimittaṃ, dasasahassilokadhātuyā ekaddhajamālatā ariyaddhajamālāmālitāya",
  "atk-s0203a0:528_13": "pubbanimittanti veditabbaṃ. Ayaṃ sambahulavāro nāma.",
  "atk-s0203a0:529_0": "Ettha pañhe pucchanti – “yadā mahāpuriso pathaviyaṃ patiṭṭhahitvā uttarābhimukho",
  "atk-s0203a0:529_1": "gantvā āsabhiṃ vācaṃ bhāsati, tadā kiṃ pathaviyā gato, udāhu ākāsena? Dissamāno gato,",
  "atk-s0203a0:529_2": "udāhu adissamāno? Acelako gato, udāhu alaṅkatappaṭiyatto? Daharo hutvā gato, udāhu",
  "atk-s0203a0:529_3": "mahallako? Pacchāpi kiṃ tādisova ahosi, udāhu puna bāladārako”ti? Ayaṃ pana pañho",
  "atk-s0203a0:529_4": "heṭṭhā lohapāsāde saṅghasannipāte tipiṭakacūḷābhayattherena vissajjitova. Thero kirettha",
  "atk-s0203a0:529_5": "niyati pubbekatakamma-issaranimmānavādavasena taṃ taṃ bahuṃ vatvā avasāne evaṃ byākāsi",
  "atk-s0203a0:529_6": "– “mahāpuriso pathaviyaṃ gato, mahājanassa pana ākāse gacchanto viya ahosi. Dissamāno",
  "atk-s0203a0:529_7": "gato, mahājanassa pana adissamāno viya ahosi. Acelako gato, mahājanassa pana alaṅkatappaṭiyattova",
  "atk-s0203a0:529_8": "upaṭṭhāsi. Daharova gato, mahājanassa pana soḷasavassuddesiko viya ahosi. Pacchā",
  "atk-s0203a0:529_9": "pana bāladārakova ahosi, na tādiso”ti. Evaṃ vutte parisā cassa “buddhena viya hutvā",
  "atk-s0203a0:529_10": "bho therena pañho kathito”ti attamanā ahosi. Lokantarikavāro vuttanayo eva.",
  "atk-s0203a0:530_0": "Viditāti pākaṭā hutvā. Yathā hi sāvakā nahānamukhadhovanakhādanapivanādikāle anokāsagate",
  "atk-s0203a0:530_1": "atītasaṅkhāre nippadese sammasituṃ na sakkonti, okāsapattayeva sammasanti, na evaṃ",
  "atk-s0203a0:530_2": "buddhā. Buddhā hi sattadivasabbhantare vavatthitasaṅkhāre ādito paṭṭhāya sammasitvā",
  "atk-s0203a0:530_3": "tilakkhaṇaṃ āropetvāva vissajjenti, tesaṃ avipassitadhammo nāma natthi, tasmā “viditā”ti",
  "atk-s0203a0:530_4": "āha. Sesaṃ sabbattha uttānamevāti.",
  "atk-s0203a0:531": "Papañcasūdaniyā majjhimanikāyaṭṭhakathāya",
  "atk-s0203a0:532": "Acchariyaabbhutasuttavaṇṇanā niṭṭhitā.",
  "atk-s0203a0:533": "4. Bākulasuttavaṇṇanā",
  "atk-s0203a0:534_0": "209. Evaṃ me sutanti bākulasuttaṃ. Tattha bākuloti yathā dvāvīsati dvattiṃsātiādimhi",
  "atk-s0203a0:534_1": "vattabbe bāvīsati bāttiṃsātiādīni vuccanti, evameva dvikuloti vattabbe bākuloti vuttaṃ.",
  "atk-s0203a0:534_2": "Tassa hi therassa dve kulāni ahesuṃ. So kira devaloko cavitvā kosambinagare nāma",
  "atk-s0203a0:534_3": "mahāseṭṭhikule nibbatto, tamenaṃ pañcame divase sīsaṃ nhāpetvā gaṅgākīḷaṃ akaṃsu.",
  "atk-s0203a0:534_4": "Dhātiyā dārakaṃ udake nimujjanummujjanavasena kīḷāpentiyā eko maccho dārakaṃ disvā",
  "atk-s0203a0:534_5": "“bhakkho me aya”nti maññamāno mukhaṃ vivaritvā upagato. Dhātī dārakaṃ chaḍḍetvā palātā.",
  "atk-s0203a0:534_6": "Maccho taṃ gili. Puññavā satto dukkhaṃ na pāpuṇi, sayanagabbhaṃ pavisitvā nipanno",
  "atk-s0203a0:534_7": "viya ahosi. Maccho dārakassa tejena tattakapallaṃ gilitvā dayhamāno viya vegena tiṃsayojanamaggaṃ",
  "atk-s0203a0:534_8": "gantvā bārāṇasinagaravāsino macchabandhassa jālaṃ pāvisi, mahāmacchā nāma jālabaddhā",
  "atk-s0203a0:534_9": "pahariyamānā maranti. Ayaṃ pana dārakassa tejena jālato nīhaṭamattova mato. Macchabandhā",
  "atk-s0203a0:534_10": "ca mahantaṃ macchaṃ labhitvā phāletvā vikkiṇanti. Taṃ pana dārakassa ānubhāvena aphāletvā",
  "atk-s0203a0:534_11": "sakalameva kājena haritvā sahassena demāti vadantā nagare vicariṃsu. Koci na gaṇhāti.",
  "atk-s0203a0:535_0": "Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi, tassa dvāramūlaṃ",
  "atk-s0203a0:535_1": "patvā “kiṃ gahetvā dethā”ti vuttā kahāpaṇanti āhaṃsu. Tehi kahāpaṇaṃ datvā gahito.",
  "atk-s0203a0:535_2": "Seṭṭhibhariyāpi aññesu divasesu macche na kelāyati, taṃ divasaṃ pana macchaṃ phalake",
  "atk-s0203a0:535_3": "ṭhapetvā sayameva phālesi. Macchañca nāma kucchito phālenti, sā pana piṭṭhito phālentī",
  "atk-s0203a0:535_4": "macchakucchiyaṃ suvaṇṇavaṇṇaṃ dārakaṃ disvā – “macchakucchiyaṃ me putto laddho”ti",
  "atk-s0203a0:535_5": "nādaṃ naditvā dārakaṃ ādāya sāmikassa santikaṃ agamāsi. Seṭṭhi tāvadeva bheriṃ carāpetvā",
  "atk-s0203a0:535_6": "dārakaṃ ādāya rañño santikaṃ gantvā – “macchakucchiyaṃ me deva dārako laddho, kiṃ",
  "atk-s0203a0:535_7": "karomī”ti āha. Puññavā esa, yo macchakucchiyaṃ arogo vasi, posehi nanti.",
  "atk-s0203a0:536_0": "Assosi kho itaraṃ kulaṃ – “bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ",
  "atk-s0203a0:536_1": "labhatī”ti, te tattha agamaṃsu. Athassa mātā dārakaṃ alaṅkaritvā kīḷāpiyamānaṃ disvāva",
  "atk-s0203a0:536_2": "“manāpo vatāyaṃ dārako”ti gantvā pavatiṃ ācikkhi. Itarā mayhaṃ puttotiādimāha. Kahaṃ",
  "atk-s0203a0:536_3": "te laddhoti? Macchakucchiyanti. No tuyhaṃ putto, mayhaṃ puttoti. Kahaṃ te laddhoti?",
  "atk-s0203a0:536_4": "Mayā dasamāse kucchiyā dhārito, atha naṃ nadiyā kīḷāpiyamānaṃ maccho gilīti. Tuyhaṃ",
  "atk-s0203a0:536_5": "putto aññena macchena gilito bhavissati, ayaṃ pana mayā macchakucchiyaṃ laddhoti,",
  "atk-s0203a0:536_6": "ubhopi rājakulaṃ agamaṃsu. Rājā āha – “ayaṃ dasa māse kucchiyā dhāritattā amātā kātuṃ",
  "atk-s0203a0:536_7": "na sakkā, macchaṃ gaṇhantāpi vakkayakanādīni bahi katvā gaṇhantā nāma natthīti macchakucchiyaṃ",
  "atk-s0203a0:536_8": "laddhattā ayampi amātā kātuṃ na sakkā, dārako ubhinnampi kulānaṃ dāyādo hotu, ubhopi",
  "atk-s0203a0:536_9": "naṃ jaggathā”ti ubhopi jaggiṃsu.",
  "atk-s0203a0:537_0": "Viññutaṃ pattassa dvīsupi nagaresu pāsādaṃ kāretvā nāṭakāni paccupaṭṭhāpesuṃ. Ekekasmiṃ",
  "atk-s0203a0:537_1": "nagare cattāro cattāro māse vasati, ekasmiṃ nagare cattāro māse vuṭṭhassa saṅghāṭanāvāya",
  "atk-s0203a0:537_2": "maṇḍapaṃ kāretvā tattha naṃ saddhiṃ nāṭakāhi āropenti. So sampattiṃ anubhavamāno",
  "atk-s0203a0:537_3": "itaraṃ nagaraṃ gacchati. Taṃnagaravāsino nāṭakāni upaḍḍhamaggaṃ agamaṃsu. Te paccuggantvā",
  "atk-s0203a0:537_4": "taṃ parivāretvā attano pāsādaṃ nayanti. Itarāni nāṭakāni nivattitvā attano nagarameva",
  "atk-s0203a0:537_5": "gacchanti. Tattha cattāro māse vasitvā teneva niyāmena puna itaraṃ nagaraṃ gacchati.",
  "atk-s0203a0:537_6": "Evamassa sampattiṃ anubhavantassa asīti vassāni paripuṇṇāni.",
  "atk-s0203a0:538_0": "Atha bhagavā cārikaṃ caramāno bārāṇasiṃ patto. So bhagavato santike dhammaṃ sutvā",
  "atk-s0203a0:538_1": "paṭiladdhasaddho pabbajito. Pabbajitvā sattāhameva puthujjano ahosi, aṭṭhame pana",
  "atk-s0203a0:538_2": "so saha paṭisambhidāhi arahattaṃ pāpuṇīti evamassa dve kulāni ahesuṃ. Tasmā bākuloti saṅkhaṃ agamāsīti.",
  "atk-s0203a0:539_0": "Purāṇagihisahāyoti pubbe gihikāle sahāyo. Ayampi dīghāyukova theraṃ pabbajitaṃ passituṃ",
  "atk-s0203a0:539_1": "gacchanto asītime vasse gato. Methuno dhammoti bālo naggasamaṇako bālapucchaṃ pucchati,",
  "atk-s0203a0:539_2": "na sāsanavacanaṃ, idāni therena dinnanaye ṭhito imehi pana teti pucchi.",
  "atk-s0203a0:540_0": "210. Yaṃpāyasmātiādīni padāni sabbavāresu dhammasaṅgāhakattherehi niyametvā ṭhapitāni.",
  "atk-s0203a0:540_1": "Tattha saññā uppannamattāva, vitakko kammapathabhedakoti. Thero panāha – “kasmā visuṃ",
  "atk-s0203a0:540_2": "karotha, ubhayampetaṃ kammapathabhedakamevā”ti.",
  "atk-s0203a0:541_0": "211. Gahapaticīvaranti vassāvāsikaṃ cīvaraṃ. Satthenāti pipphalakena. Sūciyāti sūciṃ",
  "atk-s0203a0:541_1": "gahetvā sibbitabhāvaṃ na sarāmīti attho. Kathine cīvaranti kathinacīvaraṃ, kathinacīvarampi",
  "atk-s0203a0:541_2": "hi vassāvāsikagatikameva. Tasmā tattha “sibbitā nābhijānāmī”ti āha.",
  "atk-s0203a0:542_0": "Ettakaṃ panassa kālaṃ gahapaticīvaraṃ asādiyantassa chindanasibbanādīni akarontassa",
  "atk-s0203a0:542_1": "kuto cīvaraṃ uppajjatīti. Dvīhi nagarehi. Thero hi mahāyasassī, tassa puttadhītaro",
  "atk-s0203a0:542_2": "nattapanattakā sukhumasāṭakehi cīvarāni kāretvā rajāpetvā samugge pakkhipitvā pahiṇanti.",
  "atk-s0203a0:542_3": "Therassa nhānakāle nhānakoṭṭhake ṭhapenti. Thero tāni nivāseti ceva pārupati ca,",
  "atk-s0203a0:542_4": "purāṇacīvarāni sampattapabbajitānaṃ deti. Thero tāni nivāsetvā ca pārupitvā ca navakammaṃ",
  "atk-s0203a0:542_5": "na karoti, kiñci āyūhanakammaṃ natthi. Phalasamāpattiṃ appetvā appetvā nisīdati.",
  "atk-s0203a0:542_6": "Catūsu māsesu pattesu lomakiliṭṭhāni honti, athassa puna teneva niyāmena pahiṇitvā",
  "atk-s0203a0:542_7": "denti. Aḍḍhamāse aḍḍhamāse parivattatītipi vadantiyeva.",
  "atk-s0203a0:543_0": "Anacchariyañcetaṃ therassa mahāpuññassa mahābhiññassa satasahassakappe pūritapāramissa,",
  "atk-s0203a0:543_1": "asokadhammarañño kulūpako nigrodhatthero divasassa nikkhattuṃ cīvaraṃ parivattesi.",
  "atk-s0203a0:543_2": "Tassa hi ticīvaraṃ hatthikkhandhe ṭhapetvā pañcahi ca gandhasamuggasatehi pañcahi",
  "atk-s0203a0:543_3": "ca mālāsamuggasatehi saddhiṃ pātova āhariyittha, tathā divā ceva sāyañca. Rājā kira",
  "atk-s0203a0:543_4": "divasassa nikkhattuṃ sāṭake parivattento “therassa cīvaraṃ nīta”nti pucchitvā “āma",
  "atk-s0203a0:543_5": "nīta”nti sutvāva parivattesi. Theropi na bhaṇḍikaṃ bandhitvā ṭhapesi, sampattasabrahmacārīnaṃ",
  "atk-s0203a0:543_6": "adāsi. Tadā kira jambudīpe bhikkhusaṅghassa yebhuyyena nigrodhasseva santakaṃ cīvaraṃ ahosi.",
  "atk-s0203a0:544_0": "Aho vata maṃ koci nimanteyyāti kiṃ pana cittassa anuppādanaṃ bhāriyaṃ, uppannassa",
  "atk-s0203a0:544_1": "pahānanti. Cittaṃ nāma lahukaparivattaṃ, tasmā anuppādanaṃ bhāriyaṃ, uppannassa pahānampi",
  "atk-s0203a0:544_2": "bhāriyameva. Antaraghareti mahāsakuludāyisutte indakhīlato paṭṭhāya antaragharaṃ",
  "atk-s0203a0:544_3": "nāma idha nimbodakapatanaṭṭhānaṃ adhippetaṃ. Kuto panassa bhikkhā uppajjitthāti.",
  "atk-s0203a0:544_4": "Thero dvīsu nagaresu abhiññāto, gehadvāraṃ āgatassevassa pattaṃ gahetvā nānārasabhojanassa",
  "atk-s0203a0:544_5": "pūretvā denti. So laddhaṭṭhānato nivattati, bhattakiccakaraṇaṭṭhānaṃ panassa nibaddhameva",
  "atk-s0203a0:544_6": "ahosi. Anubyañjanasoti therena kira rūpe nimittaṃ gahetvā mātugāmo na olokitapubbo.",
  "atk-s0203a0:544_7": "Mātugāmassa dhammanti mātugāmassa chappañcavācāhi dhammaṃ desetuṃ vaṭṭati, pañhaṃ",
  "atk-s0203a0:544_8": "puṭṭhena gāthāsahassampi vattuṃ vaṭṭatiyeva. Thero pana kappiyameva na akāsi. Yebhuyyena",
  "atk-s0203a0:544_9": "hi kulūpakatherānametaṃ kammaṃ hoti. Bhikkhunupassayanti bhikkhuniupassayaṃ. Taṃ",
  "atk-s0203a0:544_10": "pana gilānapucchakena gantuṃ vaṭṭati, thero pana kappiyameva na akāsi. Esa nayo sabbattha.",
  "atk-s0203a0:544_11": "Cuṇṇenāti kosambacuṇṇādinā. Gattaparikammeti sarīrasambāhanakamme. Vicāritāti payojayitā.",
  "atk-s0203a0:544_12": "Gaddūhanamattanti gāviṃ thane gahetvā ekaṃ khīrabinduṃ dūhanakālamattampi.",
  "atk-s0203a0:545_0": "Kena pana kāraṇena thero nirābādho ahosi. Padumuttare kira bhagavati satasahassabhikkhuparivāre",
  "atk-s0203a0:545_1": "cārikaṃ caramāne himavati visarukkhā pupphiṃsu. Bhikkhusatasahassānampi tiṇapupphakarogo",
  "atk-s0203a0:545_2": "uppajjati. Thero tasmiṃ samaye iddhimā tāpaso hoti, so ākāsena gacchanto bhikkhusaṅghaṃ",
  "atk-s0203a0:545_3": "disvā otaritvā rogaṃ pucchitvā himavantato osadhaṃ āharitvā adāsi. Upasiṅghanamatteneva",
  "atk-s0203a0:545_4": "rogo vūpasami. Kassapasammāsambuddhakālepi paṭhamavappadivase vappaṃ ṭhapetvā bhikkhusaṅghassa",
  "atk-s0203a0:545_5": "paribhogaṃ aggisālañceva vaccakuṭiñca kāretvā bhikkhusaṅghassa bhesajjavattaṃ nibandhi,",
  "atk-s0203a0:545_6": "iminā kammena nirābādho ahosi. Ukkaṭṭhanesajjiko panesa ukkaṭṭhāraññako ca tasmā",
  "atk-s0203a0:545_7": "“nābhijānāmi apassenakaṃ apassayitā”tiādimāha.",
  "atk-s0203a0:546_0": "Saraṇoti sakileso. Aññā udapādīti anupasampannassa aññaṃ byākātuṃ na vaṭṭati. Thero",
  "atk-s0203a0:546_1": "kasmā byākāsi? Na thero ahaṃ arahāti āha, aññā udapādīti panāha. Apica thero arahāti",
  "atk-s0203a0:546_2": "pākaṭo, tasmā evamāha.",
  "atk-s0203a0:547": "212. Pabbajjanti thero sayaṃ neva pabbājesi, na upasampādesi aññehi pana bhikkhūhi evaṃ kārāpesi. Avāpuraṇaṃ ādāyāti kuñcikaṃ gahetvā.",
  "atk-s0203a0:548_0": "Nisinnakova parinibbāyīti ahaṃ dharamānopi na aññassa bhikkhussa bhāro ahosiṃ, parinibbutassāpi",
  "atk-s0203a0:548_1": "me sarīraṃ bhikkhusaṅghassa palibodho mā ahosīti tejodhātuṃ samāpajjitvā parinibbāyi.",
  "atk-s0203a0:548_2": "Sarīrato jālā uṭṭhahi, chavimaṃsalohitaṃ sappi viya jhāyamānaṃ parikkhayaṃ gataṃ,",
  "atk-s0203a0:548_3": "sumanamakulasadisā dhātuyova avasesiṃsu. Sesaṃ sabbattha pākaṭameva. Idaṃ pana suttaṃ",
  "atk-s0203a0:548_4": "dutiyasaṅgahe saṅgītanti.",
  "atk-s0203a0:549": "Papañcasūdaniyā majjhimanikāyaṭṭhakathāya",
  "atk-s0203a0:550": "Bākulasuttavaṇṇanā niṭṭhitā.",
  "atk-s0203a0:551": "5. Dantabhūmisuttavaṇṇanā",
  "atk-s0203a0:552_0": "213. Evaṃ me sutanti dantabhūmisuttaṃ. Tattha araññakuṭikāyanti tasseva veḷuvanassa",
  "atk-s0203a0:552_1": "ekasmiṃ vivittaṭṭhāne padhānakammikānaṃ bhikkhūnaṃ atthāya katasenāsane. Rājakumāroti",
  "atk-s0203a0:552_2": "bimbisārassa putto orasako.",
  "atk-s0203a0:553_0": "Phuseyyāti labheyya. Ekaggatanti evaṃ paṭipanno samāpattiṃ nāma labhati, jhānaṃ nāma",
  "atk-s0203a0:553_1": "labhatīti idaṃ mayā sutanti vadati. Kilamathoti kāyakilamatho. Vihesāti sveva kilamatho",
  "atk-s0203a0:553_2": "vutto. Yathāsake tiṭṭheyyāsīti attano ajānanakoṭṭhāseyeva tiṭṭheyyāsīti.",
  "atk-s0203a0:554": "214. Desesīti cittekaggataṃ nāma evaṃ labhati, samāpattiṃ evaṃ nibbattetīti appanāupacāraṃ pāpetvā ekakasiṇaparikammaṃ kathesi. Pavedetvāti pakāsetvā.",
  "atk-s0203a0:555_0": "Nekkhammena ñātabbanti kāmato nissaṭaguṇena ñātabbaṃ. Kāmato nissaṭaguṇe ṭhitena",
  "atk-s0203a0:555_1": "puggalena ekaggaṃ nāma jānitabbanti adhippāyenetaṃ vuttaṃ. Sesāni tasseva vevacanāni.",
  "atk-s0203a0:555_2": "Kāme paribhuñjantoti duvidhepi kāme bhuñjamāno.",
  "atk-s0203a0:556_0": "215. Hatthidammā vā assadammā vā godammā vāti ettha adantahatthidammādayo viya cittekaggarahitā",
  "atk-s0203a0:556_1": "puggalā daṭṭhabbā. Dantahatthiādayo viya cittekaggasampannā. Yathā adantahatthidammādayo",
  "atk-s0203a0:556_2": "kūṭākāraṃ akatvā dhuraṃ achaḍḍetvā dantagamanaṃ vā gantuṃ, dantehi vā pattabbaṃ bhūmiṃ",
  "atk-s0203a0:556_3": "pāpuṇituṃ na sakkonti, evameva cittekaggarahitā sampannacittekaggehi nibbattitaguṇaṃ",
  "atk-s0203a0:556_4": "vā nibbattetuṃ pattabhūmiṃ vā pāpuṇituṃ na sakkonti.",
  "atk-s0203a0:557": "216. Hatthavilaṅghakenāti hatthena hatthaṃ gahetvā.",
  "atk-s0203a0:558": "Daṭṭheyyanti passitabbayuttakaṃ. Āvutoti āvarito. Nivutoti nivārito. Ophuṭoti onaddho.",
  "atk-s0203a0:559_0": "217. Nāgavanikanti hatthipadopame nāgavanacarako puriso “nāgavaniko”ti vutto, idha",
  "atk-s0203a0:559_1": "hatthisikkhāya kusalo hatthiṃ gahetuṃ samattho. Atipassitvāti disvā. Etthagedhāti",
  "atk-s0203a0:559_2": "etasmiṃ pavattagedhā. Sarasaṅkappānanti dhāvanasaṅkappānaṃ. Manussakantesu sīlesu",
  "atk-s0203a0:559_3": "samādapanāyāti ettha yadā nāgo itthipurisehi kumārakumārikāhi soṇḍādīsu gahetvā upakeḷayamāno",
  "atk-s0203a0:559_4": "vikāraṃ na karoti sukhāyati, tadānena manussakantāni sīlāni samādinnāni nāma honti.",
  "atk-s0203a0:560_0": "Pemanīyāti tāta rājā te pasanno maṅgalahatthiṭṭhāneva ṭhapessati, rājārahāni bhojanādīni",
  "atk-s0203a0:560_1": "labhissasīti evarūpī nāgehi piyāpitabbā kathā. Sussūsatīti taṃ pemanīyakathaṃ sotukāmo",
  "atk-s0203a0:560_2": "hoti. Tiṇaghāsodakanti tiṇaghāsañceva udakañca, tiṇaghāsanti ghāsitabbaṃ tiṇaṃ, khāditabbanti attho.",
  "atk-s0203a0:561": "Paṇavoti ḍiṇḍimo. Sabbavaṅkadosanihitaninnītakasāvoti nihitasabbavaṅkadoso ceva apanītakasāvo ca. Aṅganteva saṅkhaṃ gacchatīti aṅgasamo hoti.",
  "atk-s0203a0:562": "219. Gehasitasīlānanti pañcakāmaguṇanissitasīlānaṃ. Ñāyassāti aṭṭhaṅgikamaggassa.",
  "atk-s0203a0:563_0": "222. Adantamaraṇaṃ mahallako rañño nāgo kālaṅkatoti rañño mahallako nāgo adantamaraṇaṃ",
  "atk-s0203a0:563_1": "mato kālaṃ kato hoti, adantamaraṇaṃ kālaṃkiriyaṃ nāma kariyatīti ayamettha attho.",
  "atk-s0203a0:563_2": "Esa nayo sabbattha. Sesaṃ uttānamevāti.",
  "atk-s0203a0:564": "Papañcasūdaniyā majjhimanikāyaṭṭhakathāya",
  "atk-s0203a0:565": "Dantabhūmisuttavaṇṇanā niṭṭhitā.",
  "atk-s0203a0:566": "6. Bhūmijasuttavaṇṇanā",
  "atk-s0203a0:567_0": "223. Evaṃ me sutanti bhūmijasuttaṃ. Tattha bhūmijoti ayaṃ thero jayasenarājakumārassa",
  "atk-s0203a0:567_1": "mātulo. Āsañca anāsañcāti kālena āsaṃ kālena anāsaṃ. Sakena thālipākenāti pakatipavattāya",
  "atk-s0203a0:567_2": "bhikkhāya attano niṭṭhitabhattatopi bhattena parivisi. Sesaṃ sabbattha uttānamevāti.",
  "atk-s0203a0:568": "Papañcasūdaniyā majjhimanikāyaṭṭhakathāya",
  "atk-s0203a0:569": "Bhūmijasuttavaṇṇanā niṭṭhitā.",
  "atk-s0203a0:570": "7. Anuruddhasuttavaṇṇanā",
  "atk-s0203a0:571_0": "230. Evaṃ me sutanti anuruddhasuttaṃ. Tattha evamāhaṃsūti tassa upāsakassa aphāsukakālo",
  "atk-s0203a0:571_1": "ahosi, tadā upasaṅkamitvā evamāhaṃsu. Apaṇṇakanti avirādhitaṃ. Ekatthāti appamāṇāti",
  "atk-s0203a0:571_2": "vā mahaggatāti vā jhānameva cittekaggatāyeva evaṃ vuccatīti imaṃ sandhāya evamāha.",
  "atk-s0203a0:572_0": "231. Yāvatā ekaṃ rukkhamūlaṃ mahaggatanti pharitvā adhimuccitvā viharatīti ekarukkhamūlapamāṇaṭṭhānaṃ",
  "atk-s0203a0:572_1": "kasiṇanimittena ottharitvā tasmiṃ kasiṇanimitte mahaggatajjhānaṃ pharitvā adhimuccitvā",
  "atk-s0203a0:572_2": "viharati. Mahaggatanti panassa ābhogo natthi, kevalaṃ mahaggatajjhānapavattivasena",
  "atk-s0203a0:572_3": "panetaṃ vuttaṃ. Esa nayo sabbattha. Iminā kho etaṃ gahapati pariyāyenāti iminā kāraṇena.",
  "atk-s0203a0:572_4": "Ettha hi appamāṇāti vuttānaṃ brahmavihārānaṃ nimittaṃ na vaḍḍhati, ugghāṭanaṃ na",
  "atk-s0203a0:572_5": "jāyati, tāni jhānāni abhiññānaṃ vā nirodhassa vā pādakāni na honti, vipassanāpādakāni",
  "atk-s0203a0:572_6": "pana vaṭṭapādakāni bhavokkamanāni ca honti. “Mahaggatā”ti vuttānaṃ pana kasiṇajjhānānaṃ",
  "atk-s0203a0:572_7": "nimittaṃ vaḍḍhati, ugghāṭanaṃ jāyati, samatikkamā honti, abhiññāpādakāni nirodhapādakāni",
  "atk-s0203a0:572_8": "vaṭṭapādakāni bhavokkamanāni ca honti. Evamime dhammā nānatthā, appamāṇā mahaggatāti",
  "atk-s0203a0:572_9": "evaṃ nānābyañjanā ca.",
  "atk-s0203a0:573_0": "232. Idāni mahaggatasamāpattito nīharitvā bhavūpapattikāraṇaṃ dassento catasso kho",
  "atk-s0203a0:573_1": "imātiādimāha. Parittābhāti pharitvā jānantassa ayamābhogo atthi, parittābhesu pana",
  "atk-s0203a0:573_2": "devesu nibbattikāraṇaṃ jhānaṃ bhāvento evaṃ vutto. Esa nayo sabbattha. Parittābhā",
  "atk-s0203a0:573_3": "siyā saṃkiliṭṭhābhā honti siyā parisuddhābhā, appamāṇābhā siyā saṃkiliṭṭhābhā honti",
  "atk-s0203a0:573_4": "siyā parisuddhābhā. Kathaṃ? Suppamatte vā sarāvamatte vā kasiṇaparikammaṃ katvā samāpattiṃ",
  "atk-s0203a0:573_5": "nibbattetvā pañcahākārehi āciṇṇavasibhāvo paccanīkadhammānaṃ suṭṭhu aparisodhitattā",
  "atk-s0203a0:573_6": "dubbalameva samāpattiṃ vaḷañjitvā appaguṇajjhāne ṭhito kālaṃ katvā parittābhesu nibbattati,",
  "atk-s0203a0:573_7": "vaṇṇo panassa paritto ceva hoti saṃkiliṭṭho ca. Pañcahi panākārehi āciṇṇavasibhāvo",
  "atk-s0203a0:573_8": "paccanīkadhammānaṃ suṭṭhu parisodhitattā suvisuddhaṃ samāpattiṃ vaḷañjitvā paguṇajjhāne",
  "atk-s0203a0:573_9": "ṭhito kālaṃ katvā parittābhesu nibbattati, vaṇṇo panassa paritto ceva hoti parisuddho",
  "atk-s0203a0:573_10": "ca. Evaṃ parittābhā siyā saṃkiliṭṭhābhā honti siyā parisuddhābhā. Kasiṇe pana vipulaparikammaṃ",
  "atk-s0203a0:573_11": "katvā samāpattiṃ nibbattetvā pañcahākārehi āciṇṇavasibhāvoti sabbaṃ purimasadisameva",
  "atk-s0203a0:573_12": "veditabbaṃ. Evaṃ appamāṇābhā siyā saṃkiliṭṭhābhā honti siyā parisuddhābhāti.",
  "atk-s0203a0:574": "Vaṇṇanānattanti sarīravaṇṇassa nānattaṃ. No ca ābhānānattanti āloke nānattaṃ na paññāyati. Accinānattanti dīgharassaaṇuthūlavasena acciyā nānattaṃ.",
  "atk-s0203a0:575_0": "Yattha yatthāti uyyānavimānakapparukkhanadītīrapokkharaṇītīresu yattha yattha. Abhinivisantīti",
  "atk-s0203a0:575_1": "vasanti. Abhiramantīti ramanti na ukkaṇṭhanti. Kājenāti yāgubhattatelaphāṇitamacchamaṃsakājesu",
  "atk-s0203a0:575_2": "yena kenaci kājena. “Kācenāti”pi pāṭho, ayameva attho. Piṭakenāti pacchiyā. Tattha",
  "atk-s0203a0:575_3": "tatthevāti sappimadhuphāṇitādīnaṃ sulabhaṭṭhānato loṇapūtimacchādīnaṃ ussannaṭṭhānaṃ",
  "atk-s0203a0:575_4": "nītā “pubbe amhākaṃ vasanaṭṭhānaṃ phāsukaṃ, tattha sukhaṃ vasimhā, idha loṇaṃ vā",
  "atk-s0203a0:575_5": "no bādhati pūtimacchagandho vā sīsarogaṃ uppādetī”ti evaṃ cittaṃ anuppādetvā tattha tattheva ramanti.",
  "atk-s0203a0:576": "234. Ābhāti ābhāsampannā. Tadaṅgenāti tassā bhavūpapattiyā aṅgena, bhavūpapattikāraṇenāti attho. Idāni taṃ kāraṇaṃ pucchanto ko nu kho, bhantetiādimāha.",
  "atk-s0203a0:577": "Kāyaduṭṭhullanti kāyālasiyabhāvo. Jhāyatoti jalato.",
  "atk-s0203a0:578_0": "235. Dīgharattaṃ kho meti thero kira pāramiyo pūrento isipabbajjaṃ pabbajitvā samāpattiṃ",
  "atk-s0203a0:578_1": "nibbattetvā nirantaraṃ tīṇi attabhāvasatāni brahmaloke paṭilabhi, taṃ sandhāyetaṃ",
  "atk-s0203a0:578_2": "āha. Vuttampi cetaṃ –",
  "atk-s0203a0:579": "“Avokiṇṇaṃ tīṇi sataṃ, yaṃ pabbajiṃ isipabbajjaṃ;",
  "atk-s0203a0:580": "Asaṅkhataṃ gavesanto, pubbe sañcaritaṃ mama”nti.",
  "atk-s0203a0:581": "Sesaṃ sabbattha uttānamevāti.",
  "atk-s0203a0:582": "Papañcasūdaniyā majjhimanikāyaṭṭhakathāya",
  "atk-s0203a0:583": "Anuruddhasuttavaṇṇanā niṭṭhitā.",
  "atk-s0203a0:584": "8. Upakkilesasuttavaṇṇanā",
  "atk-s0203a0:585_0": "236. Evaṃ me sutanti upakkilesasuttaṃ. Tattha etadavocāti neva bhedādhippāyena na",
  "atk-s0203a0:585_1": "piyakamyatāya, atha khvāssa etadahosi – “ime bhikkhū mama vacanaṃ gahetvā na oramissanti,",
  "atk-s0203a0:585_2": "buddhā ca nāma hitānukampakā, addhā nesaṃ bhagavā ekaṃ kāraṇaṃ kathessati, taṃ sutvā",
  "atk-s0203a0:585_3": "ete oramissanti, tato tesaṃ phāsuvihāro bhavissatī”ti. Tasmā etaṃ “idha, bhante”tiādivacanamavoca.",
  "atk-s0203a0:585_4": "Mā bhaṇḍanantiādīsu “akatthā”ti pāṭhasesaṃ gahetvā “mā bhaṇḍanaṃ akatthā”ti evaṃ",
  "atk-s0203a0:585_5": "attho daṭṭhabbo. Aññataroti so kira bhikkhu bhagavato atthakāmo, ayaṃ kirassa adhippāyo",
  "atk-s0203a0:585_6": "– “ime bhikkhū kodhābhibhūtā satthu vacanaṃ na gaṇhanti, mā bhagavā ete ovadanto",
  "atk-s0203a0:585_7": "kilamī”ti, tasmā evamāha.",
  "atk-s0203a0:586_0": "Piṇḍāya pāvisīti na kevalaṃ pāvisi, yenapi janena na diṭṭho, so maṃ passatūtipi adhiṭṭhāsi.",
  "atk-s0203a0:586_1": "Kimatthaṃ adhiṭṭhāsīti? Tesaṃ bhikkhūnaṃ damanatthaṃ. Bhagavā hi tadā piṇḍapātappaṭikkanto",
  "atk-s0203a0:586_2": "“puthusaddo samajano”tiādigāthā bhāsitvā kosambito bālakaloṇakāragāmaṃ gato. Tato",
  "atk-s0203a0:586_3": "pācīnavaṃsadāyaṃ, tato pālileyyakavanasaṇḍaṃ gantvā pālileyyahatthināgena upaṭṭhahiyamāno",
  "atk-s0203a0:586_4": "temāsaṃ vasi. Nagaravāsinopi – “satthā vihāraṃ gato, gacchāma dhammassavanāyā”ti",
  "atk-s0203a0:586_5": "gandhapupphahatthā vihāraṃ gantvā “kahaṃ, bhante, satthā”ti pucchiṃsu. “Kahaṃ tumhe",
  "atk-s0203a0:586_6": "satthāraṃ dakkhatha, satthā ‘ime bhikkhū samagge karissāmī’ti āgato, samagge kātuṃ",
  "atk-s0203a0:586_7": "asakkonto nikkhamitvā gato”ti. “Mayaṃ satampi sahassampi datvā satthāraṃ ānetuṃ na",
  "atk-s0203a0:586_8": "sakkoma, so no ayācito sayameva āgato, mayaṃ ime bhikkhū nissāya satthu sammukhā",
  "atk-s0203a0:586_9": "dhammakathaṃ sotuṃ na labhimhā. Ime satthāraṃ uddissa pabbajitā, tasmimpi sāmaggiṃ",
  "atk-s0203a0:586_10": "karonte samaggā na jātā, kassāññassa vacanaṃ karissanti. Alaṃ na imesaṃ bhikkhā dātabbā”ti",
  "atk-s0203a0:586_11": "sakalanagare daṇḍaṃ ṭhapayiṃsu. Te punadivase sakalanagaraṃ piṇḍāya caritvā kaṭacchumattampi",
  "atk-s0203a0:586_12": "bhikkhaṃ alabhitvā vihāraṃ āgamaṃsu. Upāsakāpi te puna āhaṃsu – “yāva satthāraṃ na",
  "atk-s0203a0:586_13": "khamāpetha, tāva vo tameva daṇḍakamma”nti. Te “satthāraṃ khamāpessāmā”ti bhagavati",
  "atk-s0203a0:586_14": "sāvatthiyaṃ anuppatte tattha agamaṃsu. Satthā tesaṃ aṭṭhārasa bhedakaravatthūni desesīti",
  "atk-s0203a0:586_15": "ayamettha pāḷimuttakakathā.",
  "atk-s0203a0:587_0": "237. Idāni puthusaddotiādigāthāsu puthu mahāsaddo assāti puthusaddo. Samajanoti samāno",
  "atk-s0203a0:587_1": "ekasadiso jano, sabbovāyaṃ bhaṇḍanakārakajano samantato saddaniccharaṇena puthusaddo",
  "atk-s0203a0:587_2": "ceva sadiso cāti vuttaṃ hoti. Na bālo koci maññathāti tatra koci ekopi ahaṃ bāloti",
  "atk-s0203a0:587_3": "na maññati, sabbepi paṇḍitamāninoyeva. Nāññaṃ bhiyyo amaññarunti koci ekopi ahaṃ",
  "atk-s0203a0:587_4": "bāloti na ca maññi, bhiyyo ca saṅghasmiṃ bhijjamāne aññampi ekaṃ “mayhaṃ kāraṇā saṅgho",
  "atk-s0203a0:587_5": "bhijjatī”ti idaṃ kāraṇaṃ na maññīti attho.",
  "atk-s0203a0:588_0": "Parimuṭṭhāti muṭṭhassatino. Vācāgocarabhāṇinoti rākārassa rassādeso kato; vācāgocarāva,",
  "atk-s0203a0:588_1": "na satipaṭṭhānagocarā, bhāṇino ca, kathaṃ bhāṇino? Yāvicchanti mukhāyāmaṃ, yāva mukhaṃ",
  "atk-s0203a0:588_2": "pasāretuṃ icchanti, tāva pasāretvā bhāṇino, ekopi saṅghagāravena mukhasaṅkocanaṃ",
  "atk-s0203a0:588_3": "na karotīti attho. Yena nītāti yena kalahena imaṃ nillajjabhāvaṃ nītā. Na taṃ vidū",
  "atk-s0203a0:588_4": "na taṃ jānanti “evaṃ sādīnavo aya”nti.",
  "atk-s0203a0:589": "Ye ca taṃ upanayhantīti taṃ akkocchi mantiādikaṃ ākāraṃ ye upanayhanti. Sanantanoti porāṇo.",
  "atk-s0203a0:590_0": "Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe",
  "atk-s0203a0:590_1": "kalahaṃ karontā “mayaṃ yamāmase upayamāma nassāma satataṃ samitaṃ maccusantikaṃ gacchāmā”ti",
  "atk-s0203a0:590_2": "na jānanti. Ye ca tattha vijānantīti ye ca tattha paṇḍitā “mayaṃ maccuno samīpaṃ",
  "atk-s0203a0:590_3": "gacchāmā”ti vijānanti. Tato sammanti medhagāti evañhi te jānantā yonisomanasikāraṃ",
  "atk-s0203a0:590_4": "uppādetvā medhagānaṃ kalahānaṃ vūpasamāya paṭipajjanti.",
  "atk-s0203a0:591_0": "Aṭṭhicchinnāti ayaṃ gāthā jātake āgatā, brahmadattañca dīghāvukumārañca sandhāya",
  "atk-s0203a0:591_1": "vuttā. Ayañhettha attho – tesampi tathā pavattaverānaṃ hoti saṅgati, kasmā tumhākaṃ",
  "atk-s0203a0:591_2": "na hoti, yesaṃ vo neva mātāpitūnaṃ aṭṭhīni chinnāni, na pāṇā haṭā na gavāssadhanāni haṭānīti.",
  "atk-s0203a0:592_0": "Sace labhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṃ",
  "atk-s0203a0:592_1": "vuttā. Abhibhuyya sabbāni parissayānīti pākaṭaparissaye ca paṭicchannaparissaye ca",
  "atk-s0203a0:592_2": "abhibhavitvā tena saddhiṃ attamano satimā careyyāti.",
  "atk-s0203a0:593_0": "Rājāva raṭṭhaṃ vijitanti yathā attano vijitaraṭṭhaṃ mahājanakarājā ca arindamamahārājā",
  "atk-s0203a0:593_1": "ca pahāya ekakā vicariṃsu, evaṃ vicareyyāti attho. Mātaṅgaraññeva nāgoti mātaṅgo",
  "atk-s0203a0:593_2": "araññe nāgova. Mātaṅgoti hatthi vuccati. Nāgoti mahantādhivacanametaṃ. Yathā hi mātuposako",
  "atk-s0203a0:593_3": "mātaṅganāgo araññe eko cari, na ca pāpāni akāsi, yathā ca pālileyyako, evaṃ eko care,",
  "atk-s0203a0:593_4": "na ca pāpāni kayirāti vuttaṃ hoti.",
  "atk-s0203a0:594_0": "238. Bālakaloṇakāragāmoti upāligahapatissa bhogagāmo. Tenupasaṅkamīti kasmā upasaṅkami?",
  "atk-s0203a0:594_1": "Gaṇe kirassa ādīnavaṃ disvā ekavihāriṃ bhikkhuṃ passitukāmatā udapādi, tasmā sītādīhi",
  "atk-s0203a0:594_2": "pīḷito uṇhādīni patthayamāno viya upasaṅkami. Dhammiyā kathāyāti ekībhāve ānisaṃsappaṭisaṃyuttāya.",
  "atk-s0203a0:594_3": "Yena pācīnavaṃsadāyo, tattha kasmā upasaṅkami? Kalahakārake kirassa diṭṭhādīnavattā",
  "atk-s0203a0:594_4": "samaggavāsino bhikkhū passitukāmatā udapādi, tasmā sītādīhi pīḷito uṇhādīni patthayamāno",
  "atk-s0203a0:594_5": "viya tattha upasaṅkami. Āyasmā ca anuruddhotiādi vuttanayameva.",
  "atk-s0203a0:595_0": "241. Atthi pana voti pacchimapucchāya lokuttaradhammaṃ puccheyya. So pana therānaṃ",
  "atk-s0203a0:595_1": "natthi, tasmā taṃ pucchituṃ na yuttanti parikammobhāsaṃ pucchati. Obhāsañceva sañjānāmāti",
  "atk-s0203a0:595_2": "parikammobhāsaṃ sañjānāma. Dassanañca rūpānanti dibbacakkhunā rūpadassanañca sañjānāma.",
  "atk-s0203a0:595_3": "Tañca nimittaṃ nappaṭivijjhāmāti tañca kāraṇaṃ na jānāma, yena no obhāso ca rūpadassanañca antaradhāyati.",
  "atk-s0203a0:596_0": "Taṃ kho pana vo anuruddhā nimittaṃ paṭivijjhitabbanti taṃ vo kāraṇaṃ jānitabbaṃ.",
  "atk-s0203a0:596_1": "Ahampi sudanti anuruddhā tumhe kiṃ na āḷulessanti, ahampi imehi ekādasahi upakkilesehi",
  "atk-s0203a0:596_2": "āḷulitapubboti dassetuṃ imaṃ desanaṃ ārabhi. Vicikicchā kho metiādīsu mahāsattassa",
  "atk-s0203a0:596_3": "ālokaṃ vaḍḍhetvā dibbacakkhunā nānāvidhāni rūpāni disvā “idaṃ kho ki”nti vicikicchā",
  "atk-s0203a0:596_4": "udapādi. Samādhi cavīti parikammasamādhi cavi. Obhāsoti parikammobhāsopi antaradhāyi,",
  "atk-s0203a0:596_5": "dibbacakkhunāpi rūpaṃ na passi. Amanasikāroti rūpāni passato vicikicchā uppajjati,",
  "atk-s0203a0:596_6": "idāni kiñci na manasikarissāmīti amanasikāro udapādi.",
  "atk-s0203a0:597": "Thinamiddhanti kiñci amanasikarontassa thinamiddhaṃ udapādi.",
  "atk-s0203a0:598": "Chambhitattanti himavantābhimukhaṃ ālokaṃ vaḍḍhetvā dānavarakkhasaajagarādayo addasa, athassa chambhitattaṃ udapādi.",
  "atk-s0203a0:599": "Uppilanti “mayā diṭṭhabhayaṃ pakatiyā olokiyamānaṃ natthi. Adiṭṭhe kiṃ nāma bhaya”nti cintayato uppilāvitattaṃ udapādi. Sakidevāti ekapayogeneva pañca nidhikumbhiyopi passeyya.",
  "atk-s0203a0:600": "Duṭṭhullanti mayā vīriyaṃ gāḷhaṃ paggahitaṃ, tena me uppilaṃ uppannanti vīriyaṃ sithilamakāsi, tato kāyadaratho kāyaduṭṭhullaṃ kāyālasiyaṃ udapādi.",
  "atk-s0203a0:601": "Accāraddhavīriyanti mama vīriyaṃ sithilaṃ karoto duṭṭhullaṃ uppannanti puna vīriyaṃ paggaṇhato accāraddhavīriyaṃ udapādi. Patameyyāti mareyya.",
  "atk-s0203a0:602": "Atilīnavīriyanti mama vīriyaṃ paggaṇhato evaṃ jātanti puna vīriyaṃ sithilaṃ karoto atilīnavīriyaṃ udapādi.",
  "atk-s0203a0:603": "Abhijappāti devalokābhimukhaṃ ālokaṃ vaḍḍhetvā devasaṅghaṃ passato taṇhā udapādi.",
  "atk-s0203a0:604_0": "Nānattasaññāti mayhaṃ ekajātikaṃ rūpaṃ manasikarontassa abhijappā uppannā, nānāvidharūpaṃ",
  "atk-s0203a0:604_1": "manasi karissāmīti kālena devalokābhimukhaṃ kālena manussalokābhimukhaṃ vaḍḍhetvā",
  "atk-s0203a0:604_2": "nānāvidhāni rūpāni manasikaroto nānattasaññā udapādi.",
  "atk-s0203a0:605_0": "Atinijjhāyitattanti mayhaṃ nānāvidhāni rūpāni manasikarontassa nānattasaññā udapādi,",
  "atk-s0203a0:605_1": "iṭṭhaṃ vā aniṭṭhaṃ vā ekajātikameva manasi karissāmīti tathā manasikaroto atinijjhāyitattaṃ rūpānaṃ udapādi.",
  "atk-s0203a0:606_0": "243. Obhāsanimittaṃ manasi karomīti parikammobhāsameva manasi karomi. Na ca rūpāni",
  "atk-s0203a0:606_1": "passāmīti dibbacakkhunā rūpāni na passāmi. Rūpanimittaṃ manasi karomīti dibbacakkhunā",
  "atk-s0203a0:606_2": "visayarūpameva manasi karomi.",
  "atk-s0203a0:607_0": "Parittañceva obhāsanti parittakaṭṭhāne obhāsaṃ. Parittāni ca rūpānīti parittakaṭṭhāne",
  "atk-s0203a0:607_1": "rūpāni. Vipariyāyena dutiyavāro veditabbo. Paritto samādhīti parittako parikammobhāso,",
  "atk-s0203a0:607_2": "obhāsaparittatañhi sandhāya idha parikammasamādhi “paritto”ti vutto. Parittaṃ me",
  "atk-s0203a0:607_3": "tasmiṃ samayeti tasmiṃ samaye dibbacakkhupi parittakaṃ hoti. Appamāṇavārepi eseva nayo.",
  "atk-s0203a0:608_0": "245. Avitakkampi vicāramattanti pañcakanaye dutiyajjhānasamādhiṃ. Avitakkampi avicāranti",
  "atk-s0203a0:608_1": "catukkanayepi pañcakanayepi jhānattayasamādhiṃ. Sappītikanti dukatikajjhānasamādhiṃ.",
  "atk-s0203a0:608_2": "Nippītikanti dukajjhānasamādhiṃ. Sātasahagatanti tikacatukkajjhānasamādhiṃ. Upekkhāsahagatanti",
  "atk-s0203a0:608_3": "catukkanaye catutthajjhānasamādhiṃ pañcakanaye pañcamajjhānasamādhiṃ.",
  "atk-s0203a0:609_0": "Kadā pana bhagavā imaṃ tividhaṃ samādhiṃ bhāveti? Mahābodhimūle nisinno pacchimayāme.",
  "atk-s0203a0:609_1": "Bhagavato hi paṭhamamaggo paṭhamajjhāniko ahosi, dutiyādayo dutiyatatiyacatutthajjhānikā.",
  "atk-s0203a0:609_2": "Pañcakanaye pañcamajjhānassa maggo natthīti so lokiyo ahosīti lokiyalokuttaramissakaṃ",
  "atk-s0203a0:609_3": "sandhāyetaṃ vuttaṃ. Sesaṃ sabbattha uttānamevāti.",
  "atk-s0203a0:610": "Papañcasūdaniyā majjhimanikāyaṭṭhakathāya",
  "atk-s0203a0:611": "Upakkilesasuttavaṇṇanā niṭṭhitā.",
  "atk-s0203a0:612": "9. Bālapaṇḍitasuttavaṇṇanā",
  "atk-s0203a0:613_0": "246. Evaṃ me sutanti bālapaṇḍitasuttaṃ. Tattha bālalakkhaṇānīti bālo ayanti etehi",
  "atk-s0203a0:613_1": "lakkhiyati ñāyatīti bālalakkhaṇāni. Tāneva tassa sañjānanakāraṇānīti bālanimittāni.",
  "atk-s0203a0:613_2": "Bālassa apadānānīti bālāpadānāni. Duccintitacintīti cintayanto abhijjhābyāpādamicchādassanavasena",
  "atk-s0203a0:613_3": "duccintitameva cinteti. Dubbhāsitabhāsīti bhāsamānopi musāvādādibhedaṃ dubbhāsitameva",
  "atk-s0203a0:613_4": "bhāsati. Dukkaṭakammakārīti karontopi pāṇātipātādivasena dukkaṭakammameva karoti.",
  "atk-s0203a0:613_5": "Tatra ceti yattha nisinno, tassaṃ parisati. Tajjaṃ tassāruppanti tajjātikaṃ tadanucchavikaṃ,",
  "atk-s0203a0:613_6": "pañcannaṃ verānaṃ diṭṭhadhammakasamparāyikaādīnavappaṭisaṃyuttanti adhippāyo. Tatrāti",
  "atk-s0203a0:613_7": "tāya kathāya kacchamānāya. Bālantiādīni sāmiatthe upayogavacanaṃ.",
  "atk-s0203a0:614_0": "248. Olambantīti upaṭṭhahanti. Sesapadadvayaṃ tasseva vevacanaṃ, olambanādiākārena",
  "atk-s0203a0:614_1": "hi tāni upaṭṭhahanti, tasmā evaṃ vuttaṃ. Pathaviyā olambantīti pathavitale pattharanti.",
  "atk-s0203a0:614_2": "Sesapadadvayaṃ tasseva vevacanaṃ. Pattharaṇākāroyeva hesa. Tatra, bhikkhave, bālassāti",
  "atk-s0203a0:614_3": "tasmiṃ upaṭṭhānākāre āpāthagate bālassa evaṃ hoti.",
  "atk-s0203a0:615_0": "249. Etadavocāti anusandhikusalo bhikkhu “nirayassa upamā kātuṃ na sakkā”ti na bhagavā",
  "atk-s0203a0:615_1": "vadati, “na sukarā”ti pana vadati, na sukaraṃ pana sakkā hoti kātuṃ, handāhaṃ dasabalaṃ",
  "atk-s0203a0:615_2": "upamaṃ kārāpemīti cintetvā etaṃ “sakkā, bhante”ti vacanaṃ avoca. Haneyyunti vinivijjhitvā",
  "atk-s0203a0:615_3": "gamanavasena yathā ekasmiṃ ṭhāne dve pahārā nipatanti, evaṃ haneyyuṃ. Tenassa dve",
  "atk-s0203a0:615_4": "vaṇamukhasatāni honti. Ito uttaripi eseva nayo.",
  "atk-s0203a0:616_0": "250. Pāṇimattanti antomuṭṭhiyaṃ ṭhapanamattaṃ. Saṅkhampi na upetīti gaṇanamattampi",
  "atk-s0203a0:616_1": "na gacchati. Kalabhāgampīti satimaṃ kalaṃ sahassimaṃ kalaṃ satasahassimaṃ vā kalaṃ",
  "atk-s0203a0:616_2": "upagacchatītipi vattabbataṃ na upeti. Upanidhampīti upanikkhepanamattampi na upeti,",
  "atk-s0203a0:616_3": "olokentassa olokitamattampi natthi. Tattaṃ ayokhilanti tigāvutaṃ attabhāvaṃ sampajjalitāya",
  "atk-s0203a0:616_4": "lohapathaviyā uttānakaṃ nipajjāpetvā tassa dakkhiṇahatthe tālappamāṇaṃ ayasūlaṃ pavesenti,",
  "atk-s0203a0:616_5": "tathā vāmahatthādīsu. Yathā ca uttānakaṃ nipajjāpetvā, evaṃ urenapi dakkhiṇapassenapi",
  "atk-s0203a0:616_6": "vāmapassenapi nipajjāpetvā taṃ kammakāraṇaṃ karontiyeva. Saṃvesetvāti sampajjalitāya",
  "atk-s0203a0:616_7": "lohapathaviyā tigāvutaṃ attabhāvaṃ nipajjāpetvā. Kuṭhārīhīti mahatīhi gehassa ekapakkhachadanamattāhi",
  "atk-s0203a0:616_8": "kuṭhārīhi tacchanti. Lohitaṃ nadī hutvā sandati, lohapathavito jālā uṭṭhahitvā tacchitaṭṭhānaṃ",
  "atk-s0203a0:616_9": "gaṇhanti. Mahādukkhaṃ uppajjati, tacchantā pana suttāhataṃ karitvā dārū viya aṭṭhaṃsampi",
  "atk-s0203a0:616_10": "chaḷaṃsampi karonti. Vāsīhīti mahāsuppapamāṇāhi vāsīhi. Tāhi tacchantā tacato yāva",
  "atk-s0203a0:616_11": "aṭṭhīni saṇikaṃ tacchanti, tacchitaṃ tacchitaṃ paṭipākatikaṃ hoti. Rathe yojetvāti",
  "atk-s0203a0:616_12": "saddhiṃ yugayottapañcaracakkakubbarapācanehi sabbato sampajjalite rathe yojetvā.",
  "atk-s0203a0:616_13": "Mahantanti mahākūṭāgārappamāṇaṃ. Āropentīti sampajjalitehi ayamuggarehi pothentā",
  "atk-s0203a0:616_14": "āropenti. Sakimpi uddhanti supakkuthitāya ukkhaliyā pakkhittataṇḍulā viya uddhaṃ",
  "atk-s0203a0:616_15": "adho tiriyañca gacchati.",
  "atk-s0203a0:617": "Bhāgaso mitoti bhāge ṭhapetvā ṭhapetvā vibhatto. Pariyantoti parikkhitto. Ayasāti upari ayapaṭṭena chādito.",
  "atk-s0203a0:618": "Samantā yojanasataṃ pharitvā tiṭṭhatīti evaṃ pharitvā tiṭṭhati, yathā samantā yojanasate ṭhāne ṭhatvā olokentassa akkhīni yamakagoḷakā viya nikkhamanti.",
  "atk-s0203a0:619": "Na sukarā akkhānena pāpuṇitunti nirayo nāma evampi dukkho evampi dukkhoti vassasataṃ vassasahassaṃ kathentenāpi matthakaṃ pāpetvā kathetuṃ na sukarāti attho.",
  "atk-s0203a0:620": "251. Dantullehakanti dantehi ullehitvā, luñcitvāti vuttaṃ hoti. Rasādoti rasagedhena paribhuttaraso.",
  "atk-s0203a0:621": "252. Aññamaññakhādikāti aññamaññakhādanaṃ.",
  "atk-s0203a0:622_0": "Dubbaṇṇoti durūpo. Duddasikoti dārakānaṃ bhayāpanatthaṃ katayakkho viya duddaso.",
  "atk-s0203a0:622_1": "Okoṭimakoti lakuṇḍako paviṭṭhagīvo mahodaro. Kāṇoti ekakkhikāṇo vā ubhayakkhikāṇo",
  "atk-s0203a0:622_2": "vā. Kuṇīti ekahatthakuṇī vā ubhayahatthakuṇī vā. Pakkhahatoti pīṭhasappī. So kāyenāti",
  "atk-s0203a0:622_3": "idamassa dukkhānupabandhadassanatthaṃ āraddhaṃ.",
  "atk-s0203a0:623_0": "Kaliggahenāti parājayena. Adhibandhaṃ nigaccheyyāti yasmā bahuṃ jito sabbasāpateyyampissa",
  "atk-s0203a0:623_1": "nappahoti, tasmā attanāpi bandhaṃ nigaccheyya. Kevalā paripūrā bālabhūmīti bālo tīṇi",
  "atk-s0203a0:623_2": "duccaritāni pūretvā niraye nibbattati, tattha pakkāvasesena manussattaṃ āgato pañcasu",
  "atk-s0203a0:623_3": "nīcakulesu nibbattitvā puna tīṇi duccaritāni pūretvā niraye nibbattatīti ayaṃ sakalā",
  "atk-s0203a0:623_4": "paripuṇṇā bālabhūmi.",
  "atk-s0203a0:624": "253. Paṇḍitalakkhaṇānītiādi vuttānusāreneva veditabbaṃ. Sucintitacintītiādīni cettha manosucaritādīnaṃ vasena yojetabbāni.",
  "atk-s0203a0:625": "Cakkaratanavaṇṇanā",
  "atk-s0203a0:626_0": "256. Sīsaṃ nhātassāti sīsena saddhiṃ gandhodakena nhātassa. Uposathikassāti samādinnauposathaṅgassa.",
  "atk-s0203a0:626_1": "Uparipāsādavaragatassāti pāsādavarassa upari gatassa subhojanaṃ bhuñjitvā pāsādavarassa",
  "atk-s0203a0:626_2": "upari mahātale sirīgabbhaṃ pavisitvā sīlāni āvajjantassa. Tadā kira rājā pātova satasahassaṃ",
  "atk-s0203a0:626_3": "vissajjetvā mahādānaṃ datvā punapi soḷasahi gandhodakaghaṭehi sīsaṃ nhāyitvā katapātarāso",
  "atk-s0203a0:626_4": "suddhaṃ uttarāsaṅgaṃ ekaṃsaṃ katvā uparipāsādassa sirīsayane pallaṅkaṃ ābhujitvā",
  "atk-s0203a0:626_5": "nisinno attano dānamayapuññasamudayaṃ āvajjetvā nisīdati, ayaṃ sabbacakkavattīnaṃ dhammatā.",
  "atk-s0203a0:627_0": "Tesaṃ taṃ āvajjantānaṃyeva vuttappakārapuññakammapaccayaṃ utusamuṭṭhānaṃ nīlamaṇisaṅghāṭasadisaṃ",
  "atk-s0203a0:627_1": "pācīnasamuddajalatalaṃ chindamānaṃ viya ākāsaṃ alaṅkurumānaṃ viya dibbaṃ cakkaratanaṃ",
  "atk-s0203a0:627_2": "pātubhavati. Tayidaṃ dibbānubhāvayuttattā dibbanti vuttaṃ. Sahassaṃ assa arānanti",
  "atk-s0203a0:627_3": "sahassāraṃ. Saha nemiyā saha nābhiyā cāti sanemikaṃ sanābhikaṃ. Sabbehi ākārehi paripūranti sabbākāraparipūraṃ.",
  "atk-s0203a0:628_0": "Tattha cakkañca taṃ ratijananaṭṭhena ratanañcāti cakkaratanaṃ. Yāya pana taṃ nābhiyā",
  "atk-s0203a0:628_1": "“sanābhika”nti vuttaṃ, sā indanīlamaṇimayā hoti. Majjhe panassā rajatamayā panāḷi,",
  "atk-s0203a0:628_2": "yāya suddhasiniddhadantapantiyā hasamānaṃ viya virocati. Majjhe chiddena viya candamaṇḍalena",
  "atk-s0203a0:628_3": "ubhosupi bāhirantesu rajatapaṭṭena kataparikkhepo hoti. Tesu panassā nābhipanāḷi",
  "atk-s0203a0:628_4": "parikkhepapaṭṭesu yuttaṭṭhāne paricchedalekhā suvibhattāva hutvā paññāyanti. Ayaṃ",
  "atk-s0203a0:628_5": "tāvassa nābhiyā sabbākāraparipūratā.",
  "atk-s0203a0:629_0": "Yehi pana taṃ arehi “sahassāra”nti vuttaṃ, te sattaratanamayā sūriyarasmiyo viya",
  "atk-s0203a0:629_1": "pabhāsampannā honti. Tesampi ghaṭamaṇikaparicchedalekhādīni suvibhattāneva paññāyanti.",
  "atk-s0203a0:629_2": "Ayamassa arānaṃ sabbākāraparipūratā.",
  "atk-s0203a0:630_0": "Yāya pana taṃ nemiyā saha “sanemika”nti vuttaṃ, sā bālasūriyarasmikalāpasiriṃ avahasamānā",
  "atk-s0203a0:630_1": "viya surattasuddhasiniddhapavāḷamayā hoti. Sandhīsu panassā sañjhārāgasassirikarattajambonadapaṭṭā",
  "atk-s0203a0:630_2": "vaṭṭaparicchedalekhā ca suvibhattā paññāyanti. Ayamassa nemiyā sabbākāraparipūratā.",
  "atk-s0203a0:631_0": "Nemimaṇḍalapiṭṭhiyaṃ panassa dasannaṃ dasannaṃ arānamantare dhamanavaṃso viya antosusiro",
  "atk-s0203a0:631_1": "chiddamaṇḍalacitto vātagāhī pavāḷadaṇḍo hoti, yassa vātena paharitassa sukusalasamannāhatassa",
  "atk-s0203a0:631_2": "pañcaṅgikatūriyassa viya saddo vaggu ca rajanīyo ca kamanīyo ca hoti. Tassa kho pana",
  "atk-s0203a0:631_3": "pavāḷadaṇḍassa upari setacchattaṃ, ubhosu passesu samosaritakusumadāmapantiyoti evaṃ",
  "atk-s0203a0:631_4": "samosaritakusumadāmapantisatadvayaparivārena setacchattasatadhārinā pavāḷadaṇḍasatena",
  "atk-s0203a0:631_5": "samupasobhitanemiparikkhepassa dvinnampi nābhipanāḷīnaṃ anto dve sīhamukhāni honti,",
  "atk-s0203a0:631_6": "yehi tālakkhandhappamāṇā puṇṇacandakiraṇakalāpasassirikā taruṇaravisamānarattakambalageṇḍukapariyantā",
  "atk-s0203a0:631_7": "ākāsagaṅgāgatisobhaṃ abhibhavamānā viya dve muttakalāpā olambanti, yehi cakkaratanena",
  "atk-s0203a0:631_8": "saddhiṃ ākāse samparivattamānehi tīṇi cakkāni ekato parivattantāni viya khāyanti.",
  "atk-s0203a0:631_9": "Ayamassa sabbaso sabbākāraparipūratā.",
  "atk-s0203a0:632_0": "Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā attano attano",
  "atk-s0203a0:632_1": "gharadvāre paññattāsanesu nisīditvā pavattakathāsallāpesu manussesu vīthicatukkādīsu",
  "atk-s0203a0:632_2": "kīḷamāne dārakajane nātiuccena nātinīcena vanasaṇḍamatthakāsannena ākāsappadesena",
  "atk-s0203a0:632_3": "upasobhayamānaṃ viya rukkhasākhaggāni, dvādasayojanato paṭṭhāya suyyamānena madhurassarena",
  "atk-s0203a0:632_4": "sattānaṃ sotāni odhāpayamānaṃ yojanato paṭṭhāya nānappabhāsamudayasamujjalena vaṇṇena",
  "atk-s0203a0:632_5": "nayanāni samākaḍḍhantaṃ rañño cakkavattissa puññānubhāvaṃ ugghosayantaṃ viya rājadhāniabhimukhaṃ āgacchati.",
  "atk-s0203a0:633_0": "Atha tassa cakkaratanassa saddassavaneneva “kuto nu kho, kassa nu kho ayaṃ saddo”ti",
  "atk-s0203a0:633_1": "āvajjitahadayānaṃ puratthimadisaṃ olokayamānānaṃ tesaṃ manussānaṃ aññataro aññataraṃ",
  "atk-s0203a0:633_2": "evamāha – “passa bho acchariyaṃ, ayaṃ puṇṇacando pubbe eko uggacchati, ajja pana",
  "atk-s0203a0:633_3": "attadutiyo uggato, etañhi rājahaṃsamithunaṃ viya puṇṇacandamithunaṃ pubbāpariyena",
  "atk-s0203a0:633_4": "gaganatalaṃ abhilaṅghatī”ti. Tamañño āha – “kiṃ kathesi samma kahaṃ nāma tayā dve",
  "atk-s0203a0:633_5": "puṇṇacandā ekato uggacchantā diṭṭhapubbā, nanu esa tapanīyaraṃsidhāro piñcharakiraṇo",
  "atk-s0203a0:633_6": "divākaro uggato”ti. Tamañño sitaṃ katvā evamāha – “kiṃ ummattosi, nanu kho idānimeva",
  "atk-s0203a0:633_7": "divākaro atthaṅgato, so kathaṃ imaṃ puṇṇacandaṃ anubandhamāno uggacchissati, addhā",
  "atk-s0203a0:633_8": "panetaṃ anekaratanappabhāsamujjalaṃ ekassa puññavato vimānaṃ bhavissatī”ti. Te sabbepi",
  "atk-s0203a0:633_9": "apasādayantā aññe evamāhaṃsu – “kiṃ bahuṃ vippalapatha, nevesa puṇṇacando, na sūriyo",
  "atk-s0203a0:633_10": "na devavimānaṃ. Na hetesaṃ evarūpā sirisampatti atthi, cakkaratanena panetena bhavitabba”nti.",
  "atk-s0203a0:634_0": "Evaṃ pavattasallāpasseva tassa janassa candamaṇḍalaṃ ohāya taṃ cakkaratanaṃ abhimukhaṃ",
  "atk-s0203a0:634_1": "hoti. Tato tehi “kassa nu kho idaṃ nibbatta”nti vutte bhavanti vattāro – “na kassaci",
  "atk-s0203a0:634_2": "aññassa, nanu amhākaṃ rājā pūritacakkavattivatto, tassetaṃ nibbatta”nti. Atha so",
  "atk-s0203a0:634_3": "ca mahājano, yo ca añño passati, sabbo cakkaratanameva anugacchati. Tampi cakkaratanaṃ",
  "atk-s0203a0:634_4": "raññoyeva atthāya attano āgatabhāvaṃ ñāpetukāmaṃ viya sattakkhattuṃ pākāramatthakeneva",
  "atk-s0203a0:634_5": "nagaraṃ anusaṃyāyitvā rañño antepuraṃ padakkhiṇaṃ katvā antepurassa uttarasīhapañjaraāsanne",
  "atk-s0203a0:634_6": "ṭhāne yathā gandhapupphādīhi sukhena sakkā hoti pūjetuṃ, evaṃ akkhāhataṃ viya tiṭṭhati.",
  "atk-s0203a0:635_0": "Evaṃ ṭhitassa panassa vātapānacchiddādīhi pavisitvā nānāvirāgaratanappabhāsamujjalaṃ",
  "atk-s0203a0:635_1": "anto pāsādaṃ alaṅkurumānaṃ pabhāsamūhaṃ disvā dassanatthāya sañjātābhilāso rājā hoti.",
  "atk-s0203a0:635_2": "Parijanopissa piyavacanapābhatena āgantvā tamatthaṃ nivedeti. Atha rājā balavapītipāmojjaphuṭasarīro",
  "atk-s0203a0:635_3": "pallaṅkaṃ mocetvā uṭṭhāyāsanā sīhapañjarasamīpaṃ gantvā taṃ cakkaratanaṃ disvā “sutaṃ",
  "atk-s0203a0:635_4": "kho pana meta”ntiādikaṃ cintanaṃ cintesi. Tena vuttaṃ – “disvāna rañño khattiyassa…pe…",
  "atk-s0203a0:635_5": "assaṃ nu kho ahaṃ rājā cakkavattī”ti. Tattha so hoti rājā cakkavattīti kittāvatā",
  "atk-s0203a0:635_6": "cakkavattī hoti? Ekaṅguladvaṅgulamattampi cakkaratane ākāsaṃ abbhuggantvā pavatte.",
  "atk-s0203a0:636_0": "Idāni tassa pavattāpanatthaṃ yaṃ kātabbaṃ taṃ dassento atha kho, bhikkhavetiādimāha.",
  "atk-s0203a0:636_1": "Tattha uṭṭhāyāsanāti nisinnāsanato uṭṭhahitvā cakkaratanasamīpaṃ āgantvā. Bhiṅkāraṃ",
  "atk-s0203a0:636_2": "gahetvāti hatthisoṇḍasadisapanāḷiṃ suvaṇṇabhiṅkāraṃ ukkhipitvā vāmahatthena udakaṃ",
  "atk-s0203a0:636_3": "gahetvā. Pavattatu bhavaṃ cakkaratanaṃ, abhivijinātu bhavaṃ cakkaratananti. Anvadeva",
  "atk-s0203a0:636_4": "rājā cakkavattī saddhiṃ caturaṅginiyā senāyāti sabbacakkavattīnañhi udakena abhisiñcitvā",
  "atk-s0203a0:636_5": "“abhivijānātu bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ",
  "atk-s0203a0:636_6": "pavattati, yassa pavattisamakālameva so rājā cakkavattī nāma hoti.",
  "atk-s0203a0:637_0": "Pavatte pana cakkaratane taṃ anubandhamānova rājā cakkavattī yānavaraṃ āruyha vehāsaṃ",
  "atk-s0203a0:637_1": "abbhuggacchati, athassa chattacāmarādihattho parijano ceva antepurajano ca. Tato",
  "atk-s0203a0:637_2": "nānappakārakañcukakavacādisannāhavibhūsitena vividhāharaṇappabhāsamujjalitena samussitaddhajapaṭākapaṭimaṇḍitena",
  "atk-s0203a0:637_3": "attano attano balakāyena saddhiṃ uparājasenāpati pabhūtayopi vehāsaṃ abbhuggantvā",
  "atk-s0203a0:637_4": "rājānameva parivārenti. Rājayuttā pana janasaṅgahatthaṃ nagaravīthīsu bheriyo carāpenti",
  "atk-s0203a0:637_5": "“tātā amhākaṃ rañño cakkaratanaṃ nibbattaṃ, attano attano vibhavānurūpena maṇḍitappasādhitā",
  "atk-s0203a0:637_6": "sannipatathā”ti. Mahājano pana pakatiyā cakkaratanasaddeneva sabbakiccāni pahāya",
  "atk-s0203a0:637_7": "gandhapupphādīni ādāya sannipatitova, sopi sabbo vehāsaṃ abbhuggantvā rājānameva",
  "atk-s0203a0:637_8": "parivāreti. Yassa yassa hi raññā saddhiṃ gantukāmatā uppajjati, so so ākāsagatova",
  "atk-s0203a0:637_9": "hoti. Evaṃ dvādasayojanāyāmavitthārā parisā hoti. Tattha ekapurisopi chinnabhinnasarīro",
  "atk-s0203a0:637_10": "vā kiliṭṭhavattho vā natthi. Suciparivāro hi rājā cakkavattī. Cakkavattiparisā nāma",
  "atk-s0203a0:637_11": "vijjādharaparisā viya ākāse gacchamānā indanīlamaṇitale vippakiṇṇaratanasadisā hoti.",
  "atk-s0203a0:637_12": "Tena vuttaṃ “anvadeva rājā cakkavattī saddhiṃ caturaṅginiyā senāyā”ti.",
  "atk-s0203a0:638_0": "Tampi cakkaratanaṃ rukkhaggānaṃ uparūpari nātiuccena gaganapadesena pavattati, yathā",
  "atk-s0203a0:638_1": "rukkhānaṃ pupphaphalapallavehi atthikā tāni sukhena gahetuṃ sakkonti, bhūmiyaṃ ṭhitā",
  "atk-s0203a0:638_2": "“esa rājā, esa uparājā, esa senāpatī”ti sallakkhetuṃ sakkonti. Ṭhānādīsupi iriyāpathesu",
  "atk-s0203a0:638_3": "yo yena icchati, so teneva gacchati. Cittakammādisippapasutā cettha attano attano",
  "atk-s0203a0:638_4": "kiccaṃ karontāyeva gacchanti. Yatheva hi bhūmiyaṃ, tathā nesaṃ sabbakiccāni ākāse",
  "atk-s0203a0:638_5": "ijjhanti. Evaṃ cakkavattiparisaṃ gahetvā taṃ cakkaratanaṃ vāmapassena sineruṃ pahāya",
  "atk-s0203a0:638_6": "samuddassa uparibhāgena aṭṭhayojanasahassappamāṇaṃ pubbavidehaṃ gacchati.",
  "atk-s0203a0:639_0": "Tattha yo vinibbedhena dvādasayojanāya parikkhepato chattiṃsayojanaparisāya sannivesakkhamo",
  "atk-s0203a0:639_1": "sulabhāhārūpakaraṇo chāyūdakasampanno sucisamatalo ramaṇīyo bhūmibhāgo, tassa uparibhāge",
  "atk-s0203a0:639_2": "taṃ cakkaratanaṃ ākāse akkhāhataṃ viya tiṭṭhati. Atha tena saññāṇena so mahājano",
  "atk-s0203a0:639_3": "otaritvā yathāruci nhānabhojanādīni sabbakiccāni karonto vāsaṃ kappeti, tena vuttaṃ",
  "atk-s0203a0:639_4": "“yasmiṃ kho pana, bhikkhave, padese taṃ cakkaratanaṃ patiṭṭhāti, tattha rājā cakkavattī",
  "atk-s0203a0:639_5": "vāsaṃ upeti saddhiṃ caturaṅginiyā senāyā”ti.",
  "atk-s0203a0:640_0": "Evaṃ vāsaṃ upagate cakkavattimhi ye tattha rājāno, te “paracakkaṃ āgata”nti sutvāpi",
  "atk-s0203a0:640_1": "na balakāyaṃ sannipātetvā yuddhasajjā honti. Cakkaratanassa uppattisamanantarameva",
  "atk-s0203a0:640_2": "natthi so satto nāma, yo paccatthikasaññāya rājānaṃ ārabbha āvudhaṃ ukkhipituṃ visaheyya.",
  "atk-s0203a0:640_3": "Ayamanubhāvo cakkaratanassa.",
  "atk-s0203a0:641": "Cakkānubhāvena hi tassa rañño,",
  "atk-s0203a0:642": "Arī asesā damathaṃ upenti;",
  "atk-s0203a0:643": "Arindamaṃ nāma narādhipassa,",
  "atk-s0203a0:644": "Teneva taṃ vuccati tassa cakkaṃ.",
  "atk-s0203a0:645_0": "Tasmā sabbepi te rājāno attano attano rajjasirivibhavānurūpaṃ pābhataṃ gahetvā taṃ",
  "atk-s0203a0:645_1": "rājānaṃ upagamma onatasirā attano moḷiyamaṇippabhābhisekenassa pādapūjaṃ karonto",
  "atk-s0203a0:645_2": "“ehi kho mahārājā”tiādīhi vacanehi tassa kiṅkārappaṭissāvitaṃ āpajjanti. Tena vuttaṃ",
  "atk-s0203a0:645_3": "ye kho pana, bhikkhave, puratthimāya…pe… anusāsa mahārājāti.",
  "atk-s0203a0:646_0": "Tattha svāgatanti suāgamanaṃ. Ekasmiñhi āgate socanti, gate nandanti. Ekasmiṃ āgate",
  "atk-s0203a0:646_1": "nandanti, gate socanti. Tādiso tvaṃ āgatanandano gamanasocano, tasmā tava āgamanaṃ",
  "atk-s0203a0:646_2": "suāgamananti vuttaṃ hoti. Evaṃ vutte pana cakkavattī nāpi “ettakaṃ nāma me anuvassaṃ",
  "atk-s0203a0:646_3": "baliṃ upakappethā”ti vadati, nāpi aññassa bhogaṃ acchinditvā aññassa deti. Attano",
  "atk-s0203a0:646_4": "pana dhammarājabhāvassa anurūpāya paññāya pāṇātipātādīni upaparikkhitvā pemanīyena",
  "atk-s0203a0:646_5": "mañjunā sarena “passatha tātā, pāṇātipāto nāmesa āsevito bhāvito bahulīkato nirayasaṃvattaniko",
  "atk-s0203a0:646_6": "hotī”tiādinā nayena dhammaṃ desetvā “pāṇo na hantabbo”tiādikaṃ ovādaṃ deti. Tena",
  "atk-s0203a0:646_7": "vuttaṃ rājā cakkavattī evamāha pāṇo na hantabbo…pe… yathābhuttañca bhuñjathāti.",
  "atk-s0203a0:647_0": "Kiṃ pana sabbepi rañño imaṃ ovādaṃ gaṇhantīti. Buddhassapi tāva sabbe na gaṇhanti,",
  "atk-s0203a0:647_1": "rañño kiṃ gaṇhissanti. Tasmā ye paṇḍitā vibhāvino, te gaṇhanti. Sabbe pana anuyantā",
  "atk-s0203a0:647_2": "bhavanti. Tasmā “ye kho pana, bhikkhave”tiādimāha.",
  "atk-s0203a0:648_0": "Atha taṃ cakkaratanaṃ evaṃ pubbavidehavāsīnaṃ ovāde dinne katapātarāse cakkavattībalena",
  "atk-s0203a0:648_1": "vehāsaṃ abbhuggantvā puratthimaṃ samuddaṃ ajjhogāhati. Yathā yathā ca taṃ ajjhogāhati,",
  "atk-s0203a0:648_2": "tathā tathā agadagandhaṃ ghāyitvā saṃkhittaphaṇo nāgarājā viya saṃkhittaūmivipphāraṃ",
  "atk-s0203a0:648_3": "hutvā ogacchamānaṃ mahāsamuddasalilaṃ yojanamattaṃ ogantvā antosamudde veḷuriyabhitti",
  "atk-s0203a0:648_4": "viya tiṭṭhati. Taṅkhaṇaññeva ca tassa rañño puññasiriṃ daṭṭhukāmāni viya mahāsamuddatale",
  "atk-s0203a0:648_5": "vippakiṇṇāni nānāratanāni tato tato āgantvā taṃ padesaṃ pūrayanti. Atha sā rājaparisā",
  "atk-s0203a0:648_6": "taṃ nānāratanaparipūraṃ mahāsamuddatalaṃ disvā yathāruci ucchaṅgādīhi ādiyati, yathāruci",
  "atk-s0203a0:648_7": "ādinnaratanāya pana parisāya taṃ cakkaratanaṃ paṭinivattati. Paṭinivattamāne ca tasmiṃ",
  "atk-s0203a0:648_8": "parisā aggato hoti, majjhe rājā, ante cakkaratanaṃ. Tampi jalanidhijalaṃ palobhiyamānamiva",
  "atk-s0203a0:648_9": "cakkaratanasiriyā, asahamānamiva ca tena viyogaṃ, nemimaṇḍalapariyantaṃ abhihanantaṃ",
  "atk-s0203a0:648_10": "nirantarameva upagacchati.",
  "atk-s0203a0:649_0": "257. Evaṃ rājā cakkavattī puratthimasamuddapariyantaṃ pubbavidehaṃ abhivijinitvā",
  "atk-s0203a0:649_1": "dakkhiṇasamuddapariyantaṃ jambudīpaṃ vijetukāmo cakkaratanadesitena maggena dakkhiṇasamuddābhimukho",
  "atk-s0203a0:649_2": "gacchati. Tena vuttaṃ atha kho taṃ, bhikkhave, cakkaratanaṃ puratthimasamuddaṃ ajjhogāhetvā",
  "atk-s0203a0:649_3": "paccuttaritvā dakkhiṇaṃ disaṃ pavattatīti. Evaṃ pavattamānassa pana tassa pavattanavidhānaṃ",
  "atk-s0203a0:649_4": "senāsanniveso paṭirājagamanaṃ tesaṃ anusāsanippadānaṃ dakkhiṇasamuddaṃ ajjhogāhanaṃ",
  "atk-s0203a0:649_5": "samuddasalilassa ogacchanaṃ ratanādānanti sabbaṃ purimanayeneva veditabbaṃ.",
  "atk-s0203a0:650_0": "Vijinitvā pana taṃ dasasahassayojanappamāṇaṃ jambudīpaṃ dakkhiṇasamuddatopi paccuttaritvā",
  "atk-s0203a0:650_1": "sattayojanasahassappamāṇaṃ aparagoyānaṃ vijetuṃ pubbe vuttanayeneva gantvā tampi",
  "atk-s0203a0:650_2": "samuddapariyantaṃ tatheva abhivijinitvā pacchimasamuddatopi paccuttaritvā aṭṭhayojanasahassappamāṇaṃ",
  "atk-s0203a0:650_3": "uttarakuruṃ vijetuṃ tatheva gantvā tampi samuddapariyantaṃ tatheva abhivijiya uttarasamuddatopi paccuttarati.",
  "atk-s0203a0:651_0": "Ettāvatā raññā cakkavattinā cāturantāya pathaviyā ādhipaccaṃ adhigataṃ hoti. So evaṃ",
  "atk-s0203a0:651_1": "vijitavijayo attano rajjasirisampattidassanatthaṃ sapariso uddhaṃ gaganatalaṃ abhilaṅghitvā",
  "atk-s0203a0:651_2": "suvikasitapadumuppalapuṇḍarīkavanavicitte cattāro jātassare viya pañcasatapañcasataparittadīpaparivāre",
  "atk-s0203a0:651_3": "cattāro mahādīpe oloketvā cakkaratanadesiteneva maggena yathānukkamaṃ attano rājadhānimeva",
  "atk-s0203a0:651_4": "paccāgacchati. Atha taṃ cakkaratanaṃ antepuradvāraṃ sobhayamānaṃ viya hutvā tiṭṭhati.",
  "atk-s0203a0:652_0": "Evaṃ patiṭṭhite pana tasmiṃ cakkaratane rājantepure ukkāhi vā dīpikāhi vā kiñci karaṇīyaṃ",
  "atk-s0203a0:652_1": "na hoti, cakkaratanobhāsoyeva rattiṃ andhakāraṃ vidhamati. Ye ca pana rattiṃ andhakāratthikā",
  "atk-s0203a0:652_2": "honti, tesaṃ andhakārameva hoti. Tena vuttaṃ dakkhiṇasamuddaṃ ajjhogāhetvā…pe… evarūpaṃ",
  "atk-s0203a0:652_3": "cakkaratanaṃ pātubhavatīti.",
  "atk-s0203a0:653": "Hatthiratanavaṇṇanā",
  "atk-s0203a0:654_0": "258. Evaṃ pātubhūtacakkaratanassa panassa cakkavattino amaccā pakatimaṅgalahatthiṭṭhānaṃ",
  "atk-s0203a0:654_1": "sucibhūmibhāgaṃ kāretvā haricandanādīhi surabhigandhehi upalimpāpetvā heṭṭhā vicittavaṇṇasurabhikusumasamākiṇṇaṃ",
  "atk-s0203a0:654_2": "upari suvaṇṇatārakānaṃ antarantarā samosaritamanuñña-kusumadāmappaṭimaṇḍitavitānaṃ",
  "atk-s0203a0:654_3": "devavimānaṃ viya abhisaṅkharitvā “evarūpassa nāma deva hatthiratanassa āgamanaṃ cintethā”ti",
  "atk-s0203a0:654_4": "vadanti. So pubbe vuttanayeneva mahādānaṃ datvā sīlāni samādāya taṃ puññasampattiṃ",
  "atk-s0203a0:654_5": "āvajjanto nisīdati, athassa puññānubhāvacodito chaddantakulā vā uposathakulā vā taṃ",
  "atk-s0203a0:654_6": "sakkāravisesaṃ anubhavitukāmo taruṇaravimaṇḍalābhirattacaraṇa-gīvamukhappaṭimaṇḍitavisuddhasetasarīro",
  "atk-s0203a0:654_7": "sattappatiṭṭho susaṇṭhitaṅgapaccaṅgasanniveso vikasitaratta-padumacārupokkharo iddhimā",
  "atk-s0203a0:654_8": "yogī viya vehāsaṃ gamanasamattho manosilācuṇṇarañjitapariyanto viya rajatapabbato",
  "atk-s0203a0:654_9": "hatthiseṭṭho tasmiṃ padese patiṭṭhāti. So chaddantakulā āgacchanto sabbakaniṭṭho",
  "atk-s0203a0:654_10": "āgacchati, uposathakulā sabbajeṭṭho. Pāḷiyaṃ pana “uposatho nāgarājā” icceva āgacchati.",
  "atk-s0203a0:654_11": "Svāyaṃ pūritacakkavattivattānaṃ cakkavattīnaṃ sutte vuttanayeneva cintayantānaṃ āgacchati,",
  "atk-s0203a0:654_12": "na itaresaṃ. Sayameva pakatimaṅgalahatthiṭṭhānaṃ āgantvā maṅgalahatthiṃ apanetvā",
  "atk-s0203a0:654_13": "tattha tiṭṭhati. Tena vuttaṃ puna caparaṃ, bhikkhave…pe… nāgarājāti.",
  "atk-s0203a0:655_0": "Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā vegena",
  "atk-s0203a0:655_1": "gantvā rañño ārocenti. Rājā turitaturitaṃ āgantvā taṃ disvā pasannacitto “bhaddakaṃ",
  "atk-s0203a0:655_2": "vata bho hatthiyānaṃ, sace damathaṃ upeyyā”ti cintayanto hatthaṃ pasāreti. Atha so",
  "atk-s0203a0:655_3": "gharadhenuvacchako viya kaṇṇe olambetvā sūratabhāvaṃ dassento rājānaṃ upasaṅkamati,",
  "atk-s0203a0:655_4": "rājā taṃ abhiruhitukāmo hoti. Athassa parijanā adhippāyaṃ ñatvā taṃ hatthiratanaṃ",
  "atk-s0203a0:655_5": "sovaṇṇaddhajaṃ sovaṇṇālaṅkāraṃ hemajālapaṭicchannaṃ katvā upanenti. Rājā taṃ anisīdāpetvāva",
  "atk-s0203a0:655_6": "sattaratanamayāya nisseṇiyā abhiruyha ākāsaṃ gamananinnacitto hoti. Tassa saha cittuppādeneva",
  "atk-s0203a0:655_7": "so hatthirājā rājahaṃso viya indanīlamaṇippabhājālanīlagaganatalaṃ abhilaṅghati,",
  "atk-s0203a0:655_8": "tato cakkacārikāya vuttanayeneva sakalarājaparisā. Iti sapariso rājā antopātarāseyeva",
  "atk-s0203a0:655_9": "sakalapathaviṃ anusaṃyāyitvā rājadhāniṃ paccāgacchati, evaṃ mahiddhikaṃ cakkavattino",
  "atk-s0203a0:655_10": "hatthiratanaṃ hoti. Tena vuttaṃ disvāna rañño cakkavattissa…pe… evarūpaṃ hatthiratanaṃ pātubhavatīti.",
  "atk-s0203a0:656": "Assaratanavaṇṇanā",
  "atk-s0203a0:657_0": "Evaṃ pātubhūtahatthiratanassa pana cakkavattino parisā pakatimaṅgalaassaṭṭhānaṃ sucisamatalaṃ",
  "atk-s0203a0:657_1": "kāretvā alaṅkaritvā ca purimanayeneva rañño tassa āgamanacintanatthaṃ ussāhaṃ janenti.",
  "atk-s0203a0:657_2": "So purimanayeneva katadānasakkāro samādinnasīlova pāsādatale nisinno puññasampattiṃ",
  "atk-s0203a0:657_3": "samanussarati, athassa puññānubhāvacodito sindhavakulato vijjullatāvinaddhasaradakālasetavalāhakarāsisassiriko",
  "atk-s0203a0:657_4": "rattapādo rattatuṇḍo candappabhāpuñjasadisasuddhasiniddhaghanasaṅghātasarīro kākagīvā",
  "atk-s0203a0:657_5": "viya indanīlamaṇi viya ca kāḷavaṇṇena sīsena samannāgatattā kāḷasīso suṭṭhu kappetvā",
  "atk-s0203a0:657_6": "ṭhapitehi viya muñjasadisehi saṇhavaṭṭaujugatigatehi kesehi samannāgatattā muñjakeso",
  "atk-s0203a0:657_7": "vehāsaṅgamo valāhako nāma assarājā āgantvā tasmiṃ ṭhāne patiṭṭhāti. Sesaṃ sabbaṃ",
  "atk-s0203a0:657_8": "hatthiratane vuttanayeneva veditabbaṃ. Evarūpaṃ assaratanaṃ sandhāya bhagavā puna caparantiādimāha.",
  "atk-s0203a0:658": "Maṇiratanavaṇṇanā",
  "atk-s0203a0:659_0": "Evaṃ pātubhūtaassaratanassa pana rañño cakkavattissa catuhatthāyāmaṃ sakaṭanābhisamappamāṇaṃ",
  "atk-s0203a0:659_1": "ubhosu antesu kaṇṇikapariyantato viniggatasuparisuddhamuttākalāpehi dvīhi kañcanapadumehi",
  "atk-s0203a0:659_2": "alaṅkataṃ caturāsītimaṇisahassaparivāraṃ tārāgaṇaparivutassa puṇṇacandassa siriṃ",
  "atk-s0203a0:659_3": "paṭippharamānaṃ viya vepullapabbatato maṇiratanaṃ āgacchati. Tassevaṃ āgatassa muttājālake",
  "atk-s0203a0:659_4": "ṭhapetvā veḷuparamparāya saṭṭhihatthappamāṇaṃ ākāsaṃ āropitassa rattibhāge samantā",
  "atk-s0203a0:659_5": "yojanappamāṇaṃ okāsaṃ ābhā pharati, yāya sabbo so okāso aruṇuggamanavelā viya sañjātāloko",
  "atk-s0203a0:659_6": "hoti. Tato kassakā kasikammaṃ, vāṇijā āpaṇugghāṭanaṃ, te te ca sippino taṃ taṃ kammantaṃ",
  "atk-s0203a0:659_7": "payojenti divāti maññamānā. Tena vuttaṃ puna caparaṃ, bhikkhave…pe… maṇiratanaṃ pātubhavatīti.",
  "atk-s0203a0:660": "Itthiratanavaṇṇanā",
  "atk-s0203a0:661_0": "Evaṃ pātubhūtamaṇiratanassa pana cakkavattissa visayasukhavisesakāraṇaṃ itthiratanaṃ",
  "atk-s0203a0:661_1": "pātubhavati. Maddarājakulato vā hissa aggamahesiṃ ānenti, uttarakuruto vā puññānubhāvena",
  "atk-s0203a0:661_2": "sayaṃ āgacchati. Avasesā panassā sampatti “puna caparaṃ, bhikkhave, rañño cakkavattissa",
  "atk-s0203a0:661_3": "itthiratanaṃ pātubhavati abhirūpā dassanīyā”tiādinā nayena pāḷiyaṃyeva āgatā.",
  "atk-s0203a0:662_0": "Tattha saṇṭhānapāripūriyā adhikaṃ rūpaṃ assāti abhirūpā. Dissamānā ca cakkhūni pīṇayati,",
  "atk-s0203a0:662_1": "tasmā aññaṃ kiccavikkhepaṃ hitvāpi daṭṭhabbāti dassanīyā. Dissamānā ca somanassavasena",
  "atk-s0203a0:662_2": "cittaṃ pasādetīti pāsādikā. Paramāyāti evaṃ pasādāvahattā uttamāya. Vaṇṇapokkharatāyāti",
  "atk-s0203a0:662_3": "vaṇṇasundaratāya. Samannāgatāti upetā. Abhirūpā vā yasmā nātidīghā nātirassā dassanīyā",
  "atk-s0203a0:662_4": "yasmā nātikisā nātithūlā, pāsādikā yasmā nātikāḷikā naccodātā. Paramāya vaṇṇapokkharatāya",
  "atk-s0203a0:662_5": "samannāgatā yasmā atikkantā mānusaṃ vaṇṇaṃ appattā dibbavaṇṇaṃ. Manussānañhi vaṇṇābhā",
  "atk-s0203a0:662_6": "bahi na niccharati, devānaṃ atidūraṃ niccharati, tassā pana dvādasahatthappamāṇaṃ",
  "atk-s0203a0:662_7": "padesaṃ sarīrābhā obhāseti.",
  "atk-s0203a0:663_0": "Nātidīghādīsu cassā paṭhamayugaḷena ārohasampatti, dutiyayugaḷena pariṇāhasampatti,",
  "atk-s0203a0:663_1": "tatiyayugaḷena vaṇṇasampatti vuttā. Chahi vāpi etehi kāyavipattiyā abhāvo, atikkantā",
  "atk-s0203a0:663_2": "mānusaṃ vaṇṇanti iminā kāyasampatti vuttā.",
  "atk-s0203a0:664_0": "Tūlapicuno vā kappāsapicuno vāti sappimaṇḍe pakkhipitvā ṭhapitassa satavihatassa",
  "atk-s0203a0:664_1": "tūlapicuno vā satavihatassa kappāsapicuno vā kāyasamphasso hoti. Sīteti rañño sītakāle.",
  "atk-s0203a0:664_2": "Uṇheti rañño uṇhakāle. Candanagandhoti niccakālameva supisitassa abhinavassa catujjātisamāyojitassa",
  "atk-s0203a0:664_3": "haricandanassa gandho kāyato vāyati. Uppalagandhoti hasitakathitakālesu mukhato nikkhanto",
  "atk-s0203a0:664_4": "taṅkhaṇaṃ vikasitasseva nīluppalassa atisurabhigandho vāyati.",
  "atk-s0203a0:665_0": "Evaṃ rūpasamphassagandhasampattiyuttāya panassā sarīrasampattiyā anurūpaṃ ācāraṃ",
  "atk-s0203a0:665_1": "dassetuṃ taṃ kho panātiādi vuttaṃ. Tattha rājānaṃ disvā nisinnāsanato aggidaḍḍhā",
  "atk-s0203a0:665_2": "viya paṭhamameva uṭṭhātīti pubbuṭṭhāyinī. Tasmiṃ nisinne tassa rañño tālavaṇṭena",
  "atk-s0203a0:665_3": "bījanādikiccaṃ katvā pacchā nipatati nisīdatīti pacchānipātinī. Kiṃ karomi devāti",
  "atk-s0203a0:665_4": "tassa kiṃkāraṃ paṭissāvetīti kiṃkārapaṭissāvinī. Rañño manāpameva carati karotīti",
  "atk-s0203a0:665_5": "manāpacārinī. Yaṃ rañño piyaṃ, tadeva vadatīti piyavādinī.",
  "atk-s0203a0:666_0": "Idāni svāssā ācāro bhāvasuddhiyā eva, na sāṭheyyenāti dassetuṃ taṃ kho panātiādimāha.",
  "atk-s0203a0:666_1": "Tattha no aticaratīti na atikkamitvā carati, aññaṃ purisaṃ cittenapi na patthetīti",
  "atk-s0203a0:666_2": "vuttaṃ hoti. Tattha ye tassā ādimhi “abhirūpā”tiādayo ante “pubbuṭṭhāyinī”tiādayo",
  "atk-s0203a0:666_3": "guṇā vuttā, te pakatiguṇā eva “atikkantā mānusaṃ vaṇṇa”ntiādayo pana cakkavattino",
  "atk-s0203a0:666_4": "puññaṃ upanissāya cakkaratanapātubhāvato paṭṭhāya purimakammānubhāvena nibbattantīti",
  "atk-s0203a0:666_5": "veditabbā. Abhirūpatādikāpi vā cakkaratanapātubhāvato paṭṭhāya sabbākārapāripūrā",
  "atk-s0203a0:666_6": "jātā. Tenāha evarūpaṃ itthiratanaṃ pātubhavatīti.",
  "atk-s0203a0:667": "Gahapatiratanavaṇṇanā",
  "atk-s0203a0:668_0": "Evaṃ pātubhūtaitthiratanassa pana rañño cakkavattissa dhanakaraṇīyānaṃ kiccānaṃ yathāsukhappavattanatthaṃ",
  "atk-s0203a0:668_1": "gahapatiratanaṃ pātubhavati. So pakatiyāva mahābhogo mahābhogakule jāto rañño dhanarāsivaḍḍhako",
  "atk-s0203a0:668_2": "seṭṭhi gahapati hoti, cakkaratanānubhāvasahitaṃ panassa kammavipākajaṃ dibbacakkhu",
  "atk-s0203a0:668_3": "pātubhavati, yena antopathaviyaṃ yojanabbhantare nidhiṃ passati. So taṃ sampattiṃ",
  "atk-s0203a0:668_4": "disvā tuṭṭhahadayo gantvā rājānaṃ dhanena pavāretvā sabbāni dhanakaraṇīyāni sampādeti.",
  "atk-s0203a0:668_5": "Tena vuttaṃ puna caparaṃ, bhikkhave…pe… evarūpaṃ gahapatiratanaṃ pātubhavatīti.",
  "atk-s0203a0:669": "Pariṇāyakaratanavaṇṇanā",
  "atk-s0203a0:670_0": "Evaṃ pātubhūtagahapatiratanassa pana rañño cakkavattissa sabbakiccasaṃvidhānasamatthaṃ",
  "atk-s0203a0:670_1": "pariṇāyakaratanaṃ pātubhavati. So rañño jeṭṭhaputtova hoti. Pakatiyā eva paṇḍito",
  "atk-s0203a0:670_2": "byatto medhāvī, rañño puññānubhāvaṃ nissāya panassa attano kammānubhāvena paracittañāṇaṃ",
  "atk-s0203a0:670_3": "uppajjati. Yena dvādasayojanāya rājaparisāya cittācāraṃ ñatvā rañño ahite hite ca",
  "atk-s0203a0:670_4": "vavatthapetuṃ samattho hoti. Sopi taṃ attano ānubhāvaṃ disvā tuṭṭhahadayo rājānaṃ",
  "atk-s0203a0:670_5": "sabbakiccānusāsanena pavāreti. Tena vuttaṃ puna caparaṃ…pe… pariṇāyakaratanaṃ pātubhavatīti.",
  "atk-s0203a0:670_6": "Tattha ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.",
  "atk-s0203a0:671": "259. Samavepākiniyātiādi heṭṭhā vuttameva.",
  "atk-s0203a0:672_0": "260. Kaṭaggahenāti jayaggāhena. Mahantaṃ bhogakkhandhanti ekappahāreneva dve vā tīṇi",
  "atk-s0203a0:672_1": "vā satasahassāni. Kevalā paripūrā paṇḍitabhūmīti paṇḍito tīṇi sucaritāni pūretvā",
  "atk-s0203a0:672_2": "sagge nibbattati, tato manussalokaṃ āgacchanto kularūpabhogasampattiyaṃ nibbattati,",
  "atk-s0203a0:672_3": "tattha ṭhito tīṇi ca sucaritāni pūretvā puna sagge nibbattatīti ayaṃ sakalā paripuṇṇā",
  "atk-s0203a0:672_4": "paṇḍitabhūmi. Sesaṃ sabbattha uttānamevāti.",
  "atk-s0203a0:673": "Papañcasūdaniyā majjhimanikāyaṭṭhakathāya",
  "atk-s0203a0:674": "Bālapaṇḍitasuttavaṇṇanā niṭṭhitā.",
  "atk-s0203a0:675": "10. Devadūtasuttavaṇṇanā",
  "atk-s0203a0:676": "261. Evaṃ me sutanti devadūtasuttaṃ. Tattha dve agārātiādi assapurasutte vitthāritameva.",
  "atk-s0203a0:677_0": "262. Nirayaṃ upapannāti bhagavā katthaci nirayato paṭṭhāya desanaṃ devalokena osāpeti,",
  "atk-s0203a0:677_1": "katthaci devalokato paṭṭhāya nirayena osāpeti. Sace saggasampattiṃ vitthāretvā kathetukāmo",
  "atk-s0203a0:677_2": "hoti, nirayadukkhaṃ ekadesato katheti, tiracchānayonidukkhaṃ pettivisayadukkhaṃ manussalokasampattiṃ",
  "atk-s0203a0:677_3": "ekadesato katheti, saggasampattimeva vitthāreti. Sace nirayadukkhaṃ vitthāretvā kathetukāmo",
  "atk-s0203a0:677_4": "hoti, devalokamanussalokesu sampattiṃ tiracchānayonipettivisayesu ca dukkhaṃ ekadesato",
  "atk-s0203a0:677_5": "katheti, nirayadukkhameva vitthāreti. So imasmiṃ sutte nirayadukkhaṃ vitthāretukāmo,",
  "atk-s0203a0:677_6": "tasmā devalokato paṭṭhāya desanaṃ nirayena osāpeti. Devalokamanussalokasampattiyo",
  "atk-s0203a0:677_7": "tiracchānayonipettivisayadukkhāni ca ekadesato kathetvā nirayadukkhameva vitthārena",
  "atk-s0203a0:677_8": "kathetuṃ tamenaṃ, bhikkhave, nirayapālātiādimāha.",
  "atk-s0203a0:678_0": "Tattha ekacce therā “nirayapālā nāma natthi, yantarūpaṃ viya kammameva kāraṇaṃ kāretī”ti",
  "atk-s0203a0:678_1": "vadanti. Tesaṃ taṃ “atthi niraye nirayapālāti, āmantā, atthi ca kāraṇikā”tiādinā",
  "atk-s0203a0:678_2": "nayena abhidhamme paṭisedhitameva. Yathā hi manussaloke kammakāraṇakārakā atthi,",
  "atk-s0203a0:678_3": "evameva niraye nirayapālā atthīti. Yamassa raññoti yamarājā nāma vemānikapetarājā,",
  "atk-s0203a0:678_4": "ekasmiṃ kāle dibbavimāne dibbakapparukkhadibbauyyānadibbanāṭakādisampattiṃ anubhavati,",
  "atk-s0203a0:678_5": "ekasmiṃ kāle kammavipākaṃ, dhammiko rājā. Na cesa ekova hoti, catūsu pana dvāresu",
  "atk-s0203a0:678_6": "cattāro janā honti. Nāddasanti attano santike pesitassa kassaci devadūtassa abhāvaṃ",
  "atk-s0203a0:678_7": "sandhāya evaṃ vadati. Atha naṃ yamo “nāyaṃ bhāsitassa atthaṃ sallakkhetī”ti ñatvā",
  "atk-s0203a0:678_8": "sallakkhāpetukāmo ambhotiādimāha.",
  "atk-s0203a0:679": "Jātidhammoti jātisabhāvo, aparimutto jātiyā, jāti nāma mayhaṃ abbhantareyeva atthīti. Parato jarādhammotiādīsupi eseva nayo.",
  "atk-s0203a0:680_0": "263. Paṭhamaṃ devadūtaṃ samanuyuñjitvāti ettha daharakumāro atthato evaṃ vadati nāma",
  "atk-s0203a0:680_1": "“passatha, bho, mayhampi tumhākaṃ viya hatthapādā atthi, sake panamhi muttakarīse",
  "atk-s0203a0:680_2": "palipanno, attano dhammatāya uṭṭhahitvā nhāyituṃ na sakkomi, ahaṃ kiliṭṭhagattomhi,",
  "atk-s0203a0:680_3": "nhāpetha manti vattumpi na sakkomi, jātitomhi aparimuttatāya ediso jāto. Na kho panāhameva,",
  "atk-s0203a0:680_4": "tumhepi jātito aparimuttāva. Yatheva hi mayhaṃ, evaṃ tumhākampi jāti āgamissati,",
  "atk-s0203a0:680_5": "iti tassā pure āgamanāva kalyāṇaṃ karothā”ti. Tenesa devadūto nāma jāto, vacanattho",
  "atk-s0203a0:680_6": "pana maghadevasutte vuttova.",
  "atk-s0203a0:681_0": "Dutiyaṃ devadūtanti etthāpi jarājiṇṇasatto atthato evaṃ vadati nāma – “passatha,",
  "atk-s0203a0:681_1": "bho, ahampi tumhe viya taruṇo ahosiṃ ūrubalabāhubalajavanasampanno, tassa me tā balajavanasampattiyo",
  "atk-s0203a0:681_2": "antarahitā, vijjamānāpi me hatthapādā hatthapādakiccaṃ na karonti, jarāyamhi aparimuttatāya",
  "atk-s0203a0:681_3": "ediso jāto. Na kho panāhameva, tumhepi jarāya aparimuttāva. Yatheva hi mayhaṃ, evaṃ",
  "atk-s0203a0:681_4": "tumhākampi jarā āgamissati, iti tassā pure āgamanāva kalyāṇaṃ karothā”ti. Tenesa devadūto nāma jāto.",
  "atk-s0203a0:682_0": "Tatiyaṃ devadūtanti etthāpi gilānasatto atthato eva vadati nāma – “passatha, bho,",
  "atk-s0203a0:682_1": "ahampi tumhe viya nirogo ahosiṃ, somhi etarahi byādhinā abhihato sake muttakarīse",
  "atk-s0203a0:682_2": "palipanno, uṭṭhātumpi na sakkomi, vijjamānāpi me hatthapādā hatthapādakiccaṃ na karonti,",
  "atk-s0203a0:682_3": "byādhitomhi aparimuttatāya ediso jāto. Na kho panāhameva, tumhepi byādhito aparimuttāva.",
  "atk-s0203a0:682_4": "Yatheva hi mayhaṃ, evaṃ tumhākaṃ byādhi āgamissati, iti tassa pure āgamanāva kalyāṇaṃ",
  "atk-s0203a0:682_5": "karothā”ti. Tenesa devadūto nāma jāto.",
  "atk-s0203a0:683_0": "265. Catutthaṃ devadūtanti ettha pana kammakāraṇā vā devadūtāti kātabbā kammakāraṇikā",
  "atk-s0203a0:683_1": "vā. Tattha pana kammakāraṇapakkhe bāttiṃsa tāva kammakāraṇā atthato evaṃ vadanti",
  "atk-s0203a0:683_2": "nāma – “mayaṃ nibbattamānā na rukkhe vā pāsāṇe vā nibbattāma, tumhādisānaṃ sarīre",
  "atk-s0203a0:683_3": "nibbattāma, iti amhākaṃ pure nibbattitova kalyāṇaṃ karothā”ti. Tenete devadūtā nāma",
  "atk-s0203a0:683_4": "jātā. Kammakāraṇikāpi atthato evaṃ vadanti nāma – “mayaṃ dvattiṃsa kammakāraṇā karontā",
  "atk-s0203a0:683_5": "na rukkhādīsu karoma, tumhādisesu sattesuyeva karoma, iti amhākaṃ tumhesu pure kammakāraṇākaraṇatova",
  "atk-s0203a0:683_6": "kalyāṇaṃ karothā”ti. Tenetepi devadūtā nāma jātā.",
  "atk-s0203a0:684_0": "266. Pañcamaṃ devadūtanti ettha matakasatto atthato evaṃ vadati nāma – “passatha",
  "atk-s0203a0:684_1": "bho maṃ āmakasusāne chaḍḍitaṃ uddhumātakādibhāvaṃ pattaṃ, maraṇatomhi aparimuttatāya",
  "atk-s0203a0:684_2": "ediso jāto. Na kho panāhameva, tumhepi maraṇato aparimuttāva. Yatheva hi mayhaṃ,",
  "atk-s0203a0:684_3": "evaṃ tumhākampi maraṇaṃ āgamissati, iti tassa pure āgamanāva kalyāṇaṃ karothā”ti.",
  "atk-s0203a0:684_4": "Tenesa devadūto nāma jāto.",
  "atk-s0203a0:685_0": "Imaṃ pana devadūtānuyogaṃ ko labhati, ko na labhatīti? Yena tāva bahuṃ pāpaṃ kataṃ,",
  "atk-s0203a0:685_1": "so gantvā niraye nibbattatiyeva. Yena pana parittaṃ pāpakammaṃ kataṃ, so labhati.",
  "atk-s0203a0:685_2": "Yathā hi sabhaṇḍaṃ coraṃ gahetvā kattabbameva karonti, na vinicchinanti. Anuvijjitvā",
  "atk-s0203a0:685_3": "gahitaṃ pana vinicchayaṭṭhānaṃ nayanti, so vinicchayaṃ labhati. Evaṃsampadametaṃ.",
  "atk-s0203a0:685_4": "Parittapāpakammā hi attano dhammatāyapi saranti, sāriyamānāpi saranti.",
  "atk-s0203a0:686_0": "Tattha dīghajayantadamiḷo nāma attano dhammatāya sari. So kira damiḷo sumanagirivihāre",
  "atk-s0203a0:686_1": "ākāsacetiyaṃ rattapaṭena pūjesi. Atha niraye ussadasāmante nibbatto aggijālasaddaṃ",
  "atk-s0203a0:686_2": "sutvāva attano pūjitapaṭaṃ anussari, so gantvā sagge nibbatto. Aparopi puttassa daharabhikkhuno",
  "atk-s0203a0:686_3": "khalisāṭakaṃ dento pādamūle ṭhapesi, maraṇakālamhi paṭapaṭāti sadde nimittaṃ gaṇhi,",
  "atk-s0203a0:686_4": "sopi ussadasāmante nibbatto jālasaddena taṃ sāṭakaṃ anussaritvā sagge nibbatto. Evaṃ",
  "atk-s0203a0:686_5": "tāva attano dhammatāya kusalaṃ kammaṃ saritvā sagge nibbattatīti.",
  "atk-s0203a0:687_0": "Attano dhammatāya asarante pana pañca devadūte pucchati. Tattha koci paṭhamena devadūtena",
  "atk-s0203a0:687_1": "sarati, koci dutiyādīhi. Yo pana pañcahipi na sarati, taṃ yamo rājā sayaṃ sāreti.",
  "atk-s0203a0:687_2": "Eko kira amacco sumanapupphakumbhena mahācetiyaṃ pūjetvā yamassa pattiṃ adāsi, taṃ",
  "atk-s0203a0:687_3": "akusalakammena niraye nibbattaṃ yamassa santikaṃ nayiṃsu. Tasmiṃ pañcahipi devadūtehi",
  "atk-s0203a0:687_4": "kusale asarante yamo sayaṃ olokento disvā – “nanu tvaṃ mahācetiyaṃ sumanapupphakumbhena",
  "atk-s0203a0:687_5": "pūjetvā mayhaṃ pattiṃ adāsī”ti sāresi, so tasmiṃ kāle saritvā devalokaṃ gato. Yamo",
  "atk-s0203a0:687_6": "pana sayaṃ oloketvāpi apassanto – “mahādukkhaṃ nāma anubhavissati ayaṃ satto”ti tuṇhī hoti.",
  "atk-s0203a0:688_0": "267. Mahānirayeti avīcimahānirayamhi. Kiṃ panassa pamāṇaṃ? Abbhantaraṃ āyāmena ca",
  "atk-s0203a0:688_1": "vitthārena ca yojanasataṃ hoti. Lohapathavī lohachadanaṃ ekekā ca bhitti navanavayojanikā",
  "atk-s0203a0:688_2": "hoti. Puratthimāya bhittiyā acci uṭṭhitā pacchimaṃ bhittiṃ gahetvā taṃ vinivijjhitvā",
  "atk-s0203a0:688_3": "parato yojanasataṃ gacchati. Sesadisāsupi eseva nayo. Iti jālapariyantavasena āyāmavitthārato",
  "atk-s0203a0:688_4": "aṭṭhārasayojanādhikāni tīṇi yojanasatāni, parikkhepato pana navayojanasatāni catupaṇṇāsayojanāni,",
  "atk-s0203a0:688_5": "samantā pana ussadehi saddhiṃ dasayojanasahassaṃ hoti.",
  "atk-s0203a0:689_0": "268. Ubbhataṃ tādisameva hotīti ettha akkantapadaṃ yāva aṭṭhito daḷhaṃ uddharitumeva",
  "atk-s0203a0:689_1": "na sakkā. Ayaṃ panettha attho – heṭṭhato paṭṭhāya ḍayhati, uparito paṭṭhāya jhāyati,",
  "atk-s0203a0:689_2": "iti akkamanakāle ḍayhamānaṃ paññāyati, uddharaṇakāle tādisameva, tasmā evaṃ vuttaṃ.",
  "atk-s0203a0:689_3": "Bahusampattoti bahūni vassasatavassasahassāni sampatto.",
  "atk-s0203a0:690_0": "Kasmā panesa narako avīcīti saṅkhaṃ gatoti. Vīci nāma antaraṃ vuccati, tattha ca",
  "atk-s0203a0:690_1": "aggijālānaṃ vā sattānaṃ vā dukkhassa vā antaraṃ natthi. Tasmā so avīcīti saṅkhaṃ",
  "atk-s0203a0:690_2": "gatoti. Tassa hi puratthimabhittito jālā uṭṭhitā saṃsibbamānā yojanasataṃ gantvā",
  "atk-s0203a0:690_3": "pacchimabhittiṃ vinivijjhitvā parato yojanasataṃ gacchati. Sesadisāsupi eseva nayo.",
  "atk-s0203a0:691_0": "Imesaṃ channaṃ jālānaṃ majjhe nibbatto devadatto, tassa yojanasatappamāṇo attabhāvo,",
  "atk-s0203a0:691_1": "dve pādā yāva gopphakā lohapathaviṃ paviṭṭhā, dve hatthā yāva maṇibandhā lohabhittiyo",
  "atk-s0203a0:691_2": "paviṭṭhā, sīsaṃ yāva bhamukaṭṭhito lohachadane paviṭṭhaṃ, adhobhāgena ekaṃ lohasūlaṃ",
  "atk-s0203a0:691_3": "pavisitvā kāyaṃ vinivijjhantaṃ chadane paviṭṭhaṃ, pācīnabhittito nikkhantasūlaṃ hadayaṃ",
  "atk-s0203a0:691_4": "vinivijjhitvā pacchimabhittiṃ paviṭṭhaṃ, uttarabhittito nikkhantasūlaṃ phāsukā vinivijjhitvā",
  "atk-s0203a0:691_5": "dakkhiṇabhittiṃ paviṭṭhaṃ. Niccale tathāgatamhi aparaddhattā niccalova hutvā paccatīti",
  "atk-s0203a0:691_6": "kammasarikkhatāya ediso jāto. Evaṃ jālānaṃ nirantaratāya avīci nāma.",
  "atk-s0203a0:692_0": "Abbhantare panassa yojanasatike ṭhāne nāḷiyaṃ koṭṭetvā pūritapiṭṭhaṃ viya sattā nirantarā,",
  "atk-s0203a0:692_1": "“imasmiṃ ṭhāne satto atthi, imasmiṃ natthī”ti na vattabbaṃ, gacchantānaṃ ṭhitānaṃ",
  "atk-s0203a0:692_2": "nisinnānaṃ nipannānaṃ anto natthi, gacchante vā ṭhite vā nisinne vā nipanne vā aññamaññaṃ",
  "atk-s0203a0:692_3": "na bādhanti. Evaṃ sattānaṃ nirantaratāya avīci.",
  "atk-s0203a0:693_0": "Kāyadvāre pana cha upekkhāsahagatāni cittāni uppajjanti, ekaṃ dukkhasahagataṃ. Evaṃ",
  "atk-s0203a0:693_1": "santepi yathā jivhagge cha madhubindūni ṭhapetvā ekasmiṃ tambalohabindumhi ṭhapite",
  "atk-s0203a0:693_2": "anudahanabalavatāya tadeva paññāyati, itarāni abbohārikāni honti, evaṃ anudahanabalavatāya",
  "atk-s0203a0:693_3": "dukkhamevettha nirantaraṃ, itarāni abbohārikānīti. Evaṃ dukkhassa nirantaratāya avīci.",
  "atk-s0203a0:694": "269. Mahantoti yojanasatiko. So tattha patatīti eko pādo mahāniraye hoti, eko gūthaniraye nipatati. Sūcimukhāti sūcisadisamukhā, te hatthigīvappamāṇā ekadoṇikanāvāppamāṇā vā honti.",
  "atk-s0203a0:695_0": "Kukkulanirayoti yojanasatappamāṇova anto kūṭāgāramattavitaccitaaṅgārapuṇṇo ādittachārikanirayo,",
  "atk-s0203a0:695_1": "yattha patitapatitā kudrūsakarāsimhi khittaphālavāsisilādīni viya heṭṭhimatalameva gaṇhanti.",
  "atk-s0203a0:696": "Āropentīti ayadaṇḍehi pothentā āropenti. Tesaṃ ārohanakāle te kaṇṭakā adhomukhā honti, orohanakāle uddhaṃmukhā.",
  "atk-s0203a0:697_0": "Vāteritānīti kammamayena vātena calitāni. Hatthampi chindantīti phalake maṃsaṃ viya",
  "atk-s0203a0:697_1": "koṭṭayamānāni chindanti. Sace uṭṭhāya palāyati, ayopākāro samuṭṭhahitvā parikkhipati,",
  "atk-s0203a0:697_2": "heṭṭhā khuradhārā samuṭṭhāti.",
  "atk-s0203a0:698_0": "Khārodakā nadīti vetaraṇī nāma tambalohanadī. Tattha ayomayāni kharavālika-pokkharapattāni,",
  "atk-s0203a0:698_1": "heṭṭhā khuradhārā ubhosu tīresu vettalatā ca kusatiṇāni ca. So tattha dukkhā tibbā",
  "atk-s0203a0:698_2": "kharāti so tattha uddhañca adho ca vuyhamāno pokkharapattesu chijjati. Siṅghāṭakasaṇṭhānāya",
  "atk-s0203a0:698_3": "kharavālikāya kaṇṭakehi vijjhiyati, khuradhārāhi phāliyati, ubhosu tīresu kusatiṇehi",
  "atk-s0203a0:698_4": "vilekhati, vettalatāhi ākaḍḍhiyati, tikkhasattīhi phāliyati.",
  "atk-s0203a0:699_0": "270. Tattena ayosaṅkunāti tena jigacchitomhīti vutte mahantaṃ lohapacchiṃ lohaguḷānaṃ",
  "atk-s0203a0:699_1": "pūretvā taṃ upagacchanti, so lohaguḷabhāvaṃ ñatvā dante samphuseti, athassa te tattena",
  "atk-s0203a0:699_2": "ayosaṅkunā mukhaṃ vivaranti, tambalohadhārehi mahantena lohakaṭāhena tambalohaṃ upanetvā",
  "atk-s0203a0:699_3": "evamevaṃ karonti. Puna mahānirayeti evaṃ pañcavidhabandhanato paṭṭhāya yāva tambalohapānā",
  "atk-s0203a0:699_4": "tambalohapānato paṭṭhāya puna pañcavidhabandhanādīni kāretvā mahāniraye pakkhipanti.",
  "atk-s0203a0:699_5": "Tattha koci pañcavidhabandhaneneva muccati, koci dutiyena, koci tatiyena, koci tambalohapānena",
  "atk-s0203a0:699_6": "muccati, kamme pana aparikkhīṇe puna mahāniraye pakkhipanti.",
  "atk-s0203a0:700_0": "Idaṃ pana suttaṃ gaṇhanto eko daharabhikkhu, – “bhante, ettakaṃ dukkhamanubhavitasattaṃ",
  "atk-s0203a0:700_1": "punapi mahāniraye pakkhipantī”ti āha. Āma, āvuso, kamme aparikkhīṇe punappunaṃ evaṃ",
  "atk-s0203a0:700_2": "karontīti. Tiṭṭhatu, bhante, uddeso, kammaṭṭhānameva kathethāti kammaṭṭhānaṃ kathāpetvā",
  "atk-s0203a0:700_3": "sotāpanno hutvā āgamma uddesaṃ aggahesi. Aññesampi imasmiṃ padese uddesaṃ ṭhapetvā",
  "atk-s0203a0:700_4": "arahattaṃ pattānaṃ gaṇanā natthi. Sabbabuddhānañcetaṃ suttaṃ avijahitameva hoti.",
  "atk-s0203a0:701_0": "271. Hīnakāyūpagāti hīnakāyaṃ upagatā hutvā. Upādāneti taṇhādiṭṭhigahaṇe. Jātimaraṇasambhaveti",
  "atk-s0203a0:701_1": "jātiyā ca maraṇassa ca kāraṇabhūte. Anupādāti catūhi upādānehi anupādiyitvā. Jātimaraṇasaṅkhayeti",
  "atk-s0203a0:701_2": "jātimaraṇasaṅkhayasaṅkhāte nibbāne vimuccanti.",
  "atk-s0203a0:702": "Diṭṭhadhammābhinibbutāti diṭṭhadhamme imasmiṃyeva attabhāve sabbakilesanibbānena nibbutā. Sabbadukkhaṃ upaccagunti sabbadukkhātikkantā nāma honti.",
  "atk-s0203a0:703": "Papañcasūdaniyā majjhimanikāyaṭṭhakathāya",
  "atk-s0203a0:704": "Devadūtasuttavaṇṇanā niṭṭhitā.",
  "atk-s0203a0:705": "Tatiyavaggavaṇṇanā niṭṭhitā.",
  "atk-s0203a0:706": "1. Bhaddekarattasuttavaṇṇanā",
  "atk-s0203a0:707": "272. Evaṃ me sutanti bhaddekarattasuttaṃ. Tattha bhaddekarattassāti vipassanānuyogasamannāgatattā bhaddakassa ekarattassa. Uddesanti mātikaṃ. Vibhaṅganti vitthārabhājanīyaṃ.",
  "atk-s0203a0:708_0": "Atītanti atīte pañcakkhandhe. Nānvāgameyyāti taṇhādiṭṭhīhi nānugaccheyya. Nappaṭikaṅkheti",
  "atk-s0203a0:708_1": "taṇhādiṭṭhīhi na pattheyya. Yadatītanti idamettha kāraṇavacanaṃ. Yasmā yaṃ atītaṃ,",
  "atk-s0203a0:708_2": "taṃ pahīnaṃ niruddhaṃ atthaṅgataṃ, tasmā taṃ puna nānugaccheyya. Yasmā ca yaṃ anāgataṃ,",
  "atk-s0203a0:708_3": "taṃ appattaṃ ajātaṃ anibbattaṃ, tasmā tampi na pattheyya.",
  "atk-s0203a0:709_0": "Tattha tatthāti paccuppannampi dhammaṃ yattha yattheva uppanno, tattha tattheva ca",
  "atk-s0203a0:709_1": "naṃ aniccānupassanādīhi sattahi anupassanāhi yo vipassati araññādīsu vā tattha tattheva",
  "atk-s0203a0:709_2": "vipassati. Asaṃhīraṃ asaṃkuppanti idaṃ vipassanāpaṭivipassanādassanatthaṃ vuttaṃ.",
  "atk-s0203a0:709_3": "Vipassanā hi rāgādīhi na saṃhīrati na saṃkuppatīti asaṃhīraṃ asaṃkuppaṃ, taṃ anubrūhaye",
  "atk-s0203a0:709_4": "vaḍḍheyya, paṭivipasseyyāti vuttaṃ hoti. Atha vā nibbānaṃ rāgādīhi na saṃhīrati na",
  "atk-s0203a0:709_5": "saṃkuppatīti asaṃhīraṃ asaṃkuppaṃ. Taṃ vidvā paṇḍito bhikkhu anubrūhaye, punappunaṃ",
  "atk-s0203a0:709_6": "tadārammaṇaṃ taṃ taṃ phalasamāpattiṃ appento vaḍḍheyyāti attho.",
  "atk-s0203a0:710_0": "Tassa pana anubrūhantassa atthāya – ajjeva kiccamātappanti kilesānaṃ ātāpanaparitāpanena",
  "atk-s0203a0:710_1": "ātappanti laddhanāmaṃ vīriyaṃ ajjeva kātabbaṃ. Ko jaññā maraṇaṃ suveti sve jīvitaṃ",
  "atk-s0203a0:710_2": "vā maraṇaṃ vā ko jānāti. Ajjeva dānaṃ vā dassāmi, sīlaṃ vā rakkhissāmi, aññataraṃ",
  "atk-s0203a0:710_3": "vā pana kusalaṃ karissāmīti hi “ajja tāva papañco atthi, sve vā punadivase vā karissāmī”ti",
  "atk-s0203a0:710_4": "cittaṃ anuppādetvā ajjeva karissāmīti evaṃ vīriyaṃ kātabbanti dasseti. Mahāsenenāti",
  "atk-s0203a0:710_5": "aggivisasatthādīni anekāni maraṇakāraṇāni tassa senā, tāya mahatiyā senāya vasena",
  "atk-s0203a0:710_6": "mahāsenena evarūpena maccunā saddhiṃ “katipāhaṃ tāva āgamehi yāvāhaṃ buddhapūjādiṃ",
  "atk-s0203a0:710_7": "attano avassayakammaṃ karomī”ti. Evaṃ mittasanthavākārasaṅkhāto vā, “idaṃ sataṃ vā",
  "atk-s0203a0:710_8": "sahassaṃ vā gahetvā katipāhaṃ āgamehī”ti evaṃ lañjānuppadānasaṅkhāto vā, “imināhaṃ",
  "atk-s0203a0:710_9": "balarāsinā paṭibāhissāmī”ti evaṃ balarāsisaṅkhāto vā saṅgaro natthi. Saṅgaroti hi",
  "atk-s0203a0:710_10": "mittasanthavākāralañjānuppadānabalarāsīnaṃ nāmaṃ, tasmā ayamattho vutto.",
  "atk-s0203a0:711_0": "Atanditanti analasaṃ uṭṭhāhakaṃ. Evaṃ paṭipannattā bhaddo ekaratto assāti bhaddekaratto.",
  "atk-s0203a0:711_1": "Iti taṃ evaṃ paṭipannapuggalaṃ “bhaddekaratto aya”nti. Rāgādīnaṃ santatāya santo",
  "atk-s0203a0:711_2": "buddhamuni ācikkhati.",
  "atk-s0203a0:712_0": "273. Evaṃrūpotiādīsu kāḷopi samāno indanīlamaṇivaṇṇo ahosinti evaṃ manuññarūpavaseneva",
  "atk-s0203a0:712_1": "evaṃrūpo ahosiṃ. Kusalasukhasomanassavedanāvaseneva evaṃvedano. Taṃsampayuttānaṃyeva",
  "atk-s0203a0:712_2": "saññādīnaṃ vasena evaṃsañño evaṃsaṅkhāro evaṃviññāṇo ahosiṃ atītamaddhānanti.",
  "atk-s0203a0:713": "Tattha nandiṃ samanvānetīti tesu rūpādīsu taṇhaṃ samanvāneti anupavatteti. Hīnarūpādivasena pana evaṃrūpo ahosiṃ…pe… evaṃviññāṇo ahosinti na maññati.",
  "atk-s0203a0:714": "Nandiṃ na samanvānetīti taṇhaṃ vā taṇhāsampayuttadiṭṭhiṃ vā nānupavattayati.",
  "atk-s0203a0:715": "274. Evaṃrūpo siyantiādīsupi taṃmanuññarūpādivaseneva taṇhādiṭṭhipavattasaṅkhātā nandisamanvānayanāva veditabbā.",
  "atk-s0203a0:716_0": "275. Kathañca, bhikkhave, paccuppannesu dhammesu saṃhīratīti idaṃ “paccuppannañca",
  "atk-s0203a0:716_1": "yo dhammaṃ, tattha tattha vipassati. Asaṃhīraṃ asaṃkuppa”nti uddesassa niddesatthaṃ",
  "atk-s0203a0:716_2": "vuttaṃ. Kāmañcettha “kathañca, bhikkhave, paccuppannaṃ dhammaṃ na vipassatī”tiādi",
  "atk-s0203a0:716_3": "vattabbaṃ siyā, yasmā pana asaṃhīrāti ca asaṃkuppāti ca vipassanā vuttā, tasmā tassā",
  "atk-s0203a0:716_4": "eva abhāvañca bhāvañca dassetuṃ saṃhīratīti mātikaṃ uddharitvā vitthāro vutto. Tattha",
  "atk-s0203a0:716_5": "saṃhīratīti vipassanāya abhāvato taṇhādiṭṭhīhi ākaḍḍhiyati. Na saṃhīratīti vipassanāya",
  "atk-s0203a0:716_6": "bhāvena taṇhādiṭṭhīhi nākaḍḍhiyati. Sesaṃ sabbattha uttānamevāti.",
  "atk-s0203a0:717": "Papañcasūdaniyā majjhimanikāyaṭṭhakathāya",
  "atk-s0203a0:718": "Bhaddekarattasuttavaṇṇanā niṭṭhitā.",
  "atk-s0203a0:719": "2. Ānandabhaddekarattasuttavaṇṇanā",
  "atk-s0203a0:720": "276. Evaṃ me sutanti ānandabhaddekarattasuttaṃ. Tattha paṭisallānā vuṭṭhitoti phalasamāpattito vuṭṭhito. Ko nu kho, bhikkhaveti jānantova kathāsamuṭṭhāpanatthaṃ pucchi.",
  "atk-s0203a0:721": "278. Sādhu sādhūti therassa sādhukāramadāsi. Sādhu kho tvanti parimaṇḍalehi padabyañjanehi parisuddhehi kathitattā desanaṃ pasaṃsanto āha. Sesaṃ sabbattha uttānamevāti.",
  "atk-s0203a0:722": "Papañcasūdaniyā majjhimanikāyaṭṭhakathāya",
  "atk-s0203a0:723": "Ānandabhaddekarattasuttavaṇṇanā niṭṭhitā.",
  "atk-s0203a0:724": "3. Mahākaccānabhaddekarattasuttavaṇṇanā",
  "atk-s0203a0:725_0": "279. Evaṃ me sutanti mahākaccānabhaddekarattasuttaṃ. Tattha tapodārāmeti tattodakassa",
  "atk-s0203a0:725_1": "rahadassa vasena evaṃladdhanāme ārāme. Vebhārapabbatassa kira heṭṭhā bhūmaṭṭhakanāgānaṃ",
  "atk-s0203a0:725_2": "pañcayojanasatikaṃ nāgabhavanaṃ devalokasadisaṃ maṇimayena talena ārāmauyyānehi ca",
  "atk-s0203a0:725_3": "samannāgataṃ, tattha nāgānaṃ kīḷanaṭṭhāne mahāudakarahado, tato tapodā nāma nadī",
  "atk-s0203a0:725_4": "sandati kuthitā uṇhodakā. Kasmā panesā edisā jātā? Rājagahaṃ kira parivāretvā mahā",
  "atk-s0203a0:725_5": "petaloko, tattha dvinnaṃ mahālohakumbhinirayānaṃ antarena ayaṃ tapodā āgacchati,",
  "atk-s0203a0:725_6": "tasmā sā kuthitā sandati. Vuttampi cetaṃ – “yatāyaṃ, bhikkhave, tapodā sandati, so",
  "atk-s0203a0:725_7": "daho acchodako sītodako sātodako setodako suppatittho ramaṇīyo pahūtamacchakacchapo,",
  "atk-s0203a0:725_8": "cakkamattāni ca padumāni pupphanti. Apicāyaṃ, bhikkhave, tapodā dvinnaṃ mahānirayānaṃ",
  "atk-s0203a0:725_9": "antarikāya āgacchati, tenāyaṃ tapodā kuthitā sandatī”ti. Imassa pana ārāmassa abhisammukhaṭṭhāne",
  "atk-s0203a0:725_10": "tato mahāudakarahado jāto, tassa nāmavasenāyaṃ vihāro tapodārāmoti vuccati.",
  "atk-s0203a0:726_0": "280. Samiddhīti tassa kira therassa attabhāvo samiddho abhirūpo pāsādiko, tasmā samiddhitveva",
  "atk-s0203a0:726_1": "saṅkhaṃ gato. Ādibrahmacariyakoti maggabrahmacariyassa ādi pubbabhāgappaṭipattibhūto.",
  "atk-s0203a0:726_2": "Idaṃ vatvāna sugato uṭṭhāyāsanāti madhupiṇḍikasutte vuttanayeneva vitthāretabbaṃ.",
  "atk-s0203a0:727_0": "282. Iti me cakkhunti imasmiṃ kira sutte bhagavā dvādasāyatanavaseneva mātikaṃ ṭhapesi.",
  "atk-s0203a0:727_1": "Theropi “bhagavatā heṭṭhā dvīsu, upari catutthe cāti imesu tīsu suttesu pañcakkhandhavasena",
  "atk-s0203a0:727_2": "mātikā ca vibhaṅgo ca kato, idha pana dvādasāyatanavaseneva vibhajanatthaṃ mātikā",
  "atk-s0203a0:727_3": "ṭhapitā”ti nayaṃ paṭilabhitvā evamāha. Imaṃ pana nayaṃ labhantena therena bhāriyaṃ",
  "atk-s0203a0:727_4": "kataṃ, apade padaṃ dassitaṃ, ākāse padaṃ kataṃ, tena naṃ bhagavā imameva suttaṃ sandhāya",
  "atk-s0203a0:727_5": "– “etadaggaṃ, bhikkhave, mama sāvakānaṃ bhikkhūnaṃ saṃkhittena bhāsitassa vitthārena",
  "atk-s0203a0:727_6": "atthaṃ vibhajantānaṃ yadidaṃ mahākaccāno”ti etadagge ṭhapesi. Ettha pana cakkhūti",
  "atk-s0203a0:727_7": "cakkhupasādo. Rūpāti catusamuṭṭhānikarūpā. Iminā nayena sesāyatanānipi veditabbāni.",
  "atk-s0203a0:727_8": "Viññāṇanti nikantiviññāṇaṃ. Tadabhinandatīti taṃ cakkhuñceva rūpañca taṇhādiṭṭhivasena",
  "atk-s0203a0:727_9": "abhinandati. Anvāgametīti taṇhādiṭṭhīhi anugacchati.",
  "atk-s0203a0:728": "Iti me mano ahosi atītamaddhānaṃ iti dhammāti ettha pana manoti bhavaṅgacittaṃ. Dhammāti tebhūmakadhammārammaṇaṃ.",
  "atk-s0203a0:729": "283. Paṇidahatīti patthanāvasena ṭhapesi. Paṇidhānapaccayāti patthanāṭṭhapanakāraṇā. Sesaṃ sabbattha uttānamevāti.",
  "atk-s0203a0:730": "Papañcasūdaniyā majjhimanikāyaṭṭhakathāya",
  "atk-s0203a0:731": "Mahākaccānabhaddekarattasuttavaṇṇanā niṭṭhitā.",
  "atk-s0203a0:732": "4. Lomasakaṅgiyabhaddekarattasuttavaṇṇanā",
  "atk-s0203a0:733_0": "286. Evaṃ me sutanti lomasakaṅgiyabhaddekarattasuttaṃ. Tattha lomasakaṅgiyoti aṅgathero",
  "atk-s0203a0:733_1": "kira nāmesa, kāyassa pana īsakalomasākāratāya lomasakaṅgiyoti pākaṭo jāto. Candano",
  "atk-s0203a0:733_2": "devaputtoti kassapasammāsambuddhakāle kiresa candano nāma upāsako aḍḍho mahaddhano",
  "atk-s0203a0:733_3": "tīṇi ratanāni catūhi paccayehi pūjetvā devaloke nibbatto, purimanāmena candano devaputtotveva",
  "atk-s0203a0:733_4": "saṅkhaṃ gato. Paṇḍukambalasilāyanti rattakambalasilāyaṃ. Tassā kira rattakambalasseva",
  "atk-s0203a0:733_5": "jayasumanapuppharāsi viya vaṇṇo, tasmā “paṇḍukambalasilā”ti vuccati.",
  "atk-s0203a0:734_0": "Kadā pana tattha bhagavā vihāsīti? Bodhipattito sattame saṃvacchare sāvatthiyaṃ āsāḷhīmāsapuṇṇamāya",
  "atk-s0203a0:734_1": "dvādasayojanāya parisāya majjhe yamakapāṭihāriyaṃ katvā oruyha kaṇḍambamūle paññattavarabuddhāsane",
  "atk-s0203a0:734_2": "nisīditvā dhammadesanāya mahājanaṃ mahāviduggato uddharitvā buddhā nāma yasmā pāṭihāriyaṃ",
  "atk-s0203a0:734_3": "katvā manussapathe na vasanti, tasmā passamānasseva tassa janassa padavīkkamaṃ katvā",
  "atk-s0203a0:734_4": "tāvatiṃsabhavane pāricchattakamūle paṇḍukambalasilāyaṃ vassaṃ upagato, tasmiṃ samaye vihāsi.",
  "atk-s0203a0:735_0": "Tatra bhagavāti tatra viharanto bhagavā yebhuyyena dasahi cakkavāḷasahassehi sannipatitāhi",
  "atk-s0203a0:735_1": "devatāhi parivuto mātaraṃ kāyasakkhiṃ katvā abhidhammapiṭakaṃ kathento gambhīraṃ",
  "atk-s0203a0:735_2": "nipuṇaṃ tilakkhaṇāhataṃ rūpārūpaparicchedakathaṃ paṭivijjhituṃ asakkontānaṃ devānaṃ",
  "atk-s0203a0:735_3": "saṃvegajananatthaṃ antarantarā bhaddekarattassa uddesañca vibhaṅgañca abhāsi. Tatrāyaṃ",
  "atk-s0203a0:735_4": "devaputto uggaṇhanto imā gāthā saddhiṃ vibhaṅgena uggaṇhi, devattassa pana pamādādhiṭṭhānattā",
  "atk-s0203a0:735_5": "dibbehi ārammaṇehi nippīḷiyamāno anupubbena suttaṃ sammuṭṭho gāthāmattameva dhāresi.",
  "atk-s0203a0:735_6": "Tenāha “evaṃ kho ahaṃ bhikkhu dhāremi bhaddekarattiyo gāthā”ti.",
  "atk-s0203a0:736": "Uggaṇhāhi tvantiādīsu tuṇhībhūto nisīditvā suṇanto uggaṇhāti nāma, vācāya sajjhāyaṃ karonto pariyāpuṇāti nāma, aññesaṃ vācento dhāreti nāma. Sesamettha uttānamevāti.",
  "atk-s0203a0:737": "Papañcasūdaniyā majjhimanikāyaṭṭhakathāya",
  "atk-s0203a0:738": "Lomasakaṅgiyabhaddekarattasuttavaṇṇanā niṭṭhitā.",
  "atk-s0203a0:739": "5. Cūḷakammavibhaṅgasuttavaṇṇanā",
  "atk-s0203a0:740_0": "289. Evaṃ me sutanti cūḷakammavibhaṅgasuttaṃ. Tattha subhoti so kira dassanīyo ahosi",
  "atk-s0203a0:740_1": "pāsādiko, tenassa aṅgasubhatāya subhotveva nāmaṃ akaṃsu. Māṇavoti pana taṃ taruṇakāle",
  "atk-s0203a0:740_2": "vohariṃsu, so mahallakakālepi teneva vohārena vohariyati. Todeyyaputtoti todeyyassa",
  "atk-s0203a0:740_3": "nāma pasenadirañño purohitabrāhmaṇassa putto. So kira sāvatthiyā avidūre tudigāmo",
  "atk-s0203a0:740_4": "nāma atthi, tassa adhipatittā todeyyoti saṅkhaṃ gato. Mahādhano pana hoti sattāsītikoṭivibhavo",
  "atk-s0203a0:740_5": "paramamaccharī, “dadato bhogānaṃ aparikkhayo nāma natthī”ti cintetvā kassaci kiñci",
  "atk-s0203a0:740_6": "na deti. Vuttampi cetaṃ –",
  "atk-s0203a0:741": "“Añjanānaṃ khayaṃ disvā, vammikānañca sañcayaṃ;",
  "atk-s0203a0:742": "Madhūnañca samāhāraṃ, paṇḍito gharamāvase”ti.",
  "atk-s0203a0:743_0": "Evaṃ adānameva sikkhāpesi. Dhuravihāre vasato sammāsambuddhassa yāguuḷuṅgamattaṃ",
  "atk-s0203a0:743_1": "vā bhattakaṭacchumattaṃ vā adatvā dhanalobhena kālaṃ katvā tasmiṃyeva ghare sunakho",
  "atk-s0203a0:743_2": "hutvā nibbatto. Subho taṃ sunakhaṃ ativiya piyāyati, attano bhuñjanakabhattaṃyeva",
  "atk-s0203a0:743_3": "bhojeti, ukkhipitvā varasayane sayāpeti. Atha bhagavā ekadivasaṃ paccūsasamaye lokaṃ",
  "atk-s0203a0:743_4": "volokento taṃ sunakhaṃ disvā – “todeyyabrāhmaṇo dhanalobhena attanova ghare sunakho",
  "atk-s0203a0:743_5": "hutvā nibbatto, ajja mayi subhassa gharaṃ gate maṃ disvā sunakho bhukkāraṃ karissati,",
  "atk-s0203a0:743_6": "athassāhaṃ ekaṃ vacanaṃ vakkhāmi, so ‘jānāti maṃ samaṇo gotamo’ti gantvā uddhanaṭṭhāne",
  "atk-s0203a0:743_7": "nipajjissati. Tatonidānaṃ subhassa mayā saddhiṃ eko kathāsallāpo bhavissati, so dhammaṃ",
  "atk-s0203a0:743_8": "sutvā saraṇesu patiṭṭhahissati, sunakho pana kālaṃ katvā niraye nibbattissatī”ti",
  "atk-s0203a0:743_9": "imaṃ māṇavassa saraṇesu patiṭṭhānabhāvaṃ ñatvā bhagavā taṃ divasaṃ sarīrapaṭijagganaṃ",
  "atk-s0203a0:743_10": "katvā ekakova gāmaṃ pavisitvā nikkhante māṇave taṃ gharaṃ piṇḍāya pāvisi.",
  "atk-s0203a0:744_0": "Sunakho bhagavantaṃ disvā bhukkāraṃ karonto bhagavato samīpaṃ gato. Tato naṃ bhagavā",
  "atk-s0203a0:744_1": "etadavoca – “todeyya tvaṃ pubbepi maṃ bho bhoti paribhavitvā sunakho jāto, idānipi",
  "atk-s0203a0:744_2": "bhukkāraṃ katvā avīciṃ gamissasī”ti. Sunakho taṃ sutvā – “jānāti maṃ samaṇo gotamo”ti",
  "atk-s0203a0:744_3": "vippaṭisārī hutvā gīvaṃ onāmetvā uddhanantare chārikāyaṃ nipanno. Manussā ukkhipitvā",
  "atk-s0203a0:744_4": "sayane sayāpetuṃ nāsakkhiṃsu. Subho āgantvā – “kenāyaṃ sunakho sayanā oropito”ti",
  "atk-s0203a0:744_5": "āha. Manussā na kenacīti vatvā taṃ pavattiṃ ārocesuṃ. Māṇavo sutvā – “mama pitā brahmaloke",
  "atk-s0203a0:744_6": "nibbatto, todeyyo nāma sunakho natthi. Samaṇo pana gotamo pitaraṃ sunakhaṃ karoti,",
  "atk-s0203a0:744_7": "yaṃkiñci esa mukhāruḷhaṃ bhāsatī”ti kujjhitvā bhagavantaṃ musāvādena niggahetukāmo",
  "atk-s0203a0:744_8": "vihāraṃ gantvā taṃ pavattiṃ pucchi.",
  "atk-s0203a0:745_0": "Bhagavāpi tassa tatheva vatvā avisaṃvādanatthaṃ āha – “atthi pana te māṇava pitarā",
  "atk-s0203a0:745_1": "anakkhātaṃ dhana”nti. Atthi, bho gotama, satasahassagghanikā suvaṇṇamālā satasahassagghanikā",
  "atk-s0203a0:745_2": "suvaṇṇapādukā satasahassagghanikā suvaṇṇapāti satasahassañca kahāpaṇanti. Gaccha",
  "atk-s0203a0:745_3": "taṃ sunakhaṃ appodakapāyāsaṃ bhojāpetvā sayane āropetvā īsakaṃ niddaṃ okkantakāle",
  "atk-s0203a0:745_4": "puccha, sabbaṃ te ācikkhissati. Atha naṃ jāneyyāsi “pitā me eso”ti. Māṇavo – “sace",
  "atk-s0203a0:745_5": "saccaṃ bhavissati, dhanaṃ lacchāmi, no ce, samaṇaṃ gotamaṃ musāvādena niggaṇhissāmī”ti",
  "atk-s0203a0:745_6": "dvīhipi kāraṇehi tuṭṭho gantvā tathā akāsi. Sunakho – “ñātomhi iminā”ti roditvā huṃ",
  "atk-s0203a0:745_7": "hunti karonto dhananidhānaṭṭhānaṃ gantvā pādena pathaviṃ khaṇitvā saññaṃ adāsi, māṇavo",
  "atk-s0203a0:745_8": "dhanaṃ gahetvā – “bhavapaṭicchannaṃ nāma evaṃ sukhumaṃ paṭisandhiantaraṃ pākaṭaṃ",
  "atk-s0203a0:745_9": "samaṇassa gotamassa, addhā esa sabbaññū”ti bhagavati pasannacitto cuddasa pañhe abhisaṅkhari.",
  "atk-s0203a0:745_10": "Aṅgavijjāpāṭhako kiresa, tenassa etadahosi – “idaṃ dhammapaṇṇākāraṃ gahetvā samaṇaṃ",
  "atk-s0203a0:745_11": "gotamaṃ pañhe pucchissāmī”ti dutiyagamanena yena bhagavā tenupasaṅkami, tena puṭṭhapañhe",
  "atk-s0203a0:745_12": "pana bhagavā ekappahāreneva vissajjento kammassakātiādimāha.",
  "atk-s0203a0:746_0": "Tattha kammaṃ etesaṃ sakaṃ attano bhaṇḍakanti kammassakā. Kammassa dāyādāti kammadāyādā,",
  "atk-s0203a0:746_1": "kammaṃ etesaṃ dāyajjaṃ bhaṇḍakanti attho. Kammaṃ etesaṃ yoni kāraṇanti kammayonī.",
  "atk-s0203a0:746_2": "Kammaṃ etesaṃ bandhūti kammabandhū, kammañātakāti attho. Kammaṃ etesaṃ paṭisaraṇaṃ",
  "atk-s0203a0:746_3": "patiṭṭhāti kammapaṭisaraṇā. Yadidaṃ hīnappaṇītatāyāti yaṃ idaṃ “tvaṃ hīno bhava,",
  "atk-s0203a0:746_4": "tvaṃ paṇīto, tvaṃ appāyuko, tvaṃ dīghāyuko…pe… tvaṃ duppañño bhava, tvaṃ paññavā”ti",
  "atk-s0203a0:746_5": "evaṃ hīnappaṇītatāya vibhajanaṃ, taṃ na añño koci karoti, kammameva evaṃ satte vibhajatīti",
  "atk-s0203a0:746_6": "attho. Na māṇavo kathitassa atthaṃ sañjānāsi, ghanadussapaṭṭenassa mukhaṃ bandhitvā",
  "atk-s0203a0:746_7": "madhuraṃ purato ṭhapitaṃ viya ahosi. Mānanissito kiresa paṇḍitamānī, attanā samaṃ",
  "atk-s0203a0:746_8": "na passati. Athassa “kiṃ samaṇo gotamo katheti, yamahaṃ jānāmi, tadeva kathetīti",
  "atk-s0203a0:746_9": "ayaṃ māno mā ahosī”ti mānabhañjanatthaṃ bhagavā “āditova duppaṭivijjhaṃ katvā kathessāmi,",
  "atk-s0203a0:746_10": "tato ‘nāhaṃ bho gotama jānāmi, vitthārena me pākaṭaṃ katvā kathethā’ti maṃ yācissati,",
  "atk-s0203a0:746_11": "athassāhaṃ yācitakāle kathessāmi, evañcassa sātthakaṃ bhavissatī”ti duppaṭivijjhaṃ katvā kathesi.",
  "atk-s0203a0:747": "Idāni so attano appaṭividdhabhāvaṃ pakāsento na kho ahantiādimāha.",
  "atk-s0203a0:748_0": "290. Samattenāti paripuṇṇena. Samādinnenāti gahitena parāmaṭṭhena. Appāyukasaṃvattanikā",
  "atk-s0203a0:748_1": "esā, māṇava, paṭipadā yadidaṃ pāṇātipātīti yaṃ idaṃ pāṇātipātakammaṃ, esā appāyukasaṃvattanikā paṭipadāti.",
  "atk-s0203a0:749_0": "Kathaṃ panesā appāyukataṃ karoti? Cattāri hi kammāni upapīḷakaṃ upacchedakaṃ janakaṃ",
  "atk-s0203a0:749_1": "upatthambhakanti. Balavakammena hi nibbattaṃ pavatte upapīḷakaṃ āgantvā atthato evaṃ",
  "atk-s0203a0:749_2": "vadati nāma – “sacāhaṃ paṭhamataraṃ jāneyyaṃ, na te idha nibbattituṃ dadeyyaṃ, catūsuyeva",
  "atk-s0203a0:749_3": "taṃ apāyesu nibbattāpeyyaṃ. Hotu, tvaṃ yattha katthaci nibbatta, ahaṃ upapīḷakakammaṃ",
  "atk-s0203a0:749_4": "nāma taṃ pīḷetvā nirojaṃ niyūsaṃ kasaṭaṃ karissāmī”ti. Tato paṭṭhāya taṃ tādisaṃ",
  "atk-s0203a0:749_5": "karoti. Kiṃ karoti? Parissayaṃ upaneti, bhoge vināseti.",
  "atk-s0203a0:750_0": "Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā na",
  "atk-s0203a0:750_1": "hoti, mātāpitūnaṃ pīḷāva uppajjati. Evaṃ parissayaṃ upaneti. Dārakassa pana mātukucchimhi",
  "atk-s0203a0:750_2": "nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti,",
  "atk-s0203a0:750_3": "kumbhadohanadhenuyo khīraṃ na denti, sūratā goṇā caṇḍā honti, kāṇā honti, khujjā",
  "atk-s0203a0:750_4": "honti, gomaṇḍale rogo patati, dāsādayo vacanaṃ na karonti, vāpitaṃ sassaṃ na jāyati,",
  "atk-s0203a0:750_5": "gehagataṃ gehe, araññagataṃ araññe nassati, anupubbena ghāsacchādanamattaṃ dullabhaṃ",
  "atk-s0203a0:750_6": "hoti, gabbhaparihāro na hoti, vijātakāle mātuthaññaṃ chijjati, dārako parihāraṃ alabhanto",
  "atk-s0203a0:750_7": "pīḷito nirojo niyūso kasaṭo hoti, idaṃ upapīḷakakammaṃ nāma.",
  "atk-s0203a0:751_0": "Dīghāyukakammena pana nibbattassa upacchedakakammaṃ āgantvā āyuṃ chindati. Yathā",
  "atk-s0203a0:751_1": "hi puriso aṭṭhusabhagamanaṃ katvā saraṃ khipeyya tamañño dhanuto vimuttamattaṃ muggarena",
  "atk-s0203a0:751_2": "paharitvā tattheva pāteyya, evaṃ dīghāyukakammena nibbattassa upacchedakakammaṃ āyuṃ",
  "atk-s0203a0:751_3": "chindati. Kiṃ karoti? Corānaṃ aṭaviṃ paveseti, vāḷamacchodakaṃ otāreti, aññataraṃ",
  "atk-s0203a0:751_4": "vā pana saparissayaṭṭhānaṃ upaneti, idaṃ upacchedakakammaṃ nāma, “upaghātaka”ntipi etasseva nāmaṃ.",
  "atk-s0203a0:752": "Paṭisandhinibbattakaṃ pana kammaṃ janakakammaṃ nāma. Appabhogakulādīsu nibbattassa bhogasampadādikaraṇena upatthambhakakammaṃ upatthambhakakammaṃ nāma.",
  "atk-s0203a0:753_0": "Imesu catūsu purimāni dve akusalāneva, janakaṃ kusalampi akusalampi, upatthambhakaṃ",
  "atk-s0203a0:753_1": "kusalameva. Tattha pāṇātipātakammaṃ upacchedakakammena appāyukasaṃvattanikaṃ hoti.",
  "atk-s0203a0:753_2": "Pāṇātipātinā vā kataṃ kusalakammaṃ uḷāraṃ na hoti, dīghāyukapaṭisandhiṃ janetuṃ na",
  "atk-s0203a0:753_3": "sakkoti. Evaṃ pāṇātipāto appāyukasaṃvattaniko hoti. Paṭisandhimeva vā niyāmetvā appāyukaṃ",
  "atk-s0203a0:753_4": "karoti, sanniṭṭhānacetanāya vā niraye nibbattati, pubbāparacetanāhi vuttanayena appāyuko hoti.",
  "atk-s0203a0:754_0": "Dīghāyukasaṃvattanikā esā māṇava paṭipadāti ettha parittakammenapi nibbattaṃ pavatte",
  "atk-s0203a0:754_1": "etaṃ pāṇātipātā viratikammaṃ āgantvā atthato evaṃ vadati nāma – “sacāhaṃ paṭhamataraṃ",
  "atk-s0203a0:754_2": "jāneyyaṃ, na te idha nibbattituṃ dadeyyaṃ, devalokeyeva taṃ nibbattāpeyyaṃ. Hotu,",
  "atk-s0203a0:754_3": "tvaṃ yattha katthaci nibbatti, ahaṃ upatthambhakakammaṃ nāma thambhaṃ te karissāmī”ti",
  "atk-s0203a0:754_4": "upatthambhaṃ karoti. Kiṃ karoti? Parissayaṃ nāseti, bhoge uppādeti.",
  "atk-s0203a0:755_0": "Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva",
  "atk-s0203a0:755_1": "hoti. Yepi pakatiyā manussāmanussaparissayā honti, te sabbe apagacchanti. Evaṃ parissayaṃ",
  "atk-s0203a0:755_2": "nāseti. Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ",
  "atk-s0203a0:755_3": "na hoti, nidhikumbhiyo puratopi pacchatopi gehaṃ pavaṭṭamānā pavisanti. Mātāpitaro",
  "atk-s0203a0:755_4": "parehi ṭhapitadhanassāpi sammukhībhāvaṃ gacchanti. Dhenuyo bahukhīrā honti, goṇā",
  "atk-s0203a0:755_5": "sukhasīlā honti, vappaṭṭhāne sassāni sampajjanti. Vaḍḍhiyā vā sampayuttaṃ, tāvakālikaṃ",
  "atk-s0203a0:755_6": "vā dinnaṃ dhanaṃ acoditā sayameva āharitvā denti, dāsādayo suvacā honti, kammantā",
  "atk-s0203a0:755_7": "na parihāyanti. Dārako gabbhato paṭṭhāya parihāraṃ labhati, komārikavejjā sannihitāva",
  "atk-s0203a0:755_8": "honti. Gahapatikule jāto seṭṭhiṭṭhānaṃ, amaccakulādīsu jāto senāpatiṭṭhānādīni labhati.",
  "atk-s0203a0:755_9": "Evaṃ bhoge uppādeti. So aparissayo sabhogo ciraṃ jīvatīti. Evaṃ apāṇātipātakammaṃ",
  "atk-s0203a0:755_10": "dīghāyukasaṃvattanikaṃ hoti.",
  "atk-s0203a0:756_0": "Apāṇātipātinā vā kataṃ aññampi kusalaṃ uḷāraṃ hoti, dīghāyukapaṭisandhiṃ janetuṃ",
  "atk-s0203a0:756_1": "sakkoti, evampi dīghāyukasaṃvattanikaṃ hoti. Paṭisandhimeva vā niyāmetvā dīghāyukaṃ",
  "atk-s0203a0:756_2": "karoti. Sanniṭṭhānacetanāya vā devaloke nibbattati, pubbāparacetanāhi vuttanayena",
  "atk-s0203a0:756_3": "dīghāyuko hoti. Iminā nayena sabbapañhavissajjanesu attho veditabbo.",
  "atk-s0203a0:757_0": "Viheṭhanakammādīnipi hi pavatte āgantvā atthato tatheva vadamānāni viya upapīḷanena",
  "atk-s0203a0:757_1": "nibbhogataṃ āpādetvā paṭijagganaṃ alabhantassa roguppādanādīhi vā, viheṭhakādīhi",
  "atk-s0203a0:757_2": "katassa kusalassa anuḷāratāya vā, āditova paṭisandhiniyāmanena vā, vuttanayeneva",
  "atk-s0203a0:757_3": "pubbāparacetanāvasena vā bahvābādhatādīni karonti, apāṇātipāto viya ca aviheṭhanādīnipi appābādhatādīnīti.",
  "atk-s0203a0:758_0": "293. Ettha pana issāmanakoti issāsampayuttacitto. Upadussatīti issāvaseneva upakkosanto",
  "atk-s0203a0:758_1": "dussati. Issaṃ bandhatīti yavakalāpaṃ bandhanto viya yathā na nassati evaṃ bandhitvā",
  "atk-s0203a0:758_2": "viya ṭhapeti. Appesakkhoti appaparivāro, rattiṃ khitto viya saro na paññāyati, ucchiṭṭhahattho",
  "atk-s0203a0:758_3": "nisīditvā udakadāyakampi na labhati.",
  "atk-s0203a0:759": "294. Na dātā hotīti macchariyavasena na dātā hoti. Tena kammenāti tena macchariyakammena.",
  "atk-s0203a0:760_0": "295. Abhivādetabbanti abhivādanārahaṃ buddhaṃ vā paccekabuddhaṃ vā ariyasāvakaṃ vā.",
  "atk-s0203a0:760_1": "Paccuṭṭhātabbādīsupi eseva nayo. Imasmiṃ pana pañhavissajjane upapīḷakaupatthambhakakammāni",
  "atk-s0203a0:760_2": "na gahetabbāni. Na hi pavatte nīcakulinaṃ vā uccākulinaṃ vā sakkā kātuṃ, paṭisandhimeva",
  "atk-s0203a0:760_3": "pana niyāmetvā nīcakuliyaṃ kammaṃ nīcakule nibbatteti, uccākuliyaṃ kammaṃ uccākule.",
  "atk-s0203a0:761_0": "296. Na paripucchitā hotīti ettha pana aparipucchanena niraye na nibbattati. Aparipucchako",
  "atk-s0203a0:761_1": "pana “idaṃ kātabbaṃ, idaṃ na kātabba”nti na jānāti, ajānanto kātabbaṃ na karoti,",
  "atk-s0203a0:761_2": "akātabbaṃ karoti. Tena niraye nibbattati, itaro sagge. Iti kho, māṇava…pe… yadidaṃ",
  "atk-s0203a0:761_3": "hīnappaṇītatāyāti satthā desanaṃ yathānusandhiṃ pāpesi. Sesaṃ sabbattha uttānamevāti.",
  "atk-s0203a0:762": "Papañcasūdaniyā majjhimanikāyaṭṭhakathāya",
  "atk-s0203a0:763": "Cūḷakammavibhaṅgasuttavaṇṇanā niṭṭhitā.",
  "atk-s0203a0:764": "Subhasuttantipi vuccati.",
  "atk-s0203a0:765": "6. Mahākammavibhaṅgasuttavaṇṇanā",
  "atk-s0203a0:766_0": "298. Evaṃ me sutanti mahākammavibhaṅgasuttaṃ. Tattha moghanti tucchaṃ aphalaṃ. Saccanti",
  "atk-s0203a0:766_1": "tathaṃ bhūtaṃ. Idañca etena na sammukhā sutaṃ, upālisutte pana – “manokammaṃ mahāsāvajjataraṃ",
  "atk-s0203a0:766_2": "paññapemi pāpassa kammassa kiriyāya pāpassa kammassa pavattiyā, no tathā kāyakammaṃ",
  "atk-s0203a0:766_3": "no tathā vacīkamma”nti bhagavatā vuttaṃ atthi, sā kathā titthiyānaṃ antare pākaṭā",
  "atk-s0203a0:766_4": "jātā, taṃ gahetvā esa vadati. Atthi ca sā samāpattīti idaṃ – “kathaṃ nu kho, bho,",
  "atk-s0203a0:766_5": "abhisaññānirodho hotī”ti poṭṭhapādasutte uppannaṃ abhisaññānirodhakathaṃ sandhāya",
  "atk-s0203a0:766_6": "vadati. Na kiñci vediyatīti ekavedanampi na vediyati. Atthi ca khoti thero nirodhasamāpattiṃ",
  "atk-s0203a0:766_7": "sandhāya anujānāti. Parirakkhitabbanti garahato mocanena rakkhitabbaṃ. Sañcetanā",
  "atk-s0203a0:766_8": "assa atthīti sañcetanikaṃ, sābhisandhikaṃ sañcetanikakammaṃ katvāti attho. Dukkhaṃ",
  "atk-s0203a0:766_9": "soti thero “akusalameva sandhāya paribbājako pucchatī”ti saññāya evaṃ vadati.",
  "atk-s0203a0:767_0": "Dassanampi kho ahanti bhagavā caturaṅgepi andhakāre samantā yojanaṭṭhāne tilamattampi",
  "atk-s0203a0:767_1": "saṅkhāraṃ maṃsacakkhunāva passati, ayañca paribbājako na dūre gāvutamattabbhantare",
  "atk-s0203a0:767_2": "vasati, kasmā bhagavā evamāhāti? Samāgamadassanaṃ sandhāyevamāha.",
  "atk-s0203a0:768": "299. Udāyīti lāludāyī. Taṃ dukkhasminti sabbaṃ taṃ dukkhameva. Iti imaṃ vaṭṭadukkhaṃ kilesadukkhaṃ saṅkhāradukkhaṃ sandhāya “sace bhāsitaṃ bhaveyya bhagavā”ti pucchati.",
  "atk-s0203a0:769_0": "300. Ummaṅganti pañhāummaṅgaṃ. Ummujjamānoti sīsaṃ nīharamāno. Ayoniso ummujjissatīti",
  "atk-s0203a0:769_1": "anupāyena sīsaṃ nīharissati. Idañca pana bhagavā jānanto neva dibbacakkhunā na cetopariyañāṇena",
  "atk-s0203a0:769_2": "na sabbaññutañāṇena jāni, adhippāyeneva pana aññāsi. Kathentassa hi adhippāyo nāma",
  "atk-s0203a0:769_3": "suvijāno hoti, kathetukāmo gīvaṃ paggaṇhāti, hanukaṃ cāleti, mukhamassa phandati,",
  "atk-s0203a0:769_4": "sannisīdituṃ na sakkoti. Bhagavā tassa taṃ ākāraṃ disvā “ayaṃ udāyī sannisīdituṃ",
  "atk-s0203a0:769_5": "na sakkoti, yaṃ abhūtaṃ, tadeva kathessatī”ti oloketvāva aññāsi. Ādiṃ yevātiādimhiyeva.",
  "atk-s0203a0:769_6": "Tisso vedanāti “kiṃ so vediyatī”ti? Pucchantena “tisso vedanā pucchāmī”ti evaṃ vavatthapetvāva",
  "atk-s0203a0:769_7": "tisso vedanā pucchitā. Sukhavedaniyanti sukhavedanāya paccayabhūtaṃ. Sesesupi eseva nayo.",
  "atk-s0203a0:770_0": "Ettha ca kāmāvacarakusalato somanassasahagatacittasampayuttā catasso cetanā, heṭṭhā",
  "atk-s0203a0:770_1": "tikajjhānacetanāti evaṃ paṭisandhipavattesu sukhavedanāya jananato sukhavedaniyaṃ",
  "atk-s0203a0:770_2": "kammaṃ nāma. Kāmāvacarañcettha paṭisandhiyaṃyeva ekantena sukhaṃ janeti, pavatte",
  "atk-s0203a0:770_3": "iṭṭhamajjhattārammaṇe adukkhamasukhampi.",
  "atk-s0203a0:771_0": "Akusalacetanā paṭisandhipavattesu dukkhasseva jananato dukkhavedaniyaṃ kammaṃ nāma.",
  "atk-s0203a0:771_1": "Kāyadvāre pavatteyeva cetaṃ ekantena dukkhaṃ janeti, aññattha adukkhamasukhampi,",
  "atk-s0203a0:771_2": "sā pana vedanā aniṭṭhāniṭṭhamajjhattesuyeva ārammaṇesu uppajjanato dukkhātveva saṅkhaṃ gatā.",
  "atk-s0203a0:772_0": "Kāmāvacarakusalato pana upekkhāsahagatacittasampayuttā catasso cetanā, rūpāvacarakusalato",
  "atk-s0203a0:772_1": "catutthajjhānacetanāti evaṃ paṭisandhipavattesu tatiyavedanāya jananato adukkhamasukhavedaniyaṃ",
  "atk-s0203a0:772_2": "kammaṃ nāma. Ettha ca kāmāvacaraṃ paṭisandhiyaṃyeva ekantena adukkhamasukhaṃ janeti,",
  "atk-s0203a0:772_3": "pavatte iṭṭhārammaṇe sukhampi. Apica sukhavedaniyakammaṃ paṭisandhipavattivasena",
  "atk-s0203a0:772_4": "vaṭṭati, tathā adukkhamasukhavedaniyaṃ, dukkhavedaniyaṃ pavattivaseneva vaṭṭati.",
  "atk-s0203a0:772_5": "Etassa pana vasena sabbaṃ pavattivaseneva vaṭṭati.",
  "atk-s0203a0:773_0": "Etassa bhagavāti thero tathāgatena mahākammavibhaṅgakathanatthaṃ ālayo dassito, tathāgataṃ",
  "atk-s0203a0:773_1": "yācitvā mahākammavibhaṅgañāṇaṃ bhikkhusaṅghassa pākaṭaṃ karissāmīti cintetvā anusandhikusalatāya",
  "atk-s0203a0:773_2": "evamāha. Tattha mahākammavibhaṅganti mahākammavibhajanaṃ. Katame cattāro…pe… idhānanda,",
  "atk-s0203a0:773_3": "ekacco puggalo…pe… nirayaṃ upapajjatīti idaṃ na mahākammavibhaṅgañāṇabhājanaṃ, mahākammavibhaṅgañāṇabhājanatthāya",
  "atk-s0203a0:773_4": "pana mātikāṭṭhapanaṃ.",
  "atk-s0203a0:774_0": "301. Idhānanda, ekacco samaṇo vāti pāṭiyekko anusandhi. Idañhi bhagavā – “dibbacakkhukā",
  "atk-s0203a0:774_1": "samaṇabrāhmaṇā idaṃ ārammaṇaṃ katvā imaṃ paccayaṃ labhitvā idaṃ dassanaṃ gaṇhantī”ti",
  "atk-s0203a0:774_2": "pakāsanatthaṃ ārabhi. Tattha ātappantiādīni pañcapi vīriyasseva nāmāni. Cetosamādhinti",
  "atk-s0203a0:774_3": "dibbacakkhusamādhiṃ. Passatīti “so satto kuhiṃ nibbatto”ti olokento passati. Ye aññathāti",
  "atk-s0203a0:774_4": "ye “dasannaṃ kusalānaṃ kammapathānaṃ pūritattā nirayaṃ upapajjatī”ti jānanti, micchā",
  "atk-s0203a0:774_5": "tesaṃ ñāṇanti vadati. Iminā nayena sabbavāresu attho veditabbo. Viditanti pākaṭaṃ.",
  "atk-s0203a0:774_6": "Thāmasāti diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā ādiyitvā voharati.",
  "atk-s0203a0:775_0": "302. Tatrānandāti idampi na mahākammavibhaṅgañāṇassa bhājanaṃ, atha khvāssa mātikāṭṭhapanameva.",
  "atk-s0203a0:775_1": "Ettha pana etesaṃ dibbacakkhukānaṃ vacane ettakā anuññātā, ettakā ananuññātāti idaṃ",
  "atk-s0203a0:775_2": "dassitaṃ. Tattha tatrāti tesu catūsu samaṇabrāhmaṇesu. Idamassāti idaṃ vacanaṃ assa.",
  "atk-s0203a0:775_3": "Aññathāti aññenākārena. Iti imesaṃ samaṇabrāhmaṇānaṃ vāde dvīsu ṭhānesu anuññātā,",
  "atk-s0203a0:775_4": "tīsu ananuññātāti evaṃ sabbattha anuññā nānuññā veditabbā.",
  "atk-s0203a0:776": "303. Evaṃ dibbacakkhukānaṃ vacane anuññā ca ananuññā ca dassetvā idāni mahākammavibhaṅgañāṇaṃ vibhajanto tatrānanda, yvāyaṃ puggalotiādimāha.",
  "atk-s0203a0:777_0": "Pubbe vāssa taṃ kataṃ hotīti yaṃ iminā dibbacakkhukena kammaṃ karonto diṭṭho, tato",
  "atk-s0203a0:777_1": "pubbe kataṃ. Pubbe katenapi hi niraye nibbattati, pacchā katenapi nibbattati, maraṇakāle",
  "atk-s0203a0:777_2": "vā pana – “khando seṭṭho sivo seṭṭho, pitāmaho seṭṭho, issarādīhi vā loko visaṭṭho”tiādinā",
  "atk-s0203a0:777_3": "micchādassanenapi nibbattateva. Diṭṭheva dhammeti yaṃ tattha diṭṭhadhammavedanīyaṃ",
  "atk-s0203a0:777_4": "hoti, tassa diṭṭheva dhamme, yaṃ upapajjavedanīyaṃ, tassa upapajjitvā, yaṃ aparāpariyavedanīyaṃ,",
  "atk-s0203a0:777_5": "tassa aparasmiṃ pariyāye vipākaṃ paṭisaṃvedeti.",
  "atk-s0203a0:778_0": "Iti ayaṃ samaṇo vā brāhmaṇo vā ekaṃ kammarāsiṃ ekañca vipākarāsiṃ addasa, sammāsambuddho",
  "atk-s0203a0:778_1": "iminā adiṭṭhe tayo kammarāsī, dve ca vipākarāsī addasa. Iminā pana diṭṭhe adiṭṭhe",
  "atk-s0203a0:778_2": "ca cattāro kammarāsī tayo ca vipākarāsī addasa. Imāni satta ṭhānāni jānanañāṇaṃ tathāgatassa",
  "atk-s0203a0:778_3": "mahākammavibhaṅgañāṇaṃ nāma. Dutiyavāre dibbacakkhukena kiñci na diṭṭhaṃ, tathāgatena",
  "atk-s0203a0:778_4": "pana tayo kammarāsī, dve ca vipākarāsī diṭṭhāti. Imānipi pañca paccattaṭṭhānāni jānanañāṇaṃ",
  "atk-s0203a0:778_5": "tathāgatassa mahākammavibhaṅgañāṇaṃ nāma. Sesavāradvayepi eseva nayo.",
  "atk-s0203a0:779_0": "Abhabbanti bhūtavirahitaṃ akusalaṃ. Abhabbābhāsanti abhabbaṃ ābhāsati abhibhavati",
  "atk-s0203a0:779_1": "paṭibāhatīti attho. Bahukasmiñhi akusalakamme āyūhite balavakammaṃ dubbalakammassa",
  "atk-s0203a0:779_2": "vipākaṃ paṭibāhitvā attano vipākassa okāsaṃ karoti idaṃ abhabbañceva abhabbābhāsañca.",
  "atk-s0203a0:779_3": "Kusalaṃ pana āyūhitvā āsanne akusalaṃ kataṃ hoti, taṃ kusalassa vipākaṃ paṭibāhitvā",
  "atk-s0203a0:779_4": "attano vipākassa okāsaṃ karoti, idaṃ abhabbaṃ bhabbābhāsaṃ. Bahumhi kusale āyūhitepi",
  "atk-s0203a0:779_5": "balavakammaṃ dubbalakammassa vipākaṃ paṭibāhitvā attano vipākassa okāsaṃ karoti,",
  "atk-s0203a0:779_6": "idaṃ bhabbañceva bhabbābhāsañca. Akusalaṃ pana āyūhitvā āsanne kusalaṃ kataṃ hoti,",
  "atk-s0203a0:779_7": "taṃ akusalassa vipākaṃ paṭibāhitvā attano vipākassa okāsaṃ karoti, idaṃ bhabbaṃ abhabbābhāsaṃ.",
  "atk-s0203a0:780_0": "Apica upaṭṭhānākārenapettha attho veditabbo. Idañhi vuttaṃ hoti, abhabbato ābhāsati",
  "atk-s0203a0:780_1": "upaṭṭhātīti abhabbābhāsaṃ. Tattha “yvāyaṃ puggalo idha pāṇātipātī”tiādinā nayena",
  "atk-s0203a0:780_2": "cattāro puggalā vuttā, tesu paṭhamassa kammaṃ abhabbaṃ abhabbābhāsaṃ, tañhi akusalattā",
  "atk-s0203a0:780_3": "abhabbaṃ, tassa ca niraye nibbattattā tattha nibbattikāraṇabhūtaṃ akusalaṃ hutvā",
  "atk-s0203a0:780_4": "upaṭṭhāti. Dutiyassa kammaṃ abhabbaṃ bhabbābhāsaṃ, tañhi akusalattā abhabbaṃ. Tassa",
  "atk-s0203a0:780_5": "pana sagge nibbattattā aññatitthiyānaṃ sagge nibbattikāraṇabhūtaṃ kusalaṃ hutvā upaṭṭhāti.",
  "atk-s0203a0:780_6": "Itarasmimpi kammadvaye eseva nayo. Sesaṃ sabbattha uttānamevāti.",
  "atk-s0203a0:781": "Papañcasūdaniyā majjhimanikāyaṭṭhakathāya",
  "atk-s0203a0:782": "Mahākammavibhaṅgasuttavaṇṇanā niṭṭhitā.",
  "atk-s0203a0:783": "7. Saḷāyatanavibhaṅgasuttavaṇṇanā",
  "atk-s0203a0:784_0": "304. Evaṃ me sutanti saḷāyatanavibhaṅgasuttaṃ. Tattha veditabbānīti sahavipassanena",
  "atk-s0203a0:784_1": "maggena jānitabbāni. Manopavicārāti vitakkavicārā. Vitakkuppādakañhi mano idha manoti",
  "atk-s0203a0:784_2": "adhippetaṃ, manassa upavicārāti manopavicārā. Sattapadāti vaṭṭavivaṭṭanissitānaṃ",
  "atk-s0203a0:784_3": "sattānaṃ padā. Ettha hi aṭṭhārasa vaṭṭapadā nāma, aṭṭhārasa vivaṭṭapadā nāma, tepi",
  "atk-s0203a0:784_4": "sahavipassanena maggeneva veditabbā. Yoggācariyānanti hatthiyoggādiācārasikkhāpakānaṃ,",
  "atk-s0203a0:784_5": "dametabbadamakānanti attho. Sesaṃ vibhaṅgeyeva āvibhavissati. Ayamuddesoti idaṃ mātikāṭṭhapanaṃ.",
  "atk-s0203a0:785_0": "305. Cakkhāyatanādīni visuddhimagge vitthāritāni. Cakkhuviññāṇanti kusalākusalavipākato",
  "atk-s0203a0:785_1": "dve cakkhuviññāṇāni. Sesapasādaviññāṇesupi eseva nayo. Imāni pana dasa ṭhapetvā sesaṃ",
  "atk-s0203a0:785_2": "idha manoviññāṇaṃ nāma.",
  "atk-s0203a0:786": "Cakkhusamphassoti cakkhumhi samphasso. Cakkhuviññāṇasampayuttasamphassassetaṃ adhivacanaṃ. Sesesupi eseva nayo.",
  "atk-s0203a0:787_0": "Cakkhunā rūpaṃ disvāti cakkhuviññāṇena rūpaṃ disvā. Eseva nayo sabbattha. Somanassaṭṭhāniyanti",
  "atk-s0203a0:787_1": "somanassassa ārammaṇavasena kāraṇabhūtaṃ. Upavicaratīti tattha vicārapavattanena",
  "atk-s0203a0:787_2": "upavicarati, vitakko taṃsampayutto cāti iminā nayena aṭṭhārasa vitakkavicārasaṅkhātā",
  "atk-s0203a0:787_3": "manopavicārā veditabbā. Cha somanassūpavicārāti ettha pana somanassena saddhiṃ upavicarantīti",
  "atk-s0203a0:787_4": "somanassūpavicārā. Sesapadadvayepi eseva nayo.",
  "atk-s0203a0:788_0": "306. Gehasitānīti kāmaguṇanissitāni. Nekkhammasitānīti vipassanānissitāni. Iṭṭhānanti",
  "atk-s0203a0:788_1": "pariyesitānaṃ. Kantānanti kāmitānaṃ. Manoramānanti mano etesu ramatīti manoramāni,",
  "atk-s0203a0:788_2": "tesaṃ manoramānaṃ. Lokāmisapaṭisaṃyuttānanti taṇhāpaṭisaṃyuttānaṃ. Atītanti paṭiladdhaṃ.",
  "atk-s0203a0:788_3": "Paccuppannaṃ tāva ārabbha somanassaṃ uppajjatu, atīte kathaṃ uppajjatīti. Atītepi",
  "atk-s0203a0:788_4": "– “yathāhaṃ etarahi iṭṭhārammaṇaṃ anubhavāmi, evaṃ pubbepi anubhavi”nti anussarantassa",
  "atk-s0203a0:788_5": "balavasomanassaṃ uppajjati.",
  "atk-s0203a0:789_0": "Aniccatanti aniccākāraṃ. Vipariṇāmavirāganirodhanti pakativijahanena vipariṇāmaṃ,",
  "atk-s0203a0:789_1": "vigacchanena virāgaṃ, nirujjhanena nirodhaṃ. Sammapaññāyāti vipassanāpaññāya. Idaṃ",
  "atk-s0203a0:789_2": "vuccati nekkhammasitaṃ somanassanti idaṃ rañño viya attano sirisampattiṃ olokentassa",
  "atk-s0203a0:789_3": "vipassanaṃ paṭṭhapetvā nisinnassa saṅkhārānaṃ bhedaṃ passato saṅkhāragatamhi tikkhe",
  "atk-s0203a0:789_4": "sūre vipassanāñāṇe vahante uppannasomanassaṃ “nekkhammasitaṃ somanassa”nti vuccati. Vuttampi cetaṃ –",
  "atk-s0203a0:790": "“Suññāgāraṃ paviṭṭhassa, santacittassa bhikkhuno;",
  "atk-s0203a0:791": "Amānusī ratī hoti, sammā dhammaṃ vipassato.",
  "atk-s0203a0:792": "Yato yato sammasati, khandhānaṃ udayabbayaṃ;",
  "atk-s0203a0:793": "Labhatī pītipāmojjaṃ, amatantaṃ vijānata”nti. ;",
  "atk-s0203a0:794": "Imānīti imāni chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvā nisinnassa uppannāni cha nekkhammasitāni somanassāni.",
  "atk-s0203a0:795_0": "307. Atītanti paccuppannaṃ tāva patthetvā alabhantassa domanassaṃ uppajjatu, atīte",
  "atk-s0203a0:795_1": "kathaṃ uppajjatīti. Atītepi “yathāhaṃ etarahi iṭṭhārammaṇaṃ patthetvā na labhāmi,",
  "atk-s0203a0:795_2": "evaṃ pubbepi patthetvā na labhi”nti anussarantassa balavadomanassaṃ uppajjati.",
  "atk-s0203a0:796_0": "Anuttaresu vimokkhesūti anuttaravimokkho nāma arahattaṃ, arahatte patthanaṃ paṭṭhapentassāti",
  "atk-s0203a0:796_1": "attho. Āyatananti arahattāyatanaṃ. Pihaṃ upaṭṭhāpayatoti patthanaṃ paṭṭhapentassa.",
  "atk-s0203a0:796_2": "Taṃ panetaṃ patthanaṃ paṭṭhapentassa uppajjati, iti patthanāmūlakattā “pihaṃ upaṭṭhāpayato”ti",
  "atk-s0203a0:796_3": "vuttaṃ. Imāni cha nekkhammasitāni domanassānīti imāni evaṃ chasu dvāresu iṭṭhārammaṇe",
  "atk-s0203a0:796_4": "āpāthagate arahatte pihaṃ paṭṭhapetvā tadadhigamāya aniccādivasena vipassanaṃ upaṭṭhapetvā",
  "atk-s0203a0:796_5": "ussukkāpetuṃ asakkontassa – “imampi pakkhaṃ imampi māsaṃ imampi saṃvaccharaṃ arahattaṃ",
  "atk-s0203a0:796_6": "pāpuṇituṃ nāsakkhi”nti anusocato gāmantapabbhāravāsimahāsīvattherassa viya assudhārāpavattanavasena",
  "atk-s0203a0:796_7": "uppannadomanassāni cha nekkhammasitadomanassānīti veditabbāni. Vatthu pana sumaṅgalavilāsiniyā",
  "atk-s0203a0:796_8": "dīghanikāyaṭṭhakathāya sakkapañhavaṇṇanāyaṃ vitthāritaṃ, icchantena tato gahetabbaṃ.",
  "atk-s0203a0:797_0": "308. Uppajjati upekkhāti ettha upekkhā nāma aññāṇupekhā. Anodhijinassāti kilesodhiṃ",
  "atk-s0203a0:797_1": "jinitvā ṭhitattā khīṇāsavo odhijino nāma, tasmā akhīṇāsavassāti attho. Avipākajinassāti",
  "atk-s0203a0:797_2": "etthapi āyatiṃ vipākaṃ jinitvā ṭhitattā khīṇāsavova vipākajino nāma, tasmā akhīṇāsavassevāti",
  "atk-s0203a0:797_3": "attho. Anādīnavadassāvinotiādīnavato upaddavato apassantassa. Imā cha gehasitā upekkhāti",
  "atk-s0203a0:797_4": "imā evaṃ chasu dvāresu iṭṭhārammaṇe āpāthagate guḷapiṇḍake nilīnamakkhikā viya rūpādīni",
  "atk-s0203a0:797_5": "anativattamānā tattha laggā laggitā hutvā uppannā upekkhā cha gehasitā upekkhāti veditabbā.",
  "atk-s0203a0:798_0": "Rūpaṃ sā ativattatīti rūpaṃ sā anatikkamati, tattha nikantivasena na tiṭṭhati. Imā",
  "atk-s0203a0:798_1": "cha nekkhammasitā upekkhāti imā evaṃ chasu dvāresu iṭṭhādiārammaṇe āpāthagate iṭṭhe",
  "atk-s0203a0:798_2": "arajjantassa, aniṭṭhe adussantassa, asamapekkhane asammuyhantassa, uppannavipassanā-ñāṇasampayuttā",
  "atk-s0203a0:798_3": "cha nekkhammasitā upekkhāti veditabbā.",
  "atk-s0203a0:799_0": "309. Tatra idaṃ nissāya idaṃ pajahathāti tesu chattiṃsasattapadesu aṭṭhārasa nissāya",
  "atk-s0203a0:799_1": "aṭṭhārasa pajahathāti attho. Teneva – “tatra, bhikkhave, yāni cha nekkhammasitānī”tiādimāha.",
  "atk-s0203a0:799_2": "Nissāya āgammāti pavattanavasena nissāya ceva āgamma ca. Evametesaṃ samatikkamo hotīti",
  "atk-s0203a0:799_3": "evaṃ nekkhammasitānaṃ pavattanena gehasitāni atikkantāni nāma honti.",
  "atk-s0203a0:800_0": "Evaṃ sarikkhakeneva sarikkhakaṃ jahāpetvā idāni balavatā dubbalaṃ jahāpento – “tatra,",
  "atk-s0203a0:800_1": "bhikkhave, yāni cha nekkhammasitāni somanassānī”tiādimāha. Evaṃ nekkhammasitasomanassehi",
  "atk-s0203a0:800_2": "nekkhammasitadomanassāni, nekkhammasitaupekkhāhi ca nekkhammasitasomanassāni jahāpentena",
  "atk-s0203a0:800_3": "balavatā dubbalappahānaṃ kathitaṃ.",
  "atk-s0203a0:801_0": "Ettha pana ṭhatvā upekkhākathā veditabbā – aṭṭhasu hi samāpattīsu paṭhamādīni ca",
  "atk-s0203a0:801_1": "tīṇi jhānāni, suddhasaṅkhāre ca pādake katvā vipassanaṃ āraddhānaṃ catunnaṃ bhikkhūnaṃ",
  "atk-s0203a0:801_2": "pubbabhāgavipassanā somanassasahagatā vā hoti upekkhāsahagatā vā, vuṭṭhānagāminī",
  "atk-s0203a0:801_3": "pana somanassasahagatāva. Catutthajjhānādīni pādakāni katvā vipassanaṃ āraddhānaṃ",
  "atk-s0203a0:801_4": "pañcannaṃ pubbabhāgavipassanā purimasadisāva. Vuṭṭhānagāminī pana upekkhāsahagatā",
  "atk-s0203a0:801_5": "hoti. Idaṃ sandhāya – “yā cha nekkhammasitā upekkhā, tā nissāya tā āgamma, yāni cha",
  "atk-s0203a0:801_6": "nekkhammasitāni somanassāni, tāni pajahathā”ti vuttaṃ. Na kevalañca evaṃpaṭipannassa",
  "atk-s0203a0:801_7": "bhikkhuno ayaṃ vipassanāya vedanāvisesova hoti, ariyamaggepi pana jhānaṅgabojjhaṅgamaggaṅgānampi viseso hoti.",
  "atk-s0203a0:802_0": "Ko panetaṃ visesaṃ niyameti? Keci tāva therā vipassanāpādakajjhānaṃ niyametīti vadanti,",
  "atk-s0203a0:802_1": "keci vipassanāya ārammaṇabhūtā khandhā niyamentīti vadanti, keci puggalajjhāsayo",
  "atk-s0203a0:802_2": "niyametīti vadanti. Tesampi vāde ayameva pubbabhāge vuṭṭhānagāminīvipassanā niyametīti",
  "atk-s0203a0:802_3": "veditabbā. Vinicchayakathā panettha visuddhimagge saṅkhārupekkhāniddese vuttāva.",
  "atk-s0203a0:803_0": "310. Nānattāti nānā bahū anekappakārā. Nānattasitāti nānārammaṇanissitā. Ekattāti",
  "atk-s0203a0:803_1": "ekā. Ekattasitāti ekārammaṇanissitā. Katamā panāyaṃ upekkhāti? Heṭṭhā tāva aññāṇupekkhā",
  "atk-s0203a0:803_2": "vuttā, upari chaḷaṅgupekkhā vakkhati, idha samathaupekkhā, vipassanupekkhāti dve upekkhā gahitā.",
  "atk-s0203a0:804_0": "Tattha yasmā aññāva rūpesu upekkhā, aññāva saddādīsu, na hi yā rūpe upekkhā, sā saddādīsu",
  "atk-s0203a0:804_1": "hoti. Rūpe upekkhā ca rūpameva ārammaṇaṃ karoti, na saddādayo. Rūpe upekkhābhāvañca",
  "atk-s0203a0:804_2": "aññā samathaupekkhā pathavīkasiṇaṃ ārammaṇaṃ katvā uppajjati, aññā āpokasiṇādīni.",
  "atk-s0203a0:804_3": "Tasmā nānattaṃ nānattasitaṃ vibhajanto atthi, bhikkhave, upekkhā rūpesūtiādimāha.",
  "atk-s0203a0:804_4": "Yasmā pana dve vā tīṇi vā ākāsānañcāyatanāni vā viññāṇañcāyatanādīni vā natthi, tasmā",
  "atk-s0203a0:804_5": "ekattaṃ ekattasitaṃ vibhajanto atthi, bhikkhave, upekkhā ākāsānañcāyatananissitātiādimāha.",
  "atk-s0203a0:805_0": "Tattha ākāsānañcāyatanaupekkhā sampayuttavasena ākāsānañcāyatananissitā, ākāsānañcāyatanakhandhe",
  "atk-s0203a0:805_1": "vipassantassa vipassanupekkhā ārammaṇavasena ākāsānañcāyatananissitā. Sesāsupi eseva nayo.",
  "atk-s0203a0:806": "Taṃ pajahathāti ettha arūpāvacarasamāpattiupekkhāya rūpāvacarasamāpattiupekkhaṃ pajahāpeti, arūpāvacaravipassanupekkhāya rūpāvacaravipassanupekkhaṃ.",
  "atk-s0203a0:807_0": "Atammayatanti ettha tammayatā nāma taṇhā, tassā pariyādānato vuṭṭhānagāminīvipassanā",
  "atk-s0203a0:807_1": "atammayatāti vuccati. Taṃ pajahathāti idha vuṭṭhānagāminīvipassanāya arūpāvacarasamāpattiupekkhañca",
  "atk-s0203a0:807_2": "vipassanupekkhañca pajahāpeti.",
  "atk-s0203a0:808_0": "311. Yadariyoti ye satipaṭṭhāne ariyo sammāsambuddho sevati. Tattha tīsu ṭhānesu",
  "atk-s0203a0:808_1": "satiṃ paṭṭhapento satipaṭṭhāne sevatīti veditabbo. Na sussūsantīti saddahitvā sotuṃ",
  "atk-s0203a0:808_2": "na icchanti. Na aññāti jānanatthāya cittaṃ na upaṭṭhapenti. Vokkammāti atikkamitvā.",
  "atk-s0203a0:808_3": "Satthu sāsanāti satthu ovādaṃ gahetabbaṃ pūretabbaṃ na maññantīti attho. Na ca attamanoti",
  "atk-s0203a0:808_4": "na sakamano. Ettha ca gehasitadomanassavasena appatīto hotīti na evamattho daṭṭhabbo,",
  "atk-s0203a0:808_5": "appaṭipannakesu pana attamanatākāraṇassa abhāvenetaṃ vuttaṃ. Anavassutoti paṭighaavassavena",
  "atk-s0203a0:808_6": "anavassuto. Sato sampajānoti satiyā ca ñāṇena ca samannāgato. Upekkhakoti chaḷaṅgupekkhāya",
  "atk-s0203a0:808_7": "upekkhako. Attamanoti idhāpi gehasitasomanassavasena uppilāvitoti na evamattho daṭṭhabbo,",
  "atk-s0203a0:808_8": "paṭipannakesu pana anattamanatākāraṇassa abhāvenetaṃ vuttaṃ. Anavassutoti rāgāvassavena anavassuto.",
  "atk-s0203a0:809_0": "312. Sāritoti damito. Ekameva disaṃ dhāvatīti anivattitvā dhāvanto ekaṃyeva disaṃ",
  "atk-s0203a0:809_1": "dhāvati, nivattitvā pana aparaṃ dhāvituṃ sakkoti. Aṭṭha disā vidhāvatīti ekapallaṅkena",
  "atk-s0203a0:809_2": "nisinno kāyena anivattitvāva vimokkhavasena ekappahāreneva aṭṭha disā vidhāvati,",
  "atk-s0203a0:809_3": "puratthābhimukho vā dakkhiṇādīsu aññataradisābhimukho vā nisīditvā aṭṭha samāpattiyo",
  "atk-s0203a0:809_4": "samāpajjatiyevāti attho. Sesaṃ sabbattha uttānamevāti.",
  "atk-s0203a0:810": "Papañcasūdaniyā majjhimanikāyaṭṭhakathāya",
  "atk-s0203a0:811": "Saḷāyatanavibhaṅgasuttavaṇṇanā niṭṭhitā.",
  "atk-s0203a0:812": "8. Uddesavibhaṅgasuttavaṇṇanā",
  "atk-s0203a0:813_0": "313. Evaṃ me sutanti uddesavibhaṅgasuttaṃ. Tattha uddesavibhaṅganti uddesañca vibhaṅgañca,",
  "atk-s0203a0:813_1": "mātikañca vibhajanañcāti attho. Upaparikkheyyāti tuleyya tīreyya pariggaṇheyya paricchindeyya.",
  "atk-s0203a0:813_2": "Bahiddhāti bahiddhāārammaṇesu. Avikkhittaṃ avisaṭanti nikantivasena ārammaṇe tiṭṭhamānaṃ",
  "atk-s0203a0:813_3": "vikkhittaṃ visaṭaṃ nāma hoti, taṃ paṭisedhento evamāha. Ajjhattaṃ asaṇṭhitanti gocarajjhatte",
  "atk-s0203a0:813_4": "nikantivasena asaṇṭhitaṃ. Anupādāya na paritasseyyāti anupādiyitvā aggahetvā taṃ",
  "atk-s0203a0:813_5": "viññāṇaṃ na paritasseyya. Yathā viññāṇaṃ bahiddhā avikkhittaṃ avisaṭaṃ, ajjhattaṃ",
  "atk-s0203a0:813_6": "asaṇṭhitaṃ anupādāya na paritasseyya, evaṃ bhikkhu upaparikkheyyāti vuttaṃ hoti.",
  "atk-s0203a0:813_7": "Jātijarāmaraṇadukkhasamudayasambhavoti jātijarāmaraṇassa ceva avasesassa ca dukkhassa",
  "atk-s0203a0:813_8": "nibbatti na hotīti attho.",
  "atk-s0203a0:814": "316. Rūpanimittānusārīti rūpanimittaṃ anussarati anudhāvatīti rūpanimittānusārī.",
  "atk-s0203a0:815": "318. Evaṃ kho, āvuso, ajjhattaṃ asaṇṭhitanti nikantivasena asaṇṭhitaṃ. Nikantivasena hi atiṭṭhamānaṃ hānabhāgiyaṃ na hoti, visesabhāgiyameva hoti.",
  "atk-s0203a0:816_0": "320. Anupādā paritassanāti satthārā khandhiyavagge “upādāparitassanañca vo, bhikkhave,",
  "atk-s0203a0:816_1": "desessāmi anupādāaparitassanañcā”ti evaṃ gahetvā paritassanā, aggahetvāva aparitassanā",
  "atk-s0203a0:816_2": "ca kathitā, taṃ mahāthero upādāparitassanameva anupādāparitassananti katvā dassento",
  "atk-s0203a0:816_3": "evamāha. Kathaṃ panesā anupādāparitassanā hotīti. Upādātabbassa abhāvato. Yadi hi",
  "atk-s0203a0:816_4": "koci saṅkhāro nicco vā dhuvo vā attā vā attaniyo vāti gahetabbayuttako abhavissa,",
  "atk-s0203a0:816_5": "ayaṃ paritassanā upādāparitassanāva assa. Yasmā pana evaṃ upādātabbo saṅkhāro nāma",
  "atk-s0203a0:816_6": "natthi, tasmā rūpaṃ attātiādinā nayena rūpādayo upādinnāpi anupādinnāva honti. Evamesā",
  "atk-s0203a0:816_7": "diṭṭhivasena upādāparitassanāpi samānā atthato anupādāparitassanāyeva nāma hotīti veditabbā.",
  "atk-s0203a0:817_0": "Aññathā hotīti parivattati pakatijahanena nassati, rūpavipariṇāmānuparivattīti “mama",
  "atk-s0203a0:817_1": "rūpaṃ vipariṇata”nti vā, “yaṃ ahu, taṃ vata me natthī”ti vā ādinā nayena kammaviññāṇaṃ",
  "atk-s0203a0:817_2": "rūpassa bhedānuparivatti hoti. Vipariṇāmānuparivattajāti vipariṇāmassa anuparivattanato",
  "atk-s0203a0:817_3": "vipariṇāmārammaṇacittato jātā. Paritassanā dhammasamuppādāti taṇhāparitassanā ca",
  "atk-s0203a0:817_4": "akusaladhammasamuppādā ca. Cittaṃ pariyādāya tiṭṭhantīti kusalacittaṃ pariyādiyitvā",
  "atk-s0203a0:817_5": "gahetvā khepetvā tiṭṭhanti. Uttāsavāti bhayatāsenapi sauttāso taṇhātāsenapi sauttāso.",
  "atk-s0203a0:817_6": "Vighātavāti savighāto sadukkho. Apekkhavāti sālayo sasineho. Evaṃ kho, āvuso, anupādā",
  "atk-s0203a0:817_7": "paritassanā hotīti evaṃ maṇikaraṇḍakasaññāya tucchakaraṇḍakaṃ gahetvā tasmiṃ naṭṭhe",
  "atk-s0203a0:817_8": "pacchā vighātaṃ āpajjantassa viya pacchā aggahetvā paritassanā hoti.",
  "atk-s0203a0:818": "321. Na ca rūpavipariṇāmānuparivattīti khīṇāsavassa kammaviññāṇameva natthi, tasmā rūpabhedānuparivatti na hoti. Sesaṃ sabbattha uttānamevāti.",
  "atk-s0203a0:819": "Papañcasūdaniyā majjhimanikāyaṭṭhakathāya",
  "atk-s0203a0:820": "Uddesavibhaṅgasuttavaṇṇanā niṭṭhitā.",
  "atk-s0203a0:821": "9. Araṇavibhaṅgasuttavaṇṇanā",
  "atk-s0203a0:822_0": "323. Evaṃ me sutanti araṇavibhaṅgasuttaṃ. Tattha nevussādeyya na apasādeyyāti gehasitavasena",
  "atk-s0203a0:822_1": "kañci puggalaṃ neva ukkhipeyya na avakkhipeyya. Dhammameva deseyyāti sabhāvameva",
  "atk-s0203a0:822_2": "katheyya. Sukhavinicchayanti vinicchitasukhaṃ. Raho vādanti parammukhā avaṇṇaṃ, pisuṇavācanti",
  "atk-s0203a0:822_3": "attho. Sammukhā na khīṇanti sammukhāpi khīṇaṃ ākiṇṇaṃ saṃkiliṭṭhaṃ vācaṃ na bhaṇeyya.",
  "atk-s0203a0:822_4": "Nābhiniveseyyāti na adhiṭṭhahitvā ādāya vohareyya. Samaññanti lokasamaññaṃ lokapaṇṇattiṃ.",
  "atk-s0203a0:822_5": "Nātidhāveyyāti nātikkameyya.",
  "atk-s0203a0:823_0": "324. Kāmapaṭisandhisukhinoti kāmapaṭisandhinā kāmūpasaṃhitena sukhena sukhitassa.",
  "atk-s0203a0:823_1": "Sadukkhoti vipākadukkhena saṃkilesadukkhenapi sadukkho. Saupaghātoti vipākūpaghātakilesūpaghāteheva",
  "atk-s0203a0:823_2": "saupaghāto. Tathā sapariḷāho. Micchāpaṭipadāti ayāthāvapaṭipadā akusalapaṭipadā.",
  "atk-s0203a0:824": "326. Ittheke apasādetīti evaṃ gehasitavasena ekacce puggale apasādeti. Ussādanepi eseva nayo. Bhavasaṃyojananti bhavabandhanaṃ, taṇhāyetaṃ nāmaṃ.",
  "atk-s0203a0:825_0": "Subhūtitthero kira imaṃ catukkaṃ nissāya etadagge ṭhapito. Bhagavato hi dhammaṃ desentassa",
  "atk-s0203a0:825_1": "puggalānaṃ ussādanāapasādanā paññāyanti, tathā sāriputtattherādīnaṃ. Subhūtittherassa",
  "atk-s0203a0:825_2": "pana dhammadesanāya “ayaṃ puggalo appaṭipannako anārādhako”ti vā, “ayaṃ sīlavā guṇavā",
  "atk-s0203a0:825_3": "lajjipesalo ācārasampanno”ti vā natthi, dhammadesanāya panassa “ayaṃ micchāpaṭipadā,",
  "atk-s0203a0:825_4": "ayaṃ sammāpaṭipadā”tveva paññāyati. Tasmā bhagavā “etadaggaṃ, bhikkhave, mama sāvakānaṃ",
  "atk-s0203a0:825_5": "bhikkhūnaṃ araṇavihārīnaṃ yadidaṃ subhūtī”ti āha.",
  "atk-s0203a0:826": "329. Kālaññū assāti asampatte ca atikkante ca kāle akathetvā “idāni vuccamānaṃ mahājano gaṇhissatī”ti yuttapattakālaṃ ñatvāva parammukhā avaṇṇaṃ bhāseyya. Khīṇavādepi eseva nayo.",
  "atk-s0203a0:827": "330. Upahaññatīti ghātiyati. Saropi upahaññatīti saddopi bhijjati. Āturīyatīti āturo hoti gelaññappatto sābādho. Avissaṭṭhanti vissaṭṭhaṃ apalibuddhaṃ na hoti.",
  "atk-s0203a0:828_0": "331. Tadevāti taṃyeva bhājanaṃ. Abhinivissa voharatīti pattanti sañjānanajanapadaṃ",
  "atk-s0203a0:828_1": "gantvā “pattaṃ āharatha dhovathā”ti sutvā “andhabālaputhujjano, nayidaṃ pattaṃ, pāti",
  "atk-s0203a0:828_2": "namesā, evaṃ vadāhī”ti abhinivissa voharati. Evaṃ sabbapadehi yojetabbaṃ. Atisāroti atidhāvanaṃ.",
  "atk-s0203a0:829_0": "332. Tathā tathā voharati aparāmasanti amhākaṃ janapade bhājanaṃ pātīti vuccati,",
  "atk-s0203a0:829_1": "ime pana naṃ pattanti vadantīti tato paṭṭhāya janapadavohāraṃ muñcitvā pattaṃ pattanteva",
  "atk-s0203a0:829_2": "aparāmasanto voharati. Sesapadesupi eseva nayo.",
  "atk-s0203a0:830_0": "333. Idāni mariyādabhājanīyaṃ karonto tatra, bhikkhavetiādimāha. Tattha saraṇoti",
  "atk-s0203a0:830_1": "sarajo sakileso. Araṇoti arajo nikkileso. Subhūti ca pana, bhikkhaveti ayaṃ thero",
  "atk-s0203a0:830_2": "dvīsu ṭhānesu etadaggaṃ āruḷho “araṇavihārīnaṃ yadidaṃ subhūti, dakkhiṇeyyānaṃ yadidaṃ subhūtī”ti.",
  "atk-s0203a0:831_0": "Dhammasenāpati kira vatthuṃ sodheti, subhūtitthero dakkhiṇaṃ sodheti. Tathā hi dhammasenāpati",
  "atk-s0203a0:831_1": "piṇḍāya caranto gehadvāre ṭhito yāva bhikkhaṃ āharanti, tāva pubbabhāge paricchinditvā",
  "atk-s0203a0:831_2": "nirodhaṃ samāpajjati, nirodhā vuṭṭhāya deyyadhammaṃ paṭiggaṇhāti. Subhūtitthero ca",
  "atk-s0203a0:831_3": "tatheva mettājhānaṃ samāpajjati, mettājhānā vuṭṭhāya deyyadhammaṃ paṭiggaṇhāti. Evaṃ",
  "atk-s0203a0:831_4": "pana kātuṃ sakkāti. Āma sakkā, neva acchariyañcetaṃ, yaṃ mahābhiññappattā sāvakā",
  "atk-s0203a0:831_5": "evaṃ kareyyuṃ. Imasmimpi hi tambapaṇṇidīpe porāṇakarājakāle piṅgalabuddharakkhitatthero",
  "atk-s0203a0:831_6": "nāma uttaragāmaṃ nissāya vihāsi. Tattha satta kulasatāni honti, ekampi taṃ kuladvāraṃ",
  "atk-s0203a0:831_7": "natthi, yattha thero samāpattiṃ na samāpajji. Sesaṃ sabbattha uttānamevāti.",
  "atk-s0203a0:832": "Papañcasūdaniyā majjhimanikāyaṭṭhakathāya",
  "atk-s0203a0:833": "Araṇavibhaṅgasuttavaṇṇanā niṭṭhitā.",
  "atk-s0203a0:834": "10. Dhātuvibhaṅgasuttavaṇṇanā",
  "atk-s0203a0:835_0": "342. Evaṃ me sutanti dhātuvibhaṅgasuttaṃ. Tattha cārikanti turitagamanacārikaṃ. Sace",
  "atk-s0203a0:835_1": "te bhaggava agarūti sace tuyhaṃ bhāriyaṃ aphāsukaṃ kiñci natthi. Sace so anujānātīti",
  "atk-s0203a0:835_2": "bhaggavassa kira etadahosi – “pabbajitā nāma nānāajjhāsayā, eko gaṇābhirato hoti,",
  "atk-s0203a0:835_3": "eko ekābhirato. Sace so ekābhirato bhavissati, ‘āvuso, mā pāvisi, mayā sālā laddhā’ti",
  "atk-s0203a0:835_4": "vakkhati. Sace ayaṃ ekābhirato bhavissati, ‘āvuso, nikkhama, mayā sālā laddhā’ti",
  "atk-s0203a0:835_5": "vakkhati. Evaṃ sante ahaṃ ubhinnaṃ vivādakāretā nāma bhavissāmi, dinnaṃ nāma dinnameva",
  "atk-s0203a0:835_6": "vaṭṭati, kataṃ katamevā”ti. Tasmā evamāha.",
  "atk-s0203a0:836": "Kulaputtoti jātikulaputtopi ācārakulaputtopi. Vāsūpagatoti vāsaṃ upagato. Kuto āgantvāti? Takkasīlanagarato.",
  "atk-s0203a0:837_0": "Tatrāyaṃ anupubbikathā – majjhimappadese kira rājagahanagare bimbisāre rajjaṃ kārente",
  "atk-s0203a0:837_1": "paccante takkasīlanagare pukkusāti rājā rajjaṃ kāresi. Atha takkasīlato bhaṇḍaṃ gahetvā",
  "atk-s0203a0:837_2": "vāṇijā rājagahaṃ āgatā paṇṇākāraṃ gahetvā rājānaṃ addasaṃsu. Rājā te vanditvā ṭhite",
  "atk-s0203a0:837_3": "“katthavāsino tumhe”ti pucchi. Takkasīlavāsino devāti. Atha ne rājā janapadassa khemasubhikkhatādīni",
  "atk-s0203a0:837_4": "nagarassa ca pavattiṃ pucchitvā “ko nāma tumhākaṃ rājā”ti pucchi. Pukkusāti nāma",
  "atk-s0203a0:837_5": "devāti. Dhammikoti? Āma deva dhammiko. Catūhi saṅgahavatthūhi janaṃ saṅgaṇhāti, lokassa",
  "atk-s0203a0:837_6": "mātāpitiṭṭhāne ṭhito, aṅge nipannadārakaṃ viya janaṃ tosetīti. Katarasmiṃ vaye vattatīti?",
  "atk-s0203a0:837_7": "Athassa vayaṃ ācikkhiṃsu. Vayesupi bimbisārena samavayo jāto. Atha te rājā āha –",
  "atk-s0203a0:837_8": "“tātā tumhākaṃ rājā dhammiko, vayena ca me samāno, sakkuṇeyyātha tumhākaṃ rājānaṃ",
  "atk-s0203a0:837_9": "mama mittaṃ kātu”nti. Sakkoma devāti. Rājā tesaṃ suṅkaṃ vissajjetvā gehañca dāpetvā",
  "atk-s0203a0:837_10": "– “gacchatha bhaṇḍaṃ vikkiṇitvā gamanakāle maṃ disvā gaccheyyāthā”ti āha. Te tathā",
  "atk-s0203a0:837_11": "katvā gamanakāle rājānaṃ addasaṃsu. “Gacchatha tumhākaṃ rājānaṃ mama vacanena punappunaṃ",
  "atk-s0203a0:837_12": "ārogyaṃ pucchitvā ‘rājā tumhehi saddhiṃ mittabhāvaṃ icchatī’ti vadathā”ti āha.",
  "atk-s0203a0:838_0": "Te sādhūti paṭissuṇitvā gantvā bhaṇḍaṃ paṭisāmetvā bhuttapātarāsā rājānaṃ upasaṅkamitvā",
  "atk-s0203a0:838_1": "vandiṃsu. Rājā “kahaṃ bhaṇe tumhe ettake ime divase na dissathā”ti pucchi. Te sabbaṃ",
  "atk-s0203a0:838_2": "pavattiṃ ārocesuṃ. Rājā – “sādhu, tātā, tumhe nissāya mayā majjhimappadese rājā mitto",
  "atk-s0203a0:838_3": "laddho”ti attamano ahosi. Aparabhāge rājagahavāsinopi vāṇijā takkasīlaṃ agamaṃsu.",
  "atk-s0203a0:838_4": "Te paṇṇākāraṃ gahetvā āgate pukkusāti rājā “kuto āgatatthā”ti pucchitvā “rājagahato”ti",
  "atk-s0203a0:838_5": "sutvā “mayhaṃ sahāyassa nagarato āgatā tumhe”ti. Āma devāti. Ārogyaṃ me sahāyassāti",
  "atk-s0203a0:838_6": "ārogyaṃ pucchitvā “ajja paṭṭhāya ye mayhaṃ sahāyassa nagarato jaṅghasatthena vā sakaṭasatthena",
  "atk-s0203a0:838_7": "vā vāṇijā āgacchanti, sabbesaṃ mama visayaṃ paviṭṭhakālato paṭṭhāya vasanagehāni,",
  "atk-s0203a0:838_8": "rājakoṭṭhāgārato nivāpañca dentu, suṅkaṃ vissajjentu, kiñci upaddavaṃ mā karontū”ti",
  "atk-s0203a0:838_9": "bheriṃ carāpesi. Bimbisāropi attano nagare tatheva bheriṃ carāpesi.",
  "atk-s0203a0:839_0": "Atha bimbisāro pukkusātissa paṇṇaṃ pahiṇi – “paccantadese nāma maṇimuttādīni ratanāni",
  "atk-s0203a0:839_1": "uppajjanti, yaṃ mayhaṃ sahāyassa rajje dassanīyaṃ vā savanīyaṃ vā ratanaṃ uppajjati,",
  "atk-s0203a0:839_2": "tattha me mā maccharāyatū”ti. Pukkusātipi – “majjhimadeso nāma mahājanapado, yaṃ",
  "atk-s0203a0:839_3": "tattha evarūpaṃ ratanaṃ uppajjati, tattha me sahāyo mā maccharāyatū”ti paṭipaṇṇaṃ",
  "atk-s0203a0:839_4": "pahiṇi. Evaṃ te gacchante gacchante kāle aññamaññaṃ adisvāpi daḷhamittā ahesuṃ.",
  "atk-s0203a0:840_0": "Evaṃ tesaṃ katikaṃ katvā vasantānaṃ paṭhamataraṃ pukkusātissa paṇṇākāro uppajji.",
  "atk-s0203a0:840_1": "Rājā kira aṭṭha pañcavaṇṇe anagghakambale labhi. So – “atisundarā ime kambalā, ahaṃ",
  "atk-s0203a0:840_2": "sahāyassa pesissāmī”ti lākhāguḷamatte aṭṭha sārakaraṇḍake likhāpetvā tesu te kambale",
  "atk-s0203a0:840_3": "pakkhipitvā lākhāya vaṭṭāpetvā setavatthena veṭhetvā samugge pakkhipitvā vatthena",
  "atk-s0203a0:840_4": "veṭhetvā rājamuddikāya lañchetvā “mayhaṃ sahāyassa dethā”ti amacce pesesi. Sāsanañca",
  "atk-s0203a0:840_5": "adāsi – “ayaṃ paṇṇākāro nagaramajjhe amaccādiparivutena daṭṭhabbo”ti. Te gantvā bimbisārassa adaṃsu.",
  "atk-s0203a0:841_0": "So sāsanaṃ sutvā amaccādayo sannipatantūti bheriṃ carāpetvā nagaramajjhe amaccādiparivuto",
  "atk-s0203a0:841_1": "setacchattena dhāriyamānena pallaṅkavare nisinno lañchanaṃ bhinditvā vatthaṃ apanetvā",
  "atk-s0203a0:841_2": "samuggaṃ vivaritvā anto bhaṇḍikaṃ muñcitvā lākhāguḷe disvā “mayhaṃ sahāyo pukkusāti",
  "atk-s0203a0:841_3": "‘jutavittako me sahāyo’ti maññamāno maññe imaṃ paṇṇākāraṃ pahiṇī”ti ekaṃ guḷaṃ gahetvā",
  "atk-s0203a0:841_4": "hatthena vaṭṭetvā tulayantova anto dussabhaṇḍikaṃ atthīti aññāsi. Atha naṃ pallaṅkapāde",
  "atk-s0203a0:841_5": "paharitvā tāvadeva lākhā paripati, so nakhena karaṇḍakaṃ vivaritvā anto kambalaratanaṃ",
  "atk-s0203a0:841_6": "disvā itarepi vivarāpesi, sabbepi kambalā ahesuṃ. Atha ne pattharāpesi, te vaṇṇasampannā",
  "atk-s0203a0:841_7": "phassasampannā dīghato soḷasahatthā tiriyaṃ aṭṭhahatthā ahesuṃ. Mahājano disvā aṅguliyo",
  "atk-s0203a0:841_8": "poṭhesi, celukkhepaṃ akāsi, – “amhākaṃ rañño adiṭṭhasahāyo pukkusāti adisvāva evarūpaṃ",
  "atk-s0203a0:841_9": "paṇṇākāraṃ pesesi, yuttaṃ evarūpaṃ mittaṃ kātu”nti attamano ahosi. Rājā ekamekaṃ",
  "atk-s0203a0:841_10": "kambalaṃ agghāpesi, sabbe anagghā ahesuṃ. Tesu cattāro sammāsambuddhassa pesesi,",
  "atk-s0203a0:841_11": "cattāro attano ghare akāsi. Tato cintesi – “pacchā pesentena paṭhamaṃ pesitapaṇṇākārato",
  "atk-s0203a0:841_12": "atirekaṃ pesetuṃ vaṭṭati, sahāyena ca me anaggho paṇṇākāro pesito, kiṃ nu kho pesemī”ti?",
  "atk-s0203a0:842_0": "Kiṃ pana rājagahe tato adhikaṃ ratanaṃ natthīti? No natthi, mahāpuñño rājā, apica",
  "atk-s0203a0:842_1": "kho panassa sotāpannakālato paṭṭhāya ṭhapetvā tīṇi ratanāni aññaṃ ratanaṃ somanassaṃ",
  "atk-s0203a0:842_2": "janetuṃ samatthaṃ nāma natthi. So ratanaṃ vicinituṃ āraddho – ratanaṃ nāma saviññāṇakaṃ",
  "atk-s0203a0:842_3": "aviññāṇakanti duvidhaṃ. Tattha aviññāṇakaṃ suvaṇṇarajatādi, saviññāṇakaṃ indriyabaddhaṃ.",
  "atk-s0203a0:842_4": "Aviññāṇakaṃ saviññāṇakasseva alaṅkārādivasena paribhogaṃ hoti, iti imesu dvīsu ratanesu",
  "atk-s0203a0:842_5": "saviññāṇakaṃ seṭṭhaṃ. Saviññāṇakampi duvidhaṃ tiracchānaratanaṃ manussaratananti.",
  "atk-s0203a0:842_6": "Tattha tiracchānaratanaṃ hatthiassaratanaṃ, tampi manussānaṃ upabhogatthameva nibbattati,",
  "atk-s0203a0:842_7": "iti imesupi dvīsu manussaratanaṃ seṭṭhaṃ. Manussaratanampi duvidhaṃ itthiratanaṃ",
  "atk-s0203a0:842_8": "purisaratananti. Tattha cakkavattino rañño uppannaṃ itthiratanampi purisasseva upabhogaṃ.",
  "atk-s0203a0:842_9": "Iti imesupi dvīsu purisaratanameva seṭṭhaṃ.",
  "atk-s0203a0:843_0": "Purisaratanampi duvidhaṃ agāriyaratanaṃ anagāriyaratanañca. Tattha agāriyaratanesupi",
  "atk-s0203a0:843_1": "cakkavattirājā ajja pabbajitasāmaṇeraṃ pañcapatiṭṭhitena vandati, iti imesupi dvīsu",
  "atk-s0203a0:843_2": "anagāriyaratanameva seṭṭhaṃ. Anagāriyaratanampi duvidhaṃ sekkharatanañca asekkharatanañca.",
  "atk-s0203a0:843_3": "Tattha satasahassampi sekkhānaṃ asekkhassa padesaṃ na pāpuṇāti, iti imesupi dvīsu",
  "atk-s0203a0:843_4": "asekkharatanameva seṭṭhaṃ. Tampi duvidhaṃ buddharatanaṃ sāvakaratananti. Tattha satasahassampi",
  "atk-s0203a0:843_5": "sāvakaratanānaṃ buddharatanassa padesaṃ na pāpuṇāti, iti imesupi dvīsū buddharatanameva seṭṭhaṃ.",
  "atk-s0203a0:844_0": "Buddharatanampi duvidhaṃ paccekabuddharatanaṃ sabbaññubuddharatananti. Tattha satasahassampi",
  "atk-s0203a0:844_1": "paccekabuddhānaṃ sabbaññubuddhassa padesaṃ na pāpuṇāti, iti imesupi dvīsu sabbaññubuddharatanaṃyeva",
  "atk-s0203a0:844_2": "seṭṭhaṃ. Sadevakasmiñhi loke buddharatanasamaṃ ratanaṃ nāma natthi. Tasmā asadisameva",
  "atk-s0203a0:844_3": "ratanaṃ mayhaṃ sahāyassa pesessāmīti cintetvā takkasīlavāsino pucchi – “tātā tumhākaṃ",
  "atk-s0203a0:844_4": "janapade buddho dhammo saṅghoti imāni tīṇi ratanāni dissantī”ti. Ghosopi so mahārāja",
  "atk-s0203a0:844_5": "tāva tattha natthi, dassanaṃ pana kutoti.",
  "atk-s0203a0:845_0": "“Sundaraṃ tātā”ti rājā tuṭṭho cintesi – “sakkā bhaveyya janasaṅgahatthāya mayhaṃ",
  "atk-s0203a0:845_1": "sahāyassa vasanaṭṭhānaṃ sammāsambuddhaṃ pesetuṃ, buddhā pana paccantimesu janapadesu",
  "atk-s0203a0:845_2": "na aruṇaṃ uṭṭhapenti. Tasmā satthārā gantuṃ na sakkā. Sāriputtamoggallānādayo mahāsāvake",
  "atk-s0203a0:845_3": "pesetuṃ sakkā bhaveyya. Mayā pana ‘therā paccante vasantī’ti sutvāpi manusse pesetvā",
  "atk-s0203a0:845_4": "te attano samīpaṃ āṇāpetvā upaṭṭhātumeva yuttaṃ. Tasmā na therehipi sakkā gantuṃ.",
  "atk-s0203a0:845_5": "Yena panākārena sāsane pesite satthā ca mahāsāvakā ca gatā viya honti, tenākārena",
  "atk-s0203a0:845_6": "sāsanaṃ pahiṇissāmī”ti. Cintetvā caturatanāyāmaṃ vidatthimattaputhulaṃ nātitanuṃ",
  "atk-s0203a0:845_7": "nātibahalaṃ suvaṇṇapaṭṭaṃ kārāpetvā “tattha ajja akkharāni likhissāmī”ti. Pātova",
  "atk-s0203a0:845_8": "sīsaṃ nhāyitvā uposathaṅgāni adhiṭṭhāya bhuttapātarāso apanītagandhamālābharaṇo suvaṇṇasarakena",
  "atk-s0203a0:845_9": "jātihiṅgulikaṃ ādāya heṭṭhato paṭṭhāya dvārāni pidahanto pāsādamāruyha pubbadisāmukhaṃ",
  "atk-s0203a0:845_10": "sīhapañjaraṃ vivaritvā ākāsatale nisīditvā suvaṇṇapaṭṭe akkharāni likhanto – “idha",
  "atk-s0203a0:845_11": "tathāgato loke uppanno arahaṃ sammāsambuddho vijjācaraṇasampanno sugato lokavidū",
  "atk-s0203a0:845_12": "anuttaro purisadammasārathi satthā devamanussānaṃ buddho bhagavā”ti. Buddhaguṇe tāva ekadesena likhi.",
  "atk-s0203a0:846_0": "Tato “evaṃ dasa pāramiyo pūretvā tusitabhavanato cavitvā mātukucchimhi paṭisandhiṃ",
  "atk-s0203a0:846_1": "gaṇhi, evaṃ lokavivaraṇaṃ ahosi, mātukucchiyaṃ vasamāne idaṃ nāma ahosi, agāramajjhe",
  "atk-s0203a0:846_2": "vasamāne idaṃ nāma ahosi, evaṃ mahābhinikkhamanaṃ nikkhanto evaṃ mahāpadhānaṃ padahi.",
  "atk-s0203a0:846_3": "Evaṃ dukkarakārikaṃ katvā mahābodhimaṇḍaṃ āruyha aparājitapallaṅke nisinno sabbaññutaññāṇaṃ",
  "atk-s0203a0:846_4": "paṭivijjhi, sabbaññutaññāṇaṃ paṭivijjhantassa evaṃ lokavivaraṇaṃ ahosi. Sadevake",
  "atk-s0203a0:846_5": "loke aññaṃ evarūpaṃ ratanaṃ nāma natthīti.",
  "atk-s0203a0:847": "Yaṃkiñci vittaṃ idha vā huraṃ vā,",
  "atk-s0203a0:848": "Saggesu vā yaṃ ratanaṃ paṇītaṃ;",
  "atk-s0203a0:849": "Na no samaṃ atthi tathāgatena,",
  "atk-s0203a0:850": "Idampi buddhe ratanaṃ paṇītaṃ;",
  "atk-s0203a0:851": "Etena saccena suvatthi hotū”ti. –",
  "atk-s0203a0:852_0": "Evaṃ ekadesena buddhaguṇepi likhitvā dutiyaṃ dhammaratanaṃ thomento – “svākkhāto",
  "atk-s0203a0:852_1": "bhagavatā dhammo…pe… paccattaṃ veditabbo viññūhī”ti. “Cattāro satipaṭṭhānā…pe… ariyo",
  "atk-s0203a0:852_2": "aṭṭhaṅgiko maggo”ti. “Satthārā desitadhammo nāma evarūpo ca evarūpo cā”ti sattatiṃsa",
  "atk-s0203a0:852_3": "bodhipakkhiye ekadesena likhitvā –",
  "atk-s0203a0:853": "“Yaṃ buddhaseṭṭho parivaṇṇayī suciṃ,",
  "atk-s0203a0:854": "Samādhimānantarikaññamāhu;",
  "atk-s0203a0:855": "Samādhinā tena samo na vijjati,",
  "atk-s0203a0:856": "Idampi dhamme ratanaṃ paṇītaṃ;",
  "atk-s0203a0:857": "Etena saccena suvatthi hotū”ti. –",
  "atk-s0203a0:858_0": "Evaṃ ekadesena dhammaguṇe likhitvā tatiyaṃ saṅgharatanaṃ thomento – “suppaṭipanno",
  "atk-s0203a0:858_1": "bhagavato sāvakasaṅgho…pe… puññakkhettaṃ lokassā”ti. “Kulaputtā nāma satthu dhammakathaṃ",
  "atk-s0203a0:858_2": "sutvā evaṃ nikkhamitvā pabbajanti, keci setacchattaṃ pahāya pabbajanti, keci uparajjaṃ,",
  "atk-s0203a0:858_3": "keci senāpatiṭṭhānādīni pahāya pabbajanti. Pabbajitvā ca pana imañca paṭipattiṃ pūrentī”ti",
  "atk-s0203a0:858_4": "cūḷasīlamajjhimasīlamahāsīlādīni ekadesena likhitvā chadvārasaṃvaraṃ satisampajaññaṃ",
  "atk-s0203a0:858_5": "catupaccayasantosaṃ navavidhaṃ senāsanaṃ, nīvaraṇappahānaṃ parikammaṃ jhānābhiññā",
  "atk-s0203a0:858_6": "aṭṭhatiṃsa kammaṭṭhānāni yāva āsavakkhayā ekadesena likhi, soḷasavidhaṃ ānāpānassatikammaṭṭhānaṃ",
  "atk-s0203a0:858_7": "vitthāreneva likhitvā “satthu sāvakasaṅgho nāma evarūpehi ca guṇehi samannāgato.",
  "atk-s0203a0:859": "Ye puggalā aṭṭhasataṃ pasaṭṭhā,",
  "atk-s0203a0:860": "Cattāri etāni yugāni honti;",
  "atk-s0203a0:861": "Te dakkhiṇeyyā sugatassa sāvakā,",
  "atk-s0203a0:862": "Etesu dinnāni mahapphalāni;",
  "atk-s0203a0:863": "Idampi saṅghe ratanaṃ paṇītaṃ,",
  "atk-s0203a0:864": "Etena saccena suvatthi hotū”ti. –",
  "atk-s0203a0:865_0": "Evaṃ ekadesena saṅghaguṇe likhitvā – “bhagavato sāsanaṃ svākkhātaṃ niyyānikaṃ, sace",
  "atk-s0203a0:865_1": "mayhaṃ sahāyo sakkoti, nikkhamitvā pabbajatū”ti likhitvā suvaṇṇapaṭṭaṃ saṃharitvā",
  "atk-s0203a0:865_2": "sukhumakambalena veṭhetvā sārasamugge pakkhipitvā taṃ samuggaṃ suvaṇṇamaye, suvaṇṇamayaṃ,",
  "atk-s0203a0:865_3": "rajatamaye rajatamayaṃ maṇimaye, maṇimayaṃ pavāḷamaye, pavāḷamayaṃ lohitaṅkamaye,",
  "atk-s0203a0:865_4": "lohitaṅkamayaṃ masāragallamaye, masāragallamayaṃ phalikamaye, phalikamayaṃ dantamaye,",
  "atk-s0203a0:865_5": "dantamayaṃ sabbaratanamaye, sabbaratanamayaṃ kilañjamaye, kilañjamayaṃ samuggaṃ sārakaraṇḍake ṭhapesi.",
  "atk-s0203a0:866_0": "Puna sārakaraṇḍakaṃ suvaṇṇakaraṇḍaketi purimanayeneva haritvā sabbaratanamayaṃ karaṇḍakaṃ",
  "atk-s0203a0:866_1": "kilañjamaye karaṇḍake ṭhapesi. Tato kilañjamayaṃ karaṇḍakaṃ sāramayapeḷāyāti puna",
  "atk-s0203a0:866_2": "vuttanayeneva haritvā sabbaratanamayaṃ peḷaṃ kilañjamayapeḷāya ṭhapetvā bahi vatthena",
  "atk-s0203a0:866_3": "veṭhetvā rājamuddikāya lañchetvā amacce āṇāpesi – “mama āṇāpavattiṭṭhāne maggaṃ alaṅkārāpetha",
  "atk-s0203a0:866_4": "maggo aṭṭhusabhavitthato hotu, catuusabhaṭṭhānaṃ sodhitamattakameva hotu, majjhe",
  "atk-s0203a0:866_5": "catuusabhaṃ rājānubhāvena paṭiyādethā”ti. Tato maṅgalahatthiṃ alaṅkārāpetvā tassa",
  "atk-s0203a0:866_6": "upari pallaṅkaṃ paññapetvā setacchattaṃ ussāpetvā nagaravīthiyo sittasammaṭṭhā samussitaddhajapaṭākā",
  "atk-s0203a0:866_7": "kadalipuṇṇaghaṭagandhadhūmapupphādīhi suppaṭimaṇḍitā kāretvā “attano attano visayappadese",
  "atk-s0203a0:866_8": "evarūpaṃ pūjaṃ kārentū”ti antarabhogikānaṃ javanadūte pesetvā sayaṃ sabbālaṅkārena",
  "atk-s0203a0:866_9": "alaṅkaritvā – “sabbatāḷāvacarasammissabalakāyaparivuto paṇṇākāraṃ pesemī”ti attano",
  "atk-s0203a0:866_10": "visayapariyantaṃ gantvā amaccassa mukhasāsanaṃ adāsi – “tāta mayhaṃ sahāyo pukkusāti",
  "atk-s0203a0:866_11": "imaṃ paṇṇākāraṃ paṭicchanto orodhamajjhe apaṭicchitvā pāsādaṃ āruyha paṭicchatū”ti.",
  "atk-s0203a0:866_12": "Evaṃ sāsanaṃ datvā paccantadesaṃ satthā gacchatīti pañcapatiṭṭhitena vanditvā nivatti.",
  "atk-s0203a0:866_13": "Antarabhogikā teneva niyāmena maggaṃ paṭiyādetvā paṇṇākāraṃ nayiṃsu.",
  "atk-s0203a0:867_0": "Pukkusātipi attano rajjasīmato paṭṭhāya teneva niyāmena maggaṃ paṭiyādetvā nagaraṃ",
  "atk-s0203a0:867_1": "alaṅkārāpetvā paṇṇākārassa paccuggamanaṃ akāsi. Paṇṇākāro takkasīlaṃ pāpuṇanto uposathadivase",
  "atk-s0203a0:867_2": "pāpuṇi, paṇṇākāraṃ gahetvā gataamaccopi rañño vuttasāsanaṃ ārocesi. Rājā taṃ sutvā",
  "atk-s0203a0:867_3": "paṇṇākārena saddhiṃ āgatānaṃ kattabbakiccaṃ vicāretvā paṇṇākāraṃ ādāya pāsādaṃ āruyha",
  "atk-s0203a0:867_4": "“mā idha koci pavisatū”ti dvāre ārakkhaṃ kāretvā sīhapañjaraṃ vivaritvā paṇṇākāraṃ",
  "atk-s0203a0:867_5": "uccāsane ṭhapetvā sayaṃ nīcāsane nisinno lañchanaṃ bhinditvā nivāsanaṃ apanetvā kilañjapeḷato",
  "atk-s0203a0:867_6": "paṭṭhāya anupubbena vivaranto sāramayaṃ samuggaṃ disvā cintesi – “mahāparihāro nāyaṃ",
  "atk-s0203a0:867_7": "aññassa ratanassa bhavissati, addhā majjhimadese sotabbayuttakaṃ ratanaṃ uppanna”nti.",
  "atk-s0203a0:867_8": "Atha taṃ samuggaṃ vivaritvā rājalañchanaṃ bhinditvā sukhumakambalaṃ ubhato viyūhitvā",
  "atk-s0203a0:867_9": "suvaṇṇapaṭṭaṃ addasa.",
  "atk-s0203a0:868_0": "So taṃ pasāretvā – “manāpāni vata akkharāni samasīsāni samapantīni caturassānī”tiādito",
  "atk-s0203a0:868_1": "paṭṭhāya vācetuṃ ārabhi. Tassa – “idha tathāgato loke uppanno”ti buddhaguṇe vācentassa",
  "atk-s0203a0:868_2": "balavasomanassaṃ uppajji, navanavutilomakūpasahassāni uddhaggalomāni ahesuṃ. Attano",
  "atk-s0203a0:868_3": "ṭhitabhāvaṃ vā nisinnabhāvaṃ vā na jānāti. Athassa – “kappakoṭisatasahassehipi etaṃ",
  "atk-s0203a0:868_4": "dullabhasāsanaṃ sahāyaṃ nissāya sotuṃ labhāmī”ti bhiyyo balavapīti udapādi. So hi",
  "atk-s0203a0:868_5": "upari vācetuṃ asakkonto yāva pītivegapassaddhiyā nisīditvā parato – “svākkhāto bhagavatā",
  "atk-s0203a0:868_6": "dhammo”ti dhammaguṇe ārabhi. Tatrāpissa tatheva ahosi. So puna yāva pītivegapassaddhiyā",
  "atk-s0203a0:868_7": "nisīditvā parato “suppaṭipanno”ti saṅghaguṇe ārabhi. Tatrāpissa tatheva ahosi. Atha",
  "atk-s0203a0:868_8": "sabbapariyante ānāpānassatikammaṭṭhānaṃ vācetvā catukkapañcakajjhānāni nibbattesi,",
  "atk-s0203a0:868_9": "so jhānasukheneva vītināmesi. Añño koci daṭṭhuṃ na labhati, ekova cūḷupaṭṭhāko pavisati.",
  "atk-s0203a0:868_10": "Evaṃ addhamāsamattaṃ vītināmesi.",
  "atk-s0203a0:869_0": "Nāgarā rājaṅgaṇe sannipatitvā ukkuṭṭhiṃ akaṃsu “paṇṇākāraṃ paṭicchitadivasato paṭṭhāya",
  "atk-s0203a0:869_1": "baladassanaṃ vā nāṭakadassanaṃ vā natthi, vinicchayadānaṃ natthi, rājā sahāyena pahitaṃ",
  "atk-s0203a0:869_2": "paṇṇākāraṃ yassicchati tassa dassetu, rājāno nāma ekaccassa paṇṇākāravasenapi vañcetvā",
  "atk-s0203a0:869_3": "rajjaṃ attano kātuṃ vāyamanti. Kiṃ nāma amhākaṃ rājā karotī”ti? Rājā ukkuṭṭhisaddaṃ",
  "atk-s0203a0:869_4": "sutvā – “rajjaṃ nu kho dhāremi, udāhu satthāra”nti cintesi. Athassa etadahosi – “rajjakāritaattabhāvo",
  "atk-s0203a0:869_5": "nāma neva gaṇakena, na gaṇakamahāmattena gaṇetuṃ sakko. Satthusāsanaṃ dhāressāmī”ti",
  "atk-s0203a0:869_6": "sayane ṭhapitaṃ asiṃ gahetvā kese chinditvā sīhapañjaraṃ vivaritvā – “etaṃ gahetvā",
  "atk-s0203a0:869_7": "rajjaṃ kārethā”ti saddhiṃ cūḷāmaṇinā kesakalāpaṃ parisamajjhe pātesi, mahājano taṃ",
  "atk-s0203a0:869_8": "ukkhipitvā – “sahāyakasantikā laddhapaṇṇākārā nāma rājāno tumhādisā honti devā”ti",
  "atk-s0203a0:869_9": "ekappahāreneva viravi. Raññopi dvaṅgulamattaṃ kesamassu ahosi. Bodhisattassa pabbajjāsadisameva kira jātaṃ.",
  "atk-s0203a0:870_0": "Tato cūḷupaṭṭhākaṃ pesetvā antarāpaṇā dve kāsāyavatthāni mattikāpattañca āharāpetvā",
  "atk-s0203a0:870_1": "– “ye loke arahanto, te uddissa mayhaṃ pabbajjā”ti satthāraṃ uddissa ekaṃ kāsāvaṃ",
  "atk-s0203a0:870_2": "nivāsetvā ekaṃ pārupitvā pattaṃ vāmaaṃsakūṭe katvā kattaradaṇḍaṃ gahetvā – “sobhati",
  "atk-s0203a0:870_3": "nu kho me pabbajjā no vā”ti mahātale katipayavāre aparāparaṃ caṅkamitvā – “sobhati",
  "atk-s0203a0:870_4": "me pabbajjā”ti dvāraṃ vivaritvā pāsādā otari. Otarantaṃ pana naṃ tīsu dvāresu ṭhitanāṭakādīni",
  "atk-s0203a0:870_5": "disvāpi na sañjāniṃsu. “Eko paccekabuddho amhākaṃ rañño dhammakathaṃ kathetuṃ āgato”ti",
  "atk-s0203a0:870_6": "kira cintayiṃsu. Uparipāsādaṃ pana āruyha rañño ṭhitanisinnaṭṭhānāni disvā rājā gatoti",
  "atk-s0203a0:870_7": "ñatvā samuddamajjhe osīdamānāya nāvāya jano viya ekappahāreneva viraviṃsu. Kulaputtaṃ",
  "atk-s0203a0:870_8": "bhūmitalaṃ otiṇṇamattaṃ aṭṭhārasaseniyo sabbe nāgarā balakāyā ca parivāretvā mahāviravaṃ",
  "atk-s0203a0:870_9": "viraviṃsu. Amaccāpi taṃ etadavocuṃ – “deva majjhimadesarājāno nāma bahumāyā, sāsanaṃ",
  "atk-s0203a0:870_10": "pesetvā buddharatanaṃ nāma loke uppannaṃ vā no vāti ñatvā gamissatha, nivattatha",
  "atk-s0203a0:870_11": "devā”ti. Saddahāmahaṃ mayhaṃ sahāyakassa, tassa mayā saddhiṃ dvejjhavacanaṃ nāma",
  "atk-s0203a0:870_12": "natthi, tiṭṭhatha tumheti. Te anugacchantiyeva.",
  "atk-s0203a0:871_0": "Kulaputto kattaradaṇḍena lekhaṃ katvā – “idaṃ rajjaṃ kassā”ti āha? Tumhākaṃ devāti.",
  "atk-s0203a0:871_1": "Yo imaṃ lekhaṃ antaraṃ karoti, rājāṇāya kāretabboti. Mahājanakajātake bodhisattena",
  "atk-s0203a0:871_2": "katalekhaṃ sīvalidevī antaraṃ kātuṃ avisahantī vivattamānā agamāsi. Tassā gatamaggena",
  "atk-s0203a0:871_3": "mahājano agamāsi. Taṃ pana lekhaṃ mahājano antaraṃ kātuṃ na visahi, lekhaṃ ussīsakaṃ",
  "atk-s0203a0:871_4": "katvā vivattamānā viraviṃsu. Kulaputto “ayaṃ me gataṭṭhāne dantakaṭṭhaṃ vā mukhodakaṃ",
  "atk-s0203a0:871_5": "vā dassatī”ti antamaso ekaceṭakampi aggahetvā pakkāmi. Evaṃ kirassa ahosi “mama satthā",
  "atk-s0203a0:871_6": "ca mahābhinikkhamanaṃ nikkhamitvā ekakova pabbajito”ti ekakova agamāsi. “Satthu lajjāmī”ti",
  "atk-s0203a0:871_7": "ca – “satthā kira me pabbajitvā yānaṃ nāruḷho”ti ca antamaso ekapaṭalikampi upāhanaṃ",
  "atk-s0203a0:871_8": "nāruhi, paṇṇacchattakampi na dhāresi. Mahājano rukkhapākāraṭṭālakādīni āruyha esa",
  "atk-s0203a0:871_9": "amhākaṃ rājā gacchatīti olokesi. Kulaputto – “dūraṃ gantabbaṃ, na sakkā ekena maggo",
  "atk-s0203a0:871_10": "nittharitu”nti ekaṃ satthavāhaṃ anubandhi. Sukhumālassa kulaputtassa kaṭhinatattāya",
  "atk-s0203a0:871_11": "pathaviyā gachantassa pādatalesu phoṭā uṭṭhahitvā bhijjanti, dukkhā vedanā uppajjanti.",
  "atk-s0203a0:871_12": "Satthavāhe khandhāvāraṃ bandhitvā nisinne kulaputto maggā okkamma ekasmiṃ rukkhamūle",
  "atk-s0203a0:871_13": "nisīdati. Nisinnaṭṭhāne pādaparikammaṃ vā piṭṭhiparikammaṃ vā kattā nāma natthi,",
  "atk-s0203a0:871_14": "kulaputto ānāpānacatutthajjhānaṃ samāpajjitvā maggadarathakilamathapariḷāhaṃ vikkhambhetvā",
  "atk-s0203a0:871_15": "jhānaratiyā vītināmeti.",
  "atk-s0203a0:872_0": "Punadivase uṭṭhite aruṇe sarīrapaṭijagganaṃ katvā puna satthavāhaṃ anubandhati. Pātarāsakāle",
  "atk-s0203a0:872_1": "kulaputtassa pattaṃ gahetvā khādanīyaṃ bhojanīyaṃ patte pakkhipitvā denti. Taṃ uttaṇḍulampi",
  "atk-s0203a0:872_2": "hoti kilinnampi samasakkharampi aloṇātiloṇampi, kulaputto pavisanaṭṭhānaṃ paccavekkhitvā",
  "atk-s0203a0:872_3": "amataṃ viya paribhuñjitvā etena niyāmena aṭṭhahi ūnakāni dve yojanasatāni gato. Jetavanadvārakoṭṭhakassa",
  "atk-s0203a0:872_4": "pana samīpena gacchantopi – “kahaṃ satthā vasatī”ti nāpucchi. Kasmā? Satthugāravena",
  "atk-s0203a0:872_5": "ceva rañño pesitasāsanavasena ca. Rañño hi – “idha tathāgato loke uppajjatī”ti satthāraṃ",
  "atk-s0203a0:872_6": "rājagahe uppannaṃ viya katvā sāsanaṃ pesitaṃ, tasmā naṃ apucchitvāva pañcacattālīsayojanamattaṃ",
  "atk-s0203a0:872_7": "maggaṃ atikkanto. So sūriyatthaṅgamanavelāya rājagahaṃ patvā satthā kahaṃ vasatīti",
  "atk-s0203a0:872_8": "pucchi. Kuto nu, bhante, āgatoti? Ito uttaratoti. Satthā tuyhaṃ āgatamagge ito pañcacattālīsayojanamatte",
  "atk-s0203a0:872_9": "sāvatthi nāma atthi, tattha vasatīti. Kulaputto cintesi – “idāni akālo na sakkā gantuṃ,",
  "atk-s0203a0:872_10": "ajja idheva vasitvā sve satthu santikaṃ gamissāmī”ti. Tato – “vikāle sampattapabbajitā",
  "atk-s0203a0:872_11": "kahaṃ vasantī”ti pucchi. Imāya kumbhakārasālāya, bhanteti. Atha so taṃ kumbhakāraṃ",
  "atk-s0203a0:872_12": "yācitvā tattha vāsatthāya pavisitvā nisīdi.",
  "atk-s0203a0:873_0": "Bhagavāpi taṃdivasaṃ paccūsakāle lokaṃ volokento pukkusātiṃ disvā cintesi – “ayaṃ",
  "atk-s0203a0:873_1": "kulaputto sahāyena pesitaṃ sāsanamattakaṃ vācetvā atirekatiyojanasatikaṃ mahārajjaṃ",
  "atk-s0203a0:873_2": "pahāya maṃ uddissa pabbajitvā aṭṭhahi ūnakāni dve yojanasatāni atikkamma rājagahaṃ",
  "atk-s0203a0:873_3": "pāpuṇissati, mayi agacchante pana tīṇi sāmaññaphalāni appaṭivijjhitvā ekarattivāsena",
  "atk-s0203a0:873_4": "anāthakālakiriyaṃ karissati, mayi pana gate tīṇi sāmaññaphalāni paṭivijjhissati.",
  "atk-s0203a0:873_5": "Janasaṅgahatthāyeva pana mayā satasahassakappādhikāni cattāri asaṅkhyeyyāni pāramiyo",
  "atk-s0203a0:873_6": "pūritā, karissāmi tassa saṅgaha”nti pātova sarīrapaṭijagganaṃ katvā bhikkhusaṅghaparivuto",
  "atk-s0203a0:873_7": "sāvatthiyaṃ piṇḍāya caritvā pacchābhattaṃ piṇḍapātappaṭikkanto gandhakuṭiṃ pavisitvā",
  "atk-s0203a0:873_8": "muhuttaṃ attadarathakilamathaṃ paṭipassambhetvā – “kulaputto mayi gāravena dukkaraṃ",
  "atk-s0203a0:873_9": "akāsi, atirekayojanasataṃ rajjaṃ pahāya antamaso mukhadhovanadāyakampi ceṭakaṃ aggahetvā",
  "atk-s0203a0:873_10": "ekakova nikkhanto”ti sāriputtamahāmoggallānādīsu kañci anāmantetvā sayameva attano",
  "atk-s0203a0:873_11": "pattacīvaraṃ gahetvā ekakova nikkhanto. Gacchanto ca neva ākāse uppati, na pathaviṃ",
  "atk-s0203a0:873_12": "saṃkhipi, – “kulaputto mama lajjamāno hatthiassarathasuvaṇṇasivikādīsu ekayānepi",
  "atk-s0203a0:873_13": "anisīditvā antamaso ekapaṭalikaṃ upāhanampi anāruyha paṇṇacchattakampi aggahetvā",
  "atk-s0203a0:873_14": "nikkhanto, mayāpi padasāva gantuṃ vaṭṭatī”ti pana cintetvā padasāva agamāsi.",
  "atk-s0203a0:874_0": "So asīti anubyañjanāni byāmappabhā bāttiṃsa mahāpurisalakkhaṇānīti imaṃ buddhasiriṃ",
  "atk-s0203a0:874_1": "paṭicchādetvā valāhakapaṭicchanno puṇṇacando viya aññatarabhikkhuvesena gacchanto",
  "atk-s0203a0:874_2": "ekapacchābhatteneva pañcacattālīsa yojanāni atikkamma sūriyatthaṅgamalīvelāya kulaputte",
  "atk-s0203a0:874_3": "paviṭṭhamatteyeva taṃ kumbhakārasālaṃ pāpuṇi. Taṃ sandhāya vuttaṃ – “tena kho pana",
  "atk-s0203a0:874_4": "samayena, pukkusāti, nāma kulaputto bhagavantaṃ uddissa saddhāya agārasmā anagāriyaṃ",
  "atk-s0203a0:874_5": "pabbajito, so tasmiṃ kumbhakārāvesane paṭhamaṃ vāsūpagato hotī”ti.",
  "atk-s0203a0:875_0": "Evaṃ gantvāpi pana bhagavā – “ahaṃ sammāsambuddho”ti pasayha kumbhakārasālaṃ apavisitvā",
  "atk-s0203a0:875_1": "dvāre ṭhitova kulaputtaṃ okāsaṃ kārento sace te bhikkhūtiādimāha. Urundanti vivittaṃ",
  "atk-s0203a0:875_2": "asambādhaṃ. Viharatāyasmā yathāsukhanti yena yena iriyāpathena phāsu hoti, tena tena",
  "atk-s0203a0:875_3": "yathāsukhaṃ āyasmā viharatūti okāsaṃ akāsi. Atirekatiyojanasatañhi rajjaṃ pahāya",
  "atk-s0203a0:875_4": "pabbajito kulaputto parassa chaḍḍitapatitaṃ kumbhakārasālaṃ kiṃ aññassa sabrahmacārino",
  "atk-s0203a0:875_5": "maccharāyissati. Ekacce pana moghapurisā sāsane pabbajitvā āvāsamacchariyādīhi abhibhūtā",
  "atk-s0203a0:875_6": "attano vasanaṭṭhāne mayhaṃ kuṭi mayhaṃ pariveṇanti aññesaṃ avāsāya parakkamanti.",
  "atk-s0203a0:875_7": "Nisīdīti accantasukhumālo lokanātho devavimānasadisaṃ gandhakuṭiṃ pahāya tattha tattha",
  "atk-s0203a0:875_8": "vippakiṇṇachārikāya bhinnabhājanatiṇapalāsakukkuṭasūkaravaccādisaṃkiliṭṭhāya saṅkāraṭṭhānasadisāya",
  "atk-s0203a0:875_9": "kumbhakārasālāya tiṇasanthāraṃ santharitvā paṃsukūlacīvaraṃ paññapetvā devavimānasadisaṃ",
  "atk-s0203a0:875_10": "dibbagandhasugandhaṃ gandhakuṭiṃ pavisitvā nisīdanto viya nisīdi.",
  "atk-s0203a0:876_0": "Iti bhagavāpi asambhinnamahāsammatavaṃse uppanno, kulaputtopi khattiyagabbhe vaḍḍhito.",
  "atk-s0203a0:876_1": "Bhagavāpi abhinīhārasampanno, kulaputtopi abhinīhārasampanno. Bhagavāpi rajjaṃ pahāya",
  "atk-s0203a0:876_2": "pabbajito, kulaputtopi. Bhagavāpi suvaṇṇavaṇṇo, kulaputtopi. Bhagavāpi samāpattilābhī,",
  "atk-s0203a0:876_3": "kulaputtopi. Iti dvepi khattiyā dvepi abhinīhārasampannā dvepi rājapabbajitā dvepi",
  "atk-s0203a0:876_4": "suvaṇṇavaṇṇā dvepi samāpattilābhino kumbhakārasālaṃ pavisitvā nisinnāti tehi kumbhakārasālā",
  "atk-s0203a0:876_5": "ativiya sobhati, dvīhi sīhādīhi paviṭṭhaguhādīhi āharitvā dīpetabbaṃ. Tesu pana dvīsu",
  "atk-s0203a0:876_6": "bhagavā – “sukhumālo ahaṃ paramasukhumālo ekapacchābhattena pañcacattālīsa yojanāni",
  "atk-s0203a0:876_7": "āgato, muhuttaṃ tāva sīhaseyyaṃ kappetvā maggadarathaṃ paṭipassambhemī”ti cittampi",
  "atk-s0203a0:876_8": "anuppādetvā nisīdantova phalasamāpattiṃ samāpajji. Kulaputtopi – “dvānavutiyojanasataṃ",
  "atk-s0203a0:876_9": "āgatomhi, muhuttaṃ tāva nipajjitvā maggadarathaṃ vinodemī”ti cittaṃ anuppādetvā nisīdamānova",
  "atk-s0203a0:876_10": "ānāpānacatutthajjhānaṃ samāpajji. Idaṃ sandhāya atha kho bhagavā bahudeva rattintiādi vuttaṃ.",
  "atk-s0203a0:877_0": "Nanu ca bhagavā kulaputtassa dhammaṃ desessāmīti āgato, kasmā na desesīti? Kulaputtassa",
  "atk-s0203a0:877_1": "maggadaratho appaṭipassaddho, na sakkhissati dhammadesanaṃ sampaṭicchituṃ, so tāvassa",
  "atk-s0203a0:877_2": "paṭipassambhatūti na desesi. Apare – “rājagahaṃ nāma ākiṇṇamanussaṃ avivittaṃ dasahi",
  "atk-s0203a0:877_3": "saddehi, so saddo diyaḍḍhayāmamattena sannisīdati, taṃ āgamento na desesī”ti vadanti.",
  "atk-s0203a0:877_4": "Taṃ akāraṇaṃ, brahmalokappamāṇampi hi saddaṃ bhagavā attano ānubhāvena vūpasametuṃ",
  "atk-s0203a0:877_5": "sakkoti, maggadarathavūpasamaṃ āgamentoyeva pana na desesi.",
  "atk-s0203a0:878_0": "Tattha bahudeva rattinti diyaḍḍhayāmamattaṃ. Etadahosīti bhagavā phalasamāpattito",
  "atk-s0203a0:878_1": "vuṭṭhāya suvaṇṇavimāne maṇisīhapañjaraṃ vivaranto viya pañcapasādappaṭimaṇḍitāni",
  "atk-s0203a0:878_2": "akkhīni ummīletvā olokesi, athassa hatthakukkuccapādakukkuccasīsakampanavirahitaṃ",
  "atk-s0203a0:878_3": "sunikhātaindakhīlaṃ viya niccalaṃ avibbhantaṃ suvaṇṇapaṭimaṃ viya nisinnaṃ kulaputtaṃ",
  "atk-s0203a0:878_4": "disvā etaṃ – “pāsādikaṃ kho”tiādi ahosi. Tattha pāsādikanti pasādāvahaṃ. Bhāvanapuṃsakaṃ",
  "atk-s0203a0:878_5": "panetaṃ, pāsādikena iriyāpathena iriyati. Yathā iriyato iriyāpatho pāsādiko hoti,",
  "atk-s0203a0:878_6": "evaṃ iriyatīti ayamettha attho. Catūsu hi iriyāpathesu tayo iriyāpathā na sobhanti.",
  "atk-s0203a0:878_7": "Gacchantassa hi bhikkhuno hatthā calanti, pādā calanti, sīsaṃ calati, ṭhitassa kāyo",
  "atk-s0203a0:878_8": "thaddho hoti, nipannassāpi iriyāpatho amanāpo hoti, pacchābhatte pana divāṭṭhānaṃ",
  "atk-s0203a0:878_9": "sammajjitvā cammakhaṇḍaṃ paññapetvā sudhotahatthapādassa catusandhikapallaṅkaṃ ābhujitvā",
  "atk-s0203a0:878_10": "nipannasseva iriyāpatho sobhati. Ayañca kulaputto pallaṅkaṃ ābhujitvā ānāpānacatutthajjhānaṃ",
  "atk-s0203a0:878_11": "appetvā nisīdi. Itissa iriyāpatheneva pasanno bhagavā – “pāsādikaṃ kho”ti parivitakkesi.",
  "atk-s0203a0:879_0": "Yaṃnūnāhaṃ puccheyyanti kasmā pucchati? Kiṃ bhagavā attānaṃ uddissa pabbajitabhāvaṃ",
  "atk-s0203a0:879_1": "na jānātīti? No na jānāti, apucchite pana kathā na patiṭṭhāti, apatiṭṭhitāya kathāya",
  "atk-s0203a0:879_2": "kathā na sañjāyatīti kathāpatiṭṭhāpanatthaṃ pucchi.",
  "atk-s0203a0:880_0": "Disvā ca pana jāneyyāsīti tathāgataṃ buddhasiriyā virocantaṃ ayaṃ buddhoti sabbe",
  "atk-s0203a0:880_1": "jānanti. Anacchariyametaṃ jānanaṃ, buddhasiriṃ pana paṭicchādetvā aññatarapiṇḍapātikavesena",
  "atk-s0203a0:880_2": "caranto dujjāno hoti. Iccāyasmā, pukkusāti, “na jāneyya”nti sabhāvameva katheti.",
  "atk-s0203a0:880_3": "Tathā hi naṃ ekakumbhakārasālāya nisinnampi na jānāti.",
  "atk-s0203a0:881_0": "Etadahosīti maggadarathassa vūpasamabhāvaṃ ñatvā ahosi. Evamāvusoti kulaputto sahāyena",
  "atk-s0203a0:881_1": "pesitaṃ sāsanamattaṃ vācetvā rajjaṃ pahāya pabbajamāno – “dasabalassa madhuradhammadesanaṃ",
  "atk-s0203a0:881_2": "sotuṃ labhissāmī”ti. Pabbajito, pabbajitvā ettakaṃ addhānaṃ āgacchanto – “dhammaṃ",
  "atk-s0203a0:881_3": "te bhikkhu desessāmī”ti padamattassa vattāraṃ nālattha, so “dhammaṃ te bhikkhu desessāmī”ti",
  "atk-s0203a0:881_4": "vuttaṃ kiṃ sakkaccaṃ na suṇissati. Pipāsitasoṇḍo viya hi pipāsitahatthī viya cāyaṃ,",
  "atk-s0203a0:881_5": "tasmā sakkaccaṃ savanaṃ paṭijānanto “evamāvuso”ti āha.",
  "atk-s0203a0:882_0": "343. Chadhāturo ayanti bhagavā kulaputtassa pubbabhāgapaṭipadaṃ akathetvā āditova",
  "atk-s0203a0:882_1": "arahattassa padaṭṭhānabhūtaṃ accantasuññataṃ vipassanālakkhaṇameva ācikkhituṃ āraddho.",
  "atk-s0203a0:882_2": "Yassa hi pubbabhāgapaṭipadā aparisuddhā hoti, tassa paṭhamameva sīlasaṃvaraṃ indriyesu",
  "atk-s0203a0:882_3": "guttadvārataṃ bhojane mattaññutaṃ jāgariyānuyogaṃ satta saddhamme cattāri jhānānīti",
  "atk-s0203a0:882_4": "imaṃ pubbabhāgapaṭipadaṃ ācikkhati. Yassa panesā parisuddhā, tassa taṃ akathetvā",
  "atk-s0203a0:882_5": "arahattassa padaṭṭhānabhūtaṃ vipassanameva ācikkhati. Kulaputtassa ca pubbabhāgapaṭipadā",
  "atk-s0203a0:882_6": "parisuddhā. Tathā hi anena sāsanaṃ vācetvā pāsādavaragateneva ānāpānacatutthajjhānaṃ",
  "atk-s0203a0:882_7": "nibbattitaṃ, yadassa dvānavutiyojanasabhaṃ āgacchantassa yānakiccaṃ sādhesi, sāmaṇerasīlampissa",
  "atk-s0203a0:882_8": "paripuṇṇaṃ. Tasmā pubbabhāgapaṭipadaṃ akathetvā arahattassa padaṭṭhānabhūtaṃ accantasuññataṃ",
  "atk-s0203a0:882_9": "vipassanālakkhaṇamevassa ācikkhituṃ āraddho.",
  "atk-s0203a0:883_0": "Tattha chadhāturoti dhātuyo vijjamānā, puriso avijjamāno. Bhagavā hi katthaci vijjamānena",
  "atk-s0203a0:883_1": "avijjamānaṃ dasseti, katthaci avijjamānena vijjamānaṃ, katthaci vijjamānena vijjamānaṃ,",
  "atk-s0203a0:883_2": "katthaci avijjamānena avijjamānanti sabbāsave vuttanayeneva vitthāretabbaṃ. Idha",
  "atk-s0203a0:883_3": "pana vijjamānena avijjamānaṃ dassento evamāha. Sace hi bhagavā purisoti paṇṇattiṃ",
  "atk-s0203a0:883_4": "vissajjetvā dhātuyo icceva vatvā cittaṃ upaṭṭhāpeyya, kulaputto sandehaṃ kareyya,",
  "atk-s0203a0:883_5": "sammohaṃ āpajjeyya, desanaṃ sampaṭicchituṃ na sakkuṇeyya. Tasmā tathāgato anupubbena",
  "atk-s0203a0:883_6": "purisoti paṇṇattiṃ pahāya “sattoti vā purisoti vā puggaloti vā paṇṇattimattameva,",
  "atk-s0203a0:883_7": "paramatthato satto nāma natthi, dhātumatteyeva cittaṃ ṭhapāpetvā tīṇi phalāni paṭivijjhāpessāmī”ti",
  "atk-s0203a0:883_8": "anaṅgaṇasutte vuttabhāsantarakusalo tāya tāya bhāsāya sippaṃ uggaṇhāpento ācariyo viya evamāha.",
  "atk-s0203a0:884_0": "Tattha cha dhātuyo assāti chadhāturo. Idaṃ vuttaṃ hoti – yaṃ tvaṃ purisoti sañjānāsi,",
  "atk-s0203a0:884_1": "so chadhātuko, na cettha paramatthato puriso atthi, purisoti pana paṇṇattimattamevāti.",
  "atk-s0203a0:884_2": "Sesapadesupi eseva nayo. Caturādhiṭṭhānoti ettha adhiṭṭhānaṃ vuccati patiṭṭhā, catupatiṭṭhānoti",
  "atk-s0203a0:884_3": "attho. Idaṃ vuttaṃ hoti – svāyaṃ bhikkhu puriso chadhāturo chaphassāyatano aṭṭhārasamanopavicāro,",
  "atk-s0203a0:884_4": "so ettova vivaṭṭitvā uttamasiddhibhūtaṃ arahattaṃ gaṇhamāno imesu catūsu ṭhānesu",
  "atk-s0203a0:884_5": "patiṭṭhāya gaṇhātīti caturādhiṭṭhānoti. Yattha ṭhitanti yesu adhiṭṭhānesu patiṭṭhitaṃ.",
  "atk-s0203a0:884_6": "Maññassa vā nappavattantīti maññassa vā mānassa vā nappavattanti. Muni santoti vuccatīti",
  "atk-s0203a0:884_7": "khīṇāsavamuni upasanto nibbutoti vuccati. Paññaṃ nappamajjeyyāti arahattaphalapaññāya",
  "atk-s0203a0:884_8": "paṭivijjhanatthaṃ āditova samādhivipassanāpaññaṃ nappamajjeyya. Saccamanurakkheyyāti",
  "atk-s0203a0:884_9": "paramatthasaccassa nibbānassa sacchikiriyatthaṃ āditova vacīsaccaṃ rakkheyya. Cāgamanubrūheyyāti",
  "atk-s0203a0:884_10": "arahattamaggena sabbakilesapariccāgakaraṇatthaṃ āditova kilesapariccāgaṃ brūheyya.",
  "atk-s0203a0:884_11": "Santimeva so sikkheyyāti arahattamaggena sabbakilesavūpasamanatthaṃ āditova kilesavūpasamanaṃ",
  "atk-s0203a0:884_12": "sikkheyya. Iti paññādhiṭṭhānādīnaṃ adhigamatthāya imāni samathavipassanāpaññādīni",
  "atk-s0203a0:884_13": "pubbabhāgādhiṭṭhānāni vuttāni.",
  "atk-s0203a0:885": "345. Phassāyatananti phassassa āyatanaṃ, ākaroti attho. Paññādhiṭṭhānantiādīni pubbe vuttānaṃ arahattaphalapaññādīnaṃ vasena veditabbāni.",
  "atk-s0203a0:886_0": "348. Idāni nikkhittamātikāvasena “yattha ṭhitaṃ maññassa vā nappavattantī”ti vattabbaṃ",
  "atk-s0203a0:886_1": "bhaveyya, arahatte pana patte puna “paññaṃ nappamajjeyyā”tiādīhi kiccaṃ natthi. Iti",
  "atk-s0203a0:886_2": "bhagavā mātikaṃ uppaṭipāṭidhātukaṃ ṭhapetvāpi yathādhammavaseneva vibhaṅgaṃ vibhajanto",
  "atk-s0203a0:886_3": "paññaṃ nappamajjeyyātiādimāha. Tattha ko paññaṃ pamajjati, ko nappamajjati? Yo tāva",
  "atk-s0203a0:886_4": "imasmiṃ sāsane pabbajitvā vejjakammādivasena ekavīsatividhāya anesanāya jīvikaṃ kappento",
  "atk-s0203a0:886_5": "pabbajjānurūpena cittuppādaṃ ṭhapetuṃ na sakkoti, ayaṃ paññaṃ pamajjati nāma. Yo",
  "atk-s0203a0:886_6": "pana sāsane pabbajitvā sīle patiṭṭhāya buddhavacanaṃ uggaṇhitvā sappāyaṃ dhutaṅgaṃ",
  "atk-s0203a0:886_7": "samādāya cittarucitaṃ kammaṭṭhānaṃ gahetvā vivittaṃ senāsanaṃ nissāya kasiṇaparikammaṃ",
  "atk-s0203a0:886_8": "katvā samāpattiṃ patvā ajjeva arahattanti vipassanaṃ vaḍḍhetvā vicarati, ayaṃ paññaṃ",
  "atk-s0203a0:886_9": "nappamajjati nāma. Imasmiṃ pana sutte dhātukammaṭṭhānavasena esa paññāya appamādo",
  "atk-s0203a0:886_10": "vutto. Dhātukammaṭṭhāne panettha yaṃ vattabbaṃ, taṃ heṭṭhā hatthipadopamasuttādīsu vuttameva.",
  "atk-s0203a0:887_0": "354. Athāparaṃ viññāṇaṃyeva avasissatīti ayampettha pāṭiyekko anusandhi. Heṭṭhato",
  "atk-s0203a0:887_1": "hi rūpakammaṭṭhānaṃ kathitaṃ, idāni arūpakammaṭṭhānaṃ vedanāvasena nibbattetvā dassetuṃ",
  "atk-s0203a0:887_2": "ayaṃ desanā āraddhā. Yaṃ vā panetaṃ imassa bhikkhuno pathavīdhātuādīsu āgamaniyavipassanāvasena",
  "atk-s0203a0:887_3": "kammakārakaviññāṇaṃ, taṃ viññāṇadhātuvasena bhājetvā dassentopi imaṃ desanaṃ ārabhi.",
  "atk-s0203a0:887_4": "Tattha avasissatīti kimatthāya avasissati? Satthu kathanatthāya kulaputtassa ca paṭivijjhanatthāya",
  "atk-s0203a0:887_5": "avasissati. Parisuddhanti nirupakkilesaṃ. Pariyodātanti pabhassaraṃ. Sukhantipi vijānātīti",
  "atk-s0203a0:887_6": "sukhavedanaṃ vedayamāno sukhavedanaṃ vedayāmīti pajānāti. Sesapadadvayesupi eseva",
  "atk-s0203a0:887_7": "nayo. Sace panāyaṃ vedanākathā heṭṭhā na kathitā bhaveyya, idha ṭhatvā kathetuṃ vaṭṭeyya.",
  "atk-s0203a0:887_8": "Satipaṭṭhāne panesā kathitāvāti tattha kathitanayeneva veditabbā. Sukhavedaniyanti",
  "atk-s0203a0:887_9": "evamādi paccayavasena udayatthaṅgamanadassanatthaṃ vuttaṃ. Tattha sukhavedaniyanti",
  "atk-s0203a0:887_10": "sukhavedanāya paccayabhūtaṃ. Sesapadesupi eseva nayo.",
  "atk-s0203a0:888_0": "360. Upekkhāyeva avasissatīti ettāvatā hi yathā nāma chekena maṇikārācariyena vajirasūciyā",
  "atk-s0203a0:888_1": "vijjhitvā cammakhaṇḍe pātetvā pātetvā dinnamuttaṃ antevāsiko gahetvā gahetvā suttagataṃ",
  "atk-s0203a0:888_2": "karonto muttolambakamuttajālādīni karoti, evameva bhagavatā kathetvā kathetvā dinnaṃ",
  "atk-s0203a0:888_3": "kammaṭṭhānaṃ ayaṃ kulaputto manasikaronto manasikaronto paguṇaṃ akāsīti rūpakammaṭṭhānampissa",
  "atk-s0203a0:888_4": "arūpakammaṭṭhānampi paguṇaṃ jātaṃ, atha bhagavā “athāparaṃ upekkhāyeva avasissatī”ti āha.",
  "atk-s0203a0:889_0": "Kimatthaṃ pana avasissatīti? Satthu kathanatthaṃ. Kulaputtassa paṭivijjhanatthantipi",
  "atk-s0203a0:889_1": "vadanti, taṃ na gahetabbaṃ. Kulaputtena hi sahāyassa sāsanaṃ vācetvā pāsādatale ṭhiteneva",
  "atk-s0203a0:889_2": "ānāpānacatutthajjhānaṃ nibbattitaṃ, yadassa ettakaṃ maggaṃ āgacchantassa yānakiccaṃ",
  "atk-s0203a0:889_3": "sādheti. Satthu kathanatthaṃyeva avasissati. Imasmiñhi ṭhāne satthā kulaputtassa",
  "atk-s0203a0:889_4": "rūpāvacarajjhāne vaṇṇaṃ kathesi. Idañhi vuttaṃ hoti “bhikkhu paguṇaṃ tava idaṃ rūpāvacaracatutthajjhāna”nti.",
  "atk-s0203a0:889_5": "Parisuddhātiādi tassāyeva upekkhāya vaṇṇabhaṇanaṃ. Ukkaṃ bandheyyāti aṅgārakapallaṃ",
  "atk-s0203a0:889_6": "sajjeyya. Ālimpeyyāti tattha aṅgāre pakkhipitvā aggiṃ datvā nāḷikāya dhamento aggiṃ",
  "atk-s0203a0:889_7": "jāleyya. Ukkāmukhe pakkhipeyyāti aṅgāre viyūhitvā aṅgāramatthake vā ṭhapeyya, tattake",
  "atk-s0203a0:889_8": "vā pakkhipeyya. Nīhaṭanti nīhaṭadosaṃ. Ninnītakasāvanti apanītakasāvaṃ. Evameva khoti",
  "atk-s0203a0:889_9": "yathā taṃ suvaṇṇaṃ icchiticchitāya piḷandhanavikatiyā saṃvattati, evameva ayaṃ tāva",
  "atk-s0203a0:889_10": "catutthajjhānupekkhā vipassanā abhiññā nirodho bhavokkantīti imesu yaṃ icchati, tassatthāya",
  "atk-s0203a0:889_11": "hotīti vaṇṇaṃ kathesi.",
  "atk-s0203a0:890_0": "Kasmā pana bhagavā imasmiṃ rūpāvacaracatutthajjhāne nikantipariyādānatthaṃ avaṇṇaṃ",
  "atk-s0203a0:890_1": "akathetvā vaṇṇaṃ kathesīti. Kulaputtassa hi catutthajjhāne nikantipariyuṭṭhānaṃ balavaṃ.",
  "atk-s0203a0:890_2": "Sace avaṇṇaṃ katheyya, – “mayhaṃ pabbajitvā dvānavutiyojanasataṃ āgacchantassa imaṃ",
  "atk-s0203a0:890_3": "catutthajjhānaṃ yānakiccaṃ sādhesi, ahaṃ ettakaṃ maggaṃ āgacchanto jhānasukhena jhānaratiyā",
  "atk-s0203a0:890_4": "āgato, evarūpassa nāma paṇītadhammassa avaṇṇaṃ katheti, jānaṃ nu kho katheti ajāna”nti",
  "atk-s0203a0:890_5": "kulaputto saṃsayaṃ sammohaṃ āpajjeyya, tasmā bhagavā vaṇṇaṃ kathesi.",
  "atk-s0203a0:891_0": "361. Tadanudhammanti ettha arūpāvacarajjhānaṃ dhammo nāma, taṃ anugatattā rūpāvacarajjhānaṃ",
  "atk-s0203a0:891_1": "anudhammoti vuttaṃ. Vipākajjhānaṃ vā dhammo, kusalajjhānaṃ anudhammo. Tadupādānāti",
  "atk-s0203a0:891_2": "taggahaṇā. Ciraṃ dīghamaddhānanti vīsatikappasahassāni. Vipākavasena hetaṃ vuttaṃ.",
  "atk-s0203a0:891_3": "Ito uttarimpi eseva nayo.",
  "atk-s0203a0:892_0": "362. Evaṃ catūhi vārehi arūpāvacarajjhānassa vaṇṇaṃ kathetvā idāni tasseva ādīnavaṃ",
  "atk-s0203a0:892_1": "dassento so evaṃ pajānātītiādimāha. Tattha saṅkhatametanti kiñcāpi ettha vīsatikappasahassāni",
  "atk-s0203a0:892_2": "āyu atthi, etaṃ pana saṅkhataṃ pakappitaṃ āyūhitaṃ, karontena karīyati, aniccaṃ adhuvaṃ",
  "atk-s0203a0:892_3": "asassataṃ tāvakālikaṃ, cavanaparibhedanaviddhaṃsanadhammaṃ, jātiyā anugataṃ, jarāya",
  "atk-s0203a0:892_4": "anusaṭaṃ, maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtanti.",
  "atk-s0203a0:892_5": "Viññāṇañcāyatanādīsupi eseva nayo.",
  "atk-s0203a0:893_0": "Idāni arahattanikūṭena desanaṃ gaṇhanto so neva taṃ abhisaṅkharotītiādimāha. Yathā",
  "atk-s0203a0:893_1": "hi cheko bhisakko visavikāraṃ disvā vamanaṃ kāretvā visaṃ ṭhānato cāvetvā upari āropetvā",
  "atk-s0203a0:893_2": "khandhaṃ vā sīsaṃ vā gahetuṃ adatvā visaṃ otāretvā pathaviyaṃ pāteyya, evameva bhagavā",
  "atk-s0203a0:893_3": "kulaputtassa arūpāvacarajjhāne vaṇṇaṃ kathesi. Taṃ sutvā kulaputto rūpāvacarajjhāne",
  "atk-s0203a0:893_4": "nikantiṃ pariyādāya arūpāvacarajjhāne patthanaṃ ṭhapesi.",
  "atk-s0203a0:894_0": "Bhagavā taṃ ñatvā taṃ asampattassa appaṭiladdhasseva bhikkhuno “atthesā ākāsānañcāyatanādīsu",
  "atk-s0203a0:894_1": "sampatti nāma. Tesañhi paṭhamabrahmaloke vīsatikappasahassāni āyu, dutiye cattālīsaṃ,",
  "atk-s0203a0:894_2": "tatiye saṭṭhi, catutthe caturāsīti kappasahassāni āyu. Taṃ pana aniccaṃ adhuvaṃ asassataṃ",
  "atk-s0203a0:894_3": "tāvakālikaṃ, cavanaparibhedanaviddhaṃsanadhammaṃ, jātiyā anugataṃ, jarāya anusaṭaṃ,",
  "atk-s0203a0:894_4": "maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtaṃ, ettakaṃ",
  "atk-s0203a0:894_5": "kālaṃ tattha sampattiṃ anubhavitvāpi puthujjanakālakiriyaṃ katvā puna catūsu apāyesu",
  "atk-s0203a0:894_6": "patitabba”nti sabbametaṃ ādīnavaṃ ekapadeneva “saṅkhatameta”nti kathesi. Kulaputto",
  "atk-s0203a0:894_7": "taṃ sutvā arūpāvacarajjhāne nikantiṃ pariyādiyi, bhagavā tassa rūpāvacarārūpāvacaresu",
  "atk-s0203a0:894_8": "nikantiyā pariyādinnabhāvaṃ ñatvā arahattanikūṭaṃ gaṇhanto “so neva taṃ abhisaṅkharotī”tiādimāha.",
  "atk-s0203a0:895_0": "Yathā vā paneko mahāyodho ekaṃ rājānaṃ ārādhetvā satasahassuṭṭhānakaṃ gāmavaraṃ labheyya,",
  "atk-s0203a0:895_1": "puna rājā tassānubhāvaṃ saritvā – “mahānubhāvo yodho, appakaṃ tena laddha”nti – “nāyaṃ",
  "atk-s0203a0:895_2": "tāta gāmo tuyhaṃ anucchaviko, aññaṃ catusatasahassuṭṭhānakaṃ gaṇhāhī”ti dadeyya so",
  "atk-s0203a0:895_3": "sādhu devāti taṃ vissajjetvā itaraṃ gāmaṃ gaṇheyya. Rājā asampattameva ca naṃ pakkosāpetvā",
  "atk-s0203a0:895_4": "– “kiṃ te tena, ahivātarogo ettha uppajjati? Asukasmiṃ pana ṭhāne mahantaṃ nagaraṃ",
  "atk-s0203a0:895_5": "atthi, tattha chattaṃ ussāpetvā rajjaṃ kārehī”ti pahiṇeyya, so tathā kareyya.",
  "atk-s0203a0:896_0": "Tattha rājā viya sammāsambuddho daṭṭhabbo, mahāyodho viya pukkusāti kulaputto, paṭhamaladdhagāmo",
  "atk-s0203a0:896_1": "viya ānāpānacatutthajjhānaṃ, taṃ vissajjetvā itaraṃ gāmaṃ gaṇhāhīti vuttakālo viya",
  "atk-s0203a0:896_2": "ānāpānacatutthajjhāne nikantipariyādānaṃ katvā āruppakathanaṃ, taṃ gāmaṃ asampattameva",
  "atk-s0203a0:896_3": "pakkosāpetvā “kiṃ te tena, ahivātarogo ettha uppajjati? Asukasmiṃ ṭhāne nagaraṃ atthi,",
  "atk-s0203a0:896_4": "tattha chattaṃ ussāpetvā rajjaṃ kārehī”ti vuttakālo viya arūpe saṅkhatametanti ādīnavakathanena",
  "atk-s0203a0:896_5": "appattāsuyeva tāsu samāpattīsu patthanaṃ nivatthāpetvā upari arahattanikūṭena desanāgahaṇaṃ.",
  "atk-s0203a0:897_0": "Tattha neva abhisaṅkharotīti nāyūhati na rāsiṃ karoti. Na abhisañcetayatīti na kappeti.",
  "atk-s0203a0:897_1": "Bhavāya vā vibhavāya vāti vuddhiyā vā parihāniyā vā, sassatucchedavasenapi yojetabbaṃ.",
  "atk-s0203a0:897_2": "Na kiñci loke upādiyatīti loke rūpādīsu kiñci ekadhammampi taṇhāya na gaṇhāti, na",
  "atk-s0203a0:897_3": "parāmasati. Nāparaṃ itthattāyāti pajānātīti bhagavā attano buddhavisaye ṭhatvā desanāya",
  "atk-s0203a0:897_4": "arahattanikūṭaṃ gaṇhi. Kulaputto pana attano yathopanissayena tīṇi sāmaññaphalāni",
  "atk-s0203a0:897_5": "paṭivijjhi. Yathā nāma rājā suvaṇṇabhājanena nānārasabhojanaṃ bhuñjanto attano pamāṇena",
  "atk-s0203a0:897_6": "piṇḍaṃ vaṭṭetvā aṅke nisinnena rājakumārena piṇḍamhi ālaye dassite taṃ piṇḍaṃ upanāmeyya,",
  "atk-s0203a0:897_7": "kumāro attano mukhappamāṇeneva kabaḷaṃ kareyya, sesaṃ rājā sayaṃ vā bhuñjeyya, pātiyaṃ",
  "atk-s0203a0:897_8": "vā pakkhipeyya, evaṃ dhammarājā tathāgato attano pamāṇena arahattanikūṭaṃ gaṇhanto",
  "atk-s0203a0:897_9": "desanaṃ desesi, kulaputto attano yathopanissayena tīṇi sāmaññaphalāni paṭivijjhi.",
  "atk-s0203a0:898_0": "Ito pubbe panassa khandhā dhātuyo āyatanānīti evarūpaṃ accantasuññataṃ tilakkhaṇāhataṃ",
  "atk-s0203a0:898_1": "kathaṃ kathentassa neva kaṅkhā, na vimati, nāpi – “evaṃ kira taṃ, evaṃ me ācariyena",
  "atk-s0203a0:898_2": "vutta”nti iti kira na dandhāyitattaṃ na vitthāyitattaṃ atthi. Ekaccesu ca kira ṭhānesu",
  "atk-s0203a0:898_3": "buddhā aññātakavesena vicaranti, sammāsambuddho nu kho esoti ahudeva saṃsayo, ahu",
  "atk-s0203a0:898_4": "vimati. Yato anena anāgāmiphalaṃ paṭividdhaṃ, atha ayaṃ me satthāti niṭṭhaṃ gato.",
  "atk-s0203a0:898_5": "Yadi evaṃ kasmā accayaṃ na desesīti. Okāsābhāvato. Bhagavā hi yathānikkhittāya mātikāya",
  "atk-s0203a0:898_6": "acchinnadhāraṃ katvā ākāsagaṅgaṃ otārento viya desanaṃ desesiyeva.",
  "atk-s0203a0:899": "363. Soti arahā. Anajjhositāti gilitvā pariniṭṭhāpetvā gahetuṃ na yutthāti pajānāti. Anabhinanditāti taṇhādiṭṭhivasena abhinandituṃ na yuttāti pajānāti.",
  "atk-s0203a0:900_0": "364. Visaṃyutto naṃ vedetīti sace hissa sukhavedanaṃ ārabbha rāgānusayo, dukkhavedanaṃ",
  "atk-s0203a0:900_1": "ārabbha paṭighānusayo, itaraṃ ārabbha avijjānusayo uppajjeyya, saṃyutto vediyeyya",
  "atk-s0203a0:900_2": "nāma. Anuppajjanato pana visaṃyutto naṃ vedeti nissaṭo vippamutto. Kāyapariyantikanti",
  "atk-s0203a0:900_3": "kāyakoṭikaṃ. Yāva kāyapavattā uppajjitvā tato paraṃ anuppajjanavedananti attho. Dutiyapadepi",
  "atk-s0203a0:900_4": "eseva nayo. Anabhinanditāni sītībhavissantīti dvādasasu āyatanesu kilesānaṃ visevanassa",
  "atk-s0203a0:900_5": "natthitāya anabhinanditāni hutvā idha dvādasasuyeva āyatanesu nirujjhissanti. Kilesā",
  "atk-s0203a0:900_6": "hi nibbānaṃ āgamma niruddhāpi yattha natthi, tattha niruddhāti vuccanti. Svāyamattho",
  "atk-s0203a0:900_7": "– “etthesā taṇhā nirujjhamānā nirujjhatī”ti samudayapañhena dīpetabbo. Tasmā bhagavā",
  "atk-s0203a0:900_8": "nibbānaṃ āgamma sītibhūtānipi idheva sītībhavissantīti āha. Nanu ca idha vedayitāni",
  "atk-s0203a0:900_9": "vuttāni, na kilesāti. Vedayitānipi kilesābhāveneva sītībhavanti. Itarathā nesaṃ sītibhāvo",
  "atk-s0203a0:900_10": "nāma natthīti suvuttametaṃ.",
  "atk-s0203a0:901_0": "365. Evameva khoti ettha idaṃ opammasaṃsandanaṃ – yathā hi eko puriso telapadīpassa",
  "atk-s0203a0:901_1": "jhāyato tele khīṇe telaṃ āsiñcati, vaṭṭiyā khīṇāya vaṭṭiṃ pakkhipati, evaṃ dīpasikhāya",
  "atk-s0203a0:901_2": "anupacchedova hoti, evameva puthujjano ekasmiṃ bhave ṭhito kusalākusalaṃ karoti,",
  "atk-s0203a0:901_3": "so tena sugatiyañca apāyesu ca nibbattatiyeva, evaṃ vedanānaṃ anupacchedova hoti.",
  "atk-s0203a0:901_4": "Yathā paneko dīpasikhāya ukkaṇṭhito – “imaṃ purisaṃ āgamma dīpasikhā na upacchijjatī”ti",
  "atk-s0203a0:901_5": "nilīno tassa purisassa sīsaṃ chindeyya, evaṃ vaṭṭiyā ca telassa ca anupahārā dīpasikhā",
  "atk-s0203a0:901_6": "anāhārā nibbāyati, evameva vaṭṭe ukkaṇṭhito yogāvacaro arahattamaggena kusalākusalaṃ",
  "atk-s0203a0:901_7": "samucchindati, tassa samucchinnattā khīṇāsavassa bhikkhuno kāyassa bhedā puna vedayitāni na uppajjantīti.",
  "atk-s0203a0:902_0": "Tasmāti yasmā ādimhi samādhivipassanāpaññāhi arahattaphalapaññā uttaritarā, tasmā.",
  "atk-s0203a0:902_1": "Evaṃ samannāgatoti iminā uttamena arahattaphalapaññādhiṭṭhānena samannāgato. Sabbadukkhakkhaye",
  "atk-s0203a0:902_2": "ñāṇaṃ nāma arahattamagge ñāṇaṃ, imasmiṃ pana sutte arahattaphale ñāṇaṃ adhippetaṃ.",
  "atk-s0203a0:902_3": "Tenevāha tassa sā vimutti sacce ṭhitā akuppā hotīti.",
  "atk-s0203a0:903_0": "366. Ettha hi vimuttīti arahattaphalavimutti, saccanti paramatthasaccaṃ nibbānaṃ.",
  "atk-s0203a0:903_1": "Iti akuppārammaṇakaraṇena akuppāti vuttā. Musāti vitathaṃ. Mosadhammanti nassanasabhāvaṃ.",
  "atk-s0203a0:903_2": "Taṃ saccanti taṃ avitathaṃ sabhāvo. Amosadhammanti anassanasabhāvaṃ.",
  "atk-s0203a0:904_0": "Tasmāti yasmā ādito samathavipassanāvasena vacīsaccato dukkhasaccasamudayasaccehi",
  "atk-s0203a0:904_1": "ca paramatthasaccaṃ nibbānameva uttaritaraṃ, tasmā. Evaṃ samannāgatoti iminā uttamena",
  "atk-s0203a0:904_2": "paramatthasaccādhiṭṭhānena samannāgato.",
  "atk-s0203a0:905_0": "367. Pubbeti puthujjanakāle. Upadhī hontīti khandhūpadhi kilesūpadhi abhisaṅkhārūpadhi",
  "atk-s0203a0:905_1": "pañcakāmaguṇūpadhīti ime upadhayo honti. Samattā samādinnāti paripūrā gahitā paramaṭṭhā.",
  "atk-s0203a0:905_2": "Tasmāti yasmā ādito samathavipassanāvasena kilesapariccāgato, sotāpattimaggādīhi",
  "atk-s0203a0:905_3": "ca kilesapariccāgato arahattamaggeneva kilesapariccāgo uttaritaro, tasmā. Evaṃ samannāgatoti",
  "atk-s0203a0:905_4": "iminā uttamena cāgādhiṭṭhānena samannāgato.",
  "atk-s0203a0:906_0": "368. Āghātotiādīsu āghātakaraṇavasena āghāto, byāpajjanavasena byāpādo, sampadussanavasena",
  "atk-s0203a0:906_1": "sampadosoti tīhi padehi dosākusalamūlameva vuttaṃ. Tasmāti yasmā ādito samathavipassanāvasena",
  "atk-s0203a0:906_2": "kilesavūpasamato, sotāpattimaggādīhi kilesavūpasamato ca arahattamaggeneva kilesavūpasamo",
  "atk-s0203a0:906_3": "uttaritaro, tasmā. Evaṃ samannāgatoti iminā uttamena upasamādhiṭṭhānena samannāgato.",
  "atk-s0203a0:907_0": "369. Maññitametanti taṇhāmaññitaṃ mānamaññitaṃ diṭṭhimaññitanti tividhampi vaṭṭati.",
  "atk-s0203a0:907_1": "Ayamahamasmīti ettha pana ayamahanti ekaṃ taṇhāmaññitameva vaṭṭati. Rogotiādīsu ābādhaṭṭhena",
  "atk-s0203a0:907_2": "rogo, antodosaṭṭhena gaṇḍo, anupaviṭṭhaṭṭhena sallaṃ. Muni santoti vuccatīti khīṇāsavamuni",
  "atk-s0203a0:907_3": "santo nibbutoti vuccati. Yattha ṭhitanti yasmiṃ ṭhāne ṭhitaṃ. Saṃkhittenāti buddhānaṃ",
  "atk-s0203a0:907_4": "kira sabbāpi dhammadesanā saṃkhittāva, vitthāradesanā nāma natthi, samantapaṭṭhānakathāpi",
  "atk-s0203a0:907_5": "saṃkhittāyeva. Iti bhagavā desanaṃ yathānusandhiṃ pāpesi. Ugghāṭitaññūtiādīsu pana",
  "atk-s0203a0:907_6": "catūsu puggalesu pukkusāti kulaputto vipañcitaññū, iti vipañcitaññuvasena bhagavā",
  "atk-s0203a0:907_7": "imaṃ dhātuvibhaṅgasuttaṃ kathesi.",
  "atk-s0203a0:908_0": "370. Na kho me, bhante, paripuṇṇaṃ pattacīvaranti kasmā kulaputtassa iddhimayapattacīvaraṃ",
  "atk-s0203a0:908_1": "na nibbattanti. Pubbe aṭṭhannaṃ parikkhārānaṃ adinnattā. Kulaputto hi dinnadāno katābhinīhāro,",
  "atk-s0203a0:908_2": "na dinnattāti na vattabbaṃ. Iddhimayapattacīvaraṃ pana pacchimabhavikānaṃyeva nibbattati,",
  "atk-s0203a0:908_3": "ayañca punapaṭisandhiko, tasmā na nibbattanti. Atha bhagavā sayaṃ pariyesitvā kasmā",
  "atk-s0203a0:908_4": "na upasampādesīti. Okāsābhāvato. Kulaputtassa āyu parikkhīṇaṃ, suddhāvāsiko anāgāmī",
  "atk-s0203a0:908_5": "mahābrahmā kumbhakārasālaṃ āgantvā nisinno viya ahosi. Tasmā sayaṃ na pariyesi.",
  "atk-s0203a0:909_0": "Pattacīvarapariyesanaṃ pakkāmīti kāya velāya pakkāmi? Uṭṭhite aruṇe. Bhagavato kira",
  "atk-s0203a0:909_1": "dhammadesanāpariniṭṭhānañca aruṇuṭṭhānañca rasmivissajjanañca ekakkhaṇe ahosi. Bhagavā",
  "atk-s0203a0:909_2": "kira desanaṃ niṭṭhapetvāva chabbaṇṇarasmiyo vissajji, sakalakumbhakāranivesanaṃ ekapajjotaṃ",
  "atk-s0203a0:909_3": "ahosi, chabbaṇṇarasmiyo jālajālā puñjapuñjā hutvā vidhāvantiyo sabbadisābhāge suvaṇṇapaṭapariyonaddhe",
  "atk-s0203a0:909_4": "viya ca nānāvaṇṇakusumaratanavisarasamujjale viya ca akaṃsu. Bhagavā “nagaravāsino",
  "atk-s0203a0:909_5": "maṃ passantū”ti adhiṭṭhāsi. Nagaravāsino bhagavantaṃ disvāva “satthā kira āgato,",
  "atk-s0203a0:909_6": "kumbhakārasālāya kira nisinno”ti aññamaññassa ārocetvā rañño ārocesuṃ.",
  "atk-s0203a0:910_0": "Rājā āgantvā satthāraṃ vanditvā, “bhante, kāya velāya āgatatthā”ti pucchi. Hiyyo",
  "atk-s0203a0:910_1": "sūriyatthaṅgamanavelāya mahārājāti. Kena kammena bhagavāti? Tumhākaṃ sahāyo pukkusāti",
  "atk-s0203a0:910_2": "rājā tumhehi pahitaṃ sāsanaṃ sutvā nikkhamitvā pabbajitvā maṃ uddissa āgacchanto",
  "atk-s0203a0:910_3": "sāvatthiṃ atikkamma pañcacattālīsa yojanāni āgantvā imaṃ kumbhakārasālaṃ pavisitvā",
  "atk-s0203a0:910_4": "nisīdi, ahaṃ tassa saṅgahatthaṃ āgantvā dhammakathaṃ kathesiṃ, kulaputto tīṇi phalāni",
  "atk-s0203a0:910_5": "paṭivijjhi mahārājāti. Idāni kahaṃ, bhanteti? Upasampadaṃ yācitvā aparipuṇṇapattacīvaratāya",
  "atk-s0203a0:910_6": "pattacīvarapariyesanatthaṃ gato mahārājāti. Rājā kulaputtassa gatadisābhāgena agamāsi.",
  "atk-s0203a0:910_7": "Bhagavāpi ākāsenāgantvā jetavanagandhakuṭimhiyeva pāturahosi.",
  "atk-s0203a0:911_0": "Kulaputtopi pattacīvaraṃ pariyesamāno neva bimbisārarañño na takkasīlakānaṃ jaṅghavāṇijānaṃ",
  "atk-s0203a0:911_1": "santikaṃ agamāsi. Evaṃ kirassa ahosi – “na kho me kukkuṭassa viya tattha tattha manāpāmanāpameva",
  "atk-s0203a0:911_2": "vicinitvā pattacīvaraṃ pariyesituṃ yuttaṃ, mahantaṃ nagaraṃ vajjitvā udakatitthasusānasaṅkāraṭṭhānaantaravīthīsu",
  "atk-s0203a0:911_3": "pariyesissāmī”ti antaravīthiyaṃ saṅkārakūṭesu tāva pilotikaṃ pariyesituṃ āraddho.",
  "atk-s0203a0:912_0": "Jīvitā voropesīti etasmiṃ saṅkārakūṭe pilotikaṃ olokentaṃ vibbhantā taruṇavacchā",
  "atk-s0203a0:912_1": "gāvī upadhāvitvā siṅgena vijjhitvā ghātesi. Chātakajjhatto kulaputto ākāseyeva āyukkhayaṃ",
  "atk-s0203a0:912_2": "patvā patito. Saṅkāraṭṭhāne adhomukhaṭṭhapitā suvaṇṇapaṭimā viya ahosi, kālaṅkato",
  "atk-s0203a0:912_3": "ca pana avihābrahmaloke nibbatti, nibbattamattova arahattaṃ pāpuṇi. Avihābrahmaloke",
  "atk-s0203a0:912_4": "kira nibbattamattāva satta janā arahattaṃ pāpuṇiṃsu. Vuttañhetaṃ –",
  "atk-s0203a0:913": "“Avihaṃ upapannāse, vimuttā satta bhikkhavo;",
  "atk-s0203a0:914": "Rāgadosaparikkhīṇā, tiṇṇā loke visattikaṃ.",
  "atk-s0203a0:915": "Ke ca te ataruṃ paṅkaṃ, maccudheyyaṃ suduttaraṃ;",
  "atk-s0203a0:916": "Ke hitvā mānusaṃ dehaṃ, dibbayogaṃ upaccaguṃ.",
  "atk-s0203a0:917": "Upako palagaṇḍo ca, pukkusāti ca te tayo;",
  "atk-s0203a0:918": "Bhaddiyo khaṇḍadevo ca, bāhuraggi ca siṅgiyo;",
  "atk-s0203a0:919": "Te hitvā mānusaṃ dehaṃ, dibbayogaṃ upaccagu”nti. ;",
  "atk-s0203a0:920_0": "Bimbisāropi “mayhaṃ sahāyo mayā pesitasāsanamattaṃ vācetvā hatthagataṃ rajjaṃ pahāya",
  "atk-s0203a0:920_1": "ettakaṃ addhānaṃ āgato, dukkaraṃ kataṃ kulaputtena, pabbajitasakkārena taṃ sakkarissāmī”ti",
  "atk-s0203a0:920_2": "“pariyesatha me sahāyaka”nti tattha tattha pesesi. Pesitā taṃ addasaṃsu saṅkāraṭṭhāne",
  "atk-s0203a0:920_3": "patitaṃ, disvā āgamma rañño ārocesuṃ. Rājā gantvā kulaputtaṃ disvā – “na vata, bho,",
  "atk-s0203a0:920_4": "labhimhā sahāyakassa sakkāraṃ kātuṃ, anātho me jāto sahāyako”ti. Paridevitvā kulaputtaṃ",
  "atk-s0203a0:920_5": "mañcakena gaṇhāpetvā yuttokāse ṭhapetvā anupasampannassa sakkāraṃ kātuṃ jānanābhāvena",
  "atk-s0203a0:920_6": "nhāpakakappakādayo pakkosāpetvā kulaputtaṃ sīsaṃ nhāpetvā suddhavatthāni nivāsāpetvā",
  "atk-s0203a0:920_7": "rājavesena alaṅkārāpetvā sovaṇṇasivikaṃ āropetvā sabbatāḷāvacaragandhamālādīhi pūjaṃ",
  "atk-s0203a0:920_8": "karonto nagarā nīharitvā bahūhi gandhakaṭṭhehi mahācitakaṃ kāretvā kulaputtassa sarīrakiccaṃ",
  "atk-s0203a0:920_9": "katvā dhātuyo ādāya cetiyaṃ patiṭṭhapesi. Sesaṃ sabbattha uttānamevāti.",
  "atk-s0203a0:921": "Papañcasūdaniyā majjhimanikāyaṭṭhakathāya",
  "atk-s0203a0:922": "Dhātuvibhaṅgasuttavaṇṇanā niṭṭhitā.",
  "atk-s0203a0:923": "11. Saccavibhaṅgasuttavaṇṇanā",
  "atk-s0203a0:924_0": "371. Evaṃ me sutanti saccavibhaṅgasuttaṃ. Tattha ācikkhanāti idaṃ dukkhaṃ ariyasaccaṃ",
  "atk-s0203a0:924_1": "nāma…pe… ayaṃ dukkhanirodhagāminī paṭipadā ariyasaccaṃ nāmāti. Sesapadesupi eseva",
  "atk-s0203a0:924_2": "nayo. Apicettha paññāpanā nāma dukkhasaccādīnaṃ ṭhapanā. Āsanaṃ ṭhapento hi āsanaṃ",
  "atk-s0203a0:924_3": "paññapetīti vuccati. Paṭṭhapanāti paññāpanā. Vivaraṇāti vivaṭakaraṇā. Vibhajanāti",
  "atk-s0203a0:924_4": "vibhāgakiriyā. Uttānīkammanti pākaṭabhāvakaraṇaṃ.",
  "atk-s0203a0:925_0": "Anuggāhakāti āmisasaṅgahena dhammasaṅgahenāti dvīhipi saṅgahehi anuggāhakā. Janetāti",
  "atk-s0203a0:925_1": "janikā mātā. Āpādetāti posetā. Posikamātā viya moggallānoti dīpeti. Janikamātā hi",
  "atk-s0203a0:925_2": "nava vā dasa vā māse loṇambilādīni pariharamānā kucchiyā dārakaṃ dhāretvā kucchito",
  "atk-s0203a0:925_3": "nikkhantaṃ posikamātaraṃ dhātiṃ paṭicchāpeti. Sā khīranavanītādīhi dārakaṃ posetvā",
  "atk-s0203a0:925_4": "vaḍḍheti, so vuddhimāgamma yathāsukhaṃ vicarati. Evameva sāriputto attano vā paresaṃ",
  "atk-s0203a0:925_5": "vā santike pabbajite dvīhi saṅgahehi saṅgaṇhanto gilāne paṭijagganto kammaṭṭhāne",
  "atk-s0203a0:925_6": "yojetvā sotāpannabhāvaṃ ñatvā apāyabhayehi vuṭṭhitakālato paṭṭhāya – “idāni paccattapurisakārena",
  "atk-s0203a0:925_7": "uparimagge nibbattessantī”ti tesu anapekkho hutvā aññe nave nave ovadati. Mahāmoggallānopi",
  "atk-s0203a0:925_8": "attano vā paresaṃ vā santike pabbajite tatheva saṅgaṇhitvā kammaṭṭhāne yojetvā heṭṭhā",
  "atk-s0203a0:925_9": "tīṇi phalāni pattesupi anapekkhataṃ na āpajjati. Kasmā? Evaṃ kirassa hoti – vuttaṃ",
  "atk-s0203a0:925_10": "bhagavatā – “seyyathāpi, bhikkhave, appamattakopi gūtho duggandho hoti…pe… appamattakampi",
  "atk-s0203a0:925_11": "muttaṃ… kheḷo… pubbo… lohitaṃ duggandhaṃ hoti, evameva kho ahaṃ, bhikkhave, appamattakampi",
  "atk-s0203a0:925_12": "bhavaṃ na vaṇṇemi antamaso accharāsaṅghatamattampī”ti. Tasmā yāva arahattaṃ na pāpuṇanti,",
  "atk-s0203a0:925_13": "tāva tesu anapekkhataṃ anāpajjitvā arahattaṃ pattesuyeva āpajjatīti. Tenāha bhagavā",
  "atk-s0203a0:925_14": "– “seyyathāpi, bhikkhave, janetā evaṃ sāriputto. Seyyathāpi jātassa āpādetā, evaṃ",
  "atk-s0203a0:925_15": "moggallāno. Sāriputto, bhikkhave, sotāpattiphale vineti, moggallāno uttamatthe”ti. Pahotīti sakkoti.",
  "atk-s0203a0:926_0": "Dukkhe ñāṇanti savanasammasanapaṭivedhañāṇaṃ, tathā dukkhasamudaye. Dukkhanirodhe",
  "atk-s0203a0:926_1": "savanapaṭivedhañāṇanti vaṭṭati, tathā dukkhanirodhagāminiyā paṭipadāya. Nekkhammasaṅkappādīsu",
  "atk-s0203a0:926_2": "kāmapaccanīkaṭṭhena, kāmato nissaṭabhāvena vā, kāmaṃ sammasantassa uppannoti vā,",
  "atk-s0203a0:926_3": "kāmapadaghātaṃ kāmavūpasamaṃ karonto uppannoti vā, kāmavivittante uppannoti vā nekkhammasaṅkappo.",
  "atk-s0203a0:926_4": "Sesapadadvayepi eseva nayo. Sabbepi cete pubbabhāge nānācittesu, maggakkhaṇe ekacitte",
  "atk-s0203a0:926_5": "labbhanti. Tatra hi micchāsaṅkappacetanāya samugghātako ekova saṅkappo labbhati,",
  "atk-s0203a0:926_6": "na nānā labbhati. Sammāvācādayopi pubbabhāge nānācittesu, vuttanayeneva maggakkhaṇe",
  "atk-s0203a0:926_7": "ekacitte labbhanti. Ayamettha saṅkhepo, vitthārena pana saccakathā visuddhimagge",
  "atk-s0203a0:926_8": "ca sammādiṭṭhisutte ca vuttāyevāti.",
  "atk-s0203a0:927": "Papañcasūdaniyā majjhimanikāyaṭṭhakathāya",
  "atk-s0203a0:928": "Saccavibhaṅgasuttavaṇṇanā niṭṭhitā.",
  "atk-s0203a0:929": "12. Dakkhiṇāvibhaṅgasuttavaṇṇanā",
  "atk-s0203a0:930_0": "376. Evaṃ me sutanti dakkhiṇāvibhaṅgasuttaṃ. Tattha mahāpajāpati gotamīti gotamīti",
  "atk-s0203a0:930_1": "gottaṃ. Nāmakaraṇadivase panassā laddhasakkārā brāhmaṇā lakkhaṇasampattiṃ disvā –",
  "atk-s0203a0:930_2": "“sace ayaṃ dhītaraṃ labhissati, cakkavattirañño aggamahesī bhavissati. Sace puttaṃ",
  "atk-s0203a0:930_3": "labhissati, cakkavattirājā bhavissatīti ubhayathāpi mahatīyevassā pajā bhavissatī”ti",
  "atk-s0203a0:930_4": "byākariṃsu. Athassā mahāpajāpatīti nāmaṃ akaṃsu. Idha pana gottena saddhiṃ saṃsanditvā",
  "atk-s0203a0:930_5": "mahāpajāpatigotamīti vuttaṃ. Navanti ahataṃ. Sāmaṃ vāyitanti na sahattheneva vāyitaṃ,",
  "atk-s0203a0:930_6": "ekadivasaṃ pana dhātigaṇaparivutā sippikānaṃ vāyanaṭṭhānaṃ āgantvā vemakoṭiṃ gahetvā",
  "atk-s0203a0:930_7": "vāyanākāraṃ akāsi. Taṃ sandhāyetaṃ vuttaṃ.",
  "atk-s0203a0:931_0": "Kadā pana gotamiyā bhagavato dussayugaṃ dātuṃ cittaṃ uppannanti. Abhisambodhiṃ patvā",
  "atk-s0203a0:931_1": "paṭhamagamanena kapilapuraṃ āgatakāle. Tadā hi piṇḍāya paviṭṭhaṃ satthāraṃ gahetvā",
  "atk-s0203a0:931_2": "suddhodanamahārājā sakaṃ nivesanaṃ pavesesi, atha bhagavato rūpasobhaggaṃ disvā mahāpajāpatigotamī",
  "atk-s0203a0:931_3": "cintesi – “sobhati vata me puttassa attabhāvo”ti. Athassā balavasomanassaṃ uppajji.",
  "atk-s0203a0:931_4": "Tato cintesi – “mama puttassa ekūnatiṃsa vassāni agāramajjhe vasantassa antamaso",
  "atk-s0203a0:931_5": "mocaphalamattampi mayā dinnakameva ahosi, idānipissa cīvarasāṭakaṃ dassāmī”ti. “Imasmiṃ",
  "atk-s0203a0:931_6": "kho pana rājagehe bahūni mahagghāni vatthāni atthi, tāni maṃ na tosenti, sahatthā",
  "atk-s0203a0:931_7": "katameva maṃ toseti, sahatthā katvā dassāmī”ti cittaṃ uppādesi.",
  "atk-s0203a0:932_0": "Athantarāpaṇā kappāsaṃ āharāpetvā sahattheneva pisitvā pothetvā sukhumasuttaṃ kantitvā",
  "atk-s0203a0:932_1": "antovatthusmiṃyeva sālaṃ kārāpetvā sippike pakkosāpetvā sippikānaṃ attano paribhogakhādanīyabhojanīyameva",
  "atk-s0203a0:932_2": "datvā vāyāpesi, kālānukālañca dhātigaṇaparivutā gantvā vemakoṭiṃ aggahesi. Niṭṭhitakāle",
  "atk-s0203a0:932_3": "sippikānaṃ mahāsakkāraṃ katvā dussayugaṃ gandhasamugge pakkhipitvā vāsaṃ gāhāpetvā",
  "atk-s0203a0:932_4": "– “mayhaṃ puttassa cīvarasāṭakaṃ gahetvā gamissāmī”ti rañño ārocesi. Rājā maggaṃ",
  "atk-s0203a0:932_5": "paṭiyādāpesi, vīthiyo sammajjitvā puṇṇaghaṭe ṭhapetvā dhajapaṭākā ussāpetvā rājagharadvārato",
  "atk-s0203a0:932_6": "paṭṭhāya yāva nigrodhārāmā maggaṃ paṭiyādāpetvā pupphābhikiṇṇaṃ akaṃsu. Mahāpajāpatipi",
  "atk-s0203a0:932_7": "sabbālaṅkāraṃ alaṅkaritvā dhātigaṇaparivutā samuggaṃ sīse ṭhapetvā bhagavato santikaṃ",
  "atk-s0203a0:932_8": "gantvā idaṃ me, bhante, navaṃ dussayugantiādimāha.",
  "atk-s0203a0:933_0": "Dutiyampi khoti “saṅghe gotami dehī”ti vutte – “pahomahaṃ, bhante, dussakoṭṭhāgārato",
  "atk-s0203a0:933_1": "bhikkhusatassāpi bhikkhusahassassāpi bhikkhusatasahassassāpi cīvaradussāni dātuṃ,",
  "atk-s0203a0:933_2": "idaṃ pana me bhagavantaṃ uddissa sāmaṃ kantaṃ sāmaṃ vāyitaṃ, taṃ me, bhante, bhagavā",
  "atk-s0203a0:933_3": "paṭiggaṇhātū”ti nimantayamānā āha. Evaṃ yāvatatiyaṃ yāci, bhagavāpi paṭikkhipiyeva.",
  "atk-s0203a0:934_0": "Kasmā pana bhagavā attano diyyamānaṃ bhikkhusaṅghassa dāpetīti? Mātari anukampāya.",
  "atk-s0203a0:934_1": "Evaṃ kirassa ahosi – “imissā maṃ ārabbha pubbacetanā muñcacetanā paracetanāti tisso",
  "atk-s0203a0:934_2": "cetanā uppannā, bhikkhusaṅghampissā ārabbha uppajjantu, evamassā cha cetanā ekato",
  "atk-s0203a0:934_3": "hutvā dīgharattaṃ hitāya sukhāya pavattissantī”ti. Vitaṇḍavādī panāha – “saṅghe dinnaṃ",
  "atk-s0203a0:934_4": "mahapphalanti tasmā evaṃ vutta”nti. So vattabbo – “kiṃ tvaṃ satthu dinnato saṅghe",
  "atk-s0203a0:934_5": "dinnaṃ mahapphalataraṃ vadasī”ti āma vadāmīti. Suttaṃ āharāti. Saṅghe gotami dehi,",
  "atk-s0203a0:934_6": "saṅghe te dinne ahañceva pūjito bhavissāmi saṅgho cāti. Kiṃ panassa suttassa ayameva",
  "atk-s0203a0:934_7": "atthoti? Āma ayamevāti. Yadi evaṃ “tena hānanda, vighāsādānaṃ pūvaṃ dehī”ti ca “tena",
  "atk-s0203a0:934_8": "hi tva, kaccāna, vighāsādānaṃ guḷaṃ dehī”ti ca vacanato vighāsādānaṃ dinnaṃ mahapphalatarañca",
  "atk-s0203a0:934_9": "bhaveyya. Evampi hi “satthā attano diyyamānaṃ dāpetī”ti. Rājarājamahāmattādayopi",
  "atk-s0203a0:934_10": "attano āgataṃ paṇṇākāraṃ hatthigopakādīnaṃ dāpenti, te rājādīhi mahantatarā bhaveyyuṃ.",
  "atk-s0203a0:934_11": "Tasmā mā evaṃ gaṇha –",
  "atk-s0203a0:935": "“Nayimasmiṃ loke parasmiṃ vā pana,",
  "atk-s0203a0:936": "Buddhena seṭṭho sadiso vā vijjati;",
  "atk-s0203a0:937": "Yamāhuneyyānamaggataṃ gato,",
  "atk-s0203a0:938": "Puññatthikānaṃ vipulaphalesina”nti. –",
  "atk-s0203a0:939": "Vacanato hi satthārā uttaritaro dakkhiṇeyyo nāma natthi. Evamassā cha cetanā ekato hutvā dīgharattaṃ hitāya sukhāya bhavissantīti sandhāya yāvatatiyaṃ paṭibāhitvā saṅghassa dāpesi.",
  "atk-s0203a0:940_0": "Pacchimāya janatāya saṅghe cittīkārajananatthaṃ cāpi evamāha. Evaṃ kirassa ahosi",
  "atk-s0203a0:940_1": "– “ahaṃ na ciraṭṭhitiko, mayhaṃ pana sāsanaṃ bhikkhusaṅghe patiṭṭhahissati, pacchimā",
  "atk-s0203a0:940_2": "janatā saṅghe cittīkāraṃ janetū”ti yāvatatiyaṃ paṭibāhitvā saṅghassa dāpesi. Evañhi",
  "atk-s0203a0:940_3": "sati – “satthā attano diyyamānampi saṅghassa dāpesi, saṅgho nāma dakkhiṇeyyo”ti pacchimā",
  "atk-s0203a0:940_4": "janatā saṅghe cittīkāraṃ uppādetvā cattāro paccaye dātabbe maññissati, saṅgho catūhi",
  "atk-s0203a0:940_5": "paccayehi akilamanto buddhavacanaṃ uggahetvā samaṇadhammaṃ karissati. Evaṃ mama sāsanaṃ",
  "atk-s0203a0:940_6": "pañca vassasahassāni ṭhassatīti. “Paṭiggaṇhātu, bhante, bhagavā”ti vacanatopi cetaṃ",
  "atk-s0203a0:940_7": "veditabbaṃ “satthārā uttaritaro dakkhiṇeyyo nāma natthī”ti. Na hi ānandattherassa",
  "atk-s0203a0:940_8": "mahāpajāpatiyā āghāto vā veraṃ vā atthi. Na thero – “tassā dakkhiṇā mā mahapphalā",
  "atk-s0203a0:940_9": "ahosī”ti icchati. Paṇḍito hi thero bahussuto sekkhapaṭisambhidāpatto, so satthu dinnassa",
  "atk-s0203a0:940_10": "mahapphalabhāve sampassamānova paṭiggaṇhātu, bhante, bhagavāti gahaṇatthaṃ yāci.",
  "atk-s0203a0:941_0": "Puna vitaṇḍavādī āha – “saṅghe te dinne ahañceva pūjito bhavissāmi saṅgho cā”ti vacanato",
  "atk-s0203a0:941_1": "satthā saṅghapariyāpanno vāti. So vattabbo – “jānāsi pana tvaṃ kati saraṇāni, kati",
  "atk-s0203a0:941_2": "aveccappasādā”ti jānanto tīṇīti vakkhati, tato vattabbo – tava laddhiyā satthu saṅghapariyāpannattā",
  "atk-s0203a0:941_3": "dveyeva honti. Evaṃ sante ca – “anujānāmi, bhikkhave, imehi tīhi saraṇagamanehi pabbajjaṃ",
  "atk-s0203a0:941_4": "upasampada”nti evaṃ anuññātā pabbajjāpi upasampadāpi na ruhati. Tato tvaṃ neva pabbajito",
  "atk-s0203a0:941_5": "asi, na gihi. Sammāsambuddhe ca gandhakuṭiyaṃ nisinne bhikkhū uposathampi pavāraṇampi",
  "atk-s0203a0:941_6": "saṅghakammānipi karonti, tāni satthu saṅghapariyāpannattā kuppāni bhaveyyuṃ, na ca",
  "atk-s0203a0:941_7": "honti. Tasmā na vattabbametaṃ “satthā saṅghapariyāpanno”ti.",
  "atk-s0203a0:942_0": "377. Āpādikāti saṃvaḍḍhikā, tumhākaṃ hatthapādesu hatthapādakiccaṃ asādhentesu hatthe",
  "atk-s0203a0:942_1": "ca pāde ca vaḍḍhetvā paṭijaggikāti attho. Posikāti divasassa dve tayo vāre nhāpetvā",
  "atk-s0203a0:942_2": "bhojetvā pāyetvā tumhe posesi. Thaññaṃ pāyesīti nandakumāro kira bodhisattato katipāheneva",
  "atk-s0203a0:942_3": "daharo, tasmiṃ jāte mahāpajāpati attano puttaṃ dhātīnaṃ datvā sayaṃ bodhisattassa",
  "atk-s0203a0:942_4": "dhātikiccaṃ sādhayamānā attano thaññaṃ pāyesi. Taṃ sandhāya thero evamāha. Iti mahāpajāpatiyā",
  "atk-s0203a0:942_5": "bahūpakārataṃ kathetvā idāni tathāgatassa bahūpakārataṃ dassento bhagavāpi, bhantetiādimāha.",
  "atk-s0203a0:942_6": "Tattha bhagavantaṃ, bhante, āgammāti bhagavantaṃ paṭicca nissāya sandhāya.",
  "atk-s0203a0:943_0": "378. Atha bhagavā dvīsu upakāresu atirekataraṃ anumodanto evametantiādimāha. Tattha",
  "atk-s0203a0:943_1": "yaṃ hānanda, puggalo puggalaṃ āgammāti yaṃ ācariyapuggalaṃ antevāsikapuggalo āgamma.",
  "atk-s0203a0:943_2": "Imassānanda, puggalassa iminā puggalenāti imassa ācariyapuggalassa iminā antevāsikapuggalena.",
  "atk-s0203a0:943_3": "Na suppaṭikāraṃ vadāmīti paccūpakāraṃ na sukaraṃ vadāmi, abhivādanādīsu ācariyaṃ",
  "atk-s0203a0:943_4": "disvā abhivādanakaraṇaṃ abhivādanaṃ nāma. Yasmiṃ vā disābhāge ācariyo vasati, iriyāpathe",
  "atk-s0203a0:943_5": "vā kappento tadabhimukho vanditvā gacchati, vanditvā nisīdati, vanditvā nipajjati,",
  "atk-s0203a0:943_6": "ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāma. Ācariyaṃ",
  "atk-s0203a0:943_7": "pana disvā añjaliṃ paggayha sīse ṭhapetvā ācariyaṃ namassati, yasmiṃ vā disābhāge",
  "atk-s0203a0:943_8": "so vasati, tadabhimukhopi tatheva namassati, gacchantopi ṭhitopi nisinnopi añjaliṃ",
  "atk-s0203a0:943_9": "paggayha namassatiyevāti idaṃ añjalikammaṃ nāma. Anucchavikakammassa pana karaṇaṃ",
  "atk-s0203a0:943_10": "sāmīcikammaṃ nāma. Cīvarādīsu cīvaraṃ dento na yaṃ vā taṃ vā deti, mahagghaṃ satamūlikampi",
  "atk-s0203a0:943_11": "pañcasatamūlikampi sahassamūlikampi detiyeva. Piṇḍapātādīsupi eseva nayo. Kiṃ bahunā,",
  "atk-s0203a0:943_12": "catūhi paṇītapaccayehi cakkavāḷantaraṃ pūretvā sinerupabbatena kūṭaṃ gahetvā dentopi",
  "atk-s0203a0:943_13": "ācariyassa anucchavikaṃ kiriyaṃ kātuṃ na sakkotiyeva.",
  "atk-s0203a0:944_0": "379. Cuddasa kho panimāti kasmā ārabhi? Idaṃ suttaṃ pāṭipuggalikaṃ dakkhiṇaṃ ārabbha",
  "atk-s0203a0:944_1": "samuṭṭhitaṃ. Ānandattheropi “paṭiggaṇhātu, bhante, bhagavā”ti pāṭipuggalikadakkhiṇaṃyeva",
  "atk-s0203a0:944_2": "samādapeti, cuddasasu ca ṭhānesu dinnadānaṃ pāṭipuggalikaṃ nāma hotīti dassetuṃ imaṃ",
  "atk-s0203a0:944_3": "desanaṃ ārabhi. Ayaṃ paṭhamāti ayaṃ dakkhiṇā guṇavasenapi paṭhamā jeṭṭhakavasenapi.",
  "atk-s0203a0:944_4": "Ayañhi paṭhamā aggā jeṭṭhikā, imissā dakkhiṇāya pamāṇaṃ nāma natthi. Dutiyatatiyāpi",
  "atk-s0203a0:944_5": "paramadakkhiṇāyeva, sesā paramadakkhiṇabhāvaṃ na pāpuṇanti. Bāhirake kāmesu vītarāgeti",
  "atk-s0203a0:944_6": "kammavādikiriyavādimhi lokiyapañcābhiññe. Puthujjanasīlavanteti puthujjanasīlavā",
  "atk-s0203a0:944_7": "nāma gosīladhātuko hoti, asaṭho amāyāvī paraṃ apīḷetvā dhammena samena kasiyā vā",
  "atk-s0203a0:944_8": "vaṇijjāya vā jīvikaṃ kappetā. Puthujjanadussīleti puthujjanadussīlā nāma kevaṭṭamacchabandhādayo",
  "atk-s0203a0:944_9": "paraṃ pīḷāya jīvikaṃ kappetā.",
  "atk-s0203a0:945_0": "Idāni pāṭipuggalikadakkhiṇāya vipākaṃ paricchindanto tatrānandātiādimāha. Tattha",
  "atk-s0203a0:945_1": "tiracchānagateti yaṃ guṇavasena upakāravasena posanatthaṃ dinnaṃ, idaṃ na gahitaṃ.",
  "atk-s0203a0:945_2": "Yampi ālopaaḍḍhaālopamattaṃ dinnaṃ, tampi na gahitaṃ. Yaṃ pana sunakhasūkarakukkuṭakākādīsu",
  "atk-s0203a0:945_3": "yassa kassaci sampattassa phalaṃ paṭikaṅkhitvā yāvadatthaṃ dinnaṃ, idaṃ sandhāya",
  "atk-s0203a0:945_4": "vuttaṃ “tiracchānagate dānaṃ datvā”ti. Sataguṇāti satānisaṃsā. Pāṭikaṅkhitabbāti",
  "atk-s0203a0:945_5": "icchitabbā. Idaṃ vuttaṃ hoti – ayaṃ dakkhiṇā āyusataṃ vaṇṇasataṃ sukhasataṃ balasataṃ",
  "atk-s0203a0:945_6": "paṭibhānasatanti pañca ānisaṃsasatāni deti, attabhāvasate āyuṃ deti, vaṇṇaṃ, sukhaṃ,",
  "atk-s0203a0:945_7": "balaṃ, paṭibhānaṃ deti, nipparitasaṃ karoti. Bhavasatepi vutte ayameva attho. Iminā",
  "atk-s0203a0:945_8": "upāyena sabbattha nayo netabbo.",
  "atk-s0203a0:946_0": "Sotāpattiphalasacchikiriyāya paṭipanneti ettha heṭṭhimakoṭiyā tisaraṇaṃ gato upāsakopi",
  "atk-s0203a0:946_1": "sotāpattiphalasacchikiriyāya paṭipanno nāma, tasmiṃ dinnadānampi asaṅkhyeyyaṃ appameyyaṃ.",
  "atk-s0203a0:946_2": "Pañcasīle patiṭṭhitassa tato uttari mahapphalaṃ, dasasīle patiṭṭhitassa tato uttari,",
  "atk-s0203a0:946_3": "tadahupabbajitassa sāmaṇerassa tato uttari, upasampannabhikkhuno tato uttari, upasampannasseva",
  "atk-s0203a0:946_4": "vattasampannassa tato uttari, vipassakassa tato uttari, āraddhavipassakassa tato",
  "atk-s0203a0:946_5": "uttari, uttamakoṭiyā pana maggasamaṅgī sotāpattiphalasacchikiriyāya paṭipanno nāma.",
  "atk-s0203a0:946_6": "Etassa dinnadānaṃ tato uttari mahapphalameva.",
  "atk-s0203a0:947_0": "Kiṃ pana maggasamaṅgissa sakkā dānaṃ dātunti? Āma sakkā. Āraddhavipassako hi pattacīvaramādāya",
  "atk-s0203a0:947_1": "gāmaṃ piṇḍāya pavisati, tassa gehadvāre ṭhitassa hatthato pattaṃ gahetvā khādanīyabhojanīyaṃ",
  "atk-s0203a0:947_2": "pakkhipanti. Tasmiṃ khaṇe bhikkhuno maggavuṭṭhānaṃ hoti, idaṃ dānaṃ maggasamaṅgino",
  "atk-s0203a0:947_3": "dinnaṃ nāma hoti. Atha vā panesa āsanasālāya nisinno hoti, manussā gantvā patte khādanīyabhojanīyaṃ",
  "atk-s0203a0:947_4": "ṭhapenti, tasmiṃ khaṇe tassa maggavuṭṭhānaṃ hoti, idampi dānaṃ maggasamaṅgino dinnaṃ",
  "atk-s0203a0:947_5": "nāma. Atha vā panassa vihāre vā āsanasālāya vā nisinnassa upāsakā pattaṃ ādāya attano",
  "atk-s0203a0:947_6": "gharaṃ gantvā khādanīyabhojanīyaṃ pakkhipanti, tasmiṃ khaṇe tassa maggavuṭṭhānaṃ",
  "atk-s0203a0:947_7": "hoti, idampi dānaṃ maggasamaṅgino dinnaṃ nāma. Tattha soṇḍiyaṃ udakassa viya sotāpattiphalasacchikiriyāya",
  "atk-s0203a0:947_8": "paṭipanne dinnadānassa asaṅkhyeyyatā veditabbā. Tāsu tāsu mahānadīsu mahāsamudde",
  "atk-s0203a0:947_9": "ca udakassa viya sotāpannādīsu dinnadānassa uttaritaravasena asaṅkhyeyyatā veditabbā.",
  "atk-s0203a0:947_10": "Pathaviyā khayamaṇḍalamatte padese paṃsuṃ ādiṃ katvā yāva mahāpathaviyā paṃsuno appameyyatāyapi",
  "atk-s0203a0:947_11": "ayamattho dīpetabbo.",
  "atk-s0203a0:948_0": "380. Satta kho panimāti kasmā ārabhi? “Saṅghe gotami dehi, saṅghe te dinne ahañceva",
  "atk-s0203a0:948_1": "pūjito bhavissāmi saṅgho cā”ti hi vuttaṃ, tattha sattasu ṭhānesu dinnadānaṃ saṅghe",
  "atk-s0203a0:948_2": "dinnaṃ nāma hotīti dassetuṃ imaṃ desanaṃ ārabhi. Tattha buddhappamukhe ubhatosaṅgheti",
  "atk-s0203a0:948_3": "ekato bhikkhusaṅgho, ekato bhikkhunisaṅgho, satthā majjhe nisinno hotīti ayaṃ buddhappamukho",
  "atk-s0203a0:948_4": "ubhatosaṅgho nāma. Ayaṃ paṭhamāti imāya dakkhiṇāya samappamāṇā dakkhiṇā nāma natthi.",
  "atk-s0203a0:948_5": "Dutiyadakkhiṇādayo pana etaṃ paramadakkhiṇaṃ na pāpuṇanti.",
  "atk-s0203a0:949_0": "Kiṃ pana tathāgate parinibbute buddhappamukhassa ubhatosaṅghassa dānaṃ dātuṃ sakkāti?",
  "atk-s0203a0:949_1": "Sakkā. Kathaṃ? Ubhatosaṅghassa hi pamukhe sadhātukaṃ paṭimaṃ āsane ṭhapetvā ādhārakaṃ",
  "atk-s0203a0:949_2": "ṭhapetvā dakkhiṇodakaṃ ādiṃ katvā sabbaṃ satthu paṭhamaṃ datvā ubhatosaṅghassa dātabbaṃ,",
  "atk-s0203a0:949_3": "evaṃ buddhappamukhassa ubhatosaṅghassa dānaṃ dinnaṃ nāma hoti. Tattha yaṃ satthu",
  "atk-s0203a0:949_4": "dinnaṃ, taṃ kiṃ kātabbanti? Yo satthāraṃ paṭijaggati vattasampanno bhikkhu, tassa",
  "atk-s0203a0:949_5": "dātabbaṃ. Pitusantakañhi puttassa pāpuṇāti, bhikkhusaṅghassa dātumpi vaṭṭati, sappitelāni",
  "atk-s0203a0:949_6": "pana gahetvā dīpā jalitabbā, sāṭakaṃ gahetvā paṭākā āropetabbāti. Bhikkhusaṅgheti",
  "atk-s0203a0:949_7": "aparicchinnakamahābhikkhusaṅghe. Bhikkhunisaṅghepi eseva nayo.",
  "atk-s0203a0:950_0": "Gotrabhunoti gottamattakameva anubhavamānā, nāmamattasamaṇāti attho. Kāsāvakaṇṭhāti",
  "atk-s0203a0:950_1": "kāsāvakaṇṭhanāmakā. Te kira ekaṃ kāsāvakhaṇḍaṃ hatthe vā gīvāya vā bandhitvā vicarissanti.",
  "atk-s0203a0:950_2": "Gharadvāraṃ pana tesaṃ puttabhariyā kasivaṇijjādikammāni ca pākatikāneva bhavissanti.",
  "atk-s0203a0:950_3": "Tesu dussīlesu saṅghaṃ uddissa dānaṃ dassantīti ettha dussīlasaṅghanti na vuttaṃ.",
  "atk-s0203a0:950_4": "Saṅgho hi dussīlo nāma natthi. Dussīlā pana upāsakā tesu dussīlesu bhikkhusaṅghaṃ",
  "atk-s0203a0:950_5": "uddissa saṅghassa demāti dānaṃ dassanti. Iti bhagavatā buddhappamukhe saṅghe dinnadakkhiṇāpi",
  "atk-s0203a0:950_6": "guṇasaṅkhāya asaṅkhyeyyāti vuttaṃ. Kāsāvakaṇṭhasaṅghe dinnadakkhiṇāpi guṇasaṅkhāyeva",
  "atk-s0203a0:950_7": "asaṅkhyeyyāti vuttā. Saṅghagatā dakkhiṇā hi saṅghe cittīkāraṃ kātuṃ sakkontassa hoti,",
  "atk-s0203a0:950_8": "saṅghe pana cittīkāro dukkaro hoti.",
  "atk-s0203a0:951_0": "Yo hi saṅghagataṃ dakkhiṇaṃ dassāmīti deyyadhammaṃ paṭiyādetvā vihāraṃ gantvā, –",
  "atk-s0203a0:951_1": "“bhante, saṅghaṃ uddissa ekaṃ theraṃ dethā”ti vadati, atha saṅghato sāmaṇeraṃ labhitvā",
  "atk-s0203a0:951_2": "“sāmaṇero me laddho”ti aññathattaṃ āpajjati, tassa dakkhiṇā saṅghagatā na hoti. Mahātheraṃ",
  "atk-s0203a0:951_3": "labhitvāpi “mahāthero me laddho”ti somanassaṃ uppādentassāpi na hotiyeva. Yo pana",
  "atk-s0203a0:951_4": "sāmaṇeraṃ vā upasampannaṃ vā daharaṃ vā theraṃ vā bālaṃ vā paṇḍitaṃ vā yaṃkiñci saṅghato",
  "atk-s0203a0:951_5": "labhitvā nibbematiko hutvā saṅghassa demīti saṅghe cittīkāraṃ kātuṃ sakkoti, tassa",
  "atk-s0203a0:951_6": "dakkhiṇā saṅghagatā nāma hoti. Parasamuddavāsino kira evaṃ karonti.",
  "atk-s0203a0:952_0": "Tattha hi eko vihārasāmi kuṭumbiko “saṅghagataṃ dakkhiṇaṃ dassāmī”ti saṅghato uddisitvā",
  "atk-s0203a0:952_1": "ekaṃ bhikkhuṃ dethāti yāci. So ekaṃ dussīlabhikkhuṃ labhitvā nisinnaṭṭhānaṃ opuñjāpetvā",
  "atk-s0203a0:952_2": "āsanaṃ paññāpetvā upari vitānaṃ bandhitvā gandhadhūmapupphehi pūjetvā pāde dhovitvā",
  "atk-s0203a0:952_3": "telena makkhetvā buddhassa nipaccakāraṃ karonto viya saṅghe cittīkārena deyyadhammaṃ",
  "atk-s0203a0:952_4": "adāsi. So bhikkhu pacchābhattaṃ vihārajagganatthāya kudālakaṃ dethāti gharadvāraṃ",
  "atk-s0203a0:952_5": "āgato, upāsako nisinnova kudālaṃ pādena khipitvā “gaṇhā”ti adāsi. Tamenaṃ manussā",
  "atk-s0203a0:952_6": "āhaṃsu – “tumhehi pātova etassa katasakkāro vattuṃ na sakkā, idāni upacāramattakampi",
  "atk-s0203a0:952_7": "natthi, kiṃ nāmeta”nti. Upāsako – “saṅghassa so ayyā cittīkāro, na etassā”ti āha.",
  "atk-s0203a0:952_8": "Kāsāvakaṇṭhasaṅghassa dinnadakkhiṇaṃ pana ko sodhetīti? Sāriputtamoggallānādayo asīti",
  "atk-s0203a0:952_9": "mahātherā sodhentīti. Apica therā ciraparinibbutā, there ādiṃ katvā yāvajja dharamānā",
  "atk-s0203a0:952_10": "khīṇāsavā sodhentiyeva.",
  "atk-s0203a0:953_0": "Na tvevāhaṃ, ānanda, kenaci pariyāyena saṅghagatāya dakkhiṇāyāti ettha atthi buddhappamukho",
  "atk-s0203a0:953_1": "saṅgho, atthi etarahi saṅgho, atthi anāgate kāsāvakaṇṭhasaṅgho. Buddhappamukho saṅgho",
  "atk-s0203a0:953_2": "etarahi saṅghena na upanetabbo, etarahi saṅgho anāgate kāsāvakaṇṭhasaṅghena saddhiṃ",
  "atk-s0203a0:953_3": "na upanetabbo. Tena teneva samayena kathetabbaṃ. Saṅghato uddisitvā gahitasamaṇaputhujjano",
  "atk-s0203a0:953_4": "hi pāṭipuggaliko sotāpanno, saṅghe cittīkāraṃ kātuṃ sakkontassa puthujjanasamaṇe",
  "atk-s0203a0:953_5": "dinnaṃ mahapphalataraṃ. Uddisitvā gahito sotāpanno pāṭipuggaliko sakadāgāmītiādīsupi",
  "atk-s0203a0:953_6": "eseva nayo. Saṅghe cittīkāraṃ kātuṃ sakkontassa hi khīṇāsave dinnadānato uddisitvā",
  "atk-s0203a0:953_7": "gahite dussīlepi dinnaṃ mahapphalatarameva. Yaṃ pana vuttaṃ “sīlavato kho, mahārāja,",
  "atk-s0203a0:953_8": "dinnaṃ mahapphalaṃ, no tathā dussīle”ti, taṃ imaṃ nayaṃ pahāya “catasso kho imānanda,",
  "atk-s0203a0:953_9": "dakkhiṇā visuddhiyo”ti imasmiṃ catukke daṭṭhabbaṃ.",
  "atk-s0203a0:954_0": "381. Dāyakato visujjhatīti mahapphalabhāvena visujjhati, mahapphalā hotīti attho.",
  "atk-s0203a0:954_1": "Kalyāṇadhammoti sucidhammo, na pāpadhammo. Dāyakato visujjhatīti cettha vessantaramahārājā",
  "atk-s0203a0:954_2": "kathetabbo. So hi jūjakabrāhmaṇassa dārake datvā pathaviṃ kampesi.",
  "atk-s0203a0:955_0": "Paṭiggāhakato visujjhatīti ettha kalyāṇīnadīmukhadvāravāsikevaṭṭo kathetabbo. So",
  "atk-s0203a0:955_1": "kira dīghasomattherassa tikkhattumpi piṇḍapātaṃ datvā maraṇamañce nipanno “ayyassa",
  "atk-s0203a0:955_2": "maṃ dīghasomattherassa dinnapiṇḍapāto uddharatī”ti āha.",
  "atk-s0203a0:956_0": "Neva dāyakatoti ettha vaḍḍhamānavāsiluddako kathetabbo. So kira petadakkhiṇaṃ dento",
  "atk-s0203a0:956_1": "ekassa dussīlasseva tayo vāre adāsi, tatiyavāre “amanusso dussīlo maṃ vilumpatī”ti",
  "atk-s0203a0:956_2": "viravi, ekassa sīlavantabhikkhuno datvā pāpitakāleyevassa pāpuṇi.",
  "atk-s0203a0:957": "Dāyakato ceva visujjhatīti ettha asadisadānaṃ kathetabbaṃ.",
  "atk-s0203a0:958_0": "Sā dakkhiṇā dāyakato visujjhatīti ettha yathā nāma cheko kassako asārampi khettaṃ",
  "atk-s0203a0:958_1": "labhitvā samaye kasitvā paṃsuṃ apanetvā sārabījāni patiṭṭhapetvā rattindivaṃ ārakkhe",
  "atk-s0203a0:958_2": "pamādaṃ anāpajjanto aññassa sārakhettato adhikataraṃ dhaññaṃ labhati, evaṃ sīlavā",
  "atk-s0203a0:958_3": "dussīlassa datvāpi phalaṃ mahantaṃ adhigacchatīti. Iminā upāyena sabbapadesu visujjhanaṃ veditabbaṃ.",
  "atk-s0203a0:959_0": "Vītarāgo vītarāgesūti ettha vītarāgo nāma anāgāmī, arahā pana ekantavītarāgova, tasmā",
  "atk-s0203a0:959_1": "arahatā arahato dinnadānameva aggaṃ. Kasmā? Bhavālayassa bhavapatthanāya abhāvato.",
  "atk-s0203a0:959_2": "Nanu khīṇāsavo dānaphalaṃ na saddahatīti? Dānaphalaṃ saddahantā khīṇāsavasadisā na",
  "atk-s0203a0:959_3": "honti. Khīṇāsavena katakammaṃ pana nicchandarāgattā kusalaṃ vā akusalaṃ vā na hoti,",
  "atk-s0203a0:959_4": "kiriyaṭṭhāne tiṭṭhati, tenevassa dānaṃ aggaṃ hotīti vadanti.",
  "atk-s0203a0:960_0": "Kiṃ pana sammāsambuddhena sāriputtattherassa dinnaṃ mahapphalaṃ, udāhu sāriputtattherena",
  "atk-s0203a0:960_1": "sammāsambuddhassa dinnanti. Sammāsambuddhena sāriputtattherassa dinnaṃ mahapphalanti",
  "atk-s0203a0:960_2": "vadanti. Sammāsambuddhañhi ṭhapetvā añño dānassa vipākaṃ jānituṃ samattho nāma natthi.",
  "atk-s0203a0:960_3": "Dānañhi catūhi sampadāhi dātuṃ sakkontassa tasmiṃyeva attabhāve vipākaṃ deti. Tatrimā",
  "atk-s0203a0:960_4": "sampadā – deyyadhammassa dhammena samena paraṃ apīḷetvā uppannatā, pubbacetanādivasena",
  "atk-s0203a0:960_5": "cetanāya mahattatā, khīṇāsavabhāvena guṇātirekatā, taṃdivasaṃ nirodhato vuṭṭhitabhāvena vatthusampannatāti.",
  "atk-s0203a0:961": "Papañcasūdaniyā majjhimanikāyaṭṭhakathāya",
  "atk-s0203a0:962": "Dakkhiṇāvibhaṅgasuttavaṇṇanā niṭṭhitā.",
  "atk-s0203a0:963": "Catutthavaggavaṇṇanā niṭṭhitā.",
  "atk-s0203a0:964": "1. Anāthapiṇḍikovādasuttavaṇṇanā",
  "atk-s0203a0:965_0": "383. Evaṃ me sutanti anāthapiṇḍikovādasuttaṃ. Tattha bāḷhagilānoti adhimattagilāno",
  "atk-s0203a0:965_1": "maraṇaseyyaṃ upagato. Āmantesīti gahapatissa kira yāva pādā vahiṃsu, tāva divase",
  "atk-s0203a0:965_2": "sakiṃ vā dvikkhattuṃ vā tikkhattuṃ vā buddhupaṭṭhānaṃ akhaṇḍaṃ akāsi. Yattakañcassa",
  "atk-s0203a0:965_3": "satthu upaṭṭhānaṃ ahosi, tattakaṃyeva mahātherānaṃ. So ajja gamanapādassa pacchinnattā",
  "atk-s0203a0:965_4": "anuṭṭhānaseyyaṃ upagato sāsanaṃ pesetukāmo aññataraṃ purisaṃ āmantesi. Tenupasaṅkamīti",
  "atk-s0203a0:965_5": "bhagavantaṃ āpucchitvā sūriyatthaṅgamanavelāya upasaṅkami.",
  "atk-s0203a0:966": "384. Paṭikkamantīti osakkanti, tanukā bhavanti. Abhikkamantīti abhivaḍḍhanti ottharanti, balavatiyo honti.",
  "atk-s0203a0:967_0": "Abhikkamosānaṃ paññāyati no paṭikkamoti yasmiñhi samaye māraṇantikā vedanā uppajjati,",
  "atk-s0203a0:967_1": "uparivāte jalitaggi viya hoti, yāva usmā na pariyādiyati, tāva mahatāpi upakkamena",
  "atk-s0203a0:967_2": "na sakkā vūpasametuṃ, usmāya pana pariyādinnāya vūpasammati.",
  "atk-s0203a0:968_0": "385. Athāyasmā sāriputto cintesi – “ayaṃ mahāseṭṭhissa vedanā māraṇantikā, na sakkā",
  "atk-s0203a0:968_1": "paṭibāhituṃ, avasesā kathā niratthakā, dhammakathamassa kathessāmī”ti. Atha naṃ taṃ",
  "atk-s0203a0:968_2": "kathento tasmātihātiādimāha. Tattha tasmāti yasmā cakkhuṃ tīhi gāhehi gaṇhanto uppannaṃ",
  "atk-s0203a0:968_3": "māraṇantikaṃ vedanaṃ paṭibāhituṃ samattho nāma natthi, tasmā. Na cakkhuṃ upādiyissāmīti",
  "atk-s0203a0:968_4": "cakkhuṃ tīhi gāhehi na gaṇhissāmi. Na ca me cakkhunissitaṃ viññāṇanti viññāṇañcāpi",
  "atk-s0203a0:968_5": "me cakkhunissitaṃ na bhavissati. Na rūpanti heṭṭhā āyatanarūpaṃ kathitaṃ, imasmiṃ",
  "atk-s0203a0:968_6": "ṭhāne sabbampi kāmabhavarūpaṃ kathento evamāha.",
  "atk-s0203a0:969_0": "386. Na idhalokanti vasanaṭṭhānaṃ vā ghāsacchādanaṃ vā na upādiyissāmīti attho. Idañhi",
  "atk-s0203a0:969_1": "paccayesu aparitassanatthaṃ kathitaṃ. Na paralokanti ettha pana manussalokaṃ ṭhapetvā",
  "atk-s0203a0:969_2": "sesā paralokā nāma. Idaṃ – “asukadevaloke nibbattitvā asukaṭṭhāne bhavissāmi, idaṃ",
  "atk-s0203a0:969_3": "nāma khādissāmi bhuñjissāmi nivāsessāmi pārupissāmī”ti evarūpāya paritassanāya pahānatthaṃ",
  "atk-s0203a0:969_4": "vuttaṃ. Tampi na upādiyissāmi, na ca me tannissitaṃ viññāṇaṃ bhavissatīti evaṃ tīhi",
  "atk-s0203a0:969_5": "gāhehi parimocetvā thero desanaṃ arahattanikūṭena niṭṭhapesi.",
  "atk-s0203a0:970_0": "387. Olīyasīti attano sampattiṃ disvā ārammaṇesu bajjhasi allīyasīti. Iti āyasmā",
  "atk-s0203a0:970_1": "ānando – “ayampi nāma gahapati evaṃ saddho pasanno maraṇabhayassa bhāyati, añño ko",
  "atk-s0203a0:970_2": "na bhāyissatī”ti maññamāno tassa gāḷhaṃ katvā ovādaṃ dento evamāha. Na ca me evarūpī",
  "atk-s0203a0:970_3": "dhammīkathā sutapubbāti ayaṃ upāsako – “satthu santikāpi me evarūpī dhammakathā na",
  "atk-s0203a0:970_4": "sutapubbā”ti vadati, kiṃ satthā evarūpi sukhumaṃ gambhīrakathaṃ na kathetīti? No",
  "atk-s0203a0:970_5": "na katheti. Evaṃ pana cha ajjhattikāni āyatanāni cha bāhirāni cha viññāṇakāye cha",
  "atk-s0203a0:970_6": "phassakāye cha vedanākāye cha dhātuyo pañcakkhandhe cattāro arūpe idhalokañca paralokañca",
  "atk-s0203a0:970_7": "dassetvā diṭṭhasutamutaviññātavasena arahatte pakkhipitvā kathitakathā etena na sutapubbā, tasmā evaṃ vadati.",
  "atk-s0203a0:971_0": "Apicāyaṃ upāsako dānādhimutto dānābhirato buddhānaṃ santikaṃ gacchanto tucchahattho",
  "atk-s0203a0:971_1": "na gatapubbo. Purebhattaṃ gacchanto yāgukhajjakādīni gāhāpetvā gacchati, pacchābhattaṃ",
  "atk-s0203a0:971_2": "sappimadhuphāṇitādīni. Tasmiṃ asati vālikaṃ gāhāpetvā gandhakuṭipariveṇe okirāpeti,",
  "atk-s0203a0:971_3": "dānaṃ datvā sīlaṃ rakkhitvā gehaṃ gato. Bodhisattagatiko kiresa upāsako, tasmā bhagavā",
  "atk-s0203a0:971_4": "catuvīsati saṃvaccharāni upāsakassa yebhuyyena dānakathameva kathesi – “upāsaka,",
  "atk-s0203a0:971_5": "idaṃ dānaṃ nāma bodhisattānaṃ gatamaggo, mayhampi gatamaggo, mayā satasahassakappādhikāni",
  "atk-s0203a0:971_6": "cattāri asaṅkhyeyyāni dānaṃ dinnaṃ, tvaṃ mayā gatamaggameva anugacchasī”ti. Dhammasenāpatiādayo",
  "atk-s0203a0:971_7": "mahāsāvakāpi attano attano santikaṃ āgatakāle dānakathamevassa kathenti. Tenevāha",
  "atk-s0203a0:971_8": "na kho gahapati gihīnaṃ odātavasanānaṃ evarūpī dhammīkathā paṭibhātīti. Idaṃ vuttaṃ",
  "atk-s0203a0:971_9": "hoti – gahapati gihīnaṃ nāma khettavatthuhiraññasuvaṇṇadāsīdāsaputtabhariyādīsu tibbo",
  "atk-s0203a0:971_10": "ālayo tibbaṃ nikantipariyuṭṭhānaṃ, tesaṃ – “ettha ālayo na kātabbo, nikanti na kātabbā”ti",
  "atk-s0203a0:971_11": "kathā na paṭibhāti na ruccatīti.",
  "atk-s0203a0:972_0": "Yena bhagavā tenupasaṅkamīti kasmā upasaṅkami? Tusitabhavane kirassa nibbattamattasseva",
  "atk-s0203a0:972_1": "tigāvutappamāṇaṃ suvaṇṇakkhandhaṃ viya vijjotamānaṃ attabhāvaṃ uyyānavimānādisampattiñca",
  "atk-s0203a0:972_2": "disvā – “mahatī ayaṃ mayhaṃ sampatti, kiṃ nu kho me manussapathe kammaṃ kata”nti",
  "atk-s0203a0:972_3": "olokento tīsu ratanesu adhikāraṃ disvā cintesi “pamādaṭṭhānamidaṃ devattaṃ nāma,",
  "atk-s0203a0:972_4": "imāya hi me sampattiyā modamānassa satisammosopi siyā, handāhaṃ gantvā mama jetavanassa",
  "atk-s0203a0:972_5": "ceva bhikkhusaṅghassa ca tathāgatassa ca ariyamaggassa ca sāriputtattherassa ca vaṇṇaṃ",
  "atk-s0203a0:972_6": "kathetvā tato āgantvā sampattiṃ anubhavissāmī”ti. So tathā akāsi. Taṃ dassetuṃ atha",
  "atk-s0203a0:972_7": "kho anāthapiṇḍikotiādi vuttaṃ.",
  "atk-s0203a0:973_0": "Tattha isisaṅghanisevitanti bhikkhusaṅghanisevitaṃ. Evaṃ paṭhamagāthāya jetavanassa",
  "atk-s0203a0:973_1": "vaṇṇaṃ kathetvā idāni ariyamaggassa vaṇṇaṃ kathento kammaṃ vijjā cātiādimāha. Tattha",
  "atk-s0203a0:973_2": "kammanti maggacetanā. Vijjāti maggapaññā. Dhammoti samādhipakkhiko dhammo. Sīlaṃ",
  "atk-s0203a0:973_3": "jīvitamuttamanti sīle patiṭṭhitassa jīvitaṃ uttamanti dasseti. Atha vā vijjāti diṭṭhisaṅkappo.",
  "atk-s0203a0:973_4": "Dhammoti vāyāmasatisamādhayo. Sīlanti vācākammantājīvā. Jīvitamuttamanti etasmiṃ",
  "atk-s0203a0:973_5": "sīle patiṭṭhitassa jīvitaṃ nāma uttamaṃ. Etena maccā sujjhantīti etena aṭṭhaṅgikena",
  "atk-s0203a0:973_6": "maggena sattā visujjhanti.",
  "atk-s0203a0:974_0": "Tasmāti yasmā maggena sujjhanti, na gottadhanehi, tasmā. Yoniso vicine dhammanti",
  "atk-s0203a0:974_1": "upāyena samādhipakkhiyaṃ dhammaṃ vicineyya. Evaṃ tattha visujjhatīti evaṃ tasmiṃ",
  "atk-s0203a0:974_2": "ariyamagge visujjhati. Atha vā yoniso vicine dhammanti upāyena pañcakkhandhadhammaṃ",
  "atk-s0203a0:974_3": "vicineyya. Evaṃ tattha visujjhatīti evaṃ tesu catūsu saccesu visujjhati.",
  "atk-s0203a0:975_0": "Idāni sāriputtattherassa vaṇṇaṃ kathento sāriputto vātiādimāha. Tattha sāriputto",
  "atk-s0203a0:975_1": "vāti avadhāraṇavacanaṃ. Etehi paññādīhi sāriputtova seyyoti vadati. Upasamenāti kilesaupasamena.",
  "atk-s0203a0:975_2": "Pāraṅgatoti nibbānaṃ gato. Yo koci nibbānaṃ patto bhikkhu, so etāvaparamo siyā, na",
  "atk-s0203a0:975_3": "therena uttaritaro nāma atthīti vadati. Sesaṃ sabbattha uttānamevāti.",
  "atk-s0203a0:976": "Papañcasūdaniyā majjhimanikāyaṭṭhakathāya",
  "atk-s0203a0:977": "Anāthapiṇḍikovādasuttavaṇṇanā niṭṭhitā.",
  "atk-s0203a0:978": "2. Channovādasuttavaṇṇanā",
  "atk-s0203a0:979_0": "389. Evaṃ me sutanti channovādasuttaṃ. Tattha channoti evaṃnāmako thero, na abhinikkhamanaṃ",
  "atk-s0203a0:979_1": "nikkhantatthero. Paṭisallānāti phalasamāpattito. Gilānapucchakāti gilānupaṭṭhānaṃ",
  "atk-s0203a0:979_2": "nāma buddhavaṇṇitaṃ, tasmā evamāha. Satthanti jīvitahārakasatthaṃ. Nāvakaṅkhāmīti icchāmi.",
  "atk-s0203a0:980": "390. Anupavajjanti anuppattikaṃ appaṭisandhikaṃ.",
  "atk-s0203a0:981_0": "391. Etaṃ mamātiādīni taṇhāmānadiṭṭhigāhavasena vuttāni. Nirodhaṃ disvāti khayavayaṃ",
  "atk-s0203a0:981_1": "ñatvā. Netaṃ mama nesohamasmi na meso attāti samanupassāmīti aniccaṃ dukkhaṃ anattāti samanupassāmi.",
  "atk-s0203a0:982_0": "393. Tasmāti yasmā māraṇantikavedanaṃ adhivāsetuṃ asakkonto satthaṃ āharāmīti vadati,",
  "atk-s0203a0:982_1": "tasmā. Puthujjano āyasmā, tena idampi manasi karohīti dīpeti. Niccakappanti niccakālaṃ.",
  "atk-s0203a0:982_2": "Nissitassāti taṇhādiṭṭhīhi nissitassa. Calitanti vipphanditaṃ hoti. Passaddhīti kāyacittapassaddhi,",
  "atk-s0203a0:982_3": "kilesapassaddhi nāma hotīti attho. Natīti taṇhānati. Natiyā asatīti bhavatthāya ālayanikantipariyuṭṭhānesu",
  "atk-s0203a0:982_4": "asati. Āgatigati na hotīti paṭisandhivasena āgati nāma na hoti, cutivasena gamanaṃ",
  "atk-s0203a0:982_5": "nāma na hoti. Cutūpapātoti cavanavasena cuti, upapajjanavasena upapāto. Nevidha na",
  "atk-s0203a0:982_6": "huraṃ na ubhayamantarenāti nayidha loke, na paraloke, na ubhayattha hoti. Esevanto",
  "atk-s0203a0:982_7": "dukkhassāti vaṭṭadukkhakilesadukkhassa ayameva anto ayaṃ paricchedo parivaṭumabhāvo",
  "atk-s0203a0:982_8": "hoti. Ayameva hi ettha attho. Ye pana “na ubhayamantarenā”ti vacanaṃ gahetvā antarābhavaṃ",
  "atk-s0203a0:982_9": "icchanti, tesaṃ uttaraṃ heṭṭhā vuttameva.",
  "atk-s0203a0:983_0": "394. Satthaṃ āharesīti jīvitahārakaṃ satthaṃ āhari, kaṇṭhanāḷiṃ chindi. Athassa tasmiṃ",
  "atk-s0203a0:983_1": "khaṇe maraṇabhayaṃ okkami, gatinimittaṃ upaṭṭhāsi. So attano puthujjanabhāvaṃ ñatvā",
  "atk-s0203a0:983_2": "saṃviggo vipassanaṃ paṭṭhapetvā saṅkhāre pariggaṇhanto arahattaṃ patvā samasīsī hutvā",
  "atk-s0203a0:983_3": "parinibbāyi. Sammukhāyeva anupavajjatā byākatāti kiñcāpi idaṃ therassa puthujjanakāle",
  "atk-s0203a0:983_4": "byākaraṇaṃ hoti, etena pana byākaraṇena anantarāyamassa parinibbānaṃ ahosi. Tasmā",
  "atk-s0203a0:983_5": "bhagavā tameva byākaraṇaṃ gahetvā kathesi. Upavajjakulānīti upasaṅkamitabbakulāni.",
  "atk-s0203a0:983_6": "Iminā thero, – “bhante, evaṃ upaṭṭhākesu ca upaṭṭhāyikāsu ca vijjamānāsu so bhikkhu",
  "atk-s0203a0:983_7": "tumhākaṃ sāsane parinibbāyissatī”ti pucchati. Athassa bhagavā kulesu saṃsaggābhāvaṃ",
  "atk-s0203a0:983_8": "dīpento honti hete sāriputtātiādimāha. Imasmiṃ kira ṭhāne therassa kulesu asaṃsaṭṭhabhāvo",
  "atk-s0203a0:983_9": "pākaṭo ahosi. Sesaṃ sabbattha uttānamevāti.",
  "atk-s0203a0:984": "Papañcasūdaniyā majjhimanikāyaṭṭhakathāya",
  "atk-s0203a0:985": "Channovādasuttavaṇṇanā niṭṭhitā.",
  "atk-s0203a0:986": "3. Puṇṇovādasuttavaṇṇanā",
  "atk-s0203a0:987_0": "395. Evaṃ me sutanti puṇṇovādasuttaṃ. Tattha paṭisallānāti ekībhāvā. Taṃ ceti taṃ",
  "atk-s0203a0:987_1": "cakkhuñceva rūpañca. Nandīsamudayā dukkhasamudayoti nandiyā taṇhāya samodhānena pañcakkhandhadukkhassa",
  "atk-s0203a0:987_2": "samodhānaṃ hoti. Iti chasu dvāresu dukkhaṃ samudayoti dvinnaṃ saccānaṃ vasena vaṭṭaṃ",
  "atk-s0203a0:987_3": "matthakaṃ pāpetvā dassesi. Dutiyanaye nirodho maggoti dvinnaṃ saccānaṃ vasena vivaṭṭaṃ",
  "atk-s0203a0:987_4": "matthakaṃ pāpetvā dassesi. Iminā ca tvaṃ puṇṇāti pāṭiyekko anusandhi. Evaṃ tāva vaṭṭavivaṭṭavasena",
  "atk-s0203a0:987_5": "desanaṃ arahatte pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ",
  "atk-s0203a0:987_6": "iminā ca tvantiādimāha.",
  "atk-s0203a0:988_0": "396. Caṇḍāti duṭṭhā kibbisā. Pharusāti kakkhaḷā. Akkosissantīti dasahi akkosavatthūhi",
  "atk-s0203a0:988_1": "akkosissanti. Paribhāsissantīti kiṃ samaṇo nāma tvaṃ, idañca idañca te karissāmāti",
  "atk-s0203a0:988_2": "tajjessanti. Evametthāti evaṃ mayhaṃ ettha bhavissati.",
  "atk-s0203a0:989_0": "Daṇḍenāti catuhatthena daṇḍena vā ghaṭikamuggarena vā. Satthenāti ekatodhārādinā.",
  "atk-s0203a0:989_1": "Satthahārakaṃ pariyesantīti jīvitahārakaṃ satthaṃ pariyesanti. Idaṃ thero tatiyapārājikavatthusmiṃ",
  "atk-s0203a0:989_2": "asubhakathaṃ sutvā attabhāvena jigucchantānaṃ bhikkhūnaṃ satthahārakapariyesanaṃ",
  "atk-s0203a0:989_3": "sandhāyāha. Damūpasamenāti ettha damoti indriyasaṃvarādīnaṃ etaṃ nāmaṃ. “Saccena",
  "atk-s0203a0:989_4": "danto damasā upeto, vedantagū vusitabrahmacariyo”ti ettha hi indriyasaṃvaro damoti",
  "atk-s0203a0:989_5": "vutto. “Yadi saccā damā cāgā, khantyā bhiyyodha vijjatī”ti ettha paññā damoti vutto.",
  "atk-s0203a0:989_6": "“Dānena damena saṃyamena saccavajjenā”ti ettha uposathakammaṃ damoti vuttaṃ. Imasmiṃ",
  "atk-s0203a0:989_7": "pana sutte khanti damoti veditabbā. Upasamoti tasseva vevacanaṃ.",
  "atk-s0203a0:990": "397. Atha kho āyasmā puṇṇoti ko panesa puṇṇo, kasmā panettha gantukāmo ahosīti. Sunāparantavāsiko eva eso, sāvatthiyaṃ pana asappāyavihāraṃ sallakkhetvā tattha gantukāmo ahosi.",
  "atk-s0203a0:991_0": "Tatrāyaṃ anupubbikathā – sunāparantaraṭṭhe kira ekasmiṃ vāṇijakagāme ete dve bhātaro.",
  "atk-s0203a0:991_1": "Tesu kadāci jeṭṭho pañca sakaṭasatāni gahetvā janapadaṃ gantvā bhaṇḍaṃ āharati, kadāci",
  "atk-s0203a0:991_2": "kaniṭṭho. Imasmiṃ pana samaye kaniṭṭhaṃ ghare ṭhapetvā jeṭṭhabhātiko pañca sakaṭasatāni",
  "atk-s0203a0:991_3": "gahetvā janapadacārikaṃ caranto anupubbena sāvatthiṃ patvā jetavanassa nātidūre sakaṭasatthaṃ",
  "atk-s0203a0:991_4": "nivāsetvā bhuttapātarāso parijanaparivuto phāsukaṭṭhāne nisīdi.",
  "atk-s0203a0:992_0": "Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā",
  "atk-s0203a0:992_1": "gandhapupphādihatthā yena buddho yena dhammo yena saṅgho, tanninnā tappoṇā tappābbhārā",
  "atk-s0203a0:992_2": "hutvā dakkhiṇadvārena nikkhamitvā jetavanaṃ gacchanti. So te disvā “kahaṃ ime gacchanti”ti",
  "atk-s0203a0:992_3": "ekamanussaṃ pucchi. Kiṃ tvaṃ ayyo na jānāsi, loke buddhadhammasaṅgharatanāni nāma",
  "atk-s0203a0:992_4": "uppannāni, iccesa mahājano satthu santike dhammakathaṃ sotuṃ gacchatīti. Tassa buddhoti",
  "atk-s0203a0:992_5": "vacanaṃ chavicammādīni chinditvā aṭṭhimiñjaṃ āhacca aṭṭhāsi. Atha attano parijanaparivuto",
  "atk-s0203a0:992_6": "tāya parisāya saddhiṃ vihāraṃ gantvā satthu madhurassarena dhammaṃ desentassa parisapariyante",
  "atk-s0203a0:992_7": "ṭhito dhammaṃ sutvā pabbajjāya cittaṃ uppādesi. Atha tathāgatena kālaṃ viditvā parisāya",
  "atk-s0203a0:992_8": "uyyojitāya satthāraṃ upasaṅkamitvā vanditvā svātanāya nimantetvā dutiyadivase maṇḍapaṃ",
  "atk-s0203a0:992_9": "kāretvā āsanāni paññapetvā buddhappamukhassa saṅghassa mahādānaṃ datvā bhuttapātarāso",
  "atk-s0203a0:992_10": "uposathaṅgāni adhiṭṭhāya bhaṇḍāgārikaṃ pakkosāpetvā, ettakaṃ bhaṇḍaṃ vissajjitaṃ,",
  "atk-s0203a0:992_11": "ettakaṃ na vissajjitanti sabbaṃ ācikkhitvā – “imaṃ sāpateyyaṃ mayhaṃ kaniṭṭhassa",
  "atk-s0203a0:992_12": "dehī”ti sabbaṃ niyyātetvā satthu santike pabbajitvā kammaṭṭhānaparāyaṇo ahosi.",
  "atk-s0203a0:993_0": "Athassa kammaṭṭhānaṃ manasikarontassa kammaṭṭhānaṃ na upaṭṭhāti. Tato cintesi – “ayaṃ",
  "atk-s0203a0:993_1": "janapado mayhaṃ asappāyo, yaṃnūnāhaṃ satthu santike kammaṭṭhānaṃ gahetvā sakaṭṭhānameva",
  "atk-s0203a0:993_2": "gaccheyya”nti. Atha pubbaṇhasamaye piṇḍāya caritvā sāyanhasamaye paṭisallānā vuṭṭhahitvā",
  "atk-s0203a0:993_3": "bhagavantaṃ upasaṅkamitvā kammaṭṭhānaṃ kathāpetvā satta sīhanāde naditvā pakkāmi.",
  "atk-s0203a0:993_4": "Tena vuttaṃ – “atha kho āyasmā puṇṇo…pe… viharatī”ti.",
  "atk-s0203a0:994_0": "Kattha panāyaṃ vihāsīti? Catūsu ṭhānesu vihāsi, sunāparantaraṭṭhaṃ tāva pavisitvā",
  "atk-s0203a0:994_1": "ajjuhatthapabbate nāma pavisitvā vāṇijagāmaṃ piṇḍāya pāvisi. Atha naṃ kaniṭṭhabhātā",
  "atk-s0203a0:994_2": "sañjānitvā bhikkhaṃ datvā, “bhante, aññattha agantvā idheva vasathā”ti paṭiññaṃ kāretvā tattheva vasāpesi.",
  "atk-s0203a0:995_0": "Tato samuddagirivihāraṃ nāma agamāsi. Tattha ayakantapāsāṇehi paricchinditvā katacaṅkamo",
  "atk-s0203a0:995_1": "atthi, taṃ koci caṅkamituṃ samattho nāma natthi. Tattha samuddavīciyo āgantvā ayakantapāsāṇesu",
  "atk-s0203a0:995_2": "paharitvā mahāsaddaṃ karonti. Theronaṃ – “kammaṭṭhānaṃ manasikarontānaṃ phāsuvihāro",
  "atk-s0203a0:995_3": "hotū”ti samuddaṃ nissaddaṃ katvā adhiṭṭhāsi.",
  "atk-s0203a0:996_0": "Tato mātulagiriṃ nāma agamāsi. Tattha sakuṇasaṅgho ussanno, rattiñca divā ca saddo",
  "atk-s0203a0:996_1": "ekābaddhova hoti, thero imaṃ ṭhānaṃ aphāsukanti tato makulakārāmavihāraṃ nāma gato.",
  "atk-s0203a0:996_2": "So vāṇijagāmassa nātidūro naccāsanno gamanāgamanasampanno vivitto appasaddo. Thero",
  "atk-s0203a0:996_3": "imaṃ ṭhānaṃ phāsukanti tattha rattiṭṭhānadivāṭṭhānacaṅkamanādīni kāretvā vassaṃ upagacchi.",
  "atk-s0203a0:996_4": "Evaṃ catūsu ṭhānesu vihāsi.",
  "atk-s0203a0:997_0": "Athekadivasaṃ tasmiṃyeva antovasse pañca vāṇijasatāni parasamuddaṃ gacchāmāti nāvāya",
  "atk-s0203a0:997_1": "bhaṇḍaṃ pakkhipiṃsu. Nāvārohanadivase therassa kaniṭṭhabhātā theraṃ bhojetvā therassa",
  "atk-s0203a0:997_2": "santike sikkhāpadāni gahetvā vanditvā gacchanto, – “bhante, mahāsamuddo nāma appameyyo",
  "atk-s0203a0:997_3": "anekantarāyo, amhe āvajjeyyāthā”ti vatvā nāvaṃ āruhi. Nāvā uttamajavena gacchamānā",
  "atk-s0203a0:997_4": "aññataraṃ dīpakaṃ pāpuṇi. Manussā pātarāsaṃ karissāmāti dīpake otiṇṇā. Tasmiṃ dīpe",
  "atk-s0203a0:997_5": "aññaṃ kiñci natthi, candanavanameva ahosi.",
  "atk-s0203a0:998_0": "Atheko vāsiyā rukkhaṃ ākoṭetvā lohitacandanabhāvaṃ ñatvā āha – “bho mayaṃ lābhatthāya",
  "atk-s0203a0:998_1": "parasamuddaṃ gacchāma, ito ca uttari lābho nāma natthi, caturaṅgulamattā ghaṭikā",
  "atk-s0203a0:998_2": "satasahassaṃ agghati, hāretabbakayuttaṃ bhaṇḍaṃ hāretvā candanassa pūremā”ti. Te",
  "atk-s0203a0:998_3": "tathā kariṃsu. Candanavane adhivatthā amanussā kujjhitvā – “imehi amhākaṃ candanavanaṃ",
  "atk-s0203a0:998_4": "nāsitaṃ, ghātessāma ne”ti cintetvā – “idheva ghātitesu sabbaṃ vanaṃ ekaṃ kuṇapaṃ",
  "atk-s0203a0:998_5": "bhavissati, samuddamajjhe nesaṃ nāvaṃ osīdessāmā”ti āhaṃsu. Atha tesaṃ nāvaṃ āruyha",
  "atk-s0203a0:998_6": "muhuttaṃ gatakāleyeva uppādikaṃ uṭṭhapetvā sayampi te amanussā bhayānakāni rūpāni",
  "atk-s0203a0:998_7": "dassayiṃsu. Bhītā manussā attano attano devatā namassanti. Therassa kaniṭṭho cūḷapuṇṇakuṭumbiko",
  "atk-s0203a0:998_8": "– “mayhaṃ bhātā avassayo hotū”ti therassa namassamāno aṭṭhāsi.",
  "atk-s0203a0:999_0": "Theropi kira tasmiṃyeva khaṇe āvajjitvā tesaṃ byasanuppattiṃ ñatvā vehāsaṃ uppatitvā",
  "atk-s0203a0:999_1": "sammukhe aṭṭhāsi. Amanussā theraṃ disvā “ayyo puṇṇatthero etī”ti pakkamiṃsu, uppādikaṃ",
  "atk-s0203a0:999_2": "sannisīdi. Thero mā bhāyathāti te assāsetvā “kahaṃ gantukāmatthā”ti pucchi. Bhante,",
  "atk-s0203a0:999_3": "amhākaṃ sakaṭṭhānameva gacchāmāti. Thero nāvaṃ phale akkamitvā “etesaṃ icchitaṭṭhānaṃ",
  "atk-s0203a0:999_4": "gacchatū”ti adhiṭṭhāsi. Vāṇijā sakaṭṭhānaṃ gantvā taṃ pavattiṃ puttadārassa ārocetvā",
  "atk-s0203a0:999_5": "“etha theraṃ saraṇaṃ gacchāmā”ti pañcasatā attano pañcamātugāmasatehi saddhiṃ tīsu",
  "atk-s0203a0:999_6": "saraṇesu patiṭṭhāya upāsakattaṃ paṭivedesuṃ. Tato nāvāya bhaṇḍaṃ otāretvā therassa",
  "atk-s0203a0:999_7": "ekaṃ koṭṭhāsaṃ katvā – “ayaṃ, bhante, tumhākaṃ koṭṭhāso”ti āhaṃsu. Thero – “mayhaṃ",
  "atk-s0203a0:999_8": "visuṃ koṭṭhāsakiccaṃ natthi, satthā pana tumhehi diṭṭhapubbo”ti. Na diṭṭhapubbo,",
  "atk-s0203a0:999_9": "bhanteti. Tena hi iminā satthu maṇḍalamāḷaṃ karotha, evaṃ satthāraṃ passissathāti.",
  "atk-s0203a0:999_10": "Te sādhu, bhanteti tena ca koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.",
  "atk-s0203a0:1000_0": "Satthāpi kira āraddhakālato paṭṭhāya paribhogaṃ akāsi. Ārakkhamanussā rattiṃ obhāsaṃ",
  "atk-s0203a0:1000_1": "disvā “mahesakkhā devatā atthī”ti saññaṃ kariṃsu. Upāsakā maṇḍalamāḷañca bhikkhusaṅghassa",
  "atk-s0203a0:1000_2": "ca senāsanāni niṭṭhapetvā dānasambhāraṃ sajjetvā – “kataṃ, bhante, amhehi attano",
  "atk-s0203a0:1000_3": "kiccaṃ, satthāraṃ pakkosathā”ti therassa ārocesuṃ. Thero sāyanhasamaye iddhiyā sāvatthiṃ",
  "atk-s0203a0:1000_4": "patvā, “bhante, vāṇijagāmavāsino tumhe daṭṭhukāmā, tesaṃ anukampaṃ karothā”ti bhagavantaṃ",
  "atk-s0203a0:1000_5": "yāci. Bhagavā adhivāsesi. Thero bhagavato adhivāsanaṃ viditvā sakaṭṭhānameva paccāgato.",
  "atk-s0203a0:1001_0": "Bhagavāpi ānandatheraṃ āmantesi, – “ānanda, sve sunāparante vāṇijagāme piṇḍāya carissāma,",
  "atk-s0203a0:1001_1": "tvaṃ ekūnapañcasatānaṃ bhikkhūnaṃ salākaṃ dehī”ti. Thero sādhu, bhanteti bhikkhusaṅghassa",
  "atk-s0203a0:1001_2": "tamatthaṃ ārocetvā nabhacārikā bhikkhū salākaṃ gaṇhantūti āha. Taṃdivasaṃ kuṇḍadhānatthero",
  "atk-s0203a0:1001_3": "paṭhamaṃ salākaṃ aggahesi. Vāṇijagāmavāsinopi “sve kira satthā āgamissatī”ti gāmamajjhe",
  "atk-s0203a0:1001_4": "maṇḍapaṃ katvā dānaggaṃ sajjayiṃsu. Bhagavā pātova sarīrapaṭijagganaṃ katvā gandhakuṭiṃ",
  "atk-s0203a0:1001_5": "pavisitvā phalasamāpattiṃ appetvā nisīdi. Sakkassa paṇḍukambalasilāsanaṃ uṇhaṃ ahosi.",
  "atk-s0203a0:1001_6": "So kiṃ idanti āvajjetvā satthu sunāparantagamanaṃ disvā vissakammaṃ āmantesi – “tāta",
  "atk-s0203a0:1001_7": "ajja bhagavā timattāni yojanasatāni piṇḍācāraṃ karissati, pañca kūṭāgārasatāni māpetvā",
  "atk-s0203a0:1001_8": "jetavanadvārakoṭṭhamatthake gamanasajjāni katvā ṭhapehī”ti. So tathā akāsi. Bhagavato",
  "atk-s0203a0:1001_9": "kūṭāgāraṃ catumukhaṃ ahosi, dvinnaṃ aggasāvakānaṃ dvimukhāni, sesāni ekamukhāni.",
  "atk-s0203a0:1001_10": "Satthā gandhakuṭito nikkhamma paṭipāṭiyā ṭhapitakūṭāgāresu dhurakūṭāgāraṃ pāvisi.",
  "atk-s0203a0:1001_11": "Dve aggasāvake ādiṃ katvā ekūnapañcabhikkhusatānipi kūṭāgāraṃ gantvā nisinnā ahesuṃ.",
  "atk-s0203a0:1001_12": "Ekaṃ tucchakūṭāgāraṃ ahosi, pañcapi kūṭāgārasatāni ākāse uppatiṃsu.",
  "atk-s0203a0:1002_0": "Satthā saccabandhapabbataṃ nāma patvā kūṭāgāraṃ ākāse ṭhapesi. Tasmiṃ pabbate saccabandho",
  "atk-s0203a0:1002_1": "nāma micchādiṭṭhikatāpaso mahājanaṃ micchādiṭṭhiṃ uggaṇhāpento lābhaggayasaggappatto",
  "atk-s0203a0:1002_2": "hutvā vasati. Abbhantare cassa antocāṭiyaṃ padīpo viya arahattassa upanissayo jalati.",
  "atk-s0203a0:1002_3": "Taṃ disvā dhammamassa kathessāmīti gantvā dhammaṃ desesi. Tāpaso desanāpariyosāne",
  "atk-s0203a0:1002_4": "arahattaṃ pāpuṇi, maggenevāssa abhiññā āgatā. Ehibhikkhu hutvā iddhimayapattacīvaradharo",
  "atk-s0203a0:1002_5": "hutvā kūṭāgāraṃ pāvisi.",
  "atk-s0203a0:1003_0": "Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā kūṭāgārāni",
  "atk-s0203a0:1003_1": "adissamānāni katvā vāṇijagāmaṃ pāvisi. Vāṇijā buddhappamukhassa bhikkhusaṅghassa",
  "atk-s0203a0:1003_2": "mahādānaṃ datvā satthāraṃ makulakārāmaṃ nayiṃsu. Satthā maṇḍalamāḷaṃ pāvisi. Mahājano",
  "atk-s0203a0:1003_3": "yāva satthā bhattadarathaṃ paṭipassambheti, tāva pātarāsaṃ katvā uposathaṅgāni samādāya",
  "atk-s0203a0:1003_4": "bahuṃ gandhañca pupphañca ādāya dhammassavanatthāya ārāmaṃ paccāgamāsi. Satthā dhammaṃ",
  "atk-s0203a0:1003_5": "desesi. Mahājanassa bandhanamokkho jāto, mahantaṃ buddhakolāhalaṃ ahosi.",
  "atk-s0203a0:1004_0": "Satthā mahājanassa saṅgahatthaṃ katipāhaṃ tattheva vasi, aruṇaṃ pana mahāgandhakuṭiyaṃyeva",
  "atk-s0203a0:1004_1": "uṭṭhapesi. Tattha katipāhaṃ vasitvā vāṇijagāme piṇḍāya caritvā “tvaṃ idheva vasāhī”ti",
  "atk-s0203a0:1004_2": "puṇṇattheraṃ nivattetvā antare nammadānadī nāma atthi, tassā tīraṃ agamāsi. Nammadānāgarājā",
  "atk-s0203a0:1004_3": "satthu paccuggamanaṃ katvā nāgabhavanaṃ pavesetvā tiṇṇaṃ ratanānaṃ sakkāraṃ akāsi.",
  "atk-s0203a0:1004_4": "Satthā tassa dhammaṃ kathetvā nāgabhavanā nikkhami. So – “mayhaṃ, bhante, paricaritabbaṃ",
  "atk-s0203a0:1004_5": "dethā”ti yāci, bhagavā nammadānadītīre padacetiyaṃ dassesi. Taṃ vīcīsu āgatāsu pidhīyati,",
  "atk-s0203a0:1004_6": "gatāsu vivarīyati, mahāsakkārappattaṃ ahosi. Satthā tato nikkhamma saccabandhapabbataṃ",
  "atk-s0203a0:1004_7": "gantvā saccabandhaṃ āha – “tayā mahājano apāyamagge otārito, tvaṃ idheva vasitvā",
  "atk-s0203a0:1004_8": "etesaṃ laddhiṃ vissajjāpetvā nibbānamagge patiṭṭhāpehī”ti. Sopi paricaritabbaṃ yāci.",
  "atk-s0203a0:1004_9": "Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi,",
  "atk-s0203a0:1004_10": "tato jetavanameva gato. Etamatthaṃ sandhāya tenevantaravassenātiādi vuttaṃ.",
  "atk-s0203a0:1005_0": "Parinibbāyīti anupādisesāya nibbānadhātuyā parinibbāyi. Mahājano therassa satta divasāni",
  "atk-s0203a0:1005_1": "sarīrapūjaṃ katvā bahūni gandhakaṭṭhāni samodhānetvā sarīraṃ jhāpetvā dhātuyo ādāya",
  "atk-s0203a0:1005_2": "cetiyaṃ akāsi. Sambahulā bhikkhūti therassa āḷāhane ṭhitabhikkhū. Sesaṃ sabbattha uttānamevāti.",
  "atk-s0203a0:1006": "Papañcasūdaniyā majjhimanikāyaṭṭhakathāya",
  "atk-s0203a0:1007": "Puṇṇovādasuttavaṇṇanā niṭṭhitā.",
  "atk-s0203a0:1008": "4. Nandakovādasuttavaṇṇanā",
  "atk-s0203a0:1009_0": "398. Evaṃ me sutanti nandakovādasuttaṃ. Tattha tena kho pana samayenāti bhagavā mahāpajāpatiyā",
  "atk-s0203a0:1009_1": "yācito bhikkhunisaṅghaṃ uyyojetvā bhikkhusaṅghaṃ sannipātetvā – “therā bhikkhū vārena",
  "atk-s0203a0:1009_2": "bhikkhuniyo ovadantū”ti saṅghassa bhāraṃ akāsi. Taṃ sandhāyetaṃ vuttaṃ. Tattha pariyāyenāti",
  "atk-s0203a0:1009_3": "vārena. Na icchatīti attano vāre sampatte dūraṃ gāmaṃ vā gantvā sūcikammādīni vā",
  "atk-s0203a0:1009_4": "ārabhitvā “ayaṃ nāmassa papañco”ti vadāpesi. Imaṃ pana pariyāyena ovādaṃ bhagavā",
  "atk-s0203a0:1009_5": "nandakattherasseva kāraṇā akāsi. Kasmā? Imāsañhi bhikkhunīnaṃ theraṃ disvā cittaṃ",
  "atk-s0203a0:1009_6": "ekaggaṃ hoti pasīdati. Tena tā tassa ovādaṃ sampaṭicchitukāmā, dhammakathaṃ sotukāmā.",
  "atk-s0203a0:1009_7": "Tasmā bhagavā – “nandako attano vāre sampatte ovādaṃ dassati, dhammakathaṃ kathessatī”ti",
  "atk-s0203a0:1009_8": "vārena ovādaṃ akāsi. Thero pana attano vāraṃ na karoti, kasmāti ce? Tā kira bhikkhuniyo",
  "atk-s0203a0:1009_9": "pubbe therassa jambudīpe rajjaṃ kārentassa orodhā ahesuṃ. Thero pubbenivāsañāṇena",
  "atk-s0203a0:1009_10": "taṃ kāraṇaṃ ñatvā cintesi – “maṃ imassa bhikkhunisaṅghassa majjhe nisinnaṃ upamāyo",
  "atk-s0203a0:1009_11": "ca kāraṇāni ca āharitvā dhammaṃ kathayamānaṃ disvā añño pubbenivāsañāṇalābhī bhikkhu",
  "atk-s0203a0:1009_12": "imaṃ kāraṇaṃ oloketvā ‘āyasmā nandako yāvajjadivasā orodhe na vissajjeti, sobhatāyamāyasmā",
  "atk-s0203a0:1009_13": "orodhaparivuto’ti vattabbaṃ maññeyyā”ti. Etamatthaṃ sampassamāno thero attano vāraṃ",
  "atk-s0203a0:1009_14": "na karoti. Imāsañca kira bhikkhunīnaṃ therasseva desanā sappāyā bhavissatīti ñatvā",
  "atk-s0203a0:1009_15": "atha kho bhagavā āyasmantaṃ nandakaṃ āmantesi.",
  "atk-s0203a0:1010_0": "Tāsaṃ bhikkhunīnaṃ pubbe tassa orodhabhāvajānanatthaṃ idaṃ vatthuṃ – pubbe kira bārāṇasiyaṃ",
  "atk-s0203a0:1010_1": "pañca dāsasatāni pañca dāsisatāni cāti jaṅghasahassaṃ ekatova kammaṃ katvā ekasmiṃ",
  "atk-s0203a0:1010_2": "ṭhāne vasi. Ayaṃ nandakatthero tasmiṃ kāle jeṭṭhakadāso hoti, gotamī jeṭṭhakadāsī.",
  "atk-s0203a0:1010_3": "Sā jeṭṭhakadāsassa pādaparicārikā ahosi paṇḍitā byattā. Jaṅghasahassampi puññakammaṃ",
  "atk-s0203a0:1010_4": "karontaṃ ekato karoti. Atha vassūpanāyikasamaye pañca paccekabuddhā nandamūlakapabbhārato",
  "atk-s0203a0:1010_5": "isipatane otaritvā nagare piṇḍāya caritvā isipatanameva gantvā – “vassūpanāyikakuṭiyā",
  "atk-s0203a0:1010_6": "atthāya hatthakammaṃ yācissāmā”ti cīvaraṃ pārupitvā sāyanhasamaye nagaraṃ pavisitvā",
  "atk-s0203a0:1010_7": "seṭṭhissa gharadvāre aṭṭhaṃsu. Jeṭṭhakadāsī kuṭaṃ gahetvā udakatitthaṃ gacchantī",
  "atk-s0203a0:1010_8": "paccekabuddhe nagaraṃ pavisante addasa. Seṭṭhi tesaṃ āgatakāraṇaṃ sutvā “amhākaṃ",
  "atk-s0203a0:1010_9": "okāso natthi, gacchantū”ti āha.",
  "atk-s0203a0:1011_0": "Atha te nagarā nikkhamante jeṭṭhakadāsī kuṭaṃ gahetvā pavisantī disvā kuṭaṃ otāretvā",
  "atk-s0203a0:1011_1": "vanditvā onamitvā mukhaṃ pidhāya – “ayyā nagaraṃ paviṭṭhamattāva nikkhantā, kiṃ nu",
  "atk-s0203a0:1011_2": "kho”ti pucchi. Vassūpanāyikakuṭiyā hatthakammaṃ yācituṃ āgamimhāti. Laddhaṃ, bhanteti.",
  "atk-s0203a0:1011_3": "Na laddhaṃ upāsiketi? Kiṃ panesā kuṭi issareheva kātabbā, duggatehipi sakkā kātunti.",
  "atk-s0203a0:1011_4": "Yena kenaci sakkāti? Sādhu, bhante, mayaṃ karissāma. Sve mayhaṃ bhikkhaṃ gaṇhathāti",
  "atk-s0203a0:1011_5": "nimantetvā udakaṃ netvā puna kuṭaṃ gahetvā āgamma titthamagge ṭhatvā āgatā avasesadāsiyo",
  "atk-s0203a0:1011_6": "“ettheva hothā”ti vatvā sabbāsaṃ āgatakāle āha – “amma kiṃ niccameva parassa dāsakammaṃ",
  "atk-s0203a0:1011_7": "karissatha, udāhu dāsabhāvato muccituṃ icchathā”ti? Ajjeva muccitumicchāma ayyeti.",
  "atk-s0203a0:1011_8": "Yadi evaṃ mayā pañca paccekabuddhā hatthakammaṃ alabhantā svātanāya nimantitā, tumhākaṃ",
  "atk-s0203a0:1011_9": "sāmikehi ekadivasaṃ hatthakammaṃ dāpethāti. Tā sādhūti sampaṭicchitvā sāyaṃ aṭavito",
  "atk-s0203a0:1011_10": "āgatakāle sāmikānaṃ ārocesuṃ. Te sādhūti jeṭṭhakadāsassa gehadvāre sannipatiṃsu.",
  "atk-s0203a0:1012_0": "Atha ne jeṭṭhakadāsī sve tātā paccekabuddhānaṃ hatthakammaṃ dethāti ānisaṃsaṃ ācikkhitvā",
  "atk-s0203a0:1012_1": "yepi na kātukāmā, te gāḷhena ovādena tajjetvā paṭicchāpesi. Sā punadivase paccekabuddhānaṃ",
  "atk-s0203a0:1012_2": "bhattaṃ datvā sabbesaṃ dāsaputtānaṃ saññaṃ adāsi. Te tāvadeva araññaṃ pavisitvā dabbasambhāre",
  "atk-s0203a0:1012_3": "samodhānetvā sataṃ sataṃ hutvā ekekakuṭiṃ ekekacaṅkamanādiparivāraṃ katvā mañcapīṭhapānīyaparibhojanīyabhājanādīni",
  "atk-s0203a0:1012_4": "ṭhapetvā paccekabuddhe temāsaṃ tattha vasanatthāya paṭiññaṃ kāretvā vārabhikkhaṃ",
  "atk-s0203a0:1012_5": "paṭṭhapesuṃ. Yo attano vāradivase na sakkoti. Tassa jeṭṭhakadāsī sakagehato āharitvā",
  "atk-s0203a0:1012_6": "deti. Evaṃ temāsaṃ jaggitvā jeṭṭhakadāsī ekekaṃ dāsaṃ ekekaṃ sāṭakaṃ vissajjāpesi.",
  "atk-s0203a0:1012_7": "Pañca thūlasāṭakasatāni ahesuṃ. Tāni parivattāpetvā pañcannaṃ paccekabuddhānaṃ ticīvarāni",
  "atk-s0203a0:1012_8": "katvā adāsi. Paccekabuddhā yathāphāsukaṃ agamaṃsu. Tampi jaṅghasahassaṃ ekato kusalaṃ",
  "atk-s0203a0:1012_9": "katvā kāyassa bhedā devaloke nibbatti. Tāni pañca mātugāmasatāni kālena kālaṃ tesaṃ",
  "atk-s0203a0:1012_10": "pañcannaṃ purisasatānaṃ gehe honti, kālena kālaṃ sabbāpi jeṭṭhakadāsaputtasseva gehe",
  "atk-s0203a0:1012_11": "honti. Atha ekasmiṃ kāle jeṭṭhakadāsaputto devalokato cavitvā rājakule nibbatto.",
  "atk-s0203a0:1012_12": "Tāpi pañcasatā devakaññā mahābhogakulesu nibbattitvā tassa rajje ṭhitassa gehaṃ agamaṃsu.",
  "atk-s0203a0:1012_13": "Etena niyāmena saṃsarantiyo amhākaṃ bhagavato kāle koliyanagare devadahanagare ca",
  "atk-s0203a0:1012_14": "khattiyakulesu nibbattā.",
  "atk-s0203a0:1013_0": "Nandakattheropi pabbajitvā arahattaṃ patto, jeṭṭhakadāsidhītā vayaṃ āgamma suddhodanamahārājassa",
  "atk-s0203a0:1013_1": "aggamahesiṭṭhāne ṭhitā, itarāpi tesaṃ tesaṃ rājaputtānaṃyeva gharaṃ gatā. Tāsaṃ sāmikā",
  "atk-s0203a0:1013_2": "pañcasatā rājakumārā udakacumbaṭakalahe satthu dhammadesanaṃ sutvā pabbajitā, rājadhītaro",
  "atk-s0203a0:1013_3": "tesaṃ ukkaṇṭhanatthaṃ sāsanaṃ pesesuṃ. Te ukkaṇṭhite bhagavā kuṇāladahaṃ netvā sotāpattiphale",
  "atk-s0203a0:1013_4": "patiṭṭhapetvā mahāsamayadivase arahatte patiṭṭhāpesi. Tāpi pañcasatā rājadhītaro",
  "atk-s0203a0:1013_5": "nikkhamitvā mahāpajāpatiyā santike pabbajiṃsu. Ayamāyasmā nandako ettāva tā bhikkhuniyoti",
  "atk-s0203a0:1013_6": "evametaṃ vatthu dīpetabbaṃ.",
  "atk-s0203a0:1014": "Rājakārāmoti pasenadinā kārito nagarassa dakkhiṇadisābhāge thūpārāmasadise ṭhāne vihāro.",
  "atk-s0203a0:1015": "399. Sammappaññāya sudiṭṭhanti hetunā kāraṇena vipassanāpaññāya yāthāvasarasato diṭṭhaṃ.",
  "atk-s0203a0:1016": "401. Tajjaṃ tajjanti taṃsabhāvaṃ taṃsabhāvaṃ, atthato pana taṃ taṃ paccayaṃ paṭicca tā tā vedanā uppajjantīti vuttaṃ hoti.",
  "atk-s0203a0:1017": "402. Pagevassa chāyāti mūlādīni nissāya nibbattā chāyā paṭhamataraṃyeva aniccā.",
  "atk-s0203a0:1018_0": "413. Anupahaccāti anupahanitvā. Tattha maṃsaṃ piṇḍaṃ piṇḍaṃ katvā cammaṃ alliyāpento",
  "atk-s0203a0:1018_1": "maṃsakāyaṃ upahanati nāma. Cammaṃ baddhaṃ baddhaṃ katvā maṃse alliyāpento maṃsakāyaṃ",
  "atk-s0203a0:1018_2": "upahanati nāma. Evaṃ akatvā. Vilimaṃsaṃ nhārubandhananti sabbacamme laggavilīpanamaṃsameva.",
  "atk-s0203a0:1018_3": "Antarākilesasaṃyojanabandhananti sabbaṃ antarakilesameva sandhāya vuttaṃ.",
  "atk-s0203a0:1019_0": "414. Satta kho panimeti kasmā āhāti? Yā hi esā paññā kilese chindatīti vuttā, sā",
  "atk-s0203a0:1019_1": "na ekikāva attano dhammatāya chindituṃ sakkoti. Yathā pana kuṭhārī na attano dhammatāya",
  "atk-s0203a0:1019_2": "chejjaṃ chindati, purisassa tajjaṃ vāyāmaṃ paṭicceva chindati, evaṃ na vinā chahi",
  "atk-s0203a0:1019_3": "bojjhaṅgehi paññā kilese chindituṃ sakkoti. Tasmā evamāha. Tena hīti yena kāraṇena",
  "atk-s0203a0:1019_4": "tayā cha ajjhattikāni āyatanāni, cha bāhirāni, cha viññāṇakāye, dīpopamaṃ, rukkhopamaṃ,",
  "atk-s0203a0:1019_5": "gāvūpamañca dassetvā sattahi bojjhaṅgehi āsavakkhayena desanā niṭṭhapitā, tena kāraṇena",
  "atk-s0203a0:1019_6": "tvaṃ svepi tā bhikkhuniyo teneva ovādena ovadeyyāsīti.",
  "atk-s0203a0:1020_0": "415. Sā sotāpannāti yā sā guṇehi sabbapacchimikā, sā sotāpannā. Sesā pana sakadāgāmianāgāminiyo",
  "atk-s0203a0:1020_1": "ca khīṇāsavā ca. Yadi evaṃ kathaṃ paripuṇṇasaṅkappāti. Ajjhāsayapāripūriyā. Yassā",
  "atk-s0203a0:1020_2": "hi bhikkhuniyā evamahosi – “kadā nu kho ahaṃ ayyassa nandakassa dhammadesanaṃ suṇantī",
  "atk-s0203a0:1020_3": "tasmiṃyeva āsane sotāpattiphalaṃ sacchikareyya”nti, sā sotāpattiphalaṃ sacchākāsi.",
  "atk-s0203a0:1020_4": "Yassā ahosi “sakadāgāmiphalaṃ anāgāmiphalaṃ arahatta”nti, sā arahattaṃ sacchākāsi.",
  "atk-s0203a0:1020_5": "Tenāha bhagavā “attamanā ceva paripuṇṇasaṅkappā cā”ti.",
  "atk-s0203a0:1021": "Papañcasūdaniyā majjhimanikāyaṭṭhakathāya",
  "atk-s0203a0:1022": "Nandakovādasuttavaṇṇanā niṭṭhitā.",
  "atk-s0203a0:1023": "5. Rāhulovādasuttavaṇṇanā",
  "atk-s0203a0:1024_0": "416. Evaṃ me sutanti rāhulovādasuttaṃ. Tattha vimuttiparipācanīyāti vimuttiṃ paripācentīti",
  "atk-s0203a0:1024_1": "vimuttiparipācanīyā. Dhammāti pannarasa dhammā. Te saddhindriyādīnaṃ visuddhikāraṇavasena",
  "atk-s0203a0:1024_2": "veditabbā. Vuttañhetaṃ –",
  "atk-s0203a0:1025_0": "“Assaddhe puggale parivajjayato, saddhe puggale sevato bhajato payirupāsato pasādanīye",
  "atk-s0203a0:1025_1": "suttante paccavekkhato imehi tīhākārehi saddhindriyaṃ visujjhati. Kusīte puggale",
  "atk-s0203a0:1025_2": "parivajjayato āraddhavīriye puggale sevato bhajato payirupāsato sammappadhāne paccavekkhato",
  "atk-s0203a0:1025_3": "imehi tīhākārehi vīriyindriyaṃ visujjhati. Muṭṭhassatī puggale parivajjayato upaṭṭhitassatī",
  "atk-s0203a0:1025_4": "puggale sevato bhajato payirupāsato satipaṭṭhāne paccavekkhato imehi tīhākārehi satindriyaṃ",
  "atk-s0203a0:1025_5": "visujjhati. Asamāhite puggale parivajjayato samāhite puggale sevato bhajato payirupāsato",
  "atk-s0203a0:1025_6": "jhānavimokkhe paccavekkhato imehi tīhākārehi samādhindriyaṃ visujjhati. Duppaññe",
  "atk-s0203a0:1025_7": "puggale parivajjayato paññavante puggale sevato bhajato payirupāsato gambhīrañāṇacariyaṃ",
  "atk-s0203a0:1025_8": "paccavekkhato imehi tīhākārehi paññindriyaṃ visujjhati. Iti ime pañca puggale parivajjayato",
  "atk-s0203a0:1025_9": "pañca puggale sevato bhajato payirupāsato pañca suttantakkhandhe paccavekkhato imehi",
  "atk-s0203a0:1025_10": "pannarasahi ākārehi imāni pañcindriyāni visujjhantī”ti.",
  "atk-s0203a0:1026_0": "Aparepi pannarasa dhammā vimuttiparipācanīyā – saddhādīni pañcimāni indriyāni, aniccasaññā,",
  "atk-s0203a0:1026_1": "anicce dukkhasaññā, dukkhe anattasaññā, pahānasaññā, virāgasaññāti, imā pañca nibbedhabhāgiyā",
  "atk-s0203a0:1026_2": "saññā, meghiyattherassa kathitā kalyāṇamittatādayo pañcadhammāti. Kāya pana velāya",
  "atk-s0203a0:1026_3": "bhagavato etadahosīti. Paccūsasamaye lokaṃ volokentassa.",
  "atk-s0203a0:1027_0": "419. Anekānaṃ devatāsahassānanti āyasmatā rāhulena padumuttarassa bhagavato pādamūle",
  "atk-s0203a0:1027_1": "pālitanāgarājakāle patthanaṃ paṭṭhapentena saddhiṃ patthanaṃ paṭṭhapitadevatāyeva.",
  "atk-s0203a0:1027_2": "Tāsu pana kāci bhūmaṭṭhakā devatā, kāci antalikkhakā, kāci cātumahārājikā, kāci devaloke,",
  "atk-s0203a0:1027_3": "kāci brahmaloke nibbattā. Imasmiṃ pana divase sabbā ekaṭṭhāne andhavanasmiṃyeva sannipatitā.",
  "atk-s0203a0:1027_4": "Dhammacakkhunti upāliovāda- dīghanakhasuttesu paṭhamamaggo dhammacakkhunti vutto,",
  "atk-s0203a0:1027_5": "brahmāyusutte tīṇi phalāni, imasmiṃ sutte cattāro maggā, cattāri ca phalāni dhammacakkhunti",
  "atk-s0203a0:1027_6": "veditabbāni. Tattha hi kāci devatā sotāpannā ahesuṃ, kāci sakadāgāmī, anāgāmī, khīṇāsavā.",
  "atk-s0203a0:1027_7": "Tāsañca pana devatānaṃ ettakāti gaṇanavasena paricchedo natthi. Sesaṃ sabbattha uttānamevāti.",
  "atk-s0203a0:1028": "Papañcasūdaniyā majjhimanikāyaṭṭhakathāya",
  "atk-s0203a0:1029": "Rāhulovādasuttavaṇṇanā niṭṭhitā.",
  "atk-s0203a0:1030": "6. Chachakkasuttavaṇṇanā",
  "atk-s0203a0:1031_0": "420. Evaṃ me sutanti chachakkasuttaṃ. Tattha ādikalyāṇantiādimhi kalyāṇaṃ bhaddakaṃ",
  "atk-s0203a0:1031_1": "niddosaṃ katvā desessāmi. Majjhapariyosānesupi eseva nayo. Iti bhagavā ariyavaṃsaṃ",
  "atk-s0203a0:1031_2": "navahi, mahāsatipaṭṭhānaṃ sattahi, mahāassapuraṃ sattahiyeva padehi thomesi. Idaṃ",
  "atk-s0203a0:1031_3": "pana suttaṃ navahi padehi thomesi.",
  "atk-s0203a0:1032_0": "Veditabbānīti sahavipassanena maggena jānitabbāni. Manāyatanena tebhūmakacittameva",
  "atk-s0203a0:1032_1": "kathitaṃ, dhammāyatanena bahiddhā tebhūmakadhammā ca, manoviññāṇena ṭhapetvā dve",
  "atk-s0203a0:1032_2": "pañcaviññāṇāni sesaṃ bāvīsatividhaṃ lokiyavipākacittaṃ. Phassavedanā yathāvuttavipākaviññāṇasampayuttāva.",
  "atk-s0203a0:1032_3": "Taṇhāti vipākavedanāpaccayā javanakkhaṇe uppannataṇhā.",
  "atk-s0203a0:1033_0": "422. Cakkhu attāti pāṭiyekko anusandhi. Heṭṭhā kathitānañhi dvinnaṃ saccānaṃ anattabhāvadassanatthaṃ",
  "atk-s0203a0:1033_1": "ayaṃ desanā āraddhā. Tattha na upapajjatīti na yujjati. Vetīti vigacchati nirujjhati.",
  "atk-s0203a0:1034_0": "424. Ayaṃ kho pana, bhikkhaveti ayampi pāṭiyekko anusandhi. Ayañhi desanā tiṇṇaṃ",
  "atk-s0203a0:1034_1": "gāhānaṃ vasena vaṭṭaṃ dassetuṃ āraddhā. Dukkhaṃ samudayoti dvinnaṃ saccānaṃ vasena",
  "atk-s0203a0:1034_2": "vaṭṭaṃ dassetuntipi vadantiyeva. Etaṃ mamātiādīsu taṇhāmānadiṭṭhigāhāva veditabbā.",
  "atk-s0203a0:1034_3": "Samanupassatīti gāhattayavasena passati.",
  "atk-s0203a0:1035_0": "Evaṃ vaṭṭaṃ dassetvā idāni tiṇṇaṃ gāhānaṃ paṭipakkhavasena, nirodho maggoti imesaṃ",
  "atk-s0203a0:1035_1": "vā dvinnaṃ saccānaṃ vasena vivaṭṭaṃ dassetuṃ ayaṃ kho panātiādimāha. Netaṃ mamātiādīni",
  "atk-s0203a0:1035_2": "taṇhādīnaṃ paṭisedhavacanāni. Samanupassatīti aniccaṃ dukkhamanattāti passati.",
  "atk-s0203a0:1036_0": "425. Evaṃ vivaṭṭaṃ dassetvā idāni tiṇṇaṃ anusayānaṃ vasena puna vaṭṭaṃ dassetuṃ cakkhuñca,",
  "atk-s0203a0:1036_1": "bhikkhavetiādimāha. Tattha abhinandatītiādīni taṇhādiṭṭhivaseneva vuttāni. Anusetīti",
  "atk-s0203a0:1036_2": "appahīno hoti. Dukkhassāti vaṭṭadukkhakilesadukkhassa.",
  "atk-s0203a0:1037_0": "426. Evaṃ tiṇṇaṃ anusayānaṃ vasena vaṭṭaṃ kathetvā idāni tesaṃ paṭikkhepavasena vivaṭṭaṃ",
  "atk-s0203a0:1037_1": "dassento puna cakkhuñcātiādimāha. Avijjaṃ pahāyāti vaṭṭamūlikaṃ avijjaṃ pajahitvā.",
  "atk-s0203a0:1037_2": "Vijjanti arahattamaggavijjaṃ uppādetvā.",
  "atk-s0203a0:1038_0": "427. Ṭhānametaṃ vijjatīti ettakeneva kathāmaggena vaṭṭavivaṭṭavasena desanaṃ matthakaṃ",
  "atk-s0203a0:1038_1": "pāpetvā puna tadeva sampiṇḍetvā dassento evaṃ passaṃ, bhikkhavetiādimāha. Saṭṭhimattānaṃ",
  "atk-s0203a0:1038_2": "bhikkhūnanti ettha anacchariyametaṃ, yaṃ sayameva tathāgate desente saṭṭhi bhikkhū",
  "atk-s0203a0:1038_3": "arahattaṃ pattā. Imañhi suttaṃ dhammasenāpatimhi kathentepi saṭṭhi bhikkhū arahattaṃ",
  "atk-s0203a0:1038_4": "pattā, mahāmoggallāne kathentepi, asītimahātheresu kathentesupi pattā eva. Etampi",
  "atk-s0203a0:1038_5": "anacchariyaṃ. Mahābhiññappattā hi te sāvakā.",
  "atk-s0203a0:1039_0": "Aparabhāge pana tambapaṇṇidīpe māleyyadevatthero nāma heṭṭhā lohapāsāde idaṃ suttaṃ",
  "atk-s0203a0:1039_1": "kathesi. Tadāpi saṭṭhi bhikkhū arahattaṃ pattā. Yathā ca lohapāsāde, evaṃ thero mahāmaṇḍapepi",
  "atk-s0203a0:1039_2": "idaṃ suttaṃ kathesi. Mahāvihārā nikkhamitvā cetiyapabbataṃ gato, tatthāpi kathesi.",
  "atk-s0203a0:1039_3": "Tato sākiyavaṃsavihāre, kūṭālivihāre, antarasobbhe, muttaṅgaṇe, vātakapabbate, pācinagharake,",
  "atk-s0203a0:1039_4": "dīghavāpiyaṃ, lokandare, nomaṇḍalatale kathesi. Tesupi ṭhānesu saṭṭhi saṭṭhi bhikkhū",
  "atk-s0203a0:1039_5": "arahattaṃ pattā. Tato nikkhamitvā pana thero cittalapabbataṃ gato. Tadā ca cittalapabbatavihāre",
  "atk-s0203a0:1039_6": "atirekasaṭṭhivasso mahāthero, pokkharaṇiyaṃ kuruvakatitthaṃ nāma paṭicchannaṭṭhānaṃ",
  "atk-s0203a0:1039_7": "atthi, tattha thero nhāyissāmīti otiṇṇo. Devatthero tassa santikaṃ gantvā nhāpemi,",
  "atk-s0203a0:1039_8": "bhanteti āha. Thero paṭisanthāreneva – “māleyyadevo nāma atthīti vadanti, so ayaṃ",
  "atk-s0203a0:1039_9": "bhavissatī”ti ñatvā tvaṃ devoti āha. Āma, bhanteti. Saṭṭhivassaddhānaṃ me, āvuso,",
  "atk-s0203a0:1039_10": "koci sarīraṃ hatthena phusituṃ nāma na labhi, tvaṃ pana nhāpehīti uttaritvā tīre nisīdi.",
  "atk-s0203a0:1040_0": "Thero sabbampi hatthapādādiparikammaṃ katvā mahātheraṃ nhāpesi. Taṃ divasañca dhammassavanadivaso",
  "atk-s0203a0:1040_1": "hoti. Atha mahāthero – “deva amhākaṃ dhammadānaṃ dātuṃ vaṭṭatī”ti āha. Thero sādhu,",
  "atk-s0203a0:1040_2": "bhanteti sampaṭicchi. Atthaṅgate sūriye dhammassavanaṃ ghosesuṃ. Atikkantasaṭṭhivassāva",
  "atk-s0203a0:1040_3": "saṭṭhi mahātherā dhammassavanatthaṃ agamaṃsu. Devatthero sarabhāṇāvasāne imaṃ suttaṃ",
  "atk-s0203a0:1040_4": "ārabhi, suttantapariyosāne ca saṭṭhi mahātherā arahattaṃ pāpuṇiṃsu. Tato tissamahāvihāraṃ",
  "atk-s0203a0:1040_5": "gantvā kathesi, tasmimpi saṭṭhi therā. Tato nāgamahāvihāre kāḷakacchagāme kathesi,",
  "atk-s0203a0:1040_6": "tasmimpi saṭṭhi therā. Tato kalyāṇiṃ gantvā tattha cātuddase heṭṭhāpāsāde kathesi,",
  "atk-s0203a0:1040_7": "tasmimpi saṭṭhi therā. Uposathadivase uparipāsāde kathesi, tasmimpi saṭṭhi therāti",
  "atk-s0203a0:1040_8": "evaṃ devatthereyeva idaṃ suttaṃ kathente saṭṭhiṭṭhānesu saṭṭhi saṭṭhi janā arahattaṃ pattā.",
  "atk-s0203a0:1041_0": "Ambilakāḷakavihāre pana tipiṭakacūḷanāgatthere imaṃ suttaṃ kathente manussaparisā",
  "atk-s0203a0:1041_1": "gāvutaṃ ahosi, devaparisā yojanikā. Suttapariyosāne sahassabhikkhū arahattaṃ pattā,",
  "atk-s0203a0:1041_2": "devesu pana tato tato ekekova puthujjano ahosīti.",
  "atk-s0203a0:1042": "Papañcasūdaniyā majjhimanikāyaṭṭhakathāya",
  "atk-s0203a0:1043": "Chachakkasuttavaṇṇanā niṭṭhitā.",
  "atk-s0203a0:1044": "7. Mahāsaḷāyatanikasuttavaṇṇanā",
  "atk-s0203a0:1045": "428. Evaṃ me sutanti mahāsaḷāyatanikasuttaṃ. Tattha mahāsaḷāyatanikanti mahantānaṃ channaṃ āyatanānaṃ jotakaṃ dhammapariyāyaṃ.",
  "atk-s0203a0:1046_0": "429. Ajānanti sahavipassanena maggena ajānanto. Upacayaṃ gacchantīti vuḍḍhiṃ gacchanti,",
  "atk-s0203a0:1046_1": "vasibhāvaṃ gacchantīti attho. Kāyikāti pañcadvārikadarathā. Cetasikāti manodvārikadarathā.",
  "atk-s0203a0:1046_2": "Santāpādīsupi eseva nayo.",
  "atk-s0203a0:1047_0": "430. Kāyasukhanti pañcadvārikasukhaṃ. Cetosukhanti manodvārikasukhaṃ. Ettha ca pañcadvārikajavanena",
  "atk-s0203a0:1047_1": "samāpajjanaṃ vā vuṭṭhānaṃ vā natthi, uppannamattakameva hoti. Manodvārikena sabbaṃ",
  "atk-s0203a0:1047_2": "hoti. Ayañca maggavuṭṭhānassa paccayabhūtā balavavipassanā, sāpi manodvārikeneva hoti.",
  "atk-s0203a0:1048_0": "431. Tathābhūtassāti kusalacittasampayuttacetosukhasamaṅgībhūtassa. Pubbeva kho panassāti",
  "atk-s0203a0:1048_1": "assa bhikkhuno vācākammantājīvā pubbasuddhikā nāma ādito paṭṭhāya parisuddhāva honti.",
  "atk-s0203a0:1048_2": "Diṭṭhisaṅkappavāyāmasatisamādhisaṅkhātāni pana pañcaṅgāni sabbatthakakārāpakaṅgāni",
  "atk-s0203a0:1048_3": "nāma. Evaṃ lokuttaramaggo aṭṭhaṅgiko vā sattaṅgiko vā hoti.",
  "atk-s0203a0:1049_0": "Vitaṇḍavādī pana “yā yathābhūtassa diṭṭhī”ti imameva suttapadesaṃ gahetvā “lokuttaramaggo",
  "atk-s0203a0:1049_1": "pañcaṅgiko”ti vadati. So – “evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti",
  "atk-s0203a0:1049_2": "iminā anantaravacaneneva paṭisedhitabbo. Uttari ca evaṃ saññāpetabbo – lokuttaramaggo",
  "atk-s0203a0:1049_3": "pañcaṅgiko nāma natthi, imāni pana pañca sabbatthakakārāpakaṅgāni maggakkhaṇe virativasena",
  "atk-s0203a0:1049_4": "pūrenti. “Yā catūhi vacīduccaritehi ārati viratī”ti evaṃ vuttaviratīsu hi micchāvācaṃ",
  "atk-s0203a0:1049_5": "pajahati, sammāvācaṃ bhāveti, evaṃ sammāvācaṃ bhāventassa imāni pañcaṅgikāni na vinā,",
  "atk-s0203a0:1049_6": "saheva viratiyā pūrenti. Sammākammantājīvesupi eseva nayo. Iti vacīkammādīni ādito",
  "atk-s0203a0:1049_7": "paṭṭhāya parisuddhāneva vaṭṭanti. Imāni pana pañca sabbatthakakārāpakaṅgāni virativasena",
  "atk-s0203a0:1049_8": "paripūrentīti pañcaṅgiko maggo nāma natthi. Subhaddasuttepi cetaṃ vuttaṃ – “yasmiṃ",
  "atk-s0203a0:1049_9": "kho, subhadda, dhammavinaye ariyo aṭṭhaṅgiko maggo”ti. Aññesu ca anekesu suttasatesu",
  "atk-s0203a0:1049_10": "aṭṭhaṅgikova maggo āgatoti.",
  "atk-s0203a0:1050_0": "433. Cattāropi satipaṭṭhānāti maggasampayuttāva cattāro satipaṭṭhānā. Sammappadhānādīsupi",
  "atk-s0203a0:1050_1": "eseva nayo. Yuganandhāti ekakkhaṇikayuganandhā. Etehi aññasmiṃ khaṇe samāpatti, aññasmiṃ",
  "atk-s0203a0:1050_2": "vipassanāti. Evaṃ nānākhaṇikāpi honti, ariyamagge pana ekakkhaṇikā.",
  "atk-s0203a0:1051": "Vijjā ca vimutti cāti arahattamaggavijjā ca phalavimutti ca. Sesaṃ sabbattha uttānamevāti.",
  "atk-s0203a0:1052": "Papañcasūdaniyā majjhimanikāyaṭṭhakathāya",
  "atk-s0203a0:1053": "Mahāsaḷāyatanikasuttavaṇṇanā niṭṭhitā.",
  "atk-s0203a0:1054": "8. Nagaravindeyyasuttavaṇṇanā",
  "atk-s0203a0:1055": "435. Evaṃ me sutanti nagaravindeyyasuttaṃ. Tattha samavisamaṃ carantīti kālena samaṃ caranti, kālena visamaṃ. Samacariyampi hetanti samacariyampi hi etaṃ.",
  "atk-s0203a0:1056_0": "437. Ke ākārāti kāni kāraṇāni? Ke anvayāti kā anubuddhiyo? Natthi kho pana tatthāti",
  "atk-s0203a0:1056_1": "kasmā āha, nanu araññe haritatiṇacampakavanādivasena atimanuññā rūpādayo pañca kāmaguṇā",
  "atk-s0203a0:1056_2": "atthīti? No natthi. Na panetaṃ vanasaṇḍena kathitaṃ, itthirūpādīni pana sandhāyetaṃ",
  "atk-s0203a0:1056_3": "kathitaṃ. Tāni hi purisassa cittaṃ pariyādāya tiṭṭhanti. Yathāha – “nāhaṃ, bhikkhave,",
  "atk-s0203a0:1056_4": "aññaṃ ekarūpampi samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ,",
  "atk-s0203a0:1056_5": "bhikkhave, itthirūpaṃ. Itthirūpaṃ, bhikkhave, purisassa cittaṃ pariyādāya tiṭṭhatī”ti",
  "atk-s0203a0:1056_6": "vitthāretabbaṃ. Sesaṃ sabbattha uttānamevāti.",
  "atk-s0203a0:1057": "Papañcasūdaniyā majjhimanikāyaṭṭhakathāya",
  "atk-s0203a0:1058": "Nagaravindeyyasuttavaṇṇanā niṭṭhitā.",
  "atk-s0203a0:1059": "9. Piṇḍapātapārisuddhisuttavaṇṇanā",
  "atk-s0203a0:1060": "438. Evaṃ me sutanti piṇḍapātapārisuddhisuttaṃ. Tattha paṭisallānāti phalasamāpattito.",
  "atk-s0203a0:1061_0": "Vippasannānīti okāsavasenetaṃ vuttaṃ. Phalasamāpattito hi vuṭṭhitassa pañcahi pasādehi",
  "atk-s0203a0:1061_1": "patiṭṭhitokāso vippasanno hoti, chavivaṇṇo parisuddho. Tasmā evamāha. Suññatavihārenāti",
  "atk-s0203a0:1061_2": "suññataphalasamāpattivihārena. Mahāpurisavihāroti buddhapaccekabuddhatathāgatamahāsāvakānaṃ",
  "atk-s0203a0:1061_3": "mahāpurisānaṃ vihāro. Yena cāhaṃ maggenātiādīsu vihārato paṭṭhāya yāva gāmassa indakhīlā",
  "atk-s0203a0:1061_4": "esa paviṭṭhamaggo nāma, antogāmaṃ pavisitvā gehapaṭipāṭiyā caritvā yāva nagaradvārena",
  "atk-s0203a0:1061_5": "nikkhamanā esa caritabbapadeso nāma, bahi indakhīlato paṭṭhāya yāva vihārā esa paṭikkantamaggo",
  "atk-s0203a0:1061_6": "nāma. Paṭighaṃ vāpi cetasoti citte paṭihaññanakilesajātaṃ kiñci atthi natthīti. Ahorattānusikkhināti",
  "atk-s0203a0:1061_7": "divasañca rattiñca anusikkhantena.",
  "atk-s0203a0:1062_0": "440. Pahīnā nu kho me pañca kāmaguṇātiādīsu ekabhikkhussa paccavekkhaṇā nānā, nānābhikkhūnaṃ",
  "atk-s0203a0:1062_1": "paccavekkhaṇā nānāti. Kathaṃ? Eko hi bhikkhu pacchābhattaṃ piṇḍapātapaṭikkanto pattacīvaraṃ",
  "atk-s0203a0:1062_2": "paṭisāmetvā vivittokāse nisinno paccavekkhati “pahīnā nu kho me pañcakāmaguṇā”ti.",
  "atk-s0203a0:1062_3": "So “appahīnā”ti ñatvā vīriyaṃ paggayha anāgāmimaggena pañcakāmaguṇikarāgaṃ samugghāṭetvā",
  "atk-s0203a0:1062_4": "maggānantaraṃ phalaṃ phalānantaraṃ maggaṃ tato vuṭṭhāya paccavekkhanto “pahīnā”ti",
  "atk-s0203a0:1062_5": "pajānāti. Nīvaraṇādīsupi eseva nayo. Etesaṃ pana arahattamaggena pahānādīni honti,",
  "atk-s0203a0:1062_6": "evaṃ ekabhikkhussa nānāpaccavekkhaṇā hoti. Etāsu pana paccavekkhaṇāsu añño bhikkhu",
  "atk-s0203a0:1062_7": "ekaṃ paccavekkhaṇaṃ paccavekkhati, añño ekanti evaṃ nānābhikkhūnaṃ nānāpaccavekkhaṇā",
  "atk-s0203a0:1062_8": "hoti. Sesaṃ sabbattha uttānamevāti.",
  "atk-s0203a0:1063": "Papañcasūdaniyā majjhimanikāyaṭṭhakathāya",
  "atk-s0203a0:1064": "Piṇḍapātapārisuddhisuttavaṇṇanā niṭṭhitā.",
  "atk-s0203a0:1065": "10. Indriyabhāvanāsuttavaṇṇanā",
  "atk-s0203a0:1066_0": "453. Evaṃ me sutanti indriyabhāvanāsuttaṃ. Tattha gajaṅgalāyanti evaṃnāmake nigame.",
  "atk-s0203a0:1066_1": "Suveḷuvaneti suveḷu nāma ekā rukkhajāti, tehi sañchanno mahāvanasaṇḍo, tattha viharati.",
  "atk-s0203a0:1066_2": "Cakkhunā rūpaṃ na passati, sotena saddaṃ na suṇātīti cakkhunā rūpaṃ na passitabbaṃ,",
  "atk-s0203a0:1066_3": "sotena saddo na sotabboti evaṃ desetīti adhippāyena vadati.",
  "atk-s0203a0:1067_0": "Aññathā ariyassa vinayeti iminā bhagavā attano sāsane asadisāya indriyabhāvanāya",
  "atk-s0203a0:1067_1": "kathanatthaṃ ālayaṃ akāsi. Athāyasmā ānando – “satthā ālayaṃ dasseti, handāhaṃ imissaṃ",
  "atk-s0203a0:1067_2": "parisati bhikkhusaṅghassa indriyabhāvanākathaṃ kāremī”ti satthāraṃ yācanto etassa",
  "atk-s0203a0:1067_3": "bhagavātiādimāha. Athassa bhagavā indriyabhāvanaṃ kathento tena hānandātiādimāha.",
  "atk-s0203a0:1068_0": "454. Tatha yadidaṃ upekkhāti yā esā vipassanupekkhā nāma, esā santā esā paṇītā, atappikāti",
  "atk-s0203a0:1068_1": "attho. Iti ayaṃ bhikkhu cakkhudvāre rūpārammaṇampi iṭṭhe ārammaṇe manāpaṃ, aniṭṭhe",
  "atk-s0203a0:1068_2": "amanāpaṃ, majjhatte manāpāmanāpañca cittaṃ, tassa rajjituṃ vā dussituṃ vā muyhituṃ",
  "atk-s0203a0:1068_3": "vā adatvāva pariggahetvā vipassanaṃ majjhatte ṭhapeti. Cakkhumāti sampannacakkhuvisuddhanetto.",
  "atk-s0203a0:1068_4": "Cakkhābādhikassa hi uddhaṃ ummīlananimmīlanaṃ na hoti, tasmā so na gahito.",
  "atk-s0203a0:1069": "456. Īsakaṃpoṇeti rathīsā viya uṭṭhahitvā ṭhite.",
  "atk-s0203a0:1070_0": "461. Paṭikūle appaṭikūlasaññītiādīsu paṭikūle mettāpharaṇena vā dhātuso upasaṃhārena",
  "atk-s0203a0:1070_1": "vā appaṭikūlasaññī viharati. Appaṭikūle asubhapharaṇena vā aniccato upasaṃhārena",
  "atk-s0203a0:1070_2": "vā paṭikūlasaññī viharati. Sesapadesupi eseva nayo. Tadubhayaṃ abhinivajjetvāti majjhatto",
  "atk-s0203a0:1070_3": "hutvā viharitukāmo kiṃ karotīti? Iṭṭhāniṭṭhesu āpāthagatesu neva somanassiko na domanassiko hoti. Vuttañhetaṃ –",
  "atk-s0203a0:1071_0": "“Kathaṃ paṭikūle appaṭikūlasaññī viharati? Aniṭṭhasmiṃ vatthusmiṃ mettāya vā pharati,",
  "atk-s0203a0:1071_1": "dhātuto vā upasaṃharati, evaṃ paṭikūle appaṭikūlasaññī viharati. Kathaṃ appaṭikūle",
  "atk-s0203a0:1071_2": "paṭikūlasaññī viharati? Iṭṭhasmiṃ vatthusmiṃ asubhāya vā pharati, aniccato vā upasaṃharati,",
  "atk-s0203a0:1071_3": "evaṃ appaṭikūle paṭikūlasaññī viharati. Kathaṃ paṭikūle ca appaṭikūle ca appaṭikūlasaññī",
  "atk-s0203a0:1071_4": "viharati? Aniṭṭhasmiñca iṭṭhasmiñca vatthusmiṃ mettāya vā pharati, dhātuto vā upasaṃharati.",
  "atk-s0203a0:1071_5": "Evaṃ paṭikūle ca appaṭikūle ca appaṭikūlasaññī viharati. Kathaṃ appaṭikūle ca paṭikūle",
  "atk-s0203a0:1071_6": "ca paṭikūlasaññī viharati? Iṭṭhasmiñca aniṭṭhasmiñca vatthusmiṃ asubhāya vā pharati,",
  "atk-s0203a0:1071_7": "aniccato vā upasaṃharati, evaṃ appaṭikūle ca paṭikūle ca paṭikūlasaññī viharati.",
  "atk-s0203a0:1071_8": "Kathaṃ paṭikūle ca appaṭikūle ca tadubhayaṃ abhinivajjetvā upekkhako viharati sato",
  "atk-s0203a0:1071_9": "sampajāno? Idha bhikkhu cakkhunā rūpaṃ disvā neva sumano hoti na dummano, upekkhako",
  "atk-s0203a0:1071_10": "viharati sato sampajāno…pe… manasā dhammaṃ viññāya neva sumano hoti na dummano, upekkhako",
  "atk-s0203a0:1071_11": "viharati sato sampajāno. Evaṃ paṭikūle ca appaṭikūle ca tadubhayaṃ abhinivajjetvā",
  "atk-s0203a0:1071_12": "upekkhako viharati sato sampajāno”ti.",
  "atk-s0203a0:1072_0": "Imesu ca tīsu nayesu paṭhamanaye manāpaṃ amanāpaṃ manāpāmanāpanti saṃkilesaṃ vaṭṭati,",
  "atk-s0203a0:1072_1": "nikkilesaṃ vaṭṭati. Dutiyanaye saṃkilesaṃ, tatiyanaye saṃkilesanikkilesaṃ vaṭṭati.",
  "atk-s0203a0:1072_2": "Puna vuttaṃ – “paṭhamaṃ saṃkilesaṃ vaṭṭati, dutiyaṃ saṃkilesampi nikkilesampi, tatiyaṃ",
  "atk-s0203a0:1072_3": "nikkilesameva vaṭṭatī”ti. Sesaṃ sabbattha uttānamevāti.",
  "atk-s0203a0:1073": "Papañcasūdaniyā majjhimanikāyaṭṭhakathāya",
  "atk-s0203a0:1074": "Indriyabhāvanāsuttavaṇṇanā niṭṭhitā.",
  "atk-s0203a0:1075": "Pañcamavaggavaṇṇanā niṭṭhitā.",
  "atk-s0203a0:1076": "Uparipaṇṇāsaṭṭhakathā niṭṭhitā.",
  "atk-s0203a0:1077_0": "Yo cāyaṃ “sabbadhammamūlapariyāyaṃ vo, bhikkhave, desissāmī”ti āraddhattā ādikalyāṇo,",
  "atk-s0203a0:1077_1": "majjhe “suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ",
  "atk-s0203a0:1077_2": "vedalla”nti vacanato majjhekalyāṇo, sanniṭṭhāne “ariyo bhāvitindriyo”ti vacanato",
  "atk-s0203a0:1077_3": "pariyosānakalyāṇoti tividhakalyāṇo majjhimanikāyo “mahāvipassanā nāmāya”nti vutto,",
  "atk-s0203a0:1077_4": "so vaṇṇanāvasena samatto hoti.",
  "atk-s0203a0:1078": "Nigamanakathā",
  "atk-s0203a0:1079": "Ettāvatā ca –",
  "atk-s0203a0:1080": "Āyācito sumatinā therena bhadantabuddhamittena,",
  "atk-s0203a0:1081": "Pubbe mayūradūtapaṭṭanamhi saddhiṃ nivasantena.",
  "atk-s0203a0:1082": "Paravādavidhaṃsanassa majjhimanikāyaseṭṭhassa,",
  "atk-s0203a0:1083": "Yamahaṃ papañcasūdanimaṭṭhakathaṃ kātumārabhiṃ.",
  "atk-s0203a0:1084": "Sā hi mahāaṭṭhakathāya sāramādāya niṭṭhitā esā,",
  "atk-s0203a0:1085": "Sattuttarasatamattāya pāḷiyā bhāṇavārehi.",
  "atk-s0203a0:1086": "Ekūnasaṭṭhimatto visuddhimaggopi bhāṇavārehi,",
  "atk-s0203a0:1087": "Atthappakāsanatthāya āgamānaṃ kato yasmā.",
  "atk-s0203a0:1088": "Tasmā tena sahā’yaṃ gāthāgaṇanānayena aṭṭhakathā,",
  "atk-s0203a0:1089": "Samadhikachasaṭṭhisatamiti viññeyyā bhāṇavārānaṃ.",
  "atk-s0203a0:1090": "Samadhikachasaṭṭhisatapamāṇamiti bhāṇavārato esā,",
  "atk-s0203a0:1091": "Samayaṃ pakāsayantī mahāvihārādhivāsīnaṃ.",
  "atk-s0203a0:1092": "Mūlaṭṭhakathāsāraṃ ādāya mayā imaṃ karontena,",
  "atk-s0203a0:1093": "Yaṃ paññamupacitaṃ tena hotu loko sadā sukhitoti.",
  "atk-s0203a0:1094_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena",
  "atk-s0203a0:1094_1": "sakasamayasamayantaragahanajjhogāhanasamatthena paññāveyyattiyasamannāgatena tipiṭakapariyattippabhede",
  "atk-s0203a0:1094_2": "sāṭṭhakathe satthu sāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-s0203a0:1094_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite",
  "atk-s0203a0:1094_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-s0203a0:1094_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-s0203a0:1094_6": "therena katā ayaṃ papañcasūdanī nāma majjhimanikāyaṭṭhakathā –",
  "atk-s0203a0:1095": "Tāva tiṭṭhatu lokasmiṃ, lokanittharaṇesinaṃ;",
  "atk-s0203a0:1096": "Dassentī kulaputtānaṃ, nayaṃ diṭṭhivisuddhiyā.",
  "atk-s0203a0:1097": "Buddhoti nāmampi, suddhacittassa tādino;",
  "atk-s0203a0:1098": "Lokamhi lokajeṭṭhassa, pavattati mahesinoti.",
  "atk-s0203a0:1099": "Papañcasūdanī nāma"
}