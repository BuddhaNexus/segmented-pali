{
  "atk-s0404a0:0": ". Namo tassa bhagavato arahato sammāsambuddhassa.",
  "atk-s0404a0:1": "Aṅguttaranikāye",
  "atk-s0404a0:2": "1. Mettāsuttavaṇṇanā",
  "atk-s0404a0:3_0": "1. Aṭṭhakanipātassa paṭhame āsevitāyāti ādarena sevitāya. Bhāvitāyāti vaḍḍhitāya.",
  "atk-s0404a0:3_1": "Bahulīkatāyāti punappunaṃ katāya. Yānikatāyāti yuttayānasadisakatāya. Vatthukatāyāti",
  "atk-s0404a0:3_2": "patiṭṭhānaṭṭhena vatthu viya katāya. Anuṭṭhitāyāti paccupaṭṭhitāya. Paricitāyāti",
  "atk-s0404a0:3_3": "samantato citāya upacitāya. Susamāraddhāyāti suṭṭhu samāraddhāya sukatāya. Ānisaṃsāti",
  "atk-s0404a0:3_4": "guṇā. Sukhaṃ supatītiādīsu yaṃ vattabbaṃ, taṃ ekādasakanipāte vakkhāma.",
  "atk-s0404a0:4_0": "Appamāṇanti pharaṇavasena appamāṇaṃ. Tanū saṃyojanā honti, passato upadhikkhayanti",
  "atk-s0404a0:4_1": "mettāpadaṭṭhānāya vipassanāya anukkamena upadhikkhayasaṅkhātaṃ arahattaṃ pattassa",
  "atk-s0404a0:4_2": "dasa saṃyojanā pahīyantīti attho. Atha vā tanū saṃyojanā hontīti paṭighañceva paṭighasampayuttasaṃyojanā",
  "atk-s0404a0:4_3": "ca tanukā honti. Passato upadhikkhayanti tesaṃyeva kilesūpadhīnaṃ khayasaṅkhātaṃ",
  "atk-s0404a0:4_4": "mettaṃ adhigamavasena passantassa. Kusalī tena hotīti tena mettāyanena kusalo hoti.",
  "atk-s0404a0:4_5": "Sattasaṇḍanti sattasaṅkhātena saṇḍena samannāgataṃ, sattabharitanti attho. Vijetvāti",
  "atk-s0404a0:4_6": "adaṇḍena asatthena dhammeneva vijinitvā. Rājisayoti isisadisā dhammikarājāno. Yajamānāti",
  "atk-s0404a0:4_7": "dānāni dadamānā. Anupariyagāti vicariṃsu.",
  "atk-s0404a0:5_0": "Assamedhantiādīsu porāṇakarājakāle kira sassamedhaṃ, purisamedhaṃ, sammāpāsaṃ, vācāpeyyanti",
  "atk-s0404a0:5_1": "cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha nipphannasassato",
  "atk-s0404a0:5_2": "dasamabhāgaggahaṇaṃ sassamedhaṃ nāma, sassasampādane medhāvitāti attho. Mahāyodhānaṃ",
  "atk-s0404a0:5_3": "chamāsikaṃ bhattavetanānuppadānaṃ purisamedhaṃ nāma, purisasaṅgaṇhane medhāvitāti",
  "atk-s0404a0:5_4": "attho. Daliddamanussānaṃ hatthato lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ",
  "atk-s0404a0:5_5": "sammāpāsaṃ nāma. Tañhi sammā manusse pāseti hadaye bandhitvā viya ṭhapeti, tasmā",
  "atk-s0404a0:5_6": "sammāpāsanti vuccati. “Tāta, mātulā”tiādinā nayena pana saṇhavācābhaṇanaṃ vācāpeyyaṃ",
  "atk-s0404a0:5_7": "nāma, piyavācāti attho. Evaṃ catūhi saṅgahavatthūhi saṅgahitaṃ raṭṭhaṃ iddhañceva",
  "atk-s0404a0:5_8": "hoti, phītañca, bahuannapānaṃ, khemaṃ, nirabbudaṃ. Manussā mudā modamānā ure putte",
  "atk-s0404a0:5_9": "naccentā apārutagharā viharanti. Idaṃ gharadvāresu aggaḷānaṃ abhāvato niraggaḷanti",
  "atk-s0404a0:5_10": "vuccati. Ayaṃ porāṇikā paveṇi.",
  "atk-s0404a0:6_0": "Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ",
  "atk-s0404a0:6_1": "parivattetvā uddhaṃmūlakaṃ katvā assamedhaṃ purisamedhantiādike pañca yaññe nāma",
  "atk-s0404a0:6_2": "akaṃsu. Tesu assamettha medhanti vadhentīti assamedho. Dvīhi pariyaññehi yajitabbassa",
  "atk-s0404a0:6_3": "ekavīsatiyūpassa ekasmiṃ pacchimadivaseyeva sattanavutipañcapasusataghātabhiṃsanassa",
  "atk-s0404a0:6_4": "ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.",
  "atk-s0404a0:6_5": "Purisamettha medhantīti purisamedho. Catūhi pariyaññehi yajitabbassa saddhiṃ bhūmiyā",
  "atk-s0404a0:6_6": "assamedhe vuttavibhavadakkhiṇassa yaññassetaṃ adhivacanaṃ. Sammamettha pāsantīti",
  "atk-s0404a0:6_7": "sammāpāso. Divase divase yugacchiggaḷe pavesanadaṇḍakasaṅkhātaṃ sammaṃ khipitvā tassa",
  "atk-s0404a0:6_8": "patitokāse vediṃ katvā saṃhārimehi yūpādīhi sarassatīnadiyā nimuggokāsato pabhuti",
  "atk-s0404a0:6_9": "paṭilomaṃ gacchantena yajitabbassa satrayāgassetaṃ adhivacanaṃ. Vājamettha pivantīti",
  "atk-s0404a0:6_10": "vājapeyyo. Ekena pariyaññena sattarasahi pasūhi yajitabbassa beluvayūpassa sattarasakadakkhiṇassa",
  "atk-s0404a0:6_11": "yaññassetaṃ adhivacanaṃ. Natthi ettha aggaḷāti niraggaḷo. Navahi pariyaññehi yajitabbassa",
  "atk-s0404a0:6_12": "saddhiṃ bhūmiyā ca purisehi ca assamedhe vuttavibhavadakkhiṇassa sabbamedhapariyāyanāmassa",
  "atk-s0404a0:6_13": "assamedhavikappassetaṃ adhivacanaṃ.",
  "atk-s0404a0:7_0": "Kalampi te nānubhavanti soḷasinti te sabbepi mahāyāgā ekassa mettācittassa vipākamahantatāya",
  "atk-s0404a0:7_1": "soḷasiṃ kalaṃ na agghanti, soḷasamaṃ bhāgaṃ na pāpuṇantīti attho. Na jinātīti na",
  "atk-s0404a0:7_2": "attanā parassa jāniṃ karoti. Na jāpayeti na parena parassa jāniṃ kāreti. Mettaṃsoti",
  "atk-s0404a0:7_3": "mettāyamānacittakoṭṭhāso hutvā. Sabbabhūtānanti sabbasattesu. Veraṃ tassa na kenacīti",
  "atk-s0404a0:7_4": "tassa kenaci saddhiṃ akusalaveraṃ vā puggalaveraṃ vā natthi.",
  "atk-s0404a0:8": "2. Paññāsuttavaṇṇanā",
  "atk-s0404a0:9_0": "2. Dutiye ādibrahmacariyikāyāti maggabrahmacariyassa ādibhūtāya. Paññāyāti vipassanāya.",
  "atk-s0404a0:9_1": "Garuṭṭhāniyanti gāravuppattipaccayabhūtaṃ garubhāvanīyaṃ. Tibbanti bahalaṃ. Paripucchatīti",
  "atk-s0404a0:9_2": "atthapāḷianusandhipubbāparaṃ pucchati. Paripañhatīti pañhaṃ karoti, idañcidañca paṭipucchissāmīti",
  "atk-s0404a0:9_3": "vitakketi. Dvayenāti duvidhena. Anānākathikoti anānattakathiko hoti. Atiracchānakathikoti",
  "atk-s0404a0:9_4": "nānāvidhaṃ tiracchānakathaṃ na katheti. Ariyaṃ vā tuṇhībhāvanti ariyatuṇhībhāvo nāma",
  "atk-s0404a0:9_5": "catutthajjhānaṃ, sesakammaṭṭhānamanasikāropi vaṭṭati. Jānaṃ jānātīti jānitabbakaṃ",
  "atk-s0404a0:9_6": "jānāti. Passaṃ passatīti passitabbakaṃ passati. Piyattāyāti piyabhāvatthāya. Garuttāyāti",
  "atk-s0404a0:9_7": "garubhāvatthāya. Bhāvanāyāti bhāvanatthāya guṇasambhāvanāya vā. Sāmaññāyāti samaṇadhammatthāya.",
  "atk-s0404a0:9_8": "Ekībhāvāyāti nirantarabhāvatthāya.",
  "atk-s0404a0:10": "3-4. Appiyasuttadvayavaṇṇanā",
  "atk-s0404a0:11_0": "3-4. Tatiye appiyapasaṃsīti appiyajanassa pasaṃsako vaṇṇabhāṇī. Piyagarahīti piyajanassa",
  "atk-s0404a0:11_1": "nindako garahako. Catutthe anavaññattikāmoti “aho vata maṃ aññena avajāneyyu”nti",
  "atk-s0404a0:11_2": "anavajānanakāmo. Akālaññūti kathākālaṃ na jānāti, akāle katheti. Asucīti asucīhi",
  "atk-s0404a0:11_3": "kāyakammādīhi samannāgato.",
  "atk-s0404a0:12": "5. Paṭhamalokadhammasuttavaṇṇanā",
  "atk-s0404a0:13_0": "5. Pañcame lokassa dhammāti lokadhammā. Etehi muttā nāma natthi, buddhānampi honti.",
  "atk-s0404a0:13_1": "Tenevāha – lokaṃ anuparivattantīti anubandhanti nappajahanti, lokato na nivattantīti",
  "atk-s0404a0:13_2": "attho. Loko ca aṭṭha lokadhamme anuparivattatīti ayañca loko ete anubandhati na pajahati,",
  "atk-s0404a0:13_3": "tehi dhammehi na nivattatīti attho.",
  "atk-s0404a0:14_0": "Lābho alābhoti lābhe āgate alābho āgatoyevāti veditabbo. Ayasādīsupi eseva nayo.",
  "atk-s0404a0:14_1": "Avekkhati vipariṇāmadhammeti “vipariṇāmadhammā ime”ti evaṃ avekkhati. Vidhūpitāti",
  "atk-s0404a0:14_2": "vidhamitā viddhaṃsitā. Padañca ñatvāti nibbānapadaṃ jānitvā. Sammappajānāti bhavassa",
  "atk-s0404a0:14_3": "pāragūti bhavassa pāraṃ gato nipphattiṃ matthakaṃ patto, nibbānapadaṃ ñatvāva taṃ",
  "atk-s0404a0:14_4": "pāraṃ gatabhāvaṃ sammappajānātīti. Imasmiṃ sutte vaṭṭavivaṭṭaṃ kathitaṃ.",
  "atk-s0404a0:15": "6. Dutiyalokadhammasuttavaṇṇanā",
  "atk-s0404a0:16": "6. Chaṭṭhe ko visesoti kiṃ visesakāraṇaṃ. Ko adhippayāsoti ko adhikappayogo. Pariyādāyāti gahetvā pariniṭṭhapetvā. Idhāpi vaṭṭavivaṭṭameva kathitaṃ.",
  "atk-s0404a0:17": "7. Devadattavipattisuttavaṇṇanā",
  "atk-s0404a0:18_0": "7. Sattame acirapakkanteti saṅghaṃ bhinditvā na cirapakkante. Ārabbhāti āgamma paṭicca",
  "atk-s0404a0:18_1": "sandhāya. Attavipattinti attano vipattiṃ vipannākāraṃ. Sesapadesupi eseva nayo. Abhibhuyyāti",
  "atk-s0404a0:18_2": "abhibhavitvā madditvā.",
  "atk-s0404a0:19": "8. Uttaravipattisuttavaṇṇanā",
  "atk-s0404a0:20_0": "8. Aṭṭhame vaṭajālikāyanti evaṃnāmake vihāre. So kira vaṭavane niviṭṭhattā vaṭajālikāti",
  "atk-s0404a0:20_1": "saṅkhaṃ gato. Pāturahosīti imamatthaṃ devarañño ārocessāmīti gantvā pākaṭo ahosi.",
  "atk-s0404a0:20_2": "Ādibrahmacariyakoti sikkhattayasaṅgahassa sakalasāsanabrahmacariyassa ādibhūto.",
  "atk-s0404a0:21": "9. Nandasuttavaṇṇanā",
  "atk-s0404a0:22_0": "9. Navame kulaputtoti jātikulaputto. Balavāti thāmasampanno. Pāsādikoti rūpasampattiyā",
  "atk-s0404a0:22_1": "pasādajanako. Tibbarāgoti bahalarāgo. Kimaññatrātiādīsu ayamattho – kiṃ aññena kāraṇena",
  "atk-s0404a0:22_2": "kathitena, ayaṃ nando indriyesu guttadvāro bhojane mattaññū jāgariyamanuyutto satisampajaññena",
  "atk-s0404a0:22_3": "samannāgato, yehi nando sakkoti paripuṇṇaṃ parisuddhaṃ brahmacariyaṃ carituṃ. Sace",
  "atk-s0404a0:22_4": "imehi kāraṇehi samannāgato nābhavissa, na sakkuṇeyyāti. Itiha tatthāti evaṃ tattha.",
  "atk-s0404a0:22_5": "Imasmiṃ sutte vaṭṭameva kathitaṃ.",
  "atk-s0404a0:23": "10. Kāraṇḍavasuttavaṇṇanā",
  "atk-s0404a0:24_0": "10. Dasame aññenāññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ",
  "atk-s0404a0:24_1": "vā paṭicchādeti. Bahiddhā kathaṃ apanāmetīti bāhirato aññaṃ āgantukakathaṃ otāreti.",
  "atk-s0404a0:24_2": "Apaneyyesoti apaneyyo nīharitabbo esa. Samaṇadūsīti samaṇadūsako. Samaṇapalāpoti",
  "atk-s0404a0:24_3": "vīhīsu vīhipalāpo viya nissāratāya samaṇesu samaṇapalāpo. Samaṇakāraṇḍavoti samaṇakacavaro.",
  "atk-s0404a0:24_4": "Bahiddhā nāsentīti bahi nīharanti. Yavakaraṇeti yavakhette. Phuṇamānassāti ucce ṭhāne",
  "atk-s0404a0:24_5": "ṭhatvā mahāvāte opuniyamānassa. Apasammajjantīti sāradhaññānaṃ ekato dubbaladhaññānaṃ",
  "atk-s0404a0:24_6": "ekato karaṇatthaṃ punappunaṃ apasammajjanti, apasammajjanisaṅkhātena vātaggāhinā",
  "atk-s0404a0:24_7": "suppena vā vatthena vā nīharanti. Daddaranti daddarasaddaṃ.",
  "atk-s0404a0:25_0": "Saṃvāsāyanti saṃvāsena ayaṃ. Vijānāthāti jāneyyātha. Santavācoti saṇhavāco. Janavatīti",
  "atk-s0404a0:25_1": "janamajjhe. Raho karoti karaṇanti karaṇaṃ vuccati pāpakammaṃ, taṃ raho paṭicchanno",
  "atk-s0404a0:25_2": "hutvā karoti. Saṃsappī ca musāvādīti saṃsappitvā musāvādī, musā bhaṇanto saṃsappati",
  "atk-s0404a0:25_3": "phandatīti attho. Imasmiṃ sutte vaṭṭameva kathetvā gāthāsu vaṭṭavivaṭṭaṃ kathitanti.",
  "atk-s0404a0:26": "1. Verañjasuttavaṇṇanā",
  "atk-s0404a0:27_0": "11. Dutiyassa paṭhame abhivādetīti evamādīni na samaṇo gotamoti ettha vuttanakārena",
  "atk-s0404a0:27_1": "yojetvā evamettha attho veditabbo “na vandati nāsanā vuṭṭhāti, nāpi ‘idha bhonto",
  "atk-s0404a0:27_2": "nisīdantū’ti evaṃ āsanena vā nimantetī”ti. Ettha hi vā-saddo vibhāvane nāma atthe",
  "atk-s0404a0:27_3": "“rūpaṃ niccaṃ vā aniccaṃ vā”tiādīsu viya. Evaṃ vatvā atha attano abhivādanādīni akarontaṃ",
  "atk-s0404a0:27_4": "bhagavantaṃ disvā āha – tayidaṃ, bho gotama, tathevāti. Yaṃ taṃ mayā sutaṃ, taṃ tatheva,",
  "atk-s0404a0:27_5": "taṃ savanañca me dassanañca saṃsandati sameti, atthato ekībhāvaṃ gacchati. Na hi",
  "atk-s0404a0:27_6": "bhavaṃ gotamo…pe… āsanena vā nimantetīti. Evaṃ attanā sutaṃ diṭṭhena nigametvā nindanto",
  "atk-s0404a0:27_7": "āha – tayidaṃ, bho gotama, na sampannamevāti taṃ abhivādanādīnaṃ akaraṇaṃ ayuttamevāti.",
  "atk-s0404a0:28_0": "Athassa bhagavā attukkaṃsanaparavambhanadosaṃ anupagamma karuṇāsītalena hadayena",
  "atk-s0404a0:28_1": "taṃ aññāṇaṃ vidhamitvā yuttabhāvaṃ dassetukāmo nāhaṃ taṃ brāhmaṇātiādimāha. Tatrāyaṃ",
  "atk-s0404a0:28_2": "saṅkhepattho – ahaṃ, brāhmaṇa, appaṭihatena sabbaññutaññāṇacakkhunā olokentopi taṃ",
  "atk-s0404a0:28_3": "puggalaṃ etasmiṃ sadevakādibhede loke na passāmi, yamahaṃ abhivādeyyaṃ vā paccuṭṭheyyaṃ",
  "atk-s0404a0:28_4": "vā āsanena vā nimanteyyaṃ. Anacchariyaṃ vā etaṃ, svāhaṃ ajja sabbaññutaṃ patto evarūpaṃ",
  "atk-s0404a0:28_5": "nipaccākārārahaṃ puggalaṃ na passāmi. Apica kho yadāpāhaṃ sampatijātova uttarena",
  "atk-s0404a0:28_6": "mukho sattapadavītihārena gantvā sakalaṃ dasasahassilokadhātuṃ olokesiṃ, tadāpi etasmiṃ",
  "atk-s0404a0:28_7": "sadevakādibhede loke taṃ puggalaṃ na passāmi, yamahaṃ evarūpaṃ nipaccakāraṃ kareyyaṃ.",
  "atk-s0404a0:28_8": "Atha kho maṃ soḷasakappasahassāyuko khīṇāsavamahābrahmāpi añjaliṃ paggahetvā “tvaṃ",
  "atk-s0404a0:28_9": "loke mahāpuriso, tvaṃ sadevakassa lokassa aggo ca jeṭṭho ca seṭṭho ca, natthi tayā",
  "atk-s0404a0:28_10": "uttaritaro”ti sañjātasomanasso patimānesi. Tadāpi cāhaṃ attanā uttaritaraṃ apassanto",
  "atk-s0404a0:28_11": "āsabhiṃ vācaṃ nicchāresiṃ – “aggohamasmi lokassa, jeṭṭhohamasmi lokassa, seṭṭhohamasmi",
  "atk-s0404a0:28_12": "lokassā”ti. Evaṃ sampatijātassāpi mayhaṃ abhivādanādiraho puggalo natthi, svāhaṃ",
  "atk-s0404a0:28_13": "idāni sabbaññutaṃ patto kaṃ abhivādeyyaṃ. Tasmā tvaṃ, brāhmaṇa, mā tathāgatā evarūpaṃ",
  "atk-s0404a0:28_14": "paramanipaccakāraṃ patthayi. Yañhi, brāhmaṇa, tathāgato abhivādeyya vā…pe… āsanena",
  "atk-s0404a0:28_15": "vā nimanteyya, muddhāpi tassa puggalassa rattipariyosāne paripākasithilabandhanaṃ",
  "atk-s0404a0:28_16": "vaṇṭā muttatālaphalaṃ viya gīvato chijjitvā sahasāva bhūmiyaṃ nipateyya.",
  "atk-s0404a0:29_0": "Evaṃ vuttepi brāhmaṇo duppaññatāya tathāgatassa lokajeṭṭhabhāvaṃ asallakkhento kevalaṃ",
  "atk-s0404a0:29_1": "taṃ vacanaṃ asahamāno āha – arasarūpo bhavaṃ gotamoti. Ayaṃ kirassa adhippāyo – yaṃ",
  "atk-s0404a0:29_2": "loke abhivādanapaccuṭṭhānaañjalikammasāmīcikammaṃ “sāmaggiraso”ti vuccati, taṃ bhoto",
  "atk-s0404a0:29_3": "gotamassa natthi. Tasmā arasarūpo bhavaṃ gotamo, arasajātiko arasasabhāvoti. Athassa",
  "atk-s0404a0:29_4": "bhagavā cittamudubhāvajananatthaṃ ujuvipaccanīkabhāvaṃ pariharanto aññathā tassa",
  "atk-s0404a0:29_5": "vacanassa atthaṃ attani sandassento atthi khvesa, brāhmaṇa, pariyāyotiādimāha.",
  "atk-s0404a0:30_0": "Tattha atthi khvesāti atthi kho esa. Pariyāyoti kāraṇaṃ. Idaṃ vuttaṃ hoti – atthi",
  "atk-s0404a0:30_1": "kho, brāhmaṇa, etaṃ kāraṇaṃ, yena kāraṇena maṃ “arasarūpo bhavaṃ gotamo”ti vadamāno",
  "atk-s0404a0:30_2": "puggalo sammā vadeyya, avitathavādīti saṅkhaṃ gaccheyya. Katamo pana soti? Ye te,",
  "atk-s0404a0:30_3": "brāhmaṇa, rūparasā…pe… phoṭṭhabbarasā, te tathāgatassa pahīnāti. Kiṃ vuttaṃ hoti?",
  "atk-s0404a0:30_4": "Ye te jātivasena vā upapattivasena vā seṭṭhasammatānampi puthujjanānaṃ rūpārammaṇādīni",
  "atk-s0404a0:30_5": "assādentānaṃ abhinandantānaṃ rajjantānaṃ uppajjanti kāmasukhassādasaṅkhātā rūparasā,",
  "atk-s0404a0:30_6": "saddarasā, gandharasā, rasarasā, phoṭṭhabbarasā, ye imaṃ lokaṃ gīvāya bandhitvā viya",
  "atk-s0404a0:30_7": "āviñchanti, vatthārammaṇādisāmaggiyañca uppannattā sāmaggirasāti vuccanti. Te sabbepi",
  "atk-s0404a0:30_8": "tathāgatassa pahīnā. “Mayhaṃ pahīnā”ti vattabbepi mamākārena attānaṃ anukkhipanto",
  "atk-s0404a0:30_9": "dhammaṃ deseti, desanāvilāso vā esa tathāgatassa.",
  "atk-s0404a0:31_0": "Tattha pahīnāti cittasantānato vigatā, pajahitā vā. Etasmiṃ panatthe karaṇe sāmivacanaṃ",
  "atk-s0404a0:31_1": "daṭṭhabbaṃ. Ariyamaggasatthena ucchinnaṃ taṇhāvijjāmayaṃ mūlaṃ etesanti ucchinnamūlā.",
  "atk-s0404a0:31_2": "Tālavatthu viya nesaṃ vatthu katanti tālāvatthukatā. Yathā hi tālarukkhaṃ samūlaṃ",
  "atk-s0404a0:31_3": "uddharitvā tassa vatthumatte tasmiṃ padese kate na puna tassa tālassa uppatti paññāyati,",
  "atk-s0404a0:31_4": "evaṃ ariyamaggasatthena samūle rūpādirase uddharitvā tesaṃ pubbe uppannapubbabhāvena",
  "atk-s0404a0:31_5": "vatthumatte cittasantāne kate sabbepi te tālāvatthukatāti vuccanti. Aviruḷhidhammattā",
  "atk-s0404a0:31_6": "vā matthakacchinnatālo viya katāti tālāvatthukatā. Yasmā pana evaṃ tālāvatthukatā",
  "atk-s0404a0:31_7": "anabhāvaṃkatā honti, yathā nesaṃ pacchābhāvo na hoti, tathā katā honti. Tasmā āha",
  "atk-s0404a0:31_8": "– anabhāvaṃkatāti. Āyatiṃ anuppādadhammāti anāgate anuppajjanakasabhāvā.",
  "atk-s0404a0:32_0": "No ca kho yaṃ tvaṃ sandhāya vadesīti yañca kho tvaṃ sandhāya vadesi, so pariyāyo",
  "atk-s0404a0:32_1": "na hoti. Nanu ca evaṃ vutte yo brāhmaṇena vutto sāmaggiraso, tassa attani vijjamānatā",
  "atk-s0404a0:32_2": "anuññātā hotīti? Na hoti. Yo hi naṃ sāmaggirasaṃ kātuṃ bhabbo hutvā na karoti, so",
  "atk-s0404a0:32_3": "tadabhāvena arasarūpoti vattabbataṃ arahati. Bhagavā pana abhabbova etaṃ kātuṃ, tenassa",
  "atk-s0404a0:32_4": "kāraṇe abhabbataṃ pakāsento āha – “no ca kho yaṃ tvaṃ sandhāya vadesī”ti. Yaṃ pariyāyaṃ",
  "atk-s0404a0:32_5": "sandhāya tvaṃ maṃ “arasarūpo”ti vadesi, so amhesu neva vattabboti.",
  "atk-s0404a0:33_0": "Evaṃ brāhmaṇo attanā adhippetaṃ arasarūpataṃ āropetuṃ asakkonto athāparaṃ nibbhogo",
  "atk-s0404a0:33_1": "bhavantiādimāha. Sabbapariyāyesu cettha vuttanayeneva yojanākkamaṃ viditvā sandhāyabhāsitamatthaṃ",
  "atk-s0404a0:33_2": "evaṃ veditabbaṃ – brāhmaṇo tadeva vayovuddhānaṃ abhivādanādikammaṃ loke “sāmaggiparibhogo”ti",
  "atk-s0404a0:33_3": "maññamāno tadabhāvena ca bhagavantaṃ “nibbhogo”tiādimāha. Bhagavā ca yvāyaṃ rūpādīsu",
  "atk-s0404a0:33_4": "sattānaṃ chandarāgaparibhogo, tadabhāvaṃ attani sampassamāno aparaṃ pariyāyamanujāni.",
  "atk-s0404a0:34_0": "Puna brāhmaṇo yaṃ loke vayovuddhānaṃ abhivādanādikulasamudācārakammaṃ lokiyā karonti,",
  "atk-s0404a0:34_1": "tassa akiriyaṃ sampassamāno bhagavantaṃ akiriyavādoti āha. Bhagavā pana yasmā kāyaduccaritādīnaṃ",
  "atk-s0404a0:34_2": "akiriyaṃ vadati, tasmā taṃ akiriyavāditaṃ attani sampassamāno aparaṃ pariyāyamanujāni.",
  "atk-s0404a0:34_3": "Tattha ṭhapetvā kāyaduccaritādīni avasesā akusalā dhammā anekavihitā pāpakā akusalā dhammāti veditabbā.",
  "atk-s0404a0:35_0": "Puna brāhmaṇo tadeva abhivādanādikammaṃ bhagavati apassanto “imaṃ āgamma ayaṃ lokatanti",
  "atk-s0404a0:35_1": "lokapaveṇī ucchijjatī”ti maññamāno bhagavantaṃ ucchedavādoti āha. Bhagavā pana yasmā",
  "atk-s0404a0:35_2": "pañcakāmaguṇikarāgassa ceva akusalacittadvayasampayuttassa ca dosassa anāgāmimaggena",
  "atk-s0404a0:35_3": "ucchedaṃ vadati, sabbākusalasambhavassa pana mohassa arahattamaggena ucchedaṃ vadati,",
  "atk-s0404a0:35_4": "ṭhapetvā te tayo avasesānaṃ pāpakānaṃ akusalānaṃ dhammānaṃ yathānurūpaṃ catūhi maggehi",
  "atk-s0404a0:35_5": "ucchedaṃ vadati, tasmā taṃ ucchedavādaṃ attani sampassamāno aparaṃ pariyāyamanujāni.",
  "atk-s0404a0:36_0": "Puna brāhmaṇo “jigucchati maññe samaṇo gotamo idaṃ vayovuddhānaṃ abhivādanādikulasamudācārakammaṃ,",
  "atk-s0404a0:36_1": "tena taṃ na karotī”ti maññamāno bhagavantaṃ jegucchīti āha. Bhagavā pana yasmā jigucchati",
  "atk-s0404a0:36_2": "kāyaduccaritādīhi, yāni kāyavacīmanoduccaritāni ceva yāva ca akusalānaṃ lāmakadhammānaṃ",
  "atk-s0404a0:36_3": "samāpatti samāpajjanā samaṅgibhāvo, taṃ sabbampi gūthaṃ viya maṇḍanakajātiko puriso",
  "atk-s0404a0:36_4": "jigucchati hirīyati, tasmā taṃ jegucchitaṃ attani sampassamāno aparaṃ pariyāyamanujāni.",
  "atk-s0404a0:36_5": "Tattha kāyaduccaritenātiādi karaṇavacanaṃ upayogatthe daṭṭhabbaṃ.",
  "atk-s0404a0:37_0": "Puna brāhmaṇo tadeva abhivādanādikammaṃ bhagavati apassanto “ayaṃ idaṃ lokajeṭṭhakakammaṃ",
  "atk-s0404a0:37_1": "vineti vināseti, atha vā yasmā etaṃ sāmīcikammaṃ na karoti, tasmā ayaṃ vinetabbo",
  "atk-s0404a0:37_2": "niggaṇhitabbo”ti maññamāno bhagavantaṃ venayikoti āha. Tatrāyaṃ padattho – vinayatīti",
  "atk-s0404a0:37_3": "vinayo, vināsetīti vuttaṃ hoti. Vinayo eva venayiko. Vinayaṃ vā arahatīti venayiko,",
  "atk-s0404a0:37_4": "niggahaṃ arahatīti vuttaṃ hoti. Bhagavā pana yasmā rāgādīnaṃ vinayāya vūpasamāya",
  "atk-s0404a0:37_5": "dhammaṃ deseti, tasmā venayiko hoti. Ayameva cettha padattho – vinayāya dhammaṃ desetīti",
  "atk-s0404a0:37_6": "venayiko. Vicitrā hi taddhitavutti. Svāyaṃ taṃ venayikabhāvaṃ attani sampassamāno",
  "atk-s0404a0:37_7": "aparaṃ pariyāyamanujāni.",
  "atk-s0404a0:38_0": "Puna brāhmaṇo yasmā abhivādanādīni sāmīcikammāni karontā vayovuddhe tosenti hāsenti,",
  "atk-s0404a0:38_1": "akarontā pana tāpenti vihesenti domanassaṃ nesaṃ uppādenti, bhagavā ca tāni na karoti,",
  "atk-s0404a0:38_2": "tasmā “ayaṃ vayovuddhe tapatī”ti maññamāno sappurisācāravirahitattā vā “kapaṇapuriso",
  "atk-s0404a0:38_3": "aya”nti maññamāno bhagavantaṃ tapassīti āha. Tatrāyaṃ padattho – tapatīti tapo, roseti",
  "atk-s0404a0:38_4": "vihesetīti attho. Sāmīcikammākaraṇassetaṃ adhivacanaṃ. Tapo assa atthīti tapassī.",
  "atk-s0404a0:38_5": "Dutiye atthavikappe byañjanāni avicāretvā loke kapaṇapuriso tapassīti vuccati. Bhagavā",
  "atk-s0404a0:38_6": "pana ye akusalā dhammā lokaṃ tapanato tapanīyāni vuccanti, tesaṃ pahīnattā yasmā",
  "atk-s0404a0:38_7": "tapassīti saṅkhaṃ gato. Tasmā taṃ tapassitaṃ attani sampassamāno aparaṃ pariyāyamanujāni.",
  "atk-s0404a0:38_8": "Tatrāyaṃ vacanattho – tapantīti tapā, akusaladhammānametaṃ adhivacanaṃ. Te tape assi",
  "atk-s0404a0:38_9": "nirassi pahāsi viddhaṃsīti tapassī.",
  "atk-s0404a0:39_0": "Puna brāhmaṇo taṃ abhivādanādikammaṃ devalokagabbhasampattiyā devalokapaṭisandhipaṭilābhāya",
  "atk-s0404a0:39_1": "saṃvattatīti maññamāno bhagavati cassa abhāvaṃ disvā bhagavantaṃ apagabbhoti āha.",
  "atk-s0404a0:39_2": "Kodhavasena vā bhagavato mātukucchismiṃ paṭisandhiggahaṇe dosaṃ dassentopi evamāha.",
  "atk-s0404a0:39_3": "Tatrāyaṃ vacanattho – gabbhato apagatoti apagabbho, abhabbo devalokūpapattiṃ pāpuṇitunti",
  "atk-s0404a0:39_4": "adhippāyo. Hīno vā gabbho assāti apagabbho. Devalokagabbhaparibāhirattā āyatiṃ hīnagabbhapaṭilābhabhāgīti.",
  "atk-s0404a0:39_5": "Hīno vāssa mātukucchismiṃ gabbhavāso ahosīti adhippāyo. Bhagavato pana yasmā āyatiṃ",
  "atk-s0404a0:39_6": "gabbhaseyyā apagatā, tasmā so taṃ apagabbhataṃ attani sampassamāno aparaṃ pariyāyamanujāni.",
  "atk-s0404a0:39_7": "Tatra ca yassa kho, brāhmaṇa, āyatiṃ gabbhaseyyā punabbhavābhinibbatti pahīnāti etesaṃ",
  "atk-s0404a0:39_8": "padānaṃ evamattho daṭṭhabbo – “brāhmaṇa, yassa puggalassa anāgate gabbhaseyyā punabbhave",
  "atk-s0404a0:39_9": "ca abhinibbatti anuttarena maggena vihatakāraṇattā pahīnā. Gabbhaseyyāgahaṇena cettha",
  "atk-s0404a0:39_10": "jalābujayoni gahitā, punabbhavābhinibbattiggahaṇena itarā tisso”pi.",
  "atk-s0404a0:40_0": "Apica gabbhassa seyyā gabbhaseyyā. Punabbhavo eva abhinibbatti punabbhavābhinibbattīti",
  "atk-s0404a0:40_1": "evamettha attho daṭṭhabbo. Yathā ca viññāṇaṭṭhitīti vuttepi na viññāṇato aññā ṭhiti",
  "atk-s0404a0:40_2": "atthi, evamidhāpi na gabbhato aññā seyyā veditabbā. Abhinibbatti ca nāma yasmā punabbhavabhūtāpi",
  "atk-s0404a0:40_3": "apunabbhavabhūtāpi atthi, idha ca punabbhavabhūtā adhippetā, tasmā vuttaṃ – “punabbhavo",
  "atk-s0404a0:40_4": "eva abhinibbatti punabbhavābhinibbattī”ti.",
  "atk-s0404a0:41_0": "Evaṃ āgatakālato paṭṭhāya arasarūpatādīhi aṭṭhahi akkosavatthūhi akkosantampi brāhmaṇaṃ",
  "atk-s0404a0:41_1": "bhagavā dhammissaro dhammarājā dhammasāmī tathāgato anukampāya sītaleneva cakkhunā",
  "atk-s0404a0:41_2": "brāhmaṇaṃ olekento yaṃ dhammadhātuṃ paṭivijjhitvā desanāvilāsappattā nāma hoti, tassā",
  "atk-s0404a0:41_3": "dhammadhātuyā suppaṭividdhattā vigatavalāhake nabhe puṇṇacando viya ca saradakāle",
  "atk-s0404a0:41_4": "sūriyo viya ca brāhmaṇassa hadayandhakāraṃ vidhamento tāniyeva akkosavatthūni tena",
  "atk-s0404a0:41_5": "tena pariyāyena aññathā dassetvā punapi attano karuṇāvipphāraṃ aṭṭhahi lokadhammehi",
  "atk-s0404a0:41_6": "akampiyabhāvena paṭiladdhatādiguṇalakkhaṇaṃ pathavisamacittataṃ akuppadhammatañca",
  "atk-s0404a0:41_7": "pakāsento “ayaṃ brāhmaṇo kevalaṃ palitasirakhaṇḍadantavalittacatādīhi attano vuddhabhāvaṃ",
  "atk-s0404a0:41_8": "sallakkheti, no ca kho jānāti attānaṃ jātiyā anugataṃ jarāya anusaṭaṃ byādhino adhibhūtaṃ",
  "atk-s0404a0:41_9": "maraṇena abbhāhataṃ ajja maritvā puna sveva uttānaseyyadārakabhāvagamanīyaṃ. Mahantena",
  "atk-s0404a0:41_10": "kho pana ussāhena mama santikaṃ āgato, tadassa āgamanaṃ sātthakaṃ hotū”ti cintetvā",
  "atk-s0404a0:41_11": "imasmiṃ loke attano appaṭisamaṃ purejātabhāvaṃ dassento seyyathāpi, brāhmaṇātiādinā",
  "atk-s0404a0:41_12": "nayena brāhmaṇassa dhammadesanaṃ vaḍḍhesi.",
  "atk-s0404a0:42_0": "Tattha seyyathāpītiādīnaṃ heṭṭhā vutanayeneva attho veditabbo. Ayaṃ pana viseso –",
  "atk-s0404a0:42_1": "heṭṭhā vuttanayeneva hi te kukkuṭapotakā pakkhe vidhunantā taṃkhaṇānurūpaṃ viravantā",
  "atk-s0404a0:42_2": "nikkhamanti. Evaṃ nikkhamantānañca tesaṃ yo paṭhamataraṃ nikkhamati, so jeṭṭhoti",
  "atk-s0404a0:42_3": "vuccati. Tasmā bhagavā tāya upamāya attano jeṭṭhabhāvaṃ sādhetukāmo brāhmaṇaṃ pucchati",
  "atk-s0404a0:42_4": "– yo nu kho tesaṃ kukkuṭacchāpotakānaṃ…pe… kinti svāssa vacanīyoti. Tattha kukkuṭacchāpakānanti",
  "atk-s0404a0:42_5": "kukkuṭapotakānaṃ. Kinti svāssa vacanīyoti so kinti vacanīyo assa, kiṃ vattabbo bhaveyya",
  "atk-s0404a0:42_6": "jeṭṭho vā kaniṭṭho vāti.",
  "atk-s0404a0:43_0": "“Jeṭṭho”tissa, bho gotama, vacanīyoti, bho gotama, so jeṭṭho iti assa vacanīyo. Kasmāti",
  "atk-s0404a0:43_1": "ce? So hi nesaṃ jeṭṭhoti, yasmā so nesaṃ vuddhataroti attho. Athassa bhagavā opammaṃ",
  "atk-s0404a0:43_2": "sampaṭipādento evameva khoti āha, yathā so kukkuṭapotako, evaṃ ahampi. Avijjāgatāya",
  "atk-s0404a0:43_3": "pajāyāti avijjā vuccati aññāṇaṃ, tattha gatāya. Pajāyāti sattadhivacanametaṃ, avijjākosassa",
  "atk-s0404a0:43_4": "anto paviṭṭhesu sattesūpi vuttaṃ hoti. Aṇḍabhūtāyāti aṇḍe bhūtāya pajātāya sañjātāya.",
  "atk-s0404a0:43_5": "Yathā hi aṇḍe nibbattā ekacce sattā aṇḍabhūtāti vuccanti, evamayaṃ sabbāpi pajā avijjaṇḍakose",
  "atk-s0404a0:43_6": "nibbattattā aṇḍabhūtāti vuccati. Pariyonaddhāyāti tena avijjaṇḍakosena samantato",
  "atk-s0404a0:43_7": "onaddhāya baddhāya veṭhitāya. Avijjaṇḍakosaṃ padāletvāti taṃ avijjāmayaṃ aṇḍakosaṃ",
  "atk-s0404a0:43_8": "bhinditvā. Ekova loketi sakalepi lokasannivāse ahameva eko adutiyo. Anuttaraṃ sammāsambodhiṃ",
  "atk-s0404a0:43_9": "abhisambuddhoti uttararahitaṃ sabbaseṭṭhaṃ sammā sāmañca bodhiṃ, atha vā pasatthaṃ",
  "atk-s0404a0:43_10": "sundarañca bodhiṃ. Arahattamaggañāṇassetaṃ nāmaṃ, sabbaññutaññāṇassāpi nāmameva.",
  "atk-s0404a0:43_11": "Ubhayampi vaṭṭati. Aññesaṃ arahattamaggo anuttarā bodhi hoti, na hotīti? Na hoti.",
  "atk-s0404a0:43_12": "Kasmā? Asabbaguṇadāyakattā. Tesañhi kassaci arahattamaggo arahattaphalameva deti,",
  "atk-s0404a0:43_13": "kassaci tisso vijjā, kassaci cha abhiññā, kassaci catasso paṭisambhidā, kassaci sāvakapāramiñāṇaṃ.",
  "atk-s0404a0:43_14": "Paccekabuddhānampi paccekabodhiñāṇameva deti, buddhānaṃ pana sabbaguṇasampattiṃ deti",
  "atk-s0404a0:43_15": "abhiseko viya rañño sabbalokissarabhāvaṃ. Tasmā aññassa kassacipi anuttarā bodhi",
  "atk-s0404a0:43_16": "na hotīti. Abhisambuddhoti abbhaññāsiṃ paṭivijjhiṃ, pattomhi adhigatomhīti vuttaṃ hoti.",
  "atk-s0404a0:44_0": "Idāni yadetaṃ bhagavatā “evameva kho”tiādinā nayena vuttaṃ opammasampaṭipādanaṃ,",
  "atk-s0404a0:44_1": "taṃ evaṃ atthena saṃsanditvā veditabbaṃ – yathā hi tassā kukkuṭiyā attano aṇḍesu",
  "atk-s0404a0:44_2": "adhisayanāditividhakiriyākaraṇaṃ, evaṃ bodhipallaṅke nisinnassa bodhisattabhūtassa",
  "atk-s0404a0:44_3": "bhagavato attano santāne aniccaṃ, dukkhaṃ, anattāti tividhānupassanākaraṇaṃ. Kukkuṭiyā",
  "atk-s0404a0:44_4": "tividhakiriyāsampādanena aṇḍānaṃ apūtibhāvo viya bodhisattabhūtassa bhagavato tividhānupassanāsampādanena",
  "atk-s0404a0:44_5": "vipassanāñāṇassa aparihāni. Kukkuṭiyā tividhakiriyākaraṇena aṇḍānaṃ allasinehapariyādānaṃ",
  "atk-s0404a0:44_6": "viya bodhisattabhūtassa bhagavato tividhānupassanāsampādanena bhavattayānugatanikantisinehapariyādānaṃ.",
  "atk-s0404a0:44_7": "Kukkuṭiyā tividhakiriyākaraṇena aṇḍakapālānaṃ tanubhāvo viya bodhisattabhūtassa bhagavato",
  "atk-s0404a0:44_8": "tividhānupassanāsampādanena avijjaṇḍakosassa tanubhāvo, kukkuṭiyā tividhakiriyākaraṇena",
  "atk-s0404a0:44_9": "kukkuṭapotakassa pādanakhatuṇḍakānaṃ thaddhakharabhāvo viya bodhisattabhūtassa bhagavato",
  "atk-s0404a0:44_10": "tividhānupassanāsampādanena vipassanāñāṇassa tikkhakharavippasannasūrabhāvo. Kukkuṭiyā",
  "atk-s0404a0:44_11": "tividhakiriyākaraṇena kukkuṭapotakassa pariṇāmakālo viya bodhisattabhūtassa bhagavato",
  "atk-s0404a0:44_12": "tividhānupassanāsampādanena vipassanāñāṇassa pariṇāmakālo vaḍḍhikālo gabbhaggahaṇakālo.",
  "atk-s0404a0:44_13": "Kukkuṭiyā tividhakiriyākaraṇena kukkuṭapotakassa pādanakhasikhāya vā mukhatuṇḍakena",
  "atk-s0404a0:44_14": "vā aṇḍakosaṃ padāletvā pakkhe papphoṭetvā sotthinā abhinibbhidākālo viya bhagavato",
  "atk-s0404a0:44_15": "tividhānupassanāsampādanena vipassanāñāṇagabbhaṃ gaṇhāpetvā anupubbādhigatena arahattamaggena",
  "atk-s0404a0:44_16": "avijjaṇḍakosaṃ padāletvā abhiññāpakkhe papphoṭetvā sotthinā sakalabuddhaguṇasacchikatakālo veditabbo.",
  "atk-s0404a0:45_0": "Ahañhi, brāhmaṇa, jeṭṭho seṭṭho lokassāti, brāhmaṇa, yathā tesaṃ kukkuṭapotakānaṃ",
  "atk-s0404a0:45_1": "paṭhamataraṃ aṇḍakosaṃ padāletvā abhinibbatto kukkuṭapotako jeṭṭho hoti, evaṃ avijjāgatāya",
  "atk-s0404a0:45_2": "pajāya taṃ avijjaṇḍakosaṃ padāletvā paṭhamataraṃ ariyāya jātiyā jātattā ahañhi jeṭṭho",
  "atk-s0404a0:45_3": "vuddhatamoti saṅkhaṃ gato, sabbaguṇehi pana appaṭisamattā seṭṭhoti.",
  "atk-s0404a0:46_0": "Evaṃ bhagavā attano anuttaraṃ jeṭṭhaseṭṭhabhāvaṃ brāhmaṇassa pakāsetvā idāni yāya",
  "atk-s0404a0:46_1": "paṭipadāya taṃ adhigato, taṃ paṭipadaṃ pubbabhāgato pabhuti dassetuṃ āraddhaṃ kho",
  "atk-s0404a0:46_2": "pana me, brāhmaṇātiādimāha. Tattha āraddhaṃ kho pana me, brāhmaṇa, vīriyaṃ ahosīti,",
  "atk-s0404a0:46_3": "brāhmaṇa, na mayā ayaṃ anuttaro jeṭṭhaseṭṭhabhāvo kusītena muṭṭhassatinā sāraddhakāyena",
  "atk-s0404a0:46_4": "vikkhittacitena adhigato, apica kho tadadhigamāya āraddhaṃ kho pana me vīriyaṃ ahosi.",
  "atk-s0404a0:46_5": "Bodhimaṇḍe nisinnena mayā catusammappadhānabhedaṃ vīriyaṃ āraddhaṃ ahosi, paggahitaṃ",
  "atk-s0404a0:46_6": "asithilappavattitaṃ. Āraddhattāyeva ca me taṃ asallīnaṃ ahosi. Na kevalañca vīriyameva,",
  "atk-s0404a0:46_7": "satipi me ārammaṇābhimukhabhāvena upaṭṭhitā ahosi, upaṭṭhitattāyeva ca asammuṭṭhā.",
  "atk-s0404a0:46_8": "Passaddho kāyo asāraddhoti kāyacittappassaddhivasena kāyopi me passaddho ahosi. Tattha",
  "atk-s0404a0:46_9": "yasmā nāmakāye passaddhe rūpakāyopi passaddhoyeva hoti, tasmā “nāmakāyo rūpakāyo”ti",
  "atk-s0404a0:46_10": "avisesetvāva “passaddho kāyo”ti vuttaṃ. Asāraddhoti so ca kho passaddhattāyeva asāraddho,",
  "atk-s0404a0:46_11": "vigatadarathoti vuttaṃ hoti. Samāhitaṃ cittaṃ ekagganti cittampi me sammā āhitaṃ",
  "atk-s0404a0:46_12": "suṭṭhu ṭhapitaṃ appitaṃ viya ahosi, samāhitattā eva ca ekaggaṃ acalaṃ nipphandananti.",
  "atk-s0404a0:46_13": "Ettāvatā jhānassa pubbabhāgapaṭipadā kathitā hoti.",
  "atk-s0404a0:47_0": "Idāni imāya paṭipadāya adhigataṃ paṭhamajjhānaṃ ādiṃ katvā vijjāttayapariyosānaṃ",
  "atk-s0404a0:47_1": "visesaṃ dassento so kho ahantiādimāha. Tattha yaṃ yāva vinicchayanayena vattabbaṃ",
  "atk-s0404a0:47_2": "siyā, taṃ visuddhimagge vuttameva.",
  "atk-s0404a0:48_0": "Ayaṃ kho me, brāhmaṇātiādīsu pana vijjāti viditakaraṇaṭṭhena vijjā. Kiṃ viditaṃ karoti?",
  "atk-s0404a0:48_1": "Pubbenivāsaṃ. Avijjāti tasseva pubbenivāsassa aviditakaraṇaṭṭhena tappaṭicchādakamoho.",
  "atk-s0404a0:48_2": "Tamoti sveva moho tappaṭicchādakaṭṭhena tamo nāma. Ālokoti sā eva vijjā obhāsakaraṇaṭṭhena",
  "atk-s0404a0:48_3": "ālokoti. Ettha ca vijjā adhigatāti attho, sesaṃ pasaṃsāvacanaṃ. Yojanā panettha –",
  "atk-s0404a0:48_4": "ayaṃ kho me vijjā adhigatā, tassa me adhigatavijjassa avijjā vihatā, vinaṭṭhāti attho.",
  "atk-s0404a0:48_5": "Kasmā? Yasmā vijjā uppannā. Esa nayo itarasmimpi padadvaye. Yathā tanti ettha tanti",
  "atk-s0404a0:48_6": "nipātamattaṃ. Satiyā avippavāsena appamattassa vīriyātāpena ātāpino kāye ca jīvite",
  "atk-s0404a0:48_7": "ca anapekkhātāya pahitattassa pesitattassāti attho. Idaṃ vuttaṃ hoti – yathā appamattassa",
  "atk-s0404a0:48_8": "ātāpino pahitattassa viharato avijjā vihaññeyya, vijjā uppajjeyya tamo vihaññeyya,",
  "atk-s0404a0:48_9": "āloko uppajjeyya, evameva mama avijjā vihatā, vijjā uppannā, tamo vihato, āloko uppanno.",
  "atk-s0404a0:48_10": "Etassa me padhānānuyogassa anurūpameva phalaṃ laddhanti.",
  "atk-s0404a0:49_0": "Ayaṃ kho me, brāhmaṇa, paṭhamā abhinibbhidā ahosi kukkuṭacchāpakasseva aṇḍakosamhāti",
  "atk-s0404a0:49_1": "ayaṃ kho mama, brāhmaṇa, pubbenivāsānussatiñāṇamukhatuṇḍakena pubbe nivutthakhandhappaṭicchādakaṃ",
  "atk-s0404a0:49_2": "avijjaṇḍakosaṃ padāletvā paṭhamā abhinibbhidā paṭhamā nikkhanti paṭhamā ariyājāti",
  "atk-s0404a0:49_3": "ahosi kukkuṭacchāpakasseva mukhatuṇḍakena vā pādanakhasikhāya vā aṇḍakosaṃ padāletvā",
  "atk-s0404a0:49_4": "tamhā aṇḍakosamhā abhinibbhidā nikkhanti kukkuṭanikāye paccājātīti. Ayaṃ tāva pubbenivāsakathāyaṃ nayo.",
  "atk-s0404a0:50_0": "Cutupapātakathāya pana vijjāti dibbacakkhuñāṇavijjā. Avijjāti cutupapātappaṭicchādikā",
  "atk-s0404a0:50_1": "avijjā. Yathā pana pubbenivāsakathāyaṃ “pubbenivāsānussatiñāṇamukhatuṇḍakena pubbe",
  "atk-s0404a0:50_2": "nivutthakkhandhappaṭicchādakaṃ avijjaṇḍakosaṃ padāletvā”ti vuttaṃ, evamidha “cutupapātañāṇamukhatuṇḍakena",
  "atk-s0404a0:50_3": "cutupapātappaṭicchādakaṃ avijjaṇḍakosaṃ padāletvā”ti vattabbaṃ.",
  "atk-s0404a0:51_0": "Yaṃ panetaṃ paccavekkhaṇañāṇapariggahitaṃ āsavānaṃ khayañāṇādhigamaṃ brāhmaṇassa",
  "atk-s0404a0:51_1": "dassento ayaṃ kho me, brāhmaṇa, tatiyā vijjātiādimāha, tattha vijjāti arahattamaggavijjā.",
  "atk-s0404a0:51_2": "Avijjāti catusaccappaṭicchādikā avijjā. Ayaṃ kho me, brāhmaṇa, tatiyā abhinibbhidā",
  "atk-s0404a0:51_3": "ahosīti ettha ayaṃ kho mama, brāhmaṇa, āsavānaṃ khayañāṇamukhatuṇḍakena catusaccapaṭicchādakaṃ",
  "atk-s0404a0:51_4": "avijjaṇḍakosaṃ padāletvā tatiyā abhinibbhidā tatiyā nikkhanti tatiyā ariyajāti ahosi",
  "atk-s0404a0:51_5": "kukkuṭacchāpakasseva mukhatuṇḍakena vā pādanakhasikhāya vā aṇḍakosaṃ padāletvā tamhā",
  "atk-s0404a0:51_6": "aṇḍakosamhā abhinibbhidā nikkhanti kukkuṭanikāye paccājātīti.",
  "atk-s0404a0:52_0": "Ettāvatā kiṃ dassesīti? So hi, brāhmaṇa, kukkuṭacchāpako aṇḍakosaṃ padāletvā tato",
  "atk-s0404a0:52_1": "nikkhamanto sakimeva jāyati, ahaṃ pana pubbenivutthakkhandhappaṭicchādakaṃ avijjaṇḍakosaṃ",
  "atk-s0404a0:52_2": "bhinditvā paṭhamaṃ tāva pubbenivāsānussatiñāṇavijjāya jāto. Tato sattānaṃ cutipaṭisandhippaṭicchādakaṃ",
  "atk-s0404a0:52_3": "avijjaṇḍakosaṃ padāletvā dutiyaṃ dibbacakkhuñāṇavijjāya jāto, puna catusaccappaṭicchādakaṃ",
  "atk-s0404a0:52_4": "avijjaṇḍakosaṃ padāletvā tatiyaṃ āsavānaṃ khayañāṇavijjāya jāto. Evaṃ tīhi vijjāhi",
  "atk-s0404a0:52_5": "tikkhattuṃ jātomhi. Sā ca me jāti ariyā suparisuddhāti idaṃ dasseti. Evaṃdassento",
  "atk-s0404a0:52_6": "ca pubbenivāsañāṇena atītaṃsañāṇaṃ, dibbacakkhunā paccuppannānāgataṃsañāṇaṃ, āsavakkhayena",
  "atk-s0404a0:52_7": "sakalalokiyalokuttaraguṇanti evaṃ tīhi vijjāhi sabbepi sabbaññuguṇe pakāsetvā attano",
  "atk-s0404a0:52_8": "ariyāya jātiyā jeṭṭhaseṭṭhabhāvaṃ brāhmaṇassa dassesi.",
  "atk-s0404a0:53_0": "Evaṃ vutte verañjo brāhmaṇoti evaṃ bhagavatā lokānukampakena brāhmaṇaṃ anukampamānena",
  "atk-s0404a0:53_1": "niguhitabbepi attano ariyāya jātiyā jeṭṭhaseṭṭhabhāve vijjāttayapakāsikāya dhammadesanāya",
  "atk-s0404a0:53_2": "vutte pītivipphāraparipuṇṇagattacitto verañjo brāhmaṇo taṃ bhagavato ariyāya jātiyā",
  "atk-s0404a0:53_3": "jeṭṭhaseṭṭhabhāvaṃ viditvā “īdisaṃ nāmāhaṃ sabbalokajeṭṭhaṃ sabbaguṇasamannāgataṃ",
  "atk-s0404a0:53_4": "sabbaññuṃ ‘aññesaṃ abhivādanādikammaṃ na karotī’ti avacaṃ, dhiratthu vata, bho, aññāṇa”nti",
  "atk-s0404a0:53_5": "attānaṃ garahitvā “ayaṃ dāni loke ariyāya jātiyā purejātaṭṭhena jeṭṭho, sabbaguṇehi",
  "atk-s0404a0:53_6": "appaṭisamaṭṭhena seṭṭho”ti niṭṭhaṃ gantvā bhagavantaṃ etadavoca – jeṭṭho bhavaṃ gotamo",
  "atk-s0404a0:53_7": "seṭṭho bhavaṃ gotamoti. Evañca pana vatvā puna taṃ bhagavato dhammadesanaṃ abbhanumodamāno",
  "atk-s0404a0:53_8": "abhikkantaṃ bho gotamātiādimāha. Taṃ vuttatthamevāti.",
  "atk-s0404a0:54": "2. Sīhasuttavaṇṇanā",
  "atk-s0404a0:55_0": "12. Dutiye abhiññātāti ñātā paññātā pākaṭā. Santhāgāreti mahājanassa vissamanatthāya",
  "atk-s0404a0:55_1": "kate agāre. Sā kira santhāgārasālā nagaramajjhe ahosi, catūsu ṭhānesu ṭhitānaṃ paññāyati,",
  "atk-s0404a0:55_2": "catūhi disāhi āgatamanussā paṭhamaṃ tattha vissamitvā pacchā attano attano phāsukaṭṭhānaṃ",
  "atk-s0404a0:55_3": "gacchanti. Rājakulānaṃ rajjakiccasantharaṇatthāya kataṃ agārantipi vadantiyeva. Tattha",
  "atk-s0404a0:55_4": "hi nisīditvā licchavirājāno rajjakiccaṃ santharanti karonti vicārenti. Sannisinnāti",
  "atk-s0404a0:55_5": "tesaṃ nisīdanatthaññeva paññattesu mahārahavarapaccattharaṇesu samussitasetacchattesu",
  "atk-s0404a0:55_6": "āsanesu sannisinnā. Anekapariyāyena buddhassa vaṇṇaṃ bhāsantīti rājakule kiccañceva",
  "atk-s0404a0:55_7": "lokatthacariyañca vicāretvā anekehi kāraṇehi buddhassa vaṇṇaṃ bhāsanti kathenti dīpenti.",
  "atk-s0404a0:55_8": "Paṇḍitā hi te rājāno saddhā pasannā sotāpannāpi sakadāgāminopi anāgāminopi ariyasāvakā,",
  "atk-s0404a0:55_9": "te sabbepi lokiyajaṭaṃ chinditvā buddhādīnaṃ tiṇṇaṃ ratanānaṃ vaṇṇaṃ bhāsanti. Tattha",
  "atk-s0404a0:55_10": "tividho buddhavaṇṇo nāma cariyavaṇṇo, sarīravaṇṇo, guṇavaṇṇoti. Tatrime rājāno cariyāya",
  "atk-s0404a0:55_11": "vaṇṇaṃ ārabhiṃsu – “dukkaraṃ vata kataṃ sammāsambuddhena kappasatasahassādhikāni",
  "atk-s0404a0:55_12": "cattāri asaṅkheyyāni dasa pāramiyo, dasa upapāramiyo, dasa paramatthapāramiyoti samattiṃsa",
  "atk-s0404a0:55_13": "pāramiyo pūrentena, ñātatthacariyaṃ, lokatthacariyaṃ, buddhacariyaṃ matthakaṃ pāpetvā",
  "atk-s0404a0:55_14": "pañca mahāpariccāge pariccajantenā”ti aḍḍhacchakkehi jātakasatehi buddhavaṇṇaṃ kathentā",
  "atk-s0404a0:55_15": "tusitabhavanaṃ pāpetvā ṭhapayiṃsu.",
  "atk-s0404a0:56_0": "Dhammassa vaṇṇaṃ bhāsantā pana “tena bhagavatā dhammo desito, nikāyato pañca nikāyā,",
  "atk-s0404a0:56_1": "piṭakato tīṇi piṭakāni, aṅgato nava aṅgāni, khandhato caturāsītidhammakkhandhasahassānī”ti",
  "atk-s0404a0:56_2": "koṭṭhāsavasena dhammaguṇaṃ kathayiṃsu.",
  "atk-s0404a0:57_0": "Saṅghassa vaṇṇaṃ bhāsantā satthu dhammadesanaṃ sutvā “paṭiladdhasaddhā kulaputtā",
  "atk-s0404a0:57_1": "bhogakkhandhañceva ñātiparivaṭṭañca pahāya setacchattaṃ oparajjaṃ senāpatiseṭṭhibhaṇḍāgārikaṭṭhānantarādīni",
  "atk-s0404a0:57_2": "agaṇetvā nikkhamma satthu varasāsane pabbajanti. Setacchattaṃ pahāya pabbajitānaṃ",
  "atk-s0404a0:57_3": "bhaddiyarājamahākappinapukkusātiādīnaṃ rājapabbajitānaṃyeva buddhakāle asītisahassāni",
  "atk-s0404a0:57_4": "ahesuṃ. Anekakoṭisataṃ dhanaṃ pahāya pabbajitānaṃ pana yasakulaputtasoṇaseṭṭhiputtaraṭṭhapālakulaputtādīnaṃ",
  "atk-s0404a0:57_5": "paricchedo natthi. Evarūpā ca evarūpā ca kulaputtā satthu sāsane pabbajantī”ti pabbajjāsaṅkhepavasena",
  "atk-s0404a0:57_6": "saṅghaguṇe kathayiṃsu.",
  "atk-s0404a0:58_0": "Sīho senāpatīti evaṃnāmako senāya adhipati. Vesāliyañhi satta sahassāni satta satāni",
  "atk-s0404a0:58_1": "satta ca rājāno. Te sabbepi sannipatitvā sabbesaṃ manaṃ gahetvā “raṭṭhaṃ vicāretuṃ",
  "atk-s0404a0:58_2": "samatthaṃ ekaṃ vicinathā”ti vicinantā sīhaṃ rājakumāraṃ disvā “ayaṃ sakkhissatī”ti",
  "atk-s0404a0:58_3": "sanniṭṭhānaṃ katvā tassa rattamaṇivaṇṇaṃ kambalapariyonaddhaṃ senāpaticchattaṃ adaṃsu.",
  "atk-s0404a0:58_4": "Taṃ sandhāya vuttaṃ – “sīho senāpatī”ti. Nigaṇṭhasāvakoti nigaṇṭhassa nāṭaputtassa",
  "atk-s0404a0:58_5": "paccayadāyako upaṭṭhāko. Jambudīpatalasmiñhi tayo janā nigaṇṭhānaṃ aggupaṭṭhākā –",
  "atk-s0404a0:58_6": "nāḷandāyaṃ, upāli gahapati, kapilapure vappo sakko, vesāliyaṃ ayaṃ sīho senāpatīti.",
  "atk-s0404a0:58_7": "Nisinno hotīti sesarājūnaṃ parisāya antarantare āsanāni paññāpayiṃsu, sīhassa pana",
  "atk-s0404a0:58_8": "majjhe ṭhāneti tasmiṃ paññatte mahārahe rājāsane nisinno hoti. Nissaṃsayanti nibbicikicchaṃ",
  "atk-s0404a0:58_9": "addhā ekaṃsena, na hete yassa vā tassa vā appesakkhassa evaṃ anekasatehi kāraṇehi vaṇṇaṃ bhāsanti.",
  "atk-s0404a0:59_0": "Yena nigaṇṭho nāṭaputto tenupasaṅkamīti nigaṇṭho kira nāṭaputto “sacāyaṃ sīho kassacideva",
  "atk-s0404a0:59_1": "samaṇassa gotamassa vaṇṇaṃ kathentassa sutvā samaṇaṃ gotamaṃ dassanāya upasaṅkamissati,",
  "atk-s0404a0:59_2": "mayhaṃ parihāni bhavissatī”ti cintetvā paṭhamataraṃyeva sīhaṃ senāpatiṃ etadavoca",
  "atk-s0404a0:59_3": "– “senāpati imasmiṃ loke ‘ahaṃ buddho ahaṃ buddho’ti bahū vicaranti. Sace tvaṃ kassaci",
  "atk-s0404a0:59_4": "dassanāya upasaṅkamitukāmo ahosi, maṃ puccheyyāsi. Ahaṃ te yuttaṭṭhānaṃ pesessāmi,",
  "atk-s0404a0:59_5": "ayuttaṭṭhānato nivāressāmī”ti. So taṃ kathaṃ anussaritvā “sace maṃ pesessati, gamissāmi.",
  "atk-s0404a0:59_6": "No ce, na gamissāmī”ti cintetvā yena nigaṇṭho nāṭaputto, tenupasaṅkami.",
  "atk-s0404a0:60_0": "Athassa vacanaṃ sutvā nigaṇṭho mahāpabbatena viya balavasokena otthaṭo “yattha dānissāhaṃ",
  "atk-s0404a0:60_1": "gamanaṃ na icchāmi, tattheva gantukāmo jāto, hatohamasmī”ti anattamano hutvā “paṭibāhanupāyamassa",
  "atk-s0404a0:60_2": "karissāmī”ti cintetvā kiṃ pana tvantiādimāha. Evaṃ vadanto vicarantaṃ goṇaṃ daṇḍena",
  "atk-s0404a0:60_3": "paharanto viya jalamānaṃ padīpaṃ nibbāpento viya bhattabharitaṃ pattaṃ nikkujjanto",
  "atk-s0404a0:60_4": "viya ca sīhassa uppannapītiṃ vināsesi. Gamiyābhisaṅkhāroti hatthiyānādīnaṃ yojāpanagandhamālādiggahaṇavasena",
  "atk-s0404a0:60_5": "pavatto payogo. So paṭippassambhīti so vūpasanto.",
  "atk-s0404a0:61_0": "Dutiyampi khoti dutiyavārampi. Imasmiñca vāre buddhassa vaṇṇaṃ bhāsantā tusitabhavanato",
  "atk-s0404a0:61_1": "paṭṭhāya yāva mahābodhipallaṅkā dasabalassa heṭṭhā pādatalehi upari kesaggehi paricchinditvā",
  "atk-s0404a0:61_2": "dvattiṃsamahāpurisalakkhaṇaasītianubyañjanabyāmappabhānaṃ vasena sarīravaṇṇaṃ kathayiṃsu.",
  "atk-s0404a0:61_3": "Dhammassa vaṇṇaṃ bhāsantā “ekapadepi ekabyañjanepi avakhalitaṃ nāma natthī”ti sukathitavaseneva",
  "atk-s0404a0:61_4": "dhammaguṇaṃ kathayiṃsu. Saṅghassa vaṇṇaṃ bhāsantā “evarūpaṃ yasasirivibhavaṃ pahāya",
  "atk-s0404a0:61_5": "satthu sāsane pabbajitā na kosajjapakatikā honti, terasasu pana dhutaṅgaguṇesu paripūrakārino",
  "atk-s0404a0:61_6": "hutvā sattasu anupassanāsu kammaṃ karonti, aṭṭhatiṃsārammaṇavibhattiyo vaḷañjentī”ti",
  "atk-s0404a0:61_7": "paṭipadāvasena saṅghaguṇe kathayiṃsu.",
  "atk-s0404a0:62_0": "Tatiyavāre pana buddhassa vaṇṇaṃ bhāsamānā “itipi so bhagavā”ti suttantapariyāyeneva",
  "atk-s0404a0:62_1": "buddhaguṇe kathayiṃsu, “svākkhāto bhagavatā dhammo”tiādinā suttantapariyāyeneva dhammaguṇe,",
  "atk-s0404a0:62_2": "“suppaṭipanno bhagavato sāvakasaṅgho”tiādinā suttantapariyāyeneva saṅghaguṇe ca kathayiṃsu.",
  "atk-s0404a0:62_3": "Tato sīho cintesi – “imesañca licchavirājakumārānaṃ tatiyadivasato paṭṭhāya buddhadhammasaṅghaguṇe",
  "atk-s0404a0:62_4": "kathentānaṃ mukhaṃ nappahoti, addhā anomaguṇena samannāgatā so bhagavā, imaṃ dāni",
  "atk-s0404a0:62_5": "uppannaṃ pītiṃ avijahitvāva ahaṃ ajja sammāsambuddhaṃ passissāmī”ti. Athassa “kiṃ",
  "atk-s0404a0:62_6": "hi me karissanti nigaṇṭhā”ti vitakko udapādi. Tattha kiṃ hi me karissantīti kiṃ nāma",
  "atk-s0404a0:62_7": "mayhaṃ nigaṇṭhā karissanti. Apalokitā vā anapalokitā vāti āpucchitā vā anāpucchitā",
  "atk-s0404a0:62_8": "vā. Na hi me te āpucchitā yānavāhanasampattiṃ, na ca issariyavisesaṃ dassanti, nāpi",
  "atk-s0404a0:62_9": "anāpucchitā harissanti, aphalaṃ etesaṃ āpucchananti adhippāyo.",
  "atk-s0404a0:63_0": "Vesāliyā niyyāsīti yathā hi gimhakāle deve vuṭṭhe udakaṃ sandamānaṃ nadiṃ otaritvā",
  "atk-s0404a0:63_1": "thokameva gantvā tiṭṭhati nappavattati, evaṃ sīhassa paṭhamadivase “dasabalaṃ passissāmī”ti",
  "atk-s0404a0:63_2": "uppannāya pītiyā nigaṇṭhena paṭibāhitakālo. Yathāpi dutiyadivase deve vuṭṭhe udakaṃ",
  "atk-s0404a0:63_3": "sandamānaṃ nadiṃ otaritvā thokaṃ gantvā vālikāpuñjaṃ paharitvā appavattaṃ hoti, evaṃ",
  "atk-s0404a0:63_4": "sīhassa dutiyadivase “dasabalaṃ passissāmī”ti uppannāya pītiyā nigaṇṭhena paṭibāhitakālo.",
  "atk-s0404a0:63_5": "Yathā tatiyadivase deve vuṭṭhe udakaṃ sandamānaṃ nadiṃ otaritvā purāṇapaṇṇasukkhadaṇḍakaṭṭhakacavarādīni",
  "atk-s0404a0:63_6": "parikaḍḍhantaṃ vālikāpuñjaṃ bhinditvā samuddaninnameva hoti, evaṃ sīho tatiyadivase",
  "atk-s0404a0:63_7": "tiṇṇaṃ vatthūnaṃ guṇakathaṃ sutvā uppanne pītipāmojje “aphalā nigaṇṭhā nipphalā nigaṇṭhā,",
  "atk-s0404a0:63_8": "kiṃ me ime karissanti, gamissāmahaṃ satthusantika”nti manaṃ abhinīharitvā vesāliyā",
  "atk-s0404a0:63_9": "niyyāsi. Niyyanto ca “cirassāhaṃ dasabalassa santikaṃ gantukāmo jāto, na kho pana",
  "atk-s0404a0:63_10": "me yuttaṃ aññātakavesena gantu”nti “yekeci dasabalassa santikaṃ gantukāmā, sabbe",
  "atk-s0404a0:63_11": "nikkhamantū”ti ghosanaṃ kāretvā pañcarathasatāni yojāpetvā uttamarathe ṭhito tehi",
  "atk-s0404a0:63_12": "ceva pañcahi rathasatehi mahatiyā ca parisāya parivuto gandhapupphacuṇṇavāsādīni",
  "atk-s0404a0:63_13": "gāhāpetvā niyyāsi. Divā divassāti divasassa ca divā, majjhanhike atikkantamatte.",
  "atk-s0404a0:64_0": "Yena bhagavā tenupasaṅkamīti ārāmaṃ pavisanto dūratova asīti-anubyañjana-byāmappabhā-dvattiṃsa-mahāpurisalakkhaṇāni",
  "atk-s0404a0:64_1": "chabbaṇṇaghanabuddharasmiyo ca disvā “evarūpaṃ nāma purisaṃ evaṃ āsanne vasantaṃ",
  "atk-s0404a0:64_2": "ettakaṃ kālaṃ nāddasaṃ, vañcito vatamhi, alābhā vata me”ti cintetvā mahānidhiṃ disvā",
  "atk-s0404a0:64_3": "daliddapuriso viya sañjātapītipāmojjo yena bhagavā tenupasaṅkami. Dhammassa cānudhammaṃ",
  "atk-s0404a0:64_4": "byākarontīti bhotā gotamena vuttakāraṇassa anukāraṇaṃ kathenti. Kāraṇavacano hettha",
  "atk-s0404a0:64_5": "dhammasaddo “hetumhi ñāṇaṃ dhammapaṭisambhidā”tiādīsu viya. Kāraṇanti cettha tathāpavattassa",
  "atk-s0404a0:64_6": "saddassa attho adhippeto tassa pavattihetubhāvato. Atthappayutto hi saddappayogo.",
  "atk-s0404a0:64_7": "Anukāraṇanti eso eva parehi tathā vuccamāno. Sahadhammiko vādānuvādoti. Parehi vuttakāraṇehi",
  "atk-s0404a0:64_8": "sakāraṇo hutvā tumhākaṃ vādo vā tato paraṃ tassa anuvādo vā koci appamattakopi viññūhi",
  "atk-s0404a0:64_9": "garahitabbaṃ ṭhānaṃ kāraṇaṃ na āgacchati. Idaṃ vuttaṃ hoti – kiṃ sabbākārenapi tava",
  "atk-s0404a0:64_10": "vāde gārayhaṃ kāraṇaṃ natthīti. Anabbhakkhātukāmāti na abhūtena vattukāmā. Atthi",
  "atk-s0404a0:64_11": "sīhapariyāyotiādīnaṃ attho verañjakaṇḍe āgatanayeneva veditabbo. Paramena assāsenāti",
  "atk-s0404a0:64_12": "catumaggacatuphalasaṅkhātena uttamena. Assāsāya dhammaṃ desemīti assāsanatthāya santhambhanatthāya",
  "atk-s0404a0:64_13": "dhammaṃ desemi. Iti bhagavā aṭṭhahaṅgehi sīhassa senāpatissa dhammaṃ desesi.",
  "atk-s0404a0:65_0": "Anuviccakāranti anuviditvā cintetvā tulayitvā kattabbaṃ karohīti vuttaṃ hoti. Sādhu",
  "atk-s0404a0:65_1": "hotīti sundaro hoti. Tumhādisasmiñhi maṃ disvā maṃ saraṇaṃ gacchante nigaṇṭhaṃ disvā",
  "atk-s0404a0:65_2": "nigaṇṭhaṃ saraṇaṃ gacchante “kiṃ ayaṃ sīho diṭṭhadiṭṭhameva saraṇaṃ gacchatī”ti garahā",
  "atk-s0404a0:65_3": "uppajjati, tasmā anuviccakāro tumhādisānaṃ sādhūti dasseti. Paṭākaṃ parihareyyunti",
  "atk-s0404a0:65_4": "te kira evarūpaṃ sāvakaṃ labhitvā “asuko nāma rājā vā rājamahāmatto vā seṭṭhi vā",
  "atk-s0404a0:65_5": "amhākaṃ saraṇaṃ gato sāvako jāto”ti paṭākaṃ ukkhipitvā nagare ghosentā āhiṇḍanti.",
  "atk-s0404a0:65_6": "Kasmā? Evaṃ no mahantabhāvo āvibhavissatīti ca. Sace panassa “kimahaṃ etesaṃ saraṇaṃ",
  "atk-s0404a0:65_7": "gato”ti vippaṭisāro uppajjeyya, tampi so “etesaṃ me saraṇagatabhāvaṃ bahū jānanti,",
  "atk-s0404a0:65_8": "dukkhaṃ idāni paṭinivattitu”nti vinodetvā na paṭikkamissatīti ca. Tenāha – “paṭākaṃ",
  "atk-s0404a0:65_9": "parihareyyu”nti. Opānabhūtanti paṭiyattaudapāno viya ṭhitaṃ. Kulanti tava nivesanaṃ.",
  "atk-s0404a0:65_10": "Dātabbaṃ maññeyyāsīti pubbe dasapi vīsatipi saṭṭhipi jane āgate disvā natthīti avatvā",
  "atk-s0404a0:65_11": "desi, idāni maṃ saraṇaṃ gatakāraṇamatteneva mā imesaṃ deyyadhammaṃ upacchindi. Sampattānañhi",
  "atk-s0404a0:65_12": "dātabbamevāti ovadi. Sutaṃ metaṃ, bhanteti kuto sutanti? Nigaṇṭhānaṃ santikā. Te",
  "atk-s0404a0:65_13": "kira kulagharesu evaṃ pakāsenti “mayaṃ yassa kassaci sampattassa dātabbanti vadāma,",
  "atk-s0404a0:65_14": "samaṇo pana gotamo ‘mayhameva dānaṃ dātabbaṃ nāññesaṃ, mayhameva sāvakānaṃ dānaṃ",
  "atk-s0404a0:65_15": "dātabbaṃ, nāññesaṃ sāvakānaṃ, mayhameva dinnaṃ dānaṃ mahapphalaṃ, nāññesaṃ, mayhameva",
  "atk-s0404a0:65_16": "sāvakānaṃ dinnaṃ mahapphalaṃ, nāññesa’nti evaṃ vadatī”ti. Taṃ sandhāya ayaṃ “sutaṃ meta”nti āha.",
  "atk-s0404a0:66_0": "Anupubbiṃ kathanti dānānantaraṃ sīlaṃ, sīlānantaraṃ saggaṃ, saggānantaraṃ magganti",
  "atk-s0404a0:66_1": "evaṃ anupaṭipāṭikathaṃ. Tattha dānakathanti idaṃ dānaṃ nāma sukhānaṃ nidānaṃ, sampattīnaṃ",
  "atk-s0404a0:66_2": "mūlaṃ, bhogānaṃ patiṭṭhā, visamagatassa tāṇaṃ leṇaṃ gati parāyaṇaṃ, idhalokaparalokesu",
  "atk-s0404a0:66_3": "dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi. Idañhi",
  "atk-s0404a0:66_4": "avassayaṭṭhena ratanamayasīhāsanasadisaṃ, patiṭṭhānaṭṭhena mahāpathavīsadisaṃ, ārammaṇaṭṭhena",
  "atk-s0404a0:66_5": "ālambanarajjusadisaṃ. Idañhi dukkhanittharaṇaṭṭhena nāvā, samassāsanaṭṭhena saṅgāmasūro,",
  "atk-s0404a0:66_6": "bhayaparittāṇaṭṭhena susaṅkhatanagaraṃ, maccheramalādīhi anupalittaṭṭhena padumaṃ,",
  "atk-s0404a0:66_7": "tesaṃ nidahanaṭṭhena aggi, durāsadaṭṭhena āsiviso, asantāsanaṭṭhena sīho, balavantaṭṭhena",
  "atk-s0404a0:66_8": "hatthī, abhimaṅgalasammataṭṭhena setavasabho, khemantabhūmisampāpanaṭṭhena valāhako",
  "atk-s0404a0:66_9": "assarājā. Dānaṃ nāmetaṃ mayā gatamaggo, mayheso vaṃso, mayā dasa pāramiyo pūrentena",
  "atk-s0404a0:66_10": "velāmamahāyañño, mahāgovindamahāyañño, mahāsudassanamahāyañño, vessantaramahāyaññoti,",
  "atk-s0404a0:66_11": "anekamahāyaññā pavattitā, sasabhūtena jalitaaggikkhandhe attānaṃ niyyādentena sampattayācakānaṃ",
  "atk-s0404a0:66_12": "cittaṃ gahitaṃ. Dānañhi loke sakkasampattiṃ deti mārasampattiṃ brahmasampattiṃ, cakkavattisampattiṃ,",
  "atk-s0404a0:66_13": "sāvakapāramīñāṇaṃ, paccekabodhiñāṇaṃ, abhisambodhiñāṇaṃ detīti evamādidānaguṇappaṭisaṃyuttaṃ kathaṃ.",
  "atk-s0404a0:67_0": "Yasmā pana dānaṃ dento sīlaṃ samādātuṃ sakkoti, tasmā tadanantaraṃ sīlakathaṃ kathesi.",
  "atk-s0404a0:67_1": "Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ.",
  "atk-s0404a0:67_2": "Sīlaṃ nāmetaṃ mama vaṃso, ahaṃ saṅkhapālanāgarājakāle bhūridattanāgarājakāle campeyyanāgarājakāle",
  "atk-s0404a0:67_3": "sīlavarājakāle mātuposakahatthirājakāle chaddantahatthirājakāleti anantesu attabhāvesu",
  "atk-s0404a0:67_4": "sīlaṃ paripūresiṃ. Idhalokaparalokasampattīnañhi sīlasadiso avassayo patiṭṭhā ārammaṇaṃ",
  "atk-s0404a0:67_5": "tāṇaṃ leṇaṃ gati parāyaṇaṃ natthi, sīlālaṅkārasadiso alaṅkāro natthi, sīlapupphasadisaṃ",
  "atk-s0404a0:67_6": "pupphaṃ natthi, sīlagandhasadiso gandho natthi. Sīlālaṅkārena hi alaṅkataṃ sīlagandhānulittaṃ",
  "atk-s0404a0:67_7": "sadevakopi loko olokento tittiṃ na gacchatīti evamādisīlaguṇappaṭisaṃyuttaṃ kathaṃ.",
  "atk-s0404a0:68_0": "“Idaṃ pana sīlaṃ nissāya ayaṃ saggo labbhatī”ti dassetuṃ sīlānantaraṃ saggakathaṃ",
  "atk-s0404a0:68_1": "kathesi. Saggakathanti “ayaṃ saggo nāma iṭṭho kanto manāpo, niccamettha kīḷā, niccaṃ",
  "atk-s0404a0:68_2": "sampattiyo labbhanti, cātumahārājikā devā navutivassasatasahassāni dibbasukhaṃ dibbasampattiṃ",
  "atk-s0404a0:68_3": "anubhavanti, tāvatiṃsā tisso ca vassakoṭiyo saṭṭhi ca vassasatasahassānī”ti evamādisaggaguṇappaṭisaṃyuttaṃ",
  "atk-s0404a0:68_4": "kathaṃ. Saggasampattiṃ kathayantānañhi buddhānaṃ mukhaṃ nappahoti. Vuttampi cetaṃ",
  "atk-s0404a0:68_5": "– “anekapariyāyena khvāhaṃ, bhikkhave, saggakathaṃ katheyya”ntiādi.",
  "atk-s0404a0:69_0": "Evaṃ saggakathāya palobhetvā pana hatthiṃ alaṅkaritvā tassa soṇḍaṃ chindanto viya",
  "atk-s0404a0:69_1": "“ayampi saggo anicco addhuvo, na ettha chandarāgo kattabbo”ti dassanatthaṃ “appassādā",
  "atk-s0404a0:69_2": "kāmā bahudukkhā bahupāyāsā, ādīnavo ettha bhiyyo”tiādinā nayena kāmānaṃ ādīnavaṃ",
  "atk-s0404a0:69_3": "okāraṃ saṃkilesaṃ kathesi. Tattha ādīnavoti doso. Okāroti avakāro lāmakabhāvo. Saṃkilesoti",
  "atk-s0404a0:69_4": "tehi sattānaṃ saṃsāre saṃkilissanaṃ. Yathāha – “saṃkilissanti vata, bho, sattā”ti.",
  "atk-s0404a0:70_0": "Evaṃ kāmādīnavena tajjetvā nekkhamme ānisaṃsaṃ pakāsesi. Kallacittanti arogacittaṃ.",
  "atk-s0404a0:70_1": "Sāmukkaṃsikāti sāmaṃ ukkaṃsikā attanāyeva uddharitvā gahitā, sayambhuñāṇena diṭṭhā",
  "atk-s0404a0:70_2": "asādhāraṇā aññesanti attho. Kā pana sāti? Ariyasaccadesanā. Tenevāha – dukkhaṃ samudayaṃ",
  "atk-s0404a0:70_3": "nirodhaṃ magganti. Virajaṃ vītamalanti rāgarajādīnaṃ abhāvā virajaṃ, rāgamalādīnaṃ",
  "atk-s0404a0:70_4": "vigatattā vītamalaṃ. Dhammacakkhunti idha sotāpattimaggo adhippeto. Tassa uppattiākāradassanatthaṃ",
  "atk-s0404a0:70_5": "yaṃkiñci samudayadhammaṃ sabbaṃ taṃ nirodhadhammanti āha. Tañhi nirodhaṃ ārammaṇaṃ",
  "atk-s0404a0:70_6": "katvā kiccavasena evaṃ sabbasaṅkhataṃ paṭivijjhantaṃ uppajjati. Diṭṭho ariyasaccadhammo",
  "atk-s0404a0:70_7": "etenāti diṭṭhadhammo. Esa nayo sesesupi. Tiṇṇā vicikicchā anenāti tiṇṇavicikiccho.",
  "atk-s0404a0:70_8": "Vigatā kathaṃkathā assāti vigatakathaṃkatho. Visārajjaṃ pattoti vesārajjappatto.",
  "atk-s0404a0:70_9": "Kattha? Satthusāsane. Nāssa paro paccayo, na paraṃ saddhāya ettha vattatīti aparappaccayo.",
  "atk-s0404a0:71_0": "Pavattamaṃsanti pakatiyā pavattaṃ kappiyamaṃsaṃ mūlaṃ gahetvā antarāpaṇe pariyesāhīti",
  "atk-s0404a0:71_1": "adhippāyo. Sambahulā nigaṇṭhāti pañcasatamattā nigaṇṭhā. Thūlaṃ pasunti thūlaṃ mahāsarīraṃ",
  "atk-s0404a0:71_2": "gokaṇṇamahiṃsasūkarasaṅkhātaṃ pasuṃ. Uddissakatanti attānaṃ uddisitvā kataṃ, māritanti",
  "atk-s0404a0:71_3": "attho. Paṭiccakammanti svāyaṃ taṃ maṃsaṃ paṭicca taṃ pāṇavadhakammaṃ phusati. Tañhi",
  "atk-s0404a0:71_4": "akusalaṃ upaḍḍhaṃ dāyakassa, upaḍḍhaṃ paṭiggāhakassa hotīti nesaṃ laddhi. Aparo nayo",
  "atk-s0404a0:71_5": "– paṭiccakammanti attānaṃ paṭiccakataṃ. Atha vā paṭiccakammanti nimittakammassetaṃ",
  "atk-s0404a0:71_6": "adhivacanaṃ, taṃ paṭiccakammaṃ ettha atthīti maṃsampi paṭiccakammanti vuttaṃ. Upakaṇṇaketi",
  "atk-s0404a0:71_7": "kaṇṇamūle. Alanti paṭikkhepavacanaṃ, kiṃ imināti attho. Na ca paneteti ete āyasmanto",
  "atk-s0404a0:71_8": "dīgharattaṃ avaṇṇakāmā hutvā avaṇṇaṃ bhāsantāpi abbhācikkhantā na jiridanti, abbhakkhānassa",
  "atk-s0404a0:71_9": "antaṃ na gacchantīti attho. Atha vā lajjanatthe idaṃ jiridantīti padaṃ daṭṭhabbaṃ,",
  "atk-s0404a0:71_10": "na lajjantīti attho.",
  "atk-s0404a0:72": "3. Assājānīyasuttavaṇṇanā",
  "atk-s0404a0:73_0": "13. Tatiye aṅgehīti guṇaṅgehi. Tassaṃ disāyaṃ jāto hotīti tassaṃ sindhunadītīradisāyaṃ",
  "atk-s0404a0:73_1": "jāto hoti. Aññepi bhadrā assājānīyā tattheva jāyanti. Allaṃ vā sukkhaṃ vāti allatiṇaṃ",
  "atk-s0404a0:73_2": "vā sukkhatiṇaṃ vā. Nāññe asse ubbejetāti aññe asse na ubbejeti na paharati na ḍaṃsati",
  "atk-s0404a0:73_3": "na kalahaṃ karoti. Sāṭheyyānīti saṭhabhāvo. Kūṭeyyānīti kūṭabhāvo. Jimheyyānīti jimhabhāvo.",
  "atk-s0404a0:73_4": "Vaṅkeyyānīti vaṅkabhāvā. Iccassa catūhipi padehi asikkhitabhāvova kathito. Vāhīti",
  "atk-s0404a0:73_5": "vahanasabhāvo dinnovādapaṭikaro. Yāva jīvitamaraṇapariyādānāti yāva jīvitassa maraṇena",
  "atk-s0404a0:73_6": "pariyosānā. Sakkaccaṃ paribhuñjatīti amataṃ viya paccavekkhitvā paribhuñjati. Purisathāmenātiādīsu",
  "atk-s0404a0:73_7": "ñāṇathāmādayo kathitā. Saṇṭhānanti osakkanaṃ paṭippassaddhi.",
  "atk-s0404a0:74": "4. Assakhaḷuṅkasuttavaṇṇanā",
  "atk-s0404a0:75_0": "14. Catutthe “pehī”ti vuttoti “gacchā”ti vutto. Piṭṭhito rathaṃ pavattetīti khandhaṭṭhikena",
  "atk-s0404a0:75_1": "yugaṃ uppīḷitvā pacchimabhāgena rathaṃ pavaṭṭento osakkati. Pacchā laṅghati, kubbaraṃ",
  "atk-s0404a0:75_2": "hanatīti dve pacchimapāde ukkhipitvā tehi paharitvā rathakubbaraṃ bhindati. Tidaṇḍaṃ",
  "atk-s0404a0:75_3": "bhañjatīti rathassa purato tayo daṇḍakā honti, te bhañjati. Rathīsāya satthiṃ ussajjitvāti",
  "atk-s0404a0:75_4": "sīsaṃ nāmetvā yugaṃ bhūmiyaṃ pātetvā satthinā rathīsaṃ paharitvā. Ajjhomaddatīti",
  "atk-s0404a0:75_5": "dvīhi purimapādehi īsaṃ maddanto tiṭṭhati. Ubbaṭumaṃ rathaṃ karotīti thalaṃ vā kaṇḍakaṭṭhānaṃ",
  "atk-s0404a0:75_6": "vā rathaṃ āropeti. Anādiyitvāti amanasikatvā agaṇitvā. Mukhādhānanti mukhaṭhapanatthāya",
  "atk-s0404a0:75_7": "dinnaṃ ayasaṅkhalikaṃ. Khīlaṭṭhāyīti cattāro pāde thambhe viya niccalaṃ ṭhapetvā",
  "atk-s0404a0:75_8": "khīlaṭṭhānasadisena ṭhānena tiṭṭhati. Imasmiṃ sutte vaṭṭameva kathitaṃ.",
  "atk-s0404a0:76": "5. Malasuttavaṇṇanā",
  "atk-s0404a0:77_0": "15. Pañcame asajjhāyamalāti uggahitamantānaṃ asajjhāyakaraṇaṃ malaṃ nāma hoti. Anuṭṭhānamalā",
  "atk-s0404a0:77_1": "gharāti uṭṭhānavīriyābhāvo gharānaṃ malaṃ nāma. Vaṇṇassāti sarīravaṇṇassa. Rakkhatoti",
  "atk-s0404a0:77_2": "yaṃkiñci attano santakaṃ rakkhantassa. Avijjā paramaṃ malanti tato sesākusaladhammamalato",
  "atk-s0404a0:77_3": "aṭṭhasu ṭhānesu aññāṇabhūtā vaṭṭamūlasaṅkhātā bahalandhakāraavijjā paramaṃ malaṃ.",
  "atk-s0404a0:77_4": "Tato hi malataraṃ nāma natthi. Imasmimpi sutte vaṭṭameva kathitaṃ.",
  "atk-s0404a0:78": "6. Dūteyyasuttavaṇṇanā",
  "atk-s0404a0:79_0": "16. Chaṭṭhe dūteyyanti dūtakammaṃ. Gantumarahatīti taṃ dūteyyasaṅkhātaṃ sāsanaṃ dhāretvā",
  "atk-s0404a0:79_1": "harituṃ arahati. Sotāti yo taṃ assa sāsanaṃ deti, tassa sotā. Sāvetāti taṃ uggaṇhitvā",
  "atk-s0404a0:79_2": "“idaṃ nāma tumhehi vutta”nti paṭisāvetā. Uggahetāti suggahitaṃ katvā uggahetā. Dhāretāti",
  "atk-s0404a0:79_3": "sudhāritaṃ katvā dhāretā. Viññāti atthānatthassa atthaṃ jānitā. Viññāpetāti paraṃ",
  "atk-s0404a0:79_4": "vijānāpetā. Sahitā sahitassāti idaṃ sahitaṃ, idaṃ asahitanti evaṃ sahitāsahitassa",
  "atk-s0404a0:79_5": "kusalo, upagatānupagatesu cheko sāsanaṃ ārocento sahitaṃ sallakkhetvā āroceti. Na",
  "atk-s0404a0:79_6": "byathatīti vedhati na chambhati. Asandiddhanti nissandehaṃ vigatasaṃsayaṃ. Pucchitoti",
  "atk-s0404a0:79_7": "pañhatthāya pucchito.",
  "atk-s0404a0:80": "7-8. Bandhanasuttadvayavaṇṇanā",
  "atk-s0404a0:81": "17-18. Sattame ruṇṇenāti ruditena. Ākappenāti nivāsanapārupanādinā vidhānena. Vanabhaṅgenāti vanato bhañjitvā āhaṭena pupphaphalādipaṇṇākārena. Aṭṭhamepi eseva nayo.",
  "atk-s0404a0:82": "9. Pahārādasuttavaṇṇanā",
  "atk-s0404a0:83_0": "19. Navame pahārādoti evaṃnāmako. Asurindoti asurajeṭṭhako. Asuresu hi vepacitti",
  "atk-s0404a0:83_1": "rāhu pahārādoti ime tayo jeṭṭhakā. Yena bhagavā tenupasaṅkamīti dasabalassa abhisambuddhadivasato",
  "atk-s0404a0:83_2": "paṭṭhāya “ajja gamissāmi sve gamissāmī”ti ekādasa vassāni atikkamitvā dvādasame vasse",
  "atk-s0404a0:83_3": "satthu verañjāyaṃ vasanakāle “sammāsambuddhassa santikaṃ gamissāmī”ti cittaṃ uppādetvā",
  "atk-s0404a0:83_4": "“mama ‘ajja sve’ti dvādasa vassāni jātāni, handāhaṃ idāneva gacchāmī”ti taṅkhaṇaṃyeva",
  "atk-s0404a0:83_5": "asuragaṇaparivuto asurabhavanā nikkhamitvā divā divassa yena bhagavā tenupasaṅkami,",
  "atk-s0404a0:83_6": "ekamantaṃ aṭṭhāsīti so kira “tathāgataṃ pañhaṃ pucchitvā eva dhammaṃ suṇissāmī”ti",
  "atk-s0404a0:83_7": "āgato, tathāgatassa pana diṭṭhakālato paṭṭhāya buddhagāravena pucchituṃ asakkonto",
  "atk-s0404a0:83_8": "api satthāraṃ vanditvā ekamantaṃ aṭṭhāsi. Tato satthā cintesi – “ayaṃ pahārādo mayi",
  "atk-s0404a0:83_9": "akathente paṭhamataraṃ kathetuṃ na sakkhissati, ciṇṇavasiṭṭhāneyeva naṃ kathāsamuṭṭhāpanatthaṃ",
  "atk-s0404a0:83_10": "ekaṃ pañhaṃ pucchissāmī”ti.",
  "atk-s0404a0:84_0": "Atha naṃ pucchanto api pana pahārādātiādimāha. Tattha abhiramantīti ratiṃ vindanti,",
  "atk-s0404a0:84_1": "anukkaṇṭhamānā vasantīti attho. So “pariciṇṇaṭṭhāneyeva maṃ bhagavā pucchatī”ti attamano",
  "atk-s0404a0:84_2": "hutvā abhiramanti, bhanteti āha. Anupubbaninnotiādīni sabbāni anupaṭipāṭiyā ninnabhāvassa",
  "atk-s0404a0:84_3": "vevacanāni. Na āyatakeneva papātoti na chinnataṭamahāsobbho viya āditova papāto.",
  "atk-s0404a0:84_4": "So hi tīrato paṭṭhāya ekaṅguladvaṅgulavidatthiratanayaṭṭhiusabhaaḍḍhagāvutagāvutaaḍḍhayojanādivasena",
  "atk-s0404a0:84_5": "gambhīro hutvā gacchanto sinerupādamūle caturāsītiyojanasahassagambhīro hutvā ṭhitoti dasseti.",
  "atk-s0404a0:85": "Ṭhitadhammoti ṭhitasabhāvo. Kuṇapenāti yena kenaci hatthiassādīnaṃ kaḷevarena. Thalaṃ ussāretīti hatthena gahetvā viya vīcipahāreneva thalaṃ khipati.",
  "atk-s0404a0:86_0": "Gaṅgāyamunāti idha ṭhatvā imāsaṃ nadīnaṃ uppattikathaṃ kathetuṃ vaṭṭati. Ayaṃ tāva",
  "atk-s0404a0:86_1": "jambudīpo dasasahassayojanaparimāṇo, tattha catusahassayojanaparimāṇo padeso udakena",
  "atk-s0404a0:86_2": "ajjhotthaṭo mahāsamuddoti saṅkhaṃ gato, tisahassayojanappamāṇe manussā vasanti, tisahassayojanappamāṇe",
  "atk-s0404a0:86_3": "himavā patiṭṭhito ubbedhena pañcayojanasatiko caturāsītikūṭasahassapaṭimaṇḍito samantato",
  "atk-s0404a0:86_4": "sandamānapañcasatanadīvicitto, yattha āyāmavitthārena ca gambhīrato ca paṇṇāsapaṇṇāsayojanā",
  "atk-s0404a0:86_5": "diyaḍḍhayojanasataparimaṇḍalā anotattadaho kaṇṇamuṇḍadaho rathakāradaho chaddantadaho",
  "atk-s0404a0:86_6": "kuṇāladaho mandākinidaho sīhappapātadahoti satta mahāsarā patiṭṭhahanti.",
  "atk-s0404a0:87_0": "Tesu anotatto sudassanakūṭaṃ cittakūṭaṃ kāḷakūṭaṃ gandhamādanakūṭaṃ kelāsakūṭanti",
  "atk-s0404a0:87_1": "imehi pañcahi pabbatehi parikkhitto. Tattha sudassanakūṭaṃ sovaṇṇamayaṃ dviyojanasatubbedhaṃ",
  "atk-s0404a0:87_2": "antovaṅkaṃ kākamukhasaṇṭhānaṃ tameva saraṃ paṭicchādetvā tiṭṭhati, cittakūṭaṃ sabbaratanamayaṃ,",
  "atk-s0404a0:87_3": "kāḷakūṭaṃ añjanamayaṃ, gandhamādanakūṭaṃ sānumayaṃ abbhantare muggavaṇṇaṃ, mūlagandho",
  "atk-s0404a0:87_4": "sāragandho pheggugandho tacagandho papaṭikāgandho rasagandho pattagandho pupphagandho",
  "atk-s0404a0:87_5": "phalagandho gandhagandhoti imehi dasahi gandhehi ussannaṃ, nānappakāraosadhasañchannaṃ",
  "atk-s0404a0:87_6": "kāḷapakkhauposathadivase ādittamiva aṅgāraṃ jalantaṃ tiṭṭhati, kelāsakūṭaṃ rajatamayaṃ.",
  "atk-s0404a0:87_7": "Sabbāni sudassanena samānubbedhasaṇṭhānāni tameva saraṃ paṭicchādetvā ṭhitāni. Tāni",
  "atk-s0404a0:87_8": "sabbāni devānubhāvena nāgānubhāvena ca vassanti, nadiyo cetesu sandanti. Taṃ sabbampi",
  "atk-s0404a0:87_9": "udakaṃ anotattameva pavisati. Candimasūriyā dakkhiṇena vā uttarena vā gacchantā pabbatantarena",
  "atk-s0404a0:87_10": "tattha obhāsaṃ karonti, ujuṃ gacchantā na karonti. Tenevassa anotatto tisaṅkhā udapādi.",
  "atk-s0404a0:88_0": "Tattha manoharasilātalāni nimmacchakacchapāni phalikasadisanimmalodakāni nhānatitthāni",
  "atk-s0404a0:88_1": "supaṭiyattāni honti, yesu buddhā khīṇāsavā ca paccekabuddhā ca iddhimantā ca isayo",
  "atk-s0404a0:88_2": "nhāyanti, devayakkhādayo udakakīḷaṃ kīḷanti.",
  "atk-s0404a0:89_0": "Tassa catūsu passesu sīhamukhaṃ, hatthimukhaṃ, assamukhaṃ, usabhamukhanti cattāri",
  "atk-s0404a0:89_1": "mukhāni honti, yehi catasso nadiyo sandanti. Sīhamukhena nikkhantanadītīre sīhā bahutarā",
  "atk-s0404a0:89_2": "honti, hatthimukhādīhi hatthiassausabhā. Puratthimadisato nikkhantanadī anotattaṃ",
  "atk-s0404a0:89_3": "tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva amanussapathaṃ",
  "atk-s0404a0:89_4": "gantvā mahāsamuddaṃ pavisati. Pacchimadisato ca uttaradisato ca nikkhantanadiyopi",
  "atk-s0404a0:89_5": "tatheva padakkhiṇaṃ katvā pacchimahimavanteneva uttarahimavanteneva ca amanussapathaṃ",
  "atk-s0404a0:89_6": "gantvā mahāsamuddaṃ pavisanti. Dakkhiṇamukhato nikkhantanadī pana taṃ tikkhattuṃ",
  "atk-s0404a0:89_7": "padakkhiṇaṃ katvā uttarena ujukaṃ pāsāṇapiṭṭheneva saṭṭhi yojanāni gantvā pabbataṃ",
  "atk-s0404a0:89_8": "paharitvā uṭṭhāya parikkhepena tigāvutappamāṇā udakadhārā hutvā ākāsena saṭṭhi yojanāni",
  "atk-s0404a0:89_9": "gantvā tiyaggaḷe nāma pāsāṇe patitā, pāsāṇo udakadhārāvegena bhinno. Tattha paññāsayojanappamāṇā",
  "atk-s0404a0:89_10": "tiyaggaḷā nāma mahāpokkharaṇī jātā, pokkharaṇiyā kūlaṃ bhinditvā pāsāṇaṃ pavisitvā",
  "atk-s0404a0:89_11": "saṭṭhi yojanāni gatā. Tato ghanapathaviṃ bhinditvā ummaṅgena saṭṭhi yojanāni gantvā",
  "atk-s0404a0:89_12": "giñjhaṃ nāma tiracchānapabbataṃ paharitvā hatthatale pañcaṅgulisadisā pañca dhārā",
  "atk-s0404a0:89_13": "hutvā pavattati. Sā tikkhattuṃ anotattaṃ padakkhiṇaṃ katvā gataṭṭhāne āvattagaṅgāti",
  "atk-s0404a0:89_14": "vuccati. Ujukaṃ pāsāṇapiṭṭhena saṭṭhi yojanāni gataṭṭhāne kaṇhagaṅgā, ākāsena saṭṭhi",
  "atk-s0404a0:89_15": "yojanāni gataṭṭhāne ākāsagaṅgā, tiyaggaḷapāsāṇe paññāsayojanokāse ṭhitā tiyaggaḷapokkharaṇī,",
  "atk-s0404a0:89_16": "kūlaṃ bhinditvā pāsāṇaṃ pavisitvā saṭṭhi yojanāni gataṭṭhāne bahalagaṅgāti, umaṅgena",
  "atk-s0404a0:89_17": "saṭṭhi yojanāni gataṭṭhāne umaṅgagaṅgāti vuccati. Viñjhaṃ nāma tiracchānapabbataṃ",
  "atk-s0404a0:89_18": "paharitvā pañca dhārā hutvā pavattanaṭṭhāne pana gaṅgā, yamunā, aciravatī, sarabhū,",
  "atk-s0404a0:89_19": "mahīti pañca saṅkhaṃ gatā. Evametā pañca mahānadiyo himavantato pavattantīti veditabbā.",
  "atk-s0404a0:90_0": "Savantiyoti yā kāci savamānā gacchantī mahānadiyo vā kunnadiyo vā. Appentīti allīyanti",
  "atk-s0404a0:90_1": "osaranti. Dhārāti vuṭṭhidhārā. Pūrattanti puṇṇabhāvo. Mahāsamuddassa hi ayaṃ dhammatā",
  "atk-s0404a0:90_2": "– “imasmiṃ kāle devo mando jāto, jālakkhipādīni ādāya macchakacchape gaṇhissāmā”ti",
  "atk-s0404a0:90_3": "vā “imasmiṃ kāle mahantā vuṭṭhi, labhissāma nu kho piṭṭhipasāraṇaṭṭhāna”nti vā vattuṃ",
  "atk-s0404a0:90_4": "na sakkā. Paṭhamakappikakālato paṭṭhāya hi yaṃ sinerumekhalaṃ āhacca udakaṃ ṭhitaṃ,",
  "atk-s0404a0:90_5": "tato ekaṅgulamattampi udakaṃ neva heṭṭhā osīdati, na uddhaṃ uttarati. Ekarasoti asambhinnaraso.",
  "atk-s0404a0:91_0": "Muttāti khuddakamahantavaṭṭadīghādibhedā anekavidhā. Maṇīti rattanīlādibhedo anekavidho.",
  "atk-s0404a0:91_1": "Veḷuriyoti vaṃsavaṇṇasirīsapupphavaṇṇādibhedo anekavidho. Saṅkhoti dakkhiṇāvaṭṭatambakucchikadhamanasaṅkhādibhedo",
  "atk-s0404a0:91_2": "anekavidho. Silāti setakāḷamuggavaṇṇādibhedo anekavidhā. Pavāḷanti khuddakamahantarattaghanarattādibhedaṃ",
  "atk-s0404a0:91_3": "anekavidhaṃ. Masāragallanti kabaramaṇi. Nāgāti ūmipiṭṭhavāsinopi vimānaṭṭhakā nāgāpi.",
  "atk-s0404a0:92_0": "Aṭṭha pahārādāti satthā aṭṭhapi dhamme vattuṃ sakkoti, soḷasapi bāttiṃsapi catusaṭṭhipi",
  "atk-s0404a0:92_1": "sahassampi, pahārādena pana aṭṭha kathitā, ahampi teheva sarikkhake katvā kathessāmīti",
  "atk-s0404a0:92_2": "cintetvā evamāha. Anupubbasikkhātiādīsu anupubbasikkhāya tisso sikkhā gahitā, anupubbakiriyāya",
  "atk-s0404a0:92_3": "terasa dhutaṅgāni, anupubbapaṭipadāya satta anupassanā aṭṭhārasa mahāvipassanā aṭṭhatiṃsa",
  "atk-s0404a0:92_4": "ārammaṇavibhattiyo sattatiṃsa bodhapakkhiyadhammā. Na āyatakeneva aññāpaṭivedhoti",
  "atk-s0404a0:92_5": "maṇḍūkassa uppatitvā gamanaṃ viya āditova sīlapūraṇādiṃ akatvā arahattappaṭivedho",
  "atk-s0404a0:92_6": "nāma natthi, paṭipāṭiyā pana sīlasamādhipaññāyo pūretvāva sakkā arahattaṃ pattunti attho.",
  "atk-s0404a0:93_0": "Ārakāvāti dūreyeva. Na tena nibbānadhātuyā ūnattaṃ vā pūrattaṃ vāti asaṅkhyeyyepi",
  "atk-s0404a0:93_1": "kappe buddhesu anuppannesu ekasattopi parinibbātuṃ na sakkoti, tadāpi “tucchā nibbānadhātū”ti",
  "atk-s0404a0:93_2": "na sakkā vattuṃ. Buddhakāle ca pana ekekasmiṃ samāgame asaṅkhyeyyāpi sattā amataṃ",
  "atk-s0404a0:93_3": "ārādhenti, tadāpi na sakkā vattuṃ – “pūrā nibbānadhātū”ti.",
  "atk-s0404a0:94": "10. Uposathasuttavaṇṇanā",
  "atk-s0404a0:95_0": "20. Dasame nisinno hotīti uposathakaraṇatthāya upāsikāya ratanapāsāde nisinno. Nisajja",
  "atk-s0404a0:95_1": "pana bhikkhūnaṃ cittāni olokento ekaṃ dussīlapuggalaṃ disvā “sacāhaṃ imasmiṃ puggale",
  "atk-s0404a0:95_2": "nisinneyeva pātimokkhaṃ uddisissāmi, sattadhā tassa muddhā phalissatī”ti tassa anukampāya",
  "atk-s0404a0:95_3": "tuṇhīyeva ahosi. Abhikkantāti atikkantā parikkhīṇā. Uddhaste aruṇeti uggate aruṇasīse.",
  "atk-s0404a0:95_4": "Nandimukhiyāti tuṭṭhamukhiyā. Aparisuddhā, ānanda, parisāti “asukapuggalo aparisuddho”ti",
  "atk-s0404a0:95_5": "avatvā “aparisuddhā, ānanda, parisā”ti āha. Sesaṃ sabbattha uttānamevāti.",
  "atk-s0404a0:96": "1. Paṭhamauggasuttavaṇṇanā",
  "atk-s0404a0:97_0": "21. Tatiyassa paṭhame paññatte āsane nisīdīti tassa kira ghare pañcannaṃ bhikkhusatānaṃ",
  "atk-s0404a0:97_1": "pañca āsanasatāni niccaṃ paññattāneva honti, tesu aññatarasmiṃ āsane nisīdi. Taṃ",
  "atk-s0404a0:97_2": "suṇāhīti te suṇāhi, taṃ vā aṭṭhavidhaṃ acchariyadhammaṃ suṇāhi. Cittaṃ pasīdīti “buddho",
  "atk-s0404a0:97_3": "nu kho na buddho nu kho”ti vitakkamattampi na uppajji, ayameva buddhoti cittuppādo",
  "atk-s0404a0:97_4": "pasanno anāvilo ahosi. Sakāni vā ñātikulānīti attano yāpanamattaṃ dhanaṃ gahetvā",
  "atk-s0404a0:97_5": "ñātigharāni gacchatu. Kassa vo dammīti katarapurisassa tumhe dadāmi, ārocetha me",
  "atk-s0404a0:97_6": "attano adhippāyaṃ. Appaṭivibhattāti “ettakaṃ dassāmi ettakaṃ na dassāmi, idaṃ dassāmi",
  "atk-s0404a0:97_7": "idaṃ na dassāmī”ti cittaṃ uppādentena hi paṭivibhattā nāma hoti, mayhaṃ pana na evaṃ.",
  "atk-s0404a0:97_8": "Atha kho saṅghikā viya gaṇasantakā viya ca sīlavantehi saddhiṃ sādhāraṇāyeva. Sakkaccaṃyeva",
  "atk-s0404a0:97_9": "payirupāsāmīti sahatthā upaṭṭhahāmi, cittīkārena upasaṅkamāmi.",
  "atk-s0404a0:98_0": "Anacchariyaṃ kho pana maṃ, bhanteti, bhante, yaṃ maṃ devatā upasaṅkamitvā evaṃ ārocenti,",
  "atk-s0404a0:98_1": "idaṃ na acchariyaṃ. Yaṃ panāhaṃ tatonidānaṃ cittassa uṇṇatiṃ nābhijānāmi, taṃ eva",
  "atk-s0404a0:98_2": "acchariyanti vadati. Sādhu sādhu, bhikkhūti ettha kiñcāpi bhikkhuṃ āmanteti, upāsakasseva",
  "atk-s0404a0:98_3": "pana veyyākaraṇasampahaṃsane esa sādhukāroti veditabbo.",
  "atk-s0404a0:99": "2. Dutiyauggasuttavaṇṇanā",
  "atk-s0404a0:100_0": "22. Dutiye nāgavaneti tassa kira seṭṭhino nāgavanaṃ nāma uyyānaṃ, so tattha purebhattaṃ",
  "atk-s0404a0:100_1": "gandhamālādīni gāhāpetvā uyyānakīḷikaṃ kīḷitukāmo gantvā paricāriyamāno bhagavantaṃ",
  "atk-s0404a0:100_2": "addasa. Saha dassanenevassa purimanayeneva cittaṃ pasīdi, surāpānena ca uppannamando",
  "atk-s0404a0:100_3": "taṅkhaṇaṃyeva pahīyi. Taṃ sandhāyevamāha. Oṇojesinti udakaṃ hatthe pātetvā adāsiṃ.",
  "atk-s0404a0:100_4": "Asukoti amuko. Samacittova demīti “imassa thokaṃ, imassa bahuka”nti evaṃ cittanānattaṃ",
  "atk-s0404a0:100_5": "na karomi, deyyadhammaṃ pana ekasadisaṃ karomīti dasseti. Ārocentīti ākāse ṭhatvā",
  "atk-s0404a0:100_6": "ārocenti. Natthi taṃ saṃyojananti iminā upāsako attano anāgāmiphalaṃ byākaroti.",
  "atk-s0404a0:101": "3. Paṭhamahatthakasuttavaṇṇanā",
  "atk-s0404a0:102_0": "23. Tatiye hatthako āḷavakoti bhagavatā āḷavakayakkhassa hatthato hatthehi sampaṭicchitattā",
  "atk-s0404a0:102_1": "hatthakoti laddhanāmo rājakumāro. Sīlavāti pañcasīladasasīlena sīlavā. Cāgavāti cāgasampanno.",
  "atk-s0404a0:102_2": "Kaccittha, bhanteti, bhante, kacci ettha bhagavato byākaraṇaṭṭhāne. Appicchoti adhigamappicchatāya appiccho.",
  "atk-s0404a0:103": "4. Dutiyahatthakasuttavaṇṇanā",
  "atk-s0404a0:104_0": "24. Catutthe pañcamattehi upāsakasatehīti sotāpannasakadāgāmīnaṃyeva ariyasāvakaupāsakānaṃ",
  "atk-s0404a0:104_1": "pañcahi satehi parivuto bhuttapātarāso gandhamālavilepenacuṇṇāni gahetvā yena bhagavā",
  "atk-s0404a0:104_2": "tenupasaṅkami. Saṅgahavatthūnīti saṅgaṇhanakāraṇāni. Tehāhanti tehi ahaṃ. Taṃ dānena",
  "atk-s0404a0:104_3": "saṅgaṇhāmīti naṅgalabalibaddabhattabījādīni ceva gandhamālamūlādīni ca datvā saṅgaṇhāmi.",
  "atk-s0404a0:104_4": "Peyyavajjenāti amma, tāta, bhātara, bhaginītiādikena kaṇṇasukhena mudukena piyavacanena",
  "atk-s0404a0:104_5": "saṅgaṇhāmi. Atthacariyāyāti “imassa dānena vā piyavacanena vā kiccaṃ natthi, atthacariyāya",
  "atk-s0404a0:104_6": "saṅgaṇhitabbayuttako aya”nti ñatvā uppannakiccanittharaṇasaṅkhātāya atthacariyāya",
  "atk-s0404a0:104_7": "saṅgaṇhāmi. Samānattatāyāti “imassa dānādīhi kiccaṃ natthi, samānattatāya saṅgaṇhitabbo",
  "atk-s0404a0:104_8": "aya”nti ekato khādanapivananisajjādīhi attanā samānaṃ katvā saṅgaṇhāmi. Daliddassa",
  "atk-s0404a0:104_9": "kho no tathā sotabbaṃ maññantīti daliddassa kiñci dātuṃ vā kātuṃ vā asakkontassa,",
  "atk-s0404a0:104_10": "yathā daliddassa no tathā sotabbaṃ maññanti, mama pana sotabbaṃ maññanti, dinnovāde",
  "atk-s0404a0:104_11": "tiṭṭhanti, na me anusāsaniṃ atikkamitabbaṃ maññanti. Yoni kho tyāyanti upāyo kho",
  "atk-s0404a0:104_12": "te ayaṃ. Imesu pana dvīsupi suttesu satthārā sīlacāgapaññā missakā kathitāti veditabbā.",
  "atk-s0404a0:105": "5-6. Mahānāmasuttādivaṇṇanā",
  "atk-s0404a0:106": "25-26. Pañcame atthūpaparikkhitā hotīti atthānatthaṃ kāraṇākāraṇaṃ upaparikkhitā hoti. Chaṭṭhe saddhāsīlacāgā missakā kathitā.",
  "atk-s0404a0:107": "7. Paṭhamabalasuttavaṇṇanā",
  "atk-s0404a0:108_0": "27. Sattame ujjhattibalāti ujjhānabalā. Bālānañhi “yaṃ asuko idañcidañca āha, maṃ",
  "atk-s0404a0:108_1": "so āha, na añña”nti evaṃ ujjhānameva balaṃ. Nijjhattibalāti “na idaṃ evaṃ, evaṃ nāmeta”nti",
  "atk-s0404a0:108_2": "atthānatthanijjhāpanaṃyeva balaṃ. Paṭisaṅkhānabalāti paccavekkhaṇabalā. Khantibalāti adhivāsanabalā.",
  "atk-s0404a0:109": "8. Dutiyabalasuttavaṇṇanā",
  "atk-s0404a0:110_0": "28. Aṭṭhame balānīti ñāṇabalāni. Āsavānaṃ khayaṃ paṭijānātīti arahattaṃ paṭijānāti.",
  "atk-s0404a0:110_1": "Aniccatoti hutvā abhāvākārena. Yathābhūtanti yathāsabhāvato. Sammappaññāyāti sahavipassanāya",
  "atk-s0404a0:110_2": "maggapaññāya. Aṅgārakāsūpamāti santāpanaṭṭhena aṅgārakāsuyā upamitā ime kāmāti. Vivekaninnanti",
  "atk-s0404a0:110_3": "phalasamāpattivasena nibbānaninnaṃ. Vivekaṭṭhanti kilesehi vajjitaṃ dūrībhūtaṃ vā.",
  "atk-s0404a0:110_4": "Nekkhammābhiratanti pabbajjābhirataṃ. Byantibhūtanti vigatantabhūtaṃ ekadesenāpi",
  "atk-s0404a0:110_5": "anallīnaṃ visaṃyuttaṃ visaṃsaṭṭhaṃ. Āsavaṭṭhāniyehīti sampayogavasena āsavānaṃ kāraṇabhūtehi,",
  "atk-s0404a0:110_6": "kilesadhammehīti attho. Atha vā byantibhūtanti vigatavāyanti attho. Kuto? Sabbaso",
  "atk-s0404a0:110_7": "āsavaṭṭhāniyehi dhammehi, sabbehi tebhūmakadhammehīti attho. Imasmiṃ sutte ariyamaggo",
  "atk-s0404a0:110_8": "lokiyalokuttaro kathito.",
  "atk-s0404a0:111": "9. Akkhaṇasuttavaṇṇanā",
  "atk-s0404a0:112_0": "29. Navame khaṇe kiccāni karotīti khaṇakicco, okāsaṃ labhitvāva kiccāni karotīti",
  "atk-s0404a0:112_1": "attho. Dhammoti catusaccadhammo. Opasamikoti kilesūpasamāvaho. Parinibbāyikoti kilesaparinibbānakaro.",
  "atk-s0404a0:112_2": "Catumaggañāṇasaṅkhātaṃ sambodhiṃ gacchati sampāpuṇātīti sambodhagāmī. Dīghāyukaṃ",
  "atk-s0404a0:112_3": "devanikāyanti idaṃ asaññaṃ devanikāyaṃ sandhāya vuttaṃ. Aviññātāresūti ativiya aviññūsu.",
  "atk-s0404a0:113_0": "Suppavediteti sukathite. Antarāyikāti antarāyakarā. Khaṇo ve mā upaccagāti ayaṃ laddho",
  "atk-s0404a0:113_1": "khaṇo mā atikkami. Idha ceva naṃ virādhetīti sace koci pamattacārī idha imaṃ khaṇaṃ",
  "atk-s0404a0:113_2": "labhitvāpi saddhammassa niyāmataṃ ariyamaggaṃ virādheti na sampādeti. Atītatthoti",
  "atk-s0404a0:113_3": "hāpitattho. Cirattaṃ anutapissatīti cirarattaṃ socissati. Yathā hi “asukaṭṭhāne bhaṇḍaṃ",
  "atk-s0404a0:113_4": "samuppanna”nti sutvā eko vāṇijo na gaccheyya, aññe gantvā gaṇheyyuṃ, tesaṃ taṃ aṭṭhaguṇampi",
  "atk-s0404a0:113_5": "dasaguṇampi bhaveyya. Atha itaro “mama attho atikkanto”ti anutapeyya, evaṃ yo idha",
  "atk-s0404a0:113_6": "khaṇaṃ labhitvā appaṭipajjanto saddhammassa niyāmataṃ virādheti, so ayaṃ vāṇijova",
  "atk-s0404a0:113_7": "atītattho ciraṃ anutapissati socissati. Kiñca bhiyyo avijjānivutoti tathā. Paccavidunti",
  "atk-s0404a0:113_8": "paṭivijjhiṃsu. Saṃvarāti sīlasaṃvarā. Māradheyyaparānugeti māradheyyasaṅkhātaṃ saṃsāraṃ",
  "atk-s0404a0:113_9": "anugate. Pāraṅgatāti nibbānaṃ gatā. Ye pattā āsavakkhayanti ye arahattaṃ pattā. Evamidha",
  "atk-s0404a0:113_10": "gāthāsu vaṭṭavivaṭṭaṃ kathitaṃ.",
  "atk-s0404a0:114": "10. Anuruddhamahāvitakkasuttavaṇṇanā",
  "atk-s0404a0:115_0": "30. Dasame cetīsūti cetināmakānaṃ rājūnaṃ nivāsaṭṭhānattā evaṃladdhavohāre raṭṭhe.",
  "atk-s0404a0:115_1": "Pācīnavaṃsadāyeti dasabalassa vasanaṭṭhānato pācīnadisāya ṭhite vaṃsadāye nīlobhāsehi",
  "atk-s0404a0:115_2": "veḷūhi sañchanne araññe. Evaṃ cetaso parivitakko udapādīti thero kira pabbajitvā",
  "atk-s0404a0:115_3": "paṭhamaantovassamhiyeva samāpattilābhī hutvā sahassalokadhātudassanasamatthaṃ dibbacakkhuñāṇaṃ",
  "atk-s0404a0:115_4": "uppādesi. So sāriputtattherassa santikaṃ gantvā evamāha – “idhāhaṃ, āvuso sāriputta,",
  "atk-s0404a0:115_5": "dibbena cakkhunā visuddhena atikkantamānusakena sahassalokaṃ olokemi. Āraddhaṃ kho",
  "atk-s0404a0:115_6": "pana me vīriyaṃ asallīnaṃ, upaṭṭhitā sati asammuṭṭhā, passaddho kāyo asāraddho, samāhitaṃ",
  "atk-s0404a0:115_7": "cittaṃ ekaggaṃ. Atha ca pana me anupādāya āsavehi cittaṃ na vimuccatī”ti. Atha naṃ",
  "atk-s0404a0:115_8": "thero āha – “yaṃ kho te, āvuso anuruddha, evaṃ hoti ‘ahaṃ dibbena cakkhunā…pe… olokemī’ti,",
  "atk-s0404a0:115_9": "idaṃ te mānasmiṃ. Yampi te, āvuso, anuruddha evaṃ hoti ‘āraddhaṃ kho pana me vīriyaṃ…pe…",
  "atk-s0404a0:115_10": "ekagga’nti, idaṃ te uddhaccasmiṃ. Yampi te, āvuso anuruddha, evaṃ hoti ‘atha ca pana",
  "atk-s0404a0:115_11": "me anupādāya āsavehi cittaṃ na vimuccatī’ti, idaṃ te kukkuccasmiṃ. Sādhu vatāyasmā",
  "atk-s0404a0:115_12": "anuruddho ime tayo dhamme pahāya ime tayo dhamme amanasikaritvā amatāya dhātuyā cittaṃ",
  "atk-s0404a0:115_13": "upasaṃharatū”ti evamassa thero kammaṭṭhānaṃ kathesi. So kammaṭṭhānaṃ gahetvā satthāraṃ",
  "atk-s0404a0:115_14": "āpucchitvā cetiraṭṭhaṃ gantvā samaṇadhammaṃ karonto aṭṭhamāsaṃ caṅkamena vītināmesi.",
  "atk-s0404a0:115_15": "So padhānaveganimmathitattā kilantakāyo ekassa veḷugumbassa heṭṭhā nisīdi. Athassāyaṃ",
  "atk-s0404a0:115_16": "evaṃ cetaso parivitakko udapādi, esa mahāpurisavitakko uppajjīti attho.",
  "atk-s0404a0:116_0": "Appicchassāti ettha paccayappiccho, adhigamappiccho, pariyattiappiccho, dhutaṅgappicchoti",
  "atk-s0404a0:116_1": "cattāro appicchā. Tattha paccayappiccho bahuṃ dente appaṃ gaṇhāti, appaṃ dente appataraṃ",
  "atk-s0404a0:116_2": "gaṇhāti, na anavasesaggāhī hoti. Adhigamappiccho majjhantikatthero viya attano adhigamaṃ",
  "atk-s0404a0:116_3": "aññesaṃ jānituṃ na deti. Pariyattiappiccho tepiṭakopi samāno na bahussutabhāvaṃ jānāpetukāmo",
  "atk-s0404a0:116_4": "hoti sāketatissatthero viya. Dhutaṅgappiccho dhutaṅgapariharaṇabhāvaṃ aññesaṃ jānituṃ",
  "atk-s0404a0:116_5": "na deti dvebhātikattheresu jeṭṭhatthero viya. Vatthu visuddhimagge kathitaṃ. Ayaṃ",
  "atk-s0404a0:116_6": "dhammoti evaṃ santaguṇaniguhanena ca paṭiggahaṇe mattaññutāya ca appicchassa puggalassa",
  "atk-s0404a0:116_7": "ayaṃ navalokuttaradhammo sampajjati, no mahicchassa. Evaṃ sabbattha yojetabbaṃ.",
  "atk-s0404a0:117_0": "Santuṭṭhassāti catūsu paccayesu tīhi santosehi santuṭṭhassa. Pavivittassāti kāyacittaupadhivivekehi",
  "atk-s0404a0:117_1": "vivittassa. Tattha kāyaviveko nāma gaṇasaṅgaṇikaṃ vinodetvā ārambhavatthuvasena ekībhāvo.",
  "atk-s0404a0:117_2": "Ekībhāvamatteneva kammaṃ na nipphajjatīti kasiṇaparikammaṃ katvā aṭṭha samāpattiyo",
  "atk-s0404a0:117_3": "nibbatteti, ayaṃ cittaviveko nāma. Samāpattimatteneva kammaṃ na nipphajjatīti jhānaṃ",
  "atk-s0404a0:117_4": "pādakaṃ katvā saṅkhāre sammasitvā saha paṭisambhidāhi arahattaṃ pāpuṇāti, ayaṃ sabbākārato",
  "atk-s0404a0:117_5": "upadhiviveko nāma. Tenāha bhagavā – “kāyaviveko ca vivekaṭṭhakāyānaṃ nekkhammābhiratānaṃ,",
  "atk-s0404a0:117_6": "cittaviveko ca parisuddhacittānaṃ paramavodānappattānaṃ, upadhiviveko ca nirupadhīnaṃ",
  "atk-s0404a0:117_7": "puggalānaṃ visaṅkhāragatāna”nti.",
  "atk-s0404a0:118_0": "Saṅgaṇikārāmassāti gaṇasaṅgaṇikāya ceva kilesasaṅgaṇikāya ca ratassa. Āraddhavīriyassāti",
  "atk-s0404a0:118_1": "kāyikacetasikavīriyavasena āraddhavīriyassa. Upaṭṭhitassatissāti catusatipaṭṭhānavasena",
  "atk-s0404a0:118_2": "upaṭṭhitassatissa. Samāhitassāti ekaggacittassa. Paññavatoti kammassakatapaññāya paññavato.",
  "atk-s0404a0:119_0": "Sādhu sādhūti therassa vitakkaṃ sampahaṃsento evamāha. Imaṃ aṭṭhamanti satta nidhī",
  "atk-s0404a0:119_1": "laddhapurisassa aṭṭhamaṃ dento viya, satta maṇiratanāni, satta hatthiratanāni, satta",
  "atk-s0404a0:119_2": "assaratanāni laddhapurisassa aṭṭhamaṃ dento viya satta mahāpurisavitakke vitakketvā",
  "atk-s0404a0:119_3": "ṭhitassa aṭṭhamaṃ ācikkhanto evamāha. Nippapañcārāmassāti taṇhāmānadiṭṭhipapañcarahitattā",
  "atk-s0404a0:119_4": "nippapañcasaṅkhāte nibbānapade abhiratassa. Itaraṃ tasseva vevacanaṃ. Papañcārāmassāti",
  "atk-s0404a0:119_5": "yathāvuttesu papañcesu abhiratassa. Itaraṃ tasseva vevacanaṃ.",
  "atk-s0404a0:120_0": "Yatoti yadā. Tatoti tadā. Nānārattānanti nilapītalohitodātavaṇṇehi nānārajanehi rattānaṃ.",
  "atk-s0404a0:120_1": "Paṃsukūlanti tevīsatiyā khettesu ṭhitapaṃsukūlacīvaraṃ. Khāyissatīti yathā tassa",
  "atk-s0404a0:120_2": "pubbaṇhasamayādīsu yasmiṃ samaye yaṃ icchati, tasmiṃ samaye taṃ pārupantassa so dussakaraṇḍako",
  "atk-s0404a0:120_3": "manāpo hutvā khāyati, evaṃ tuyhampi cīvarasantosamahāariyavaṃsena tuṭṭhassa viharato",
  "atk-s0404a0:120_4": "paṃsukūlacīvaraṃ khāyissati upaṭṭhahissati. Ratiyāti ratiatthāya. Aparitassāyāti",
  "atk-s0404a0:120_5": "taṇhādiṭṭhiparitassanāhi aparitassanatthāya. Phāsuvihārāyāti sukhavihāratthāya. Okkamanāya",
  "atk-s0404a0:120_6": "nibbānassāti amataṃ nibbānaṃ otaraṇatthāya.",
  "atk-s0404a0:121_0": "Piṇḍiyālopabhojananti gāmanigamarājadhānīsu jaṅghābalaṃ nissāya gharapaṭipāṭiyā carantena",
  "atk-s0404a0:121_1": "laddhapiṇḍiyālopabhojanaṃ. Khāyissatīti tassa gahapatino nānaggarasabhojanaṃ viya",
  "atk-s0404a0:121_2": "upaṭṭhahissati. Santuṭṭhassa viharatoti piṇḍapātasantosamahāariyavaṃsena santuṭṭhassa",
  "atk-s0404a0:121_3": "viharato. Rukkhamūlasenāsanaṃ khāyissatīti tassa gahapatino tebhūmakapāsāde gandhakusumavāsasugandhaṃ",
  "atk-s0404a0:121_4": "kūṭāgāraṃ viya rukkhamūlaṃ upaṭṭhahissati. Santuṭṭhassāti senāsanasantosamahāariyavaṃsena",
  "atk-s0404a0:121_5": "santuṭṭhassa. Tiṇasanthārakoti tiṇehi vā paṇṇehi vā bhūmiyaṃ vā phalakapāsāṇatalāni",
  "atk-s0404a0:121_6": "vā aññatarasmiṃ santhatasanthato. Pūtimuttanti yaṃkiñci muttaṃ. Taṅkhaṇe gahitampi",
  "atk-s0404a0:121_7": "pūtimuttameva vuccati duggandhattā. Santuṭṭhassa viharatoti gilānapaccayabhesajjaparikkhārasantosena",
  "atk-s0404a0:121_8": "santuṭṭhassa viharato.",
  "atk-s0404a0:122_0": "Iti bhagavā catūsu ṭhānesu arahattaṃ pakkhipanto kammaṭṭhānaṃ kathetvā “katarasenāsane",
  "atk-s0404a0:122_1": "nu kho vasantassa kammaṭṭhānaṃ sappāyaṃ bhavissatī”ti āvajjento “tasmiññeva vasantassā”ti",
  "atk-s0404a0:122_2": "ñatvā tena hi tvaṃ, anuruddhātiādimāha. Pavivittassa viharatoti tīhi vivekehi vivittassa",
  "atk-s0404a0:122_3": "viharantassa. Uyyojanikapaṭisaṃyuttanti uyyojanikeheva vacanehi paṭisaṃyuttaṃ, tesaṃ",
  "atk-s0404a0:122_4": "upaṭṭhānagamanakaṃyevāti attho. Papañcanirodheti nibbānapade. Pakkhandatīti ārammaṇakaraṇavasena",
  "atk-s0404a0:122_5": "pakkhandati. Pasīdatītiādīsupi ārammaṇavaseneva pasīdanasantiṭṭhanamuccanā veditabbā.",
  "atk-s0404a0:122_6": "Iti bhagavā cetiraṭṭhe pācīnavaṃsadāye āyasmato anuruddhassa kathite aṭṭha mahāpurisavitakke",
  "atk-s0404a0:122_7": "puna bhesakaḷāvanamahāvihāre nisīditvā bhikkhusaṅghassa vitthārena kathesi.",
  "atk-s0404a0:123_0": "Manomayenāti manena nibbattitakāyopi manomayoti vuccati manena gatakāyopi, idha manena",
  "atk-s0404a0:123_1": "gatakāyaṃ sandhāyevamāha. Yathā me ahu saṅkappoti yathā mayhaṃ vitakko ahosi, tato",
  "atk-s0404a0:123_2": "uttari aṭṭhamaṃ mahāpurisavitakkaṃ dassento tato uttariṃ desayi. Sesaṃ sabbattha uttānamevāti.",
  "atk-s0404a0:124": "1. Paṭhamadānasuttavaṇṇanā",
  "atk-s0404a0:125_0": "31. Catutthassa paṭhame āsajja dānaṃ detīti patvā dānaṃ deti. Āgataṃ disvā taṃ muhuttaṃyeva",
  "atk-s0404a0:125_1": "nisīdāpetvā sakkāraṃ katvā dānaṃ deti, dassāmīti na kilameti. Bhayāti “ayaṃ adāyako",
  "atk-s0404a0:125_2": "akārako”ti garahabhayā, apāyabhayā vā. Adāsi meti mayhaṃ pubbe esa idaṃ nāma adāsīti",
  "atk-s0404a0:125_3": "deti. Dassati meti anāgate idaṃ nāma dassatīti deti. Sāhu dānanti dānaṃ nāma sādhu",
  "atk-s0404a0:125_4": "sundaraṃ buddhādīhi paṇḍitehi pasatthanti deti. Cittālaṅkāracittaparikkhāratthaṃ",
  "atk-s0404a0:125_5": "dānaṃ detīti samathavipassanācittassa alaṅkāratthañceva parikkhāratthañca deti. Dānañhi",
  "atk-s0404a0:125_6": "cittaṃ muduṃ karoti. Yena laddho, so “laddhaṃ me”ti muducitto hoti. Yena dinnaṃ,",
  "atk-s0404a0:125_7": "sopi “dinnaṃ mayā”ti muducitto hoti. Iti ubhinnaṃ cittaṃ muduṃ karoti. Teneva “adantadamana”nti vuccati. Yathāha –",
  "atk-s0404a0:126": "“Adantadamanaṃ dānaṃ, adānaṃ dantadūsakaṃ;",
  "atk-s0404a0:127": "Dānena piyavācāya, unnamanti namanti cā”ti.",
  "atk-s0404a0:128": "Imesu pana aṭṭhasu dānesu cittālaṅkāradānameva uttamanti.",
  "atk-s0404a0:129": "2. Dutiyadānasuttavaṇṇanā",
  "atk-s0404a0:130": "32. Dutiye saddhāti yāya saddhāya dānaṃ deti, sā saddhā. Hiriyanti yāya hiriyā dānaṃ deti, sāva adhippetā. Kusalañca dānanti anavajjañca dānaṃ. Diviyanti divaṅgamaṃ.",
  "atk-s0404a0:131": "3. Dānavatthusuttavaṇṇanā",
  "atk-s0404a0:132_0": "33. Tatiye dānavatthūnīti dānakāraṇāni. Chandā dānaṃ detīti pemena dānaṃ deti. Dosāti",
  "atk-s0404a0:132_1": "dosena kuddho hutvā yaṃ atthi, taṃ vegena gaṇhitvā deti. Mohāti mohena mūḷho deti.",
  "atk-s0404a0:132_2": "Bhayāti garahabhayena vā apāyabhayena vā, tassa tasseva vā pana bhayena deti. Kulavaṃsanti kulapaveṇiṃ.",
  "atk-s0404a0:133": "4. Khettasuttavaṇṇanā",
  "atk-s0404a0:134_0": "34. Catutthe na mahapphalaṃ hotīti dhaññaphalena mahapphalaṃ na hoti. Na mahassādanti",
  "atk-s0404a0:134_1": "yampissa phalaṃ hoti, tassa assādo na mahā hoti mandassādaṃ na madhuraṃ. Na phātiseyyanti",
  "atk-s0404a0:134_2": "seyyāpissa na hoti vuḍḍhi, tassa mahantaṃ vīhithambhasannivesaṃ na hotīti attho.",
  "atk-s0404a0:134_3": "Unnāmaninnāmīti thalaninnavasena visamatalaṃ. Tattha thale udakaṃ na saṇṭhāti, ninne",
  "atk-s0404a0:134_4": "atibahu tiṭṭhati. Pāsāṇasakkharikanti pattharitvā ṭhitapiṭṭhipāsāṇehi ca khuddakapāsāṇehi",
  "atk-s0404a0:134_5": "ca sakkharāhi ca samannāgataṃ. Ūsaranti ubbhinnaloṇaṃ. Na ca gambhīrasitanti thaddhabhūmitāya",
  "atk-s0404a0:134_6": "gambhīrānugataṃ, naṅgalamaggaṃ katvā kasituṃ na sakkā hoti, uttānanaṅgalamaggameva",
  "atk-s0404a0:134_7": "hoti. Na āyasampannanti na udakāgamanasampannaṃ. Na apāyasampannanti pacchābhāge",
  "atk-s0404a0:134_8": "udakaniggamanamaggasampannaṃ na hoti. Na mātikāsampannanti na khuddakamahantīhi udakamātikāhi",
  "atk-s0404a0:134_9": "sampannaṃ hoti. Na mariyādasampannanti na kedāramariyādāhi sampannaṃ. Na mahapphalantiādīni",
  "atk-s0404a0:134_10": "sabbāni vipākaphalavaseneva veditabbāni.",
  "atk-s0404a0:135_0": "Sampanneti paripuṇṇe sampattiyutte. Pavuttā bījasampadāti sampannaṃ bījaṃ ropitaṃ.",
  "atk-s0404a0:135_1": "Deve sampādayantamhīti deve sammā vassante. Anītisampadā hotīti kīṭakimiādipāṇakaītiyā",
  "atk-s0404a0:135_2": "abhāvo ekā sampadā hoti. Virūḷhīti vaḍḍhi dutiyā sampadā hoti. Vepullanti vipulabhāvo",
  "atk-s0404a0:135_3": "tatiyā sampadā hoti. Phalanti paripuṇṇaphalaṃ catutthī sampadā hoti. Sampannasīlesūti",
  "atk-s0404a0:135_4": "paripuṇṇasīlesu. Bhojanasampadāti sampannaṃ vividhabhojanaṃ. Sampadānanti tividhaṃ",
  "atk-s0404a0:135_5": "kusalasampadaṃ. Upanetīti sā bhojanasampadā upanayati. Kasmā? Sampannañhissa taṃ",
  "atk-s0404a0:135_6": "kataṃ, yasmāssa taṃ katakammaṃ sampannaṃ paripuṇṇanti attho. Sampannatthūdhāti sampanno",
  "atk-s0404a0:135_7": "atthu idha. Vijjācaraṇasampannoti tīhi vijjāhi ca pañcadasahi caraṇadhammehi ca samannāgato.",
  "atk-s0404a0:135_8": "Laddhāti evarūpo puggalo cittassa sampadaṃ avekallaparipuṇṇabhāvaṃ labhitvā. Karoti",
  "atk-s0404a0:135_9": "kammasampadanti paripuṇṇakammaṃ karoti. Labhati catthasampadanti atthañca paripuṇṇaṃ",
  "atk-s0404a0:135_10": "labhati. Diṭṭhisampadanti vipassanādiṭṭhiṃ. Maggasampadanti sotāpattimaggaṃ. Yāti",
  "atk-s0404a0:135_11": "sampannamānasoti paripuṇṇacitto hutvā arahattaṃ yāti. Sā hoti sabbasampadāti sā sabbadukkhehi",
  "atk-s0404a0:135_12": "vimutti sabbasampadā nāma hotīti.",
  "atk-s0404a0:136": "5. Dānūpapattisuttavaṇṇanā",
  "atk-s0404a0:137_0": "35. Pañcame dānūpapattiyoti dānapaccayā upapattiyo. Dahatīti ṭhapeti. Adhiṭṭhātīti",
  "atk-s0404a0:137_1": "tasseva vevacanaṃ. Bhāvetīti vaḍḍheti. Hīne vimuttanti hīnesu pañcasu kāmaguṇesu",
  "atk-s0404a0:137_2": "vimuttaṃ. Uttari abhāvitanti tato uttarimaggaphalatthāya abhāvitaṃ. Tatrūpapattiyā",
  "atk-s0404a0:137_3": "saṃvattatīti yaṃ ṭhānaṃ patthetvā kusalaṃ kataṃ, tattha nibbattanatthāya saṃvattati.",
  "atk-s0404a0:137_4": "Vītarāgassāti maggena vā samucchinnarāgassa samāpattiyā vā vikkhambhitarāgassa. Dānamatteneva",
  "atk-s0404a0:137_5": "hi brahmaloke nibbattituṃ na sakkā, dānaṃ pana samādhivipassanācittassa alaṅkāraparivāraṃ",
  "atk-s0404a0:137_6": "hoti. Tato dānena muducitto brahmavihāre bhāvetvā brahmaloke nibbattati. Tena vuttaṃ",
  "atk-s0404a0:137_7": "– “vītarāgassa no sarāgassā”ti.",
  "atk-s0404a0:138": "6. Puññakiriyavatthusuttavaṇṇanā",
  "atk-s0404a0:139_0": "36. Chaṭṭhe puññakiriyāni ca tāni tesaṃ tesaṃ ānisaṃsānaṃ vatthūni cāti puññakiriyavatthūni.",
  "atk-s0404a0:139_1": "Dānādīnañhi lakkhaṇe cittaṃ ṭhapetvā “evarūpaṃ nāma amhehi dānaṃ dātabbaṃ, sīlaṃ",
  "atk-s0404a0:139_2": "rakkhitabbaṃ, bhāvanā bhāvetabbā”ti sattā puññāni karonti. Dānameva dānamayaṃ, dānacetanāsu",
  "atk-s0404a0:139_3": "vā purimacetanāto nipphannā sanniṭṭhāpakacetanā dānamayaṃ sīlādīhi sīlamayādīni viya.",
  "atk-s0404a0:139_4": "Sesadvayesupi eseva nayo. Parittaṃ kataṃ hotīti thokaṃ mandaṃ kataṃ hoti. Nābhisambhotīti",
  "atk-s0404a0:139_5": "na nipphajjati. Akataṃ hotīti bhāvanāyayogoyeva anāraddho hotīti attho. Manussadobhagyanti",
  "atk-s0404a0:139_6": "manussesu sampattirahitaṃ pañcavidhaṃ nīcakulaṃ. Upapajjatīti paṭisandhivasena upagacchati,",
  "atk-s0404a0:139_7": "tattha nibbattatīti attho. Mattaso katanti pamāṇena kataṃ, thokaṃ na bahu. Manussasobhagyanti",
  "atk-s0404a0:139_8": "manussesu subhagabhāvaṃ tividhakulasampattiṃ. Adhimattanti adhikappamāṇaṃ balavaṃ",
  "atk-s0404a0:139_9": "vā. Adhigaṇhantīti abhibhavitvā gaṇhanti, visiṭṭhatarā jeṭṭhakā hontīti attho.",
  "atk-s0404a0:140": "7. Sappurisadānasuttavaṇṇanā",
  "atk-s0404a0:141_0": "37. Sattame sucinti parisuddhaṃ vaṇṇasampannaṃ deti. Paṇītanti rasūpapannaṃ. Kālenāti",
  "atk-s0404a0:141_1": "yuttapattakālena. Kappiyanti yaṃ kappiyaṃ, taṃ deti. Viceyya detīti “imassa dinnaṃ",
  "atk-s0404a0:141_2": "mahapphalaṃ bhavissati, imassa na mahapphala”nti evaṃ paṭiggāhakapariyesanavasena",
  "atk-s0404a0:141_3": "dānaṃ vā paṇidhāyavasena dānaṃ vā vicinitvā deti.",
  "atk-s0404a0:142": "8. Sappurisasuttavaṇṇanā",
  "atk-s0404a0:143_0": "38. Aṭṭhame atthāyāti atthatthāya. Hitāya sukhāyāti hitatthāya sukhatthāya. Pubbapetānanti",
  "atk-s0404a0:143_1": "paralokagatānaṃ ñātīnaṃ. Imasmiṃ sutte anuppanne buddhe cakkavattirājāno bodhisattā",
  "atk-s0404a0:143_2": "paccekabuddhā labbhanti, buddhakāle buddhā ceva buddhasāvakā ca. Yathāvuttānañhi",
  "atk-s0404a0:143_3": "etesaṃ atthāya hitāya sukhāya saṃvattanti. Bahunnaṃ vata atthāya, sappañño gharamāvasanti",
  "atk-s0404a0:143_4": "sappañño ghare vasanto bahūnaṃ vata atthāya hoti. Pubbeti paṭhameva. Pubbekatamanussaranti",
  "atk-s0404a0:143_5": "mātāpitūnaṃ pubbakāraguṇe anussaranto. Sahadhammenāti sakāraṇena paccayapūjanena",
  "atk-s0404a0:143_6": "pūjeti. Apace brahmacārayoti brahmacārino apacayati, nīcavuttitaṃ nesaṃ āpajjati. Pesaloti piyasīlo.",
  "atk-s0404a0:144": "9. Abhisandasuttavaṇṇanā",
  "atk-s0404a0:145": "39. Navame dānānīti cetanādānāni. Aggaññānītiādīnaṃ attho heṭṭhā vuttoyeva.",
  "atk-s0404a0:146": "10. Duccaritavipākasuttavaṇṇanā",
  "atk-s0404a0:147_0": "40. Dasame pāṇātipātoti pāṇātipātacetanā. Sabbalahusoti sabbalahuko. Appāyukasaṃvattanikoti",
  "atk-s0404a0:147_1": "tena parittakena kammavipākena appāyuko hoti, dinnamattāya vā paṭisandhiyā vilīyati",
  "atk-s0404a0:147_2": "mātukucchito nikkhantamatte vā. Evarūpo hi na aññassa kassaci nissando, pāṇātipātasseva",
  "atk-s0404a0:147_3": "gatamaggo esoti. Bhogabyasanasaṃvattanikoti yathā kākaṇikāmattampi hatthe na tiṭṭhati,",
  "atk-s0404a0:147_4": "evaṃ bhogabyasanaṃ saṃvatteti. Sapattaverasaṃvattaniko hotīti saha sapattehi veraṃ",
  "atk-s0404a0:147_5": "saṃvatteti. Tassa hi sapattā ca bahukā honti. Yo ca naṃ passati, tasmiṃ verameva",
  "atk-s0404a0:147_6": "uppādeti na nibbāyati. Evarūpo hi parassa rakkhitagopitabhaṇḍe aparādhassa nissando.",
  "atk-s0404a0:148_0": "Abhūtabbhakkhānasaṃvattaniko hotīti abhūtena abbhakkhānaṃ saṃvatteti, yena kenaci",
  "atk-s0404a0:148_1": "kataṃ tasseva upari patati. Mittehi bhedanasaṃvattanikoti mittehi bhedaṃ saṃvatteti.",
  "atk-s0404a0:148_2": "Yaṃ yaṃ mittaṃ karoti, so so bhijjatiyeva. Amanāpasaddasaṃvattanikoti amanāpasaddaṃ",
  "atk-s0404a0:148_3": "saṃvatteti. Yā sā vācā kaṇṭakā kakkasā kaṭukā abhisajjanī mammacchedikā, gatagataṭṭhāne",
  "atk-s0404a0:148_4": "tameva suṇāti, manāpasaddasavanaṃ nāma na labhati. Evarūpo pharusavācāya gatamaggo",
  "atk-s0404a0:148_5": "nāma. Anādeyyavācāsaṃvattanikoti aggahetabbavacanataṃ saṃvatteti, “tvaṃ kasmā kathesi,",
  "atk-s0404a0:148_6": "ko hi tava vacanaṃ gahessatī”ti vattabbataṃ āpajjati. Ayaṃ samphappalāpassa gatamaggo.",
  "atk-s0404a0:148_7": "Ummattakasaṃvattaniko hotīti ummattakabhāvaṃ saṃvatteti. Tena hi manusso ummatto",
  "atk-s0404a0:148_8": "vā khittacitto vā eḷamūgo vā hoti. Ayaṃ surāpānassa nissando. Imasmiṃ sutte vaṭṭameva kathitanti.",
  "atk-s0404a0:149": "4. Vāseṭṭhasuttavaṇṇanā",
  "atk-s0404a0:150_0": "44. Pañcamassa catutthe ime cepi, vāseṭṭha, mahāsālāti purato ṭhite dve sālarukkhe",
  "atk-s0404a0:150_1": "dassento parikappopamaṃ āha. Idaṃ vuttaṃ hoti – ime tāva mahāsālā acetanā. Sace etepi",
  "atk-s0404a0:150_2": "sacetanā hutvā aṭṭhaṅgasamannāgataṃ uposathaṃ upavaseyyuṃ, etesampi so uposathavāso",
  "atk-s0404a0:150_3": "dīgharattaṃ hitāya sukhāya assa. Bhūte pana vattabbameva natthīti.",
  "atk-s0404a0:151": "6. Anuruddhasuttavaṇṇanā",
  "atk-s0404a0:152_0": "46. Chaṭṭhe yenāyasmā anuruddhoti tā kira devatā attano sampattiṃ oloketvā “kiṃ nu",
  "atk-s0404a0:152_1": "kho nissāya ayaṃ sampatti amhehi laddhā”ti āvajjamānā theraṃ disvā “mayaṃ amhākaṃ",
  "atk-s0404a0:152_2": "ayyassa pubbe cakkavattirajjaṃ karontassa pādaparicārikā hutvā tena dinnovāde ṭhatvā",
  "atk-s0404a0:152_3": "imaṃ sampattiṃ labhimha, gacchāma theraṃ ānetvā imaṃ sampattiṃ anubhavissāmā”ti divā",
  "atk-s0404a0:152_4": "yenāyasmā anuruddho tenupasaṅkamiṃsu. Tīsu ṭhānesūti tīsu kāraṇesu. Ṭhānaso paṭilabhāmāti",
  "atk-s0404a0:152_5": "khaṇeneva labhāma. Saranti vacanasaddaṃ vā gītasaddaṃ vā ābharaṇasaddaṃ vā. Pītā",
  "atk-s0404a0:152_6": "assūtiādīni nīlā tāva jātā, pītā bhavituṃ na sakkhissantītiādinā nayena cintetvā",
  "atk-s0404a0:152_7": "vitakketi. Tāpi “idāni ayyo amhākaṃ pītabhāvaṃ icchati, idāni lohitabhāva”nti tādisāva ahesuṃ.",
  "atk-s0404a0:153_0": "Accharaṃ vādesīti pāṇitalaṃ vādesi. Pañcaṅgikassāti ātataṃ, vitataṃ, ātatavitataṃ,",
  "atk-s0404a0:153_1": "ghanaṃ, susiranti imehi pañcahi aṅgehi samannāgatassa. Tattha ātataṃ nāma cammapariyonaddhesu",
  "atk-s0404a0:153_2": "bheriādīsu ekatalatūriyaṃ, vitataṃ nāma ubhayatalaṃ, ātatavitataṃ nāma sabbaso pariyonaddhaṃ,",
  "atk-s0404a0:153_3": "susiraṃ vaṃsādi, ghanaṃ sammādi. Suvinītassāti ākaḍḍhanasithilakaraṇādīhi samucchitassa.",
  "atk-s0404a0:153_4": "Suppaṭipatāḷitassāti pamāṇe ṭhitabhāvajānanatthaṃ suṭṭhu paṭipatāḷitassa. Kusalehi",
  "atk-s0404a0:153_5": "susamannāhatassāti ye vādetuṃ kusalā chekā, tehi vāditassa. Vaggūti cheko sundaro.",
  "atk-s0404a0:153_6": "Rajanīyoti rañjetuṃ samattho. Kamanīyoti kāmetabbayutto. Khamanīyoti vā pāṭho, divasampi",
  "atk-s0404a0:153_7": "suyyamāno khamateva, na nibbindatīti attho. Madanīyoti mānamadapurisamadajanano.",
  "atk-s0404a0:153_8": "Indriyāni okkhipīti “asāruppaṃ imā devatā karontī”ti indriyāni heṭṭhā khipi, na akkhīni",
  "atk-s0404a0:153_9": "ummīletvā olokesi. Na khvayyo anuruddho sādiyatīti “mayaṃ naccāma gāyāma, ayyo pana",
  "atk-s0404a0:153_10": "anuruddho na kho sādiyati, akkhīni ummīletvā na oloketi, kiṃ mayaṃ naccitvā vā gāyitvā",
  "atk-s0404a0:153_11": "vā karissāmā”ti tattheva antaradhāyiṃsu. Yena bhagavā tenupasaṅkamīti tāsaṃ devatānaṃ",
  "atk-s0404a0:153_12": "ānubhāvaṃ disvā “katihi nu kho dhammehi samannāgato mātugāmo manāpakāyike devaloke",
  "atk-s0404a0:153_13": "nibbattatī”ti imamatthaṃ pucchituṃ upasaṅkami.",
  "atk-s0404a0:154": "9-10. Idhalokikasuttadvayavaṇṇanā",
  "atk-s0404a0:155_0": "49-50. Navame ayaṃ’sa loko āraddho hotīti ayamassa loko idhaloke karaṇamattāya āraddhattā",
  "atk-s0404a0:155_1": "paripuṇṇattā āraddho hoti paripuṇṇo. Soḷasākārasampannāti sutte vuttehi aṭṭhahi,",
  "atk-s0404a0:155_2": "gāthāsu aṭṭhahīti soḷasahi ākārehi samannāgatā, yāni vā aṭṭhaṅgāni parampi tesu samādapetīti",
  "atk-s0404a0:155_3": "evampi soḷasākārasampannāti eke. Saddhāsīlapaññā panettha missikā kathitā. Dasamaṃ",
  "atk-s0404a0:155_4": "bhikkhusaṅghassa kathitaṃ. Sabbasuttesu pana yaṃ na vuttaṃ, taṃ heṭṭhā āgatanayattā uttānatthamevāti.",
  "atk-s0404a0:156": "1. Gotamīsuttavaṇṇanā",
  "atk-s0404a0:157_0": "51. Chaṭṭhassa paṭhame sakkesu viharatīti paṭhamagamanena gantvā viharati. Mahāpajāpatīti",
  "atk-s0404a0:157_1": "puttapajāya ceva dhītupajāya ca mahantattā evaṃladdhanāmā. Yena bhagavā tenupasaṅkamīti",
  "atk-s0404a0:157_2": "bhagavā kapilapuraṃ gantvā paṭhamameva nandaṃ pabbājesi, sattame divase rāhulakumāraṃ.",
  "atk-s0404a0:157_3": "Cumbaṭakakalahe pana ubhayanagaravāsikesu yuddhatthāya nikkhantesu satthā gantvā",
  "atk-s0404a0:157_4": "te rājāno saññāpetvā attadaṇḍasuttaṃ kathesi. Rājāno pasīditvā aḍḍhatiyasate aḍḍhatiyasate",
  "atk-s0404a0:157_5": "kumāre adaṃsu, tāni pañca kumārasatāni satthu santike pabbajiṃsu, atha nesaṃ pajāpatiyo",
  "atk-s0404a0:157_6": "sāsanaṃ pesetvā anabhiratiṃ uppādayiṃsu. Satthā tesaṃ anabhiratiyā uppannabhāvaṃ",
  "atk-s0404a0:157_7": "ñatvā te pañcasate daharabhikkhū kuṇāladahaṃ netvā attano kuṇālakāle nisinnapubbe",
  "atk-s0404a0:157_8": "pāsāṇatale nisīditvā kuṇālajātakakathāya tesaṃ anabhiratiṃ vinodetvā sabbepi te sotāpattiphale",
  "atk-s0404a0:157_9": "patiṭṭhāpesi, puna mahāvanaṃ ānetvā arahattaphaleti. Tesaṃ cittajānanatthaṃ punapi",
  "atk-s0404a0:157_10": "pajāpatiyo sāsanaṃ pahiṇiṃsu. Te “abhabbā mayaṃ gharāvāsassā”ti paṭisāsanaṃ pahiṇiṃsu.",
  "atk-s0404a0:157_11": "Tā “na dāni amhākaṃ gharaṃ gantuṃ yuttaṃ, mahāpajāpatiyā santikaṃ gantvā pabbajjaṃ",
  "atk-s0404a0:157_12": "anujānāpetvā pabbajissāmā”ti pañcasatāpi mahāpajāpatiṃ upasaṅkamitvā “ayye, amhākaṃ",
  "atk-s0404a0:157_13": "pabbajjaṃ anujānāpethā”ti āhaṃsu. Mahāpajāpatī tā itthiyo gahetvā yena bhagavā tenupasaṅkami.",
  "atk-s0404a0:157_14": "Setacchattassa heṭṭhā rañño parinibbutakāle upasaṅkamītipi vadantiyeva.",
  "atk-s0404a0:158_0": "Alaṃ gotami, mā te ruccīti kasmā paṭikkhipi, nanu sabbesampi buddhānaṃ catasso parisā",
  "atk-s0404a0:158_1": "hontīti? Kāmaṃ honti, kilametvā pana anekavāraṃ yācite anuññātaṃ pabbajjaṃ “dukkhena",
  "atk-s0404a0:158_2": "laddhā”ti sammā paripālessantīti garuṃ katvā anuññātukāmo paṭikkhipi. Pakkāmīti puna",
  "atk-s0404a0:158_3": "kapilapurameva pāvisi. Yathābhirantaṃ viharitvāti bodhaneyyasattānaṃ upanissayaṃ",
  "atk-s0404a0:158_4": "olokento yathājjhāsayane viharitvā. Cārikaṃ pakkāmīti mahājanasaṅgahaṃ karonto uttamāya",
  "atk-s0404a0:158_5": "buddhasiriyā anopamena buddhavilāsena aturitacārikaṃ pakkāmi.",
  "atk-s0404a0:159_0": "Sambahulāhi sākiyānīhi saddhinti antonivesanamhiyeva dasabalaṃ uddissa pabbajjāvesaṃ",
  "atk-s0404a0:159_1": "gahetvā pañcasatā sākiyāniyo pabbajjāvesaṃyeva gāhāpetvā sabbāhipi tāhi sambahulāhi",
  "atk-s0404a0:159_2": "sākiyānīhi saddhiṃ. Cārikaṃ pakkāmīti gamanaṃ abhinīhari. Gamanābhinīharaṇakāle pana",
  "atk-s0404a0:159_3": "tā sukhumālā rājitthiyo padasā gantuṃ na sakkhissantīti sākiyakoliyarājāno sovaṇṇasivikāyo",
  "atk-s0404a0:159_4": "upaṭṭhāpayiṃsu. Tā pana “yāne āruyha gacchantīti satthari agāravo kato hotī”ti ekapaṇṇāsayojanikaṃ",
  "atk-s0404a0:159_5": "padasāva paṭipajjiṃsu. Rājānopi purato ca pacchato ca ārakkhaṃ saṃvidahāpetvā taṇḍulasappitelādīnaṃ",
  "atk-s0404a0:159_6": "sakaṭāni pūrāpetvā “gataṭṭhāne gataṭṭhāne āhāraṃ paṭiyādethā”ti purise pesayiṃsu.",
  "atk-s0404a0:159_7": "Sūnehi pādehīti tāsañhi sukhumālattā pādesu eko phoṭo uṭṭheti, eko bhijjati. Ubho",
  "atk-s0404a0:159_8": "pādā katakaṭṭhisamparikiṇṇā viya hutvā uddhumātā jātā. Tena vuttaṃ – “sūnehi pādehī”ti.",
  "atk-s0404a0:159_9": "Bahidvārakoṭṭhaketi dvārakoṭṭhakato bahi. Kasmā panevaṃ ṭhitāti? Evaṃ kirassā ahosi",
  "atk-s0404a0:159_10": "– “ahaṃ tathāgatena ananuññātā sayameva pabbajjāvesaṃ aggahesiṃ, evaṃ gahitabhāvo",
  "atk-s0404a0:159_11": "ca pana me sakalajambudīpe pākaṭo jāto. Sace satthā pabbajjaṃ anujānāti, iccetaṃ",
  "atk-s0404a0:159_12": "kusalaṃ. Sace pana nānujānissati, mahatī garahā bhavissatī”ti vihāraṃ pavisituṃ asakkontī rodamānāva aṭṭhāsi.",
  "atk-s0404a0:160_0": "Kiṃ nu tvaṃ gotamīti kiṃ nu rājakulānaṃ vipatti uppannā, kena tvaṃ kāraṇena evaṃ",
  "atk-s0404a0:160_1": "vivaṇṇabhāvaṃ pattā, sūnehi pādehi…pe… ṭhitāti. Aññenapi pariyāyenāti aññenapi kāraṇena.",
  "atk-s0404a0:160_2": "Bahukārā, bhantetiādinā tassā guṇaṃ kathetvā puna pabbajjaṃ yācanto evamāha. Satthāpi",
  "atk-s0404a0:160_3": "“itthiyo nāma parittapaññā, ekayācitamattena pabbajjāya anuññātāya na mama sāsanaṃ",
  "atk-s0404a0:160_4": "garuṃ katvā gaṇhissantī”ti tikkhattuṃ paṭikkhipitvā idāni garuṃ katvā gāhāpetukāmatāya",
  "atk-s0404a0:160_5": "sace, ānanda, mahāpajāpatī gotamī aṭṭha garudhamme paṭiggaṇhāti, sāva’ssā hotu upasampadātiādimāha.",
  "atk-s0404a0:160_6": "Tattha sāvassāti sā eva assā pabbajjāpi upasampadāpi hotu.",
  "atk-s0404a0:161_0": "Tadahūpasampannassāti taṃdivasaṃ upasampannassa. Abhivādanaṃ paccuṭṭhānaṃ añjalikammaṃ",
  "atk-s0404a0:161_1": "sāmīcikammaṃ kattabbanti omānātimāne akatvā pañcapatiṭṭhitena abhivādanaṃ, āsanā",
  "atk-s0404a0:161_2": "paccuṭṭhāya paccuggamanavasena paccuṭṭhānaṃ, dasanakhe samodhānetvā añjalikammaṃ,",
  "atk-s0404a0:161_3": "āsanapaññāpanabījanādikaṃ anucchavikakammasaṅkhātaṃ sāmīcikammañca katabbaṃ. Abhikkhuke",
  "atk-s0404a0:161_4": "āvāseti yattha vasantiyā anantarāyena ovādatthāya upasaṅkamanaṭṭhāne ovādadāyako",
  "atk-s0404a0:161_5": "ācariyo natthi, ayaṃ abhikkhuko āvāso nāma. Evarūpe āvāse vassaṃ na upagantabbaṃ.",
  "atk-s0404a0:161_6": "Anvaḍḍhamāsanti anuposathikaṃ. Ovādūpasaṅkamananti ovādatthāya upasaṅkamanaṃ. Diṭṭhenāti",
  "atk-s0404a0:161_7": "cakkhunā diṭṭhena. Sutenāti sotena sutena. Parisaṅkāyāti diṭṭhasutavasena parisaṅkitena.",
  "atk-s0404a0:161_8": "Garudhammanti garukaṃ saṅghādisesāpattiṃ. Pakkhamānattanti anūnāni pannarasa divasāni",
  "atk-s0404a0:161_9": "mānattaṃ. Chasu dhammesūti vikālabhojanacchaṭṭhesu sikkhāpadesu. Sikkhitasikkhāyāti",
  "atk-s0404a0:161_10": "ekasikkhampi akhaṇḍaṃ katvā pūritasikkhāya. Akkositabbo paribhāsitabboti dasannaṃ",
  "atk-s0404a0:161_11": "akkosavatthūnaṃ aññatarena akkosavatthunā na akkositabbo, bhayūpadaṃsanāya yāya kāyaci",
  "atk-s0404a0:161_12": "paribhāsāya na paribhāsitabbo.",
  "atk-s0404a0:162_0": "Ovaṭo bhikkhunīnaṃ bhikkhūsu vacanapathoti ovādānusāsanadhammakathāsaṅkhāto vacanapatho",
  "atk-s0404a0:162_1": "bhikkhunīnaṃ bhikkhūsu ovarito pihito, na bhikkhuniyā koci bhikkhu ovaditabbo anusāsitabbo",
  "atk-s0404a0:162_2": "vā “bhante, porāṇakattherā idaṃ cīvaravattaṃ pūrayiṃsū”ti evaṃ pana paveṇivasena",
  "atk-s0404a0:162_3": "kathetuṃ vaṭṭati. Anovaṭo bhikkhūnaṃ bhikkhunīsu vacanapathoti bhikkhūnaṃ pana bhikkhunīsu",
  "atk-s0404a0:162_4": "vacanapatho anivārito, yathāruci ovadituṃ anusāsituṃ dhammakathaṃ kathetunti ayamettha",
  "atk-s0404a0:162_5": "saṅkhepo, vitthārato panesā garudhammakathā samantapāsādikāya vinayasaṃvaṇṇanāya",
  "atk-s0404a0:162_6": "vuttanayeneva veditabbā.",
  "atk-s0404a0:163_0": "Ime pana aṭṭha garudhamme satthu santike uggahetvā therena attano ārociyamāne sutvāva",
  "atk-s0404a0:163_1": "mahāpajāpatiyā tāva mahantaṃ domanassaṃ khaṇena paṭippassambhi, anotattadahato ābhatena",
  "atk-s0404a0:163_2": "sītudakassa ghaṭasatena matthake parisittā viya vigatapariḷāhā attamanā hutvā garudhammapaṭiggahaṇena",
  "atk-s0404a0:163_3": "uppannapītipāmojjaṃ āvikarontī seyyathāpi, bhantetiādikaṃ udānaṃ udānesi.",
  "atk-s0404a0:164_0": "Kumbhatthenakehīti kumbhe dīpaṃ jāletvā tena ālokena paraghare bhaṇḍaṃ vicinitvā",
  "atk-s0404a0:164_1": "thenakacorehi. Setaṭṭhikā nāma rogajātīti eko pāṇako nāḷamajjhagataṃ kaṇḍaṃ vijjhati,",
  "atk-s0404a0:164_2": "yena viddhā kaṇḍā nikkhantampi sālisīsaṃ khīraṃ gahetuṃ na sakkoti. Mañjiṭṭhikā nāma",
  "atk-s0404a0:164_3": "rogajātīti ucchūnaṃ antorattabhāvo.",
  "atk-s0404a0:165_0": "Mahato taḷākassa paṭikacceva āḷinti iminā pana etamatthaṃ dasseti – yathā mahato",
  "atk-s0404a0:165_1": "taḷākassa pāḷiyā abaddhāyapi kiñci udakaṃ tiṭṭhateva, paṭhamameva baddhāya pana yaṃ",
  "atk-s0404a0:165_2": "abaddhapaccayā na tiṭṭheyya, tampi tiṭṭheyya, evameva ye ime anuppanne vatthusmiṃ",
  "atk-s0404a0:165_3": "paṭikacceva anatikkamanatthāya garudhammā paññattā, tesu apaññattesu mātugāmassa",
  "atk-s0404a0:165_4": "pabbajitattā pañca vassasatāni saddhammo tiṭṭheyya. Paṭikacceva paññattattā pana",
  "atk-s0404a0:165_5": "aparānipi pañca vassasatāni ṭhassatīti evaṃ paṭhamaṃ vuttavassasahassameva ṭhassati.",
  "atk-s0404a0:165_6": "Vassasahassanti cetaṃ paṭisambhidāpabhedappattakhīṇāsavānaṃ vaseneva vuttaṃ, tato",
  "atk-s0404a0:165_7": "pana uttaripi sukkhavipassakakhīṇāsavavasena vassasahassaṃ, anāgāmivasena vassasahassaṃ,",
  "atk-s0404a0:165_8": "sakadāgāmivasena vassasahassaṃ, sotāpannavasena vassasahassanti evaṃ pañcavassasahassāni",
  "atk-s0404a0:165_9": "paṭivedhasaddhammo ṭhassati. Pariyattidhammopi tāniyeva. Na hi pariyattiyā asati",
  "atk-s0404a0:165_10": "paṭivedho atthi, nāpi pariyattiyā sati paṭivedho na hoti. Liṅgaṃ pana pariyattiyā",
  "atk-s0404a0:165_11": "antarahitāyapi ciraṃ pavattissatīti.",
  "atk-s0404a0:166": "2. Ovādasuttavaṇṇanā",
  "atk-s0404a0:167_0": "52. Dutiye bahussutoti idha sakalassapi buddhavacanassa vasena bahussutabhāvo veditabbo.",
  "atk-s0404a0:167_1": "Garudhammanti kāyasaṃsaggaṃ. Ayamettha saṅkhepo. Bhikkhunovādakavinicchayo pana samantapāsādikāya",
  "atk-s0404a0:167_2": "vuttanayeneva veditabbo.",
  "atk-s0404a0:168": "3. Saṃkhittasuttavaṇṇanā",
  "atk-s0404a0:169_0": "53. Tatiye sarāgāyāti sarāgatthāya. Virāgāyāti virajjanatthāya. Saṃyogāyāti vaṭṭe",
  "atk-s0404a0:169_1": "saṃyogatthāya. Visaṃyogāyāti vaṭṭe visaṃyogabhāvatthāya. Ācayāyāti vaṭṭassa vaḍḍhanatthāya.",
  "atk-s0404a0:169_2": "No apacayāyāti na vaṭṭaviddhaṃsanatthāya. Dubbharatāyāti dupposanatthāya. No subharatāyāti",
  "atk-s0404a0:169_3": "na sukhaposanatthāya. Imasmiṃ sutte paṭhamavārena vaṭṭaṃ kathitaṃ, dutiyavārena vivaṭṭaṃ",
  "atk-s0404a0:169_4": "kathitaṃ. Iminā ca pana ovādena gotamī arahattaṃ pattāti.",
  "atk-s0404a0:170": "4. Dīghajāṇusuttavaṇṇanā",
  "atk-s0404a0:171_0": "54. Catutthe byagghapajjāti idamassa paveṇi nāma vasena ālapanaṃ. Tassa hi pubbapurisā",
  "atk-s0404a0:171_1": "byagghapathe jātāti tasmiṃ kule manussā byagghapajjāti vuccanti. Issatthenāti issāsakammena.",
  "atk-s0404a0:171_2": "Tatrupāyāyāti “imasmiṃ kāle idaṃ nāma kātuṃ vaṭṭatī”ti jānane upāyabhūtāya. Vuddhasīlinoti",
  "atk-s0404a0:171_3": "vaḍḍhitasīlā vuddhasamācārā. Āyanti āgamanaṃ. Nāccogāḷhanti nātimahantaṃ. Nātihīnanti",
  "atk-s0404a0:171_4": "nātikasiraṃ. Pariyādāyāti gahetvā khepetvā. Tattha yassa vayato diguṇo āyo, tassa",
  "atk-s0404a0:171_5": "vayo āyaṃ pariyādātuṃ na sakkoti.",
  "atk-s0404a0:172": "“Catudhā vibhaje bhoge, paṇḍito gharamāvasaṃ;",
  "atk-s0404a0:173": "Ekena bhoge bhuñjeyya, dvīhi kammaṃ payojaye;",
  "atk-s0404a0:174": "Catutthañca nidhāpeyya, āpadāsu bhavissatī”ti. –",
  "atk-s0404a0:175": "Evaṃ paṭipajjato pana vayo āyaṃ pariyādātuṃ na sakkotiyeva.",
  "atk-s0404a0:176_0": "Udumbarakhādīvāti yathā udumbarāni khāditukāmena pakke udumbararukkhe cālite ekappahāreneva",
  "atk-s0404a0:176_1": "bahūni phalāni patanti, so khāditabbayuttakāni khāditvā itarāni bahutarāni pahāya",
  "atk-s0404a0:176_2": "gacchati, evamevaṃ yo āyato vayaṃ bahutaraṃ katvā vippakiranto bhoge paribhuñjati,",
  "atk-s0404a0:176_3": "so “udumbarakhādikaṃvāyaṃ kulaputto bhoge khādatī”ti vuccati. Ajeṭṭhamaraṇanti anāyakamaraṇaṃ.",
  "atk-s0404a0:176_4": "Samaṃ jīvikaṃ kappetīti sammā jīvikaṃ kappeti. Samajīvitāti samajīvitāya jīvitā.",
  "atk-s0404a0:176_5": "Apāyamukhānīti vināsassa ṭhānāni.",
  "atk-s0404a0:177_0": "Uṭṭhātā kammadheyyesūti kammakaraṇaṭṭhānesu uṭṭhānavīriyasampanno. Vidhānavāti vidahanasampanno.",
  "atk-s0404a0:177_1": "Sotthānaṃ samparāyikanti sotthibhūtaṃ samparāyikaṃ. Saccanāmenāti buddhattāyeva buddhoti",
  "atk-s0404a0:177_2": "evaṃ avitathanāmena. Cāgo puññaṃ pavaḍḍhatīti cāgo ca sesapuññañca pavaḍḍhati. Imasmiṃ",
  "atk-s0404a0:177_3": "sutte saddhādayo missakā kathitā. Pañcamaṃ uttānameva.",
  "atk-s0404a0:178": "6. Bhayasuttavaṇṇanā",
  "atk-s0404a0:179_0": "56. Chaṭṭhe gabbhoti gabbhavāso. Diṭṭhadhammikāpīti sandiṭṭhikā gabbhavāsasadisā",
  "atk-s0404a0:179_1": "punapi manussagabbhā. Samparāyikāpīti ṭhapetvā manussagabbhe sesagabbhā. Ubhayaṃ",
  "atk-s0404a0:179_2": "ete kāmā pavuccantīti bhayañca dukkhañca, bhayañca rogo ca, bhayañca gaṇḍo ca, bhayañca",
  "atk-s0404a0:179_3": "sallañca, bhayañca saṅgo ca, bhayañca paṅko ca, bhayañca gabbho cāti evaṃ ubhayaṃ",
  "atk-s0404a0:179_4": "ete kāmā pavuccanti. Sātarūpenāti kāmasukhena. Palipathanti vaṭṭapalipathaṃ. Atikkammāti",
  "atk-s0404a0:179_5": "imasmiṃ ṭhāne vipassanaṃ vaḍḍhetvā assa bhikkhuno arahattappattabhāvo gahito. Evarūpaṃ",
  "atk-s0404a0:179_6": "pajaṃ jātijarūpetaṃ tīsu bhavesu phandamānaṃ avekkhatīti sutte vaṭṭaṃ kathetvā gāthāsu",
  "atk-s0404a0:179_7": "vivaṭṭaṃ kathitanti. Sattamaṭṭhamāni uttānatthāneva.",
  "atk-s0404a0:180": "9-10. Puggalasuttadvayavaṇṇanā",
  "atk-s0404a0:181_0": "59-60. Navame ujubhūtoti kāyavaṅkādīnaṃ abhāvena ujuko. Paññāsīlasamāhitoti paññāya",
  "atk-s0404a0:181_1": "ca sīlena ca samannāgato. Yajamānānanti dānaṃ dadantānaṃ. Puññapekkhānanti puññaṃ",
  "atk-s0404a0:181_2": "olokentānaṃ gavesantānaṃ. Opadhikanti upadhivipākaṃ, opadhibhūtaṃ ṭhānaṃ appamāṇaṃ.",
  "atk-s0404a0:181_3": "Dasame samukkaṭṭhoti ukkaṭṭho uttamo. Sattānanti sabbasattānaṃ. Sesaṃ sabbattha uttānamevāti.",
  "atk-s0404a0:182": "1. Icchāsuttavaṇṇanā",
  "atk-s0404a0:183_0": "61. Sattamassa paṭhame pavivittassāti kāyavivekena vivittassa. Nirāyattavuttinoti",
  "atk-s0404a0:183_1": "katthaci anāyattavuttino vipassanākammikassa. Lābhāyāti catupaccayalābhāya. Socī",
  "atk-s0404a0:183_2": "ca paridevī cāti sokī ca paridevī ca. Socicca parideviccātipi pāṭho. Cuto ca saddhammāti",
  "atk-s0404a0:183_3": "taṃkhaṇaṃyeva vipassanāsaddhammā cuto. Imasmiṃ sutte vaṭṭavivaṭṭaṃ kathitaṃ.",
  "atk-s0404a0:184": "2. Alaṃsuttavaṇṇanā",
  "atk-s0404a0:185_0": "62. Dutiye alaṃ attano alaṃ paresanti attano ca paresañca hitapaṭipattiyaṃ samattho",
  "atk-s0404a0:185_1": "pariyatto anucchaviko. Khippanisantīti khippaṃ upadhāreti, khandhadhātuāyatanādīsu",
  "atk-s0404a0:185_2": "kathiyamānesu te dhamme khippaṃ jānātīti attho. Imasmiṃ sutte samathavipassanā kathitā.",
  "atk-s0404a0:185_3": "Puggalajjhāsayena pana desanāvilāsena cetaṃ matthakato paṭṭhāya heṭṭhā otarantaṃ kathitanti.",
  "atk-s0404a0:186": "3. Saṃkhittasuttavaṇṇanā",
  "atk-s0404a0:187_0": "63. Tatiye evamevāti nikkāraṇeneva. Yathā vā ayaṃ yācati, evameva. Moghapurisāti",
  "atk-s0404a0:187_1": "mūḷhapurisā tucchapurisā. Ajjhesantīti yācanti. Anubandhitabbanti iriyāpathānugamanena",
  "atk-s0404a0:187_2": "anubandhitabbaṃ maṃ na vijahitabbaṃ maññanti. Ājānanatthaṃ apasādento evamāha. Esa",
  "atk-s0404a0:187_3": "kira bhikkhu ovāde dinnepi pamādameva anuyuñjati, dhammaṃ sutvā tattheva vasati,",
  "atk-s0404a0:187_4": "samaṇadhammaṃ kātuṃ na icchati. Tasmā bhagavā evaṃ apasādetvā puna yasmā so arahattassa",
  "atk-s0404a0:187_5": "upanissayasampanno, tasmā taṃ ovadanto tasmātiha te bhikkhu evaṃ sikkhitabbantiādimāha.",
  "atk-s0404a0:187_6": "Tattha ajjhattaṃ me cittaṃ ṭhitaṃ bhavissati susaṇṭhitaṃ, na ca uppannā pāpakā akusalā",
  "atk-s0404a0:187_7": "dhammā cittaṃ pariyādāya ṭhassantīti iminā tāvassa ovādena niyakajjhattavasena cittekaggatāmatto mūlasamādhi vutto.",
  "atk-s0404a0:188_0": "Tato “ettakeneva santuṭṭhiṃ anāpajjitvā evaṃ so samādhi vaḍḍhetabbo”ti dassetuṃ yato",
  "atk-s0404a0:188_1": "kho te bhikkhu ajjhattaṃ cittaṃ ṭhitaṃ hoti susaṇṭhitaṃ, na ca uppannā pāpakā akusalā",
  "atk-s0404a0:188_2": "dhammā cittaṃ pariyādāya tiṭṭhanti, tato te bhikkhu evaṃ sikkhitabbaṃ “mettā me cetovimutti",
  "atk-s0404a0:188_3": "bhāvitā bhavissati…pe… susamāraddhā”ti evamassa mettāvasena bhāvanaṃ vaḍḍhetvā puna",
  "atk-s0404a0:188_4": "yato kho te bhikkhu ayaṃ samādhi evaṃ bhāvito hoti bahulīkato, tato tvaṃ bhikkhu",
  "atk-s0404a0:188_5": "imaṃ samādhiṃ savitakkasavicārampi bhāveyyāsītiādi vuttaṃ. Tassattho – yadā te bhikkhu",
  "atk-s0404a0:188_6": "ayaṃ mūlasamādhi evaṃ mettāvasena bhāvito hoti, tadā tvaṃ tāvatakenapi tuṭṭhiṃ anāpajjitvāva",
  "atk-s0404a0:188_7": "imaṃ mūlasamādhiṃ aññesupi ārammaṇesu catukkapañcakajjhānāni pāpayamāno “savitakkasavicārampī”tiādinā",
  "atk-s0404a0:188_8": "nayena bhāveyyāsīti.",
  "atk-s0404a0:189_0": "Evaṃ vatvā ca pana avasesabrahmavihārapubbaṅgamampissa aññesu ārammaṇesu catukkapañcakajjhānabhāvanaṃ",
  "atk-s0404a0:189_1": "kareyyāsīti dassento yato kho te bhikkhu ayaṃ samādhi evaṃ bhāvito hoti subhāvito,",
  "atk-s0404a0:189_2": "tato te bhikkhu evaṃ sikkhitabbaṃ “karuṇā me cetovimuttī”tiādimāha. Evaṃ mettāpubbaṅgamaṃ",
  "atk-s0404a0:189_3": "catukkapañcakajjhānabhāvanaṃ dassetvā puna kāyānupassanādipubbaṅgamaṃ dassetuṃ yato",
  "atk-s0404a0:189_4": "kho te bhikkhu ayaṃ samādhi evaṃ bhāvito hoti subhāvito, tato te bhikkhu evaṃ sikkhitabbaṃ",
  "atk-s0404a0:189_5": "“kāye kāyānupassī”tiādiṃ vatvā yato kho te bhikkhu ayaṃ samādhi evaṃ bhāvito hoti",
  "atk-s0404a0:189_6": "subhāvito, tato tvaṃ bhikkhu yena yeneva gagghasītiādimāha. Tattha gagghasīti gamissasi.",
  "atk-s0404a0:189_7": "Phāsuṃyevāti iminā arahattaṃ dasseti. Arahattappatto hi sabbiriyāpathesu phāsu viharati nāma.",
  "atk-s0404a0:190": "4. Gayāsīsasuttavaṇṇanā",
  "atk-s0404a0:191_0": "64. Catutthe etadavocāti attano padhānabhūmiyaṃ uppannaṃ vitakkaṃ bhikkhusaṅghassa",
  "atk-s0404a0:191_1": "ārocetuṃ – “pubbāhaṃ, bhikkhave”tiādivacanaṃ avoca. Obhāsanti dibbacakkhuñāṇobhāsaṃ.",
  "atk-s0404a0:191_2": "Ñāṇadassananti dibbacakkhubhūtaṃ ñāṇasaṅkhātaṃ dassanaṃ. Sannivutthapubbanti ekato",
  "atk-s0404a0:191_3": "vasitapubbaṃ. Imasmiṃ pana sutte dibbacakkhuñāṇaṃ, iddhividhañāṇaṃ, cetopariyañāṇaṃ,",
  "atk-s0404a0:191_4": "yathākammupagañāṇaṃ, anāgataṃsañāṇaṃ, paccuppannaṃsañāṇaṃ, atītaṃsañāṇaṃ, pubbenivāsañāṇanti",
  "atk-s0404a0:191_5": "imāni tāva aṭṭha ñāṇāni pāḷiyaṃyeva āgatāni, tehi pana saddhiṃ vipassanāñāṇāni cattāri",
  "atk-s0404a0:191_6": "maggañāṇāni, cattāri phalañāṇāni, cattāri paccavekkhaṇañāṇāni, cattāri paṭisambhidāñāṇāni",
  "atk-s0404a0:191_7": "cha asādhāraṇañāṇānīti etāni ñāṇāni samodhānetvā kathentena evaṃ idaṃ suttaṃ kathitaṃ nāma hoti.",
  "atk-s0404a0:192": "5. Abhibhāyatanasuttavaṇṇanā",
  "atk-s0404a0:193_0": "65. Pañcame abhibhāyatanānīti abhibhavanakāraṇāni. Kiṃ abhibhavanti? Paccanīkadhammepi",
  "atk-s0404a0:193_1": "ārammaṇānipi. Tāni hi paṭipakkhabhāvena paccanīkadhamme abhibhavanti, puggalassa",
  "atk-s0404a0:193_2": "ñāṇuttariyatāya ārammaṇāni. Ajjhattaṃ rūpasaññītiādīsu pana ajjhattarūpe parikammavasena",
  "atk-s0404a0:193_3": "ajjhattaṃ rūpasaññī nāma hoti. Ajjhattañhi nīlaparikammaṃ karonto kese vā pitte vā",
  "atk-s0404a0:193_4": "akkhitārakāya vā karoti. Pītaparikammaṃ karonto mede vā chaviyā vā hatthatalapādatalesu",
  "atk-s0404a0:193_5": "vā akkhīnaṃ pītaṭṭhāne vā karoti. Lohitaparikammaṃ karonto maṃse vā lohite vā jivhāya",
  "atk-s0404a0:193_6": "vā akkhīnaṃ rattaṭṭhāne vā karoti. Odātaparikammaṃ karonto aṭṭhimhi vā dante vā nakhe",
  "atk-s0404a0:193_7": "vā akkhīnaṃ setaṭṭhāne vā karoti. Taṃ pana sunīlakaṃ supītakaṃ sulohitakaṃ suodātaṃ",
  "atk-s0404a0:193_8": "na hoti, avisuddhameva hoti.",
  "atk-s0404a0:194_0": "Eko bahiddhā rūpāni passatīti yassevaṃ parikammaṃ ajjhattaṃ uppannaṃ hoti, nimittaṃ",
  "atk-s0404a0:194_1": "pana bahiddhā, so evaṃ ajjhattaṃ parikammassa bahiddhā ca appanāya vasena “ajjhattaṃ",
  "atk-s0404a0:194_2": "rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti",
  "atk-s0404a0:194_3": "suvaṇṇāni vā hontu dubbaṇṇāni vā, parittavaseneva idaṃ abhibhāyatanaṃ vuttanti veditabbaṃ.",
  "atk-s0404a0:194_4": "Tāni abhibhuyyāti yathā nāma sampannaggahaṇiko kaṭacchumattaṃ bhattaṃ labhitvā “kiṃ",
  "atk-s0404a0:194_5": "ettha bhuñjitabbaṃ atthī”ti saṃkaḍḍhitvā ekakabaḷameva karoti, evameva ñāṇuttariko",
  "atk-s0404a0:194_6": "puggalo visadañāṇo “kimettha parittake ārammaṇe samāpajjitabbaṃ atthi, nāyaṃ mama",
  "atk-s0404a0:194_7": "bhāro”ti tāni rūpāni abhibhavitvā samāpajjati, saha nimittuppādenevettha appanaṃ",
  "atk-s0404a0:194_8": "pāpetīti attho. Jānāmi passāmīti iminā panassa ābhogo kathito. So ca kho samāpattito",
  "atk-s0404a0:194_9": "vuṭṭhitassa, na antosamāpattiyaṃ. Evaṃsaññī hotīti ābhogasaññāyapi jhānasaññāyapi",
  "atk-s0404a0:194_10": "evaṃsaññī hoti. Abhibhavanasaññā hissa antosamāpattiyampi atthi, ābhogasaññā pana",
  "atk-s0404a0:194_11": "samāpattito vuṭṭhitasseva.",
  "atk-s0404a0:195_0": "Appamāṇānīti vaḍḍhitappamāṇāni, mahantānīti attho. Abhibhuyyāti ettha ca pana yathā",
  "atk-s0404a0:195_1": "mahagghaso puriso ekaṃ bhattavaḍḍhitakaṃ labhitvā “aññāpi hotu, aññāpi hotu, kiṃ",
  "atk-s0404a0:195_2": "esā mayhaṃ karissatī”ti na taṃ mahantato passati, evameva ñāṇuttaro puggalo visadañāṇo",
  "atk-s0404a0:195_3": "“kiṃ ettha samāpajjitabbaṃ, nayidaṃ appamāṇaṃ, na mayhaṃ cittekaggatākaraṇe bhāro",
  "atk-s0404a0:195_4": "atthī”ti abhibhavitvā samāpajjati, saha nimittuppādanevettha appanaṃ pāpetīti attho.",
  "atk-s0404a0:196": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0404a0:197_0": "Eko bahiddhā rūpāni passatīti yassa parikammampi nimittampi bahiddhā uppannaṃ, so",
  "atk-s0404a0:197_1": "evaṃ bahiddhā parikammassa ceva appanāya ca vasena “ajjhattaṃ arūpasaññī eko bahiddhā",
  "atk-s0404a0:197_2": "rūpāni passatī”ti vuccati. Sesamettha catutthābhibhāyatane ca vuttanayameva. Imesu",
  "atk-s0404a0:197_3": "pana catūsu parittaṃ vitakkacaritavasena āgataṃ, appamāṇaṃ mohacaritavasena, suvaṇṇaṃ",
  "atk-s0404a0:197_4": "dosacaritavasena, dubbaṇṇaṃ rāgacaritavasena. Etesañhi etāni sappāyāni. Sā ca nesaṃ",
  "atk-s0404a0:197_5": "sappāyatā visuddhimagge cariyaniddese vuttā.",
  "atk-s0404a0:198_0": "Pañcamaabhibhāyatanādīsu nīlānīti sabbasaṅgāhikavasena vuttaṃ. Nīlavaṇṇānīti vaṇṇavasena.",
  "atk-s0404a0:198_1": "Nīlanidassanānīti nidassanavasena. Apaññāyamānavivarāni asambhinnavaṇṇāni ekanīlāneva",
  "atk-s0404a0:198_2": "hutvā dissantīti vuttaṃ hoti. Nīlanibhāsānīti idaṃ pana obhāsavasena vuttaṃ, nīlobhāsāni",
  "atk-s0404a0:198_3": "nīlappabhāyuttānīti attho. Etena nesaṃ suvisuddhataṃ dasseti. Visuddhavaṇṇavaseneva",
  "atk-s0404a0:198_4": "hi imāni abhibhāyatanāni vuttāni. “Nīlakasiṇaṃ uggaṇhanto nīlasmiṃ nimittaṃ gaṇhāti",
  "atk-s0404a0:198_5": "pupphasmiṃ vā vatthasmiṃ vā vaṇṇadhātuyā vā”tiādikaṃ panettha kasiṇakaraṇañca parikammañca",
  "atk-s0404a0:198_6": "appanāvidhānañca sabbaṃ visuddhimagge vitthārato vuttamevāti.",
  "atk-s0404a0:199": "6. Vimokkhasuttavaṇṇanā",
  "atk-s0404a0:200_0": "66. Vimokkhāti kenaṭṭhena vimokkhā? Adhimuccanaṭṭhena. Ko panāyaṃ adhimuccanaṭṭho",
  "atk-s0404a0:200_1": "nāma? Paccanīkadhammehi ca suṭṭhu muccanaṭṭho, ārammaṇe ca abhirativasena suṭṭhu",
  "atk-s0404a0:200_2": "muccanaṭṭho, pituaṅke vissaṭṭhaṅgapaccaṅgassa dārakassa sayanaṃ viya aniggahitabhāvena",
  "atk-s0404a0:200_3": "nirāsaṅkatāya ārammaṇe pavattīti vuttaṃ hoti. Ayaṃ panattho pacchime vimokkhe natthi,",
  "atk-s0404a0:200_4": "purimesu vimokkhesu atthi.",
  "atk-s0404a0:201_0": "Rūpī rūpāni passatīti ettha ajjhattaṃ kesādīsu nīlakasiṇādivasena uppāditaṃ rūpajjhānaṃ",
  "atk-s0404a0:201_1": "rūpaṃ, tadassatthīti rūpī. Bahiddhāpi nīlakasiṇādīni rūpāni jhānacakkhunā passati.",
  "atk-s0404a0:201_2": "Iminā ajjhattabahiddhavatthukesu kasiṇesu uppāditajjhānassa puggalassa cattāri rūpāvacarajjhānāni",
  "atk-s0404a0:201_3": "dassitāni. Ajjhattaṃ arūpasaññīti ajjhattaṃ na rūpasaññī, attano kesādīsu anuppāditarūpāvacarajjhānoti",
  "atk-s0404a0:201_4": "attho. Iminā bahiddhā parikammaṃ katvā bahiddhāva uppāditajjhānassa rūpāvacarajjhānāni dassitāni.",
  "atk-s0404a0:202_0": "Subhanteva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-s0404a0:202_1": "Tattha kiñcāpi antoappanāya “subha”nti ābhogo natthi, yo pana suvisuddhaṃ subhaṃ",
  "atk-s0404a0:202_2": "kasiṇaṃ ārammaṇaṃ katvā viharati, so yasmā “subhanti adhimutto hotī”ti vattabbataṃ",
  "atk-s0404a0:202_3": "āpajjati, tasmā evaṃ desanā katā. Paṭisambhidāmagge pana –",
  "atk-s0404a0:203_0": "“Kathaṃ subhanteva adhimutto hotīti vimokkho? Idha bhikkhu mettāsahagatena cetasā",
  "atk-s0404a0:203_1": "ekaṃ disaṃ …pe… viharati. Mettāya bhāvitattā sattā appaṭikūlā honti. Karuṇāsahagatena…pe…",
  "atk-s0404a0:203_2": "muditāsahagatena …pe… upekkhāsahagatena cetasā ekaṃ disaṃ…pe… viharati. Upekkhāya",
  "atk-s0404a0:203_3": "bhāvitattā sattā appaṭikūlā honti. Evaṃ subhanteva adhimutto hotīti vimokkho”ti vuttaṃ.",
  "atk-s0404a0:204_0": "Sabbaso rūpasaññānantiādīsu yaṃ vattabbaṃ, taṃ visuddhimagge vuttameva. Ayaṃ aṭṭhamo",
  "atk-s0404a0:204_1": "vimokkhoti ayaṃ catunnaṃ khandhānaṃ sabbaso vissaṭṭhattā vimuttattā aṭṭhamo uttamo vimokkho nāma.",
  "atk-s0404a0:205": "7-8. Anariyavohārasuttavaṇṇanā",
  "atk-s0404a0:206": "67-68. Sattame anariyavohārāti na ariyakathā sadosakathā. Yāhi cetanāhi te vohāre voharanti, tāsaṃ etaṃ nāmaṃ. Aṭṭhame vuttapaṭipakkhanayena attho veditabbo.",
  "atk-s0404a0:207": "9. Parisāsuttavaṇṇanā",
  "atk-s0404a0:208_0": "69. Navame khattiyaparisāti khattiyānaṃ parisānaṃ sannipāto samāgamo. Esa nayo sabbattha.",
  "atk-s0404a0:208_1": "Anekasataṃ khattiyaparisanti bimbisārasamāgama-ñātisamāgama-licchavisamāgamādisadisaṃ,",
  "atk-s0404a0:208_2": "aññesu cakkavāḷesupi labbhateva. Sallapitapubbanti ālāpasallāpo katapubbo. Sākacchāti",
  "atk-s0404a0:208_3": "dhammasākacchāpi samāpajjitapubbā. Yādisako tesaṃ vaṇṇoti te odātāpi honti kāḷāpi",
  "atk-s0404a0:208_4": "maṅguracchavīpi, satthā suvaṇṇavaṇṇo. Idaṃ pana saṇṭhānaṃ paṭicca kathitaṃ. Saṇṭhānampi",
  "atk-s0404a0:208_5": "ca kevalaṃ tesaṃ paññāyatiyeva. Na pana bhagavā milakkhasadiso hoti, nāpi āmuttamaṇikuṇḍalo,",
  "atk-s0404a0:208_6": "buddhaveseneva nisīdati. Tepi attano samānasaṇṭhānameva passanti. Yādisako tesaṃ",
  "atk-s0404a0:208_7": "saroti te chinnassarāpi honti gaggassarāpi kākassarāpi, satthā brahmassarova. Idaṃ",
  "atk-s0404a0:208_8": "pana bhāsantaraṃ sandhāya kathitaṃ. Sacepi hi satthā rājāsane nisinno katheti, “ajja",
  "atk-s0404a0:208_9": "rājā madhurena kathetī”ti nesaṃ hoti. Kathetvā pakkante pana bhagavati puna rājānaṃ",
  "atk-s0404a0:208_10": "āgataṃ disvā “ko nu kho aya”nti vīmaṃsā uppajjati. Tattha ko nu kho ayanti “imasmiṃ",
  "atk-s0404a0:208_11": "ṭhāne idāneva māgadhabhāsāya sīhaḷabhāsāya madhurena ākārena kathento ko nu kho ayaṃ",
  "atk-s0404a0:208_12": "antarahito, kiṃ devo udāhu manusso”ti evaṃ vīmaṃsantāpi na jānantīti attho. Kimatthaṃ",
  "atk-s0404a0:208_13": "panevaṃ ajānantānaṃ dhammaṃ desetīti? Vāsanatthāya. Evaṃ sutopi hi dhammo anāgate",
  "atk-s0404a0:208_14": "paccayo hotīti anāgataṃ paṭicca deseti. Anekasataṃ brāhmaṇaparisantiādinaṃ soṇadaṇḍasamāgamādivasena",
  "atk-s0404a0:208_15": "ceva aññacakkavāḷavasena ca sambhavo veditabbo.",
  "atk-s0404a0:209": "10. Bhūmicālasuttavaṇṇanā",
  "atk-s0404a0:210_0": "70. Dasame nisīdananti idha cammakhaṇḍaṃ adhippetaṃ. Udenaṃ cetiyanti udenayakkhassa",
  "atk-s0404a0:210_1": "vasanaṭṭhāne katavihāro vuccati. Gotamakādīsupi eseva nayo. Bhāvitāti vaḍḍhitā. Bahulīkatāti",
  "atk-s0404a0:210_2": "punappunaṃ katā. Yānīkatāti yuttayānaṃ viya katā. Vatthukatāti patiṭṭhānaṭṭhena vatthu",
  "atk-s0404a0:210_3": "viya katā. Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti suṭṭhu samāraddhā.",
  "atk-s0404a0:211_0": "Iti aniyamena kathetvā puna niyametvā dassento tathāgatassa khotiādimāha. Ettha kappanti",
  "atk-s0404a0:211_1": "āyukappaṃ. Tasmiṃ tasmiṃ kāle yaṃ manussānaṃ āyuppamāṇaṃ, taṃ paripuṇṇaṃ karonto",
  "atk-s0404a0:211_2": "tiṭṭheyya. Kappāvasesaṃ vāti “appaṃ vā bhiyyo”ti vuttavassasatato atirekaṃ vā. Mahāsīvatthero",
  "atk-s0404a0:211_3": "panāha – “buddhānaṃ aṭṭhāne gajjitaṃ nāma natthi, punappunaṃ samāpajjitvā maraṇantikavedanaṃ",
  "atk-s0404a0:211_4": "vikkhambhento bhaddakappameva tiṭṭheyya. Kasmā pana na ṭhitoti? Upādinnakasarīraṃ",
  "atk-s0404a0:211_5": "nāma khaṇḍiccādīhi abhibhuyyati, buddhā ca khaṇḍiccādibhāvaṃ appatvā pañcame āyukoṭṭhāse",
  "atk-s0404a0:211_6": "bahujanassa piyamanāpakāleyeva parinibbāyanti. Buddhānubuddhesu ca mahāsāvakesu parinibbutesu",
  "atk-s0404a0:211_7": "ekakeneva khāṇukena viya ṭhātabbaṃ hoti daharasāmaṇeraparivārena vā, tato ‘aho buddhānaṃ",
  "atk-s0404a0:211_8": "parisā’ti hīḷetabbataṃ āpajjeyya. Tasmā na ṭhito”ti. Evaṃ vuttepi yo pana vuccati",
  "atk-s0404a0:211_9": "“āyukappo”ti, idameva aṭṭhakathāya niyāmitaṃ.",
  "atk-s0404a0:212_0": "Yathā taṃ mārena pariyuṭṭhitacittoti ettha tanti nipātamattaṃ, yathā mārena pariyuṭṭhitacitto",
  "atk-s0404a0:212_1": "ajjhotthaṭacitto aññopi koci puthujjano paṭivijjhituṃ na sakkuṇeyya, evameva nāsakkhi",
  "atk-s0404a0:212_2": "paṭivijjhitunti attho. Māro hi yassa sabbena sabbaṃ dvādasa vipallāsā appahīnā, tassa",
  "atk-s0404a0:212_3": "cittaṃ pariyuṭṭhāti. Therassa ca cattāro vipallāsā appahīnā, tenassa māro cittaṃ",
  "atk-s0404a0:212_4": "pariyuṭṭhāsi. So pana cittapariyuṭṭhānaṃ karonto kiṃ karotīti? Bheravaṃ rūpārammaṇaṃ",
  "atk-s0404a0:212_5": "vā dasseti, saddārammaṇaṃ vā sāveti. Tato sattā taṃ disvā vā sutvā vā satiṃ vissajjetvā",
  "atk-s0404a0:212_6": "vivaṭamukhā honti, tesaṃ mukhena hatthaṃ pavesetvā hadayaṃ maddati, tato visaññāva",
  "atk-s0404a0:212_7": "hutvā tiṭṭhanti. Therassa panesa mukhe hatthaṃ pavesetuṃ kiṃ sakkhissati, bheravārammaṇaṃ",
  "atk-s0404a0:212_8": "pana dassesi. Taṃ disvā thero nimittobhāsaṃ nappaṭivijjhi. Bhagavā jānantoyeva kimatthaṃ",
  "atk-s0404a0:212_9": "yāva tatiyaṃ āmantesīti? Parato “tiṭṭhatu, bhante bhagavā”ti yācite “tuyhevetaṃ dukkaṭaṃ,",
  "atk-s0404a0:212_10": "tuyhevetaṃ aparaddha”nti dosāropanena so katanukaraṇatthaṃ.",
  "atk-s0404a0:213_0": "Māro pāpimāti ettha satte anatthe niyojento māretīti māro. Pāpimāti tasseva vevacanaṃ.",
  "atk-s0404a0:213_1": "So hi pāpadhammasamannāgatattā “pāpimā”ti vuccati. Kaṇho, antako, namuci, pamattabandhūtipi",
  "atk-s0404a0:213_2": "tasseva nāmāni. Bhāsitā kho panesāti ayañhi bhagavato sambodhipattiyā aṭṭhame sattāhe",
  "atk-s0404a0:213_3": "bodhimaṇḍeyeva āgantvā “bhagavā yadatthaṃ tumhehi pāramiyo pūritā, so vo attho anuppatto,",
  "atk-s0404a0:213_4": "paṭividdhaṃ sabbaññutaññāṇaṃ, kiṃ te lokavicāraṇenā”ti vatvā yathā ajja, evameva",
  "atk-s0404a0:213_5": "“parinibbātu dāni, bhante bhagavā”ti yāci. Bhagavā cassa “na tāvāha”ntiādīni vatvā",
  "atk-s0404a0:213_6": "paṭikkhipi. Taṃ sandhāya – “bhāsitā kho panesā, bhante”tiādimāha.",
  "atk-s0404a0:214_0": "Tattha viyattāti maggavasena byattā, tatheva vinītā, tathā visāradā. Bahussutāti",
  "atk-s0404a0:214_1": "tepiṭakavasena bahu sutaṃ etesanti bahussutā. Tameva dhammaṃ dhārentīti dhammadharā.",
  "atk-s0404a0:214_2": "Atha vā pariyattibahussutā ceva paṭivedhabahussutā ca. Pariyattipaṭivedhadhammānaṃyeva",
  "atk-s0404a0:214_3": "dhāraṇato dhammadharāti evamettha attho daṭṭhabbo. Dhammānudhammappaṭipannāti ariyadhammassa",
  "atk-s0404a0:214_4": "anudhammabhūtaṃ vipassanādhammaṃ paṭipannā. Sāmīcippaṭipannāti anucchavikapaṭipadaṃ",
  "atk-s0404a0:214_5": "paṭipannā. Anudhammacārinoti anudhammaṃ caraṇasīlā. Sakaṃ ācariyakanti attano ācariyavādaṃ.",
  "atk-s0404a0:214_6": "Ācikkhissantītiādīni sabbāni aññamaññavevacanāni. Sahadhammenāti sahetukena sakāraṇena",
  "atk-s0404a0:214_7": "vacanena. Sappāṭihāriyanti yāva niyyānikaṃ katvā dhammaṃ desessanti.",
  "atk-s0404a0:215_0": "Brahmacariyanti sikkhāttayasaṅgahitaṃ sakalaṃ sāsanabrahmacariyaṃ. Iddhanti samiddhaṃ",
  "atk-s0404a0:215_1": "jhānassādavasena. Phītanti vuddhipattaṃ sabbapāliphullaṃ viya abhiññāsampattivasena.",
  "atk-s0404a0:215_2": "Vitthārikanti vitthataṃ tasmiṃ tasmiṃ disābhāge patiṭṭhitavasena. Bāhujaññanti bahūhi",
  "atk-s0404a0:215_3": "ñātaṃ paṭividdhaṃ mahājanābhisamayavasena. Puthubhūtanti sabbākārena puthulabhāvappattaṃ.",
  "atk-s0404a0:215_4": "Kathaṃ? Yāva devamanussehi suppakāsitanti, yattakā viññujātikā devā ceva manussā",
  "atk-s0404a0:215_5": "ca atthi, sabbehi suṭṭhu pakāsitanti attho. Appossukkoti nirālayo. Tvañhi pāpima",
  "atk-s0404a0:215_6": "aṭṭhamasattāhato paṭṭhāya “parinibbātu dāni, bhante bhagavā, parinibbātu sugato”ti",
  "atk-s0404a0:215_7": "viravanto āhiṇḍittha. Ajja dāni paṭṭhāya vigatussāho hohi, mā mayhaṃ parinibbānatthaṃ",
  "atk-s0404a0:215_8": "vāyāmaṃ karohīti vadati.",
  "atk-s0404a0:216_0": "Sato sampajāno āyusaṅkhāraṃ ossajjīti satiṃ sūpaṭṭhitaṃ katvā ñāṇena paricchinditvā",
  "atk-s0404a0:216_1": "āyusaṅkhāraṃ vissajji pajahi. Tattha na bhagavā hatthena leḍḍuṃ viya āyusaṅkhāraṃ",
  "atk-s0404a0:216_2": "ossaji, temāsamattameva pana phalasamāpattiṃ samāpajjitvā tato paraṃ na samāpajjissāmīti",
  "atk-s0404a0:216_3": "cittaṃ uppādesi. Taṃ sandhāya vuttaṃ “ossajī”ti. Ussajītipi pāṭho. Mahābhūmicāloti",
  "atk-s0404a0:216_4": "mahanto pathavīkampo. Tadā kira dasasahassī lokadhātu kampittha. Bhiṃsanakoti bhayajanako.",
  "atk-s0404a0:216_5": "Devadundubhiyo ca phaliṃsūti devabheriyo phaliṃsu, devo sukkhagajjitaṃ gajji, akālavijjulatā",
  "atk-s0404a0:216_6": "nicchariṃsu, khaṇikavassaṃ vassīti vuttaṃ hoti.",
  "atk-s0404a0:217_0": "Udānaṃ udānesīti kasmā udānesi? Koci nāma vadeyya “bhagavā pacchato pacchato anubandhitvā",
  "atk-s0404a0:217_1": "‘parinibbātu, bhante’ti upadduto bhayena āyusaṅkhāraṃ vissajjesī”ti, tassokāso mā",
  "atk-s0404a0:217_2": "hotu, bhītassa hi udānaṃ nāma natthīti pītivegavissaṭṭhaṃ udānaṃ udānesi.",
  "atk-s0404a0:218_0": "Tattha sabbesaṃ soṇasiṅgālādīnampi paccakkhabhāvato tulitaṃ paricchinnanti tulaṃ.",
  "atk-s0404a0:218_1": "Kiṃ taṃ? Kāmāvacarakammaṃ. Na tulaṃ, na vā tulaṃ sadisamassa aññaṃ lokiyaṃ kammaṃ",
  "atk-s0404a0:218_2": "atthīti atulaṃ. Kiṃ taṃ? Mahaggatakammaṃ. Atha vā kāmāvacaraṃ rūpāvacaraṃ tulaṃ,",
  "atk-s0404a0:218_3": "arūpāvacaraṃ atulaṃ. Appavipākaṃ vā tulaṃ, bahuvipākaṃ atulaṃ. Sambhavanti sambhavahetubhūtaṃ,",
  "atk-s0404a0:218_4": "rāsikārakaṃ piṇḍakārakanti attho. Bhavasaṅkhāranti punabbhavasaṅkhāraṇakaṃ. Avassajīti",
  "atk-s0404a0:218_5": "vissajjesi. Munīti buddhamuni. Ajjhattaratoti niyakajjhattarato. Samāhitoti upacārappanāsamādhivasena",
  "atk-s0404a0:218_6": "samāhito. Abhindi kavacamivāti kavacaṃ viya abhindi. Attasambhavanti attani sañjātaṃ",
  "atk-s0404a0:218_7": "kilesaṃ. Idaṃ vuttaṃ hoti – savipākaṭṭhena sambhavaṃ, bhavābhisaṅkharaṇaṭṭhena bhavasaṅkhāranti",
  "atk-s0404a0:218_8": "ca laddhanāmaṃ tulātulasaṅkhātaṃ lokiyakammañca ossaji, saṅgāmasīse mahāyodho kavacaṃ",
  "atk-s0404a0:218_9": "viya attasambhavaṃ kilesañca ajjhattarato hutvā samāhito hutvā abhindīti.",
  "atk-s0404a0:219_0": "Atha vā tulanti tulento tīrento. Atulañca sambhavanti nibbānañceva sambhavañca. Bhavasaṅkhāranti",
  "atk-s0404a0:219_1": "bhavagāmikammaṃ. Avassaji munīti “pañcakkhandhā aniccā, pañcannaṃ khandhānaṃ nirodho",
  "atk-s0404a0:219_2": "nibbānaṃ nicca”ntiādinā nayena tulayanto buddhamuni bhave ādīnavaṃ, nibbāne ca ānisaṃsaṃ",
  "atk-s0404a0:219_3": "disvā taṃ khandhānaṃ mūlabhūtaṃ bhavasaṅkhāraṃ kammaṃ “kammakkhayāya saṃvattatī”ti",
  "atk-s0404a0:219_4": "evaṃ vuttena kammakkhayakarena ariyamaggena avassaji. Kathaṃ? Ajjhattarato samāhito,",
  "atk-s0404a0:219_5": "abhindi kavacamivattasambhavaṃ. So hi vipassanāvasena ajjhattarato, samathavasena",
  "atk-s0404a0:219_6": "samāhitoti evaṃ pubbabhāgato paṭṭhāya samathavipassanābalena kavacamiva attabhāvaṃ",
  "atk-s0404a0:219_7": "pariyonandhitvā ṭhitaṃ, attani sambhavattā “attasambhava”nti laddhanāmaṃ sabbakilesajālaṃ",
  "atk-s0404a0:219_8": "abhindi. Kilesābhāvena ca kataṃ kammaṃ appaṭisandhikattā avassaṭṭhaṃ nāma hotīti",
  "atk-s0404a0:219_9": "evaṃ kilesappahānena kammaṃ pajahi. Pahīnakilesassa ca bhayaṃ nāma natthi, tasmā",
  "atk-s0404a0:219_10": "abhītova āyusaṅkhāraṃ ossajji, abhītabhāvañāpanatthañca udānaṃ udānesīti veditabbo.",
  "atk-s0404a0:220_0": "Yaṃ mahāvātāti yena samayena yasmiṃ vā samaye mahāvātā. Vāyantīti upakkhepakavātā",
  "atk-s0404a0:220_1": "nāma uṭṭhahanti, te vāyantā saṭṭhisahassādhikanavayojanasatasahassabahalaṃ udakasandhārakavātaṃ",
  "atk-s0404a0:220_2": "upacchindanti, tato ākāse udakaṃ bhassati, tasmiṃ bhassante pathavī bhassati, puna",
  "atk-s0404a0:220_3": "vāto attano balena antodhammakaraṇe viya udakaṃ ābandhitvā gaṇhāti, tato udakaṃ uggacchati,",
  "atk-s0404a0:220_4": "tasmiṃ uggacchante pathavī uggacchati. Evaṃ udakaṃ kampitaṃ pathaviṃ kampeti. Etañca",
  "atk-s0404a0:220_5": "kampanaṃ yāvajjakālāpi hotiyeva, bahubhāvena pana ogacchanuggacchanaṃ na paññāyati.",
  "atk-s0404a0:221_0": "Mahiddhikā mahānubhāvāti ijjhanassa mahantatāya mahiddhikā, anubhavitabbassa mahantatāya",
  "atk-s0404a0:221_1": "mahānubhāvā. Parittāti dubbalā. Appamāṇāti balavā. So imaṃ pathaviṃ kampetīti so",
  "atk-s0404a0:221_2": "iddhiṃ nibbattetvā saṃvejento mahāmoggallāno viya, vīmaṃsanto vā mahānāgattherassa",
  "atk-s0404a0:221_3": "bhāgineyyo saṅgharakkhitasāmaṇero viya pathaviṃ kampeti. Saṅkampetīti samantato kampeti.",
  "atk-s0404a0:221_4": "Sampakampetīti tasseva vevacanaṃ. Iti imesu aṭṭhasu pathavikampesu paṭhamo dhātukopena,",
  "atk-s0404a0:221_5": "dutiyo iddhānubhāvena, tatiyacatutthā puññatejena, pañcamo ñāṇatejena, chaṭṭho sādhukāradānavasena,",
  "atk-s0404a0:221_6": "sattamo kāruññasabhāvena, aṭṭhamo ārodanena. Mātukucchiṃ okkamante ca tato nikkhamante",
  "atk-s0404a0:221_7": "ca mahāsatte tassa puññatejena pathavī akampittha, abhisambodhiyaṃ ñāṇatejābhihatā",
  "atk-s0404a0:221_8": "hutvā akampittha, dhammacakkappavattane sādhukārabhāvasaṇṭhitā sādhukāraṃ dadamānā",
  "atk-s0404a0:221_9": "akampittha, āyusaṅkhāraossajjane kāruññasabhāvasaṇṭhitā cittasaṅkhobhaṃ asahamānā",
  "atk-s0404a0:221_10": "akampittha, parinibbāne ārodanavegatunnā hutvā akampittha. Ayaṃ panattho pathavidevatāya",
  "atk-s0404a0:221_11": "vasena veditabbo. Mahābhūtapathaviyā panetaṃ natthi acetanattā. Sesaṃ sabbattha uttānatthamevāti.",
  "atk-s0404a0:222": "1-2. Saddhāsuttadvayavaṇṇanā",
  "atk-s0404a0:223_0": "71-72. Aṭṭhamassa paṭhame no ca sīlavāti na sīlesu paripūrakārī. Samantapāsādikoti",
  "atk-s0404a0:223_1": "samantato pasādajanako. Sabbākāraparipūroti sabbehi samaṇākārehi samaṇadhammakoṭṭhāsehi",
  "atk-s0404a0:223_2": "paripūro. Dutiye santāti paccanīkasantatāya santā. Vimokkhāti paccanīkadhammehi vimuttattā ca vimokkhā.",
  "atk-s0404a0:224": "3-9. Maraṇassatisuttadvayādivaṇṇanā",
  "atk-s0404a0:225_0": "73-79. Tatiye bhāvetha noti bhāvetha nu. Sāsananti anusiṭṭhi. Āsavānaṃ khayāyāti",
  "atk-s0404a0:225_1": "arahattaphalatthāya. Catutthe patihitāyāti paṭipannāya. So mamassa antarāyoti so",
  "atk-s0404a0:225_2": "mama jīvitantarāyopi, puthujjanakālakiriyaṃ karontassa saggantarāyopi maggantarāyopi",
  "atk-s0404a0:225_3": "assa. Satthakā vā me vātāti satthaṃ viya aṅgamaṅgāni kantantīti satthakā. Pañcamādīni",
  "atk-s0404a0:225_4": "vuttanayāneva. Navame saṃsaggārāmatāti pañcavidhe saṃsagge ārāmatā.",
  "atk-s0404a0:226": "10. Kusītārambhavatthusuttavaṇṇanā",
  "atk-s0404a0:227_0": "80. Dasame kusītavatthūnīti kusītassa alasassa vatthūni patiṭṭhā, kosajjakāraṇānīti",
  "atk-s0404a0:227_1": "attho. Kammaṃ kattabbaṃ hotīti cīvaravicāraṇādikammaṃ kattabbaṃ hoti. Na vīriyaṃ",
  "atk-s0404a0:227_2": "ārabhatīti duvidhampi vīriyaṃ nārabhati. Appattassāti jhānavipassanāmaggaphaladhammassa",
  "atk-s0404a0:227_3": "appattassa pattiyā. Anadhigatassāti tasseva anadhigatassa adhigamatthāya. Asacchikatassāti",
  "atk-s0404a0:227_4": "tadeva asacchikatassa sacchikaraṇatthāya. Idaṃ paṭhamanti idaṃ “handāhaṃ nipajjāmī”ti",
  "atk-s0404a0:227_5": "evaṃ osīdanaṃ paṭhamaṃ kusītavatthu. Iminā nayena sabbattha attho veditabbo. Māsācitakaṃ",
  "atk-s0404a0:227_6": "maññeti ettha pana māsācitaṃ nāma tintamāso. Yathā tintamāso garuko hoti, evaṃ garukoti",
  "atk-s0404a0:227_7": "adhippāyo. Gilānā vuṭṭhito hotīti gilāno hutvā pacchā vuṭṭhito hoti. Ārambhavatthūnīti",
  "atk-s0404a0:227_8": "vīriyakāraṇāni. Tesampi imināva nayena attho veditabbo. Sesaṃ sabbattha uttānamevāti.",
  "atk-s0404a0:228": "1-2. Satisampajaññasuttavaṇṇanā",
  "atk-s0404a0:229_0": "81-82. Navamassa paṭhamaṃ heṭṭhā vuttanayameva. Dutiye saddhoti duvidhāya saddhāya",
  "atk-s0404a0:229_1": "samannāgato. No cupasaṅkamitāti na upaṭṭhahati. No ca paripucchitāti atthānatthaṃ",
  "atk-s0404a0:229_2": "kāraṇākāraṇaṃ paripucchitā na hoti. Samannāgatoti sāmiatthe paccattaṃ, samannāgatassāti",
  "atk-s0404a0:229_3": "vuttaṃ hoti. Ekantapaṭibhānā tathāgataṃ dhammadesanā hotīti tathāgatassa ekantapaṭibhānā",
  "atk-s0404a0:229_4": "dhammadesanā hoti, ekanteneva paṭibhāti upaṭṭhātīti attho.",
  "atk-s0404a0:230": "3. Mūlakasuttavaṇṇanā",
  "atk-s0404a0:231_0": "83. Tatiye sabbe dhammāti pañcakkhandhā. Chandamūlakāti ajjhāsayacchando kattukamyatāchando",
  "atk-s0404a0:231_1": "taṃ mūlaṃ etesanti chandamūlakā. Manasikārato sambhavantīti manasikārasambhavā. Phassato",
  "atk-s0404a0:231_2": "samudenti rāsī bhavantīti phassasamudayā. Vedanāya samosarantīti vedanāsamosaraṇā.",
  "atk-s0404a0:231_3": "Samādhi etesaṃ pamukhoti samādhippamukhā. Jeṭṭhakaṭṭhena sati adhipati etesanti satādhipateyyā,",
  "atk-s0404a0:231_4": "satijeṭṭhakāti attho. Paññā uttarā etesanti paññuttarā. Vimutti eva sāro etesanti",
  "atk-s0404a0:231_5": "vimuttisārā. Ettha ca chandamūlakādayo cattāropi lokiyā kathitā, sesā lokiyalokuttaramissakāti.",
  "atk-s0404a0:232": "4. Corasuttavaṇṇanā",
  "atk-s0404a0:233_0": "84. Catutthe mahācoroti rajjantare dubbhituṃ samattho mahācoro. Pariyāpajjatīti pariyādānaṃ",
  "atk-s0404a0:233_1": "gacchati. Na ciraṭṭhitiko hotīti addhānaṃ pālento ṭhātuṃ na sakkoti. Appaharantassa",
  "atk-s0404a0:233_2": "paharatīti attano averine appaharante guṇasampanne ca mahallake ca taruṇadārake ca",
  "atk-s0404a0:233_3": "appaharitabbayuttake paharati. Anavasesaṃ ādiyatīti nissesaṃ gaṇhāti. Byattacorānañhi",
  "atk-s0404a0:233_4": "idaṃ vattaṃ – parassa dvīsu sāṭakesu eko gahetabbo, ekasmiṃ sante dubbalaṃ datvā",
  "atk-s0404a0:233_5": "thiro gahetabbo. Puṭabhattataṇḍulādīsu ekaṃ koṭṭhāsaṃ datvā eko gahetabboti. Accāsanne",
  "atk-s0404a0:233_6": "kammaṃ karotīti gāmanigamarājadhānīnaṃ āsannaṭṭhāne corikakammaṃ karoti. Na ca nidhānakusalo",
  "atk-s0404a0:233_7": "hotīti yaṃ laddhaṃ, taṃ dakkhiṇeyye nidahituṃ cheko na hoti, paralokamaggaṃ na sodheti.",
  "atk-s0404a0:234": "5. Samaṇasuttavaṇṇanā",
  "atk-s0404a0:235_0": "85. Pañcame yaṃ samaṇenāti yaṃ guṇajātaṃ samaṇena pattabbaṃ. Vusīmatāti brahmacariyavāsaṃvutena.",
  "atk-s0404a0:235_1": "Mutto mocemi bandhanāti ahaṃ sabbabandhanehi mutto hutvā mahājanampi rāgādibandhanato",
  "atk-s0404a0:235_2": "mocemi. Paramadantoti aññena kenaci asikkhāpito acodito sayambhuñāṇena paṭivijjhitvā",
  "atk-s0404a0:235_3": "paramadamathena dantattā paramadanto nāma. Parinibbutoti kilesaparinibbānena parinibbuto.",
  "atk-s0404a0:236": "6. Yasasuttavaṇṇanā",
  "atk-s0404a0:237_0": "86. Chaṭṭhe mā ca mayā yasoti yaso ca mayā saddhiṃ mā gañchi. Akasiralābhīti vipulalābhī.",
  "atk-s0404a0:237_1": "Sīlapaññāṇanti sīlañceva ñāṇañca. Saṅgammāti sannipatitvā. Samāgammāti samāgantvā.",
  "atk-s0404a0:237_2": "Saṅgaṇikavihāranti gaṇasaṅgaṇikavihāraṃ. Na hi nūnameti na hi nūna ime. Tathā hi",
  "atk-s0404a0:237_3": "panameti tathā hi pana ime. Aṅgulipatodakehīti aṅgulipatodayaṭṭhiṃ katvā vijjhanena.",
  "atk-s0404a0:237_4": "Sañjagghanteti mahāhasitaṃ hasante. Saṃkīḷanteti keḷiṃ karonte.",
  "atk-s0404a0:238": "7. Pattanikujjanasuttavaṇṇanā",
  "atk-s0404a0:239_0": "87. Sattame nikkujjeyyāti tena dinnassa deyyadhammassa appaṭiggahaṇatthaṃ pattanikkujjanakammavācāya",
  "atk-s0404a0:239_1": "nikujjeyya, na adhomukhaṭhapanena. Alābhāyāti catunnaṃ paccayānaṃ alābhatthāya. Anatthāyāti",
  "atk-s0404a0:239_2": "upaddavāya avaḍḍhiyā. Ukkujjeyyāti ukkujjanakammavācāya ukkujjeyya.",
  "atk-s0404a0:240": "8. Appasādapavedanīyasuttavaṇṇanā",
  "atk-s0404a0:241_0": "88. Aṭṭhame appasādaṃ pavedeyyunti appasannabhāvaṃ jānāpeyyuṃ. Appasādaṃ pavedentena",
  "atk-s0404a0:241_1": "pana kiṃ kātabbanti? Nisinnāsanato na uṭṭhātabbaṃ na vanditabbaṃ na paccuggamanaṃ",
  "atk-s0404a0:241_2": "kātabbaṃ, na deyyadhammo dātabbo. Agocareti pañcavidhe agocare.",
  "atk-s0404a0:242": "9. Paṭisāraṇīyasuttavaṇṇanā",
  "atk-s0404a0:243": "89. Navame dhammikañca gihipaṭissavanti “imaṃ temāsaṃ idheva vasitabba”nti vutto “evaṃ hotū”tiādinā nayena paṭissavaṃ. Na saccāpetīti vuttaṃ na saccaṃ karoti visaṃvādeti.",
  "atk-s0404a0:244": "10. Sammāvattanasuttavaṇṇanā",
  "atk-s0404a0:245_0": "90. Dasame paccekaṭṭhāneti adhipatiṭṭhāne jeṭṭhakaṭṭhāne. Tañhi jeṭṭhakaṃ katvā kiñci",
  "atk-s0404a0:245_1": "saṅghakammaṃ kātuṃ na labhati. Na ca tena mūlena vuṭṭhāpetabboti taṃ mūlaṃ katvā",
  "atk-s0404a0:245_2": "abbhānakammaṃ kātuṃ na labhati. Sesaṃ sabbattha uttānamevāti.",
  "atk-s0404a0:246_0": "91. Ito paraṃ atha kho bojjhā upāsikātiādīsu bojjhā upāsikā, sirimā upāsikā, padumā",
  "atk-s0404a0:246_1": "upāsikā, sutanā upāsikā, manujā upāsikā, uttarā upāsikā, muttā upāsikā, khemā upāsikā,",
  "atk-s0404a0:246_2": "rucī upāsikā, cundī rājakumārī, bimbī upāsikā, sumanā rājakumārī, mallikā devī, tissā",
  "atk-s0404a0:246_3": "upāsikā, tissāmātā upāsikā, soṇā upāsikā, soṇāya mātā upāsikā, kāṇā upāsikā, kāṇamātā",
  "atk-s0404a0:246_4": "upāsikā, uttarā nandamātā, visākhā migāramātā, khujjuttarā upāsikā, sāmāvatī upāsikā,",
  "atk-s0404a0:246_5": "suppavāsā koliyadhītā, suppiyā upāsikā, nakulamātā gahapatānīti imāsaṃ ettakānaṃ",
  "atk-s0404a0:246_6": "aṭṭhaṅgasamannāgataṃ uposathakammameva kathitaṃ. Icchantena vitthāretvā kathetabbaṃ.",
  "atk-s0404a0:246_7": "Sesaṃ sabbattha uttānatthamevāti.",
  "atk-s0404a0:247": "Manorathapūraṇiyā aṅguttaranikāya-aṭṭhakathāya",
  "atk-s0404a0:248": ". Namo tassa bhagavato arahato sammāsambuddhassa.",
  "atk-s0404a0:249": "Aṅguttaranikāye",
  "atk-s0404a0:250": "1. Paṭhamapaṇṇāsakaṃ",
  "atk-s0404a0:251": "1. Sambodhivaggo",
  "atk-s0404a0:252": "1. Sambodhisuttavaṇṇanā",
  "atk-s0404a0:253_0": "1. Navakanipātassa paṭhame sambodhipakkhikānanti catumaggasaṅkhātassa sambodhissa",
  "atk-s0404a0:253_1": "pakkhe bhavānaṃ, upakārakānanti attho. Pāḷiyaṃ āgate nava dhamme sandhāyevaṃ pucchati.",
  "atk-s0404a0:253_2": "Kā upanisāti ko upanissayapaccayo. Abhisallekhantīti abhisallekhikā. Samathavipassanācittassa",
  "atk-s0404a0:253_3": "vivaraṇe sappāyā upakārakāti cetovivaraṇasappāyā. Appicchataṃ ārabbha pavattā kathā",
  "atk-s0404a0:253_4": "appicchakathā. Sesesupi eseva nayo.",
  "atk-s0404a0:254_0": "Asubhā bhāvetabbā rāgassa pahānāyāti ayamattho sālilāyakopamāya vibhāvetabbo – eko",
  "atk-s0404a0:254_1": "hi puriso asitaṃ gahetvā koṭito paṭṭhāya sālikkhette sāliyo lāyati. Athassa vatiṃ",
  "atk-s0404a0:254_2": "bhinditvā gāvo pavisiṃsu. So asitaṃ ṭhapetvā yaṭṭhiṃ ādāya teneva maggena gāvo nīharitvā",
  "atk-s0404a0:254_3": "vatiṃ pākatikaṃ katvā punapi asitaṃ ādāya sāliyo lāyi. Ettha sālikkhettaṃ viya buddhasāsanaṃ",
  "atk-s0404a0:254_4": "daṭṭhabbaṃ, sālilāyako viya yogāvacaro, asitaṃ viya paññā, lāyanakālo viya vipassanāya",
  "atk-s0404a0:254_5": "kammakaraṇakālo, yaṭṭhi viya asubhakammaṭṭhānaṃ, vati viya saṃvaro, vatiṃ bhinditvā",
  "atk-s0404a0:254_6": "gāvīnaṃ pavisanaṃ viya sahasā appaṭisaṅkhāya pamādaṃ ārabbha rāgassa uppajjanaṃ,",
  "atk-s0404a0:254_7": "asitaṃ ṭhapetvā yaṭṭhiṃ ādāya paviṭṭhamaggeneva gāvo nīharitvā vatiṃ paṭipākatikaṃ",
  "atk-s0404a0:254_8": "katvā puna koṭito paṭṭhāya sālilāyanaṃ viya asubhakammaṭṭhānena rāgaṃ vikkhambhetvā",
  "atk-s0404a0:254_9": "puna vipassanāya kammaṃ ārabhanakālo. Imamatthaṃ sandhāya vuttaṃ – “asubhā bhāvetabbā",
  "atk-s0404a0:254_10": "rāgassa pahānāyā”ti.",
  "atk-s0404a0:255_0": "Tattha rāgassāti pañcakāmaguṇikarāgassa. Mettāti mettākammaṭṭhānaṃ. Byāpādassa pahānāyāti",
  "atk-s0404a0:255_1": "vuttanayeneva uppannassa kopassa pajahanatthāya. Ānāpānassatīti soḷasavatthukā ānāpānassati.",
  "atk-s0404a0:255_2": "Vitakkupacchedāyāti vuttanayeneva uppannānaṃ vitakkānaṃ upacchedanatthāya. Asmimānasamugghātāyāti",
  "atk-s0404a0:255_3": "asmīti uppajjanakassa mānassa samugghātatthāya. Anattasaññā saṇṭhātīti aniccalakkhaṇe",
  "atk-s0404a0:255_4": "diṭṭhe anattalakkhaṇaṃ diṭṭhameva hoti. Etesu hi tīsu lakkhaṇesu ekasmiṃ diṭṭhe itaradvayaṃ",
  "atk-s0404a0:255_5": "diṭṭhameva hoti. Tena vuttaṃ – “aniccasaññino, bhikkhave, anattasaññā saṇṭhātī”ti.",
  "atk-s0404a0:255_6": "Diṭṭheva dhamme nibbānanti diṭṭheyeva dhamme apaccayaparinibbānañca pāpuṇātīti imasmiṃ",
  "atk-s0404a0:255_7": "sutte vaṭṭavivaṭṭaṃ kathitaṃ.",
  "atk-s0404a0:256": "2. Nissayasuttavaṇṇanā",
  "atk-s0404a0:257_0": "2. Dutiye nissayasampannoti patiṭṭhāsampanno. Saddhanti okappanasaddhaṃ. Vīriyanti",
  "atk-s0404a0:257_1": "kāyikacetasikavīriyaṃ. Yaṃsāti yaṃ assa. Ariyāya paññāyāti sahavipassanāya maggapaññāya.",
  "atk-s0404a0:257_2": "Saṅkhāyāti jānitvā. Ekaṃ paṭisevatīti sevitabbayuttakaṃ sevati. Adhivāsetīti adhivāsetabbayuttakaṃ",
  "atk-s0404a0:257_3": "adhivāseti. Parivajjetīti parivajjetabbayuttakaṃ parivajjeti. Vinodetīti nīharitabbayuttakaṃ",
  "atk-s0404a0:257_4": "nīharati. Evaṃ kho bhikkhūti evaṃ kho bhikkhu uggahaparipucchāvasena ceva dhammavavatthānavasena",
  "atk-s0404a0:257_5": "ca paṭisevitabbādīni suppaṭividdhāni supaccakkhāni katvā paṭisevanto adhivāsento",
  "atk-s0404a0:257_6": "parivajjento vinodento ca bhikkhu nissayasampanno nāma hotīti.",
  "atk-s0404a0:258": "3. Meghiyasuttavaṇṇanā",
  "atk-s0404a0:259_0": "3. Tatiye cālikāyanti evaṃnāmake nagare. Taṃ kira calamaggaṃ nissāya katattā olokentānaṃ",
  "atk-s0404a0:259_1": "calamānaṃ viya upaṭṭhāti, tasmā cālikāti saṅkhaṃ gataṃ. Cāliyapabbateti sopi pabbato",
  "atk-s0404a0:259_2": "sabbasetattā kāḷapakkhuposathe olokentānaṃ calamāno viya upaṭṭhāti, tasmā cāliyapabbatoti",
  "atk-s0404a0:259_3": "vutto. Tattha mahantaṃ vihāraṃ kārayiṃsu. Iti bhagavā taṃ nagaraṃ nissāya cālikāpabbatamahāvihāre",
  "atk-s0404a0:259_4": "viharati. Jantugāmanti evaṃnāmakaṃ aparampi tasseva vihārassa gocaragāmaṃ. Jattugāmantipi",
  "atk-s0404a0:259_5": "paṭhanti. Padhānatthikassāti padhānakammikassa. Padhānāyāti samaṇadhammakaraṇatthāya.",
  "atk-s0404a0:259_6": "Āgamehi tāvāti satthā therassa vacanaṃ sutvā upadhārento “na tāvassa ñāṇaṃ paripakka”nti",
  "atk-s0404a0:259_7": "ñatvā paṭibāhanto evamāha. Ekakamhi tāvāti idaṃ panassa “evamayaṃ gantvāpi kamme",
  "atk-s0404a0:259_8": "anipphajjamāne nirāsaṅko hutvā pemavasena puna āgacchissatī”ti cittamaddavajananatthaṃ",
  "atk-s0404a0:259_9": "āha. Natthi kiñci uttari karaṇīyanti catūsu saccesu catunnaṃ kiccānaṃ katattā aññaṃ",
  "atk-s0404a0:259_10": "uttari karaṇīyaṃ nāma natthi. Katassa vā paṭicayoti adhigatassa vā puna paṭicayopi",
  "atk-s0404a0:259_11": "natthi. Na hi bhāvitamaggo puna bhāvīyati, na pahīnakilesānaṃ puna pahānaṃ atthi.",
  "atk-s0404a0:259_12": "Padhānanti kho, meghiya, vadamānaṃ kinti vadeyyāmāti “samaṇadhammaṃ karomī”ti taṃ",
  "atk-s0404a0:259_13": "vadamānaṃ mayaṃ aññaṃ kiṃ nāma vadeyyāma.",
  "atk-s0404a0:260_0": "Divāvihāraṃ nisīdīti divāvihāratthāya nisīdi. Nisīdanto ca yasmiṃ maṅgalasilāpaṭṭe",
  "atk-s0404a0:260_1": "pubbe anupaṭipāṭiyā pañca jātisatāni rājā hutvā uyyānakīḷikaṃ kīḷanto tividhanāṭakaparivāro",
  "atk-s0404a0:260_2": "nisīdi, tasmiṃyeva nisīdi. Athassa nisinnakālato paṭṭhāya samaṇabhāvo jahito viya",
  "atk-s0404a0:260_3": "ahosi, rājavesaṃ gahetvā nāṭakavaraparivuto setacchattassa heṭṭhā mahārahe pallaṅke",
  "atk-s0404a0:260_4": "nisinno viya jāto. Athassa taṃ sampattiṃ assādayato kāmavitakko udapādi. So tasmiṃyeva",
  "atk-s0404a0:260_5": "khaṇe mahāyodhehi gahite dve core ānetvā purato ṭhapite viya addasa. Tesu ekassa",
  "atk-s0404a0:260_6": "vadhaṃ āṇāpanavasenassa byāpādavitakko uppajji, ekassa bandhanaṃ āṇāpanavasena vihiṃsāvitakko.",
  "atk-s0404a0:260_7": "Evaṃ so latājālena rukkho viya madhumakkhikāhi madhughātako viya akusalavitakkehi",
  "atk-s0404a0:260_8": "parikkhitto ahosi. Taṃ sandhāya – atha kho āyasmato meghiyassātiādi vuttaṃ. Anvāsattāti",
  "atk-s0404a0:260_9": "anubaddhā samparivāritā. Yena bhagavā tenupasaṅkamīti evaṃ pāpavitakkehi samparikiṇṇo",
  "atk-s0404a0:260_10": "kammaṭṭhānaṃ sappāyaṃ kātuṃ asakkonto “idaṃ vata disvā dīghadassī bhagavā paṭisedhesī”ti",
  "atk-s0404a0:260_11": "sallakkhetvā “idaṃ kāraṇaṃ dasabalassa ārocessāmī”ti nisinnāsanato vuṭṭhāya yena",
  "atk-s0404a0:260_12": "bhagavā tenupasaṅkami.",
  "atk-s0404a0:261": "4. Nandakasuttavaṇṇanā",
  "atk-s0404a0:262_0": "4. Catutthe upaṭṭhānasālāyanti bhojanasālāyaṃ. Yenupaṭṭhānasālāti satthā nandakattherena",
  "atk-s0404a0:262_1": "madhurassarena āraddhāya dhammadesanāya saddaṃ sutvā, “ānanda, ko eso upaṭṭhānasālāya",
  "atk-s0404a0:262_2": "madhurassarena dhammaṃ desetī”ti pucchitvā “dhammakathikanandakattherassa ajja, bhante,",
  "atk-s0404a0:262_3": "vāro”ti sutvā “atimadhuraṃ katvā, ānanda, eso bhikkhu dhammaṃ katheti, mayampi gantvā",
  "atk-s0404a0:262_4": "suṇissāmā”ti vatvā yenupaṭṭhānasālā tenupasaṅkami. Bahidvārakoṭṭhake aṭṭhāsīti chabbaṇṇarasmiyo",
  "atk-s0404a0:262_5": "cīvaragabbhe paṭicchādetvā aññātakavesena aṭṭhāsi. Kathāpariyosānaṃ āgamayamānoti",
  "atk-s0404a0:262_6": "“idamavocā”ti idaṃ kathāvasānaṃ udikkhamāno dhammakathaṃ suṇanto aṭṭhāsiyeva. Athāyasmā",
  "atk-s0404a0:262_7": "ānando nikkhante paṭhame yāme satthu saññaṃ adāsi – “paṭhamayāmo atikkanto, bhante,",
  "atk-s0404a0:262_8": "thokaṃ vissamathā”ti. Satthā tattheva aṭṭhāsi. Athāyasmā ānando majjhimayāmepi nikkhante,",
  "atk-s0404a0:262_9": "“bhante, tumhe pakatiyā khattiyasukhumālā, puna buddhasukhumālāti paramasukhumālā,",
  "atk-s0404a0:262_10": "majjhimayāmopi atikkanto, muhuttaṃ vissamathā”ti āha. Satthā tattheva aṭṭhāsi. Tattha",
  "atk-s0404a0:262_11": "ṭhitakassevassa aruṇaggaṃ paññāyittha. Aruṇuggamanañca therassa “idamavocā”ti pāpetvā",
  "atk-s0404a0:262_12": "kathāpariyosānañca dasabalassa chabbaṇṇasarīrasmivissajjanañca ekappahāreneva ahosi.",
  "atk-s0404a0:262_13": "Aggaḷaṃ ākoṭesīti agganakhena dvārakavāṭaṃ ākoṭesi.",
  "atk-s0404a0:263_0": "Sārajjamānarūpoti harāyamāno ottappamāno. Domanassasārajjaṃ panassa natthi. Ettakampi",
  "atk-s0404a0:263_1": "no nappaṭibhāseyyāti paṭisambhidāppattassa appaṭibhānaṃ nāma natthi. Ettakampi na",
  "atk-s0404a0:263_2": "katheyyanti dasseti. Sādhu sādhūti therassa dhammadesanaṃ sampahaṃsanto āha. Ayañhettha",
  "atk-s0404a0:263_3": "attho “sugahitā ca te dhammadesanā sukathitā cā”ti. Kulaputtānanti ācārakulaputtānañceva",
  "atk-s0404a0:263_4": "jātikulaputtānañca. Ariyo ca tuṇhibhāvoti dutiyajjhānasamāpattiṃ sandhāyevamāha.",
  "atk-s0404a0:263_5": "Adhipaññādhammavipassanāyāti saṅkhārapariggahavipassanāñāṇassa. Catuppādakoti assagoṇagadrabhādiko.",
  "atk-s0404a0:263_6": "Idaṃ vatvāti imaṃ catūhaṅgehi samannāgataṃ dhammaṃ kathayitvā. Vihāraṃ pāvisīti gandhakuṭiṃ paviṭṭho.",
  "atk-s0404a0:264_0": "Kālena dhammassavaneti kāle kāle dhammassavanasmiṃ. Dhammasākacchāyāti pañhakathāya.",
  "atk-s0404a0:264_1": "Gambhīraṃ atthapadanti gambhīraṃ guḷhaṃ rahassaṃ atthaṃ. Paññāyāti sahavipassanāya",
  "atk-s0404a0:264_2": "maggapaññāya. Sammasanapaṭivedhapaññāpi uggahaparipucchāpaññāpi vaṭṭatiyeva. Patto",
  "atk-s0404a0:264_3": "vā pajjati vāti arahattaṃ patto vā pāpuṇissati vāti evaṃ guṇasambhāvanāya sambhāveti.",
  "atk-s0404a0:264_4": "Appattamānasāti appattaarahattā, arahattaṃ vā appattaṃ mānasaṃ etesantipi appattamānasā.",
  "atk-s0404a0:264_5": "Diṭṭhadhammasukhavihāranti ettha diṭṭhadhammasukhavihāro lokiyopi vaṭṭati lokuttaropi.",
  "atk-s0404a0:265": "5. Balasuttavaṇṇanā",
  "atk-s0404a0:266_0": "5. Pañcame avijjākosajjasāvajjaassaddhiyesu akampanato paññābalādīni daṭṭhabbāni.",
  "atk-s0404a0:266_1": "Akusalasaṅkhātāti akusalāti ñātā. Esa nayo sabbattha. Nālamariyāti ariyabhāvaṃ kātuṃ",
  "atk-s0404a0:266_2": "asamatthā, ariyānaṃ vā ananucchavikā. Vodiṭṭhāti suṭṭhu diṭṭhā. Vocaritāti manodvāre",
  "atk-s0404a0:266_3": "samudācārappattā. Atthikassāti dhammadesanāya atthikassa. Ājīvikābhayanti jīvitavuttibhayaṃ.",
  "atk-s0404a0:266_4": "Asilokabhayanti garahābhayaṃ. Parisāsārajjabhayanti parisaṃ patvā sārajjaṃ okkamanabhayaṃ.",
  "atk-s0404a0:266_5": "Imasmiṃ sutte vaṭṭavivaṭṭaṃ kathitaṃ.",
  "atk-s0404a0:267": "6. Sevanāsuttavaṇṇanā",
  "atk-s0404a0:268_0": "6. Chaṭṭhe jīvitaparikkhārāti jīvitasambhārā. Samudānetabbāti samāharitabbā. Kasirena",
  "atk-s0404a0:268_1": "samudāgacchantīti dukkhena uppajjanti. Rattibhāgaṃ vā divasabhāgaṃ vāti ettha rattibhāge",
  "atk-s0404a0:268_2": "ñatvā rattibhāgeyeva pakkamitabbaṃ, rattiṃ caṇḍavāḷādiparipanthe sati aruṇuggamanaṃ",
  "atk-s0404a0:268_3": "āgametabbaṃ. Divasabhāge ñatvā divā pakkamitabbaṃ, divā paripanthe sati sūriyatthaṅgamanaṃ",
  "atk-s0404a0:268_4": "āgametabbaṃ. Saṅkhāpīti sāmaññatthassa bhāvanāpāripūriāgamanaṃ jānitvā. So puggaloti",
  "atk-s0404a0:268_5": "padassa pana “nānubandhitabbo”ti iminā sambandho. Anāpucchāti idha pana taṃ puggalaṃ",
  "atk-s0404a0:268_6": "anāpucchā pakkamitabbanti attho. Api panujjamānenāti api nikkaḍḍhiyamānena. Evarūpo",
  "atk-s0404a0:268_7": "hi puggalo sacepi dārukalāpasataṃ vā udakaghaṭasataṃ vā vālikāghaṭasataṃ vā daṇḍaṃ",
  "atk-s0404a0:268_8": "āropeti, mā idha vasīti nikkaḍḍhāpeti vā, taṃ khamāpetvāpi yāvajīvaṃ so anubandhitabbova, na vijahitabbo.",
  "atk-s0404a0:269": "7. Sutavāsuttavaṇṇanā",
  "atk-s0404a0:270_0": "7. Sattame pañca ṭhānāni ajjhācaritunti pañca kāraṇāni atikkamituṃ. Pāṇanti antamaso",
  "atk-s0404a0:270_1": "kunthakipillikaṃ. Adinnanti antamaso tiṇasalākampi parasantakaṃ. Theyyasaṅkhātanti",
  "atk-s0404a0:270_2": "theyyacittena. Sannidhikārakaṃ kāme paribhuñjitunti sannidhiṃ katvā ṭhapetvā vatthukāmakilesakāme",
  "atk-s0404a0:270_3": "paribhuñjituṃ abhabbo. Akappiyaṃ kāmaguṇaṃ sandhāyetaṃ vuttaṃ. Buddhaṃ paccakkhātunti",
  "atk-s0404a0:270_4": "“na buddho aya”nti evaṃ paṭikkhipituṃ. Dhammādīsupi eseva nayo. Evaṃ tāva aṭṭhakathāya",
  "atk-s0404a0:270_5": "āgataṃ. Pāḷiyaṃ pana imasmiṃ sutte agatigamanāni kathitāni.",
  "atk-s0404a0:271": "8-10. Sajjhasuttādivaṇṇanā",
  "atk-s0404a0:272_0": "8-10. Aṭṭhame buddhādīnaṃ paccakkhānaṃ kathitaṃ. Navame puthujjanena saddhiṃ gahitattā",
  "atk-s0404a0:272_1": "“āhuneyyā”ti vuttaṃ. Dasame gotrabhūti sotāpattimaggassa anantarapaccayena sikhāpattabalavavipassanācittena",
  "atk-s0404a0:272_2": "samannāgato. Sesaṃ sabbattha uttānatthamevāti.",
  "atk-s0404a0:273": "1. Sīhanādasuttavaṇṇanā",
  "atk-s0404a0:274_0": "11. Dutiyassa paṭhame yena bhagavā tenupasaṅkamīti “sace satthā cārikaṃ pakkamitukāmo",
  "atk-s0404a0:274_1": "assa, imasmiṃ kāle pakkameyya. Handāhaṃ cārikaṃ gamanatthāya satthāraṃ āpucchāmī”ti",
  "atk-s0404a0:274_2": "cintetvā bhikkhusaṅghaparivuto upasaṅkami. Āyasmā maṃ, bhanteti so kira bhikkhu theraṃ",
  "atk-s0404a0:274_3": "mahatā bhikkhuparivārena gacchantaṃ disvā “ime bhikkhū tathāgataṃ pahāya sāriputtaṃ",
  "atk-s0404a0:274_4": "parivāretvā nikkhantā, gamanavicchedamassa karissāmī”ti aṭṭhāne kopaṃ bandhitvā evamāha.",
  "atk-s0404a0:274_5": "Tattha āsajjāti ghaṭṭetvā. Appaṭinissajjāti akkhamāpetvā accayaṃ adesetvā. Kismiṃ",
  "atk-s0404a0:274_6": "pana so kāraṇe āghātaṃ bandhīti? Therassa kira dasabalaṃ vanditvā uṭṭhāya gacchato",
  "atk-s0404a0:274_7": "cīvarakaṇṇo tassa sarīraṃ phusi, vāto paharītipi vadanti. Ettakena āghātaṃ bandhitvā",
  "atk-s0404a0:274_8": "theraṃ mahatā parivārena gacchantaṃ disvā usūyamāno “gamanavicchedamassa karissāmī”ti",
  "atk-s0404a0:274_9": "evamāha. Ehi tvaṃ bhikkhūti satthā tassa bhikkhuno vacanaṃ sutvā “na taṃ bhikkhu",
  "atk-s0404a0:274_10": "sāriputto paharīti vutte, ‘bhante, tumhe attano aggasāvakasseva pakkhaṃ vahatha,",
  "atk-s0404a0:274_11": "na mayha’nti mayi manopadosaṃ katvā apāye nibbatteyyā”ti ñatvā “sāriputtaṃ pakkosāpetvā",
  "atk-s0404a0:274_12": "imamatthaṃ pucchissāmī”ti ekaṃ bhikkhuṃ āmantetvā evamāha. Avāpuraṇaṃ ādāyāti kuñcikaṃ",
  "atk-s0404a0:274_13": "gahetvā. Sīhanādanti seṭṭhanādaṃ pamukhanādaṃ appaṭivattiyanādaṃ. Evaṃ dvīhi mahātherehi",
  "atk-s0404a0:274_14": "ārocito bhikkhusaṅgho rattiṭṭhānadivāṭṭhānāni pahāya satthu santikaṃ agamāsi. Khīyanadhammanti kathādhammaṃ.",
  "atk-s0404a0:275_0": "Gūthagatanti gūthameva. Sesesupi eseva nayo. Pathavīsamenāti akujjhanaṭṭhena pathaviyā",
  "atk-s0404a0:275_1": "samānena. Na hi pathavī “mayi suciṃ nikkhipantī”ti somanassaṃ karoti, na “asuciṃ",
  "atk-s0404a0:275_2": "nikkhipantī”ti domanassaṃ. Mayhampi evarūpaṃ cittanti dasseti. Vipulenāti aparittena.",
  "atk-s0404a0:275_3": "Mahaggatenāti mahantabhāvaṃ gatena. Appamāṇenāti vaḍḍhitappamāṇena. Averenāti akusalaverapuggalaverarahitena.",
  "atk-s0404a0:275_4": "Abyāpajjhenāti niddukkhena vigatadomanassena. So idhāti so anupaṭṭhitakāyānupassanāsatipaṭṭhāno",
  "atk-s0404a0:275_5": "bhikkhu evaṃ kareyya, mādiso kathaṃ evarūpaṃ karissati, bhanteti paṭhamaṃ sīhanādaṃ",
  "atk-s0404a0:275_6": "nadi. Evaṃ sabbattha yojanā veditabbā.",
  "atk-s0404a0:276_0": "Rajoharaṇanti rajasammajjanacoḷakaṃ, pādapuñchanti, tasseva nāmaṃ. Kaḷopihatthoti",
  "atk-s0404a0:276_1": "pacchihattho ukkhalihattho vā. Nantakavāsīti antacchinnapilotikavasano. Sūratoti",
  "atk-s0404a0:276_2": "sucisīlo soraccena samannāgato. Sudantoti suṭṭhu damathaṃ upagato. Suvinītoti suṭṭhu",
  "atk-s0404a0:276_3": "sikkhito. Na kañci hiṃsatīti visāṇādīsu gaṇhantampi piṭṭhiṃ parimajjantampi na kañci",
  "atk-s0404a0:276_4": "viheṭheti. Usabhachinnavisāṇasamenāti usabhassa chinnavisāṇassa cittasadisena.",
  "atk-s0404a0:277": "Aṭṭīyeyyāti aṭṭo pīḷito bhaveyya. Harāyeyyāti lajjeyya. Jiguccheyyāti jigucchaṃ āpajjeyya.",
  "atk-s0404a0:278_0": "Medakathālikanti medakathālikā vuccati sūnakārakehi yūsanikkhamanatthāya tattha tattha",
  "atk-s0404a0:278_1": "katachiddā thālikā. Parihareyyāti maṃsassa pūretvā ukkhipitvā gaccheyya. Chiddāvachiddanti",
  "atk-s0404a0:278_2": "parittamahantehi chiddehi samannāgataṃ. Uggharantanti uparimukhehi chiddehi nikkhamamānayūsaṃ.",
  "atk-s0404a0:278_3": "Paggharantanti adhomukhehi nikkhamamānayūsaṃ. Evamassa sakalasarīraṃ yūsamakkhitaṃ",
  "atk-s0404a0:278_4": "bhaveyya. Chiddāvachiddanti navahi vaṇamukhehi parittamahanta chiddaṃ. Evamettha",
  "atk-s0404a0:278_5": "aṭṭhamanavamehi dvīhi aṅgehi thero attano sarīre nicchandarāgataṃ kathesi.",
  "atk-s0404a0:279_0": "Atha kho so bhikkhūti evaṃ therena navahi kāraṇehi sīhanāde nadite atha so bhikkhu.",
  "atk-s0404a0:279_1": "Accayoti aparādho. Maṃ accagamāti maṃ atikkamma abhibhavitvā pavatto. Patiggaṇhatūti",
  "atk-s0404a0:279_2": "khamatu. Āyatiṃ saṃvarāyāti anāgate saṃvaraṇatthāya, puna evarūpassa aparādhassa",
  "atk-s0404a0:279_3": "akaraṇatthāya. Tagghāti ekaṃsena. Yathādhammaṃ paṭikarosīti yathā dhammo ṭhito, tatheva",
  "atk-s0404a0:279_4": "karosi, khamāpesīti vuttaṃ hoti. Taṃ te mayaṃ paṭiggaṇhāmāti taṃ tava aparādhaṃ mayaṃ",
  "atk-s0404a0:279_5": "khamāma. Vuddhihesā bhikkhu ariyassa vinayeti esā bhikkhu ariyassa vinaye buddhassa",
  "atk-s0404a0:279_6": "bhagavato sāsane vuḍḍhi nāma. Katamā? Accayaṃ accayato disvā yathādhammaṃ paṭikaritvā",
  "atk-s0404a0:279_7": "āyatiṃ saṃvarāpajjanā. Desanaṃ pana puggalādhiṭṭhānaṃ karonto yo accayaṃ accayato",
  "atk-s0404a0:279_8": "disvā yathādhammaṃ paṭikaroti, āyatiṃ saṃvaraṃ āpajjatīti āha. Phalatīti sace hi",
  "atk-s0404a0:279_9": "thero na khameyya, tassa bhikkhuno tattheva sattadhā muddhā phaleyya. Tasmā bhagavā",
  "atk-s0404a0:279_10": "evamāha. Sace maṃ soti sace maṃ ayaṃ bhikkhu khamāhīti evaṃ vadati. Khamatu ca me",
  "atk-s0404a0:279_11": "soti ayampi cāyasmā mayhaṃ khamatūti evaṃ thero tassa accayaṃ paṭiggaṇhitvā sayampi",
  "atk-s0404a0:279_12": "taṃ satthu sammukhe khamāpesīti.",
  "atk-s0404a0:280": "2. Saupādisesasuttavaṇṇanā",
  "atk-s0404a0:281_0": "12. Dutiye saupādisesanti saupādānasesaṃ. Anupādisesanti upādānasesarahitaṃ niggahaṇaṃ.",
  "atk-s0404a0:281_1": "Mattaso kārīti pamāṇakārī na paripūrakārī. Na tāvāyaṃ, sāriputta, dhammapariyāyo",
  "atk-s0404a0:281_2": "paṭibhāsīti appaṭibhānaṃ nāma bhagavato natthi, na tāvāhaṃ imaṃ dhammapariyāyaṃ kathesinti",
  "atk-s0404a0:281_3": "ayaṃ panettha attho. Māyimaṃ dhammapariyāyaṃ sutvā pamādaṃ āhariṃsūti “mayaṃ kira",
  "atk-s0404a0:281_4": "catūhi apāyehi muttā”ti upari arahattatthāya vīriyaṃ akarontā mā pamādaṃ āpajjiṃsu.",
  "atk-s0404a0:281_5": "Pañhādhippāyena bhāsitoti tayā pucchitapañhassa sabhāvena kathitoti dasseti. Imesaṃ",
  "atk-s0404a0:281_6": "pana navannaṃ puggalānaṃ bhavesu chandarāgavinodanatthaṃ etameva atthuppattiṃ katvā",
  "atk-s0404a0:281_7": "– “seyyathāpi, bhikkhave, appamattakopi gūtho duggandho hoti, evameva kho khvāhaṃ,",
  "atk-s0404a0:281_8": "bhikkhave, appamattakampi bhavaṃ na vaṇṇemi antamaso accharāsaṅghātamattampī”ti imaṃ",
  "atk-s0404a0:281_9": "suttaṃ abhāsi. Na kevalañca etesaṃyeva navannaṃ puggalānaṃ gati nibaddhā, yesaṃ pana",
  "atk-s0404a0:281_10": "kulānaṃ tīṇi saraṇāni pañca sīlāni ekaṃ salākabhattaṃ ekaṃ pakkhiyabhattaṃ ekaṃ vassāvāsikaṃ",
  "atk-s0404a0:281_11": "ekā pokkharaṇī eko āvāso, evarūpāni nibaddhapuññāni atthi. Tesampi gati nibaddhā,",
  "atk-s0404a0:281_12": "sotāpannasadisāneva tāni kulāni.",
  "atk-s0404a0:282": "3. Koṭṭhikasuttavaṇṇanā",
  "atk-s0404a0:283_0": "13. Tatiye diṭṭhadhammavedanīyanti imasmiṃ yevattabhāve vipaccanakakammaṃ. Samparāyavedanīyanti",
  "atk-s0404a0:283_1": "dutiye attabhāve vipaccanakakammaṃ. Sukhavedanīyanti sukhavedanājanakakammaṃ. Dukkhavedanīyanti",
  "atk-s0404a0:283_2": "dukkhavedanājanakakammaṃ. Paripakkavedanīyanti laddhavipākavāraṃ. Aparipakkavedanīyanti",
  "atk-s0404a0:283_3": "aladdhavipākavāraṃ. Bahuvedanīyanti bahuvipākadāyakaṃ. Appavedanīyanti na bahuvipākadāyakaṃ.",
  "atk-s0404a0:283_4": "Avedanīyanti vipākavedanāya adāyakaṃ. Imasmiṃ sutte vaṭṭavivaṭṭaṃ kathitaṃ.",
  "atk-s0404a0:284": "4. Samiddhisuttavaṇṇanā",
  "atk-s0404a0:285_0": "14. Catutthe samiddhīti attabhāvasamiddhatāya evaṃladdhanāmo therassa saddhivihārikatthero.",
  "atk-s0404a0:285_1": "Kimārammaṇāti kiṃpaccayā. Saṅkappavitakkāti saṅkappabhūtā vitakkā. Nāmarūpārammaṇāti",
  "atk-s0404a0:285_2": "nāmarūpapaccayā. Iminā cattāro arūpakkhandhā bhūtupādāyarūpañca vitakkānaṃ paccayoti",
  "atk-s0404a0:285_3": "dasseti. Kva nānattaṃ gacchantīti kasmiṃ ṭhāne nānāsabhāvataṃ vemattaṃ gacchanti.",
  "atk-s0404a0:285_4": "Dhātusūti rūpadhātuādīsu. Aññoyeva hi rūpavitakko, aññe saddavitakkādayoti. Phassasamudayāti",
  "atk-s0404a0:285_5": "sampayuttaphassapaccayā. Vedanāsamosaraṇāti tisso vedanā samosaraṇā. Ettakena kusalākusalamissakā",
  "atk-s0404a0:285_6": "kathitā. Samādhippamukhātiādayo pana apacayapakkhikāti veditabbā. Tattha pubbaṅgamaṭṭhena",
  "atk-s0404a0:285_7": "jeṭṭhakaṭṭhena vā samādhi pamukhaṃ etesanti samādhippamukhā. Jeṭṭhakakāraṇaṭṭhena",
  "atk-s0404a0:285_8": "sati adhipateyyā etesanti satādhipateyyā. Maggapaññā uttarā etesanti paññuttarā.",
  "atk-s0404a0:285_9": "Phalavimuttiṃ patvā sārappattā hontīti vimuttisārā. Ārammaṇavasena amataṃ nibbānaṃ",
  "atk-s0404a0:285_10": "ogāhitvā tattha patiṭṭhitāti amatogadhā. Tena ca mā maññīti tena vissajjanena “ahaṃ",
  "atk-s0404a0:285_11": "aggasāvakena pucchite pañhe vissajjesi”nti mā mānaṃ vā dappaṃ vā akāsi.",
  "atk-s0404a0:286": "5-6. Gaṇḍasuttādivaṇṇanā",
  "atk-s0404a0:287_0": "15-16. Pañcame tīṇi cattāri vassāni vassagaṇā, aneke vassagaṇā uppannā assāti anekavassagaṇiko.",
  "atk-s0404a0:287_1": "Tassassūti tassa bhaveyyuṃ. Abhedanamukhānīti na kenaci bhinditvā katāni, kevalaṃ",
  "atk-s0404a0:287_2": "kammasamuṭṭhitāneva vaṇamukhāni. Jegucchiyaṃyevāti jigucchitabbameva paṭikūlameva.",
  "atk-s0404a0:287_3": "Cātumahābhūtikassāti catumahābhūtamayassa. odanakummāsūpacayassāti odanena ceva kummāsena",
  "atk-s0404a0:287_4": "ca upacitassa vaḍḍhitassa. Aniccucchādanaparimaddanabhedanaviddhaṃsanadhammassāti",
  "atk-s0404a0:287_5": "hutvā abhāvaṭṭhena aniccadhammassa, duggandhavighātatthāya tanuvilepanena ucchādanadhammassa,",
  "atk-s0404a0:287_6": "aṅgapaccaṅgābādhavinodanatthāya khuddakasambāhanena parimaddanadhammassa, daharakāle",
  "atk-s0404a0:287_7": "vā ūrūsu sayāpetvā gabbhavāsena dussaṇṭhitānaṃ tesaṃ tesaṃ aṅgapaccaṅgānaṃ saṇṭhānasampādanatthaṃ",
  "atk-s0404a0:287_8": "añchanapīḷanādivasena parimaddanadhammassa, evaṃ pariharitassāpi ca bhedanaviddhaṃsanadhammassa,",
  "atk-s0404a0:287_9": "bhijjanavikiraṇasabhāvassevāti attho. Ettha ca aniccapadena ceva bhedanaviddhaṃsanapadehi",
  "atk-s0404a0:287_10": "cassa atthaṅgamo kathito, sesehi samudayo. Nibbindathāti ukkaṇṭhatha pajahatha imaṃ",
  "atk-s0404a0:287_11": "kāyanti dasseti. Evamimasmiṃ sutte balavavipassanā kathitā. Chaṭṭhaṃ vuttanayameva.",
  "atk-s0404a0:287_12": "Saññāsīsena panettha ñāṇameva kathitaṃ.",
  "atk-s0404a0:288": "7-8. Kulasuttādivaṇṇanā",
  "atk-s0404a0:289_0": "17-18. Sattame na manāpena paccuṭṭhentīti manavaḍḍhanena manaṃ allīyanākārena āsanā",
  "atk-s0404a0:289_1": "vuṭṭhāya paccuggamanaṃ na karonti. Na manāpena abhivādentīti na pañcapatiṭṭhitena",
  "atk-s0404a0:289_2": "vandanti. Asakkaccaṃ dentīti acittīkārena denti. No sakkaccanti sahatthā na denti.",
  "atk-s0404a0:289_3": "Na upanisīdanti dhammasavanāyāti “dhammaṃ suṇissāmā”ti na samīpe nisīdanti. Na sussūsantīti",
  "atk-s0404a0:289_4": "ghaṭapiṭṭhe āsittaudakaṃ viya vivaṭṭetvā gacchati. Aṭṭhame veneyyajjhāsayavasena",
  "atk-s0404a0:289_5": "mettābhāvanaṃ pakkhipitvā navaṅgasamannāgatoti vuttaṃ.",
  "atk-s0404a0:290": "9. Devatāsuttavaṇṇanā",
  "atk-s0404a0:291_0": "19. Navame vippaṭisāriniyoti vippaṭisāritaṃ maṅkubhāvaṃ āpajjimha. Hīnaṃ kāyanti",
  "atk-s0404a0:291_1": "uparidevalokaṃ upādāya heṭṭhimo hīnoti vuccati. No ca kho yathāsatti yathābalaṃ saṃvibhajimhāti",
  "atk-s0404a0:291_2": "attano sattiyā ca balassa ca anurūpena sīlavantānaṃ saṃvibhāgaṃ katvā na bhuñjimhā.",
  "atk-s0404a0:292": "10. Velāmasuttavaṇṇanā",
  "atk-s0404a0:293_0": "20. Dasame api nu te, gahapati, kule dānaṃ dīyatīti nayidaṃ bhagavā bhikkhusaṅghassa",
  "atk-s0404a0:293_1": "dānaṃ sandhāya pucchati. Seṭṭhissa hi ghare bhikkhusaṅghassa niccaṃ paṇītadānaṃ dīyati,",
  "atk-s0404a0:293_2": "na taṃ satthā na jānāti. Lokiyamahājanassa pana diyyamānadānaṃ atthi, taṃ lūkhaṃ",
  "atk-s0404a0:293_3": "hoti, seṭṭhissa cittaṃ na pīṇeti. Taṃ pucchāmīti pucchati. Kaṇājakanti sakuṇḍakabhattaṃ,",
  "atk-s0404a0:293_4": "sakuṇḍakehipi kaṇikataṇḍuleheva pakkaṃ. Biḷaṅgadutiyanti kañjiyadutiyaṃ. Asakkaccaṃ",
  "atk-s0404a0:293_5": "detīti asakkaritvā deti. Acittīkatvāti acittīkārena dakkhiṇeyya agāravena deti. Asahatthā",
  "atk-s0404a0:293_6": "detīti sahatthena adatvā parahatthena deti, āṇattimattameva karotīti attho. Apaviddhaṃ",
  "atk-s0404a0:293_7": "detīti na nirantaraṃ deti, saṃvaccharikaṃ soṇḍabali viya hoti. Anāgamanadiṭṭhiko",
  "atk-s0404a0:293_8": "detīti na kammañca phalañca saddahitvā deti.",
  "atk-s0404a0:294_0": "Yattha yatthāti tīsu kulasampadāsu yasmiṃ yasmiṃ kule. Na uḷārāya bhattabhogāyātiādīsu",
  "atk-s0404a0:294_1": "nānaggarasasugandhasālibhojane upanīte cittaṃ na namati, “harathetaṃ rogavaḍḍhana”nti",
  "atk-s0404a0:294_2": "vatvā yena vā tena vā ḍākena saddhiṃ sakuṇḍakabhattaṃ amataṃ viya sampiyāyamāno bhuñjati.",
  "atk-s0404a0:294_3": "Kāsikādīsu varavatthesu upanītesu “harathetāni nivāsentassa paṭicchādetumpi na sakkonti,",
  "atk-s0404a0:294_4": "gattesupi na saṇṭhahantī”ti vatvā nāḷikerasāṭakamūlatacasadisāni pana thūlavatthāni",
  "atk-s0404a0:294_5": "“imāni nivāsento nivatthabhāvampi jānāti, paṭicchādetabbampi paṭicchādentī”ti sampiyāyamāno",
  "atk-s0404a0:294_6": "nivāseti. Hatthiyānaassayānarathayānasuvaṇṇasivikādīsu upanītesu “harathetāni calācalāni,",
  "atk-s0404a0:294_7": "na sakkā ettha nisīditu”nti vatvā jajjararathake upanīte “ayaṃ niccalo, ettha sukhaṃ",
  "atk-s0404a0:294_8": "nisīditu”nti taṃ sādiyati. Na uḷāresu pañcasu kāmaguṇesūti alaṅkatapaṭiyattā rūpavatiyo",
  "atk-s0404a0:294_9": "itthiyo disvā “yakkhiniyo maññe, etā khāditukāmā, kiṃ etāhī”ti yathāphāsukeneva vītināmeti.",
  "atk-s0404a0:294_10": "Na sussūsantīti sotuṃ na icchanti, na saddahantīti attho. Na sotaṃ odahantīti kathitassa",
  "atk-s0404a0:294_11": "savanatthaṃ na sotapasādaṃ odahanti. Sakkaccantiādīni vuttavipariyāyena veditabbāni.",
  "atk-s0404a0:295_0": "Velāmoti jātigottarūpabhogasaddhāpaññādīhi mariyādavelaṃ atikkantehi uḷārehi guṇehi",
  "atk-s0404a0:295_1": "samannāgatattā evaṃladdhanāmo. So evarūpaṃ dānaṃ adāsi mahādānanti ettha ayaṃ anupubbīkathā",
  "atk-s0404a0:295_2": "– so kira atīte bārāṇasiyaṃ purohitagehe paṭisandhiṃ gaṇhi, velāmakumārotissa nāmaṃ",
  "atk-s0404a0:295_3": "akaṃsu. So soḷasavassakāle bārāṇasirājakumārena saddhiṃ sippuggahaṇatthaṃ takkasilaṃ",
  "atk-s0404a0:295_4": "agamāsi. Te ubhopi disāpāmokkhassa ācariyassa santike sippaṃ paṭṭhapayiṃsu. Yathā",
  "atk-s0404a0:295_5": "ca te, evaṃ aññepi jambudīpe caturāsītisahassarājakumārā. Bodhisatto attanā gahitaṭṭhāne",
  "atk-s0404a0:295_6": "piṭṭhiācariyo hutvā caturāsīti rājakumārasahassāni sikkhāpeti, sayampi soḷasavassehi",
  "atk-s0404a0:295_7": "gahetabbasippaṃ tīhi vassehi uggaṇhi. Ācariyo “velāmakumārassa sippaṃ paguṇa”nti",
  "atk-s0404a0:295_8": "ñatvā, “tātā, velāmo mayā ñātaṃ sabbaṃ jānāti, tumhe sabbepi samaggā gantvā etassa",
  "atk-s0404a0:295_9": "santike sippaṃ uggaṇhathā”ti caturāsīti kumārasahassāni bodhisattassa niyyādesi.",
  "atk-s0404a0:296_0": "Bodhisatto ācariyaṃ vanditvā caturāsīti kumārasahassaparivāro nikkhamitvā ekaṃ āsannanagaraṃ",
  "atk-s0404a0:296_1": "patvā nagarasāmikaṃ rājakumāraṃ uggaṇhāpetvā tassa sippe paguṇe jāte taṃ tattheva",
  "atk-s0404a0:296_2": "nivattesi. Etenupāyena caturāsīti nagarasahassāni gantvā caturāsītiyā rājakumārānaṃ",
  "atk-s0404a0:296_3": "sippaṃ paguṇaṃ kāretvā tasmiṃ tasmiṃ nagare taṃ taṃ nivattetvā bārāṇasirājakumāraṃ",
  "atk-s0404a0:296_4": "ādāya bārāṇasiṃ paccāgañchi. Manussā kumāraṃ pariyositasippaṃ rajje abhisiñciṃsu,",
  "atk-s0404a0:296_5": "velāmassa purohitaṭṭhānaṃ adaṃsu. Tepi caturāsītisahassarājakumārā sakesu sakesu",
  "atk-s0404a0:296_6": "rajjesu abhisekaṃ patvā anusaṃvaccharaṃ bārāṇasirañño upaṭṭhānaṃ āgacchanti. Te rājānaṃ",
  "atk-s0404a0:296_7": "disvā velāmassa santikaṃ gantvā, “ācariya, amhe rajjesu patiṭṭhitā, vadeyyātha yenattho”ti",
  "atk-s0404a0:296_8": "vatvā gacchanti. Tesaṃ gamanāgamanakāle sakaṭasandamānikagāvigoṇakukkuṭasūkarādayo",
  "atk-s0404a0:296_9": "gaṇhantānaṃ janapado ativiya upadduto hoti, mahājano sannipatitvā rājaṅgaṇe kandati.",
  "atk-s0404a0:297_0": "Rājā velāmaṃ pakkositvā, “ācariya, upadduto janapado, rājāno gamanāgamanakāle mahāvilopaṃ",
  "atk-s0404a0:297_1": "karonti, manussā sandhāretuṃ na sakkonti, janapadapīḷāya upasamaṃ ekaṃ upāyaṃ karothā”ti.",
  "atk-s0404a0:297_2": "Sādhu mahārāja, upāyaṃ karissāmi, tumhākaṃ yattakena janapadena attho, taṃ paricchinditvā",
  "atk-s0404a0:297_3": "gaṇhathāti. Rājā tathā akāsi. Velāmo caturāsītiyā rājasahassānaṃ janapade vicāretvā",
  "atk-s0404a0:297_4": "cakkanābhiyaṃ are viya rañño janapadasmiṃ oropesi. Tato paṭṭhāya te rājāno āgacchantāpi",
  "atk-s0404a0:297_5": "gacchantāpi attano attano janapadeneva sañcaranti, amhākaṃ janapadoti vilopaṃ na",
  "atk-s0404a0:297_6": "karonti. Rājagāravena rañño janapadampi na pīḷenti. Janapadā sannisinnā nissaddā",
  "atk-s0404a0:297_7": "niravā ahesuṃ. Sabbe rājāno haṭṭhatuṭṭhā “yena vo, ācariya, attho, taṃ amhākaṃ vadethā”ti pavārayiṃsu.",
  "atk-s0404a0:298_0": "Velāmo sīsaṃnhāto attano antonivesane sattaratanaparipūrānaṃ gabbhānaṃ dvārāni vivarāpetvā",
  "atk-s0404a0:298_1": "yāva sattamā kulaparivaṭṭā ṭhapitaṃ dhanaṃ oloketvā āyavayaṃ upadhāretvā “mayā sakalajambudīpaṃ",
  "atk-s0404a0:298_2": "khobhentena dānaṃ dātuṃ vaṭṭatī”ti rañño ārocetvā gaṅgātīre dvādasayojanikā uddhanapantiyo",
  "atk-s0404a0:298_3": "kāretvā tasmiṃ tasmiṃ ṭhāne sappimadhuphāṇitatelatilataṇḍulādīnaṃ ṭhapanatthāya mahākoṭṭhāgārāni",
  "atk-s0404a0:298_4": "patiṭṭhāpetvā “ekekasmiṃ ṭhāne ettakā ettakā janā saṃvidahatha, yaṃkiñci manussānaṃ",
  "atk-s0404a0:298_5": "laddhabbaṃ nāma atthi, tato ekasmimpi asati mayhaṃ āroceyyāthā”ti manusse saṃvidhāya",
  "atk-s0404a0:298_6": "“asukadivasato paṭṭhāya velāmabrāhmaṇassa dānaṃ bhuñjantū”ti nagare bheriṃ carāpetvā",
  "atk-s0404a0:298_7": "“dānaggaṃ pariniṭṭhita”nti dānayuttehi ārocite sahassagghanakaṃ vatthaṃ nivāsetvā",
  "atk-s0404a0:298_8": "pañcasatagghanakaṃ ekaṃsaṃ katvā sabbālaṅkārabhūsito dānavīmaṃsanatthāya phalikavaṇṇassa",
  "atk-s0404a0:298_9": "udakassa suvaṇṇabhiṅgāraṃ pūretvā “imasmiṃ loke sace imaṃ dānaṃ paṭiggahetuṃ yuttarūpā",
  "atk-s0404a0:298_10": "dakkhiṇeyyapuggalā atthi, idaṃ udakaṃ nikkhamitvā pathaviṃ gaṇhātu. Sace natthi,",
  "atk-s0404a0:298_11": "evameva tiṭṭhatū”ti saccakiriyaṃ katvā bhiṅgāraṃ adhomukhaṃ akāsi. Udakaṃ dhamakaraṇena",
  "atk-s0404a0:298_12": "gahitaṃ viya ahosi. Bodhisatto “suñño vata, bho, jambudīpo, ekapuggalopi dakkhiṇaṃ",
  "atk-s0404a0:298_13": "paṭiggahetuṃ yuttarūpo natthī”ti vippaṭisāraṃ akatvā “sace dāyakassa vasenāyaṃ dakkhiṇā",
  "atk-s0404a0:298_14": "visujjhissati, udakaṃ nikkhamitvā pathaviṃ gaṇhātū”ti cintesi. Phalikavaṇṇasadisaṃ",
  "atk-s0404a0:298_15": "udakaṃ nikkhamitvā pathaviṃ gaṇhi. “Idāni dānaṃ dassāmī”ti dānaggaṃ patvā dānaṃ oloketvā",
  "atk-s0404a0:298_16": "yāguvelāya yāguṃ, khajjakavelāya khajjakaṃ, bhojanavelāya bhojanaṃ dāpesi. Eteneva",
  "atk-s0404a0:298_17": "nīhārena divase divase dānaṃ dīyati.",
  "atk-s0404a0:299_0": "Tasmiṃ kho pana dānagge “idaṃ nāma atthi, idaṃ nāma natthī”ti vattabbaṃ natthi. Idāni",
  "atk-s0404a0:299_1": "taṃ dānaṃ ettakamatteneva na niṭṭhaṃ gamissatīti rattasuvaṇṇaṃ nīharāpetvā suvaṇṇapātiyo",
  "atk-s0404a0:299_2": "kāretvā caturāsītisuvaṇṇapātisahassādīnaṃ atthāya caturāsītirājasahassānaṃ sāsanaṃ",
  "atk-s0404a0:299_3": "pahiṇi. Rājāno “cirassaṃ vata mayaṃ ācariyena anuggahitā”ti sabbaṃ sampādetvā pesesuṃ.",
  "atk-s0404a0:299_4": "Dāne diyyamāneyeva satta vassāni satta māsā atikkantā. Atha brāhmaṇo “hiraññaṃ bhājetvā",
  "atk-s0404a0:299_5": "dānaṃ dassāmī”ti mahante okāse dānaṃ sajjāpesi. Sajjāpetvā caturāsīti suvaṇṇapātisahassāni",
  "atk-s0404a0:299_6": "ādiṃ katvā koṭito paṭṭhāya adāsi.",
  "atk-s0404a0:300_0": "Tattha rūpiyapūrānīti rajatataṭṭirajataphālarajatamāsakehi pūrāni. Pātiyo pana khuddikāti",
  "atk-s0404a0:300_1": "na sallakkhetabbā, ekakarīsappamāṇe bhūmibhāge catassova pātiyo ṭhapayiṃsu. Pātimakuḷaṃ",
  "atk-s0404a0:300_2": "navaratanaṃ hoti, mukhavaṭṭito paṭṭhāya aṭṭharatanaṃ, pātimukhavaṭṭiyā chayutto ājaññaratho",
  "atk-s0404a0:300_3": "anupariyāyati, dadamāno pātiyā bāhirantena vaggavagge paṭiggāhake ṭhapetvā paṭhamaṃ",
  "atk-s0404a0:300_4": "pātiyā pakkhittaṃ datvā pacchā sandhisandhito viyojetvā pātinti evaṃ caturāsīti pātisahassāni",
  "atk-s0404a0:300_5": "adāsi. Rūpiyapātiādīsupi eseva nayo. Etthapi ca suvaṇṇapūrānīti suvaṇṇataṭṭisuvaṇṇaphālasuvaṇṇamāsakehi",
  "atk-s0404a0:300_6": "pūrāni. Hiraññapūrānīti sattavidharatanapūrāni. Sovaṇṇālaṅkārānīti suvaṇṇālaṅkārāni.",
  "atk-s0404a0:300_7": "Kaṃsūpadhāraṇānīti rajatamayakhīrapaṭicchakāni. Tāsaṃ pana dhenūnaṃ siṅgāni suvaṇṇakosakapariyonaddhāni",
  "atk-s0404a0:300_8": "ahesuṃ, gīvāya sumanadāmaṃ piḷandhiṃsu, catūsu pādesu nupūrāni, piṭṭhiyaṃ varadukūlaṃ",
  "atk-s0404a0:300_9": "pārutaṃ, kaṇṭhe suvaṇṇaghaṇṭaṃ bandhiṃsu. Vatthakoṭisahassānīti lokavohārato vīsativatthayugāni",
  "atk-s0404a0:300_10": "ekā koṭi, idha pana dasa sāṭakāti vuttaṃ. Khomasukhumānantiādimhi khomādīsu yaṃ yaṃ",
  "atk-s0404a0:300_11": "sukhumaṃ, taṃ tadeva adāsi. Yāni panetāni itthidānaṃ usabhadānaṃ majjadānaṃ samajjādānanti",
  "atk-s0404a0:300_12": "adānasammatāni, tānipi esa “velāmassa dānamukhe idaṃ nāma natthī”ti vacanapathaṃ",
  "atk-s0404a0:300_13": "pacchindituṃ parivāratthāya adāsi. Najjo maññe vissandantīti nadiyo viya vissandanti.",
  "atk-s0404a0:301_0": "Iminā satthā velāmassa dānaṃ kathetvā, “gahapati, etaṃ mahādānaṃ nāñño adāsi, ahaṃ",
  "atk-s0404a0:301_1": "adāsiṃ. Evarūpaṃ pana dānaṃ dadantopi ahaṃ paṭiggahetuṃ yuttarūpaṃ puggalaṃ nālatthaṃ,",
  "atk-s0404a0:301_2": "tvaṃ mādise buddhe lokasmiṃ diṭṭhamāne dānaṃ dadamāno kasmā cintesī”ti seṭṭhissa",
  "atk-s0404a0:301_3": "desanaṃ vaḍḍhento siyā kho pana tetiādimāha. Nanu ca yāni tadā ahesuṃ rūpavedanāsaññāsaṅkhāraviññāṇāni,",
  "atk-s0404a0:301_4": "tāni niruddhāni? Kasmā “ahaṃ tena samayena velāmo brāhmaṇo”ti āhāti? Paveṇiyā avicchinnattā.",
  "atk-s0404a0:301_5": "Tāni hi rūpādīni nirujjhamānāni imesaṃ paccaye datvā niruddhāni aparāparaṃ avicchinnaṃ",
  "atk-s0404a0:301_6": "paveṇiṃ gahetvā evamāha. Na taṃ koci dakkhiṇaṃ sodhetīti koci samaṇo vā brāhmaṇo",
  "atk-s0404a0:301_7": "vā devo vā māro vā uṭṭhāya taṃ dakkhiṇaṃ sodhetīti vattabbo nāhosi. Tañhi dakkhiṇaṃ",
  "atk-s0404a0:301_8": "sodhento uttamakoṭiyā buddho, heṭṭhimakoṭiyā dhammasenāpatisāriputtattherasadiso sāvako sodheyya.",
  "atk-s0404a0:302_0": "Diṭṭhisampannanti dassanasampannaṃ sotāpannaṃ. Idaṃ tato mahapphalataranti idaṃ sotāpannassa",
  "atk-s0404a0:302_1": "dinnadānaṃ lokiyamahājanassa sattamāsādhikāni satta saṃvaccharāni ettakaṃ hiraññasuvaṇṇaṃ",
  "atk-s0404a0:302_2": "pariccajantena dinnadānato mahapphalaṃ.",
  "atk-s0404a0:303_0": "Yo ca sataṃ diṭṭhisampannānanti ettha ekassa sakadāgāmissa vasena ekuttarasataṃ sotāpanne",
  "atk-s0404a0:303_1": "katvā sotāpannagaṇanā veditabbā. Iminā upāyena sabbavāresu heṭṭhā heṭṭhā āgate anantarena",
  "atk-s0404a0:303_2": "sataguṇaṃ katvā puggalagaṇanā veditabbā.",
  "atk-s0404a0:304_0": "Buddhappamukhanti ettha sammāsambuddhaṃ saṅghattheraṃ katvā nisinno saṅgho buddhappamukho",
  "atk-s0404a0:304_1": "saṅghoti veditabbo. Cātuddisaṃ saṅghaṃ uddissāti ettha cātuddisaṃ saṅghaṃ uddissa",
  "atk-s0404a0:304_2": "katavihāro nāma yattha cetiyaṃ patiṭṭhitaṃ hoti, dhammassavanaṃ karīyati, catūhi",
  "atk-s0404a0:304_3": "disāhi anudisāhi ca bhikkhū āgantvā appaṭipucchitvāyeva pāde dhovitvā kuñcikāya dvāraṃ",
  "atk-s0404a0:304_4": "vivaritvā senāsanaṃ paṭijaggitvā vasitvā yathāphāsukaṃ gacchanti. So antamaso caturataniyā",
  "atk-s0404a0:304_5": "paṇṇasālāpi hotu, cātuddisaṃ saṅghaṃ uddissa katavihārotveva vuccati.",
  "atk-s0404a0:305_0": "Saraṇaṃ gaccheyyāti ettha maggenāgataṃ anivattanasaraṇaṃ adhippetaṃ. Apare panāhu",
  "atk-s0404a0:305_1": "– attānaṃ niyyādetvā dinnattā saraṇāgamanaṃ tato mahapphalataranti vuttaṃ. Sikkhāpadāni",
  "atk-s0404a0:305_2": "samādiyeyyāti pañca sīlāni gaṇheyya. Sīlampi maggena āgataṃ anivattanasīlameva kathitaṃ.",
  "atk-s0404a0:305_3": "Apare panāhu – sabbasattānaṃ abhayadānassa dinnattā sīlaṃ tato mahapphalataranti",
  "atk-s0404a0:305_4": "vuttaṃ. Gandhohanamattanti gandhaūhanamattaṃ, dvīhaṅgulīhi gaṇḍapiṇḍaṃ gahetvā upasiṅghanamattaṃ.",
  "atk-s0404a0:305_5": "Apare pana “gaddohanamatta”nti pāḷiṃ vatvā gāviyā ekavāraṃ thanaañchanamattanti atthaṃ",
  "atk-s0404a0:305_6": "vadanti. Mettacittanti sabbasattānaṃ hitānupharaṇacittaṃ. Taṃ pana appanāvaseneva",
  "atk-s0404a0:305_7": "gahitaṃ. Aniccasaññanti maggassa anantarapaccayabhāvena sikhāpattabalavavipassanaṃ.",
  "atk-s0404a0:306_0": "Upamāto pana imāni dānādīni puññāni evaṃ veditabbāni – sacepi hi jambudīpaṃ bheritalasadisaṃ",
  "atk-s0404a0:306_1": "samatalaṃ katvā koṭito paṭṭhāya pallaṅke attharitvā ariyapuggale nisīdāpeyya, tattha",
  "atk-s0404a0:306_2": "sotāpannānaṃ dasa pantiyo assu, sakadāgāmīnaṃ pañca, anāgāmīnaṃ aḍḍhateyyā, khiṇāsavānaṃ",
  "atk-s0404a0:306_3": "diyaḍḍhā, paccekabuddhānaṃ ekā panti bhaveyya, sammāsambuddho ekakova. Ettakassa",
  "atk-s0404a0:306_4": "janassa dinnadānato sammāsambuddhassa dinnameva mahapphalaṃ. Itaraṃ pana –",
  "atk-s0404a0:307": "“Vihāradānaṃ paṇipāto, sikkhā mettāya bhāvanā;",
  "atk-s0404a0:308": "Khayato sammasantassa, kalaṃ nāgghati soḷasiṃ”.",
  "atk-s0404a0:309": "Teneva bhagavā parinibbānasamaye “dhammānudhammappaṭipatti anuttarā pūjā”ti āha. Sesaṃ sabbattha uttānatthamevāti.",
  "atk-s0404a0:310": "1. Tiṭhānasuttavaṇṇanā",
  "atk-s0404a0:311_0": "21. Tatiyassa paṭhame uttarakurukāti uttarakuruvāsino. Adhiggaṇhantīti adhibhavanti,",
  "atk-s0404a0:311_1": "adhikā visiṭṭhā jeṭṭhakā honti. Amamāti nittaṇhā. Aṭṭhakathāyaṃ pana niddukkhāti",
  "atk-s0404a0:311_2": "vuttaṃ. Apariggahāti “idaṃ mayha”nti pariggaharahitā. Niyatāyukāti tesañhi nibaddhaṃ",
  "atk-s0404a0:311_3": "āyu vassasahassameva, gatipi nibaddhā, tato cavitvā saggeyeva nibbattanti. Satimantoti",
  "atk-s0404a0:311_4": "devatānañhi ekantasukhitāya sati thirā na hoti, nerayikānaṃ ekantadukkhitāya. Imesaṃ",
  "atk-s0404a0:311_5": "pana vokiṇṇasukhadukkhattā sati thirā hoti. Idha brahmacariyavāsoti jambudīpe buddhapaccekabuddhānaṃ",
  "atk-s0404a0:311_6": "uppajjanato aṭṭhaṅgikamaggabrahmacariyavāsopi idheva hoti.",
  "atk-s0404a0:312": "2. Assakhaḷuṅkasuttavaṇṇanā",
  "atk-s0404a0:313_0": "22. Dutiye javasampannoti padajavena sampanno. Na vaṇṇasampannoti na sarīravaṇṇena",
  "atk-s0404a0:313_1": "sampanno. Purisakhaḷuṅkesu javasampannoti ñāṇajavena sampanno. Na vaṇṇasampannoti",
  "atk-s0404a0:313_2": "na guṇavaṇṇena sampanno. Sesaṃ pāḷinayeneva veditabbaṃ. Yañhettha vattabbaṃ siyā,",
  "atk-s0404a0:313_3": "taṃ tikanipātavaṇṇanāyaṃ vuttameva.",
  "atk-s0404a0:314": "3. Taṇhāmūlakasuttavaṇṇanā",
  "atk-s0404a0:315_0": "23. Tatiye taṇhaṃ paṭiccāti dve taṇhā esanataṇhā esitataṇhā ca. Yāya taṇhāya ajapathasaṅkupathādīni",
  "atk-s0404a0:315_1": "paṭipajjitvā bhoge esati gavesati, ayaṃ esanataṇhā nāma. Yā tesu esitesu gavesitesu",
  "atk-s0404a0:315_2": "paṭiladdhesu taṇhā, ayaṃ esitataṇhā nāma. Idha pana esanataṇhā daṭṭhabbā. Pariyesanāti",
  "atk-s0404a0:315_3": "rūpādiārammaṇapariyesanā. Sā hi esanataṇhāya sati hoti. Lābhoti rūpādiārammaṇapaṭilābho.",
  "atk-s0404a0:315_4": "So hi pariyesanāya sati hoti.",
  "atk-s0404a0:316_0": "Vinicchayo pana ñāṇataṇhādiṭṭhivitakkavasena catubbidho. Tattha “sukhavinicchayaṃ",
  "atk-s0404a0:316_1": "jaññā, sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-s0404a0:316_2": "“Vinicchayāti dve vinicchayā taṇhāvinicchayo ca diṭṭhivinicchayo cā”ti evaṃ āgatāni",
  "atk-s0404a0:316_3": "aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando",
  "atk-s0404a0:316_4": "kho, devānaminda, vitakkanidāno”ti imasmiṃ pana sutte idha vinicchayoti vutto vitakkoyeva",
  "atk-s0404a0:316_5": "āgato. Lābhaṃ labhitvā hi iṭṭhāniṭṭhaṃ sundarāsundaraṃ vitakkeneva vinicchinanti",
  "atk-s0404a0:316_6": "“ettakaṃ me rūpārammaṇatthāya bhavissati, ettakaṃ saddhārammaṇatthāya, ettakaṃ mayhaṃ",
  "atk-s0404a0:316_7": "bhavissati, ettakaṃ parassa, ettakaṃ paribhuñjissāmi, ettakaṃ nidahissāmī”ti. Tena",
  "atk-s0404a0:316_8": "vuttaṃ – lābhaṃ paṭicca vinicchayoti.",
  "atk-s0404a0:317_0": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo",
  "atk-s0404a0:317_1": "ca uppajjati. Idañhi idha chandoti dubbalarāgassādhivacanaṃ. Ajjhosānanti ahaṃ mamanti",
  "atk-s0404a0:317_2": "balavasanniṭṭhānaṃ. Pariggahoti taṇhādiṭṭhivasena pariggahakaraṇaṃ. Macchariyanti",
  "atk-s0404a0:317_3": "parehi sādhāraṇabhāvassa asahanatā. Tenevassa porāṇā evaṃ vacanatthaṃ vadanti – “idaṃ",
  "atk-s0404a0:317_4": "acchariyaṃ mayhameva hotu, mā aññassa acchariyaṃ hotūti pavattattā macchariyanti",
  "atk-s0404a0:317_5": "vuccatī”ti. Ārakkhoti dvārapidahanamañjūsāgopanādivasena suṭṭhu rakkhanaṃ. Adhikarotīti",
  "atk-s0404a0:317_6": "adhikaraṇaṃ, kāraṇassetaṃ nāmaṃ. Ārakkhādhikaraṇanti bhāvanapuṃsakaṃ, ārakkhāhetūti",
  "atk-s0404a0:317_7": "attho. Daṇḍādānādīsu paranisedhanatthaṃ daṇḍassa ādānaṃ daṇḍādānaṃ. Ekato dhārādino",
  "atk-s0404a0:317_8": "satthassa ādānaṃ satthādānaṃ. Kalahoti kāyakalahopi vācākalahopi. Purimo viggaho,",
  "atk-s0404a0:317_9": "pacchimo vivādo. Tuvaṃtuvanti agāravavasena tuvaṃtuvaṃvacanaṃ.",
  "atk-s0404a0:318": "4. Sattāvāsasuttavaṇṇanā",
  "atk-s0404a0:319_0": "24. Catutthe sattāvāsāti sattānaṃ āvāsā, vasanaṭṭhānānīti attho. Tattha suddhāvāsāpi",
  "atk-s0404a0:319_1": "sattāvāsova, asabbakālikattā pana na gahitā. Suddhāvāsā hi buddhānaṃ khandhāvāraṭṭhānasadisā,",
  "atk-s0404a0:319_2": "asaṅkheyyakappe buddhesu anibbattesu taṃ ṭhānaṃ suññaṃ hoti. Iti asabbakālikattā",
  "atk-s0404a0:319_3": "na gahitā. Sesamettha viññāṇaṭṭhitīsu vuttanayeneva veditabbaṃ.",
  "atk-s0404a0:320": "5. Paññāsuttavaṇṇanā",
  "atk-s0404a0:321_0": "25. Pañcame yatoti yasmiṃ kāle. Suparicitaṃ hotīti suṭṭhu upacitaṃ suvaḍḍhitaṃ hoti.",
  "atk-s0404a0:321_1": "Kallaṃ vacanāyāti yuttaṃ vattuṃ. Vītarāganti vigatarāgaṃ. Asarāgadhammanti na sarajjanasabhāvaṃ.",
  "atk-s0404a0:321_2": "Anāvattidhammanti anāvattanasabhāvaṃ anibbattārahaṃ, appaṭisandhikabhāveneva nirujjhanasabhāvanti",
  "atk-s0404a0:321_3": "attho. Imasmiṃ sutte khīṇāsavova kathito.",
  "atk-s0404a0:322": "6. Silāyūpasuttavaṇṇanā",
  "atk-s0404a0:323_0": "26. Chaṭṭhe candikāputtoti mātu nāmavasena paññāto candikāputtatthero. Cetasā cittaṃ",
  "atk-s0404a0:323_1": "hotīti cittavārapariyāyena cittavārapariyāyo cito vaḍḍhito hoti. Cetasā cittaṃ suparicitanti",
  "atk-s0404a0:323_2": "cittavārapariyāyena cittavārapariyāyo uparūpari sucito suvaḍḍhito hoti. Nevassa cittaṃ",
  "atk-s0404a0:323_3": "pariyādiyantīti tāni ārammaṇāni tassa khīṇāsavassa cittuppādaṃ gahetvā khepetvā ṭhātuṃ",
  "atk-s0404a0:323_4": "na sakkonti. Amissīkatanti tāni ārammaṇāni anallīnattā tehi amissīkataṃ. Āneñjappattanti",
  "atk-s0404a0:323_5": "aniñjanabhāvaṃ nipphandanabhāvaṃ pattaṃ.",
  "atk-s0404a0:324_0": "Silāyūpoti silāthambho. Soḷasakukkukoti dīghato soḷasahattho. Heṭṭhānemaṅgamāti āvāṭassa",
  "atk-s0404a0:324_1": "heṭṭhāgatā. Upari nemassāti upari āvāṭassa. Sunikhātattāti ayamusalehi koṭṭetvā koṭṭetvā",
  "atk-s0404a0:324_2": "suṭṭhu nikhātattā. Evameva khoti ettha silāyūpo viya khīṇāsavo daṭṭhabbo, mahāvātā",
  "atk-s0404a0:324_3": "viya chasu dvāresu uppajjanakā kilesā, catūhi disāhi āgantvā vātānaṃ silāyūpaṃ cāletuṃ",
  "atk-s0404a0:324_4": "asamatthabhāvo viya chasu dvāresu uppajjanakakilesānaṃ khīṇāsavassa cittaṃ cāletuṃ",
  "atk-s0404a0:324_5": "asamatthabhāvo veditabbo. Imasmimpi sutte khīṇāsavova kathito.",
  "atk-s0404a0:325": "7-8. Verasuttadvayavaṇṇanā",
  "atk-s0404a0:326_0": "27-28. Sattame bhayaṃ veraṃ pasavatīti cittutrāsabhayañca puggalaverañca paṭilabhati.",
  "atk-s0404a0:326_1": "Cetasikanti cittanissitaṃ. Dukkhanti kāyavatthukaṃ. Domanassanti paṭighasampayuttadukkhaṃ.",
  "atk-s0404a0:326_2": "Imasmiṃ sutte sotāpattimaggo kathito. Aṭṭhamaṃ bhikkhusaṅghassa kathitaṃ, imasmiṃ",
  "atk-s0404a0:326_3": "pana sotāpannova kathitoti vuttaṃ.",
  "atk-s0404a0:327": "9. Āghātavatthusuttavaṇṇanā",
  "atk-s0404a0:328": "29. Navame āghātavatthūnīti āghātakāraṇāni. Āghātaṃ bandhatīti kopaṃ bandhati uppādeti.",
  "atk-s0404a0:329": "10-11. Āghātapaṭivinayasuttādivaṇṇanā",
  "atk-s0404a0:330_0": "30-31. Dasame āghātapaṭivinayāti āghātassa paṭivinayakāraṇāni. Taṃ kutettha labbhāti",
  "atk-s0404a0:330_1": "“taṃ anatthacaraṇaṃ mā ahosī”ti etasmiṃ puggale kuto labbhā, kena kāraṇena sakkā",
  "atk-s0404a0:330_2": "laddhuṃ, “paro nāma parassa attano cittaruciyā anatthaṃ karotī”ti evaṃ cintetvā āghātaṃ",
  "atk-s0404a0:330_3": "paṭivineti. Atha vā sacāhaṃ kopaṃ kareyyaṃ, taṃ kopakaraṇaṃ ettha puggale kuto labbhā,",
  "atk-s0404a0:330_4": "kena kāraṇena laddhabbanti attho. Kuto lābhātipi pāṭho. Sacāhaṃ ettha kopaṃ kareyyaṃ,",
  "atk-s0404a0:330_5": "tasmiṃ me kopakaraṇe kuto lābhā lābhā, nāma ke siyunti attho. Imasmiñca atthe tanti",
  "atk-s0404a0:330_6": "nipātamattameva hoti. Ekādasame anupubbanirodhāti anupaṭipāṭinirodhā. Sesaṃ sabbattha uttānatthamevāti.",
  "atk-s0404a0:331": "1-2. Anupubbavihārasuttādivaṇṇanā",
  "atk-s0404a0:332_0": "32-33. Catutthassa paṭhame anupubbavihārāti anupaṭipāṭiyā samāpajjitabbavihārā. Dutiye",
  "atk-s0404a0:332_1": "yattha kāmā nirujjhantīti yasmiṃ ṭhāne kāmā vūpasammanti. Nirodhetvāti appaṭivatte",
  "atk-s0404a0:332_2": "katvā. Nicchātāti taṇhādiṭṭhicchātānaṃ abhāvena nicchātā. Nibbutāti attaparitāpanakilesānaṃ",
  "atk-s0404a0:332_3": "abhāvena nibbutā. Tiṇṇāti kāmato tiṇṇā. Pāraṃgatāti kāme pāraṃ gatā. Tadaṅgenāti",
  "atk-s0404a0:332_4": "tena jhānaṅgena. Ettha kāmā nirujjhantīti ettha paṭhamajjhāne kāmā nirujjhanti. Te",
  "atk-s0404a0:332_5": "cāti ye paṭhamajjhānaṃ samāpajjanti, te kāme nirodhetvā nirodhetvā viharanti nāma.",
  "atk-s0404a0:332_6": "Pañjalikoti paggahitaañjaliko hutvā. Payirupāseyyāti upaṭṭhāpeyya. Iminā upāyena",
  "atk-s0404a0:332_7": "sabbattha attho veditabbo.",
  "atk-s0404a0:333": "3. Nibbānasukhasuttavaṇṇanā",
  "atk-s0404a0:334_0": "34. Tatiye udāyīti lāḷudāyitthero. Etadeva khvetthāti etadeva kho ettha. Kāmasahagatāti",
  "atk-s0404a0:334_1": "kāmanissitā. Samudācarantīti manodvāre sañcaranti. Ābādhāyāti ābādhanāya pīḷanāya.",
  "atk-s0404a0:334_2": "Pariyāyenāti kāraṇena. Evaṃ sabbavāresu attho veditabbo. Imasmiṃ sutte avedayitasukhaṃ nāma kathitaṃ.",
  "atk-s0404a0:335": "4. Gāvīupamāsuttavaṇṇanā",
  "atk-s0404a0:336_0": "35. Catutthe pabbateyyāti pabbatacārinī. Na suppatiṭṭhitaṃ patiṭṭhāpetvāti yathā",
  "atk-s0404a0:336_1": "suppatiṭṭhitā hoti, evaṃ na patiṭṭhāpetvā. Taṃ nimittanti taṃ paṭhamajjhānasaṅkhātaṃ",
  "atk-s0404a0:336_2": "nimittaṃ. Na svādhiṭṭhitaṃ adhiṭṭhātīti yathā suṭṭhu adhiṭṭhitaṃ hoti, na evaṃ adhiṭṭhāti.",
  "atk-s0404a0:336_3": "Anabhihiṃsamānoti apothento aviheṭhento. Mudu cittaṃ hoti kammaññanti yathā vipassanācittaṃ",
  "atk-s0404a0:336_4": "lokuttaramaggakkhaṇe mudu kammakkhamaṃ kammayoggaṃ hoti, evamassa abhiññāpādakaṃ",
  "atk-s0404a0:336_5": "catutthajjhānacittaṃ mudu hoti kammaññaṃ. Appamāṇo samādhīti catubrahmavihārasamādhipi",
  "atk-s0404a0:336_6": "maggaphalasamādhipi appamāṇo samādhi nāma, idha pana “appamāṇaṃ appamāṇārammaṇa”nti",
  "atk-s0404a0:336_7": "iminā pariyāyena suppaguṇasamādhi appamāṇasamādhīti daṭṭhabbo. So appamāṇena samādhinā",
  "atk-s0404a0:336_8": "subhāvitenāti imasmiṃ ṭhāne ayaṃ bhikkhu vipassanaṃ vaḍḍhetvā arahattaṃ patto. Idāni",
  "atk-s0404a0:336_9": "khīṇāsavassa abhiññāpaṭipāṭiṃ dassento yassa yassa cātiādimāha.",
  "atk-s0404a0:337": "5. Jhānasuttavaṇṇanā",
  "atk-s0404a0:338_0": "36. Pañcame āsavānaṃ khayanti arahattaṃ. Yadeva tattha hoti rūpagatanti tasmiṃ paṭhamajjhānakkhaṇe",
  "atk-s0404a0:338_1": "vatthuvasena vā cittasamuṭṭhānikādivasena vā yaṃ rūpaṃ nāma pavattati. Vedanāgatādīni",
  "atk-s0404a0:338_2": "sampayuttavedanādīnaṃ vasena veditabbāni. Te dhammeti te rūpādayo pañcakkhandhadhamme.",
  "atk-s0404a0:338_3": "Aniccatotiādīsu hutvā abhāvākārena aniccato, paṭipīḷanākārena dukkhato, rujjanākārena",
  "atk-s0404a0:338_4": "rogato, antodussanaṭṭhena gaṇḍato, anupaviṭṭhaṭṭhena anukantanaṭṭhena ca sallato,",
  "atk-s0404a0:338_5": "dukkhaṭṭhena aghato, ābādhanaṭṭhena ābādhato, asakaṭṭhena parato, palujjanaṭṭhena",
  "atk-s0404a0:338_6": "palokato, assāmikaṭṭhena suññato, avasavattanaṭṭhena anattato. Samanupassatīti balavavipassanāpaññāya passati.",
  "atk-s0404a0:339_0": "Tehi dhammehīti tehi pañcakkhandhadhammehi. Paṭivāpetīti nibbānavasena nivatteti.",
  "atk-s0404a0:339_1": "Amatāya dhātuyāti nibbānadhātuyā. Cittaṃ upasaṃharatīti ñāṇena ānisaṃsaṃ disvā otāreti.",
  "atk-s0404a0:339_2": "Santanti paccanīkasantatāya santaṃ. Paṇītanti atappakaṃ. So tattha ṭhito āsavānaṃ",
  "atk-s0404a0:339_3": "khayaṃ pāpuṇātīti so tasmiṃ paṭhamajjhāne ṭhito taṃ balavavipassanaṃ vaḍḍhetvā arahattaṃ",
  "atk-s0404a0:339_4": "pāpuṇāti. Aparo nayo – so tehi dhammehīti yasmā aniccatotiādīsu aniccato palokatoti",
  "atk-s0404a0:339_5": "dvīhi padehi aniccalakkhaṇaṃ kathitaṃ, dukkhatotiādīhi chahi dukkhalakkhaṇaṃ, parato,",
  "atk-s0404a0:339_6": "suññato, anattatoti tīhi anattalakkhaṇaṃ. Tasmā so tehi evaṃ tilakkhaṇaṃ āropetvā",
  "atk-s0404a0:339_7": "diṭṭhehi antosamāpattiyaṃ pañcakkhandhadhammehi. Cittaṃ paṭivāpetīti cittaṃ paṭisaṃharati",
  "atk-s0404a0:339_8": "moceti apaneti. Upasaṃharatīti vipassanācittaṃ tāva savanavasena thutivasena pariyattivasena",
  "atk-s0404a0:339_9": "paññattivasena ca santaṃ nibbānanti evaṃ asaṅkhatāya amatāya dhātuyā upasaṃharati.",
  "atk-s0404a0:339_10": "Maggacittaṃ nibbānaṃ ārammaṇakaraṇavaseneva “etaṃ santaṃ etaṃ paṇīta”nti na evaṃ",
  "atk-s0404a0:339_11": "vadati. Iminā panākārena taṃ paṭivijjhanto tattha cittaṃ upasaṃharatīti attho.",
  "atk-s0404a0:340_0": "So tattha ṭhitoti tassā tilakkhaṇārammaṇāya vipassanāya ṭhito. Āsavānaṃ khayaṃ pāpuṇātīti",
  "atk-s0404a0:340_1": "anukkamena cattāro magge bhāvetvā arahattaṃ pāpuṇāti. Teneva dhammarāgenāti samathavipassanādhamme",
  "atk-s0404a0:340_2": "chandarāgena. Dhammanandiyāti tasseva vevacanaṃ. Samathavipassanāsu hi sabbaso chandarāgaṃ",
  "atk-s0404a0:340_3": "pariyādātuṃ sakkonto arahattaṃ pāpuṇāti, asakkonto anāgāmī hoti.",
  "atk-s0404a0:341_0": "Tiṇapurisarūpake vāti tiṇapotthakarūpe vā. Dūre kaṇḍe pātetīti dūrepātī. Avirādhitaṃ",
  "atk-s0404a0:341_1": "vijjhatīti akkhaṇavedhī. Yadeva tattha hoti vedanāgatanti idha rūpaṃ na gahitaṃ.",
  "atk-s0404a0:341_2": "Kasmā? Samatikkantattā. Ayañhi heṭṭhā rūpāvacarajjhānaṃ samāpajjitvā rūpaṃ atikkamitvā",
  "atk-s0404a0:341_3": "arūpāvacarasamāpattiṃ samāpannoti samathavasenāpi anena rūpaṃ samatikkantaṃ, heṭṭhā",
  "atk-s0404a0:341_4": "rūpaṃ sammasitvā taṃ atikkamma idāni arūpaṃ sammasatīti vipassanāvasenāpi anena rūpaṃ",
  "atk-s0404a0:341_5": "atikkantaṃ. Āruppe pana sabbasopi rūpaṃ natthīti taṃ sandhāyapi rūpaṃ na gahitaṃ.",
  "atk-s0404a0:341_6": "Atha nevasaññānāsaññāyatanaṃ kasmā na gahitanti? Sukhumattā. Tasmiñhi cattāropi arūpakkhandhā",
  "atk-s0404a0:341_7": "sukhumā na sammasanūpagā. Tenevāha – “iti kho, bhikkhave, yāvatā saññāsamāpatti tāvatā",
  "atk-s0404a0:341_8": "aññāpaṭivedho”ti. Idaṃ vuttaṃ hoti – yāvatā sacittakasamāpatti nāma atthi, tāvatā",
  "atk-s0404a0:341_9": "oḷārike dhamme sammasato aññāpaṭivedho hoti, arahattaṃ sampajjati. Nevasaññānāsaññāyatanaṃ",
  "atk-s0404a0:341_10": "pana sukhumattā saññāsamāpattīti na vuccati. Jhāyīheteti jhāyīhi jhānābhiratehi etāni.",
  "atk-s0404a0:341_11": "Vuṭṭhahitvāti tato samāpattito vuṭṭhāya. Samakkhātabbānīti sammā akkhātabbāni, “santāni",
  "atk-s0404a0:341_12": "paṇītānī”ti evaṃ kevalaṃ ācikkhitabbāni thometabbāni vaṇṇetabbānīti.",
  "atk-s0404a0:342": "6. Ānandasuttavaṇṇanā",
  "atk-s0404a0:343_0": "37. Chaṭṭhe sambādheti pañcakāmaguṇasambādhe. Okāsādhigamoti okāsassa adhigamo. Sattānaṃ",
  "atk-s0404a0:343_1": "visuddhiyāti sattānaṃ visuddhiṃ pāpanatthāya. Samatikkamāyāti samatikkamanatthāya.",
  "atk-s0404a0:343_2": "Atthaṅgamāyāti atthaṃ gamanatthāya. Ñāyassa adhigamāyāti sahavipassanakassa maggassa",
  "atk-s0404a0:343_3": "adhigamanatthāya. Nibbānassa sacchikiriyāyāti apaccayanibbānassa paccakkhakaraṇatthāya.",
  "atk-s0404a0:343_4": "Tadeva nāma cakkhuṃ bhavissatīti taññeva pasādacakkhu asambhinnaṃ bhavissati. Te",
  "atk-s0404a0:343_5": "rūpāti tadeva rūpārammaṇaṃ āpāthaṃ āgamissati. Tañcāyatanaṃ no paṭisaṃvedissatīti",
  "atk-s0404a0:343_6": "tañca rūpāyatanaṃ na jānissati. Sesesupi eseva nayo.",
  "atk-s0404a0:344_0": "Udāyīti kāḷudāyitthero. Saññīmeva nu khoti sacittakoyeva nu kho. Makāro padasandhimattaṃ.",
  "atk-s0404a0:344_1": "Kiṃsaññīti katarasaññāya saññī hutvā. Sabbaso rūpasaññānanti idaṃ kasmā gaṇhi, kiṃ",
  "atk-s0404a0:344_2": "paṭhamajjhānādisamaṅgino rūpādipaṭisaṃvedanā hotīti? Na hoti, yāva pana kasiṇarūpaṃ",
  "atk-s0404a0:344_3": "ārammaṇaṃ hoti, tāva rūpaṃ samatikkantaṃ nāma na hoti. Asamatikkantattā paccayo bhavituṃ",
  "atk-s0404a0:344_4": "sakkhissati. Samatikkantattā pana taṃ natthi nāma hoti, natthitāya paccayo bhavituṃ",
  "atk-s0404a0:344_5": "na sakkotīti dassetuṃ idameva gaṇhi.",
  "atk-s0404a0:345_0": "Jaṭilavāsikāti jaṭilanagaravāsinī. Na cābhinatotiādīsu rāgavasena na abhinato, dosavasena",
  "atk-s0404a0:345_1": "na apanato. Sasaṅkhārena sappayogena kilese niggaṇhitvā vāretvā ṭhito, kilesānaṃ",
  "atk-s0404a0:345_2": "pana chinnante uppannoti na sasaṅkhāraniggayhavāritagato. Vimuttattā ṭhitoti kilesehi",
  "atk-s0404a0:345_3": "vimuttattāyeva ṭhito. Ṭhitattā santusitoti ṭhitattāyeva santuṭṭho nāma jāto. Santusitattā",
  "atk-s0404a0:345_4": "no paritassatīti santuṭṭhattāyeva paritāsaṃ nāpajjati. Ayaṃ, bhante ānanda, samādhi",
  "atk-s0404a0:345_5": "kiṃ phaloti iminā ayaṃ therī tālaphalaññeva gahetvā “idaṃ phalaṃ kiṃ phalaṃ nāmā”ti",
  "atk-s0404a0:345_6": "pucchamānā viya arahattaphalasamādhiṃ gahetvā “ayaṃ, bhante ānanda, samādhi kiṃ phalo",
  "atk-s0404a0:345_7": "vutto bhagavatā”ti pucchati. Aññāphalo vuttoti aññā vuccati arahattaṃ, arahattaphalasamādhi",
  "atk-s0404a0:345_8": "nāmeso vutto bhagavatāti attho. Evaṃsaññīpīti imāya arahattaphalasaññāya saññīpi",
  "atk-s0404a0:345_9": "tadāyatanaṃ no paṭisaṃvedetīti evaṃ imasmiṃ sutte arahattaphalasamādhi kathitoti.",
  "atk-s0404a0:346": "7. Lokāyatikasuttavaṇṇanā",
  "atk-s0404a0:347_0": "38. Sattame lokāyatikāti lokāyatavādakā. Satatanti sadā. Samitanti nirantaraṃ. Tiṭṭhatetanti",
  "atk-s0404a0:347_1": "tiṭṭhatu etaṃ, mā etaṃ paṭṭhapetha, ko vo etena attho. Dhammaṃ vo brāhmaṇā desessāmīti",
  "atk-s0404a0:347_2": "ahaṃ vo catusaccadhammaṃ desessāmi.",
  "atk-s0404a0:348_0": "Daḷhadhammoti daḷhadhanuṃ gahetvā ṭhito. Dhanuggahoti issāso. Daḷhadhanu nāma dvisahassathāmaṃ",
  "atk-s0404a0:348_1": "vuccati. Dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe",
  "atk-s0404a0:348_2": "gahetvā yāva kaṇḍappamāṇā ukkhittassa pathavito muccati. Sikkhitoti dasa dvādasa",
  "atk-s0404a0:348_3": "vassāni ācariyakule uggahitasippo. Katahatthoti eko sippameva uggaṇhāti, katahattho",
  "atk-s0404a0:348_4": "na hoti ayaṃ pana katahattho ciṇṇavasibhāvo. Katūpāsanoti rājakulādīsu dassitasippo.",
  "atk-s0404a0:348_5": "Lahukena asanenāti anto susiraṃ katvā tūlādīhi pūretvā katalakkhaparikammena sallahukakaṇḍena.",
  "atk-s0404a0:348_6": "Evaṃ katañhi ekausabhagāmī dve usabhānipi gacchati…pe… aṭṭhusabhagāmī soḷasa usabhānipi",
  "atk-s0404a0:348_7": "gacchati. Appakasirenāti niddukkhena. Atipāteyyāti atikkameyya. Idaṃ vuttaṃ hoti",
  "atk-s0404a0:348_8": "– yathā so dhanuggaho taṃ vidatthicaturaṅgulaṃ chāyaṃ sīghameva atikkāmeti, evaṃ",
  "atk-s0404a0:348_9": "sakalacakkavāḷaṃ sīghaṃ sīghaṃ atikkamanasamatthena javena samannāgato. Sandhāvanikāyāti",
  "atk-s0404a0:348_10": "padasā dhāvanena. Evamāhaṃsūti evaṃ vadanti.",
  "atk-s0404a0:349": "8. Devāsurasaṅgāmasuttavaṇṇanā",
  "atk-s0404a0:350_0": "39. Aṭṭhame samupabyūḷho ahosīti paccupaṭṭhito ahosi. Saṅgāmeyyāmāti saṅgāmaṃ kareyyāma",
  "atk-s0404a0:350_1": "yujjheyyāma. Apayiṃsuyevāti palāyiṃsuyeva. Uttarenābhimukhāti uttarāmukhā hutvā.",
  "atk-s0404a0:350_2": "Abhiyante vāti anubandhantiyeva. Bhīruttānagatenāti bhīruttānaṃ bhayanivāraṇaṃ patiṭṭhānaṃ",
  "atk-s0404a0:350_3": "gatena. Akaraṇīyāti yuddhena kiñci akattabbā. Kasmā pana nesaṃ saṅgāmo hotīti? Asurā",
  "atk-s0404a0:350_4": "hi pubbe tāvatiṃsavāsino, te cittapāṭaliyā pupphanakāle dibbapāricchattakapupphaṃ",
  "atk-s0404a0:350_5": "anussaranti. Tato uppannakodhā “gaṇhatha deve”ti sammukhasammukhaṭṭhāneneva sineruṃ",
  "atk-s0404a0:350_6": "abhiruhanti, devāpi nikkhamanti. Tesaṃ gopālakadārakānaṃ aññamaññaṃ daṇḍakehi paharaṇasadisaṃ",
  "atk-s0404a0:350_7": "yuddhaṃ hoti. Sakko devarājā heṭṭhā pañcasu ṭhānesu ārakkhaṃ ṭhapetvā upari devapuraṃ",
  "atk-s0404a0:350_8": "parivāretvā attasadisā vajirahatthā paṭimā ṭhapāpesi. Asurā heṭṭhā pañca ṭhānāni",
  "atk-s0404a0:350_9": "paṭibāhitvā abhiruḷhā indapaṭimāyo disvā nivattitvā asurapurameva gacchanti.",
  "atk-s0404a0:351_0": "Dakkhiṇenābhimukhāti dakkhiṇāmukhā hutvā. Apadaṃ vadhitvāti nippadaṃ niravasesaṃ",
  "atk-s0404a0:351_1": "vadhitvā. Adassanaṃ gatoti māropi vaṭṭapādakaṃ katvā rūpāvacaracatutthajjhānaṃ samāpannassa",
  "atk-s0404a0:351_2": "cittaṃ jānāti, tadeva vipassanāpādakaṃ katvā samāpannassa cittaṃ jānāti. Arūpāvacarasamāpatti",
  "atk-s0404a0:351_3": "pana vaṭṭapādā vā hotu vipassanāpādā vā, taṃ samāpannassa māro cittaṃ na jānāti.",
  "atk-s0404a0:351_4": "Tena vuttaṃ – “adassanaṃ gato pāpimato”ti.",
  "atk-s0404a0:352": "9. Nāgasuttavaṇṇanā",
  "atk-s0404a0:353_0": "40. Navame āraññakassāti araññavāsino. Gocarapasutassāti gocaraggahaṇatthāya gacchantassa.",
  "atk-s0404a0:353_1": "Hatthikalabhāti mahantā mahantā nāgā. Hatthicchāpāti taruṇapotakā. Obhaggobhagganti",
  "atk-s0404a0:353_2": "nāmetvā nāmetvā ṭhapitaṃ. Ogāhaṃ otiṇṇassāti ogāhitabbattā ogāhanti laddhanāmaṃ udakatitthaṃ",
  "atk-s0404a0:353_3": "otiṇṇassa. Ogāhā uttiṇṇassāti udakatitthato uttiṇṇassa. Vūpakaṭṭhoti vūpakaṭṭho hutvā.",
  "atk-s0404a0:353_4": "Idāni yasmā dasabalassa hatthināgena kiccaṃ natthi, sāsane pana taṃsarikkhakaṃ puggalaṃ",
  "atk-s0404a0:353_5": "dassetuṃ idamāhaṭaṃ, tasmā taṃ puggalaṃ dassento evameva khotiādimāha.",
  "atk-s0404a0:354": "10. Tapussasuttavaṇṇanā",
  "atk-s0404a0:355_0": "41. Dasame mallesūti mallaraṭṭhe. Idheva tāva tvaṃ, ānanda, hotīti idha bhagavā “tapussagahapatino",
  "atk-s0404a0:355_1": "idha ṭhitena ānandena saddhiṃ kathāsallāpo bhavissati, tatonidānaṃ ahaṃ mahantaṃ",
  "atk-s0404a0:355_2": "dhammapariyāyaṃ desessāmī”ti ñatvā āha. Upasaṅkamīti so kira bhuttapātarāso “dasabalassa",
  "atk-s0404a0:355_3": "upaṭṭhānaṃ gamissāmī”ti nikkhamanto dūratova theraṃ disvā yenāyasmā ānando tenupasaṅkami.",
  "atk-s0404a0:355_4": "Papāto viya khāyati, yadidaṃ nekkhammanti yamidaṃ pabbajjāsaṅkhātaṃ nekkhammaṃ, taṃ",
  "atk-s0404a0:355_5": "amhākaṃ mahāpapāto viya ogāhitvā upaṭṭhāti. Nekkhamme cittaṃ pakkhandatīti pabbajjāya",
  "atk-s0404a0:355_6": "cittaṃ ārammaṇavasena pakkhandati, tadeva ārammaṇaṃ katvā pasīdati, tadeva patiṭṭhāti,",
  "atk-s0404a0:355_7": "paccanīkadhammehi ca vimuccati. ‘Etaṃ santa’nti passatoti etaṃ nekkhammaṃ santaṃ",
  "atk-s0404a0:355_8": "vigatadarathapariḷāhanti evaṃ passantānaṃ bhikkhūnaṃ. Bahunā janena visabhāgoti tayidaṃ",
  "atk-s0404a0:355_9": "bahunā mahājanena saddhiṃ bhikkhūnaṃ visabhāgaṃ, asadisanti attho.",
  "atk-s0404a0:356_0": "Kathāpābhatanti kathāmūlaṃ. Tassa mayhaṃ, ānanda, nekkhamme cittaṃ na pakkhandatīti",
  "atk-s0404a0:356_1": "tassa evaṃ vitakkentassāpi mayhaṃ pabbajjāya cittaṃ na otarati. “Etaṃ santa”nti passatoti",
  "atk-s0404a0:356_2": "“sādhu nekkhamma”nti parivitakkanavasena “etaṃ nekkhammaṃ santa”nti passantassapi.",
  "atk-s0404a0:356_3": "Anāsevitoti na āsevito na phassito na sacchikato. Adhigammāti adhigantvā patvā sacchikatvā.",
  "atk-s0404a0:356_4": "Tamāseveyyanti taṃ ānisaṃsaṃ seveyyaṃ bhajeyyaṃ. Yaṃ meti yena kāraṇena mayhaṃ. Adhigammāti",
  "atk-s0404a0:356_5": "adhigantvā. Svāssa me hoti ābādhoti so mayhaṃ ābādhanaṭṭhena ābādho hoti. Avitakke",
  "atk-s0404a0:356_6": "cittaṃ na pakkhandatīti avitakkavicāre dutiyajjhāne ārammaṇavasena cittaṃ na pakkhandati.",
  "atk-s0404a0:356_7": "Vitakkesūti vitakkavicāresu. Sesaṃ sabbattha uttānatthamevāti.",
  "atk-s0404a0:357": "1. Sambādhasuttavaṇṇanā",
  "atk-s0404a0:358_0": "42. Pañcamassa paṭhame udāyīti kāḷudāyitthero. Avidvāti aññāsi. Bhūrimedhasoti mahāpañño.",
  "atk-s0404a0:358_1": "Yo jhānamabujjhīti yo jhānaṃ abujjhi. Paṭilīnanisabhoti ekībhāvavasena paṭilīno ceva",
  "atk-s0404a0:358_2": "uttamaṭṭhena ca nisabho. Munīti buddhamuni. Pariyāyenāti ekena kāraṇena. Kāmasambādhassa",
  "atk-s0404a0:358_3": "hi abhāvamatteneva paṭhamajjhānaṃ okāsādhigamo nāma, na sabbathā sabbaṃ. Tatrāpatthi",
  "atk-s0404a0:358_4": "sambādhoti tasmimpi paṭhamajjhāne sambādho paṭipīḷanaṃ atthiyeva. Tatrāpitthītipi",
  "atk-s0404a0:358_5": "pāṭho. Kiñca tattha sambādhoti tasmiṃ pana jhāne kiṃ sambādho nāma. Ayamettha sambādhoti",
  "atk-s0404a0:358_6": "ayaṃ vitakkavicārānaṃ aniruddhabhāvo sambādho saṃpīḷā nāma. Iminā upāyena sabbavāresu",
  "atk-s0404a0:358_7": "attho veditabbo. Nippariyāyenāti na ekena kāraṇena, atha kho āsavakkhayo nāma sabbasambādhānaṃ",
  "atk-s0404a0:358_8": "pahīnattā sabbena sabbaṃ okāsādhigamo nāmāti.",
  "atk-s0404a0:359": "2. Kāyasakkhisuttavaṇṇanā",
  "atk-s0404a0:360_0": "43. Dutiye yathā yathā ca tadāyatananti yena yena kāraṇena yena yenākārena taṃ paṭhamajjhānasaṅkhātaṃ",
  "atk-s0404a0:360_1": "āyatanaṃ hoti. Tathā tathā naṃ kāyena phusitvā viharatīti tena tena kāraṇena tena",
  "atk-s0404a0:360_2": "tenākārena taṃ samāpattiṃ sahajātanāmakāyena phusitvā viharati, samāpajjatīti attho.",
  "atk-s0404a0:360_3": "Kāyasakkhi vutto bhagavatā pariyāyenāti yasmā tena nāmākāyena paṭhamajjhānaṃ sacchikataṃ,",
  "atk-s0404a0:360_4": "tasmā iminā pariyāyena kāyasakkhi vutto. Nippariyāyenāti yattakaṃ kāyena sacchikātabbaṃ,",
  "atk-s0404a0:360_5": "sabbassa katattā ayaṃ nippariyāyena kāyasakkhi nāma.",
  "atk-s0404a0:361": "3. Paññāvimuttasuttavaṇṇanā",
  "atk-s0404a0:362": "44. Tatiye paññāya ca naṃ pajānātīti taṃ paṭhamajjhānavipassanāpaññāya jānāti. Idhāpi pariyāyanippariyāyā purimanayeneva veditabbā. Yathā ca idha, evaṃ ito paresupi.",
  "atk-s0404a0:363": "4. Ubhatobhāgavimuttasuttavaṇṇanā",
  "atk-s0404a0:364_0": "45. Catutthaṃ ubhayena veditabbaṃ. Ettha ca ubhatobhāgavimuttoti ubhatobhāgehi samathavipassanānaṃ",
  "atk-s0404a0:364_1": "paccanīkakilesehi vimutto. Pariyosāne pana samāpattiyā rūpakāyato, ariyamaggena nāmakāyato",
  "atk-s0404a0:364_2": "vimuttoyeva ubhatobhāgavimuttoti veditabbo.",
  "atk-s0404a0:365": "5-10. Sandiṭṭhikadhammasuttādivaṇṇanā",
  "atk-s0404a0:366_0": "46-51. Pañcamādīsu sandiṭṭhikoti sayaṃ passitabbako. Nibbānanti kilesanibbānaṃ. Parinibbānanti",
  "atk-s0404a0:366_1": "tasseva vevacanaṃ. Tadaṅganibbānanti paṭhamajjhānādinā tena tena aṅgena nibbānaṃ.",
  "atk-s0404a0:366_2": "Diṭṭhadhammanibbānanti ismiṃyeva attabhāve nibbānaṃ. Sesaṃ sabbattha uttānatthamevāti.",
  "atk-s0404a0:367": "Sāmaññavaggo pañcamo.",
  "atk-s0404a0:368": "Paṭhamapaṇṇāsakaṃ niṭṭhitaṃ.",
  "atk-s0404a0:369": "2. Dutiyapaṇṇāsakavaṇṇanā",
  "atk-s0404a0:370": "52. Ito paresu khemanti nirupaddavaṃ. Khemappattoti khemabhāvaṃ patto. Sikkhādubbalyānīti sikkhāya dubbalabhāvakaraṇāni. Sesaṃ sabbattha uttānatthamevāti.",
  "atk-s0404a0:371": "Manorathapūraṇiyā aṅguttaranikāya-aṭṭhakathāya",
  "atk-s0404a0:372": ". Namo tassa bhagavato arahato sammāsambuddhassa.",
  "atk-s0404a0:373": "Aṅguttaranikāye",
  "atk-s0404a0:374": "1. Paṭhamapaṇṇāsakaṃ",
  "atk-s0404a0:375": "1. Ānisaṃsavaggo",
  "atk-s0404a0:376": "1. Kimatthiyasuttavaṇṇanā",
  "atk-s0404a0:377_0": "1. Dasakanipātassa paṭhame kusalāni sīlānīti anavajjasīlāni. Amaṅkubhāvassa avippaṭisārassa",
  "atk-s0404a0:377_1": "atthāya saṃvattantīti avippaṭisāratthāni. So nesaṃ ānisaṃsoti avippaṭisārānisaṃsāni.",
  "atk-s0404a0:377_2": "Yathābhūtañāṇadassanatthotiādīsu yathābhūtañāṇadassanaṃ nāma taruṇavipassanā, nibbidā",
  "atk-s0404a0:377_3": "nāma balavavipassanā, virāgo nāma maggo, vimutti nāma arahattaphalaṃ, ñāṇadassanaṃ",
  "atk-s0404a0:377_4": "nāma paccavekkhaṇañāṇaṃ. Aggāya parentīti arahattatthāya gacchanti.",
  "atk-s0404a0:378": "2. Cetanākaraṇīyasuttavaṇṇanā",
  "atk-s0404a0:379_0": "2. Dutiye na cetanāya karaṇīyanti na cetetvā kappetvā pakappetvā kātabbaṃ. Dhammatā",
  "atk-s0404a0:379_1": "esāti dhammasabhāvo eso kāraṇaniyamo ayaṃ. Abhisandentīti pavattenti. Paripūrentīti",
  "atk-s0404a0:379_2": "paripuṇṇaṃ karonti. Apārā pāraṃ gamanāyāti orimatīrabhūtā tebhūmakavaṭṭā nibbānapāraṃ gamanatthāya.",
  "atk-s0404a0:380": "3-5. Upanisasuttattayavaṇṇanā",
  "atk-s0404a0:381": "3-5. Tatiye hatūpanisoti hatakāraṇo. Catutthapañcamesu dvīhi therehi kathitabhāvova viseso.",
  "atk-s0404a0:382": "6. Samādhisuttavaṇṇanā",
  "atk-s0404a0:383_0": "6. Chaṭṭhe neva pathaviyaṃ pathavīsaññī assāti pathaviṃ ārammaṇaṃ katvā pathavīti",
  "atk-s0404a0:383_1": "evaṃ uppannāya saññāya saññī na bhaveyya. Āpādīsupi eseva nayo. Na idhaloketi idhaloke",
  "atk-s0404a0:383_2": "uppajjanakacatukkapañcakajjhānasaññāya na saññī bhaveyya. Na paraloketi paraloke",
  "atk-s0404a0:383_3": "uppajjanakacatukkapañcakajjhānasaññāya na saññī bhaveyya. Saññī ca pana assāti atha",
  "atk-s0404a0:383_4": "ca panassa samāpatti savitakkasamāpattiyeva assāti vuccati. Etaṃ santaṃ etaṃ paṇītanti",
  "atk-s0404a0:383_5": "santaṃ santanti appetvā nisinnassa divasampi cittuppādo “santaṃ santa”nteva pavattati,",
  "atk-s0404a0:383_6": "paṇītaṃ paṇītanti appetvā nisinnassa divasampi cittuppādo “paṇītaṃ paṇīta”nteva pavattati.",
  "atk-s0404a0:383_7": "Yadidaṃ sabbasaṅkhārasamathoti nibbānaṃ nibbānanti appetvā nisinnassa divasampi cittuppādo",
  "atk-s0404a0:383_8": "“nibbānaṃ nibbāna”nteva pavattatīti sabbampetaṃ phalasamāpattisamādhiṃ sandhāya vuttaṃ.",
  "atk-s0404a0:384": "7. Sāriputtasuttavaṇṇanā",
  "atk-s0404a0:385_0": "7. Sattame saññī ca panāhaṃ, āvuso, tasmiṃ samaye ahosinti, āvuso, tasmiṃ samaye",
  "atk-s0404a0:385_1": "ahaṃ “bhavanirodho nibbāna”nti imāya phalasamāpattisaññāya saññī ahosiṃ. Sacittakā",
  "atk-s0404a0:385_2": "me sā samāpatti ahosīti paccavekkhaṇā kathitā.",
  "atk-s0404a0:386": "8. Jhānasuttavaṇṇanā",
  "atk-s0404a0:387": "8. Aṭṭhame samantapāsādikoti pasādāvahānaṃyeva kāyakammādīnaṃ sabbhāvato samanto pāsādiko. Sabbākāraparipūroti sabbehi kāraṇehi paripuṇṇo.",
  "atk-s0404a0:388": "9. Santavimokkhasuttavaṇṇanā",
  "atk-s0404a0:389_0": "9. Navame santāti ārammaṇasantatāyapi aṅgasantatāyapi santā. Vimokkhāti paccanīkadhammehi",
  "atk-s0404a0:389_1": "vimuttattā ārammaṇe ca nirāsaṅkabhāvena suṭṭhu muttattā evaṃladdhanāmā. Atikkamma",
  "atk-s0404a0:389_2": "rūpeti rūpajjhānāni atikkamitvā pavattā. Sesaṃ sabbattha uttānatthamevāti.",
  "atk-s0404a0:390": "1. Senāsanasuttavaṇṇanā",
  "atk-s0404a0:391_0": "11. Dutiyassa paṭhame pañcaṅgasamannāgatoti pañcahi guṇaṅgehi samannāgato. Nātidūraṃ",
  "atk-s0404a0:391_1": "hoti nāccāsannanti yañhi atidūre hoti, piṇḍāya caritvā tattha gacchantassa kāyacittadarathā",
  "atk-s0404a0:391_2": "hoti, tato anuppannaṃ vā samādhiṃ uppādetuṃ uppannaṃ vā thiraṃ kātuṃ na sakkoti.",
  "atk-s0404a0:391_3": "Accāsannaṃ bahujanākiṇṇaṃ hoti. Cattālīsausabhamatte pana padese vasataṃ dūrāsannadosavimuttañca",
  "atk-s0404a0:391_4": "gamanāgamanasampannaṃ nāma hoti. Divāappākiṇṇanti divasabhāge mahājanena anākiṇṇaṃ.",
  "atk-s0404a0:392": "2. Pañcaṅgasuttavaṇṇanā",
  "atk-s0404a0:393_0": "12. Dutiye kevalīti kevalehi sakalehi guṇehi samannāgato. Vusitavāti vutthabrahmacariyavāso.",
  "atk-s0404a0:393_1": "Asekhenāti asekhadhammapariyāpannena lokuttarena. Sīlakkhandhenāti sīlarāsinā. Vimuttikkhandhenāti",
  "atk-s0404a0:393_2": "ettha ṭhapetvā sīlādayo tayo sesā phaladhammā vimutti nāma, vimuttiñāṇadassanaṃ paccavekkhaṇañāṇaṃ, taṃ lokiyameva.",
  "atk-s0404a0:394": "3-4. Saṃyojanasuttādivaṇṇanā",
  "atk-s0404a0:395_0": "13-14. Tatiye orambhāgiyānīti heṭṭhābhāgiyāni. Uddhambhāgiyānīti uparibhāgiyāni.",
  "atk-s0404a0:395_1": "Imasmiṃ sutte vaṭṭameva kathitaṃ. Catutthe khilavinibandhā pañcakanipāte vitthāritāyeva.",
  "atk-s0404a0:395_2": "Ārohapariṇāhenāti dīghaputhulantena.",
  "atk-s0404a0:396": "5. Appamādasuttavaṇṇanā",
  "atk-s0404a0:397_0": "15. Pañcame evameva khoti yathā sabbasattānaṃ sammāsambuddho aggo, evaṃ sabbesaṃ",
  "atk-s0404a0:397_1": "kusaladhammānaṃ kārāpakaappamādo aggoti daṭṭhabbo. Nanu cesa lokiyova, kusaladhammā",
  "atk-s0404a0:397_2": "pana lokuttarāpi. Ayañca kāmāvacarova, kusaladhammā pana catubhūmakā. Kathamesa tesaṃ",
  "atk-s0404a0:397_3": "aggoti? Paṭilābhakattena. Appamādena hi te paṭilabhanti, tasmā so tesaṃ aggo. Teneva",
  "atk-s0404a0:397_4": "vuttaṃ – sabbe te appamādamūlakāti.",
  "atk-s0404a0:398_0": "Jaṅgalānanti pathavitalacārīnaṃ. Pāṇānanti sapādakapāṇānaṃ. Padajātānīti padāni.",
  "atk-s0404a0:398_1": "Samodhānaṃ gacchantīti odhānaṃ pakkhepaṃ gacchanti. Aggamakkhāyatīti seṭṭhamakkhāyati.",
  "atk-s0404a0:398_2": "Yadidaṃ mahantattenāti mahantabhāvena aggamakkhāyati, na guṇaggenāti attho. Vassikanti",
  "atk-s0404a0:398_3": "sumanapupphaṃ. Idaṃ kira suttaṃ sutvā bhātiyamahārājā vīmaṃsitukāmatāya ekasmiṃ gabbhe",
  "atk-s0404a0:398_4": "catujātigandhehi paribhaṇḍaṃ katvā sugandhapupphāni āharāpetvā ekassa samuggassa",
  "atk-s0404a0:398_5": "majjhe sumanapupphamuṭṭhiṃ ṭhapetvā sesāni tassa samantato muṭṭhiṃ katvā ṭhapetvā",
  "atk-s0404a0:398_6": "dvāraṃ pidhāya bahi nikkhanto. Athassa muhuttaṃ bahi vītināmetvā dvāraṃ vivaritvā",
  "atk-s0404a0:398_7": "pavisantassa sabbapaṭhamaṃ sumanapupphagandho ghānaṃ pahari. So mahātalasmiṃyeva",
  "atk-s0404a0:398_8": "mahācetiyābhimukho nipajjitvā “vassikaṃ tesaṃ agganti kathentena sukathitaṃ sammāsambuddhenā”ti",
  "atk-s0404a0:398_9": "cetiyaṃ vandi. Khuddarājānoti khuddakarājāno. Kūṭarājānotipi pāṭho.",
  "atk-s0404a0:399": "6. Āhuneyyasuttavaṇṇanā",
  "atk-s0404a0:400": "16. Chaṭṭhe gotrabhūti sikhāpattavipassanābhūtena nibbānārammaṇena gotrabhuñāṇena samannāgato.",
  "atk-s0404a0:401": "7. Paṭhamanāthasuttavaṇṇanā",
  "atk-s0404a0:402_0": "17. Sattame sanāthāti sañātakā bahuñātivaggā hutvā viharatha. Nāthaṃ karontīti nāthakaraṇā,",
  "atk-s0404a0:402_1": "attano sanāthabhāvakarā patiṭṭhākarāti attho. Kalyāṇamittotiādīsu sīlādiguṇasampannā",
  "atk-s0404a0:402_2": "kalyāṇā mittā assāti kalyāṇamitto. Tevassa ṭhānanisajjādīsu saha ayanato sahāyāti",
  "atk-s0404a0:402_3": "kalyāṇasahāyo. Cittena ceva kāyena ca kalyāṇamittesuyeva sampavaṅko oṇatoti kalyāṇasampavaṅko.",
  "atk-s0404a0:402_4": "Suvaco hotīti sukhena vattabbo hoti, sukhena anusāsitabbo. Khamoti gāḷhena pharusena",
  "atk-s0404a0:402_5": "kakkhaḷena vutto khamati na kuppati. Padakkhiṇaggāhī anusāsaninti yathā ekacco ovadiyamāno",
  "atk-s0404a0:402_6": "vāmato gaṇhāti, paṭippharati vā, assuṇanto vā gacchati, evaṃ akatvā “ovadatha, bhante,",
  "atk-s0404a0:402_7": "anusāsatha, tumhesu anovadantesu ko añño ovadissatī”ti padakkhiṇaṃ gaṇhāti.",
  "atk-s0404a0:403_0": "Uccāvacānīti uccanīcāni. Kiṃkaraṇīyānīti “kiṃ karomī”ti evaṃ vatvā kattabbakammāni.",
  "atk-s0404a0:403_1": "Tattha uccakammaṃ nāma cīvarassa karaṇaṃ rajanaṃ, cetiye sudhākammaṃ, uposathāgāracetiyagharabodhigharesu",
  "atk-s0404a0:403_2": "kattabbakammanti evamādi. Avacakammaṃ nāma pādadhovanamakkhanādikhuddakakammaṃ. Tatrūpāyāyāti",
  "atk-s0404a0:403_3": "tatrupagamaniyāya. Alaṃ kātunti kātuṃ samattho hoti. Alaṃ saṃvidhātunti vicāretuṃ samattho hoti.",
  "atk-s0404a0:404_0": "Dhamme assa kāmo sinehoti dhammakāmo, tepiṭakaṃ buddhavacanaṃ piyāyatīti attho. Piyasamudāhāroti",
  "atk-s0404a0:404_1": "parasmiṃ kathente sakkaccaṃ suṇāti, sayañca paresaṃ desetukāmo hotīti attho. Abhidhamme",
  "atk-s0404a0:404_2": "abhivinayeti ettha dhammo abhidhammo, vinayo abhivinayoti catukkaṃ veditabbaṃ. Tattha",
  "atk-s0404a0:404_3": "dhammoti suttantapiṭakaṃ. Abhidhammoti satta pakaraṇāni. Vinayoti ubhatovibhaṅgo.",
  "atk-s0404a0:404_4": "Abhivinayoti khandhakaparivārā. Atha vā suttantapiṭakampi abhidhammapiṭakampi dhammo",
  "atk-s0404a0:404_5": "eva, maggaphalāni abhidhammo. Sakalavinayapiṭakaṃ vinayo, kilesavūpasamakaraṇaṃ abhivinayo.",
  "atk-s0404a0:404_6": "Iti sabbasmimpi ettha dhamme ca abhidhamme ca vinaye ca abhivinaye ca uḷārapāmojjo",
  "atk-s0404a0:404_7": "hotīti attho. Kusalesu dhammesūti kāraṇatthe bhummaṃ, cātubhūmakakusaladhammakāraṇā",
  "atk-s0404a0:404_8": "tesaṃ adhigamatthāya anikkhittadhuro hotīti attho.",
  "atk-s0404a0:405": "8. Dutiyanāthasuttavaṇṇanā",
  "atk-s0404a0:406": "18. Aṭṭhame therānukampitassāti therehi ovādānusāsanidānasamussāhitāya hitapharaṇāya anukampitassa.",
  "atk-s0404a0:407": "9. Paṭhamaariyāvāsasuttavaṇṇanā",
  "atk-s0404a0:408": "19. Navame ariyavāsāti ariyānaṃ āvāso, te āvasiṃsu āvasanti āvasissantīti ariyāvāsā. Yadariyāti ye vāse ariyā.",
  "atk-s0404a0:409": "10. Dutiyaariyāvāsasuttavaṇṇanā",
  "atk-s0404a0:410_0": "20. Dasamaṃ yasmā kururaṭṭhavāsino bhikkhū gambhīrapaññākārakā yuttappayuttā, tasmā",
  "atk-s0404a0:410_1": "yathā tesaṃ dīghanikāyādīsu mahānidānādīni kathitāni, evamidampi gambhīraṃ sukhumaṃ",
  "atk-s0404a0:410_2": "tilakkhaṇāhataṃ suttaṃ tattheva avoca. Tattha pañcaṅgavippahīnoti pañcahi aṅgehi",
  "atk-s0404a0:410_3": "vippayutto hutvā khīṇāsavo avasi vasati vasissati. Tasmā ayaṃ pañcaṅgavippahīnatā",
  "atk-s0404a0:410_4": "ariyāvāsoti vutto. Esa nayo sabbattha. Evaṃ kho, bhikkhave, bhikkhu chaḷaṅgasamannāgato",
  "atk-s0404a0:410_5": "hotīti chaḷaṅgupekkhāya samannāgato hoti. Chaḷaṅgupekkhā dhammā nāma keti? Ñāṇādayo.",
  "atk-s0404a0:410_6": "“Ñāṇa”nti vutte kiriyato cattāri ñāṇasampayuttacittāni labbhanti, “satatavihāro”ti",
  "atk-s0404a0:410_7": "vutte aṭṭha mahācittāni, “rajjanadussanaṃ natthī”ti vutte dasa cittāni labbhanti.",
  "atk-s0404a0:410_8": "Somanassaṃ āsevanavasena labbhati. Satārakkhena cetasāti khīṇāsavassa hi tīsu dvāresu",
  "atk-s0404a0:410_9": "sabbakāle sati ārakkhakiccaṃ sādheti. Tenevassa carato ca tiṭṭhato ca suttassa ca",
  "atk-s0404a0:410_10": "jāgarassa ca satataṃ samitaṃ ñāṇadassanaṃ paccupaṭṭhitaṃ hotīti vuccati.",
  "atk-s0404a0:411_0": "Puthusamaṇabrāhmaṇānanti bahūnaṃ samaṇabrāhmaṇānaṃ. Ettha samaṇāti pabbajjūpagatā,",
  "atk-s0404a0:411_1": "brāhmaṇāti bhovādino. Puthupaccekasaccānīti bahūni pāṭekkasaccāni. “Idameva dassanaṃ",
  "atk-s0404a0:411_2": "saccaṃ, idameva sacca”nti evaṃ pāṭiyekkaṃ gahitāni bahūni saccānīti attho. Nuṇṇānīti",
  "atk-s0404a0:411_3": "nīhaṭāni. Panuṇṇānīti suṭṭhu nīhaṭāni. Cattānīti vissaṭṭhāni. Vantānīti vamitāni.",
  "atk-s0404a0:411_4": "Muttānīti chinnabandhanāni katāni. Pahīnānīti pajahitāni. Paṭinissaṭṭhānīti yathā",
  "atk-s0404a0:411_5": "na puna cittaṃ ārohanti, evaṃ paṭinissajjitāni. Sabbāneva tāni gahitaggahaṇassa vissaṭṭhabhāvavevacanāni.",
  "atk-s0404a0:412_0": "Samavayasaṭṭhesanoti ettha avayāti anūnā, saṭṭhāti vissaṭṭhā. Sammā avayā saṭṭhā",
  "atk-s0404a0:412_1": "esanā assāti samavayasaṭṭhesano, suṭṭhuvissaṭṭhasabbaesanoti attho. Rāgā cittaṃ vimuttantiādīhi",
  "atk-s0404a0:412_2": "maggassa kiccanipphatti kathitā. Rāgo me pahīnotiādīhi paccavekkhaṇaphalaṃ kathitaṃ.",
  "atk-s0404a0:412_3": "Sesaṃ sabbattha uttānatthamevāti.",
  "atk-s0404a0:413": "1. Sīhanādasuttavaṇṇanā",
  "atk-s0404a0:414_0": "21. Tatiyassa paṭhame visamagateti visamaṭṭhānesu gocaresu gate. Saṅghātaṃ āpādesinti",
  "atk-s0404a0:414_1": "ghātaṃ vadhaṃ pāpesiṃ. Tassa hi ussannatejatāya khuddakesu pāṇesu anukampā hoti.",
  "atk-s0404a0:414_2": "Tasmā ye paṭisattubhāvena saṇṭhātuṃ sakkhissanti, ye dubbalā palāyitukāmā bhavissanti,",
  "atk-s0404a0:414_3": "te palāyissantīti sīhanādaṃ naditvāva gocarāya pakkamati. Tathāgatassetaṃ adhivacananti",
  "atk-s0404a0:414_4": "yadi hi sahanatāya hananatāya ca sīho, tathāgato hi sabbāni ca iṭṭhāniṭṭhāni sahati,",
  "atk-s0404a0:414_5": "sabbaparappavādino ca vādānaṃ nimmathanena hanati. Idamassa hoti sīhanādasminti ayamassa sīhanādo.",
  "atk-s0404a0:415_0": "Tathāgatabalānīti aññehi asādhāraṇāni tathāgatasseva balāni. Yathā vā pubbabuddhānaṃ",
  "atk-s0404a0:415_1": "balāni puññasampattiyā āgatāni, tathā āgatabalānītipi attho. Tattha duvidhaṃ tathāgatassa",
  "atk-s0404a0:415_2": "balaṃ kāyabalaṃ ñāṇabalaṃ. Tesu kāyabalaṃ hatthikulānusārena veditabbaṃ. Vuttañhetaṃ porāṇehi –",
  "atk-s0404a0:416": "“Kālāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0404a0:417": "Gandhamaṅgalahemañca, uposathachaddantime dasā”ti.",
  "atk-s0404a0:418_0": "Imāni dasa hatthikulāni. Tattha kālāvakanti pakatihatthikulaṃ daṭṭhabbaṃ. Yaṃ dasannaṃ",
  "atk-s0404a0:418_1": "purisānaṃ kāyabalaṃ, taṃ ekassa kālāvakassa hatthino. Yaṃ dasannaṃ kālāvakānaṃ balaṃ,",
  "atk-s0404a0:418_2": "taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ dasannaṃ",
  "atk-s0404a0:418_3": "paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa. Yaṃ",
  "atk-s0404a0:418_4": "dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ, taṃ",
  "atk-s0404a0:418_5": "ekassa maṅgalassa. Yaṃ dasannaṃ maṅgalānaṃ, taṃ ekassa hemassa. Yaṃ dasannaṃ hemānaṃ,",
  "atk-s0404a0:418_6": "taṃ ekassa uposathassa. Yaṃ dasannaṃ uposathānaṃ, taṃ ekassa chaddantassa. Yaṃ dasannaṃ",
  "atk-s0404a0:418_7": "chaddantānaṃ, taṃ ekassa tathāgatassa. Nārāyanasaṅghātabalantipi idameva vuccati.",
  "atk-s0404a0:418_8": "Tadetaṃ pakatihatthigaṇanāya hatthīnaṃ koṭisahassānaṃ, purisagaṇanāya dasannaṃ purisakoṭisahassānaṃ",
  "atk-s0404a0:418_9": "balaṃ hoti. Idaṃ tāva tathāgatassa kāyabalaṃ.",
  "atk-s0404a0:419_0": "Ñāṇabalaṃ pana pāḷiyaṃ tāva āgatameva. Dasabalañāṇaṃ, majjhime āgataṃ catuvesārajjañāṇaṃ,",
  "atk-s0404a0:419_1": "aṭṭhasu parisāsu akampanañāṇaṃ, catuyoniparicchedañāṇaṃ, pañcagatiparicchedañāṇaṃ,",
  "atk-s0404a0:419_2": "saṃyuttake āgatāni tesattati ñāṇāni sattasattati ñāṇānīti, evaṃ aññānipi anekāni",
  "atk-s0404a0:419_3": "ñāṇabalaṃ nāma. Idhāpi ñāṇabalameva adhippetaṃ. Ñāṇañhi akampiyaṭṭhena upatthambhanaṭṭhena ca balanti vuttaṃ.",
  "atk-s0404a0:420_0": "Āsabhaṃ ṭhānanti seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti",
  "atk-s0404a0:420_1": "attho. Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako",
  "atk-s0404a0:420_2": "vā usabho, vajasahassajeṭṭhako vasabho. Sabbagavaseṭṭho sabbaparissayasaho seto pāsādiko",
  "atk-s0404a0:420_3": "mahābhāravaho asanisatasaddehipi asampakampiyo nisabho, so idha usabhoti adhippeto.",
  "atk-s0404a0:420_4": "Idampi hi tassa pariyāyavacanaṃ. Usabhassa idanti āsabhaṃ. Ṭhānanti catūhi pādehi",
  "atk-s0404a0:420_5": "pathaviṃ uppīḷetvā acalaṭṭhānaṃ. Idaṃ pana āsabhaṃ viyāti āsabhaṃ. Yatheva hi nisabhasaṅkhāto",
  "atk-s0404a0:420_6": "usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0404a0:420_7": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ",
  "atk-s0404a0:420_8": "uppīḷetvā sadevake loke kenaci paccatthikena paccāmittena akampiyo acalaṭṭhānena",
  "atk-s0404a0:420_9": "tiṭṭhati. Evaṃ tiṭṭhamāno ca taṃ āsabhaṃ ṭhānaṃ paṭijānāti upagacchati na paccakkhāti",
  "atk-s0404a0:420_10": "attani āropeti. Tena vuttaṃ – “āsabhaṃ ṭhānaṃ paṭijānātī”ti.",
  "atk-s0404a0:421_0": "Parisāsūti aṭṭhasu parisāsu. Sīhanādaṃ nadatīti seṭṭhanādaṃ nadati, abhītanādaṃ nadati,",
  "atk-s0404a0:421_1": "sīhanādasadisaṃ vā nādaṃ nadati. Tatrāyaṃ upamā – yathā sīho sīhabalena samannāgato",
  "atk-s0404a0:421_2": "sabbattha visārado vigatalomahaṃso sīhanādaṃ nadati, evaṃ tathāgatasīhopi tathāgatabalehi",
  "atk-s0404a0:421_3": "samannāgato aṭṭhasu parisāsu visārado vigatalomahaṃso “iti sakkāyo”tiādinā nayena",
  "atk-s0404a0:421_4": "nānāvidhadesanāvilāsasampannaṃ sīhanādaṃ nadati. Tena vuttaṃ – “parisāsu sīhanādaṃ nadatī”ti.",
  "atk-s0404a0:422_0": "Brahmacakkaṃ pavattetīti ettha brahmanti seṭṭhaṃ uttamaṃ visiṭṭhaṃ. Cakkanti dhammacakkaṃ.",
  "atk-s0404a0:422_1": "Taṃ panetaṃ duvidhaṃ hoti paṭivedhañāṇañceva desanāñāṇañca. Tattha paññāpabhāvitaṃ",
  "atk-s0404a0:422_2": "attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ ariyaphalāvahaṃ",
  "atk-s0404a0:422_3": "desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato",
  "atk-s0404a0:422_4": "yāva arahattamaggā uppajjamānaṃ, phalakkhaṇe uppannaṃ nāma. Tusitabhavanato vā yāva",
  "atk-s0404a0:422_5": "mahābodhipallaṅke arahattamaggā uppajjamānaṃ, phalakkhaṇe uppannaṃ nāma. Dīpaṅkarato",
  "atk-s0404a0:422_6": "vā paṭṭhāya yāva arahattamaggā uppajjamānaṃ, phalakkhaṇe uppannaṃ nāma. Desanāñāṇampi",
  "atk-s0404a0:422_7": "pavattamānaṃ pavattanti duvidhaṃ. Tañhi yāva aññāsikoṇḍaññassa sotāpattimaggā pavattamānaṃ,",
  "atk-s0404a0:422_8": "phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi",
  "atk-s0404a0:422_9": "panetaṃ aññehi asādhāraṇaṃ, buddhānaṃyeva orasañāṇaṃ.",
  "atk-s0404a0:423_0": "Idāni yehi dasahi balehi samannāgato tathāgato āsabhaṃ ṭhānaṃ paṭijānāti, tāni vitthārato",
  "atk-s0404a0:423_1": "dassetuṃ katamāni dasa? Idha, bhikkhave, tathāgato ṭhānañca ṭhānatotiādimāha. Tattha",
  "atk-s0404a0:423_2": "ṭhānañca ṭhānatoti kāraṇañca kāraṇato. Kāraṇañhi yasmā tattha phalaṃ tiṭṭhati, tadāyattavuttitāya",
  "atk-s0404a0:423_3": "uppajjati ceva pavattati ca, tasmā ṭhānanti vuccati. Taṃ bhagavā “ye ye dhammā yesaṃ",
  "atk-s0404a0:423_4": "yesaṃ dhammānaṃ hetū paccayā uppādāya, taṃ taṃ ṭhānaṃ. Ye ye dhammā yesaṃ yesaṃ dhammānaṃ",
  "atk-s0404a0:423_5": "na hetū na paccayā uppādāya, taṃ taṃ aṭṭhāna”nti pajānanto ṭhānañca ṭhānato aṭṭhānañca",
  "atk-s0404a0:423_6": "aṭṭhānato yathābhūtaṃ pajānāti. Abhidhamme panetaṃ “tattha katamaṃ tathāgatassa ṭhānañca",
  "atk-s0404a0:423_7": "ṭhānato aṭṭhānañca aṭṭhānato yathābhūtaṃ ñāṇa”ntiādinā nayena vitthāritameva. Yampīti",
  "atk-s0404a0:423_8": "yena ñāṇena. Idampi, bhikkhave, tathāgatassāti idampi ṭhānāṭṭhānañāṇaṃ tathāgatassa",
  "atk-s0404a0:423_9": "tathāgatabalaṃ nāma hotīti attho. Evaṃ sabbapadesu yojanā veditabbā.",
  "atk-s0404a0:424_0": "Kammasamādānānanti samādiyitvā katānaṃ kusalākusalakammānaṃ, kammameva vā kammasamādānaṃ.",
  "atk-s0404a0:424_1": "Ṭhānaso hetusoti paccayato ceva hetuto ca. Tattha gatiupadhikālapayogā vipākassa",
  "atk-s0404a0:424_2": "ṭhānaṃ, kammaṃ hetu. Imassa pana ñāṇassa vitthārakathā “atthekaccāni pāpakāni kammasamādānāni",
  "atk-s0404a0:424_3": "gatisampattipaṭibāḷhāni na vipaccantī”tiādinā nayena abhidhamme āgatāyeva.",
  "atk-s0404a0:425_0": "Sabbatthagāmininti sabbagatigāminiñca agatigāminiñca. Paṭipadanti maggaṃ. Yathābhūtaṃ",
  "atk-s0404a0:425_1": "pajānātīti bahūsupi manussesu ekameva pāṇaṃ ghātentesu “imassa cetanā nirayagāminī",
  "atk-s0404a0:425_2": "bhavissati, imassa tiracchānayonigāminī”ti iminā nayena ekavatthusmimpi kusalākusalacetanāsaṅkhātānaṃ",
  "atk-s0404a0:425_3": "paṭipattīnaṃ aviparītato sabhāvaṃ jānāti. Imassapi ca ñāṇassa vitthārakathā “tattha",
  "atk-s0404a0:425_4": "katamaṃ tathāgatassa sabbatthagāminiṃ paṭipadaṃ yathābhūtaṃ ñāṇaṃ? Idha tathāgato",
  "atk-s0404a0:425_5": "ayaṃ maggo ayaṃ paṭipadā nirayagāminīti pajānātī”tiādinā nayena abhidhamme āgatāyeva.",
  "atk-s0404a0:426_0": "Anekadhātunti cakkhudhātuādīhi kāmadhātuādīhi vā dhātūhi bahudhātuṃ. Nānādhātunti",
  "atk-s0404a0:426_1": "tāsaṃyeva dhātūnaṃ vilakkhaṇatāya nānappakāradhātuṃ. Lokanti khandhāyatanadhātulokaṃ.",
  "atk-s0404a0:426_2": "Yathābhūtaṃ pajānātīti tāsaṃ dhātūnaṃ aviparītato sabhāvaṃ paṭivijjhati. Idampi ñāṇaṃ",
  "atk-s0404a0:426_3": "“tattha katamaṃ tathāgatassa anekadhātunānādhātulokaṃ yathābhūtaṃ ñāṇaṃ? Idha tathāgato",
  "atk-s0404a0:426_4": "khandhanānattaṃ pajānātī”tiādinā nayena abhidhamme vitthāritameva.",
  "atk-s0404a0:427_0": "Nānādhimuttikatanti hīnādīhi adhimuttīhi nānādhimuttikabhāvaṃ. Idampi ñāṇaṃ “tattha",
  "atk-s0404a0:427_1": "katamaṃ tathāgatassa sattānaṃ nānādhimuttikataṃ yathābhūtaṃ ñāṇaṃ? Idha tathāgato",
  "atk-s0404a0:427_2": "pajānāti santi sattā hīnādhimuttikā”tiādinā nayena abhidhamme vitthāritameva.",
  "atk-s0404a0:428_0": "Parasattānanti padhānasattānaṃ. Parapuggalānanti tato aññesaṃ hīnasattānaṃ. Ekatthameva",
  "atk-s0404a0:428_1": "vā etaṃ padadvayaṃ, veneyyavasena dvidhā vuttaṃ. Indriyaparopariyattanti saddhādīnaṃ",
  "atk-s0404a0:428_2": "indriyānaṃ parabhāvañca aparabhāvañca, vuddhiñca hāniñcāti attho. Imassāpi ñāṇassa",
  "atk-s0404a0:428_3": "vitthārakathā “tattha katamaṃ tathāgatassa parasattānaṃ parapuggalānaṃ indriyaparopariyattaṃ",
  "atk-s0404a0:428_4": "yathābhūtaṃ ñāṇaṃ? Idha tathāgato sattānaṃ āsayaṃ pajānātī”ti ādinā nayena abhidhamme āgatāyeva.",
  "atk-s0404a0:429_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ, “rūpī rūpāni passatī”tiādīnaṃ",
  "atk-s0404a0:429_1": "aṭṭhannaṃ vimokkhānaṃ, savitakkasavicārādīnaṃ tiṇṇaṃ samādhīnaṃ, paṭhamajjhānasamāpattiādīnañca",
  "atk-s0404a0:429_2": "navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.",
  "atk-s0404a0:429_3": "Vuṭṭhānanti “vodānampi vuṭṭhānaṃ, tamhā tamhā samādhimhā vuṭṭhānampi vuṭṭhāna”nti",
  "atk-s0404a0:429_4": "evaṃ vuttaṃ paguṇajjhānañceva bhavaṅgaphalasamāpattiyo ca. Heṭṭhimaṃ heṭṭhimañhi",
  "atk-s0404a0:429_5": "paguṇajjhānaṃ uparimassa uparimassa padaṭṭhānaṃ hoti, tasmā “vodānampi vuṭṭhāna”nti",
  "atk-s0404a0:429_6": "vuttaṃ. Bhavaṅgena pana sabbajjhānehi vuṭṭhānaṃ hoti, phalasamāpattiyā nirodhasamāpattito",
  "atk-s0404a0:429_7": "vuṭṭhānaṃ hoti. Taṃ sandhāya ca “tamhā tamhā samādhimhā vuṭṭhānampi vuṭṭhāna”nti",
  "atk-s0404a0:429_8": "vuttaṃ. Idampi ñāṇaṃ “tattha katamaṃ tathāgatassa jhānavimokkhasamādhisamāpattīnaṃ",
  "atk-s0404a0:429_9": "saṃkilesaṃ vodānaṃ vuṭṭhānaṃ yathābhūtaṃ ñāṇaṃ? Jhāyīti cattāro jhāyī, atthekacco",
  "atk-s0404a0:429_10": "jhāyī sampattiṃyeva samānaṃ vipattīti paccetī”tiādinā nayena abhidhamme vitthāritameva.",
  "atk-s0404a0:429_11": "Sabbañāṇānaṃ vitthārakathāya vinicchayo sammohavinodaniyā vibhaṅgaṭṭhakathāya vutto,",
  "atk-s0404a0:429_12": "pubbenivāsānussatidibbacakkhuñāṇakathā visuddhimagge vitthāritā, āsavakkhayakathā heṭṭhā vuttāyevāti.",
  "atk-s0404a0:430_0": "Tattha paravādīkathā hoti “dasabalañāṇaṃ nāma pāṭiyekkaṃ ñāṇaṃ natthi, sabbaññutaññāṇassevāyaṃ",
  "atk-s0404a0:430_1": "pabhedo”ti. Taṃ na tathā daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ.",
  "atk-s0404a0:430_2": "Dasabalañāṇañhi sakasakakiccameva jānāti, sabbaññutaññāṇaṃ tampi tato avasesampi",
  "atk-s0404a0:430_3": "jānāti. Dasabalañāṇesu hi paṭhamaṃ kāraṇākāraṇameva jānāti, dutiyaṃ kammavipākantarameva,",
  "atk-s0404a0:430_4": "tatiyaṃ kammaparicchedameva, catutthaṃ dhātunānattakāraṇameva, pañcamaṃ sattānaṃ",
  "atk-s0404a0:430_5": "ajjhāsayādhimuttimeva, chaṭṭhaṃ indriyānaṃ tikkhamudubhāvameva, sattamaṃ jhānādīhi",
  "atk-s0404a0:430_6": "saddhiṃ tesaṃ saṃkilesādimeva, aṭṭhamaṃ pubbenivutthakkhandhasantatimeva, navamaṃ",
  "atk-s0404a0:430_7": "sattānaṃ cutipaṭisandhimeva, dasamaṃ saccaparicchedameva. Sabbaññutaññāṇaṃ pana etehi",
  "atk-s0404a0:430_8": "jānitabbañca tato uttariñca pajānāti, etesaṃ pana kiccaṃ na sabbaṃ karoti. Tañhi",
  "atk-s0404a0:430_9": "jhānaṃ hutvā appetuṃ na sakkoti, iddhi hutvā vikubbituṃ na sakkoti, maggo hutvā kilese",
  "atk-s0404a0:430_10": "khepetuṃ na sakkoti.",
  "atk-s0404a0:431_0": "Apica paravādī evaṃ pucchitabbo “dasabalañāṇaṃ nāmetaṃ savitakkasavicāraṃ avitakkavicāramattaṃ",
  "atk-s0404a0:431_1": "avitakkaavicāraṃ, kāmāvacaraṃ rūpāvacaraṃ arūpāvacaraṃ, lokiyaṃ lokuttara”nti. Jānanto",
  "atk-s0404a0:431_2": "“paṭipāṭiyā satta ñāṇāni savitakkasavicārānī”ti vakkhati, “tato parāni dve avitakkaavicārānī”ti",
  "atk-s0404a0:431_3": "vakkhati. “Āsavakkhayañāṇaṃ siyā savitakkasavicāraṃ siyā avitakkavicāramattaṃ, siyā",
  "atk-s0404a0:431_4": "avitakkaavicāra”nti vakkhati. Tathā “paṭipāṭiyā satta kāmāvacarāni, tato dve rūpāvacarāni,",
  "atk-s0404a0:431_5": "avasāne ekaṃ lokuttara”nti vakkhati. “Sabbaññutaññāṇaṃ pana savitakkasavicārameva",
  "atk-s0404a0:431_6": "lokiyamevā”ti vakkhati.",
  "atk-s0404a0:432_0": "Evamettha anupadavaṇṇanaṃ ñatvā idāni yasmā tathāgato paṭhamaṃyeva ṭhānāṭṭhānañāṇena",
  "atk-s0404a0:432_1": "veneyyasattānaṃ āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ",
  "atk-s0404a0:432_2": "passati lokiyasammādiṭṭhiṭṭhānādidassanato niyatamicchādiṭṭhiṭṭhānābhāvadassanato",
  "atk-s0404a0:432_3": "ca. Atha nesaṃ kammavipākañāṇena vipākāvaraṇābhāvaṃ passati tihetukappaṭisandhidassanato,",
  "atk-s0404a0:432_4": "sabbatthagāminipaṭipadāñāṇena kammāvaraṇābhāvaṃ passati ānantariyakammābhāvadassanato.",
  "atk-s0404a0:432_5": "Evamanāvaraṇānaṃ anekadhātunānādhātuñāṇena anukūladhammadesanatthaṃ cariyāvisesaṃ",
  "atk-s0404a0:432_6": "passati dhātuvemattadassanato. Atha nesaṃ nānādhimuttikatañāṇena adhimuttiṃ passati",
  "atk-s0404a0:432_7": "payogaṃ anādiyitvāpi adhimuttivasena dhammadesanatthaṃ. Athevaṃ diṭṭhādhimuttīnaṃ",
  "atk-s0404a0:432_8": "yathāsatti yathābalaṃ dhammaṃ desetuṃ indriyaparopariyattiñāṇena indriyaparopariyattaṃ",
  "atk-s0404a0:432_9": "passati saddhādīnaṃ tikkhamudubhāvadassanato. Evaṃ pariññātindriyaparopariyattā pana",
  "atk-s0404a0:432_10": "te sace dūre honti, atha jhānādiñāṇena jhānādīsu vasībhūtattā iddhivisesena te khippaṃ",
  "atk-s0404a0:432_11": "upagacchati. Upagantvā ca nesaṃ pubbenivāsānussatiñāṇena pubbajātibhavaṃ, dibbacakkhānubhāvato",
  "atk-s0404a0:432_12": "pattabbena cetopariyañāṇena sampati cittavisesaṃ passanto āsavakkhayañāṇānubhāvena",
  "atk-s0404a0:432_13": "āsavakkhayagāminiyā paṭipadāya vigatasammohattā āsavakkhayāya dhammaṃ deseti. Tasmā",
  "atk-s0404a0:432_14": "iminānukkamena imāni balāni vuttānīti veditabbāni.",
  "atk-s0404a0:433": "2. Adhivuttipadasuttavaṇṇanā",
  "atk-s0404a0:434_0": "22. Dutiye ye te dhammāti ye te dasabalañāṇaṃ sabbaññutaññāṇadhammā. Adhivuttipadānanti",
  "atk-s0404a0:434_1": "adhivacanapadānaṃ, khandhāyatanadhātudhammānanti attho. Adhivuttiyoti hi adhivacanāni",
  "atk-s0404a0:434_2": "vuccanti, tesaṃ ye padabhūtā desanāya padaṭṭhānattā. Atītā buddhāpi hi ete dhamme",
  "atk-s0404a0:434_3": "kathayiṃsu, anāgatāpi eteva kathayissanti. Tasmā khandhādayo adhivuttipadāni nāma.",
  "atk-s0404a0:434_4": "Tesaṃ adhivuttipadānaṃ. Atha vā bhūtamatthaṃ abhibhavitvā yathāsabhāvato aggahetvā",
  "atk-s0404a0:434_5": "vattanato adhivuttiyoti diṭṭhiyo vuccanti, adhivuttīnaṃ padāni adhivuttipadāni, diṭṭhidīpakāni",
  "atk-s0404a0:434_6": "vacanānīti attho. Tesaṃ adhivuttipadānaṃ diṭṭhivohārānaṃ. Abhiññā sacchikiriyāyāti",
  "atk-s0404a0:434_7": "jānitvā paccakkhakaraṇatthāya. Visāradoti ñāṇasomanassappatto. Tatthāti tesu dhammesu",
  "atk-s0404a0:434_8": "tesaṃ tesaṃ tathā tathā dhammaṃ desetunti tesaṃ tesaṃ diṭṭhigatikānaṃ vā itaresaṃ",
  "atk-s0404a0:434_9": "vā āsayaṃ ñatvā tathā tathā dhammaṃ desetuṃ. Hīnaṃ vā hīnanti ñassatīti hīnaṃ vā",
  "atk-s0404a0:434_10": "dhammaṃ “hīno dhammo”ti jānissati. Ñāteyyanti ñātabbaṃ. Daṭṭheyyanti daṭṭhabbaṃ.",
  "atk-s0404a0:434_11": "Sacchikareyyanti sacchikātabbaṃ. Tattha tattha yathābhūtañāṇanti tesu tesu dhammesu",
  "atk-s0404a0:434_12": "yathāsabhāvañāṇaṃ. Iminā sabbaññutaññāṇaṃ dasseti. Evaṃ sabbaññutaññāṇaṃ dassetvā",
  "atk-s0404a0:434_13": "puna dasabalañāṇaṃ dassento dasayimānītiādimāha. Dasabalañāṇampi hi tattha tattha",
  "atk-s0404a0:434_14": "yathābhūtañāṇamevāti.",
  "atk-s0404a0:435": "3. Kāyasuttavaṇṇanā",
  "atk-s0404a0:436_0": "23. Tatiye āpanno hoti kañcideva desanti kañci āpattikoṭṭhāsaṃ āpanno hoti. Anuviccāti",
  "atk-s0404a0:436_1": "anupavisitvā pariyogāhetvā. Kāyaduccaritanti tividhaṃ kāyaduccaritaṃ. Vacīduccaritanti",
  "atk-s0404a0:436_2": "catubbidhaṃ vacīduccaritaṃ. Pāpikā issāti lāmikā usūyā. Paññāya disvāti sahavipassanāya",
  "atk-s0404a0:436_3": "maggapaññāya passitvā passitvā pahātabbā. Ijjhatīti samijjhati. Upavāsassāti nissāya",
  "atk-s0404a0:436_4": "upasaṅkamitvā vasantassa. Abhibhuyyāti ajjhottharitvā madditvā. Irīyatīti vattati.",
  "atk-s0404a0:436_5": "Imasmiṃ sutte sahavipassanāya maggo kathito.",
  "atk-s0404a0:437": "4. Mahācundasuttavaṇṇanā",
  "atk-s0404a0:438_0": "24. Catutthe jānāmimaṃ dhammanti iminā ñāṇavādassa vadanākāro vutto. Bhāvitakāyomhītiādīhi",
  "atk-s0404a0:438_1": "bhāvanāvādassa. Tatiyavāre dvepi vādā ekato vuttā, tayopi cete arahattameva paṭijānanti.",
  "atk-s0404a0:438_2": "Aḍḍhavādaṃ vadeyyāti aḍḍhohamasmīti vādaṃ vadeyya. Upanīhātunti nīharitvā dātuṃ.",
  "atk-s0404a0:439": "5. Kasiṇasuttavaṇṇanā",
  "atk-s0404a0:440_0": "25. Pañcame sakalaṭṭhena kasiṇāni, tadārammaṇānaṃ dhammānaṃ khettaṭṭhena adhiṭṭhānaṭṭhena",
  "atk-s0404a0:440_1": "vā āyatanānīti kasiṇāyatanāni. Uddhanti upari gagaṇatalābhimukhaṃ. Adhoti heṭṭhā",
  "atk-s0404a0:440_2": "bhūmitalābhimukhaṃ. Tiriyanti khettamaṇḍalaṃ viya samantā paricchinditvā. Ekacco",
  "atk-s0404a0:440_3": "hi uddhameva kasiṇaṃ vaḍḍheti, ekacco adho, ekacco samantato. Tena tena vā kāraṇena",
  "atk-s0404a0:440_4": "evaṃ pasāreti ālokamiva rūpadassanakāmo. Tena vuttaṃ – “pathavīkasiṇameko sañjānāti",
  "atk-s0404a0:440_5": "uddhaṃ adho tiriya”nti. Advayanti idaṃ pana ekassa aññabhāvānupagamanatthaṃ vuttaṃ.",
  "atk-s0404a0:440_6": "Yathā hi udakaṃ paviṭṭhassa sabbadisāsu udakameva hoti na aññaṃ, evameva pathavīkasiṇaṃ",
  "atk-s0404a0:440_7": "pathavīkasiṇameva hoti. Natthi tassa aññakasiṇasambhedoti. Eseva nayo sabbattha.",
  "atk-s0404a0:440_8": "Appamāṇanti idaṃ tassa tassa pharaṇaappamāṇavasena vuttaṃ. Tañhi cetasā pharanto",
  "atk-s0404a0:440_9": "sakalameva pharati, “ayamassa ādi, idaṃ majjha”nti pamāṇaṃ na gaṇhāti. Viññāṇakasiṇanti",
  "atk-s0404a0:440_10": "cettha kasiṇugghāṭimākāse pavattaviññāṇaṃ. Tattha kasiṇavasena kasiṇugghāṭimākāse,",
  "atk-s0404a0:440_11": "kasiṇugghāṭimākāsavasena tattha pavattaviññāṇe uddhaṃadhotiriyatā veditabbā. Ayamettha",
  "atk-s0404a0:440_12": "saṅkhepo, kammaṭṭhānabhāvanānayena panetāni pathavīkasiṇādīni vitthārato visuddhimagge vuttāneva.",
  "atk-s0404a0:441": "6. Kāḷīsuttavaṇṇanā",
  "atk-s0404a0:442_0": "26. Chaṭṭhe kumāripañhesūti kumārīnaṃ māradhītānaṃ pucchāsu. Atthassa pattiṃ hadayassa",
  "atk-s0404a0:442_1": "santinti dvīhipi padehi arahattameva kathitaṃ. Senanti rāgādikilesasenaṃ. Piyasātarūpanti",
  "atk-s0404a0:442_2": "piyajātikesu ca sātajātikesu ca vatthūsu uppajjanato evaṃladdhanāmaṃ. Ekohaṃ jhāyaṃ",
  "atk-s0404a0:442_3": "sukhamanubodhinti evaṃ kilesasenaṃ jinitvā ahaṃ ekakova jhāyanto sukhaṃ anubujjhiṃ",
  "atk-s0404a0:442_4": "sacchiakāsiṃ. Sakkhinti sakkhibhāvappattaṃ dhammasakkhiṃ. Na sampajjati kenaci meti",
  "atk-s0404a0:442_5": "mayhaṃ kenaci saddhiṃ mittadhammo nāma natthi. Pathavīkasiṇasamāpattiparamā kho,",
  "atk-s0404a0:442_6": "bhagini, eke samaṇabrāhmaṇā atthoti abhinibbattesunti pathavīkasiṇasamāpattiparamo",
  "atk-s0404a0:442_7": "uttamo atthoti gahetvā abhinibbattesuṃ. Yāvatā kho, bhagini, pathavīkasiṇasamāpattiparamatāti",
  "atk-s0404a0:442_8": "yattakā pathavīkasiṇasamāpattiyā uttamakoṭi. Tadabhiññāsi bhagavāti taṃ bhagavā abhiññāpaññāya",
  "atk-s0404a0:442_9": "abhiññāsi. Assādamaddasāti samudayasaccaṃ addasa. Ādīnavamaddasāti dukkhasaccaṃ addasa.",
  "atk-s0404a0:442_10": "Nissaraṇamaddasāti nirodhasaccaṃ addasa. Maggāmaggañāṇadassanamaddasāti maggasaccaṃ",
  "atk-s0404a0:442_11": "addasa. Atthassa pattīti etesaṃ catunnaṃ saccānaṃ diṭṭhattā arahattasaṅkhātassa atthassa",
  "atk-s0404a0:442_12": "patti, sabbadarathapariḷāhavūpasantatāya hadayassa santīti.",
  "atk-s0404a0:443": "7. Paṭhamamahāpañhasuttavaṇṇanā",
  "atk-s0404a0:444_0": "27. Sattame abhijānāthāti abhijānitvā paccakkhaṃ katvā viharatha. Abhiññāyāti abhijānitvā.",
  "atk-s0404a0:444_1": "Idhāti imāya. Dhammadesanāya vā dhammadesananti yadidaṃ samaṇassa gotamassa dhammadesanāya",
  "atk-s0404a0:444_2": "saddhiṃ amhākaṃ dhammadesanaṃ, amhākaṃ vā dhammadesanāya saddhiṃ samaṇassa gotamassa",
  "atk-s0404a0:444_3": "dhammadesanaṃ ārabbha nānākaraṇaṃ vuccetha, taṃ kiṃ nāmāti vadanti. Dutiyapadepi",
  "atk-s0404a0:444_4": "eseva nayo. Iti te majjhe bhinnasuvaṇṇaṃ viya sāsanena saddhiṃ attano laddhiṃ vacanamattena",
  "atk-s0404a0:444_5": "samadhuraṃ ṭhapayiṃsu. Neva abhinandiṃsūti “evameta”nti na sampaṭicchiṃsu. Nappaṭikkosiṃsūti",
  "atk-s0404a0:444_6": "“na idaṃ eva”nti nappaṭisedhesuṃ. Kasmā? Te kira “titthiyā nāma andhasadisā jānitvā",
  "atk-s0404a0:444_7": "vā ajānitvā vā katheyyu”nti nābhinandiṃsu.",
  "atk-s0404a0:445_0": "Na sampāyissantīti sampādetvā kathetuṃ na sakkhissanti. Uttari ca vighātanti asampādanato",
  "atk-s0404a0:445_1": "uttarimpi dukkhaṃ āpajjissanti. Sampādetvā kathetuṃ asakkontānañhi dukkhaṃ uppajjati.",
  "atk-s0404a0:445_2": "Yathā taṃ, bhikkhave, avisayasminti ettha ca tanti nipātamattaṃ. Yathāti kāraṇavacanaṃ,",
  "atk-s0404a0:445_3": "yasmā avisaye pañhaṃ pucchitā hontīti attho. Ito vā pana sutvāti ito vā pana mama",
  "atk-s0404a0:445_4": "sāsanato sutvā. Itoti tathāgatatopi tathāgatasāvakatopi. Ārādheyyāti paritoseyya,",
  "atk-s0404a0:445_5": "aññathā ārādhanaṃ nāma natthīti dasseti.",
  "atk-s0404a0:446_0": "Ekadhammeti ekasmiṃ dhamme. Iminā uddeso dassito. Parato katamasmiṃ ekadhammeti iminā",
  "atk-s0404a0:446_1": "pañho dassito. Sabbe sattā āhāraṭṭhitikāti idaṃ panettha veyyākaraṇaṃ. Sesesupi eseva",
  "atk-s0404a0:446_2": "nayo. Sammā nibbindamānotiādīsu pana sammā hetunā nayena nibbidānupassanāya nibbindanto",
  "atk-s0404a0:446_3": "ukkaṇṭhanto, virāgānupassanāya virajjanto, paṭisaṅkhānupassanāya muccanassa upāyaṃ",
  "atk-s0404a0:446_4": "katvā vimuccamāno, adhimokkhavasena vā vimuccamāno sanniṭṭhānaṃ kurumānoti attho.",
  "atk-s0404a0:446_5": "Udayabbayehi paricchinditvā pubbantāparantadassanena sammā pariyantadassāvī. Sammadatthaṃ",
  "atk-s0404a0:446_6": "abhisameccāti sammā sabhāgatthaṃ ñāṇena abhisamāgantvā. Dukkhassantakaro hotīti sakalavaṭṭadukkhassa",
  "atk-s0404a0:446_7": "pariyantaṃ parivaṭumaṃ karo hoti.",
  "atk-s0404a0:447_0": "Sabbe sattāti kāmabhavādīsu ekavokārabhavādīsu ca sabbabhavesu sabbe sattā. Āhāraṭṭhitikāti",
  "atk-s0404a0:447_1": "āhārato ṭhiti etesanti āhāraṭṭhitikā. Iti sabbasattānampi ṭhitihetu āhāro nāma eko",
  "atk-s0404a0:447_2": "dhammo, tasmiṃ ekadhamme. Nanu ca evaṃ sante yaṃ vuttaṃ – “asaññasattā devā ahetukā",
  "atk-s0404a0:447_3": "anāhārā aphassakā”tiādi, taṃ virujjhatīti. Na virujjhati. Tesañhi jhānaṃ āhāro hoti.",
  "atk-s0404a0:447_4": "Evaṃ santepi “cattārome, bhikkhave, āhārā”ti idaṃ virujjhatīti. Idampi na virujjhati.",
  "atk-s0404a0:447_5": "Etasmiñhi sutte nippariyāyena āhāralakkhaṇā dhammā āhārāti vuttā, idha pana pariyāyena",
  "atk-s0404a0:447_6": "paccayo āhāroti vutto. Sabbadhammānañhi paccayo laddhuṃ vaṭṭati. So ca yaṃ yaṃ phalaṃ",
  "atk-s0404a0:447_7": "janeti, taṃ taṃ āharati nāma. Tasmā āhāroti vuccati. Tenevāha – “avijjampāhaṃ, bhikkhave,",
  "atk-s0404a0:447_8": "sāhāraṃ vadāmi, no anāhāraṃ. Ko ca, bhikkhave, avijjāya āhāro? Pañca nīvaraṇātissa",
  "atk-s0404a0:447_9": "vacanīya”nti. Ayaṃ idha adhippeto. Etasmiñhi paccayāhāre gahite pariyāyāhāropi nippariyāyāhāropi",
  "atk-s0404a0:447_10": "sabbo gahitova hoti.",
  "atk-s0404a0:448_0": "Tattha asaññībhave paccayāhāro labbhati. Anuppanne hi buddhe titthāyatane pabbajitā",
  "atk-s0404a0:448_1": "vāyokasiṇe parikammaṃ katvā catutthajjhānaṃ nibbattetvā tato vuṭṭhāya “dhi cittaṃ,",
  "atk-s0404a0:448_2": "dhi vatetaṃ cittaṃ, cittassa nāma abhāvoyeva sādhu. Cittañhi nissāya vadhabandhādipaccayaṃ",
  "atk-s0404a0:448_3": "dukkhaṃ uppajjati. Citte asati nattheta”nti khantiṃ ruciṃ uppādetvā aparihīnajjhānā",
  "atk-s0404a0:448_4": "kālaṃ katvā asaññībhave nibbattanti. Yo yassa iriyāpatho manussaloke paṇihito ahosi,",
  "atk-s0404a0:448_5": "so tena iriyāpathena nibbattitvā cittarūpasadiso hutvā pañca kappasatāni tiṭṭhati.",
  "atk-s0404a0:448_6": "Ettakaṃ addhānaṃ sayito viya hoti. Evarūpānampi sattānaṃ paccayāhāro labbhati. Te",
  "atk-s0404a0:448_7": "hi yaṃ jhānaṃ bhāvetvā nibbattā, tadeva nesaṃ paccayo hoti. Yathā jiyāvegena khittasaro",
  "atk-s0404a0:448_8": "yāva jiyāvego atthi, tāva gacchati. Evaṃ yāva jhānapaccayo atthi, tāva tiṭṭhanti.",
  "atk-s0404a0:448_9": "Tasmiṃ niṭṭhite khīṇavego viya saro patanti. Cavanakāle ca tesaṃ so rūpakāyo antaradhāyati,",
  "atk-s0404a0:448_10": "kāmāvacarasaññā uppajjati, tena saññuppādena te devā tamhā kāyā cutāti paññāyanti.",
  "atk-s0404a0:449_0": "Ye pana te nerayikā neva vuṭṭhānaphalūpajīvī, na puññaphalūpajīvīti vuttā, tesaṃ",
  "atk-s0404a0:449_1": "ko āhāroti? Tesaṃ kammameva āhāro. Kiṃ pañca āhārā atthīti? Pañca, na pañcāti idaṃ",
  "atk-s0404a0:449_2": "na vattabbaṃ, nanu “paccayo āhāro”ti vuttametaṃ. Tasmā yena kammena niraye nibbattanti,",
  "atk-s0404a0:449_3": "tadeva tesaṃ ṭhitipaccayattā āhāro hoti. Yaṃ sandhāya idaṃ vuttaṃ – “na ca tāva kālaṃ",
  "atk-s0404a0:449_4": "karoti, yāva na taṃ pāpakammaṃ byantī hotī”ti.",
  "atk-s0404a0:450_0": "Kabaḷīkārāhāraṃ ārabbhāpi cettha vivādo na kātabbo. Mukhe uppajjanakheḷopi hi tesaṃ",
  "atk-s0404a0:450_1": "āhārakiccaṃ sādheti. Kheḷo hi niraye dukkhavedanīyo hutvā paccayo hoti, sagge sukhavedaniyo.",
  "atk-s0404a0:450_2": "Iti kāmabhave nippariyāyena cattāro āhārā, rūpārūpabhavesu ṭhapetvā asaññe sesānaṃ",
  "atk-s0404a0:450_3": "tayo, asaññānañceva avasesānañca paccayāhāroti iminā ākārena sabbe sattā āhāraṭṭhitikāti",
  "atk-s0404a0:450_4": "veditabbā. Tattha cattāro āhāro yo vā pana koci paccayāhāro dukkhasaccaṃ, āhārasamuṭṭhāpikā",
  "atk-s0404a0:450_5": "purimataṇhā samudayasaccaṃ, ubhinnaṃ appavatti nirodhasaccaṃ, nirodhappajānanā paññā",
  "atk-s0404a0:450_6": "maggasaccanti evaṃ catusaccavasena sabbavāresu yojanā kātabbā.",
  "atk-s0404a0:451": "8. Dutiyamahāpañhasuttavaṇṇanā",
  "atk-s0404a0:452_0": "28. Aṭṭhame kajaṅgalāyanti evaṃnāmake nagare. Kajaṅgalāti kajaṅgalāvāsino. Mahāpañhesūti",
  "atk-s0404a0:452_1": "mahantaatthapariggāhakesu pañhesu. Yathā mettha khāyatīti yathā me ettha upaṭṭhāti.",
  "atk-s0404a0:452_2": "Sammā subhāvitacittoti hetunā nayena suṭṭhu bhāvitacitto. Eso ceva tassa atthoti",
  "atk-s0404a0:452_3": "kiñcāpi bhagavatā “cattāro dhammā”tiādayo pañhā “cattāro āhārā”tiādinā nayena vissajjitā,",
  "atk-s0404a0:452_4": "yasmā pana catūsu āhāresu pariññātesu cattāro satipaṭṭhānā bhāvitā honti, tesu ca",
  "atk-s0404a0:452_5": "bhāvitesu cattāro āhārā pariññātāva honti. Tasmā desanāvilāsena byañjanamevettha",
  "atk-s0404a0:452_6": "nānaṃ, attho pana ekoyeva. Indriyādīsupi eseva nayo. Tena vuttaṃ – “eso ceva tassa",
  "atk-s0404a0:452_7": "attho”ti. Atthato hi ubhayampetaṃ majjhe bhinnasuvaṇṇamiva hoti.",
  "atk-s0404a0:453": "9. Paṭhamakosalasuttavaṇṇanā",
  "atk-s0404a0:454_0": "29. Navame yāvatāti yattakā. Kāsikosalāti kāsikosalajanapadā. Attheva aññathattanti",
  "atk-s0404a0:454_1": "ṭhitassa aññathattaṃ atthiyeva. Atthi vipariṇāmoti maraṇampi atthiyeva. Tasmimpi",
  "atk-s0404a0:454_2": "nibbindatīti tasmimpi sampattijāte ukkaṇṭhati. Agge virajjatīti sampattiyā agge kosalarājabhāve",
  "atk-s0404a0:454_3": "virajjati. Pageva hīnasminti paṭhamataraṃyeva hīne ittaramanussānaṃ pañca kāmaguṇajāte.",
  "atk-s0404a0:455_0": "Manomayāti jhānamanena nibbattā. Bārāṇaseyyakanti bārāṇasiyaṃ uppannaṃ. Tattha kira",
  "atk-s0404a0:455_1": "kappāsopi mudu, suttakantikāyopi tantavāyāpi chekā, udakampi suci siniddhaṃ. Ubhatobhāgavimaṭṭhanti",
  "atk-s0404a0:455_2": "dvīsupi passesu maṭṭhaṃ mudu siniddhaṃ khāyati. Catasso paṭipadā lokiyalokuttaramissikā",
  "atk-s0404a0:455_3": "kathitā. Saññāsu paṭhamā kāmāvacarasaññā, dutiyā rūpāvacarasaññā, tatiyā lokuttarasaññā,",
  "atk-s0404a0:455_4": "catutthā ākiñcaññāyatanasaññā. Yasmā pana sā saññā aggāti āgatā, tato paraṃ saññāpaññatti",
  "atk-s0404a0:455_5": "nāma natthi, tasmā agganti vuttā.",
  "atk-s0404a0:456_0": "Bāhirakānanti sāsanato bahiddhā pavattānaṃ. No cassaṃ no ca me siyāti sace ahaṃ atīte",
  "atk-s0404a0:456_1": "na bhavissaṃ, etarahipi me ayaṃ attabhāvo na siyā. Na bhavissāmi na me bhavissatīti",
  "atk-s0404a0:456_2": "sacepi anāgate na bhavissāmi, na ca me kiñci palibodhajātaṃ bhavissati. Agge virajjatīti",
  "atk-s0404a0:456_3": "ucchedadiṭṭhiyaṃ virajjati. Ucchedadiṭṭhi hi idha nibbānassa santatāya agganti jātā.",
  "atk-s0404a0:457_0": "Paramatthavisuddhinti uttamatthavisuddhiṃ. Nevasaññānāsaññāyatanasamāpattiyā etaṃ",
  "atk-s0404a0:457_1": "adhivacanaṃ. Ākiñcaññāyatanañhi vipassanāpadaṭṭhānattā aggaṃ nāma jātaṃ, nevasaññānāsaññāyatanaṃ",
  "atk-s0404a0:457_2": "dīghāyukattā. Paramadiṭṭhadhammanibbānanti imasmiññeva attabhāve paramanibbānaṃ.",
  "atk-s0404a0:457_3": "Anupādā vimokkhoti catūhi upādānehi aggahetvā cittassa vimokkho. Arahattassetaṃ nāmaṃ.",
  "atk-s0404a0:457_4": "Pariññanti samatikkamaṃ. Tattha bhagavā paṭhamajjhānena kāmānaṃ pariññaṃ paññāpeti,",
  "atk-s0404a0:457_5": "arūpāvacarehi rūpānaṃ pariññaṃ paññāpeti, anupādānibbānena vedanānaṃ pariññaṃ paññāpeti.",
  "atk-s0404a0:457_6": "Nibbānañhi sabbavedayitappahānattā vedanānaṃ pariññā nāma. Anupādāparinibbānanti",
  "atk-s0404a0:457_7": "apaccayaparinibbānaṃ. Idaṃ pana suttaṃ kathento bhagavā anabhiratipīḷitāni pañca",
  "atk-s0404a0:457_8": "bhikkhusatāni disvā tesaṃ anabhirativinodanatthaṃ kathesi. Tepi anabhiratiṃ vinodetvā",
  "atk-s0404a0:457_9": "desanānusārena ñāṇaṃ pesetvā sotāpannā hutvā aparabhāge vipassanaṃ vaḍḍhetvā arahattaṃ pāpuṇiṃsūti.",
  "atk-s0404a0:458": "10. Dutiyakosalasuttavaṇṇanā",
  "atk-s0404a0:459_0": "30. Dasame uyyodhikā nivatto hotīti yuddhato nivatto hoti. Laddhādhippāyoti mahākosalaraññā",
  "atk-s0404a0:459_1": "kira bimbisārassa dhītaraṃ dentena dvinnaṃ rajjānaṃ antare satasahassuṭṭhāno kāsigāmo",
  "atk-s0404a0:459_2": "nāma dhītu dinno. Ajātasattunā pitari mārite mātāpissa rañño viyogasokena nacirasseva",
  "atk-s0404a0:459_3": "matā. Tato rājā pasenadikosalo “ajātasattunā mātāpitaro māritā, mama pitu santako",
  "atk-s0404a0:459_4": "gāmo”ti tassatthāya aṭṭaṃ karoti, ajātasattupi “mama mātu santako”ti tassa gāmassatthāya.",
  "atk-s0404a0:459_5": "Dvepi mātulabhāgineyyā caturaṅginiṃ senaṃ sannayhitvā yujjhiṃsu. Tattha pasenadikosalo",
  "atk-s0404a0:459_6": "dve vāre ajātasattunā parājito nagarameva pāvisi. Tatiyavāre “kathaṃ nu kho me jayo",
  "atk-s0404a0:459_7": "bhaveyyā”ti upassutivasena yujjhitabbākāraṃ ñatvā byūhaṃ racayitvā ubhohi passehi",
  "atk-s0404a0:459_8": "parikkhipitvā ajātasattuṃ gaṇhi. Tāvadeva jayādhippāyassa laddhattā laddhādhippāyo nāma ahosi.",
  "atk-s0404a0:460_0": "Yena ārāmo tena pāyāsīti bahinagare jayakhandhāvāraṃ nivesetvā “yāva nagaraṃ alaṅkaronti,",
  "atk-s0404a0:460_1": "tāva dasabalaṃ vandissāmi. Nagaraṃ paviṭṭhakālato paṭṭhāya hi papañco hotī”ti amaccagaṇaparivuto",
  "atk-s0404a0:460_2": "yenārāmo tena pāyāsi, ārāmaṃ pāvisi. Kasmiṃ kāle pāvisīti? Piṇḍapātappaṭikkantānaṃ",
  "atk-s0404a0:460_3": "bhikkhūnaṃ ovādaṃ datvā sammāsambuddhe gandhakuṭiṃ paviṭṭhe bhikkhusaṅghe ca ovādaṃ",
  "atk-s0404a0:460_4": "sampaṭicchitvā attano attano rattiṭṭhānadivāṭṭhānāni gate. Caṅkamantīti kasmiṃ samaye",
  "atk-s0404a0:460_5": "caṅkamanti? Paṇītabhojanapaccayassa thinamiddhassa vinodanatthaṃ, divā padhānikā",
  "atk-s0404a0:460_6": "vā te. Tādisānañhi pacchābhattaṃ caṅkamitvā nhatvā sarīraṃ utuṃ gāhāpetvā nisajja",
  "atk-s0404a0:460_7": "samaṇadhammaṃ karontānaṃ cittaṃ ekaggaṃ hoti. Ye te bhikkhūti so kira “kahaṃ satthā",
  "atk-s0404a0:460_8": "kahaṃ sugatoti pariveṇena pariveṇaṃ āgantvā pucchitvāva pavisissāmī”ti vilokento",
  "atk-s0404a0:460_9": "araññahatthī viya mahācaṅkame caṅkamamāne paṃsukūlike bhikkhū disvā tesaṃ santikaṃ",
  "atk-s0404a0:460_10": "agamāsi. Taṃ sandhāyetaṃ vuttaṃ. Dassanakāmāti passitukāmā. Vihāroti gandhakuṭiṃ",
  "atk-s0404a0:460_11": "sandhāya āhaṃsu. Ataramānoti aturito, saṇikaṃ padapamāṇaṭṭhāne padaṃ nikkhipanto",
  "atk-s0404a0:460_12": "vattaṃ katvā susammaṭṭhaṃ muttajālasinduvārasadisaṃ vālukaṃ avināsentoti attho. Ālindanti",
  "atk-s0404a0:460_13": "pamukhaṃ. Aggaḷanti kavāṭaṃ. Ukkāsitvāti ukkāsitasaddaṃ katvā. Ākoṭehīti agganakhena",
  "atk-s0404a0:460_14": "īsakaṃ kuñcikāchiddasamīpe koṭehīti vuttaṃ hoti. Dvāraṃ kira atiupari amanussā, atiheṭṭhā",
  "atk-s0404a0:460_15": "dīghajātikā koṭenti. Tathā akoṭetvā majjhe chiddasamīpe koṭetabbanti idaṃ dvārakoṭanavattanti",
  "atk-s0404a0:460_16": "vadanti. Vivari bhagavā dvāranti na bhagavā uṭṭhāya dvāraṃ vivarati, vivaratūti pana",
  "atk-s0404a0:460_17": "hatthaṃ pasāreti. Tato “bhagavā tumhehi anekakappakoṭīsu dānaṃ dadamānehi na sahatthā",
  "atk-s0404a0:460_18": "dvāravivaraṇakammaṃ kata”nti sayameva dvāraṃ vivaṭaṃ. Taṃ pana yasmā bhagavato manena",
  "atk-s0404a0:460_19": "vivaṭaṃ, tasmā “vivari bhagavā dvāra”nti vattuṃ vaṭṭati.",
  "atk-s0404a0:461_0": "Mettūpahāranti mettāsampayuttaṃ kāyikavācasikaupahāraṃ. Kataññutanti ayañhi rājā",
  "atk-s0404a0:461_1": "pubbe thūlasarīro ahosi, doṇapākaṃ bhuñjati. Athassa bhagavā divase divase thokaṃ",
  "atk-s0404a0:461_2": "thokaṃ hāpanatthāya –",
  "atk-s0404a0:462": "“Manujassa sadā satīmato,",
  "atk-s0404a0:463": "Mattaṃ jānato laddhabhojane;",
  "atk-s0404a0:464": "Tanukassa bhavanti vedanā,",
  "atk-s0404a0:465": "Saṇikaṃ jīrati āyupālaya”nti. –",
  "atk-s0404a0:466_0": "Imaṃ ovādaṃ adāsi. So imasmiṃ ovāde ṭhatvā divase divase thokaṃ thokaṃ hāpetvā anukkamena",
  "atk-s0404a0:466_1": "nāḷikodanaparamatāya saṇṭhāsi, gattānipissa tanūni thirāni jātāni. Taṃ bhagavatā",
  "atk-s0404a0:466_2": "kataṃ upakāraṃ sandhāya “kataññutaṃ kho ahaṃ, bhante, kataveditaṃ sampassamāno”ti",
  "atk-s0404a0:466_3": "āha. Ariye ñāyeti sahavipassanake magge. Vuddhasīloti vaḍḍhitasīlo. Ariyasīloti apothujjanikehi",
  "atk-s0404a0:466_4": "sīlehi samannāgato. Kusalasīloti anavajjehi sīlehi samannāgato. Āraññakoti jāyamānopi",
  "atk-s0404a0:466_5": "araññe jāto, abhisambujjhamānopi araññe abhisambuddho, devavimānakappāya gandhakuṭiyā",
  "atk-s0404a0:466_6": "vasantopi araññeyeva vasīti dassento evamāha. Sesaṃ sabbattha uttānatthamevāti.",
  "atk-s0404a0:467": "1. Upālisuttavaṇṇanā",
  "atk-s0404a0:468_0": "31. Catutthassa paṭhame saṅghasuṭṭhutāyātiādīsu saṅghasuṭṭhutā nāma saṅghassa suṭṭhubhāvo,",
  "atk-s0404a0:468_1": "“suṭṭhu devā”ti āgataṭṭhāne viya “suṭṭhu, bhante”ti vacanasampaṭicchanabhāvo. Yo",
  "atk-s0404a0:468_2": "ca tathāgatassa vacanaṃ sampaṭicchati, tassa taṃ dīgharattaṃ hitāya sukhāya saṃvattati.",
  "atk-s0404a0:468_3": "Tasmā saṅghassa “suṭṭhu, bhante”ti vacanasampaṭicchanatthaṃ paññattaṃ, asampaṭicchane",
  "atk-s0404a0:468_4": "ādīnavaṃ, sampaṭicchane ānisaṃsaṃ dassetvā, na balakkārena abhibhavitvāti etamatthaṃ",
  "atk-s0404a0:468_5": "āvikaronto āha – saṅghasuṭṭhutāyāti. Saṅghaphāsutāyāti saṅghassa phāsubhāvāya, sahajīvitāya",
  "atk-s0404a0:468_6": "sukhavihāratthāyāti attho.",
  "atk-s0404a0:469_0": "Dummaṅkūnaṃ puggalānaṃ niggahāyāti dummaṅkūnāma dussīlapuggalā, ye maṅkutaṃ āpādiyamānāpi",
  "atk-s0404a0:469_1": "dukkhena āpajjanti, vītikkamaṃ karontā vā katvā vā na lajjanti, tesaṃ niggahatthāya.",
  "atk-s0404a0:469_2": "Te hi sikkhāpade asati “kiṃ tumhehi diṭṭhaṃ, kiṃ sutaṃ, kiṃ amhehi kataṃ, katamasmiṃ",
  "atk-s0404a0:469_3": "vatthusmiṃ katamaṃ āpattiṃ ropetvā amhe niggaṇhathā”ti saṅghaṃ viheṭheyyuṃ. Sikkhāpade",
  "atk-s0404a0:469_4": "pana sati te saṅgho sikkhāpadaṃ dassetvā saha dhammena niggahessati. Tena vuttaṃ",
  "atk-s0404a0:469_5": "– “dummaṅkūnaṃ puggalānaṃ niggahāyā”ti.",
  "atk-s0404a0:470_0": "Pesalānanti piyasīlānaṃ bhikkhūnaṃ phāsuvihāratthāya. Piyasīlā hi bhikkhū kattabbākattabbaṃ",
  "atk-s0404a0:470_1": "sāvajjānavajjaṃ velaṃ mariyādañca ajānantā sikkhāttayapāripūriyā ghaṭamānā kilamanti,",
  "atk-s0404a0:470_2": "te pana sāvajjānavajjaṃ velaṃ mariyādañca ñatvā sikkhāpāripūriyā ghaṭamānā na kilamanti.",
  "atk-s0404a0:470_3": "Tena tesaṃ sikkhāpadapaññāpanaṃ phāsuvihārāya saṃvattatiyeva. Yo vā dummaṅkūnaṃ puggalānaṃ",
  "atk-s0404a0:470_4": "niggaho, sveva tesaṃ phāsuvihāro. Dussīlapuggale nissāya hi uposathappavāraṇā na",
  "atk-s0404a0:470_5": "tiṭṭhanti, saṅghakammāni nappavattanti, sāmaggī na hoti, bhikkhū anekaggā uddesādīsu",
  "atk-s0404a0:470_6": "anuyuñjituṃ na sakkonti. Dussīlesu pana niggahitesu sabbopi ayaṃ upaddavo na hoti,",
  "atk-s0404a0:470_7": "tato pesalā bhikkhū phāsu viharanti. Evaṃ “pesalānaṃ bhikkhūnaṃ phāsuvihārāyā”ti",
  "atk-s0404a0:470_8": "ettha dvidhā attho veditabbo.",
  "atk-s0404a0:471_0": "Diṭṭhadhammikānaṃ āsavānaṃ saṃvarāyāti diṭṭhadhammikā āsavā nāma asaṃvare ṭhitena",
  "atk-s0404a0:471_1": "tasmiṃyeva attabhāve pattabbā pāṇippahāradaṇḍappahārasatthappahārahatthacchedapādacchedaakittiayasavippaṭisārādayo",
  "atk-s0404a0:471_2": "dukkhaviseso, tesaṃ saṃvarāya pidahanāya āgamanamaggathakanāyāti attho. Samparāyikānanti",
  "atk-s0404a0:471_3": "samparāyikā āsavā nāma asaṃvare ṭhitena katapāpakammamūlakā samparāye narakādīsu",
  "atk-s0404a0:471_4": "pattabbā dukkhavisesā, tesaṃ paṭighātatthāya vūpasamatthāya.",
  "atk-s0404a0:472_0": "Appasannānanti sikkhāpadapaññattiyā hi sati sikkhāpadapaññattiṃ ñatvā vā, yathāpaññattaṃ",
  "atk-s0404a0:472_1": "paṭipajjamāne bhikkhū disvā vā, yepi appasannā paṇḍitamanussā, te “yāni vata loke",
  "atk-s0404a0:472_2": "mahājanassa rajjanadussanamuyhanaṭṭhānāni, tehi ime samaṇā ārakā viratā viharanti,",
  "atk-s0404a0:472_3": "dukkaraṃ vata karontī”ti pasādaṃ āpajjanti vinayapiṭakapotthakaṃ disvā micchādiṭṭhikatavedibrāhmaṇā",
  "atk-s0404a0:472_4": "viya. Tena vuttaṃ – “appasannānaṃ pasādāyā”ti.",
  "atk-s0404a0:473_0": "Pasannānanti yepi sāsane pasannā kulaputtā, tepi sikkhāpadapaññattiṃ vā ñatvā, yathāpaññattaṃ",
  "atk-s0404a0:473_1": "paṭipajjamāne bhikkhū vā disvā “aho ayyā dukkaraṃ karonti, ye yāvajīvaṃ ekabhattā",
  "atk-s0404a0:473_2": "vinayasaṃvaraṃ pālentī”ti bhiyyo bhiyyo pasīdanti. Tena vuttaṃ – “pasannānaṃ bhiyyobhāvāyā”ti.",
  "atk-s0404a0:474_0": "Saddhammaṭṭhitiyāti tividho saddhammo pariyattisaddhammo paṭipattisaddhammo adhigamasaddhammoti.",
  "atk-s0404a0:474_1": "Tattha sakalampi buddhavacanaṃ pariyattisaddhammo nāma. Terasa dhutaguṇā cārittavārittasīlasamādhivipassanāti",
  "atk-s0404a0:474_2": "ayaṃ paṭipattisaddhammo nāma. Navalokuttaradhammo adhigamasaddhammo nāma. So sabbopi",
  "atk-s0404a0:474_3": "yasmā sikkhāpadapaññattiyā sati bhikkhū sikkhāpadañca tassa vibhaṅgañca tadatthajotanatthaṃ",
  "atk-s0404a0:474_4": "aññañca buddhavacanaṃ pariyāpuṇanti, yathāpaññattañca paṭipajjamānā paṭipattiṃ pūretvā",
  "atk-s0404a0:474_5": "paṭipattiyā adhigantabbaṃ lokuttaradhammaṃ adhigacchanti, tasmā sikkhāpadapaññattiyā",
  "atk-s0404a0:474_6": "saddhammo ciraṭṭhitiko hoti. Tena vuttaṃ – “saddhammaṭṭhitiyā”ti.",
  "atk-s0404a0:475_0": "Vinayānuggahāyāti sikkhāpadapaññattiyā sati saṃvaravinayo, pahānavinayo, samathavinayo,",
  "atk-s0404a0:475_1": "paññattivinayoti catubbidho vinayo anuggahito hoti sūpatthambhito. Tena vuttaṃ –",
  "atk-s0404a0:475_2": "“vinayānuggahāyā”ti.",
  "atk-s0404a0:476": "2. Pātimokkhaṭṭhapanāsuttavaṇṇanā",
  "atk-s0404a0:477": "32. Dutiye pārājikoti pārājikāpattiṃ āpanno. Pārājikakathā vippakatā hotīti “asukapuggalo pārājikaṃ āpanno nu kho no”ti evaṃ kathā ārabhitvā aniṭṭhāpitā hoti. Esa nayo sabbattha.",
  "atk-s0404a0:478": "3. Ubbāhikāsuttavaṇṇanā",
  "atk-s0404a0:479_0": "33. Tatiye ubbāhikāyāti sampattaadhikaraṇaṃ vūpasametuṃ saṅghato ubbāhitvā uddharitvā",
  "atk-s0404a0:479_1": "gahaṇatthāya. Vinaye kho pana ṭhito hotīti vinayalakkhaṇe patiṭṭhito hoti. Asaṃhīroti",
  "atk-s0404a0:479_2": "na aññassa vacanamatteneva attano laddhiṃ vissajjeti. Paṭibaloti kāyabalenapi ñāṇabalenapi",
  "atk-s0404a0:479_3": "samannāgato. Saññāpetunti jānāpetuṃ. Paññāpetunti sampajānāpetuṃ. Nijjhāpetunti olokāpetuṃ.",
  "atk-s0404a0:479_4": "Pekkhatunti passāpetuṃ. Pasādetunti sañjātapasādaṃ kātuṃ. Adhikaraṇanti vivādādhikaraṇādicatubbidhaṃ.",
  "atk-s0404a0:479_5": "Adhikaraṇasamudayanti vivādamūlādikaṃ adhikaraṇakārakaṃ. Adhikaraṇanirodhanti adhikaraṇānaṃ",
  "atk-s0404a0:479_6": "vūpasamaṃ. Adhikaraṇanirodhagāminiṃ paṭipadanti sattavidhaadhikaraṇasamathaṃ.",
  "atk-s0404a0:480": "4. Upasampadāsuttavaṇṇanā",
  "atk-s0404a0:481": "34. Catutthe anabhiratinti ukkaṇṭhitabhāvaṃ. Vūpakāsetunti vinetuṃ. Adhisīleti uttamasīle. Cittapaññāsupi eseva nayo.",
  "atk-s0404a0:482": "7. Saṅghabhedasuttavaṇṇanā",
  "atk-s0404a0:483_0": "37. Sattame vatthūhīti kāraṇehi. Avakassantīti parisaṃ ākaḍḍhanti vijaṭenti ekamantaṃ",
  "atk-s0404a0:483_1": "ussārenti. Apakassantīti ativiya ākaḍḍhanti, yathā visaṃsaṭṭhā honti, evaṃ karonti.",
  "atk-s0404a0:483_2": "Āveni kammāni karontīti visuṃ saṅghakammāni karonti.",
  "atk-s0404a0:484": "9-10. Ānandasuttadvayavaṇṇanā",
  "atk-s0404a0:485_0": "39-40. Navame kappaṭṭhikanti āyukappaṃ nirayamhi ṭhitikāraṇaṃ. Kibbisaṃ pasavatīti",
  "atk-s0404a0:485_1": "pāpaṃ paṭilabhati. Āpāyikoti apāyagamanīyo. Nerayikoti niraye nibbattanako. Vaggaratoti",
  "atk-s0404a0:485_2": "bhedarato. Yogakkhemā padhaṃsatīti yogehi khemato arahattato dhaṃsati vigacchati.",
  "atk-s0404a0:485_3": "Dasame anuggahoti aññamaññassa saṅgahānuggaho. Sesaṃ sabbattha uttānatthamevāti.",
  "atk-s0404a0:486": "4. Kusinārasuttavaṇṇanā",
  "atk-s0404a0:487_0": "44. Pañcamassa catutthe kusinārāyanti evaṃnāmake nagare. Devatānaṃ atthāya baliṃ",
  "atk-s0404a0:487_1": "haranti etthāti baliharaṇo, tasmiṃ baliharaṇe. Acchiddena appaṭimaṃsenātiādīsu yena",
  "atk-s0404a0:487_2": "kenacideva pahaṭo vā hoti, vejjakammādīni vā katāni, tassa kāyasamācāro upacikādīhi",
  "atk-s0404a0:487_3": "khāyitatālapaṇṇaṃ viya chiddo ca, paṭimasituṃ yattha katthaci gahetvā ākaḍḍhituṃ",
  "atk-s0404a0:487_4": "sakkuṇeyyatāya paṭimaṃso ca hoti, viparīto acchiddo appaṭimaṃso nāma. Vacīsamācāro",
  "atk-s0404a0:487_5": "pana musāvādaomasavādapesuññaamūlakānuddhaṃsanādīhi chiddo sappaṭimaṃso ca hoti,",
  "atk-s0404a0:487_6": "viparīto acchiddo appaṭimaṃso. Mettaṃ nu kho me cittanti palibodhaṃ chinditvā kammaṭṭhānabhāvanānuyogena",
  "atk-s0404a0:487_7": "adhigataṃ me mettacittaṃ. Anāghātanti āghātavirahitaṃ, vikkhambhanena vihatāghātanti",
  "atk-s0404a0:487_8": "attho. Kattha vuttanti idaṃ sikkhāpadaṃ kismiṃ nagare vuttaṃ.",
  "atk-s0404a0:488_0": "Kālena vakkhāmītiādīsu eko ekaṃ okāsaṃ kāretvā codento kālena vadati nāma. Saṅghamajjhe",
  "atk-s0404a0:488_1": "vā gaṇamajjhe vā salākaggayāgaggavitakkamāḷakabhikkhācāramaggaāsanasālādīsu vā upaṭṭhākehi",
  "atk-s0404a0:488_2": "parivāritakkhaṇe vā codento akālena vadati nāma. Tacchena vadanto bhūtena vadati",
  "atk-s0404a0:488_3": "nāma. “Daharamahallakaparisāvacarakapaṃsukūlikadhammakathikapatirūpaṃ tava ida”nti",
  "atk-s0404a0:488_4": "vadanto pharusena vadati nāma. Kāraṇanissitaṃ pana katvā, “bhante mahallakattha,",
  "atk-s0404a0:488_5": "parisāvacarakattha, paṃsukūlikattha, dhammakathikatthapatirūpaṃ tumhākamida”nti vadanto",
  "atk-s0404a0:488_6": "saṇhena vadati nāma. Kāraṇanissitaṃ katvā vadanto atthasaṃhitena vadati nāma. Mettacitto",
  "atk-s0404a0:488_7": "vakkhāmi no dosantaroti mettacittaṃ paccupaṭṭhapetvā vakkhāmi, na duṭṭhacitto hutvā.",
  "atk-s0404a0:489": "5. Rājantepurappavesanasuttavaṇṇanā",
  "atk-s0404a0:490_0": "45. Pañcame kataṃ vā karissanti vāti methunavītikkamaṃ kariṃsu vā karissanti vā.",
  "atk-s0404a0:490_1": "Ratananti maṇiratanādīsu yaṃkiñci. Patthetīti māretuṃ icchati. Hatthisambādhanti",
  "atk-s0404a0:490_2": "hatthīhi sambādhaṃ. Hatthisammaddanti vā pāṭho, tassattho – hatthīhi sammaddo etthāti",
  "atk-s0404a0:490_3": "hatthisammaddaṃ. Sesesupi eseva nayo. Rajanīyāni rūpasaddagandharasaphoṭṭhabbānīti",
  "atk-s0404a0:490_4": "etāni rāgajanakāni rūpādīni tattha paripūrāni honti.",
  "atk-s0404a0:491": "6. Sakkasuttavaṇṇanā",
  "atk-s0404a0:492_0": "46. Chaṭṭhe sokasabhayeti sokena sabhaye. Sokabhayeti vā pāṭho, ayamevattho. Dutiyapadepi",
  "atk-s0404a0:492_1": "eseva nayo. Yena kenaci kammaṭṭhānenāti kasivaṇijjādikammesu yena kenaci kammena.",
  "atk-s0404a0:492_2": "Anāpajja akusalanti kiñci akusalaṃ anāpajjitvā. Nibbiseyyāti uppādeyya ācineyya.",
  "atk-s0404a0:492_3": "Dakkhoti cheko. Uṭṭhānasampannoti uṭṭhānavīriyena samannāgato. Alaṃ vacanāyāti yutto",
  "atk-s0404a0:492_4": "vacanāya. Ekantasukhappaṭisaṃvedī vihareyyāti ekantameva kāyikacetasikasukhaṃ ñāṇena",
  "atk-s0404a0:492_5": "paṭisaṃvedento vihareyya. Aniccāti hutvā abhāvato. Tucchāti sārarahitā. Musāti niccasubhasukhā",
  "atk-s0404a0:492_6": "viya khāyamānāpi tathā na hontīti musā. Mosadhammāti nassanasabhāvā. Tasmā te paṭicca",
  "atk-s0404a0:492_7": "dukkhaṃ uppajjatīti sandasseti. Idha pana voti ettha vo ti nipātamattaṃ. Apaṇṇakaṃ",
  "atk-s0404a0:492_8": "vā sotāpannoti avirādhitaṃ ekaṃsena sotāpanno vā hoti. Sopi jhānaṃ nibbatteti, brahmalokaṃ",
  "atk-s0404a0:492_9": "vā gantvā chasu vā kāmasaggesu ekantasukhappaṭisaṃvedī hutvā vihareyya. Imasmiṃ sutte",
  "atk-s0404a0:492_10": "satthā aṭṭhaṅguposathassa guṇaṃ kathesi.",
  "atk-s0404a0:493": "7. Mahālisuttavaṇṇanā",
  "atk-s0404a0:494_0": "47. Sattame micchāpaṇihitanti micchā ṭhapitaṃ. Adhammacariyāvisamacariyāti akusalakammapathavasena",
  "atk-s0404a0:494_1": "adhammacariyasaṅkhātā visamacariyā. Kusalakammapathavasena itarā veditabbā. Evamidha vaṭṭameva kathitaṃ.",
  "atk-s0404a0:495": "8. Pabbajitaabhiṇhasuttavaṇṇanā",
  "atk-s0404a0:496_0": "48. Aṭṭhame pabbajitenāti gharāvāsaṃ pahāya sāsane pabbajjaṃ upagatena. Abhiṇhanti",
  "atk-s0404a0:496_1": "abhikkhaṇaṃ punappunaṃ, paccavekkhitabbā oloketabbā sallakkhetabbā. Vevaṇṇiyanti",
  "atk-s0404a0:496_2": "vivaṇṇabhāvaṃ. Taṃ panetaṃ vevaṇṇiyaṃ duvidhaṃ hoti sarīravevaṇṇiyaṃ parikkhāravevaṇṇiyañca.",
  "atk-s0404a0:496_3": "Tattha kesamassuoropanena sarīravevaṇṇiyaṃ veditabbaṃ. Pubbe pana nānāvirāgāni sukhumavatthāni",
  "atk-s0404a0:496_4": "nivāsetvāpi nānaggarasabhojanaṃ suvaṇṇarajatabhājanesu bhuñjitvāpi sirigabbhe varasayanāsanesu",
  "atk-s0404a0:496_5": "nipajjitvāpi nisīditvāpi sappinavanītādīhi bhesajjaṃ katvāpi pabbajitakālato paṭṭhāya",
  "atk-s0404a0:496_6": "chinnasaṅghaṭitakasāvarasapītāni vatthāni nivāsetabbāni, ayapatte vā mattikapatte",
  "atk-s0404a0:496_7": "vā missakodano bhuñjitabbo, rukkhamūlādisenāsane muñjatiṇasantharaṇādīsu nipajjitabbaṃ,",
  "atk-s0404a0:496_8": "cammakhaṇḍataṭṭikādīsu nisīditabbaṃ, pūtimuttādīhi bhesajjaṃ kattabbaṃ hoti. Evamettha",
  "atk-s0404a0:496_9": "parikkhāravevaṇṇiyaṃ veditabbaṃ. Evaṃ paccavekkhato kopo ca māno ca pahīyati.",
  "atk-s0404a0:497_0": "Parapaṭibaddhā me jīvikāti mayhaṃ paresu paṭibaddhā parāyattā catupaccayajīvikāti.",
  "atk-s0404a0:497_1": "Evaṃ paccavekkhato hi ājīvo parisujjhati, piṇḍapāto ca apacito hoti, catūsu paccayesu",
  "atk-s0404a0:497_2": "apaccavekkhitaparibhogo nāma na hoti. Añño me ākappo karaṇīyoti yo gihīnaṃ uraṃ abhinīharitvā",
  "atk-s0404a0:497_3": "gīvaṃ paggahetvā lalitenākārena aniyatapadavītihārena gamanākappo hoti, tato aññova",
  "atk-s0404a0:497_4": "ākappo mayā karaṇīyo, santindriyena santamānasena yugamattadassinā visamaṭṭhāne udakasakaṭeneva",
  "atk-s0404a0:497_5": "mandamitapadavītihārena hutvā gantabbanti paccavekkhitabbaṃ. Evaṃ paccavekkhato hi",
  "atk-s0404a0:497_6": "iriyāpatho sāruppo hoti, tisso sikkhā paripūrenti. Kaccinukhoti salakkhaṇe nipātasamudāyo.",
  "atk-s0404a0:497_7": "Attāti cittaṃ. Sīlato na upavadatīti aparisuddhaṃ te sīlanti sīlapaccayo na upavadati.",
  "atk-s0404a0:497_8": "Evaṃ paccavekkhato hi ajjhattaṃ hirī samuṭṭhāti, sā tīsu dvāresu saṃvaraṃ sādheti,",
  "atk-s0404a0:497_9": "tīsu dvāresu saṃvaro catupārisuddhisīlaṃ hoti, catupārisuddhisīle ṭhito vipassanaṃ",
  "atk-s0404a0:497_10": "vaḍḍhetvā arahattaṃ gaṇhāti. Anuvicca viññū sabrahmacārīti paṇḍitā sabrahmacārino",
  "atk-s0404a0:497_11": "anuvicāretvā. Evaṃ paccavekkhato hi bahiddhā ottappaṃ saṇṭhāti, taṃ tīsu dvāresu",
  "atk-s0404a0:497_12": "saṃvaraṃ sādhetīti anantaranayeneva veditabbaṃ.",
  "atk-s0404a0:498_0": "Nānābhāvo vinābhāvoti jātiyā nānābhāvo, maraṇena vinābhāvo. Evaṃ paccavekkhato hi",
  "atk-s0404a0:498_1": "tīsu dvāresu asaṃvutākāro nāma na hoti, maraṇassati sūpaṭṭhitā hoti. Kammassakomhītiādīsu",
  "atk-s0404a0:498_2": "kammaṃ mayhaṃ sakaṃ attano santakanti kammassakā. Kammena dātabbaṃ phalaṃ dāyaṃ,",
  "atk-s0404a0:498_3": "kammassa dāyaṃ kammadāyaṃ, taṃ ādīyāmīti kammadāyādo. Kammaṃ mayhaṃ yoni kāraṇanti",
  "atk-s0404a0:498_4": "kammayoni. Kammaṃ mayhaṃ bandhu ñātakoti kammabandhu. Kammaṃ mayhaṃ paṭisaraṇaṃ patiṭṭhāti",
  "atk-s0404a0:498_5": "kammapaṭisaraṇo. Tassa dāyādo bhavissāmīti tassa kammassa dāyādo tena dinnaphalaṃ",
  "atk-s0404a0:498_6": "paṭiggāhako bhavissāmi. Evaṃ kammassakataṃ pana paccavekkhato pāpakaraṇaṃ nāma na",
  "atk-s0404a0:498_7": "hoti. Kathaṃbhūtassa me rattindivā vītivattantīti kinnu kho me vattappaṭipattiṃ karontassa,",
  "atk-s0404a0:498_8": "udāhu akarontassa, buddhavacanaṃ sajjhāyantassa, udāhu asajjhāyantassa, yonisomanasikāre",
  "atk-s0404a0:498_9": "kammaṃ karontassa, udāhu akarontassāti kathaṃbhūtassa me rattindivā vītivattanti,",
  "atk-s0404a0:498_10": "parivattantīti attho. Evaṃ paccavekkhato hi appamādo paripūrati.",
  "atk-s0404a0:499_0": "Suññāgāre abhiramāmīti vivittokāse sabbiriyāpathesu ekakova hutvā kacci nu kho abhiramāmīti",
  "atk-s0404a0:499_1": "attho. Evaṃ paccavekkhato kāyaviveko paripūrati. Uttarimanussadhammoti uttarimanussānaṃ",
  "atk-s0404a0:499_2": "ukkaṭṭhamanussabhūtānaṃ jhāyīnañceva ariyānañca jhānādidhammo, dasakusalakammapathasaṅkhātamanussadhammato",
  "atk-s0404a0:499_3": "vā uttaritaro visiṭṭhataro dhammo me mama santāne atthi nu kho, santi nu khoti attho.",
  "atk-s0404a0:499_4": "Alamariyañāṇadassanavisesoti mahaggatalokuttarapaññā pajānanaṭṭhena ñāṇaṃ, cakkhunā",
  "atk-s0404a0:499_5": "diṭṭhamiva dhammaṃ paccakkhakaraṇato dassanaṭṭhena dassananti ñāṇadassanaṃ, ariyaṃ",
  "atk-s0404a0:499_6": "visuddhaṃ uttamaṃ ñāṇadassananti ariyañāṇadassanaṃ, alaṃ pariyattakaṃ kilesaviddhaṃsanasamatthaṃ",
  "atk-s0404a0:499_7": "ariyañāṇadassanamettha, assa vāti alamariyañāṇadassano, jhānādibhedo uttarimanussadhammo",
  "atk-s0404a0:499_8": "alamariyañāṇadassano ca so viseso cāti alamariyañāṇadassanaviseso. Atha vā tameva",
  "atk-s0404a0:499_9": "kilesaviddhaṃsanasamatthaṃ visuddhaṃ ñāṇadassanameva visesoti alamariyañāṇadassanaviseso",
  "atk-s0404a0:499_10": "vā. Adhigatoti paṭiladdho me atthi nu kho. Sohanti paṭiladdhaviseso so ahaṃ. Pacchime",
  "atk-s0404a0:499_11": "kāleti maraṇamañce nipannakāle. Puṭṭhoti sabrahmacārīhi adhigataguṇavisesaṃ pucchito.",
  "atk-s0404a0:499_12": "Na maṅku bhavissāmīti patitakkhandho nittejo na hessāmīti. Evaṃ paccavekkhantassa",
  "atk-s0404a0:499_13": "hi moghakālakiriyā nāma na hoti.",
  "atk-s0404a0:500": "9-10. Sarīraṭṭhadhammasuttādivaṇṇanā",
  "atk-s0404a0:501_0": "49-50. Navame ponobbhavikoti punabbhavanibbattako. Bhavasaṅkhāroti bhavasaṅkharaṇakammaṃ.",
  "atk-s0404a0:501_1": "Imasmiṃ sutte vaṭṭameva kathitaṃ. Dasame sīlabāhusaccavīriyasatipaññā lokiyalokuttarāmissikā",
  "atk-s0404a0:501_2": "kathitā. Sesaṃ sabbattha uttānatthamevāti.",
  "atk-s0404a0:502": "1-4. Sacittasuttādivaṇṇanā",
  "atk-s0404a0:503_0": "51-54. Dutiyassa paṭhame sacittapariyāyakusaloti attano cittavārakusalo. Rajanti",
  "atk-s0404a0:503_1": "āgantukaupakkilesaṃ. Aṅgaṇanti tatthajātakaaṅgakāḷatilakādiṃ. Āsavānaṃ khayāyāti",
  "atk-s0404a0:503_2": "arahattatthāya. Tatiye paṭibhānenāti vacanasaṇṭhānena. Catutthe adhipaññādhammavipassanāyāti",
  "atk-s0404a0:503_3": "saṅkhārapariggāhakavipassanāya.",
  "atk-s0404a0:504": "8. Mūlakasuttavaṇṇanā",
  "atk-s0404a0:505_0": "58. Aṭṭhame amatogadhāti ettha saupādisesā nibbānadhātu kathitā, nibbānapariyosānāti",
  "atk-s0404a0:505_1": "ettha anupādisesā. Anupādisesaṃ pattassa hi sabbe dhammā pariyosānappattā nāma honti.",
  "atk-s0404a0:505_2": "Sesapadāni heṭṭhā vuttatthāneva.",
  "atk-s0404a0:506": "9. Pabbajjāsuttavaṇṇanā",
  "atk-s0404a0:507_0": "59. Navame tasmāti yasmā evaṃ aparicitacittassa sāmaññattho na sampajjati, tasmā.",
  "atk-s0404a0:507_1": "Yathāpabbajjāparicitañca no cittaṃ bhavissatīti yathā pabbajjānurūpena paricitaṃ.",
  "atk-s0404a0:507_2": "Ye hi keci pabbajanti nāma, sabbe te arahattaṃ patthetvā. Tasmā yaṃ cittaṃ arahattādhigamatthāya",
  "atk-s0404a0:507_3": "paricitaṃ vaḍḍhitaṃ, taṃ yathāpabbajjāparicitaṃ nāmāti veditabbaṃ. Evarūpaṃ pana",
  "atk-s0404a0:507_4": "cittaṃ bhavissatīti sikkhitabbaṃ. Lokassa samañca visamañcāti sattalokassa sucaritaduccaritāni.",
  "atk-s0404a0:507_5": "Lokassa bhavañca vibhavañcāti tassa vaḍḍhiñca vināsañca, tathā sampattiñca vipattiñca.",
  "atk-s0404a0:507_6": "Lokassa samudayañca atthaṅgamañcāti pana saṅkhāralokaṃ sandhāya vuttaṃ, khandhānaṃ",
  "atk-s0404a0:507_7": "nibbattiñca bhedañcāti attho.",
  "atk-s0404a0:508": "10. Girimānandasuttavaṇṇanā",
  "atk-s0404a0:509_0": "60. Dasame anukampaṃ upādāyāti girimānandatthere anukampaṃ paṭicca. Cakkhurogotiādayo",
  "atk-s0404a0:509_1": "vatthuvasena veditabbā. Nibbattitappasādānañhi rogo nāma natthi. Kaṇṇarogoti bahikaṇṇe",
  "atk-s0404a0:509_2": "rogo. Pināsoti bahināsikāya rogo. Nakhasāti nakhehi vilekhitaṭṭhāne rogo. Pittasamuṭṭhānāti",
  "atk-s0404a0:509_3": "pittasamuṭṭhitā. Te kira dvattiṃsa honti. Semhasamuṭṭhānādīsupi eseva nayo. Utupariṇāmajāti",
  "atk-s0404a0:509_4": "utupariṇāmena accuṇhātisītena uppajjanakarogā. Visamaparihārajāti aticiraṭṭhānanisajjādinā",
  "atk-s0404a0:509_5": "visamaparihārena jātā. Opakkamikāti vadhabandhanādinā upakkamena jātā. Kammavipākajāti",
  "atk-s0404a0:509_6": "balavakammavipākasambhūtā. Santanti rāgādisantatāya santaṃ. Atappakaṭṭhena paṇītaṃ.",
  "atk-s0404a0:509_7": "Sesaṃ sabbattha uttānatthamevāti.",
  "atk-s0404a0:510": "1. Avijjāsuttādivaṇṇanā",
  "atk-s0404a0:511_0": "61-62. Dutiyassa paṭhame sāhāranti sapaccayaṃ. Vijjāvimuttinti phalañāṇañceva sesasampayuttadhamme",
  "atk-s0404a0:511_1": "ca. Bojjhaṅgāti maggabojjhaṅgā. Dutiye bhavataṇhāyāti bhavapatthanāya. Evaṃ dvīsupi",
  "atk-s0404a0:511_2": "suttesu vaṭṭameva kathitaṃ, vaṭṭañcettha paṭhame sutte avijjāmūlakaṃ vaṭṭaṃ kathitaṃ,",
  "atk-s0404a0:511_3": "dutiye taṇhāmūlakaṃ.",
  "atk-s0404a0:512": "3-4. Niṭṭhaṅgatasuttādivaṇṇanā",
  "atk-s0404a0:513_0": "63-64. Tatiye niṭṭhaṃ gatāti nibbematikā. Idha niṭṭhāti imasmiṃyeva loke parinibbānaṃ.",
  "atk-s0404a0:513_1": "Idha vihāyāti imaṃ lokaṃ vijahitvā suddhāvāsabrahmalokaṃ. Catutthe aveccappasannāti",
  "atk-s0404a0:513_2": "acalappasādena sampannā. Sotāpannāti ariyamaggasotaṃ āpannā.",
  "atk-s0404a0:514": "5-7. Paṭhamasukhasuttādivaṇṇanā",
  "atk-s0404a0:515_0": "65-67. Pañcame vaṭṭamūlakaṃ sukhadukkhaṃ pucchitaṃ, chaṭṭhe sāsanamūlakaṃ. Sattame",
  "atk-s0404a0:515_1": "naḷakapānanti atīte bodhisattassa ovāde ṭhatvā vānarayūthena naḷehi udakassa pītaṭṭhāne",
  "atk-s0404a0:515_2": "māpitattā evaṃladdhanāmo nigamo. Tuṇhībhūtaṃ tuṇhībhūtanti yaṃ yaṃ disaṃ anuviloketi,",
  "atk-s0404a0:515_3": "tattha tattha tuṇhībhūtameva. Anuviloketvāti tato tato viloketvā. Piṭṭhi me āgilāyatīti",
  "atk-s0404a0:515_4": "kasmā āgilāyati? Bhagavato hi cha vassāni mahāpadhānaṃ padahantassa mahantaṃ kāyadukkhaṃ",
  "atk-s0404a0:515_5": "ahosi, athassa aparabhāge mahallakakāle piṭṭhivāto uppajji. Upādinnakasarīrassa ṭhānanisajjādīhi",
  "atk-s0404a0:515_6": "appamattakena ābādhena na sakkā kenaci bhavituṃ. Taṃ gahetvāpi therassa okāsakaraṇatthaṃ",
  "atk-s0404a0:515_7": "evamāha. Saṅghāṭiṃ paññāpetvā ekamante patirūpaṭṭhāne paññattassa kappiyamañcassa upari attharitvā.",
  "atk-s0404a0:516": "9-10. Kathāvatthusuttadvayavaṇṇanā",
  "atk-s0404a0:517_0": "69-70. Navame tiracchānakathanti aniyyānikattā saggamokkhamaggānaṃ tiracchānabhūtaṃ",
  "atk-s0404a0:517_1": "kathaṃ. Tattha rājānaṃ ārabbha “mahāsammato mandhātā dhammāsoko evaṃmahānubhāvo”tiādinā",
  "atk-s0404a0:517_2": "nayena pavattakathā rājakathā. Esa nayo corakathādīsu. Tesu “asuko rājā abhirūpo",
  "atk-s0404a0:517_3": "dassanīyo”tiādinā gehasitakathāva tiracchānakathā hoti, “sopi nāma evaṃmahānubhāvo",
  "atk-s0404a0:517_4": "khayaṃ gato”ti evaṃ pavattā pana kammaṭṭhānabhāve tiṭṭhati. Coresupi “mūladevo evaṃmahānubhāvo,",
  "atk-s0404a0:517_5": "meghadevo evaṃmahānubhāvo”ti tesaṃ kammaṃ paṭicca “aho sūrā”ti gehasitakathāva tiracchānakathā.",
  "atk-s0404a0:517_6": "Yuddhesupi bhāratayuddhādīsu “asukena asuko evaṃ mārito evaṃ viddho”ti kammassādavaseneva",
  "atk-s0404a0:517_7": "kathā tiracchānakathā, “tepi nāma khayaṃ gatā”ti evaṃ pavattā pana sabbattha kammaṭṭhānameva",
  "atk-s0404a0:517_8": "hoti. Apica annādīsu “evaṃ vaṇṇavantaṃ rasavantaṃ phassasampannaṃ khādimha bhuñjimha",
  "atk-s0404a0:517_9": "pivimha paribhuñjimhā”ti kāmarasassādavasena kathetuṃ na vaṭṭati, sātthakaṃ pana",
  "atk-s0404a0:517_10": "katvā “pubbe evaṃ vaṇṇādisampannaṃ annaṃ pānaṃ vatthaṃ yānaṃ mālaṃ gandhaṃ sīlavantānaṃ",
  "atk-s0404a0:517_11": "adamha, cetiyaṃ pūjimhā”ti kathetuṃ vaṭṭati.",
  "atk-s0404a0:518_0": "Ñātikathādīsupi “amhākaṃ ñātakā sūrā samatthā”ti vā “pubbe mayaṃ evaṃ vicitrehi yānehi",
  "atk-s0404a0:518_1": "vicarimhā”ti vā assādavasena vattuṃ na vaṭṭati, sātthakaṃ pana katvā “tepi no ñātakā",
  "atk-s0404a0:518_2": "khayaṃ gatā”ti vā “pubbe mayaṃ evarūpā upāhanā saṅghassa adamhā”ti vā kathetabbaṃ.",
  "atk-s0404a0:518_3": "Gāmakathāpi suniviṭṭhadunniviṭṭhasubhikkhadubbhikkhādivasena vā “asukagāmavāsino",
  "atk-s0404a0:518_4": "sūrā samatthā”ti vā evaṃ assādavaseneva na vaṭṭati, sātthakaṃ pana katvā “saddhā",
  "atk-s0404a0:518_5": "pasannā”ti vā “khayavayaṃ gatā”ti vā vattuṃ vaṭṭati. Nigamanagarajanapadakathāsupi eseva nayo.",
  "atk-s0404a0:519_0": "Itthikathāpi vaṇṇasaṇṭhānādīni paṭicca assādavasena na vaṭṭati, “saddhā pasannā khayaṃ",
  "atk-s0404a0:519_1": "gatā”ti evameva vaṭṭati. Sūrakathāpi “nandimitto nāma yodho sūro ahosī”ti assādavaseneva",
  "atk-s0404a0:519_2": "na vaṭṭati, “saddho ahosi khayaṃ gato”ti evameva vaṭṭati. Surākathanti pāḷiyaṃ pana",
  "atk-s0404a0:519_3": "anekavidhaṃ majjakathaṃ assādavasena kathetuṃ na vaṭṭati, ādīnavavaseneva vattuṃ",
  "atk-s0404a0:519_4": "vaṭṭati. Visikhākathāpi “asukavisikhā suniviṭṭhā dunniviṭṭhā sūrā samatthā”ti assādavaseneva",
  "atk-s0404a0:519_5": "na vaṭṭati, “saddhā pasannā khayaṃ gatā”ti vaṭṭati. Kumbhaṭṭhānakathā nāma kūṭaṭṭhānakathā",
  "atk-s0404a0:519_6": "udakatitthakathā vuccati. Kumbhadāsikathā vā. Sāpi “pāsādikā naccituṃ gāyituṃ chekā”ti",
  "atk-s0404a0:519_7": "assādavasena na vaṭṭati, “saddhā pasannā”tiādinā nayeneva vaṭṭati.",
  "atk-s0404a0:520_0": "Pubbapetakathā nāma atītañātikathā. Tattha vattamānañātikathāsadisova vinicchayo.",
  "atk-s0404a0:520_1": "Nānattakathā nāma purimapacchimakathāvimuttā avasesā nānāsabhāvā tiracchānakathā.",
  "atk-s0404a0:520_2": "Lokakkhāyikā nāma “ayaṃ loko kena nimmito? Asukena nāma nimmito. Kāko seto aṭṭhīnaṃ",
  "atk-s0404a0:520_3": "setattā, balākā rattā lohitassa rattattā”tievamādikā lokāyatavitaṇḍasallāpakathā.",
  "atk-s0404a0:520_4": "Samuddakkhāyikā nāma kasmā samuddo sāgaroti. Sāgaradevena khatattā sāgaro, khato",
  "atk-s0404a0:520_5": "meti hatthamuddāya niveditattā samuddotievamādikā niratthakā samuddakkhāyanakathā.",
  "atk-s0404a0:520_6": "Bhavoti vuddhi, abhavoti hāni. Iti bhavo iti abhavoti yaṃ vā taṃ vā niratthakakāraṇaṃ",
  "atk-s0404a0:520_7": "vatvā pavattitakathā itibhavābhavakathā nāma.",
  "atk-s0404a0:521_0": "Tejasā tejanti attano tejasā tesaṃ tejaṃ. Pariyādiyeyyāthāti khepetvā gahetvā abhibhaveyyātha.",
  "atk-s0404a0:521_1": "Tatridaṃ vatthu – eko piṇḍapātiko mahātheraṃ pucchi – “bhante, tejasā tejaṃ pariyādiyamānā",
  "atk-s0404a0:521_2": "bhikkhū kiṃ karontī”ti. Thero āha – āvuso, kiñcideva ātape ṭhapetvā yathā chāyā heṭṭhā",
  "atk-s0404a0:521_3": "na otarati, uddhaṃyeva gacchati tathā karonti. Dasame pāsaṃsāni ṭhānānīti pasaṃsāvahāni",
  "atk-s0404a0:521_4": "kāraṇāni. Sesaṃ sabbattha uttānatthamevāti.",
  "atk-s0404a0:522": "1. Ākaṅkhasuttavaṇṇanā",
  "atk-s0404a0:523_0": "71. Tatiyassa paṭhame sampannasīlāti paripuṇṇasīlā, sīlasamaṅgino vā hutvāti attho.",
  "atk-s0404a0:523_1": "Tattha dvīhi kāraṇehi sampannasīlatā hoti sīlavipattiyā ca ādīnavadassanena, sīlasampattiyā",
  "atk-s0404a0:523_2": "ca ānisaṃsadassanena. Tadubhayampi visuddhimagge vitthāritaṃ. Tattha “sampannasīlā”ti",
  "atk-s0404a0:523_3": "ettāvatā kira bhagavā catupārisuddhisīlaṃ uddisitvā “pātimokkhasaṃvarasaṃvutā”ti",
  "atk-s0404a0:523_4": "iminā tattha jeṭṭhakasīlaṃ vitthāretvā dassesīti dīpavihāravāsī sumanatthero āha.",
  "atk-s0404a0:523_5": "Antevāsiko panassa tepiṭakacūḷanāgatthero āha – ubhayatthapi pātimokkhasaṃvarova",
  "atk-s0404a0:523_6": "bhagavatā vutto. Pātimokkhasaṃvaroyeva hi sīlaṃ, itarāni pana tīṇi sīlanti vuttaṭṭhānaṃ",
  "atk-s0404a0:523_7": "atthīti ananujānanto vatvā āha – indriyasaṃvaro nāma chadvārārakkhāmattakameva, ājīvapārisuddhi",
  "atk-s0404a0:523_8": "dhammena samena paccayuppattimattakaṃ, paccayasannissitaṃ paṭiladdhapaccaye idamatthanti",
  "atk-s0404a0:523_9": "paccavekkhitvā paribhuñjanamattakaṃ. Nippariyāyena pātimokkhasaṃvarova sīlaṃ. Yassa",
  "atk-s0404a0:523_10": "so bhinno, ayaṃ sīsacchinno viya puriso hatthapāde sesāni rakkhissatīti na vattabbo.",
  "atk-s0404a0:523_11": "Yassa pana so arogo, ayaṃ acchinnasīso viya puriso jīvitaṃ sesāni puna pākatikāni",
  "atk-s0404a0:523_12": "kātuṃ sakkoti. Tasmā “sampannasīlā”ti iminā pātimokkhasaṃvaraṃ uddisitvā “sampannapātimokkhā”ti",
  "atk-s0404a0:523_13": "tasseva vevacanaṃ vatvā taṃ vitthāretvā dassento pātimokkhasaṃvarasaṃvutātiādimāha.",
  "atk-s0404a0:523_14": "Tattha pātimokkhasaṃvarasaṃvuttātiādīni vuttatthāneva. Ākaṅkheyya ceti idaṃ kasmā",
  "atk-s0404a0:523_15": "āraddhanti? Sīlānisaṃsadassanatthaṃ. Sacepi acirapabbajitānaṃ vā duppaññānaṃ vā evamassa",
  "atk-s0404a0:523_16": "“bhagavā ‘sīlaṃ pūretha sīlaṃ pūrethā’ti vadati, ko nu kho sīlapūraṇe ānisaṃso, ko",
  "atk-s0404a0:523_17": "viseso, kā vaḍḍhī”ti tesaṃ dasa ānisaṃse dassetuṃ evamāha – “appeva nāma etaṃ sabrahmacārīnaṃ",
  "atk-s0404a0:523_18": "piyamanāpatādiāsavakkhayapariyosānaṃ ānisaṃsaṃ sutvāpi sīlaṃ paripūreyyu”nti.",
  "atk-s0404a0:524_0": "Tattha ākaṅkheyya ceti yadi iccheyya. Piyo cassanti piyacakkhūhi sampassitabbo, sinehuppattiyā",
  "atk-s0404a0:524_1": "padaṭṭhānabhūto bhaveyyaṃ. Manāpoti tesaṃ manavaḍḍhanako, tesaṃ vā manena pattabbo,",
  "atk-s0404a0:524_2": "mettacittena pharitabboti attho. Garūti tesaṃ garuṭṭhāniyo pāsāṇacchattasadiso. Bhāvanīyoti",
  "atk-s0404a0:524_3": "“addhāyamāyasmā jānaṃ jānāti passaṃ passatī”ti evaṃ sambhāvanīyo. Sīlesvevassa paripūrakārīti",
  "atk-s0404a0:524_4": "catupārisuddhisīlesuyeva paripūrakārī assa, anūnena ākārena samannāgato bhaveyyāti",
  "atk-s0404a0:524_5": "vuttaṃ hoti. Ajjhattaṃ cetosamathamanuyuttoti attano cittasamathe yutto. Anirākatajjhānoti",
  "atk-s0404a0:524_6": "bahi anīhaṭajjhāno, avināsitajjhāno vā. Vipassanāyāti sattavidhāya anupassanāya.",
  "atk-s0404a0:524_7": "Brūhetā suññāgārānanti vaḍḍhetā suññāgārānaṃ. Ettha ca samathavipassanāvasena kammaṭṭhānaṃ",
  "atk-s0404a0:524_8": "gahetvā rattindivaṃ suññāgāraṃ pavisitvā nisīdamāno bhikkhu “brūhetā suññāgārāna”nti",
  "atk-s0404a0:524_9": "veditabbo. Ayamettha saṅkhepo, vitthāro pana icchantena majjhimanikāyaṭṭhakathāya",
  "atk-s0404a0:524_10": "ākaṅkheyyasuttavaṇṇanāya oloketabbo.",
  "atk-s0404a0:525_0": "Lābhīti ettha na bhagavā lābhanimittaṃ sīlādiparipūraṇaṃ katheti. Bhagavā hi “ghāsesanaṃ",
  "atk-s0404a0:525_1": "chinnakatho, na vācaṃ payutaṃ bhaṇe”ti evaṃ sāvake ovadati. So kathaṃ lābhanimittaṃ",
  "atk-s0404a0:525_2": "sīlādiparipūraṇaṃ katheyya. Puggalajjhāsayavasena panetaṃ vuttaṃ. Yesañhi evaṃ ajjhāsayo",
  "atk-s0404a0:525_3": "bhaveyya “sace mayaṃ catūhi paccayehi na kilameyyāma, sīlāni paripūretuṃ sakkuṇeyyāmā”ti,",
  "atk-s0404a0:525_4": "tesaṃ ajjhāsayavasenevamāha. Apica sarasānisaṃso esa sīlassa yadidaṃ cattāro paccayā",
  "atk-s0404a0:525_5": "nāma. Tathā hi paṇḍitamanussā koṭṭhādīsu ṭhapitaṃ nīharitvā attanāpi aparibhuñjitvā",
  "atk-s0404a0:525_6": "sīlavantānaṃ dentīti sīlassa sarasānisaṃsadassanatthampetaṃ vuttaṃ.",
  "atk-s0404a0:526_0": "Tatiyavāre yesāhanti yesaṃ ahaṃ. Tesaṃ te kārāti tesaṃ devānaṃ vā manussānaṃ vā te",
  "atk-s0404a0:526_1": "mayi katā paccayadānakārā. Mahapphalā hontu mahānisaṃsāti lokiyasukhena phalabhūtena",
  "atk-s0404a0:526_2": "mahapphalā, lokuttarena mahānisaṃsā. Ubhayaṃ vā etaṃ ekatthameva. Sīlādiguṇayuttassa",
  "atk-s0404a0:526_3": "hi kaṭacchubhikkhāpi pañcaratanamattāya bhūmiyā paṇṇasālāpi katvā dinnā anekāni kappasahassāni",
  "atk-s0404a0:526_4": "duggativinipātato rakkhati, pariyosāne ca amatāya dhātuyā parinibbānassa paccayo",
  "atk-s0404a0:526_5": "hoti. “Khīrodanaṃ ahamadāsi”ntiādīni cettha vatthūni. Sakalameva vā petavatthu vimānavatthu ca sādhakaṃ.",
  "atk-s0404a0:527_0": "Catutthavāre petāti peccabhavaṃ gatā. Ñātīti sassusasurapakkhikā. Sālohitāti ekalohitabaddhā",
  "atk-s0404a0:527_1": "pitipitāmahādayo. Kālaṅkatāti matā. Tesaṃ tanti tesaṃ taṃ mayi pasannacittaṃ, taṃ",
  "atk-s0404a0:527_2": "vā pasannena cittena anussaraṇaṃ. Yassa hi bhikkhuno kālakato pitā vā mātā vā “amhākaṃ",
  "atk-s0404a0:527_3": "ñātakatthero sīlavā kalyāṇadhammo”ti pasannacitto hutvā taṃ bhikkhuṃ anussarati,",
  "atk-s0404a0:527_4": "tassa so cittappasādopi taṃ anussaraṇamattampi mahapphalaṃ mahānisaṃsameva hoti.",
  "atk-s0404a0:528": "Aratiratisahoti nekkhammapaṭipattiyā aratiyā kāmaguṇesu ratiyā ca saho abhibhavitā ajjhottharitā. Bhayabheravasahoti ettha bhayaṃ cittutrāsopi ārammaṇampi, bheravaṃ ārammaṇameva.",
  "atk-s0404a0:529": "2. Kaṇṭakasuttavaṇṇanā",
  "atk-s0404a0:530_0": "72. Dutiye abhiññātehīti gaganamajjhe puṇṇacando viya sūriyo viya ñātehi pākaṭehi.",
  "atk-s0404a0:530_1": "Parapurāyāti paraṃ vuccati pacchimabhāgo, purāti purimabhāgo, purato dhāvantena pacchato",
  "atk-s0404a0:530_2": "anubandhantena ca mahāparivārenāti attho. Kaṇṭakoti vijjhanaṭṭhena kaṇṭako. Visūkadassananti",
  "atk-s0404a0:530_3": "visūkabhūtaṃ dassanaṃ. Mātugāmūpacāroti mātugāmassa samīpacāritā.",
  "atk-s0404a0:531": "3-4. Iṭṭhadhammasuttādivaṇṇanā",
  "atk-s0404a0:532_0": "73-74. Tatiye vaṇṇoti sarīravaṇṇo. Dhammāti nava lokuttaradhammā. Catutthe ariyāyāti",
  "atk-s0404a0:532_1": "apothujjanikāya, sīlādīhi missakattā evaṃ vuttaṃ. Sārādāyī ca hoti varadāyīti sārassa",
  "atk-s0404a0:532_2": "ca varassa ca ādāyako hoti. Yo kāyassa sāro, yañcassa varaṃ, taṃ gaṇhātīti attho.",
  "atk-s0404a0:533": "5. Migasālāsuttavaṇṇanā",
  "atk-s0404a0:534_0": "75. Pañcamassa ādimhi tāva yaṃ vattabbaṃ, taṃ chakkanipāte vuttameva. Dussīlo hotītiādīsu",
  "atk-s0404a0:534_1": "pana dussīloti nissīlo. Cetovimuttinti phalasamādhiṃ. Paññāvimuttinti phalañāṇaṃ.",
  "atk-s0404a0:534_2": "Nappajānātīti uggahaparipucchāvasena na jānāti. Dussīlyaṃ aparisesaṃ nirujjhatīti",
  "atk-s0404a0:534_3": "ettha pañca dussīlyāni tāva sotāpattimaggena pahīyanti, dasa arahattamaggena. Phalakkhaṇe",
  "atk-s0404a0:534_4": "tāni pahīnāni nāma honti. Phalakkhaṇaṃ sandhāya idha “nirujjhatī”ti vuttaṃ. Puthujjanassa",
  "atk-s0404a0:534_5": "sīlaṃ pañcahi kāraṇehi bhijjati pārājikāpajjanena sikkhāpaccakkhānena titthiyapakkhandanena",
  "atk-s0404a0:534_6": "arahattena maraṇenāti. Tattha purimā tayo bhāvanāparihānāya saṃvattanti, catuttho",
  "atk-s0404a0:534_7": "vaḍḍhiyā, pañcamo neva hānāya na vaḍḍhiyā. Kathaṃ panetaṃ arahattena sīlaṃ bhijjatīti?",
  "atk-s0404a0:534_8": "Puthujjanassa hi sīlaṃ accantakusalameva hoti, arahattamaggo ca kusalākusalakammakkhayāya",
  "atk-s0404a0:534_9": "saṃvattatīti evaṃ tena taṃ bhijjati. Savanenapi akataṃ hotīti sotabbayuttakaṃ assutaṃ",
  "atk-s0404a0:534_10": "hoti. Bāhusaccenapi akataṃ hotīti ettha bāhusaccanti vīriyaṃ. Vīriyena kattabbayuttakaṃ",
  "atk-s0404a0:534_11": "akataṃ hoti, tassa akatattā saggatopi maggatopi parihāyati. Diṭṭhiyāpi appaṭividdhaṃ",
  "atk-s0404a0:534_12": "hotīti diṭṭhiyā paṭivijjhitabbaṃ appaṭividdhaṃ hoti apaccakkhakataṃ. Sāmayikampi",
  "atk-s0404a0:534_13": "vimuttiṃ na labhatīti kālānukālaṃ dhammassavanaṃ nissāya pītipāmojjaṃ na labhati.",
  "atk-s0404a0:534_14": "Hānāya paretīti hānāya pavattati.",
  "atk-s0404a0:535_0": "Yathābhūtaṃ pajānātīti “sotāpattiphalaṃ patvā pañcavidhaṃ dussīlyaṃ aparisesaṃ nirujjhatī”ti",
  "atk-s0404a0:535_1": "uggahaparipucchāvasena jānāti. Tassa savanenapi kataṃ hotīti sotabbayuttakaṃ sutaṃ",
  "atk-s0404a0:535_2": "hoti. Bāhusaccenapi kataṃ hotīti vīriyena kattabbayuttakaṃ antamaso dubbalavipassanāmattakampi",
  "atk-s0404a0:535_3": "kataṃ hoti. Diṭṭhiyāpi suppaṭividdhaṃ hotīti antamaso lokiyapaññāyapi paccayapaṭivedho",
  "atk-s0404a0:535_4": "kato hoti. Imassa hi puggalassa paññā sīlaṃ paridhovati, so paññāparidhotena visesaṃ pāpuṇāti.",
  "atk-s0404a0:536_0": "Pamāṇikāti puggalesu pamāṇaggāhakā. Pamiṇantīti pametuṃ tuletuṃ arahanti. Eko hīnoti",
  "atk-s0404a0:536_1": "eko guṇehi hīno. Paṇītoti eko guṇehi paṇīto uttamo. Taṃ hīti taṃ pamāṇakaraṇaṃ. Abhikkantataroti",
  "atk-s0404a0:536_2": "sundarataro. Paṇītataroti uttamataro. Dhammasoto nibbahatīti sūraṃ hutvā pavattamānaṃ",
  "atk-s0404a0:536_3": "vipassanāñāṇaṃ nibbahati, ariyabhūmiṃ pāpeti. Tadantaraṃ ko jāneyyāti taṃ evaṃ kāraṇaṃ",
  "atk-s0404a0:536_4": "ko jāneyya. Sīlavā hotīti lokiyasīlena sīlavā hoti. Yatthassa taṃ sīlanti arahattavimuttiṃ",
  "atk-s0404a0:536_5": "patvā sīlaṃ aparisesampi nirujjhati nāma, tattha yutti vuttāyeva. Ito paresu dvīsu",
  "atk-s0404a0:536_6": "aṅgesu anāgāmiphalaṃ vimutti nāma, pañcame arahattameva. Sesamettha vuttanayānusāreneva",
  "atk-s0404a0:536_7": "veditabbaṃ. Chaṭṭhaṃ uttānatthameva.",
  "atk-s0404a0:537": "7. Kākasuttavaṇṇanā",
  "atk-s0404a0:538_0": "77. Sattame dhaṃsīti guṇadhaṃsako. Kassaci guṇaṃ anādiyitvā hatthenapi gahito tassa",
  "atk-s0404a0:538_1": "sīsepi vaccaṃ karoti. Pagabbhoti pāgabbhiyena samannāgato. Tintiṇoti tintiṇaṃ vuccati",
  "atk-s0404a0:538_2": "taṇhā, tāya samannāgato, āsaṅkābahulo vā. Luddoti dāruṇo. Akāruṇikoti nikkāruṇiko.",
  "atk-s0404a0:538_3": "Dubbaloti abalo appathāmo. Oravitāti oravayutto oravanto carati. Necayikoti nicayakaro.",
  "atk-s0404a0:539": "9. Āghātavatthusuttavaṇṇanā",
  "atk-s0404a0:540_0": "79. Navame aṭṭhāneti akāraṇe. Sacittakapavattiyañhi “anatthaṃ me acarī”tiādi kāraṇaṃ",
  "atk-s0404a0:540_1": "bhaveyya, khāṇupahaṭādīsu taṃ natthi. Tasmā tattha āghāto aṭṭhāne āghāto nāma. Sesaṃ",
  "atk-s0404a0:540_2": "sabbattha uttānatthamevāti.",
  "atk-s0404a0:541": "1-3. Vāhanasuttādivaṇṇanā",
  "atk-s0404a0:542": "81-83. Catutthassa paṭhame vimariyādīkatenāti kilesamariyādaṃ bhinditvā vimariyādaṃ katena. Dutiyaṃ uttānatthameva. Tatiye no ca payirupāsitāti na upaṭṭhāti.",
  "atk-s0404a0:543": "4. Byākaraṇasuttavaṇṇanā",
  "atk-s0404a0:544_0": "84. Catutthe jhāyī samāpattikusaloti jhānehi ca sampanno samāpattiyañca cheko. Irīṇanti",
  "atk-s0404a0:544_1": "tucchabhāvaṃ. Vicinanti guṇavicinataṃ nigguṇabhāvaṃ. Atha vā irīṇasaṅkhātaṃ araññaṃ",
  "atk-s0404a0:544_2": "vicinasaṅkhātaṃ mahāgahanañca āpanno viya hoti. Anayanti avaḍḍhiṃ. Byasananti vināsaṃ.",
  "atk-s0404a0:544_3": "Anayabyasananti avaḍḍhivināsaṃ. Kiṃ nu khoti kena kāraṇena.",
  "atk-s0404a0:545": "5-6. Katthīsuttādivaṇṇanā",
  "atk-s0404a0:546_0": "85-86. Pañcame katthī hoti vikatthīti katthanasīlo hoti vikatthanasīlo, vivaṭaṃ katvā",
  "atk-s0404a0:546_1": "katheti. Na santatakārīti na satatakārī. Chaṭṭhe adhimānikoti anadhigate adhigatamānena",
  "atk-s0404a0:546_2": "samannāgato. Adhimānasaccoti adhigatamānameva saccato vadati.",
  "atk-s0404a0:547": "7. Nappiyasuttavaṇṇanā",
  "atk-s0404a0:548_0": "87. Sattame adhikaraṇiko hotīti adhikaraṇakārako hoti. Na piyatāyāti na piyabhāvāya.",
  "atk-s0404a0:548_1": "Na garutāyāti na garubhāvāya. Na sāmaññāyāti na samaṇadhammabhāvāya. Na ekībhāvāyāti",
  "atk-s0404a0:548_2": "na nirantarabhāvāya. Dhammānaṃ na nisāmakajātikoti navannaṃ lokuttaradhammānaṃ na",
  "atk-s0404a0:548_3": "nisāmanasabhāvo na upadhāraṇasabhāvo. Na paṭisallānoti na paṭisallīno. Sāṭheyyānīti",
  "atk-s0404a0:548_4": "saṭhabhāvo. Kūṭeyyānīti kūṭabhāvo. Jimheyyānīti na ujubhāvā. Vaṅkeyyānīti vaṅkabhāvā.",
  "atk-s0404a0:549": "8. Akkosakasuttavaṇṇanā",
  "atk-s0404a0:550_0": "88. Aṭṭhame akkosakaparibhāsako ariyūpavādī sabrahmacārinanti ettha sabrahmacāripadaṃ",
  "atk-s0404a0:550_1": "akkosakaparibhāsakapadehi yojetabbaṃ “akkosako sabrahmacārīnaṃ, paribhāsako sabrahmacārīna”nti.",
  "atk-s0404a0:550_2": "Ariyānaṃ pana guṇe chindissāmīti antimavatthunā upavadanto ariyūpavādī nāma hoti.",
  "atk-s0404a0:550_3": "Saddhammassa na vodāyantīti sikkhāttayasaṅkhātā sāsanasaddhammā assa vodānaṃ na gacchanti.",
  "atk-s0404a0:550_4": "Rogātaṅkanti ettha rogova kicchājīvitabhāvakaraṇena ātaṅkoti veditabbo.",
  "atk-s0404a0:551": "9. Kokālikasuttavaṇṇanā",
  "atk-s0404a0:552_0": "89. Navame kokāliko bhikkhu yena bhagavā tenupasaṅkamīti koyaṃ kokāliko, kasmā ca",
  "atk-s0404a0:552_1": "upasaṅkami? Ayaṃ kira kokālikaraṭṭhe kokālikanagare kokālikaseṭṭhissa putto pabbajitvā",
  "atk-s0404a0:552_2": "pitarā kārite vihāre vasati cūḷakokālikoti nāmena, na pana devadattassa sisso. So",
  "atk-s0404a0:552_3": "hi brāhmaṇaputto mahākokāliko nāma. Bhagavati pana sāvatthiyaṃ viharante dve aggasāvakā",
  "atk-s0404a0:552_4": "pañcamattehi bhikkhusatehi saddhiṃ janapadacārikaṃ caramānā upakaṭṭhāya vassūpanāyikāya",
  "atk-s0404a0:552_5": "vivekavāsaṃ vasitukāmā te bhikkhū uyyojetvā attano pattacīvaramādāya tasmiṃ janapade",
  "atk-s0404a0:552_6": "taṃ nagaraṃ patvā vihāraṃ agamiṃsu. Tattha nesaṃ kokāliko vattaṃ akāsi. Tepi tena",
  "atk-s0404a0:552_7": "saddhiṃ sammoditvā, “āvuso, mayaṃ idha temāsaṃ vasissāma, mā no kassaci ārocesī”ti",
  "atk-s0404a0:552_8": "paṭiññaṃ gahetvā vasiṃsu. Vasitvā pavāraṇādivase pavāretvā “gacchāma mayaṃ, āvuso”ti",
  "atk-s0404a0:552_9": "kokālikaṃ āpucchiṃsu. Kokāliko “ajja, āvuso, ekadivasaṃ vasitvā sve gamissathā”ti",
  "atk-s0404a0:552_10": "vatvā dutiyadivase nagaraṃ pavisitvā manusse āmantesi – “āvuso, tumhe dve aggasāvake",
  "atk-s0404a0:552_11": "idha āgantvā vasamānepi na jānātha, na te koci paccayenapi nimantetī”ti. Nagaravāsino",
  "atk-s0404a0:552_12": "“kahaṃ, bhante, therā, kasmā no nārocayitthā”ti? Kiṃ, āvuso, ārocitena, kiṃ na passatha",
  "atk-s0404a0:552_13": "dve bhikkhū therāsane nisīdante, ete aggasāvakāti. Te khippaṃ sannipatitvā sappiphāṇitādīni",
  "atk-s0404a0:552_14": "ceva cīvaradussāni ca saṃhariṃsu.",
  "atk-s0404a0:553_0": "Kokāliko cintesi – “paramappicchā aggasāvakā payuttavācāya uppannalābhaṃ na sādiyissanti,",
  "atk-s0404a0:553_1": "asādiyantā ‘āvāsikassa dethā’ti vakkhantī”ti taṃ lābhaṃ gāhāpetvā therānaṃ santikaṃ",
  "atk-s0404a0:553_2": "agamāsi. Therā disvāva “ime paccayā neva amhākaṃ, na kokālikassa kappantī”ti paṭikkhipitvā",
  "atk-s0404a0:553_3": "pakkamiṃsu. Kokāliko “kathañhi nāma sayaṃ aggaṇhantā mayhampi adāpetvā pakkamissantī”ti",
  "atk-s0404a0:553_4": "āghātaṃ uppādesi. Tepi bhagavato santikaṃ gantvā bhagavantaṃ vanditvā puna attano",
  "atk-s0404a0:553_5": "parisaṃ ādāya janapadacārikaṃ carantā anupubbena tasmiṃ raṭṭhe tameva nagaraṃ paccāgamiṃsu.",
  "atk-s0404a0:553_6": "Nāgarā there sañjānitvā saha parikkhārehi dānaṃ sajjetvā nagaramajjhe maṇḍapaṃ katvā",
  "atk-s0404a0:553_7": "dānaṃ adaṃsu, therānañca parikkhāre upanāmesuṃ. Therā bhikkhusaṅghassa niyyādayiṃsu.",
  "atk-s0404a0:553_8": "Taṃ disvā kokāliko cintesi – “ime pubbe appicchā ahesuṃ, idāni pāpicchā jātā, pubbepi",
  "atk-s0404a0:553_9": "appicchasantuṭṭhapavivittasadisāva maññe”ti there upasaṅkamitvā, “āvuso, tumhe pubbe",
  "atk-s0404a0:553_10": "appicchā viya, idāni pana pāpabhikkhū jātatthā”ti vatvā “mūlaṭṭhāneyeva nesaṃ patiṭṭhaṃ",
  "atk-s0404a0:553_11": "bhindissāmī”ti taramānarūpo nikkhamitvā yena bhagavā tenupasaṅkami. Ayamesa kokāliko,",
  "atk-s0404a0:553_12": "iminā ca kāraṇena upasaṅkamīti veditabbo.",
  "atk-s0404a0:554_0": "Bhagavā taṃ turitaturitaṃ āgacchantaṃ disvāva āvajjento aññāsi “ayaṃ aggasāvake akkositukāmo",
  "atk-s0404a0:554_1": "āgato, sakkā nu kho paṭisedhetu”nti. Tato “na sakkā paṭisedhetuṃ, theresu aparajjhitvā",
  "atk-s0404a0:554_2": "āgato, ekaṃsena pana padumaniraye nibbattissatī”ti disvā “sāriputtamoggallānepi nāma",
  "atk-s0404a0:554_3": "garahantaṃ sutvā na nisedhetī”ti vādamocanatthaṃ ariyūpavādassa ca mahāsāvajjabhāvadassanatthaṃ",
  "atk-s0404a0:554_4": "mā hevanti tikkhattuṃ paṭisedhesi. Tattha mā hevanti mā evaṃ abhaṇi. Saddhāyikoti",
  "atk-s0404a0:554_5": "saddhāya āgamakaro pasādāvaho, saddhātabbavacano vā. Paccayikoti pattiyāyitabbavacano.",
  "atk-s0404a0:555_0": "Pakkāmīti kammānubhāvena codiyamāno pakkāmi. Okāsakatañhi kammaṃ na sakkā paṭibāhituṃ.",
  "atk-s0404a0:555_1": "Acirapakkantassāti pakkantassa sato nacireneva. Sabbo kāyo phuṭo ahosīti kesaggamattampi",
  "atk-s0404a0:555_2": "okāsaṃ avajjetvā sakalasarīraṃ aṭṭhīni bhinditvā uggatāhi pīḷakāhi ajjhotthaṭaṃ ahosi.",
  "atk-s0404a0:555_3": "Yasmā pana buddhānubhāvena tathārūpaṃ kammaṃ buddhānaṃ sammukhībhāve vipākaṃ dātuṃ",
  "atk-s0404a0:555_4": "na sakkoti, dassanūpacāre vijahitamatte deti, tasmā tassa acirapakkantassa pīḷakā",
  "atk-s0404a0:555_5": "uṭṭhahiṃsu. Kalāyamattiyoti caṇakamattiyo. Beluvasalāṭukamattiyoti taruṇabeluvamattiyo.",
  "atk-s0404a0:555_6": "Pabhijjiṃsūti bhijjiṃsu. Tāsu bhinnāsu sakalasarīraṃ panasapakkaṃ viya ahosi. So",
  "atk-s0404a0:555_7": "pakkena gattena jetavanadvārakoṭṭhake visagilito maccho viya kadalipattesu nipajji.",
  "atk-s0404a0:555_8": "Atha dhammassavanatthaṃ āgatāgatā manussā “dhi kokālika, dhi kokālika, ayuttamakāsi,",
  "atk-s0404a0:555_9": "attanoyeva mukhaṃ nissāya anayabyasanaṃ pattosī”ti āhaṃsu. Tesaṃ saddaṃ sutvā ārakkhadevatā",
  "atk-s0404a0:555_10": "dhikkāramakaṃsu, ārakkhadevatānaṃ ākāsadevatāti iminā upāyena yāva akaniṭṭhabhavanā",
  "atk-s0404a0:555_11": "ekadhikkāro udapādi.",
  "atk-s0404a0:556_0": "Turūti kokālikassa upajjhāyo turutthero nāma anāgāmiphalaṃ vatvā brahmaloke nibbatto.",
  "atk-s0404a0:556_1": "So bhummaṭṭhadevatā ādiṃ katvā “ayuttaṃ kokālikena kataṃ aggasāvake antimavatthunā",
  "atk-s0404a0:556_2": "abbhācikkhantenā”ti paramparāya brahmalokasampattaṃ taṃ saddaṃ sutvā “mā mayhaṃ passantasseva",
  "atk-s0404a0:556_3": "varāko nassi, ovadissāmi naṃ theresu cittappasādatthāyā”ti āgantvā tassa purato aṭṭhāsi.",
  "atk-s0404a0:556_4": "Taṃ sandhāyetaṃ vuttaṃ – “turū paccekabrahmā”ti. Pesalāti piyasīlā. Kosi tvaṃ, āvusoti",
  "atk-s0404a0:556_5": "nisinnakova kabarakkhīni ummīletvā evamāha. Passa yāvañca te idaṃ aparaddhati yattakaṃ",
  "atk-s0404a0:556_6": "tayā aparaddhaṃ, attano nalāṭe mahāgaṇḍaṃ apassanto sāsapamattāya pīḷakāya maṃ codetabbaṃ maññasīti āha.",
  "atk-s0404a0:557_0": "Atha naṃ “adiṭṭhippatto ayaṃ kokāliko, gilitaviso viya na kassaci vacanaṃ na karissatī”ti",
  "atk-s0404a0:557_1": "ñatvā purisassa hītiādimāha. Tattha kuṭhārīti kuṭhārisadisā pharusavācā. Chindatīti",
  "atk-s0404a0:557_2": "kusalamūlasaṅkhāte mūleyeva nikantati. Nindiyanti ninditabbaṃ dussīlapuggalaṃ. Pasaṃsatīti",
  "atk-s0404a0:557_3": "uttamatthe sambhāvetvā khīṇāsavoti vadati. Taṃ vā nindati yo pasaṃsiyoti yo vā pasaṃsitabbo",
  "atk-s0404a0:557_4": "khīṇāsavo, taṃ antimavatthunā codento “dussīlo aya”nti vadati. Vicināti mukhena so",
  "atk-s0404a0:557_5": "kalinti so taṃ aparādhaṃ mukhena vicināti nāma. Kalinā tenāti tena aparādhena sukhaṃ",
  "atk-s0404a0:557_6": "na vindati. Nindiyapasaṃsāya hi pasaṃsiyanindāya ca samakova vipāko.",
  "atk-s0404a0:558_0": "Sabbassāpi sahāpi attanāti sabbena sakena dhanenapi attanāpi saddhiṃ yo akkhesu dhanaparājayo",
  "atk-s0404a0:558_1": "nāma, ayaṃ appamattako aparādho. Yo sugatesūti yo pana sammaggatesu puggalesu cittaṃ",
  "atk-s0404a0:558_2": "dūseyya, ayaṃ cittapadosova tato kalito mahantataro kali.",
  "atk-s0404a0:559_0": "Idāni tassa mahantatarabhāvaṃ dassento sataṃ sahassānantiādimāha. Tattha sataṃ sahassānanti",
  "atk-s0404a0:559_1": "nirabbudagaṇanāya satasahassañca. Chattiṃsatīti aparāni chattiṃsati nirabbudāni.",
  "atk-s0404a0:559_2": "Pañca cāti abbudagaṇanāya pañca abbudāni. Yamariyagarahīti yaṃ ariye garahanto nirayaṃ",
  "atk-s0404a0:559_3": "upapajjati, tattha ettakaṃ āyuppamāṇanti attho.",
  "atk-s0404a0:560": "Kālamakāsīti upajjhāye pakkante kālaṃ akāsi. Padumanirayanti pāṭiyekko padumanirayo nāma natthi, avīcimahānirayasmiṃyeva pana padumagaṇanāya paccitabbe ekasmiṃ ṭhāne nibbatti.",
  "atk-s0404a0:561_0": "Vīsatikhārikoti māgadhakena patthena cattāro patthā, kosalaraṭṭhe eko pattho hoti.",
  "atk-s0404a0:561_1": "Tena patthena cattāro patthā āḷhakaṃ, cattāri āḷhakāni doṇaṃ, catudoṇā mānikā, catumānikā",
  "atk-s0404a0:561_2": "khārī, tāya khāriyā vīsatikhāriko. Tilavāhoti māgadhakānaṃ sukhumatilānaṃ tilasakaṭaṃ.",
  "atk-s0404a0:561_3": "Abbudo nirayoti abbudo nāma pāṭiyekko nirayo natthi, avīcimhiyeva pana abbudagaṇanāya",
  "atk-s0404a0:561_4": "paccitabbaṭṭhānassetaṃ nāmaṃ. Nirabbudādīsupi eseva nayo.",
  "atk-s0404a0:562_0": "Vassagaṇanāpi panettha evaṃ veditabbā – yatheva hi sataṃ satasahassāni koṭi hoti,",
  "atk-s0404a0:562_1": "evaṃ sataṃ satasahassakoṭiyo pakoṭi nāma hoti, sataṃ satasahassapakoṭiyo koṭipakoṭi",
  "atk-s0404a0:562_2": "nāma, sataṃ satasahassakoṭipakoṭiyo nahutaṃ, sataṃ satasahassanahutāni ninnahutaṃ,",
  "atk-s0404a0:562_3": "sataṃ satasahassaninnahutāni ekaṃ abbudaṃ, tato vīsatiguṇaṃ nirabbudaṃ, esa nayo",
  "atk-s0404a0:562_4": "sabbatthāti. Dasamaṃ heṭṭhā vuttanayeneva veditabbaṃ. Sesaṃ sabbattha uttānatthamevāti.",
  "atk-s0404a0:563": "1-2. Kāmabhogīsuttādivaṇṇanā",
  "atk-s0404a0:564_0": "91-92. Pañcamassa paṭhame sāhasenāti sāhasiyakammena. Dutiye bhayānīti cittutrāsabhayāni.",
  "atk-s0404a0:564_1": "Verānīti akusalaverapuggalaverāni. Ariyo cassa ñāyoti saha vipassanāya maggo. Iti",
  "atk-s0404a0:564_2": "imasmiṃ sati idaṃ hotīti evaṃ imasmiṃ avijjādike kāraṇe sati idaṃ saṅkhārādikaṃ phalaṃ",
  "atk-s0404a0:564_3": "hoti. Imassuppādā idaṃ uppajjatīti yo yassa sahajātapaccayo hoti, tassa uppādā itaraṃ",
  "atk-s0404a0:564_4": "uppajjati nāma. Imasmiṃ asatīti avijjādike kāraṇe asati saṅkhārādikaṃ phalaṃ na hoti.",
  "atk-s0404a0:564_5": "Imassa nirodhāti kāraṇassa appavattiyā phalassa appavatti hoti.",
  "atk-s0404a0:565": "3. Kiṃdiṭṭhikasuttavaṇṇanā",
  "atk-s0404a0:566_0": "93. Tatiye saṇṭhāpesunti iriyāpathampi vacanapathampi saṇṭhāpesuṃ. Appasaddavinītāti",
  "atk-s0404a0:566_1": "appasaddena mattabhāṇinā satthārā vinītā. Paratoghosapaccayā vāti parassa vā vacanakāraṇā.",
  "atk-s0404a0:566_2": "Cetayitāti pakappitā. Maṅkubhūtāti domanassappattā nittejā. Pattakkhandhāti patitakkhandhā.",
  "atk-s0404a0:566_3": "Sahadhammenāti sahetukena kāraṇena vacanena.",
  "atk-s0404a0:567": "4. Vajjiyamāhitasuttavaṇṇanā",
  "atk-s0404a0:568_0": "94. Catutthe vajjiyamāhitoti evaṃnāmako. Sabbaṃ tapanti sabbameva dukkarakārikaṃ.",
  "atk-s0404a0:568_1": "Sabbaṃ tapassinti sabbaṃ tapanissitakaṃ. Lūkhājīvinti dukkarakārikajīvikānuyogaṃ",
  "atk-s0404a0:568_2": "anuyuttaṃ. Gārayhanti garahitabbayuttakaṃ. Pasaṃsiyanti pasaṃsitabbayuttakaṃ. Venayikoti",
  "atk-s0404a0:568_3": "sayaṃ avinīto aññehi vinetabbo. Apaññattikoti na kiñci paññāpetuṃ sakkoti. Atha vā",
  "atk-s0404a0:568_4": "venayikoti sattavināsako. Apaññattikoti apaccakkhaṃ nibbānaṃ paññāpeti, sayaṃkatādīsu",
  "atk-s0404a0:568_5": "kiñci paññāpetuṃ na sakkoti. Na so bhagavā venayikoti so bhagavā evaṃ yāthāvato ñatvā",
  "atk-s0404a0:568_6": "kusalākusalaṃ paññāpento na aññena vinetabbo na aññasikkhito. Ye ca dhamme upādāya",
  "atk-s0404a0:568_7": "satto paññāpiyati, tesaṃ paññāpanato na sattavināsako, suvinīto susikkhito sattavināyakoti",
  "atk-s0404a0:568_8": "attho. Tassa ca paññattiyo sapaññattiyoyevāti dasseti. Vimuttiṃ vimuccato akusalā",
  "atk-s0404a0:568_9": "dhammāti micchādiṭṭhisaṅkhātaṃ cittassa adhimuttiṃ adhimuccato akusalā dhammā vaḍḍhanti",
  "atk-s0404a0:568_10": "nāma, taṃ sandhāyetaṃ vuttaṃ. Sāsane pana cittassa vimuttisaṅkhāto vimutti kusalānaṃyeva paccayo hoti.",
  "atk-s0404a0:569": "5. Uttiyasuttavaṇṇanā",
  "atk-s0404a0:570_0": "95. Pañcame tuṇhī ahosīti sattūpaladdhiyaṃ ṭhatvā apucchaṃ pucchatīti tuṇhī ahosi.",
  "atk-s0404a0:570_1": "Sabbasāmukkaṃsikaṃ vata meti mayā sabbapucchānaṃ uttamapucchaṃ pucchito samaṇo gotamo",
  "atk-s0404a0:570_2": "saṃsādeti no vissajjeti, nūna na visahati na sakkoti vissajjetunti evaṃ pāpikaṃ diṭṭhiṃ",
  "atk-s0404a0:570_3": "mā paṭilabhīti. Tadassāti taṃ evaṃ uppannaṃ diṭṭhigataṃ bhaveyya. Paccantimanti yasmā",
  "atk-s0404a0:570_4": "majjhimadese nagarassa uddhāpādīni thirāni vā hontu dubbalāni vā, sabbaso vā pana",
  "atk-s0404a0:570_5": "mā hontu, corāsaṅkā na hoti. Tasmā taṃ aggahetvā “paccantimaṃ nagara”nti āha. Daḷhuddhāpanti",
  "atk-s0404a0:570_6": "thirapākārapādaṃ. Daḷhapākāratoraṇanti thirapākārañceva thirapiṭṭhisaṅghāṭañca. Ekadvāranti",
  "atk-s0404a0:570_7": "kasmā āha? Bahudvārasmiñhi nagare bahūhi paṇḍitadovārikehi bhavitabbaṃ, ekadvāre",
  "atk-s0404a0:570_8": "ekova vaṭṭati. Tathāgatassa ca paññāya añño sadiso natthi. Tasmā satthu paṇḍitabhāvassa",
  "atk-s0404a0:570_9": "opammatthaṃ ekaṃyeva dovārikaṃ dassetuṃ “ekadvāra”nti āha. Paṇḍitoti paṇḍiccena samannāgato.",
  "atk-s0404a0:570_10": "Byattoti veyyattiyena samannāgato. Medhāvīti ṭhānuppattiyapaññāsaṅkhātāya medhāya",
  "atk-s0404a0:570_11": "samannāgato. Anupariyāyapathanti anupariyāyanāmakaṃ maggaṃ. Pākārasandhinti dvinnaṃ",
  "atk-s0404a0:570_12": "iṭṭhakānaṃ apagataṭṭhānaṃ. Pākāravivaranti pākārassa chinnaṭṭhānaṃ. Tadevetaṃ pañhanti",
  "atk-s0404a0:570_13": "taṃyeva “sassato loko”tiādinā nayena puṭṭhaṃ ṭhapanīyapañhaṃ punapi pucchi. Sabbo",
  "atk-s0404a0:570_14": "ca tena lokoti sattūpaladdhiyaṃyeva ṭhatvā aññenākārena pucchatīti dasseti.",
  "atk-s0404a0:571": "6. Kokanudasuttavaṇṇanā",
  "atk-s0404a0:572_0": "96. Chaṭṭhe pubbāpayamānoti pubbasadisāni nirudakāni kurumāno. Kvettha, āvusoti ko",
  "atk-s0404a0:572_1": "ettha, āvuso. Yāvatā, āvuso, diṭṭhīti yattikā dvāsaṭṭhividhāpi diṭṭhi nāma atthi.",
  "atk-s0404a0:572_2": "Yāvatā diṭṭhiṭṭhānanti “khandhāpi diṭṭhiṭṭhānaṃ, avijjāpi, phassopi, saññāpi, vitakkopi",
  "atk-s0404a0:572_3": "ayonisomanasikāropi, pāpamittopi, paratoghosopi diṭṭhiṭṭhāna”nti evaṃ yattakaṃ aṭṭhavidhampi",
  "atk-s0404a0:572_4": "diṭṭhiṭṭhānaṃ diṭṭhikāraṇaṃ nāma atthi. Diṭṭhādhiṭṭhānanti diṭṭhīnaṃ adhiṭṭhānaṃ,",
  "atk-s0404a0:572_5": "adhiṭhatvā adhibhavitvā pavattāya diṭṭhiyā etaṃ nāmaṃ. Diṭṭhipariyuṭṭhānanti “katamāni",
  "atk-s0404a0:572_6": "aṭṭhārasa diṭṭhipariyuṭṭhānāni? Yā diṭṭhi diṭṭhigataṃ diṭṭhigahanaṃ diṭṭhikantāraṃ",
  "atk-s0404a0:572_7": "diṭṭhivisūkaṃ diṭṭhivipphanditaṃ diṭṭhisaṃyojanaṃ diṭṭhisallaṃ diṭṭhisambādho diṭṭhipalibodho",
  "atk-s0404a0:572_8": "diṭṭhibandhanaṃ diṭṭhipapāto diṭṭhānusayo diṭṭhisantāpo diṭṭhipariḷāho diṭṭhigantho",
  "atk-s0404a0:572_9": "diṭṭhupādānaṃ diṭṭhābhiniveso diṭṭhiparāmāso. Imāni aṭṭhārasa diṭṭhipariyuṭṭhānānī”ti",
  "atk-s0404a0:572_10": "evaṃ vuttaṃ diṭṭhipariyuṭṭhānaṃ. Samuṭṭhānanti diṭṭhiṭṭhānasseva vevacanaṃ. Vuttañhetaṃ",
  "atk-s0404a0:572_11": "– “khandhā paccayo diṭṭhīnaṃ upādāya samuṭṭhānaṭṭhenā”ti sabbaṃ vitthāretabbaṃ. Sotāpattimaggo",
  "atk-s0404a0:572_12": "pana diṭṭhisamugghāto nāma sabbadiṭṭhīnaṃ samugghātakattā. Tamahanti taṃ sabbaṃ ahaṃ",
  "atk-s0404a0:572_13": "jānāmi. Kyāhaṃ vakkhāmīti kiṃkāraṇā ahaṃ vakkhāmi.",
  "atk-s0404a0:573": "7-8. Āhuneyyasuttādivaṇṇanā",
  "atk-s0404a0:574": "97-98. Sattame sammādiṭṭhikoti yāthāvadiṭṭhiko. Aṭṭhame adhikaraṇasamuppādavūpasamakusaloti catunnaṃ adhikaraṇānaṃ mūlaṃ gahetvā vūpasamena samuppādavūpasamakusalo hoti.",
  "atk-s0404a0:575": "9. Upālisuttavaṇṇanā",
  "atk-s0404a0:576_0": "99. Navame durabhisambhavānīti sambhavituṃ dukkhāni dussahāni, na sakkā appesakkhehi",
  "atk-s0404a0:576_1": "ajjhogāhitunti vuttaṃ hoti. Araññavanapatthānīti araññāni ca vanapatthāni ca. Āraññakaṅganipphādanena",
  "atk-s0404a0:576_2": "araññāni, gāmantaṃ atikkamitvā manussānaṃ anupacāraṭṭhānabhāvena vanapatthāni. Pantānīti",
  "atk-s0404a0:576_3": "pariyantāni atidūrāni. Dukkaraṃ pavivekanti kāyaviveko dukkaro. Durabhiramanti abhiramituṃ",
  "atk-s0404a0:576_4": "na sukaraṃ. Ekatteti ekībhāve. Kiṃ dasseti? Kāyaviveke katepi tattha cittaṃ abhiramāpetuṃ",
  "atk-s0404a0:576_5": "dukkaraṃ. Dvayaṃdvayārāmo hi ayaṃ lokoti. Haranti maññeti haranti viya ghasanti viya.",
  "atk-s0404a0:576_6": "Manoti cittaṃ. Samādhiṃ alabhamānassāti upacārasamādhiṃ vā appanāsamādhiṃ vā alabhantassa.",
  "atk-s0404a0:576_7": "Kiṃ dasseti? Īdisassa bhikkhuno tiṇapaṇṇamigādisaddehi vividhehi ca bhīsanakehi vanāni",
  "atk-s0404a0:576_8": "cittaṃ vikkhipanti maññeti. Saṃsīdissatīti kāmavitakkena saṃsīdissati. Uplavissatīti",
  "atk-s0404a0:576_9": "byāpādavihiṃsāvitakkehi uddhaṃ plavissati.",
  "atk-s0404a0:577_0": "Kaṇṇasaṃdhovikanti kaṇṇe dhovantena kīḷitabbaṃ. Piṭṭhisaṃdhovikanti piṭṭhiṃ dhovantena",
  "atk-s0404a0:577_1": "kīḷitabbaṃ. Tattha udakaṃ soṇḍāya gahetvā dvīsu kaṇṇesu āsiñcanaṃ kaṇṇasaṃdhovikā",
  "atk-s0404a0:577_2": "nāma, piṭṭhiyaṃ āsiñcanaṃ piṭṭhisaṃdhovikā nāma. Gādhaṃ vindatīti patiṭṭhaṃ labhati.",
  "atk-s0404a0:577_3": "Ko cāhaṃ ko ca hatthināgoti ahaṃ ko, hatthināgo ko, ahampi tiracchānagato, ayampi,",
  "atk-s0404a0:577_4": "mayhampi cattāro pādā, imassapi, nanu ubhopi mayaṃ samasamāti.",
  "atk-s0404a0:578_0": "Vaṅkakanti kumārakānaṃ kīḷanakaṃ khuddakanaṅgalaṃ. Ghaṭikanti dīghadaṇḍakena rassadaṇḍakaṃ",
  "atk-s0404a0:578_1": "paharaṇakīḷaṃ. Mokkhacikanti saṃparivattakakīḷaṃ, ākāse daṇḍakaṃ gahetvā bhūmiyaṃ",
  "atk-s0404a0:578_2": "vā sīsaṃ ṭhapetvā heṭṭhupariyabhāvena parivattanakīḷanti vuttaṃ hoti. Ciṅgulakanti",
  "atk-s0404a0:578_3": "tālapaṇṇādīhi kataṃ vātappahārena paribbhamanacakkaṃ. Pattāḷhakaṃ vuccati paṇṇanāḷi,",
  "atk-s0404a0:578_4": "tāya vālukādīni minantā kīḷanti. Rathakanti khuddakarathaṃ. Dhanukanti khuddakadhanumeva.",
  "atk-s0404a0:579_0": "Idha kho pana voti ettha voti nipātamattaṃ, idha kho panāti attho. Iṅgha tvaṃ, upāli,",
  "atk-s0404a0:579_1": "saṅghe viharāhīti ettha iṅghāti codanatthe nipāto. Tena theraṃ saṅghamajjhe vihāratthāya",
  "atk-s0404a0:579_2": "codeti, nāssa araññavāsaṃ anujānāti. Kasmā? Araññasenāsane vasato kirassa vāsadhurameva",
  "atk-s0404a0:579_3": "pūrissati, na ganthadhuraṃ. Saṅghamajjhe vasanto pana dve dhurāni pūretvā arahattaṃ",
  "atk-s0404a0:579_4": "pāpuṇissati, vinayapiṭake ca pāmokkho bhavissati. Athassāhaṃ parisamajjhe pubbapatthanaṃ",
  "atk-s0404a0:579_5": "pubbābhinīhārañca kathetvā imaṃ bhikkhuṃ vinayadharānaṃ aggaṭṭhāne ṭhapessāmīti imamatthaṃ",
  "atk-s0404a0:579_6": "passamāno satthā therassa araññavāsaṃ nānujānīti. Dasamaṃ uttānatthamevāti.",
  "atk-s0404a0:580": "1. Samaṇasaññāsuttavaṇṇanā",
  "atk-s0404a0:581_0": "101. Tatiyassa paṭhame samaṇasaññāti samaṇānaṃ uppajjanakasaññā. Santatakārīti nirantarakārī.",
  "atk-s0404a0:581_1": "Abyāpajjhoti niddukkho. Idamatthaṃtissa hotīti idamatthaṃ ime paccayāti evamassa",
  "atk-s0404a0:581_2": "jīvitaparikkhāresu hoti, paccavekkhitaparibhogaṃ paribhuñjatīti attho. Dutiyaṃ uttānatthameva.",
  "atk-s0404a0:582": "3. Micchattasuttavaṇṇanā",
  "atk-s0404a0:583": "103. Tatiye virādhanā hotīti saggato maggato ca virajjhanaṃ hoti. No ārādhanāti na sampādanā na paripūrakāritā hoti. Pahotīti pavattati.",
  "atk-s0404a0:584": "4-5. Bījasuttādivaṇṇanā",
  "atk-s0404a0:585_0": "104-105. Catutthe yathādiṭṭhi samattaṃ samādinnanti diṭṭhānurūpena paripuṇṇaṃ samādinnaṃ",
  "atk-s0404a0:585_1": "sakalaṃ gahitaṃ. Cetanāti tīsu dvāresu nibbattitacetanāva gahitā. Patthanāti “evarūpo",
  "atk-s0404a0:585_2": "siya”nti evaṃ patthanā. Paṇidhīti “devo vā bhavissāmi devaññataro vā”ti cittaṭṭhapanā.",
  "atk-s0404a0:585_3": "Saṅkhārāti sampayuttakasaṅkhārā. Pañcame purecārikaṭṭhena pubbaṅgamā. Anvadevāti",
  "atk-s0404a0:585_4": "taṃ anubandhamānameva.",
  "atk-s0404a0:586": "6. Nijjarasuttavaṇṇanā",
  "atk-s0404a0:587_0": "106. Chaṭṭhe nijjaravatthūnīti nijjarakāraṇāni. Micchādiṭṭhi nijjiṇṇā hotīti ayaṃ",
  "atk-s0404a0:587_1": "heṭṭhā vipassanāyapi nijjiṇṇā eva pahīnā. Kasmā puna gahitāti? Asamucchinnattā. Vipassanāya",
  "atk-s0404a0:587_2": "hi kiñcāpi nijjiṇṇā, na pana samucchinnā. Maggo pana uppajjitvā taṃ samucchindati,",
  "atk-s0404a0:587_3": "na puna vuṭṭhātuṃ deti. Tasmā puna gahitā. Evaṃ sabbapadesu yojetabbo. Ettha ca sammāvimuttipaccayā",
  "atk-s0404a0:587_4": "catusaṭṭhi dhammā bhāvanāpāripūriṃ gacchanti. Katame catusaṭṭhi? Sotāpattimaggakkhaṇe",
  "atk-s0404a0:587_5": "adhimokkhaṭṭhena saddhindriyaṃ paripūrati, paggahaṭṭhena vīriyindriyaṃ, upaṭṭhānaṭṭhena",
  "atk-s0404a0:587_6": "satindriyaṃ, avikkhepaṭṭhena samādhindriyaṃ, dassanaṭṭhena paññindriyaṃ paripūreti,",
  "atk-s0404a0:587_7": "vijānanaṭṭhena manindriyaṃ, abhinandanaṭṭhena somanassindriyaṃ, pavattasantatiādhipateyyaṭṭhena",
  "atk-s0404a0:587_8": "jīvitindriyaṃ paripūrati…pe… arahattaphalakkhaṇe adhimokkhaṭṭhena saddhindriyaṃ…pe…",
  "atk-s0404a0:587_9": "pavattasantatiādhipateyyaṭṭhena jīvitindriyaṃ paripūratīti evaṃ catūsu ca maggesu",
  "atk-s0404a0:587_10": "catūsu ca phalesu aṭṭhaṭṭha hutvā catusaṭṭhi dhammā pāripūriṃ gacchanti.",
  "atk-s0404a0:588": "7. Dhovanāsuttavaṇṇanā",
  "atk-s0404a0:589_0": "107. Sattame dhovananti aṭṭhidhovanaṃ. Tasmiñhi janapade manussā ñātake mate na jhāpenti,",
  "atk-s0404a0:589_1": "āvāṭaṃ pana khaṇitvā bhūmiyaṃ nidahanti. Atha nesaṃ pūtibhūtānaṃ aṭṭhīni nīharitvā",
  "atk-s0404a0:589_2": "dhovitvā paṭipāṭiyā ussāpetvā gandhamālehi pūjetvā ṭhapenti. Nakkhatte patte tāni",
  "atk-s0404a0:589_3": "aṭṭhīni gahetvā rodanti paridevanti, tato nakkhattaṃ kīḷanti.",
  "atk-s0404a0:590": "8-10. Tikicchakasuttādivaṇṇanā",
  "atk-s0404a0:591_0": "108-110. Aṭṭhame virecananti dosanīharaṇabhesajjaṃ. Virittā hotīti nīhaṭā hoti panuditā.",
  "atk-s0404a0:591_1": "Navame vamananti vamanakaraṇabhesajjaṃ. Dasame niddhamanīyāti niddhamitabbā. Niddhantāti niddhamitā.",
  "atk-s0404a0:592": "11. Paṭhamaasekhasuttavaṇṇanā",
  "atk-s0404a0:593": "111. Ekādasame aṅgaparipūraṇatthaṃ sammādiṭṭhiyeva sammāñāṇanti vuttā. Evamete sabbepi arahattaphaladhammā asekhā, asekhassa pavattattā paccavekkhaṇañāṇampi asekhanti vuttaṃ.",
  "atk-s0404a0:594": "12. Dutiyaasekhasuttavaṇṇanā",
  "atk-s0404a0:595": "112. Dvādasame asekhiyāti asekhāyeva, asekhasantakā vā. Iminā suttena khīṇāsavova kathitoti.",
  "atk-s0404a0:596": "1-2. Adhammasuttadvayavaṇṇanā",
  "atk-s0404a0:597": "113-114. Dutiyassa paṭhame pāṭiyekkaṃ pucchā ca vissajjanā ca katā. Dutiye ekatova.",
  "atk-s0404a0:598": "3. Tatiyaadhammasuttavaṇṇanā",
  "atk-s0404a0:599_0": "115. Tatiye uddesaṃ uddisitvāti mātikaṃ nikkhipitvā. Satthu ceva saṃvaṇṇitoti pañcasu",
  "atk-s0404a0:599_1": "ṭhānesu etadagge ṭhapentena satthārā saṃvaṇṇito. Sambhāvitoti guṇasambhāvanāya sambhāvito.",
  "atk-s0404a0:599_2": "Pahotīti sakkoti. Atisitvāti atikkamitvā. Jānaṃ jānātīti jānitabbakaṃ jānāti. Passaṃ",
  "atk-s0404a0:599_3": "passatīti passitabbakaṃ passati. Cakkhubhūtoti cakkhu viya bhūto jāto nibbatto. Ñāṇabhūtoti",
  "atk-s0404a0:599_4": "ñāṇasabhāvo. Dhammabhūtoti dhammasabhāvo. Brahmabhūtoti seṭṭhasabhāvo. Vattāti vattuṃ",
  "atk-s0404a0:599_5": "samattho. Pavattāti pavattetuṃ samattho. Atthassa ninnetāti atthaṃ nīharitvā dassetā.",
  "atk-s0404a0:599_6": "Yathā no bhagavāti yathā amhākaṃ bhagavā byākareyya.",
  "atk-s0404a0:600": "4. Ajitasuttavaṇṇanā",
  "atk-s0404a0:601_0": "116. Catutthe ajitoti evaṃnāmako. Cittaṭṭhānasatānīti cittuppādasatāni. Yehīti yehi",
  "atk-s0404a0:601_1": "cittaṭṭhānasatehi anuyuñjiyamānā. Upāraddhāva jānanti upāraddhasmāti viraddhā niggahitā",
  "atk-s0404a0:601_2": "evaṃ jānanti “viraddhā mayaṃ, niggahitā mayaṃ, āropito no doso”ti. Paṇḍitavatthūnīti",
  "atk-s0404a0:601_3": "paṇḍitabhāvatthāya kāraṇāni.",
  "atk-s0404a0:602": "5-6. Saṅgāravasuttādivaṇṇanā",
  "atk-s0404a0:603_0": "117-118. Pañcame orimaṃ tīranti lokiyaṃ orimatīraṃ. Pārimaṃ tīranti lokuttaraṃ pārimatīraṃ.",
  "atk-s0404a0:603_1": "Pāragāminoti nibbānagāmino. Tīramevānudhāvatīti sakkāyadiṭṭhitīraṃyeva anudhāvati.",
  "atk-s0404a0:603_2": "Dhamme dhammānuvattinoti sammā akkhāte navavidhe lokuttaradhamme anudhammavattino,",
  "atk-s0404a0:603_3": "tassa dhammassānucchavikāya sahasīlāya pubbabhāgapaṭipattiyā pavattamānā. Maccudheyyaṃ",
  "atk-s0404a0:603_4": "suduttaranti maccuno ṭhānabhūtaṃ tebhūmakavaṭṭaṃ suduttaraṃ taritvā. Pāramessantīti",
  "atk-s0404a0:603_5": "nibbānaṃ pāpuṇissanti.",
  "atk-s0404a0:604_0": "Okā anokamāgammāti vaṭṭato vivaṭṭaṃ āgamma. Viveke yattha dūramanti yasmiṃ kāyacittaupadhiviveke",
  "atk-s0404a0:604_1": "durabhiramaṃ, tatrābhiratimiccheyya. Hitvā kāmeti duvidhepi kāme pahāya. Akiñcanoti",
  "atk-s0404a0:604_2": "nippalibodho. Ādānapaṭinissageti gahaṇapaṭinissaggasaṅkhāte nibbāne. Anupādāya ye",
  "atk-s0404a0:604_3": "ratāti catūhi upādānehi kiñcipi anupādiyitvā ye abhiratā. Parinibbutāti te apaccayaparinibbānena",
  "atk-s0404a0:604_4": "parinibbutā nāmāti veditabbā. Chaṭṭhaṃ bhikkhūnaṃ desitaṃ.",
  "atk-s0404a0:605": "7-8. Paccorohaṇīsuttadvayavaṇṇanā",
  "atk-s0404a0:606_0": "119-120. Sattame paccorohaṇīti pāpassa paccorohaṇaṃ. Pattharitvāti santharitvā. Antarā",
  "atk-s0404a0:606_1": "ca velaṃ antarā ca agyāgāranti vālikārāsissa ca aggiagārassa ca antare. Aṭṭhamaṃ",
  "atk-s0404a0:606_2": "bhikkhusaṅghassa desitaṃ. Sesaṃ sabbattha uttānatthamevāti.",
  "atk-s0404a0:607": "123. Tatiyassa paṭhame parisuddhāti nimmalā. Pariyodātāti pabhassarā. Dutiyādīni uttānatthānevāti.",
  "atk-s0404a0:608": "134. Catutthassa paṭhame sādhunti bhaddakaṃ siliṭṭhakaṃ. Dutiyādīni uttānatthānevāti. Ariyamaggavaggo uttānatthoyevāti.",
  "atk-s0404a0:609": "Sādhuvaggo catuttho.",
  "atk-s0404a0:610": "Tatiyapaṇṇāsakaṃ niṭṭhitaṃ.",
  "atk-s0404a0:611": "4. Catutthapaṇṇāsakaṃ",
  "atk-s0404a0:612": "155. Catutthassa paṭhamādīni uttānatthānevāti.",
  "atk-s0404a0:613": "8. Kammanidānasuttavaṇṇanā",
  "atk-s0404a0:614": "174. Aṭṭhame lobhahetukampīti pāṇātipātassa lobho upanissayakoṭiyā hetu hoti dosamohasampayuttopi. Iminā upāyena sabbattha attho veditabbo.",
  "atk-s0404a0:615": "9. Parikkamanasuttavaṇṇanā",
  "atk-s0404a0:616": "175. Navame parikkamanaṃ hotīti parivajjanaṃ hoti.",
  "atk-s0404a0:617": "10. Cundasuttavaṇṇanā",
  "atk-s0404a0:618_0": "176. Dasame kammāraputtassāti suvaṇṇakāraputtassa. Kassa no tvanti kassa nu tvaṃ.",
  "atk-s0404a0:618_1": "Pacchābhūmakāti pacchābhūmivāsikā. Kamaṇḍalukāti kamaṇḍaludhārino. Sevālamālikāti",
  "atk-s0404a0:618_2": "sevālamālā viya dhārenti. Sevālapaṭanivāsitātipi vuttameva. Udakorohakāti sāyatatiyakaṃ",
  "atk-s0404a0:618_3": "udakorohanānuyogamanuyuttā. Āmaseyyāsīti hatthena parimajjeyyāsi.",
  "atk-s0404a0:619": "11. Jāṇussoṇisuttavaṇṇanā",
  "atk-s0404a0:620_0": "177. Ekādasame upakappatūti pāpuṇātu. Ṭhāneti okāse. No aṭṭhāneti no anokāse. Nerayikānaṃ",
  "atk-s0404a0:620_1": "āhāro nāma tattha nibbattanakammameva. Teneva hi te tattha yāpenti. Tiracchānayonikānaṃ",
  "atk-s0404a0:620_2": "pana tiṇapaṇṇādivasena āhāro veditabbo. Manussānaṃ odanakummāsādivasena, devānaṃ",
  "atk-s0404a0:620_3": "sudhābhojanādivasena, pettivesayikānaṃ kheḷasiṅghāṇikādivasena. Yaṃ vā panassa ito",
  "atk-s0404a0:620_4": "anuppavecchantīti yaṃ tassa mittādayo ito dadantā anupavesenti. Pettivesayikā eva",
  "atk-s0404a0:620_5": "hi paradattūpajīvino honti, na aññesaṃ parehi dinnaṃ upakappati. Dāyakopi anipphaloti",
  "atk-s0404a0:620_6": "yaṃ sandhāya taṃ dānaṃ dinnaṃ, tassa upakappatu vā mā vā, dāyakena pana na sakkā",
  "atk-s0404a0:620_7": "nipphalena bhavituṃ, dāyako tassa dānassa vipākaṃ labhatiyeva.",
  "atk-s0404a0:621_0": "Aṭṭhānepi bhavaṃ gotamo parikappaṃ vadatīti anokāse uppannepi tasmiṃ ñātake bhavaṃ",
  "atk-s0404a0:621_1": "gotamo dānassa phalaṃ parikappetiyeva paññāpetiyevāti pucchati. Brāhmaṇassa hi “evaṃ",
  "atk-s0404a0:621_2": "dinnassa dānassa phalaṃ dāyako na labhatī”ti laddhi. Athassa bhagavā pañhaṃ paṭijānitvā",
  "atk-s0404a0:621_3": "“dāyako nāma yattha katthaci puññaphalūpajīviṭṭhāne nibbatto dānassa phalaṃ labhatiyevā”ti",
  "atk-s0404a0:621_4": "dassetuṃ idha brāhmaṇātiādimāha. So tattha lābhī hotīti so tattha hatthiyoniyaṃ nibbattopi",
  "atk-s0404a0:621_5": "maṅgalahatthiṭṭhānaṃ patvā lābhī hoti. Assādīsupi eseva nayo. Sādhuvaggo uttānatthoyevāti.",
  "atk-s0404a0:622": "Jāṇussoṇivaggo dutiyo.",
  "atk-s0404a0:623": "211. Pañcamassa paṭhamādīni uttānatthāneva.",
  "atk-s0404a0:624": "6. Saṃsappanīyasuttavaṇṇanā",
  "atk-s0404a0:625_0": "216. Chaṭṭhe saṃsappanīyapariyāyaṃ vo, bhikkhave, dhammapariyāyanti saṃsappanassa",
  "atk-s0404a0:625_1": "kāraṇaṃ desanāsaṅkhātaṃ dhammadesanaṃ. Saṃsappatīti taṃ kammaṃ karonto āsappati parisappati",
  "atk-s0404a0:625_2": "vipphandati. Jimhā gatīti tena kammena yaṃ gatiṃ gamissati, sā jimhā hoti. Jimhupapattīti",
  "atk-s0404a0:625_3": "tassa yaṃ gatiṃ upapajjissati, sāpi jimhāva hoti. Saṃsappajātikāti saṃsappanasabhāvā.",
  "atk-s0404a0:625_4": "Bhūtā bhūtassa upapatti hotīti bhūtasmā sabhāvato vijjamānakammā sattassa nibbatti",
  "atk-s0404a0:625_5": "hoti. Phassā phusantīti vipākaphassā phusanti.",
  "atk-s0404a0:626": "7-8. Sañcetanikasuttadvayavaṇṇanā",
  "atk-s0404a0:627_0": "217-218. Sattame sañcetanikānanti cetetvā pakappetvā katānaṃ. Upacitānanti citānaṃ",
  "atk-s0404a0:627_1": "vaḍḍhitānaṃ. Appaṭisaṃveditvāti tesaṃ kammānaṃ vipākaṃ avediyitvā. Byantībhāvanti",
  "atk-s0404a0:627_2": "vigatantabhāvaṃ tesaṃ kammānaṃ paricchedaparivaṭumatākaraṇaṃ. Tañca kho diṭṭheva",
  "atk-s0404a0:627_3": "dhammeti tañca kho vipākaṃ diṭṭhadhammavedanīyaṃ diṭṭheva dhamme. Upapajjanti upapajjavedanīyaṃ",
  "atk-s0404a0:627_4": "anantare attabhāve. Apare vā pariyāyeti aparapariyāyavedanīyaṃ pana saṃsārappavatte",
  "atk-s0404a0:627_5": "sati sahassimepi attabhāveti. Iminā idaṃ dasseti “saṃsārappavatte paṭiladdhavipākārahakamme",
  "atk-s0404a0:627_6": "na vijjati so jagatippadeso, yattha ṭhito mucceyya pāpakammā”ti. Tividhāti tippakārā.",
  "atk-s0404a0:627_7": "Kāyakammantasandosabyāpattīti kāyakammantasaṅkhātā vipatti. Iminā nayena sabbapadāni",
  "atk-s0404a0:627_8": "veditabbāni. Aṭṭhame apaṇṇako maṇīti samantato caturasso pāsako.",
  "atk-s0404a0:628": "9. Karajakāyasuttavaṇṇanā",
  "atk-s0404a0:629_0": "219. Navame dukkhassāti vipākadukkhassa, vaṭṭadukkhasseva vā. Imasmiṃ sutte maṇiopammaṃ",
  "atk-s0404a0:629_1": "natthi. Evaṃ vigatābhijjhoti evanti nipātamattaṃ. Yathā vā mettaṃ bhāventā vigatābhijjhā",
  "atk-s0404a0:629_2": "bhavanti, evaṃ vigatābhijjho. Evamassa vigatābhijjhatādīhi nīvaraṇavikkhambhanaṃ",
  "atk-s0404a0:629_3": "dassetvā idāni akusalanissaraṇāni kathento mettāsahagatenātiādimāha. Appamāṇanti",
  "atk-s0404a0:629_4": "appamāṇasattārammaṇatāya ciṇṇavasitāya vā appamāṇaṃ. Pamāṇakataṃ kammaṃ nāma kāmāvacarakammaṃ.",
  "atk-s0404a0:629_5": "Na taṃ tatrāvatiṭṭhatīti taṃ mahogho parittaṃ udakaṃ viya attano okāsaṃ gahetvā ṭhātuṃ",
  "atk-s0404a0:629_6": "na sakkoti, atha kho naṃ oghe parittaṃ udakaṃ viya idameva appamāṇaṃ kammaṃ ajjhottharitvā",
  "atk-s0404a0:629_7": "attano vipākaṃ nibbatteti. Daharataggeti daharakālato paṭṭhāya.",
  "atk-s0404a0:630_0": "Nāyaṃ kāyo ādāyagamaniyoti imaṃ kāyaṃ gahetvā paralokaṃ gantuṃ nāma na sakkāti attho.",
  "atk-s0404a0:630_1": "Cittantaroti cittakāraṇo, atha vā citteneva antariko. Ekasseva hi cuticittassa anantarā",
  "atk-s0404a0:630_2": "dutiye paṭisandhicitte devo nāma hoti, nerayiko nāma hoti, tiracchānagato nāma hoti.",
  "atk-s0404a0:630_3": "Purimanayepi cittena kāraṇabhūtena devo nerayiko vā hotīti attho. Sabbaṃ taṃ idha",
  "atk-s0404a0:630_4": "vedanīyanti diṭṭhadhammavedanīyakoṭṭhāsavanetaṃ vuttaṃ. Na taṃ anugaṃ bhavissatīti",
  "atk-s0404a0:630_5": "mettāya upapajjavedanīyabhāvassa upacchinnattā upapajjavedanīyavasena na anugataṃ",
  "atk-s0404a0:630_6": "bhavissati. Idaṃ sotāpannasakadāgāmiariyapuggalānaṃ paccavekkhaṇaṃ veditabbaṃ. Anāgāmitāyāti",
  "atk-s0404a0:630_7": "jhānānāgāmitāya. Idhapaññassāti imasmiṃ sāsane paññā idhapaññā nāma, sāsanacaritāya",
  "atk-s0404a0:630_8": "ariyapaññāya ṭhitassa ariyasāvakassāti attho. Uttarivimuttinti arahattaṃ. Dasamaṃ uttānatthamevāti.",
  "atk-s0404a0:631": "221. Dutiyassa paṭhamaṃ ādiṃ katvā sabbā peyyālatanti uttānatthāyevāti.",
  "atk-s0404a0:632": "Manorathapūraṇiyā aṅguttaranikāya-aṭṭhakathāya",
  "atk-s0404a0:633": ". Namo tassa bhagavato arahato sammāsambuddhassa.",
  "atk-s0404a0:634": "Aṅguttaranikāye",
  "atk-s0404a0:635": "1. Nissayavaggo",
  "atk-s0404a0:636": "1-6. Kimatthiyasuttādivaṇṇanā",
  "atk-s0404a0:637": "1-6. Ekādasakanipātassa paṭhamādīni heṭṭhā vuttanayāneva. Kevalañcettha ādito pañcasu nibbidāvirāgaṃ dvidhā bhinditvā ekādasaṅgāni katāni. Chaṭṭhe sikkhāpaccakkhānaṃ adhikaṃ.",
  "atk-s0404a0:638": "7-8. Paṭhamasaññāsuttādivaṇṇanā",
  "atk-s0404a0:639_0": "7-8. Sattame atthena atthoti atthena saddhimattho. Byañjanena byañjananti byañjanena",
  "atk-s0404a0:639_1": "saddhiṃ byañjanaṃ. Saṃsandissatīti sampavattissati. Samessatīti samānaṃ bhavissati.",
  "atk-s0404a0:639_2": "Na viggayhissatīti na virajjhissati. Aggapadasminti nibbāne. Aṭṭhame paccavekkhaṇā kathitā.",
  "atk-s0404a0:640": "9. Saddhasuttavaṇṇanā",
  "atk-s0404a0:641_0": "9. Navame doṇiyā baddhoti yavasassadoṇiyā samīpe baddho. Antaraṃ karitvāti abbhantare",
  "atk-s0404a0:641_1": "katvā. Jhāyatīti cinteti. Pajjhāyatīti ito cito ca nānappakārakaṃ jhāyati. Nijjhāyatīti",
  "atk-s0404a0:641_2": "nirantaravasena nibaddhaṃ jhāyati. Pathavimpi nissāya jhāyatīti samāpattiyaṃ sanikantikavasenetaṃ",
  "atk-s0404a0:641_3": "vuttaṃ. Samāpattiyañhi sanikantikattā esa khaḷuṅko nāma kato. Āpādīsupi eseva nayo.",
  "atk-s0404a0:642_0": "Kathañca saddha ājānīyajhāyitaṃ hotīti kathaṃ kāraṇākāraṇaṃ jānantassa sindhavassa",
  "atk-s0404a0:642_1": "jhāyitaṃ hoti. Yathā iṇantiādīsu iṇasadisaṃ bandhanasadisaṃ dhanajānisadisaṃ kalisaṅkhātamahāparādhasadisañca",
  "atk-s0404a0:642_2": "katvā attano abhimukhassa patodassa ajjhoharaṇasaṅkhātaṃ patanaṃ vipassatīti attho.",
  "atk-s0404a0:642_3": "Neva pathaviṃ nissāya jhāyatīti samāpattisukhanikantiyā abhāvena pathaviārammaṇāya",
  "atk-s0404a0:642_4": "catukkapañcakajjhānasaññāya na jhāyati, niyantiyā abhāveneva so ājānīyo nāma hotīti.",
  "atk-s0404a0:642_5": "Jhāyati ca panāti nibbānārammaṇāya phalasamāpattiyā jhāyati. Pathaviyaṃ pathavisaññā",
  "atk-s0404a0:642_6": "vibhūtā hotīti pathavārammaṇe uppannā catukkapañcakajjhānasaññā vibhūtā pākaṭā hoti.",
  "atk-s0404a0:642_7": "“Vibhūtā, bhante, rūpasaññā avibhūtā aṭṭhikasaññā”ti imasmiñhi sutte samatikkamassa",
  "atk-s0404a0:642_8": "atthitāya vibhūtatā vuttā, idha pana vipassanāvasena aniccadukkhānattato diṭṭhattā",
  "atk-s0404a0:642_9": "vibhūtā nāma jātā. Āposaññādīsupi eseva nayo. Evamettha heṭṭhā viya samāpattivasena",
  "atk-s0404a0:642_10": "samatikkamaṃ avatvā vipassanācāravasena samatikkamo vutto. Evaṃ jhāyīti evaṃ vipassanāpaṭipāṭiyā",
  "atk-s0404a0:642_11": "āgantvā uppāditāya phalasamāpattiyā jhāyanto.",
  "atk-s0404a0:643": "10. Moranivāpasuttavaṇṇanā",
  "atk-s0404a0:644_0": "10. Dasame accantaniṭṭhoti antaṃ atītattā accantasaṅkhātaṃ avināsadhammaṃ nibbānaṃ",
  "atk-s0404a0:644_1": "niṭṭhā assāti accantaniṭṭho. Iminā nayena sesapadāni veditabbāni. Janetasminti janitasmiṃ,",
  "atk-s0404a0:644_2": "pajāyāti attho. Ye gottapaṭisārinoti ye janā tasmiṃ gotte paṭisaranti “ahaṃ gotamo,",
  "atk-s0404a0:644_3": "ahaṃ kassapo”ti, tesu loke gottapaṭisārīsu khattiyo seṭṭho. Anumatā mayāti mama sabbaññutaññāṇena",
  "atk-s0404a0:644_4": "saddhiṃ saṃsandetvā desitā mayā anuññātā. Sesaṃ sabbattha uttānatthamevāti.",
  "atk-s0404a0:645": "1-2. Mahānāmasuttadvayavaṇṇanā",
  "atk-s0404a0:646_0": "11-12. Dutiyassa paṭhame nānāvihārehi viharatanti gihīnaṃ nibaddho eko vihāro nāma",
  "atk-s0404a0:646_1": "natthi, tasmā amhākaṃ anibaddhavihārena viharantānaṃ kena vihārena katarena nibaddhavihārena",
  "atk-s0404a0:646_2": "vihātabbanti pucchati. Ārādhakoti sampādako paripūrako. Dhammasotasamāpanno buddhānussatiṃ",
  "atk-s0404a0:646_3": "bhāvetīti dhammasotasamāpanno hutvā buddhānussatiṃ bhāveti. Dutiye gilānā vuṭṭhitoti",
  "atk-s0404a0:646_4": "gilāno hutvā vuṭṭhito.",
  "atk-s0404a0:647": "3. Nandiyasuttavaṇṇanā",
  "atk-s0404a0:648_0": "13. Tatiye kalyāṇamitteti sumitte. Evamettha kalyāṇamittavasena saṅghānussati kathitā.",
  "atk-s0404a0:648_1": "Kabaḷīkārāhārabhakkhānanti kāmāvacaradevānaṃ. Asamayavimuttoti asamayavimuttiyā vimutto khīṇāsavo.",
  "atk-s0404a0:649": "4. Subhūtisuttavaṇṇanā",
  "atk-s0404a0:650_0": "14. Catutthe ko nāmāyaṃ subhūtī bhikkhūti jānantopi satthā kathāsamuṭṭhāpanatthaṃ",
  "atk-s0404a0:650_1": "pucchati. Sudattassa upāsakassa puttoti anāthapiṇḍikaṃ sandhāyāha. Anāthapiṇḍikassa",
  "atk-s0404a0:650_2": "hi putto attano cūḷapitu santike pabbajito, atha naṃ subhūtitthero ādāya satthu santikaṃ",
  "atk-s0404a0:650_3": "agamāsi. Saddhāpadānesūti saddhānaṃ puggalānaṃ apadānesu lakkhaṇesu.",
  "atk-s0404a0:651": "5. Mettasuttavaṇṇanā",
  "atk-s0404a0:652_0": "15. Pañcame sukhaṃ supatīti yathā sesajanā samparivattamānā kākacchamānā dukkhaṃ",
  "atk-s0404a0:652_1": "supanti, evaṃ asupitvā sukhaṃ supati. Niddaṃ okkamantopi samāpattiṃ samāpanno viya",
  "atk-s0404a0:652_2": "hoti. Sukhaṃ paṭibujjhatīti yathā aññe nitthunantā vijambhamānā samparivattantā dukkhaṃ",
  "atk-s0404a0:652_3": "paṭibujjhanti, evaṃ appaṭibujjhitvā vikasamānaṃ viya padumaṃ sukhaṃ nibbikāro paṭibujjhati.",
  "atk-s0404a0:652_4": "Na pāpakaṃ supinaṃ passatīti supinaṃ passantopi bhaddakameva supinaṃ passati, cetiyaṃ",
  "atk-s0404a0:652_5": "vandanto viya pūjaṃ karonto viya ca dhammaṃ suṇanto viya ca hoti. Yathā panaññe attānaṃ",
  "atk-s0404a0:652_6": "corehi samparivāritaṃ viya vāḷehi upaddutaṃ viya papāte patantaṃ viya ca passanti,",
  "atk-s0404a0:652_7": "na evaṃ pāpakaṃ supinaṃ passati.",
  "atk-s0404a0:653_0": "Manussānaṃ piyo hotīti ure āmukkamuttāhāro viya sīse piḷandhitamālā viya ca manussānaṃ",
  "atk-s0404a0:653_1": "piyo hoti manāpo. Amanussānaṃ piyo hotīti yatheva manussānaṃ, amanussānampi piyo",
  "atk-s0404a0:653_2": "hoti visākhatthero viya. Vatthu visuddhimagge mettākammaṭṭhānaniddese vitthāritameva.",
  "atk-s0404a0:653_3": "Devatā rakkhantīti puttamiva mātāpitaro devatā rakkhanti. Nāssa aggi vā visaṃ vā",
  "atk-s0404a0:653_4": "satthaṃ vā kamatīti mettāvihārissa kāye uttarāya upāsikāya viya aggi vā, saṃyuttabhāṇakacūḷasīvattherasseva",
  "atk-s0404a0:653_5": "visaṃ vā, saṃkiccasāmaṇerasseva satthaṃ vā na kamati nappavisati, nāssa kāyaṃ vikopetīti",
  "atk-s0404a0:653_6": "vuttaṃ hoti. Dhenuvatthumpi cettha kathayanti. Ekā kira dhenu vacchakassa khīradhāraṃ",
  "atk-s0404a0:653_7": "muñcamānā aṭṭhāsi. Eko luddako “taṃ vijjhissāmī”ti hatthena samparivattetvā dīghadaṇḍaṃ",
  "atk-s0404a0:653_8": "sattiṃ muñci. Sā tassā sarīraṃ āhacca tālapaṇṇaṃ viya vaṭṭamānā gatā, neva upacārabalena",
  "atk-s0404a0:653_9": "na appanābalena, kevalaṃ vacchake balavahitacittatāya. Evaṃ mahānubhāvā mettā.",
  "atk-s0404a0:654_0": "Tuvaṭaṃ cittaṃ samādhiyatīti mettāvihārino khippameva cittaṃ samādhiyati, natthi",
  "atk-s0404a0:654_1": "tassa dandhāyitattaṃ. Mukhavaṇṇo vippasīdatīti bandhanā pavuttatālapakkaṃ viya cassa",
  "atk-s0404a0:654_2": "vippasannavaṇṇaṃ mukhaṃ hoti. Asammūḷho kālaṃ karotīti mettāvihārino sammohamaraṇaṃ",
  "atk-s0404a0:654_3": "nāma natthi, asammūḷho pana niddaṃ okkamanto viya kālaṃ karoti. Uttari appaṭivijjhantoti",
  "atk-s0404a0:654_4": "mettāsamāpattito uttari arahattaṃ adhigantuṃ asakkonto ito cavitvā suttappabuddho",
  "atk-s0404a0:654_5": "viya brahmalokaṃ upapajjatīti.",
  "atk-s0404a0:655": "6. Aṭṭhakanāgarasuttavaṇṇanā",
  "atk-s0404a0:656_0": "16. Chaṭṭhe dasamoti jātigottavasena ceva sārapattakulagaṇanāya ca dasame ṭhāne gaṇīyati,",
  "atk-s0404a0:656_1": "tenassa dasamotveva nāmaṃ jātaṃ. Aṭṭhakanāgaroti aṭṭhakanagaravāsī. Kukkuṭārāmeti",
  "atk-s0404a0:656_2": "kukkuṭaseṭṭhinā kārite ārāme.",
  "atk-s0404a0:657_0": "Tena bhagavatā…pe… sammadakkhātoti ettha ayaṃ saṅkhepattho – yo so bhagavā samatiṃsa",
  "atk-s0404a0:657_1": "pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho, tena",
  "atk-s0404a0:657_2": "bhagavatā tesaṃ tesaṃ sattānaṃ āsayānusayaṃ jānatā, hatthatale ṭhapitaṃ āmalakaṃ",
  "atk-s0404a0:657_3": "viya sabbañeyyadhamme passatā, apica pubbenivāsādīhi jānatā, dibbena cakkhunā passatā,",
  "atk-s0404a0:657_4": "tīhi vā vijjāhi chahi vā pana abhiññāhi jānatā, sabbattha appaṭihatena samantacakkhunā",
  "atk-s0404a0:657_5": "passatā, sabbadhammajānanasamatthāya paññāya jānatā, sabbasattānaṃ cakkhuvisayātītāni",
  "atk-s0404a0:657_6": "tirokuṭṭādigatāni cāpi rūpāni ativisuddhena maṃsacakkhunā vā passatā, attahitasādhikāya",
  "atk-s0404a0:657_7": "samādhipadaṭṭhānāya paṭivedhapaññāya jānatā, parahitasādhikāya karuṇāpadaṭṭhānāya",
  "atk-s0404a0:657_8": "desanāpaññāya passatā, antarāyikadhamme vā jānatā, niyyānikadhamme passatā, arīnaṃ",
  "atk-s0404a0:657_9": "hatattā arahatā, sammā sāmaṃ sabbadhammānaṃ buddhattā sammāsambuddhenāti evaṃ catuvesārajjavasena",
  "atk-s0404a0:657_10": "catūhi kāraṇehi thomitena atthi nu kho eko dhammo akkhātoti.",
  "atk-s0404a0:658_0": "Abhisaṅkhatanti kataṃ uppāditaṃ. Abhisañcetayitanti cetayitaṃ kappayitaṃ. So tattha",
  "atk-s0404a0:658_1": "ṭhitoti so tasmiṃ samathavipassanādhamme ṭhito. Dhammarāgena dhammanandiyāti padadvayenapi",
  "atk-s0404a0:658_2": "samathavipassanāsu chandarāgo vutto. Samathavipassanāsu hi sabbena sabbaṃ chandarāgaṃ",
  "atk-s0404a0:658_3": "pariyādiyituṃ sakkonto arahā hoti, asakkonto anāgāmī hoti. So samathavipassanāsu",
  "atk-s0404a0:658_4": "chandarāgassa appahīnattā catutthajjhānacetanāya suddhāvāse nibbattati. Ayaṃ ācariyānaṃ samānatthakathā.",
  "atk-s0404a0:659_0": "Vitaṇḍavādī panāha – “teneva dhammarāgenāti vacanato akusalena suddhāvāse nibbattatī”ti.",
  "atk-s0404a0:659_1": "So “suttaṃ āharāhī”ti vattabbo. Addhā aññaṃ apassanto idameva āharissati. Tato vattabbo",
  "atk-s0404a0:659_2": "“kimpanidaṃ suttaṃ nītatthaṃ, udāhu neyyattha”nti. Addhā “nītattha”nti vakkhati.",
  "atk-s0404a0:659_3": "Tato vattabbo – evaṃ sante anāgāmiphalatthikena samathavipassanāsu chandarāgo kattabbo",
  "atk-s0404a0:659_4": "bhavissati, chandarāge uppādite anāgāmiphalaṃ paṭiladdhaṃ bhavissati, mā “suttaṃ",
  "atk-s0404a0:659_5": "me laddha”nti yaṃ vā taṃ vā dīpehi. Pañhaṃ kathentena hi ācariyassa santike uggahetvā",
  "atk-s0404a0:659_6": "attharasaṃ paṭivijjhitvā kathetuṃ vaṭṭati. Akusalena hi sagge, kusalena ca apāye",
  "atk-s0404a0:659_7": "paṭisandhi nāma natthi. Vuttañcetaṃ bhagavatā –",
  "atk-s0404a0:660_0": "“Na, bhikkhave, lobhajena kammena, dosajena kammena, mohajena kammena devā paññāyanti,",
  "atk-s0404a0:660_1": "manussā paññāyanti, yā vā panaññāpi kāci sugatiyo. Atha kho, bhikkhave, lobhajena",
  "atk-s0404a0:660_2": "kammena, dosajena kammena, mohajena kammena nirayo paññāyati, tiracchānayoni paññāyati,",
  "atk-s0404a0:660_3": "pettivisayo paññāyati, yā vā panaññāpi kāci duggatiyo”ti –",
  "atk-s0404a0:661": "Evaṃ saññāpetabbo. Sace sañjānāti, sañjānātu. No ce sañjānāti, “gaccha pātova vihāraṃ pavisitvā yāguṃ pivā”ti uyyojetabbo.",
  "atk-s0404a0:662_0": "Ayaṃ kho, gahapati, ekadhammo akkhātoti ekaṃ dhammaṃ pucchitena “ayampi ekadhammo",
  "atk-s0404a0:662_1": "akkhāto, ayampi ekadhammo akkhāto”ti evaṃ pucchāvasena kathitattā ekādasapi dhammā",
  "atk-s0404a0:662_2": "ekadhammo nāma kato. Amatuppattiatthena vā sabbepi ekadhammoti vattuṃ vaṭṭati.",
  "atk-s0404a0:663_0": "Nidhimukhaṃ gavesantoti nidhiṃ pariyesanto. Sakidevāti ekappayogeneva. Kathaṃ pana",
  "atk-s0404a0:663_1": "ekappayogeneva ekādasannaṃ nidhīnaṃ adhigamo hotīti? Idhekacco araññe jīvitavuttiṃ",
  "atk-s0404a0:663_2": "gavesamāno carati. Tamenaṃ aññataro atthacarako disvā “kiṃ, bho, carasī”ti pucchati.",
  "atk-s0404a0:663_3": "So “jīvitavuttiṃ pariyesāmī”ti āha. Itaro “tena hi samma āgaccha, etaṃ pāsāṇaṃ pavaṭṭehī”ti",
  "atk-s0404a0:663_4": "āha. So taṃ pavaṭṭetvā uparūpariṭṭhitā vā kucchiyā kucchiṃ āhacca ṭhitā vā ekādasa",
  "atk-s0404a0:663_5": "kumbhiyo passati. Evaṃ ekappayogena ekādasannaṃ adhigamo hoti.",
  "atk-s0404a0:664_0": "Ācariyadhanaṃ pariyesissantīti aññatitthiyā hi yassa santike sippaṃ uggaṇhanti, tassa",
  "atk-s0404a0:664_1": "sippuggahaṇato pure vā pacchā vā antarantarā vā gehato nīharitvā dhanaṃ denti. Yesaṃ",
  "atk-s0404a0:664_2": "gehe natthi, te ñātisabhāgato pariyesanti. Yesaṃ tampi natthi, te sabhāgato pariyesanti.",
  "atk-s0404a0:664_3": "Tathā alabhamānā bhikkhampi caritvā dentiyeva. Taṃ sandhāyetaṃ vuttaṃ.",
  "atk-s0404a0:665_0": "Kiṃ panāhanti bāhirakā tāva aniyyānikepi sāsane sippamattadāyakassa dhanaṃ pariyesanti,",
  "atk-s0404a0:665_1": "ahaṃ pana evaṃvidhe niyyānikasāsane ekādasavidhaṃ amatuppattipaṭipadaṃ desentassa",
  "atk-s0404a0:665_2": "ācariyassa pūjaṃ kiṃ na karissāmi, karissāmiyevāti vadati. Paccekaṃ dussayugena acchādesīti",
  "atk-s0404a0:665_3": "ekamekassa bhikkhuno ekekaṃ dussayugaṃ adāsīti attho. Samudācāravacanaṃ panettha",
  "atk-s0404a0:665_4": "evarūpaṃ hoti, tasmā acchādesīti vuttaṃ. Pañcasataṃ vihāranti pañcasatagghanikaṃ",
  "atk-s0404a0:665_5": "paṇṇasālaṃ kāresīti attho.",
  "atk-s0404a0:666": "7. Gopālasuttavaṇṇanā",
  "atk-s0404a0:667_0": "17. Sattame tisso kathā ekanāḷikā caturassā nisinnavattikāti. Tattha pāḷiṃ vatvā",
  "atk-s0404a0:667_1": "ekekassa padassa atthakathanaṃ ekanāḷikā nāma. Apaṇḍitagopālakaṃ dassetvā, apaṇḍitabhikkhuṃ",
  "atk-s0404a0:667_2": "dassetvā, paṇḍitagopālakaṃ dassetvā, paṇḍitabhikkhuṃ dassetvāti catukkaṃ bandhitvā",
  "atk-s0404a0:667_3": "kathanaṃ caturassā nāma. Apaṇḍitagopālakaṃ dassetvā pariyosānagamanaṃ, apaṇḍitabhikkhuṃ",
  "atk-s0404a0:667_4": "dassetvā pariyosānagamanaṃ, paṇḍitagopālakaṃ dassetvā pariyosānagamanaṃ, paṇḍitabhikkhuṃ",
  "atk-s0404a0:667_5": "dassetvā pariyosānagamananti ayaṃ nisinnavattikā nāma. Ayaṃ idha sabbācariyānaṃ āciṇṇā.",
  "atk-s0404a0:668_0": "Ekādasahi, bhikkhave, aṅgehīti ekādasahi aguṇakoṭṭhāsehi. Gogaṇanti gomaṇḍalaṃ. Pariharitunti",
  "atk-s0404a0:668_1": "pariggahetvā vicarituṃ. Phātiṃ kātunti vaḍḍhiṃ āpādetuṃ. Idhāti imasmiṃ loke. Na",
  "atk-s0404a0:668_2": "rūpaññū hotīti gaṇanato vā vaṇṇato vā rūpaṃ na jānāti. Gaṇanato na jānāti nāma attano",
  "atk-s0404a0:668_3": "gunnaṃ sataṃ vā sahassaṃ vāti saṅkhyaṃ na jānāti, so gāvīsu haṭāsu vā palātāsu vā",
  "atk-s0404a0:668_4": "gogaṇaṃ gaṇetvā “ajja ettakā na dissantī”ti dve tīṇi gāmantarāni vā aṭaviṃ vā vicaranto",
  "atk-s0404a0:668_5": "na pariyesati. Aññesaṃ gāvīsu attano gogaṇaṃ paviṭṭhāsupi gogaṇaṃ gaṇetvā “imā ettikā",
  "atk-s0404a0:668_6": "gāvo na amhāka”nti yaṭṭhiyā pothetvā na nīharati. Tassa naṭṭhā gāviyo naṭṭhāva honti.",
  "atk-s0404a0:668_7": "Paragāviyo gahetvā carati. Gosāmikā disvā “ayaṃ ettakaṃ kālaṃ amhākaṃ dhenū duhī”ti",
  "atk-s0404a0:668_8": "tajjetvā attano gāviyo gahetvā gacchanti. Tassa gogaṇopi parihāyati, pañca gorasaparibhogatopi",
  "atk-s0404a0:668_9": "paribāhiro hoti. Vaṇṇato na jānāti nāma “ettikā gāvī setā, ettikā rattā, ettikā kāḷā,",
  "atk-s0404a0:668_10": "ettikā odātā, ettikā kabarā, ettikā nīlā”ti na jānāti. So gāvīsu haṭāsu vā palātāsu",
  "atk-s0404a0:668_11": "vā…pe… pañcagorasaparibhogatopi paribāhiro hoti.",
  "atk-s0404a0:669_0": "Na lakkhaṇakusaloti gāvīnaṃ sarīre kataṃ dhanusattisūlādibhedaṃ lakkhaṇaṃ na jānāti.",
  "atk-s0404a0:669_1": "So gāvīsu haṭāsu vā palātāsu vā “ajja asukalakkhaṇā asukalakkhaṇā ca gāvo na dissantī”ti…pe…",
  "atk-s0404a0:669_2": "pañcagorasaparibhogatopi paribāhiro hoti.",
  "atk-s0404a0:670_0": "Na āsāṭikaṃ hāretāti gunnaṃ khāṇukaṇṭakādīhi pahaṭaṭṭhānesu vaṇo hoti. Tattha nīlamakkhikā",
  "atk-s0404a0:670_1": "aṇḍakāni ṭhapenti, tesaṃ āsāṭikāti nāmaṃ. Tāni daṇḍakena apanetvā bhesajjaṃ dātabbaṃ",
  "atk-s0404a0:670_2": "hoti, bālo gopālako tathā na karoti. Tena vuttaṃ – “na āsāṭikaṃ hāretā hotī”ti. Tassa",
  "atk-s0404a0:670_3": "gunnaṃ vaṇā vaḍḍhanti, gambhīrā honti, pāṇakā kucchiṃ pavisanti, gāvo gelaññābhibhūtā",
  "atk-s0404a0:670_4": "neva yāvadatthaṃ tiṇaṃ khādituṃ na pānīyaṃ pātuṃ sakkonti. Tattha gunnaṃ khīraṃ chijjati,",
  "atk-s0404a0:670_5": "goṇānaṃ javo hāyati, ubhayesampi jīvitantarāyo hoti. Evamassa gogaṇopi parihāyati…pe…",
  "atk-s0404a0:670_6": "pañcagorasatopi paribāhiro hoti.",
  "atk-s0404a0:671_0": "Na vaṇaṃ paṭicchādetā hotīti gunnaṃ vuttanayeneva sañjāto vaṇo bhesajjaṃ datvā vākena",
  "atk-s0404a0:671_1": "vā cīrakena vā bandhitvā paṭicchādetabbo hoti. Bālagopālako taṃ na karoti. Athassa",
  "atk-s0404a0:671_2": "gunnaṃ vaṇehi yūsā paggharanti, tā aññamaññaṃ nighaṃsanti. Tena aññesampi vaṇā jāyanti.",
  "atk-s0404a0:671_3": "Evaṃ gāvo gelaññābhibhūtā neva yāvadatthaṃ tiṇāni khādituṃ…pe… paribāhiro hoti.",
  "atk-s0404a0:672_0": "Na dhūmaṃ kattā hotīti antovasse ḍaṃsamakasādīnaṃ ussannakāle gogaṇe vajaṃ paviṭṭhe",
  "atk-s0404a0:672_1": "tattha tattha dhūmo kātabbo hoti. Apaṇḍitagopālako taṃ na karoti, gogaṇo sabbarattiṃ",
  "atk-s0404a0:672_2": "ḍaṃsādīhi upadduto niddaṃ alabhitvā punadivase araññe tattha tattha rukkhamūlādīsu",
  "atk-s0404a0:672_3": "nipajjitvā niddāyati. Neva yāvadatthaṃ tiṇāni khādituṃ…pe… paribāhiro hoti.",
  "atk-s0404a0:673_0": "Na titthaṃ jānātīti titthampi samanti vā visamanti vā sagāhanti vā niggāhanti vā",
  "atk-s0404a0:673_1": "na jānāti. So atitthena gāviyo otāreti. Tāsaṃ visamatitthe pāsāṇādīni akkamantīnaṃ",
  "atk-s0404a0:673_2": "pādā bhijjanti. Sagāhaṃ gambhīraṃ titthaṃ otiṇṇe kumbhīlādayo gāvo gaṇhanti, “ajja",
  "atk-s0404a0:673_3": "ettikā gāvo naṭṭhā, ajja ettikā”ti vattabbataṃ āpajjanti. Evamassa go gaṇopi parihāyati…pe…",
  "atk-s0404a0:673_4": "pañcagorasatopi paribāhiro hoti.",
  "atk-s0404a0:674_0": "Na pītaṃ jānātīti pītampi apītampi na jānāti. Gopālakena hi “imāya gāviyā pītaṃ,",
  "atk-s0404a0:674_1": "imāya na pītaṃ, imāya pānīyatitthe okāso laddho, imāya na laddho”ti evaṃ pītāpītaṃ",
  "atk-s0404a0:674_2": "jānitabbaṃ hoti. Ayaṃ pana divasabhāge araññe gogaṇaṃ rakkhitvā “pānīyaṃ pāyessāmī”ti",
  "atk-s0404a0:674_3": "nadiṃ vā taḷākaṃ vā ogāhetvā gacchati. Tattha mahāusabhā ca anusabhā ca balavagāviyo",
  "atk-s0404a0:674_4": "ca dubbalāni ceva mahallakāni ca gorūpāni siṅgehi vā phāsukāhi vā paharitvā attano",
  "atk-s0404a0:674_5": "okāsaṃ katvā ūruppamāṇaṃ udakaṃ pavisitvā yathākāmaṃ pivanti. Avasesā okāsaṃ alabhamānā",
  "atk-s0404a0:674_6": "tīre ṭhatvā kalalamissakaṃ udakaṃ pivanti vā apītā eva vā honti. Atha so gopālako",
  "atk-s0404a0:674_7": "piṭṭhiyaṃ paharitvā puna araññaṃ paveseti. Tattha apītā gāviyo pipāsāya sussamānā",
  "atk-s0404a0:674_8": "yāvadatthaṃ tiṇāni khādituṃ na sakkonti. Tattha gunnaṃ khīraṃ chijjati. Goṇānaṃ javo",
  "atk-s0404a0:674_9": "hāyati…pe… paribāhiro hoti.",
  "atk-s0404a0:675_0": "Na vīthiṃ jānātīti “ayaṃ maggo samo khemo, ayaṃ visamo sāsaṅko sappaṭibhayo”ti na",
  "atk-s0404a0:675_1": "jānāti. So samaṃ khemaṃ maggaṃ vajjetvā gogaṇaṃ itaramaggaṃ paṭipādeti. Tattha gāvo",
  "atk-s0404a0:675_2": "sīhabyagghādīnaṃ gandhena coraparissayena ca abhibhūtā bhantamigasappaṭibhāgā gīvaṃ",
  "atk-s0404a0:675_3": "ukkhipitvā tiṭṭhanti, neva yāvadatthaṃ tiṇāni khādanti, na pānīyaṃ pivanti. Tattha",
  "atk-s0404a0:675_4": "gunnaṃ khīraṃ chijjati…pe… paribāhiro hoti.",
  "atk-s0404a0:676_0": "Na gocarakusalo hotīti gopālakena hi gocarakusalena bhavitabbaṃ, pañcāhikacāro vā",
  "atk-s0404a0:676_1": "sattāhikacāro vā jānitabbo. Ekadisāya gogaṇaṃ cāretvā punadivase tattha na cāretabbo.",
  "atk-s0404a0:676_2": "Mahatā hi gogaṇena ciṇṇaṭṭhānaṃ bheritalaṃ viya suddhaṃ hoti nittiṇaṃ, udakampi ālulīyati.",
  "atk-s0404a0:676_3": "Tasmā pañcame vā sattame vā divase puna tattha cāretuṃ vaṭṭati. Ettakena hi tiṇampi",
  "atk-s0404a0:676_4": "paṭiviruhati, udakampi pasīdati, ayaṃ pana imaṃ pañcāhikacāraṃ vā sattāhikacāraṃ",
  "atk-s0404a0:676_5": "vā na jānāti, divase divase rakkhitaṭṭhāneyeva rakkhati. Athassa gogaṇo haritatiṇaṃ",
  "atk-s0404a0:676_6": "na labhati, sukkhatiṇaṃ khādanto kalalamissakaṃ udakaṃ pivati. Tattha gunnaṃ khīraṃ",
  "atk-s0404a0:676_7": "chijjati…pe… paribāhiro hoti.",
  "atk-s0404a0:677_0": "Anavasesadohī ca hotīti paṇḍitagopālakena hi yāva vacchakassa maṃsalohitaṃ saṇṭhāti,",
  "atk-s0404a0:677_1": "tāva ekaṃ dve thane ṭhapetvā sāvasesadohinā bhavitabbaṃ. Ayaṃ vacchakassa kiñci anavasesetvā",
  "atk-s0404a0:677_2": "duhati. Khīrapako vaccho khīrapipāsāya sussati, saṇṭhātuṃ asakkonto kampamāno mātu",
  "atk-s0404a0:677_3": "purato patitvā kālaṃ karonti. Mātā puttakaṃ disvā, “mayhaṃ puttako attano mātukhīraṃ",
  "atk-s0404a0:677_4": "pātuṃ na labhatī”ti puttasokena neva yāvadatthaṃ tiṇāni khādituṃ na pānīyaṃ pātuṃ",
  "atk-s0404a0:677_5": "sakkoti, thanesu khīraṃ chijjati. Evamassa gogaṇopi parihāyati…pe… pañcagorasatopi paribāhiro hoti.",
  "atk-s0404a0:678_0": "Gunnaṃ pitiṭṭhānaṃ karontīti gopitaro. Gāvo pariṇāyanti yathāruciṃ gahetvā gacchantīti",
  "atk-s0404a0:678_1": "gopariṇāyakā. Te na atirekapūjāyāti paṇḍito hi gopālako evarūpe usabhe atirekapūjāya",
  "atk-s0404a0:678_2": "pūjeti, paṇītaṃ gobhattaṃ deti, gandhapañcaṅgulikehi maṇḍeti, mālaṃ piḷandheti, siṅgesu",
  "atk-s0404a0:678_3": "suvaṇṇarajatakosake ca dhāreti, rattiṃ dīpaṃ jāletvā celavitānassa heṭṭhā sayāpeti.",
  "atk-s0404a0:678_4": "Ayaṃ pana tato ekasakkārampi na karoti. Usabhā atirekapūjaṃ alabhamānā gogaṇaṃ na",
  "atk-s0404a0:678_5": "rakkhanti, parissayaṃ na vārenti. Evamassa gogaṇopi parihāyati…pe… pañcagorasatopi paribāhiro hoti.",
  "atk-s0404a0:679_0": "Idhāti imasmiṃ sāsane. Na rūpaññū hotīti “cattāri mahābhūtāni catunnañca mahābhūtānaṃ",
  "atk-s0404a0:679_1": "upādāyarūpa”nti evaṃ vuttaṃ rūpaṃ dvīhākārehi na jānāti gaṇanato vā samuṭṭhānato",
  "atk-s0404a0:679_2": "vā. Gaṇanato na jānāti nāma – “cakkhāyatanaṃ sotāyatanaṃ ghānāyatanaṃ jivhākāyarūpasaddagandharasaphoṭṭhabbāyatanaṃ,",
  "atk-s0404a0:679_3": "itthindriyaṃ purisindriyaṃ jīvitindriyaṃ kāyaviññatti vacīviññatti ākāsadhātu āpodhātu",
  "atk-s0404a0:679_4": "rūpassa lahutā, mudutā, kammaññatā, upacayo, santati, jaratā, rūpassa aniccatā, kabaḷīkāro",
  "atk-s0404a0:679_5": "āhāro”ti evaṃ pāḷiyā āgatā pañcavīsati rūpakoṭṭhāsāti na jānāti. Seyyathāpi so gopālako",
  "atk-s0404a0:679_6": "gaṇanato gunnaṃ rūpaṃ na jānāti, tathūpamo ayaṃ bhikkhu. So gaṇanato rūpaṃ ajānanto",
  "atk-s0404a0:679_7": "rūpaṃ pariggahetvā arūpaṃ vavatthapetvā rūpārūpaṃ pariggahetvā paccayaṃ sallakkhetvā",
  "atk-s0404a0:679_8": "lakkhaṇaṃ āropetvā kammaṭṭhānaṃ matthakaṃ pāpetuṃ na sakkoti. So yathā tassa gopālakassa",
  "atk-s0404a0:679_9": "gogaṇo na vaḍḍhati, evaṃ imasmiṃ sāsane sīlasamādhivipassanāmaggaphalanibbānehi na",
  "atk-s0404a0:679_10": "vaḍḍhati. Yathā ca so gopālako pañcahi gorasehi paribāhiro hoti, evamevāyaṃ asekhena",
  "atk-s0404a0:679_11": "sīlakkhandhena asekhena samādhipaññāvimutti vimuttiñāṇadassanakkhandhenāti pañcahi",
  "atk-s0404a0:679_12": "dhammakkhandhehi paribāhiro hoti.",
  "atk-s0404a0:680_0": "Samuṭṭhānato na jānāti nāma – “ettakaṃ rūpaṃ ekasamuṭṭhānaṃ, ettakaṃ dvisamuṭṭhānaṃ,",
  "atk-s0404a0:680_1": "ettakaṃ tisamuṭṭhānaṃ, ettakaṃ catusamuṭṭhānaṃ, ettakaṃ nakutoci samuṭṭhātī”ti na",
  "atk-s0404a0:680_2": "jānāti. Seyyathāpi so gopālako vaṇṇato gunnaṃ rūpaṃ na jānāti, tathūpamo ayaṃ bhikkhu.",
  "atk-s0404a0:680_3": "So samuṭṭhānato rūpaṃ ajānanto rūpaṃ pariggahetvā…pe… paribāhiro hoti.",
  "atk-s0404a0:681_0": "Na lakkhaṇakusalo hotīti “kammalakkhaṇo bālo, kammalakkhaṇo paṇḍito”ti evaṃ vuttaṃ",
  "atk-s0404a0:681_1": "kusalākusalakammaṃ paṇḍitabālalakkhaṇanti na jānāti. So evaṃ ajānanto bāle vajjetvā",
  "atk-s0404a0:681_2": "paṇḍite na sevati. Bāle vajjetvā paṇḍite asevanto kappiyākappiyaṃ kusalākusalaṃ sāvajjānavajjaṃ",
  "atk-s0404a0:681_3": "garukalahukaṃ satekicchātekicchaṃ kāraṇākāraṇaṃ na jānāti. Taṃ ajānanto kammaṭṭhānaṃ",
  "atk-s0404a0:681_4": "gahetvā vaḍḍhetuṃ na sakkoti. So yathā tassa gopālakassa gogaṇo na vaḍḍhati, evaṃ",
  "atk-s0404a0:681_5": "imasmiṃ sāsane yathāvuttehi sīlādīhi na vaḍḍhati. So gopālako viya ca pañcahi gorasehi,",
  "atk-s0404a0:681_6": "pañcahi dhammakkhandhehi paribāhiro hoti.",
  "atk-s0404a0:682_0": "Na āsāṭikaṃ hāretā hotīti “uppannaṃ kāmavitakka”nti evaṃ vutte kāmavitakkādayo na",
  "atk-s0404a0:682_1": "vinodeti. So imaṃ akusalavitakkaṃ āsāṭikaṃ ahāretvā vitakkavasiko hutvā vicaranto",
  "atk-s0404a0:682_2": "kammaṭṭhānaṃ gahetvā vaḍḍhetuṃ na sakkoti. So yathā tassa gopālakassa…pe… paribāhiro hoti.",
  "atk-s0404a0:683_0": "Na vaṇaṃ paṭicchādetā hotīti “cakkhunā rūpaṃ disvā nimittaggāhī hotī”tiādinā nayena",
  "atk-s0404a0:683_1": "sabbārammaṇesu nimittaṃ gaṇhanto yathā so gopālako vaṇaṃ na paṭicchādeti, evaṃ saṃvaraṃ",
  "atk-s0404a0:683_2": "na sampādeti. So vivaṭadvāro vicaranto kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.",
  "atk-s0404a0:684_0": "Na dhūmaṃ kattā hotīti so gopālako dhūmaṃ viya dhammadesanādhūmaṃ na karoti, dhammakathaṃ",
  "atk-s0404a0:684_1": "vā sarabhaññaṃ vā upanisinnakakathaṃ vā anumodanaṃ vā na karoti, tato naṃ manussā",
  "atk-s0404a0:684_2": "“bahussuto guṇavā”ti na jānanti. Te guṇāguṇaṃ ajānanto catūhi paccayehi saṅgahaṃ",
  "atk-s0404a0:684_3": "na karonti. So paccayehi kilamamāno buddhavacanaṃ sajjhāyaṃ kātuṃ vattapaṭivattaṃ",
  "atk-s0404a0:684_4": "pūretuṃ kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.",
  "atk-s0404a0:685_0": "Na titthaṃ jānātīti titthabhūte bahussutabhikkhū na upasaṅkamati. Anupasaṅkamanto",
  "atk-s0404a0:685_1": "“idaṃ, bhante, byañjanaṃ kathaṃ ropetabbaṃ? Imassa bhāsitassa ko attho? Imasmiṃ ṭhāne",
  "atk-s0404a0:685_2": "pāḷi kiṃ vadati? Imasmiṃ ṭhāne attho kiṃ dīpetī”ti evaṃ na paripucchati na paripañhati,",
  "atk-s0404a0:685_3": "na jānāpetīti attho. Tassa te evaṃ aparipucchitā avivaṭañceva na vivaranti, bhājetvā",
  "atk-s0404a0:685_4": "na dassenti, anuttānīkatañca na uttāniṃ karonti, apākaṭaṃ na pākaṭaṃ karonti. Anekavihitesu",
  "atk-s0404a0:685_5": "ca kaṅkhāṭhāniyesu dhammesūti anekavidhāsu kaṅkhāsu ekakaṅkhampi na paṭivinodenti.",
  "atk-s0404a0:685_6": "Kaṅkhāyeva hi kaṅkhāṭhāniyā dhammā nāma. Tattha ekaṃ kaṅkhampi na nīharantīti attho.",
  "atk-s0404a0:685_7": "So evaṃ bahussutatitthaṃ anupasaṅkamitvā sakaṅkho kammaṭṭhānaṃ gahetvā vaḍḍhetuṃ",
  "atk-s0404a0:685_8": "na sakkoti. Yathā vā so gopālako titthaṃ na jānāti, evaṃ ayampi bhikkhu dhammatitthaṃ",
  "atk-s0404a0:685_9": "na jānāti. Ajānanto avisaye pañhaṃ pucchati, ābhidhammikaṃ upasaṅkamitvā kappiyākappiyaṃ",
  "atk-s0404a0:685_10": "pucchati, vinayadharaṃ upasaṅkamitvā rūpārūpaparicchedaṃ pucchati. Te avisaye puṭṭhā",
  "atk-s0404a0:685_11": "kathetuṃ na sakkonti. So attanā sakaṅkho kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.",
  "atk-s0404a0:686_0": "Na pītaṃ jānātīti yathā so gopālako pītāpītaṃ na jānāti, evaṃ dhammūpasañhitaṃ pāmojjaṃ",
  "atk-s0404a0:686_1": "na jānāti na labhati. Savanamayaṃ puññakiriyavatthuṃ nissāya ānisaṃsaṃ na vindati,",
  "atk-s0404a0:686_2": "dhammassavanaggaṃ gantvā sakkaccaṃ na suṇāti, nisinno niddāyati, kathaṃ katheti,",
  "atk-s0404a0:686_3": "aññavihitako hoti. So sakkaccaṃ dhammaṃ assuṇanto kammaṭṭhānaṃ gahetvā vaḍḍhetuṃ",
  "atk-s0404a0:686_4": "na sakkoti…pe… paribāhiro hoti.",
  "atk-s0404a0:687_0": "Na vīthiṃ jānātīti so gopālako maggāmaggaṃ viya “ayaṃ lokiyo, ayaṃ lokuttaro”ti ariyaṃ",
  "atk-s0404a0:687_1": "aṭṭhaṅgikaṃ maggaṃ yathābhūtaṃ nappajānāti. Ajānanto lokiyamagge abhinivisitvā lokuttaraṃ",
  "atk-s0404a0:687_2": "nibbattetuṃ na sakkoti…pe… paribāhiro hoti.",
  "atk-s0404a0:688_0": "Na gocarakusalo hotīti so gopālako pañcāhikasattāhikacāre viya cattāro satipaṭṭhāne",
  "atk-s0404a0:688_1": "“ime lokiyā, ime lokuttarā”ti yathābhūtaṃ nappajānāti. Ajānanto sukhumaṭṭhānesu attano",
  "atk-s0404a0:688_2": "ñāṇaṃ carāpetvā lokiyasatipaṭṭhāne abhinivisitvā lokuttaraṃ nibbattetuṃ na sakkoti…pe… paribāhiro hoti.",
  "atk-s0404a0:689_0": "Anavasesadohī hotīti paṭiggahaṇe mattaṃ ajānanto anavasesaṃ duhati. Niddesavāre panassa",
  "atk-s0404a0:689_1": "abhihaṭṭhuṃ pavārentīti abhiharitvā pavārenti. Ettha dve abhihārā vācābhihāro ca,",
  "atk-s0404a0:689_2": "paccayābhihāro ca. Vācābhihāro nāma manussā bhikkhussa santikaṃ gantvā “vadeyyātha,",
  "atk-s0404a0:689_3": "bhante, yenattho”ti pavārenti. Paccayābhihāro nāma vatthādīni vā sappinavanītaphāṇitādīni",
  "atk-s0404a0:689_4": "vā gahetvā bhikkhussa santikaṃ gantvā “gaṇhatha, bhante, yāvatakena attho”ti vadanti.",
  "atk-s0404a0:689_5": "Tatra bhikkhu mattaṃ na jānātīti bhikkhu tesu paccayesu pamāṇaṃ na jānāti. “Dāyakassa",
  "atk-s0404a0:689_6": "vaso veditabbo, deyyadhammassa vaso veditabbo, attano thāmo veditabbo”ti iminā nayena",
  "atk-s0404a0:689_7": "pamāṇayuttakaṃ aggahetvā yaṃ āharanti, taṃ sabbaṃ gaṇhātīti attho. Manussā vippaṭisārino",
  "atk-s0404a0:689_8": "na puna abhiharitvā pavārenti. So paccayehi kilamanto kammaṭṭhānaṃ gahetvā vaḍḍhetuṃ",
  "atk-s0404a0:689_9": "na sakkoti…pe… paribāhiro hoti.",
  "atk-s0404a0:690_0": "Te na atirekapūjāya pūjetā hotīti so gopālako mahāusabhe viya there bhikkhū imāya",
  "atk-s0404a0:690_1": "āvi ceva raho ca mettākāyakammādikāya atirekapūjāya na pūjeti. Tato therā “ime amhesu",
  "atk-s0404a0:690_2": "garucittīkāraṃ na karontī”ti navake bhikkhū dvīhi saṅgahehi na saṅgaṇhanti, neva",
  "atk-s0404a0:690_3": "dhammasaṅgahena saṅgaṇhanti, na āmisasaṅgahena, cīvarena vā pattena vā pattapariyāpannena",
  "atk-s0404a0:690_4": "vā vasanaṭṭhānena vā kilamantepi nappaṭijagganti, pāḷiṃ vā aṭṭhakathaṃ vā dhammakathābandhaṃ",
  "atk-s0404a0:690_5": "vā guḷhaganthaṃ vā na sikkhāpenti. Navakā therānaṃ santikā sabbaso ime dve saṅgahe",
  "atk-s0404a0:690_6": "alabhamānā imasmiṃ sāsane patiṭṭhātuṃ na sakkonti. Yathā tassa gopālakassa gogaṇo",
  "atk-s0404a0:690_7": "na vaḍḍhati, evaṃ sīlādīhi na vaḍḍhanti. Yathā ca so gopālako pañcahi gorasehi, evaṃ",
  "atk-s0404a0:690_8": "pañcahi dhammakkhandhehi paribāhirā honti. Sukkapakkho kaṇhapakkhe vuttavipallāsavasena yojetvā veditabbo.",
  "atk-s0404a0:691": "Anussativaggo dutiyo.",
  "atk-s0404a0:692": "Manorathapūraṇiyā aṅguttaranikāya-aṭṭhakathāya",
  "atk-s0404a0:693": "Ekādasakanipātassa saṃvaṇṇanā niṭṭhitā.",
  "atk-s0404a0:694": "Nigamanakathā",
  "atk-s0404a0:695": "Ettāvatā ca –",
  "atk-s0404a0:696": "Āyācito sumatinā therena bhadantajotipālena;",
  "atk-s0404a0:697": "Kañcipurādīsu mayā pubbe saddhiṃ vasantena.",
  "atk-s0404a0:698": "Varatambapaṇṇidīpe mahāvihāramhi vasanakālepi;",
  "atk-s0404a0:699": "Pākaṃ gate viya dume valañjamānamhi saddhamme.",
  "atk-s0404a0:700": "Pāraṃ piṭakattayasāgarassa gantvā ṭhitena sumatinā;",
  "atk-s0404a0:701": "Parisuddhājīvenābhiyācito jīvakenāpi.",
  "atk-s0404a0:702": "Dhammakathāya nipuṇaparamanikāyassaṭṭhakathaṃ āraddho;",
  "atk-s0404a0:703": "Yamahaṃ cirakālaṭṭhitimicchanto sāsanavarassa.",
  "atk-s0404a0:704": "Sā hi mahāaṭṭhakathāya sāramādāya niṭṭhitā esā;",
  "atk-s0404a0:705": "Catunavutiparimāṇāya pāḷiyā bhāṇavārehi.",
  "atk-s0404a0:706": "Sabbāgamasaṃvaṇṇanamanoratho pūrito ca me yasmā;",
  "atk-s0404a0:707": "Etāya manorathapūraṇīti nāmaṃ tato assā.",
  "atk-s0404a0:708": "Ekūnasaṭṭhimatto visuddhimaggopi bhāṇavārehi;",
  "atk-s0404a0:709": "Atthappakāsanatthāya āgamānaṃ kato yasmā.",
  "atk-s0404a0:710": "Tasmā tena sahāyaṃ gāthāgaṇanānayena aṭṭhakathā;",
  "atk-s0404a0:711": "Tīhādhikadiyaḍḍhasataṃ viññeyyā bhāṇavārānaṃ.",
  "atk-s0404a0:712": "Tīhādhikadiyaḍḍhasatappamāṇamiti bhāṇavārato esā;",
  "atk-s0404a0:713": "Samayaṃ pakāsayantī mahāvihārādhivāsīnaṃ.",
  "atk-s0404a0:714": "Mūlaṭṭhakathāsāraṃ ādāya mayā imaṃ karontena;",
  "atk-s0404a0:715": "Yaṃ puññamupacitaṃ tena hotu loko sadā sukhitoti.",
  "atk-s0404a0:716_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena",
  "atk-s0404a0:716_1": "sakasamayasamayantaragahanajjhogāhanasamatthena paññāveyyattiyasamannāgatena tipiṭakapariyattippabhede",
  "atk-s0404a0:716_2": "sāṭṭhakathe satthu sāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-s0404a0:716_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite",
  "atk-s0404a0:716_4": "uttarimanussadhamme suppatiṭṭhitabuddhīnaṃ therānaṃ theravaṃsappadīpānaṃ mahāvihāravāsīnaṃ",
  "atk-s0404a0:716_5": "vaṃsālaṅkārabhūtena suvipulavisuddhabuddhinā buddhaghosoti garūhi gahitanāmadheyyena",
  "atk-s0404a0:716_6": "therena katā ayaṃ manorathapūraṇī nāma aṅguttaranikāyaṭṭhakathā –",
  "atk-s0404a0:717": "Tāva tiṭṭhatu lokasmiṃ, lokanittharaṇesinaṃ;",
  "atk-s0404a0:718": "Dassentī kulaputtānaṃ, nayaṃ cittavisuddhiyā.",
  "atk-s0404a0:719": "Yāva buddhoti nāmampi, suddhacittassa tādino;",
  "atk-s0404a0:720": "Lokamhi lokajeṭṭhassa, pavattati mahesinoti.",
  "atk-s0404a0:721": "Manorathapūraṇī nāma"
}