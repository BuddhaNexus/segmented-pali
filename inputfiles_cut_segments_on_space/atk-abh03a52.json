{
  "atk-abh03a52:0": "Paccayaniddeso",
  "atk-abh03a52:1": "1. Hetupaccayaniddesavaṇṇanā",
  "atk-abh03a52:2_0": "1. Idāni sabbepi te paccaye uddiṭṭhapaṭipāṭiyā niddisitvā dassetuṁ hetupaccayoti",
  "atk-abh03a52:2_1": "hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena paccayotiādimāha.",
  "atk-abh03a52:2_2": "Tattha hetupaccayoti catuvīsatiyā paccayesu nikkhittapaṭipāṭiyā sabbapaṭhamaṁ bhājetabbassa",
  "atk-abh03a52:2_3": "paduddhāro. Sesapaccayesupi imināva nayena paṭhamaṁ bhājetabbapadaṁ uddharitvā vissajjanaṁ",
  "atk-abh03a52:2_4": "katanti veditabbaṁ. Ayaṁ panettha sambandho – yo paccayuddese hetupaccayoti uddiṭṭho,",
  "atk-abh03a52:2_5": "so niddesato “hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena",
  "atk-abh03a52:2_6": "paccayo”ti evaṁ veditabbo. Iminā upāyena sabbapaccayesu bhājetabbassa padassa vissajjanena",
  "atk-abh03a52:2_7": "saddhiṁ sambandho veditabbo.",
  "atk-abh03a52:3_0": "Idāni hetū hetusampayuttakānanti ettha “hetusampayuttakāna”nti avatvā “hetū hetusampayuttakāna”nti",
  "atk-abh03a52:3_1": "kasmā vuttanti? Paccayassa ceva paccayuppannānañca vavatthāpanato. Hetusampayuttakānanti",
  "atk-abh03a52:3_2": "hi vutte hetunā sampayuttakānaṁ hetupaccayena paccayoti attho bhaveyya. Evaṁ sante",
  "atk-abh03a52:3_3": "asuko nāma dhammo hetupaccayena paccayoti paccayavavatthānaṁ na paññāyeyya. Athāpi",
  "atk-abh03a52:3_4": "hetunā sampayuttakānaṁ hetusampayuttakānanti atthaṁ aggahetvāva yesaṁ kesañci sampayuttakānaṁ",
  "atk-abh03a52:3_5": "hetū hetupaccayena paccayoti attho bhaveyya, evaṁ sante hetunā vippayuttā cakkhuviññāṇādayopi",
  "atk-abh03a52:3_6": "sampayuttakāyeva, hetunā sampayuttā kusalādayopi. Tattha ayaṁ hetu asukassa nāma",
  "atk-abh03a52:3_7": "sampayuttakadhammassa paccayoti paccayuppannavavatthānaṁ na paññāyeyya. Tasmā paccayañceva",
  "atk-abh03a52:3_8": "paccayuppannañca vavatthāpento “hetū hetusampayuttakāna”nti āha. Tassattho – hetusampayuttakānaṁ",
  "atk-abh03a52:3_9": "kusalādidhammānaṁ yo hetu sampayuttako, so hetupaccayena paccayoti. Tatrāpi “paccayo”ti",
  "atk-abh03a52:3_10": "avatvā “hetupaccayenā”ti vacanaṁ hetuno aññathā paccayabhāvapaṭisedhanatthaṁ. Ayañhi",
  "atk-abh03a52:3_11": "hetu hetupaccayenāpi paccayo hoti, sahajātādipaccayenāpi. Tatrāssa yvāyaṁ sahajātādipaccayavasena",
  "atk-abh03a52:3_12": "aññathāpi paccayabhāvo, tassa paṭisedhanatthaṁ hetupaccayenāti vuttaṁ. Evaṁ santepi",
  "atk-abh03a52:3_13": "“taṁsampayuttakāna”nti avatvā kasmā “hetusampayuttakāna”nti vuttanti? Niddisitabbassa",
  "atk-abh03a52:3_14": "apākaṭattā. Taṁsampayuttakānanti hi vutte yena te taṁsampayuttakā nāma honti, ayaṁ",
  "atk-abh03a52:3_15": "nāma soti niddisitabbo apākaṭo. Tassa apākaṭattā yena sampayuttā te taṁsampayuttakāti",
  "atk-abh03a52:3_16": "vuccanti, taṁ sarūpatova dassetuṁ “hetusampayuttakāna”nti vuttaṁ.",
  "atk-abh03a52:4_0": "Taṁsamuṭṭhānānanti ettha pana niddisitabbassa pākaṭattā taṁ-gahaṇaṁ kataṁ. Ayañhettha",
  "atk-abh03a52:4_1": "attho – te hetū ceva hetusampayuttakā ca dhammā samuṭṭhānaṁ etesanti taṁsamuṭṭhānāni.",
  "atk-abh03a52:4_2": "Tesaṁ taṁsamuṭṭhānānaṁ, hetuto ceva hetusampayuttadhammehi ca nibbattānanti attho.",
  "atk-abh03a52:4_3": "Iminā cittasamuṭṭhānarūpaṁ gaṇhāti. Kiṁ pana taṁ cittato aññenapi samuṭṭhātīti? Āma,",
  "atk-abh03a52:4_4": "samuṭṭhāti. Sabbepi hi cittacetasikā ekato hutvā rūpaṁ samuṭṭhāpenti. Lokiyadhammadesanāyaṁ",
  "atk-abh03a52:4_5": "pana cittassa adhikabhāvato tathāvidhaṁ rūpaṁ cittasamuṭṭhānanti vuccati. Tenevāha",
  "atk-abh03a52:4_6": "cittacetasikā dhammā cittasamuṭṭhānānaṁ rūpānaṁ sahajātapaccayena paccayoti.",
  "atk-abh03a52:5_0": "Yadi evaṁ idhāpi “taṁsamuṭṭhānāna”nti avatvā cittasamuṭṭhānānanti kasmā na vuttanti?",
  "atk-abh03a52:5_1": "Acittasamuṭṭhānānampi saṅgaṇhanato. Pañhāvārasmiñhi “paṭisandhikkhaṇe vipākābyākatā",
  "atk-abh03a52:5_2": "hetū sampayuttakānaṁ khandhānaṁ kaṭattā ca rūpānaṁ hetupaccayena paccayoti āgataṁ”.",
  "atk-abh03a52:5_3": "Tassa saṅgaṇhanatthaṁ idha cittasamuṭṭhānānanti avatvā taṁsamuṭṭhānānanti vuttaṁ.",
  "atk-abh03a52:5_4": "Tassattho – cittajarūpaṁ ajanayamānāpi te hetū hetusampayuttakā dhammā sahajātādipaccayavasena",
  "atk-abh03a52:5_5": "samuṭṭhānaṁ etesanti taṁsamuṭṭhānāni. Tesaṁ taṁsamuṭṭhānānaṁ pavatte cittajānaṁ paṭisandhiyañca",
  "atk-abh03a52:5_6": "kaṭattārūpānampi hetū hetupaccayena paccayoti. Iminā upāyena aññesupi taṁsamuṭṭhānānanti",
  "atk-abh03a52:5_7": "āgataṭṭhānesu attho veditabbo.",
  "atk-abh03a52:6_0": "Kasmā panāyaṁ hetu paṭisandhiyameva kaṭattārūpānaṁ hetupaccayo hoti, na pavatteti?",
  "atk-abh03a52:6_1": "Paṭisandhiyaṁ kammajarūpānaṁ cittapaṭibaddhavuttitāya. Paṭisandhiyañhi kammajarūpānaṁ",
  "atk-abh03a52:6_2": "cittapaṭibaddhā pavatti, cittavasena uppajjanti ceva tiṭṭhanti ca. Tasmiñhi khaṇe",
  "atk-abh03a52:6_3": "cittaṁ cittajarūpaṁ janetuṁ na sakkoti, tānipi vinā cittena uppajjituṁ vā ṭhātuṁ",
  "atk-abh03a52:6_4": "vā na sakkonti. Tenevāha – “viññāṇapaccayā nāmarūpaṁ, tasmiṁ patiṭṭhite viññāṇe nāmarūpassa",
  "atk-abh03a52:6_5": "avakkanti hotī”ti. Pavattiyaṁ pana tesaṁ citte vijjamānepi kammapaṭibaddhāva pavatti,",
  "atk-abh03a52:6_6": "na cittapaṭibaddhā. Avijjamāne cāpi citte nirodhasamāpannānaṁ uppajjantiyeva.",
  "atk-abh03a52:7_0": "Kasmā pana paṭisandhikkhaṇe cittaṁ cittajarūpaṁ janetuṁ na sakkotīti? Kammavegakkhittatāya",
  "atk-abh03a52:7_1": "ceva appatiṭṭhitavatthutāya ca dubbalattā. Tañhi tadā kammavegakkhittaṁ apurejātavatthukattā",
  "atk-abh03a52:7_2": "ca appatiṭṭhitavatthukanti dubbalaṁ hoti. Tasmā papāte patitamatto puriso kiñci sippaṁ",
  "atk-abh03a52:7_3": "kātuṁ viya rūpaṁ janetuṁ na sakkoti; kammajarūpameva panassa cittasamuṭṭhānarūpaṭṭhāne",
  "atk-abh03a52:7_4": "tiṭṭhati. Tañca kammajarūpasseva bījaṭṭhāne tiṭṭhati. Kammaṁ panassa khettasadisaṁ,",
  "atk-abh03a52:7_5": "kilesā āpasadisā. Tasmā santepi khette āpe ca paṭhamuppattiyaṁ bījānubhāvena rukkhuppatti",
  "atk-abh03a52:7_6": "viya paṭisandhikkhaṇe cittānubhāvena rūpakāyassa uppatti. Bīje pana vigatepi pathavīāpānubhāvena",
  "atk-abh03a52:7_7": "rukkhassa uparūpari pavatti viya; vinā cittena kammatova kaṭattārūpānaṁ pavatti hotīti",
  "atk-abh03a52:7_8": "veditabbā. Vuttampi cetaṁ – “kammaṁ khettaṁ viññāṇaṁ bījaṁ taṇhā sneho”ti.",
  "atk-abh03a52:8_0": "Ayañca panattho okāsavaseneva gahetabbo. Tayo hi okāsā – nāmokāso, rūpokāso, nāmarūpokāsoti.",
  "atk-abh03a52:8_1": "Tattha arūpabhavo nāmokāso nāma. Tatra hi hadayavatthumattampi rūpapaccayaṁ vinā",
  "atk-abh03a52:8_2": "arūpadhammāva uppajjanti. Asaññabhavo rūpokāso nāma. Tatra hi paṭisandhicittamattampi",
  "atk-abh03a52:8_3": "arūpapaccayaṁ vinā rūpadhammāva uppajjanti. Pañcavokārabhavo nāmarūpokāso nāma. Tatra",
  "atk-abh03a52:8_4": "hi vatthurūpamattampi vinā paṭisandhiyaṁ arūpadhammā, paṭisandhicittañca vinā kammajāpi",
  "atk-abh03a52:8_5": "rūpadhammā nuppajjanti. Yuganaddhāva rūpārūpānaṁ uppatti. Yathā hi sassāmike sarājake",
  "atk-abh03a52:8_6": "gehe sadvārapālake rājāṇattiṁ vinā paṭhamappaveso nāma natthi, aparabhāge pana vināpi",
  "atk-abh03a52:8_7": "āṇattiṁ purimāṇattiānubhāveneva hoti, evameva pañcavokāre paṭisandhiviññāṇarājassa",
  "atk-abh03a52:8_8": "sahajātādipaccayataṁ vinā rūpassa paṭisandhivasena paṭhamuppatti nāma natthi. Aparabhāge",
  "atk-abh03a52:8_9": "pana vināpi paṭisandhiviññāṇassa sahajātādipaccayānubhāvaṁ purimānubhāvavasena laddhappavesassa",
  "atk-abh03a52:8_10": "kammato pavatti hoti. Asaññabhavo pana yasmā arūpokāso na hoti, tasmā tattha vināva",
  "atk-abh03a52:8_11": "arūpapaccayā asaññokāsattā rūpaṁ pavattati, assāmike suññagehe attano gehe ca purisassa",
  "atk-abh03a52:8_12": "paveso viya. Arūpabhavopi yasmā rūpokāso na hoti, tasmā tattha vināva rūpapaccayā",
  "atk-abh03a52:8_13": "aññokāsattā arūpadhammā pavattanti. Pañcavokārabhavo pana rūpārūpokāsoti natthettha",
  "atk-abh03a52:8_14": "arūpapaccayaṁ vinā paṭisandhikkhaṇe rūpānaṁ uppattīti. Iti ayaṁ hetu paṭisandhiyameva",
  "atk-abh03a52:8_15": "kaṭattārūpānaṁ paccayo hoti, na pavatteti.",
  "atk-abh03a52:9_0": "Nanu “hetū sahajātānaṁ hetupaccayena paccayoti vutte sabbopi ayamattho gahito hoti,",
  "atk-abh03a52:9_1": "atha kasmā “hetusampayuttakānaṁ dhammānaṁ taṁsamuṭṭhānānañca rūpāna”nti idaṁ gahitanti?",
  "atk-abh03a52:9_2": "Pavattiyaṁ kaṭattārūpādīnaṁ paccayabhāvapaṭibāhanato. Evañhi sati yāni pavattiyaṁ",
  "atk-abh03a52:9_3": "hetunā saha ekakkhaṇe kaṭattārūpāni ceva utuāhārasamuṭṭhānāni ca jāyanti, tesampi",
  "atk-abh03a52:9_4": "hetū hetupaccayoti āpajjeyya, na ca so tesaṁ paccayo. Tasmā tesaṁ paccayabhāvassa",
  "atk-abh03a52:9_5": "paṭibāhanatthametaṁ gahitanti veditabbaṁ.",
  "atk-abh03a52:10_0": "Idāni “nānappakārabhedato paccayuppannato”ti imesaṁ padānaṁ vasenettha viññātabbo",
  "atk-abh03a52:10_1": "vinicchayo. Tesu nānappakārabhedatoti ayañhi hetu nāma jātito kusalākusalavipākakiriyabhedato",
  "atk-abh03a52:10_2": "catubbidho. Tattha kusalahetu bhūmantarato kāmāvacarādibhedena catubbidho, akusalahetu",
  "atk-abh03a52:10_3": "kāmāvacarova vipākahetu kāmāvacarādibhedena catubbidho, kiriyahetu kāmāvacaro rūpāvacaro",
  "atk-abh03a52:10_4": "arūpāvacaroti tividho. Tattha kāmāvacarakusalahetu nāmato alobhādivasena tividho.",
  "atk-abh03a52:10_5": "Rūpāvacarādikusalahetūsupi eseva nayo. Akusalahetu lobhādivasena tividho. Vipākakiriyahetū",
  "atk-abh03a52:10_6": "pana alobhādivasena tayo tayo honti. Taṁtaṁcittasampayogavasena pana tesaṁ tesaṁ",
  "atk-abh03a52:10_7": "hetūnaṁ nānappakārabhedoyevāti evaṁ tāvettha nānappakārabhedato viññātabbo vinicchayo.",
  "atk-abh03a52:11_0": "Paccayuppannatoti iminā paccayena ime dhammā uppajjanti, imesaṁ nāma dhammānaṁ ayaṁ",
  "atk-abh03a52:11_1": "paccayoti evampi viññātabbo vinicchayoti attho. Tattha imasmiṁ tāva hetupaccaye kāmāvacarakusalahetu",
  "atk-abh03a52:11_2": "kāmabhavarūpabhavesu attanā sampayuttadhammānañceva cittasamuṭṭhānarūpānañca hetupaccayo",
  "atk-abh03a52:11_3": "hoti, arūpabhave sampayuttadhammānaṁyeva. Rūpāvacarakusalahetu kāmabhavarūpabhavesuyeva",
  "atk-abh03a52:11_4": "sampayuttadhammānañceva cittasamuṭṭhānarūpānañca hetupaccayo. Arūpāvacarakusalahetu",
  "atk-abh03a52:11_5": "kāmāvacarakusalahetusadisova. Tathā apariyāpannakusalahetu, tathā akusalahetu. Kāmāvacaravipākahetu",
  "atk-abh03a52:11_6": "pana kāmabhavasmiṁyeva attanā sampayuttadhammānaṁ, paṭisandhiyaṁ kaṭattārūpānaṁ,",
  "atk-abh03a52:11_7": "pavatte cittasamuṭṭhānarūpānañca hetupaccayo. Rūpāvacaravipākahetu rūpabhave vuttappakārānaññeva",
  "atk-abh03a52:11_8": "hetupaccayo. Arūpāvacaravipākahetu arūpabhave sampayuttakānaññeva hetupaccayo. Apariyāpannavipākahetu",
  "atk-abh03a52:11_9": "kāmabhavarūpabhavesu sampayuttakānañceva cittasamuṭṭhānarūpānañca arūpabhave arūpadhammānaññeva",
  "atk-abh03a52:11_10": "hetupaccayo. Kiriyahetūsu pana tebhūmakesupi kusalahetusadisova paccayoti. Evamettha",
  "atk-abh03a52:11_11": "paccayuppannatopi viññātabbo vinicchayoti.",
  "atk-abh03a52:12": "Hetupaccayaniddesavaṇṇanā.",
  "atk-abh03a52:13": "2. Ārammaṇapaccayaniddesavaṇṇanā",
  "atk-abh03a52:14_0": "2. Ārammaṇapaccayaniddese rūpāyatananti rūpasaṅkhātaṁ āyatanaṁ. Sesesupi eseva nayo.",
  "atk-abh03a52:14_1": "Cakkhuviññāṇadhātuyāti cakkhuviññāṇasaṅkhātāya dhātuyā. Sesapadesupi eseva nayo.",
  "atk-abh03a52:14_2": "Taṁsampayuttakānanti tāya cakkhuviññāṇadhātuyā sampayuttakānaṁ tiṇṇaṁ khandhānaṁ,",
  "atk-abh03a52:14_3": "sabbesampi cakkhupasādavatthukānaṁ catunnaṁ khandhānaṁ rūpāyatanaṁ ārammaṇapaccayena",
  "atk-abh03a52:14_4": "paccayoti attho. Ito paresupi eseva nayo. Manodhātuyāti sasampayuttadhammāya tividhāyapi",
  "atk-abh03a52:14_5": "manodhātuyā rūpāyatanādīni pañca ārammaṇapaccayena paccayo, no ca kho ekakkhaṇe.",
  "atk-abh03a52:14_6": "Sabbe dhammāti etāni ca rūpāyatanādīni pañca avasesā ca sabbepi ñeyyadhammā imā cha",
  "atk-abh03a52:14_7": "dhātuyo ṭhapetvā sesāya sasampayuttadhammāya manoviññāṇadhātuyā ārammaṇapaccayena",
  "atk-abh03a52:14_8": "paccayoti attho. Yaṁ yaṁ dhammaṁ ārabbhāti iminā ye ete etāsaṁ sattannaṁ viññāṇadhātūnaṁ",
  "atk-abh03a52:14_9": "ārammaṇadhammā vuttā, te tāsaṁ dhātūnaṁ ārammaṇaṁ katvā uppajjanakkhaṇeyeva ārammaṇapaccayo",
  "atk-abh03a52:14_10": "hontīti dīpeti. Evaṁ hontāpi ca na ekato honti, yaṁ yaṁ ārabbha ye ye uppajjanti,",
  "atk-abh03a52:14_11": "tesaṁ tesaṁ te te visuṁ visuṁ ārammaṇapaccayo hontītipi dīpeti. Uppajjantīti idaṁ",
  "atk-abh03a52:14_12": "yathā najjo sandanti, pabbatā tiṭṭhantīti sabbakālasaṅgahavasena, evaṁ vuttanti veditabbaṁ.",
  "atk-abh03a52:14_13": "Tena yepi ārabbha ye uppajjiṁsu, yepi uppajjissanti, te sabbe ārammaṇapaccayeneva",
  "atk-abh03a52:14_14": "uppajjiṁsu ca uppajjissanti cāti siddhaṁ hoti. Cittacetasikā dhammāti idaṁ “ye ye",
  "atk-abh03a52:14_15": "dhammā”ti vuttānaṁ sarūpato nidassanaṁ. Te te dhammāti te te ārammaṇadhammā. Tesaṁ",
  "atk-abh03a52:14_16": "tesanti tesaṁ tesaṁ cittacetasikadhammānaṁ. Ayaṁ tāvettha pāḷivaṇṇanā.",
  "atk-abh03a52:15_0": "Idaṁ pana ārammaṇaṁ nāma rūpārammaṇaṁ saddagandharasaphoṭṭhabbadhammārammaṇanti koṭṭhāsato",
  "atk-abh03a52:15_1": "chabbidhaṁ hoti. Tattha ṭhapetvā paññattiṁ avasesaṁ bhūmito kāmāvacaraṁ…pe… apariyāpannanti",
  "atk-abh03a52:15_2": "catubbidhaṁ hoti. Tattha kāmāvacaraṁ kusalākusalavipākakiriyarūpabhedato pañcavidhaṁ;",
  "atk-abh03a52:15_3": "rūpāvacaraṁ kusalavipākakiriyato tividhaṁ, tathā arūpāvacaraṁ, apariyāpannaṁ kusalavipākanibbānavasena",
  "atk-abh03a52:15_4": "tividhaṁ hoti. Sabbameva vā etaṁ kusalākusalavipākakiriyarūpanibbānapaññattibhedato",
  "atk-abh03a52:15_5": "sattavidhaṁ hoti. Tattha kusalaṁ bhūmibhedato catubbidhaṁ hoti, akusalaṁ kāmāvacarameva,",
  "atk-abh03a52:15_6": "vipākaṁ catubhūmakaṁ, kiriyaṁ tibhūmakaṁ, rūpaṁ ekabhūmakaṁ kāmāvacarameva, nibbānampi",
  "atk-abh03a52:15_7": "ekabhūmakaṁ apariyāpannameva, paññatti bhūmivinimuttāti evamettha nānappakārabhedato",
  "atk-abh03a52:15_8": "viññātabbo vinicchayo.",
  "atk-abh03a52:16_0": "Evaṁ bhinne panetasmiṁ ārammaṇe kāmāvacarakusalārammaṇaṁ kāmāvacarakusalassa, rūpāvacarakusalassa,",
  "atk-abh03a52:16_1": "akusalassa, kāmāvacaravipākassa, kāmāvacarakiriyassa, rūpāvacarakiriyassa cāti imesaṁ",
  "atk-abh03a52:16_2": "channaṁ rāsīnaṁ ārammaṇapaccayo hoti. Rūpāvacarakusalārammaṇaṁ tesu chasu rāsīsu",
  "atk-abh03a52:16_3": "kāmāvacaravipākavajjānaṁ pañcannaṁ rāsīnaṁ ārammaṇapaccayo hoti. Arūpāvacarakusalārammaṇaṁ",
  "atk-abh03a52:16_4": "kāmāvacarakusalassa, rūpāvacarakusalassa, arūpāvacarakusalassa, akusalassa, arūpāvaracaravipākassa,",
  "atk-abh03a52:16_5": "kāmāvacarakiriyassa, rūpāvacarakiriyassa, arūpāvacarakiriyassa cāti imesaṁ aṭṭhannaṁ",
  "atk-abh03a52:16_6": "rāsīnaṁ ārammaṇapaccayo hoti. Apariyāpannakusalārammaṇaṁ kāmāvacararūpāvacarato kusalakiriyānameva",
  "atk-abh03a52:16_7": "ārammaṇapaccayo hoti. Akusalārammaṇaṁ kāmāvacararūpāvacarakusalassa, akusalassa,",
  "atk-abh03a52:16_8": "kāmāvacaravipākassa, kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:17_0": "Kāmāvacaravipākārammaṇaṁ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a52:17_1": "kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti. Rūpāvacaravipākārammaṇaṁ",
  "atk-abh03a52:17_2": "kāmāvacararūpāvacarakusalassa, akusalassa, kāmāvacararūpāvacarakiriyassa cāti imesaṁ",
  "atk-abh03a52:17_3": "pañcannaṁ rāsīnaṁ ārammaṇapaccayo hoti. Arūpāvacaravipākārammaṇampi imesaṁyeva pañcannaṁ",
  "atk-abh03a52:17_4": "rāsīnaṁ ārammaṇapaccayo hoti. Apariyāpannavipākārammaṇaṁ kāmāvacararūpāvacarakusalakiriyānaññeva",
  "atk-abh03a52:17_5": "ārammaṇapaccayo hoti.",
  "atk-abh03a52:18_0": "Kāmāvacarakiriyārammaṇaṁ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a52:18_1": "kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti. Rūpāvacarakiriyārammaṇaṁ",
  "atk-abh03a52:18_2": "imesu chasu rāsīsu kāmāvacaravipākavajjānaṁ pañcannaṁ rāsīnaṁ ārammaṇapaccayo hoti.",
  "atk-abh03a52:18_3": "Arūpāvacarakiriyārammaṇaṁ tesaṁ pañcannaṁ arūpāvacarakiriyassa cāti imesaṁ channaṁ",
  "atk-abh03a52:18_4": "rāsīnaṁ ārammaṇapaccayo hoti. Catusamuṭṭhānaṁ rūpakkhandhasaṅkhātaṁ rūpārammaṇaṁ",
  "atk-abh03a52:18_5": "kāmāvacararūpāvacarakusalassa akusalassa kāmāvacaravipākassa kāmāvacararūpāvacarakiriyassa",
  "atk-abh03a52:18_6": "cāti imesaṁ channaṁ rāsīnaṁ ārammaṇapaccayo hoti. Nibbānārammaṇaṁ kāmāvacararūpāvacarakusalassa,",
  "atk-abh03a52:18_7": "apariyāpannato kusalavipākassa, kāmāvacararūpāvacarakiriyassa cāti imesaṁ channaṁ",
  "atk-abh03a52:18_8": "rāsīnaṁ ārammaṇapaccayo hoti. Rūpāvacarakusalakiriyānaṁ keci nicchanti, taṁ yuttito",
  "atk-abh03a52:18_9": "upadhāretabbaṁ. Nānappakārakaṁ pana paññattiārammaṇaṁ tebhūmakakusalassa, akusalassa,",
  "atk-abh03a52:18_10": "rūpāvacaravipākassa, arūpāvacaravipākassa, tebhūmakakiriyassa cāti imesaṁ navannaṁ",
  "atk-abh03a52:18_11": "rāsīnaṁ ārammaṇapaccayo hoti. Tattha yaṁ yaṁ ārammaṇaṁ yesaṁ yesaṁ paccayo, te te",
  "atk-abh03a52:18_12": "taṁtaṁpaccayuppannā nāma hontīti evamettha paccayuppannatopi viññātabbo vinicchayoti.",
  "atk-abh03a52:19": "Ārammaṇapaccayaniddesavaṇṇanā.",
  "atk-abh03a52:20": "3. Adhipatipaccayaniddesavaṇṇanā",
  "atk-abh03a52:21_0": "3. Adhipatipaccayaniddese chandādhipatīti chandasaṅkhāto adhipati. Chandaṁ dhuraṁ",
  "atk-abh03a52:21_1": "katvā chandaṁ jeṭṭhakaṁ katvā cittuppattikāle uppannassa kattukamyatāchandassetaṁ",
  "atk-abh03a52:21_2": "nāmaṁ. Sesesupi eseva nayo. Kasmā pana yathā hetupaccayaniddese hetū hetusampayuttakāna”nti",
  "atk-abh03a52:21_3": "vuttaṁ, evamidha “adhipatī adhipatisampayuttakānanti avatvā “chandādhipati chandasampayuttakāna”ntiādinā",
  "atk-abh03a52:21_4": "nayena desanā katāti? Ekakkhaṇe abhāvato. Purimanayasmiñhi dve tayo hetū ekakkhaṇepi",
  "atk-abh03a52:21_5": "hetupaccayo honti mūlaṭṭhena. Upakārakabhāvassa avijahanato. Adhipati pana jeṭṭhakaṭṭhena",
  "atk-abh03a52:21_6": "upakārako, na ca ekakkhaṇe bahū jeṭṭhakā nāma honti. Tasmā ekato uppannānampi nesaṁ",
  "atk-abh03a52:21_7": "ekakkhaṇe adhipatipaccayabhāvo natthi. Tassa adhipatipaccayabhāvassa ekakkhaṇe abhāvato",
  "atk-abh03a52:21_8": "idha evaṁ desanā katāti.",
  "atk-abh03a52:22_0": "Evaṁ sahajātādhipatiṁ dassetvā idāni ārammaṇādhipatiṁ dassetuṁ yaṁ yaṁ dhammaṁ garuṁ",
  "atk-abh03a52:22_1": "katvātiādi āraddhaṁ. Tattha yaṁ yaṁ dhammanti yaṁ yaṁ ārammaṇadhammaṁ. Garuṁ katvāti",
  "atk-abh03a52:22_2": "garukāracittīkāravasena vā assādavasena vā garuṁ bhāriyaṁ laddhabbaṁ avijahitabbaṁ",
  "atk-abh03a52:22_3": "anavaññātaṁ katvā. Te te dhammāti te te garukātabbadhammā. Tesaṁ tesanti tesaṁ tesaṁ",
  "atk-abh03a52:22_4": "garukārakadhammānaṁ. Adhipatipaccayenāti ārammaṇādhipatipaccayena paccayo hotīti",
  "atk-abh03a52:22_5": "ayaṁ tāvettha pāḷivaṇṇanā.",
  "atk-abh03a52:23_0": "Ayaṁ pana adhipati nāma sahajātārammaṇavasena duvidho. Tattha sahajāto chandādivasena",
  "atk-abh03a52:23_1": "catubbidho. Tesu ekeko kāmāvacarādivasena bhūmito catubbidho. Tattha kāmāvacaro kusalākusalakiriyavasena",
  "atk-abh03a52:23_2": "tividho. Akusalaṁ patvā panettha vīmaṁsādhipati na labbhati. Rūpārūpāvacaro kusalakiriyavasena",
  "atk-abh03a52:23_3": "duvidho, apariyāpanno kusalavipākavasena duvidho. Ārammaṇādhipati pana jātibhedato",
  "atk-abh03a52:23_4": "kusalākusalavipākakiriyarūpanibbānānaṁ vasena chabbidhoti evamettha nānappakārabhedato",
  "atk-abh03a52:23_5": "viññātabbo vinicchayo.",
  "atk-abh03a52:24_0": "Evaṁ bhinne panettha sahajātādhipatimhi tāva kāmāvacarakusalakiriyasaṅkhāto adhipati",
  "atk-abh03a52:24_1": "duhetukatihetukesu cittuppādesu chandādīnaṁ aññataraṁ jeṭṭhakaṁ katvā uppattikāle",
  "atk-abh03a52:24_2": "attanā sampayuttadhammānañceva cittasamuṭṭhānarūpassa ca adhipatipaccayo hoti. Rūpāvacarakusalakiriyasaṅkhātepi",
  "atk-abh03a52:24_3": "eseva nayo. Ayaṁ pana ekanteneva labbhati. Na hi te dhammā sahajātādhipatiṁ vinā",
  "atk-abh03a52:24_4": "uppajjanti. Arūpāvacarakusalakiriyasaṅkhāto pana pañcavokāre rūpāvacaraadhipatisadisova",
  "atk-abh03a52:24_5": "catuvokāre pana sampayuttadhammānaññeva adhipatipaccayo hoti. Tathā tatthuppanno",
  "atk-abh03a52:24_6": "sabbopi kāmāvacarādhipati. Apariyāpanno kusalatopi vipākatopi pañcavokāre ekanteneva",
  "atk-abh03a52:24_7": "sampayuttadhammānañceva cittasamuṭṭhānarūpānañca adhipatipaccayo hoti, catuvokāre",
  "atk-abh03a52:24_8": "arūpadhammānaññeva. Akusalo kāmabhave micchattaniyatacittesu ekanteneva sampayuttakānañceva",
  "atk-abh03a52:24_9": "cittasamuṭṭhānarūpānañca adhipatipaccayo hoti. Aniyato kāmabhavarūpabhavesu attano",
  "atk-abh03a52:24_10": "adhipatikāle tesaññeva. Arūpabhave arūpadhammānaññeva adhipatipaccayo hoti. Ayaṁ",
  "atk-abh03a52:24_11": "tāva sahajātādhipatimhi nayo.",
  "atk-abh03a52:25_0": "Ārammaṇādhipatimhi pana kāmāvacarakusalo ārammaṇādhipati kāmāvacarakusalassa lobhasahagatākusalassāti",
  "atk-abh03a52:25_1": "imesaṁ dvinnaṁ rāsīnaṁ ārammaṇādhipatipaccayo hoti. Rūpāvacarārūpāvacarepi kusalārammaṇādhipatimhi",
  "atk-abh03a52:25_2": "eseva nayo. Apariyāpannakusalo pana ārammaṇādhipati kāmāvacarato ñāṇasampayuttakusalassa",
  "atk-abh03a52:25_3": "ceva ñāṇasampayuttakiriyassa ca ārammaṇādhipatipaccayo hoti. Akusalo pana ārammaṇādhipati",
  "atk-abh03a52:25_4": "nāma lobhasahagatacittuppādo vuccati. So lobhasahagatākusalasseva ārammaṇādhipatipaccayo",
  "atk-abh03a52:25_5": "hoti. Kāmāvacaro pana vipākārammaṇādhipati lobhasahagatākusalasseva ārammaṇādhipatipaccayo",
  "atk-abh03a52:25_6": "hoti. Tathā rūpāvacarārūpāvacaravipākārammaṇādhipati. Lokuttaro pana vipākārammaṇādhipati",
  "atk-abh03a52:25_7": "kāmāvacarato ñāṇasampayuttakusalakiriyānaññeva ārammaṇādhipatipaccayo hoti. Kāmāvacarādibhedato",
  "atk-abh03a52:25_8": "pana tividhopi kiriyārammaṇādhipati lobhasahagatākusalasseva ārammaṇādhipatipaccayo",
  "atk-abh03a52:25_9": "hoti. Catusamuṭṭhānikarūpasaṅkhāto rūpakkhandho ārammaṇādhipati lobhasahagatākusalasseva",
  "atk-abh03a52:25_10": "ārammaṇādhipatipaccayo hoti. Nibbānaṁ kāmāvacarato ñāṇasampayuttakusalassa ñāṇasampayuttakiriyassa",
  "atk-abh03a52:25_11": "lokuttarakusalassa lokuttaravipākassa cāti imesaṁ catunnaṁ rāsīnaṁ ārammaṇādhipatipaccayo",
  "atk-abh03a52:25_12": "hotīti evamettha paccayuppannatopi viññātabbo vinicchayoti.",
  "atk-abh03a52:26": "Adhipatipaccayaniddesavaṇṇanā.",
  "atk-abh03a52:27": "4. Anantarapaccayaniddesavaṇṇanā",
  "atk-abh03a52:28_0": "4. Anantarapaccayaniddese manodhātuyāti vipākamanodhātuyā. Manoviññāṇadhātuyāti santīraṇakiccāya",
  "atk-abh03a52:28_1": "ahetukavipākamanoviññāṇadhātuyā. Tato paraṁ pana voṭṭhabbanajavanatadārammaṇabhavaṅgakiccā",
  "atk-abh03a52:28_2": "manoviññāṇadhātuyo vattabbā siyuṁ, tā avuttāpi imināva nayena veditabbāti nayaṁ dassetvā",
  "atk-abh03a52:28_3": "desanā saṅkhittā. “Purimā purimā kusalā dhammā”tiādike ca chaṭṭhanaye tā saṅgahitātipi",
  "atk-abh03a52:28_4": "idha na vuttāti veditabbā. Tattha purimā purimāti chasu dvāresupi anantarātītā kusalajavanadhammā",
  "atk-abh03a52:28_5": "daṭṭhabbā. Pacchimānaṁ pacchimānanti anantarauppajjamānānaññeva. Kusalānanti sadisakusalānaṁ.",
  "atk-abh03a52:28_6": "Abyākatānanti idaṁ pana kusalānantaraṁ tadārammaṇabhavaṅgaphalasamāpattivasena vuttaṁ.",
  "atk-abh03a52:28_7": "Akusalamūlake abyākatānanti tadārammaṇabhavaṅgasaṅkhātānaññeva. Abyākatamūlake abyākatānanti",
  "atk-abh03a52:28_8": "āvajjanajavanavasena vā bhavaṅgavasena vā pavattānaṁ kiriyavipākābyākatānaṁ kiriyamanodhātuto",
  "atk-abh03a52:28_9": "paṭṭhāya pana yāva voṭṭhabbanakiccā manoviññāṇadhātu, tāva pavattesu vīthicittesupi",
  "atk-abh03a52:28_10": "ayaṁ nayo labbhateva. Kusalānanti pañcadvāre voṭṭhabbanānantarānaṁ manodvāre āvajjanāntarānaṁ",
  "atk-abh03a52:28_11": "paṭhamajavanakusalānaṁ. Akusalānanti padepi eseva nayo. Yesaṁ yesanti idaṁ sabbesampi",
  "atk-abh03a52:28_12": "anantarapaccayadhammānaṁ. Saṅkhepalakkhaṇanti ayaṁ tāvettha pāḷivaṇṇanā.",
  "atk-abh03a52:29_0": "Ayaṁ pana anantarapaccayo nāma ṭhapetvā nibbānaṁ catubhūmako arūpadhammarāsiyevāti",
  "atk-abh03a52:29_1": "veditabbo. So jātivasena kusalākusalavipākakiriyato catudhā bhijjati. Tattha kusalo",
  "atk-abh03a52:29_2": "kāmāvacarādibhedato catubbidho hoti, akusalo kāmāvacarova vipāko catubhūmako, kiriyānantarapaccayo",
  "atk-abh03a52:29_3": "pana te bhūmakoti evamettha nānappakārabhedato viññātabbo vinicchayo.",
  "atk-abh03a52:30_0": "Evaṁ bhinne panettha kāmāvacarakusalo attanā sadisasseva kāmāvacarakusalassa anantarapaccayo",
  "atk-abh03a52:30_1": "hoti. Ñāṇasampayuttakāmāvacarakusalo pana rūpāvacarakusalassa arūpāvacarakusalassa",
  "atk-abh03a52:30_2": "lokuttarakusalassāti imesaṁ tiṇṇaṁ rāsīnaṁ anantarapaccayo hoti. Kāmāvacarakusalo",
  "atk-abh03a52:30_3": "ca kāmāvacaravipākassa, rūpāvacarārūpāvacaravipākassa, ñāṇasampayutto lokuttaravipākassāpīti",
  "atk-abh03a52:30_4": "imesaṁ catunnaṁ rāsīnaṁ anantarapaccayo hoti. Rūpāvacarakusalo rūpāvacarakusalassa,",
  "atk-abh03a52:30_5": "ñāṇasampayuttakāmāvacaravipākassa, rūpāvacaravipākassāti imesaṁ tiṇṇaṁ rāsīnaṁ anantarapaccayo",
  "atk-abh03a52:30_6": "hoti. Arūpāvacarakusalo tesaṁ dvinnaṁ vipākānaṁ attano kusalassa vipākassa cāti avisesena",
  "atk-abh03a52:30_7": "catunnaṁ rāsīnaṁ anantarapaccayo hoti. Visesena panettha nevasaññānāsaññāyatanakusalo",
  "atk-abh03a52:30_8": "anāgāmiphalasaṅkhātassa lokuttaravipākassapi anantarapaccayo hoti. Lokuttarakusalo",
  "atk-abh03a52:30_9": "lokuttaravipākasseva anantarapaccayo hoti. Akusalo avisesena akusalassa ceva kusalākusalavipākassa",
  "atk-abh03a52:30_10": "ca. Visesena panettha sukhamajjhattavedanāsampayutto akusalo rūpāvacarārūpāvacaravipākassāpīti",
  "atk-abh03a52:30_11": "imesaṁ catunnaṁ rāsīnaṁ anantarapaccayo hoti.",
  "atk-abh03a52:31_0": "Kāmāvacaravipākassa ñāṇasampayutto vā ñāṇavippayutto vā vipāko kāmāvacarakiriyāvajjanassa,",
  "atk-abh03a52:31_1": "ñāṇasampayuttavipāko panettha paṭisandhivasena uppajjamānassa rūpāvacarārūpāvacaravipākassāpīti",
  "atk-abh03a52:31_2": "imesaṁ catunnaṁ rāsīnaṁ anantarapaccayo hoti. Rūpāvacaravipāko sahetukakāmāvacaravipākassa",
  "atk-abh03a52:31_3": "rūpāvacarārūpāvacaravipākassa kāmāvacarakiriyāvajjanassāti imesaṁ catunnaṁ rāsīnaṁ",
  "atk-abh03a52:31_4": "anantarapaccayo hoti. Arūpāvacaravipāko tihetukakāmāvacaravipākassa arūpāvacaravipākassa",
  "atk-abh03a52:31_5": "kāmāvacarakiriyāvajjanassāti tiṇṇaṁ rāsīnaṁ anantarapaccayo hoti. Lokuttaravipāko",
  "atk-abh03a52:31_6": "tihetukakāmāvacaravipākassa rūpāvacarārūpāvacaralokuttaravipākassāti catunnaṁ rāsīnaṁ",
  "atk-abh03a52:31_7": "anantarapaccayo hoti.",
  "atk-abh03a52:32_0": "Kāmāvacarakiriyaṁ kāmāvacarakusalākusalassa catubhūmakavipākassa tebhūmakakiriyassāti",
  "atk-abh03a52:32_1": "navannaṁ rāsīnaṁ anantarapaccayo hoti. Rūpāvacarakiriyaṁ tihetukakāmāvacaravipākassa",
  "atk-abh03a52:32_2": "rūpāvacaravipākassa rūpāvacarakiriyassāti tiṇṇaṁ rāsīnaṁ anantarapaccayo hoti. Arūpāvacarakiriyaṁ",
  "atk-abh03a52:32_3": "tihetukakāmāvacaravipākassa rūpāvacarārūpāvacaralokuttaravipākassa arūpāvacarakiriyassāti",
  "atk-abh03a52:32_4": "pañcannaṁ rāsīnaṁ anantarapaccayo hotīti. Evamettha paccayuppannatopi viññātabbo vinicchayoti.",
  "atk-abh03a52:33": "Anantarapaccayaniddesavaṇṇanā.",
  "atk-abh03a52:34": "5. Samanantarapaccayaniddesavaṇṇanā",
  "atk-abh03a52:35": "5. Samanantarapaccayaniddesopi iminā samānagatikova. Ime pana dve paccayā mahāvitthārā, tasmā sabbacittuppattivasena tesaṁ upaparikkhitvā vitthāro gahetabboti.",
  "atk-abh03a52:36": "Samanantarapaccayaniddesavaṇṇanā.",
  "atk-abh03a52:37": "6. Sahajātapaccayaniddesavaṇṇanā",
  "atk-abh03a52:38_0": "6. Sahajātapaccayaniddese aññamaññanti añño aññassa. Iminā etesaṁ dhammānaṁ ekakkhaṇe",
  "atk-abh03a52:38_1": "paccayabhāvañceva paccayuppannabhāvañca dīpeti. Okkantikkhaṇeti pañcavokārabhave",
  "atk-abh03a52:38_2": "paṭisandhikkhaṇe. Tasmiñhi khaṇe nāmarūpaṁ okkantaṁ viya pakkhandantaṁ viya paralokato",
  "atk-abh03a52:38_3": "imaṁ lokaṁ āgantvā pavisantaṁ viya uppajjati, tasmā so khaṇo “okkantikkhaṇo”ti vuccati.",
  "atk-abh03a52:38_4": "Ettha ca rūpanti hadayavatthumattameva adhippetaṁ. Tañhi nāmassa, nāmañca tassa aññamaññaṁ",
  "atk-abh03a52:38_5": "sahajātapaccayaṭṭhaṁ pharati. Cittacetasikāti pavattiyaṁ cattāro khandhā. Sahajātapaccayenāti",
  "atk-abh03a52:38_6": "ettha cittasamuṭṭhānarūpā cittacetasikānaṁ paccayaṭṭhaṁ na pharanti, tasmā “aññamañña”nti",
  "atk-abh03a52:38_7": "na vuttaṁ. Tathā upādārūpā bhūtānaṁ. Rūpino dhammā arūpīnaṁ dhammānanti hadayavatthu",
  "atk-abh03a52:38_8": "catunnaṁ khandhānaṁ. Kiñci kāleti kismiñci kāle. Sahajātapaccayenāti paṭisandhiṁ",
  "atk-abh03a52:38_9": "sandhāya vuttaṁ. Na sahajātapaccayenāti pavattiṁ sandhāya vuttaṁ.",
  "atk-abh03a52:39_0": "Ayaṁ pana ‘cattāro khandhā arūpino aññamaññaṁ sahajātapaccayena paccayo’ti evaṁ chahi",
  "atk-abh03a52:39_1": "koṭṭhāsehi ṭhito. Tattha tayo koṭṭhāsā aññamaññavasena vuttā, tayo na aññamaññavasena.",
  "atk-abh03a52:39_2": "Tattha paṭhamakoṭṭhāse arūpameva paccayo ceva paccayuppannañca, dutiye rūpameva,",
  "atk-abh03a52:39_3": "tatiye nāmarūpaṁ, catutthe paccayo arūpaṁ, paccayuppannaṁ rūpaṁ; pañcame paccayopi",
  "atk-abh03a52:39_4": "paccayuppannampi rūpameva; chaṭṭhe paccayo rūpaṁ, paccayuppannaṁ arūpanti ayaṁ tāvettha pāḷivaṇṇanā.",
  "atk-abh03a52:40_0": "Ayaṁ pana sahajātapaccayo jātivasena kusalo akusalo vipāko kiriyaṁ rūpanti pañcadhā",
  "atk-abh03a52:40_1": "bhijjati. Tattha kusalo bhūmito catubbidho hoti, akusalo ekavidhova vipāko catubbidho,",
  "atk-abh03a52:40_2": "kiriyasaṅkhāto tividho, rūpaṁ ekavidhaṁ kāmāvacaramevāti evaṁ tāvettha nānappakārabhedato",
  "atk-abh03a52:40_3": "viññātabbo vinicchayo.",
  "atk-abh03a52:41_0": "Evaṁ bhinne panettha catubhūmakampi kusalaṁ pañcavokārabhave attanā sampayuttadhammānañceva",
  "atk-abh03a52:41_1": "cittasamuṭṭhānarūpassa ca sahajātapaccayo hoti, tathā akusalaṁ. Yaṁ panettha arūpe",
  "atk-abh03a52:41_2": "uppajjati, taṁ arūpadhammānaṁyeva sahajātapaccayo hoti.",
  "atk-abh03a52:42_0": "Kāmāvacararūpāvacaravipākaṁ cittasamuṭṭhānarūpassa ceva sampayuttadhammānañca sahajātapaccayo",
  "atk-abh03a52:42_1": "hoti. Yaṁ panettha rūpaṁ na samuṭṭhāpeti, taṁ sampayuttadhammānaññeva. Yaṁ paṭisandhiyaṁ",
  "atk-abh03a52:42_2": "uppajjati, taṁ kaṭattārūpānañcāpi sahajātapaccayo hoti. Arūpāvacaravipākaṁ sampayuttadhammānaññeva.",
  "atk-abh03a52:42_3": "Lokuttaravipākaṁ pañcavokāre sampayuttadhammānañceva cittasamuṭṭhānarūpānañca, catuvokāre",
  "atk-abh03a52:42_4": "arūpānaññeva. Kāmāvacaraarūpāvacarakiriyā pañcavokāre sampayuttakānañceva cittasamuṭṭhānarūpānañca",
  "atk-abh03a52:42_5": "sahajātapaccayo hoti, catuvokāre arūpānaññeva. Rūpāvacarakiriyā sampayuttadhammānañceva",
  "atk-abh03a52:42_6": "cittasamuṭṭhānarūpānañca ekantena sahajātapaccayo hoti.",
  "atk-abh03a52:43_0": "Catusamuṭṭhānikassa rūpassa kammasamuṭṭhānarūpe ekaṁ mahābhūtaṁ tiṇṇaṁ, tīṇi ekassa,",
  "atk-abh03a52:43_1": "dve dvinnaṁ mahābhūtānaṁ, mahābhūtā upādārūpassa sahajātapaccayena paccayo. Kāmāvacararūpāvacarapaṭisandhikkhaṇe",
  "atk-abh03a52:43_2": "vatthurūpaṁ vipākakkhandhānaṁ sahajātapaccayena paccayo. Utucittāhārasamuṭṭhānesu",
  "atk-abh03a52:43_3": "pana mahābhūtāni aññamaññañceva upādārūpassa ca sahajātapaccayena paccayoti evamettha",
  "atk-abh03a52:43_4": "paccayuppannatopi viññātabbo vinicchayoti.",
  "atk-abh03a52:44": "Sahajātapaccayaniddesavaṇṇanā.",
  "atk-abh03a52:45": "7. Aññamaññapaccayaniddesavaṇṇanā",
  "atk-abh03a52:46_0": "7. Aññamaññapaccayaniddese sahajātapaccayaniddesassa purimānaṁ tiṇṇaṁ koṭṭhāsānaṁ",
  "atk-abh03a52:46_1": "vasena pāḷi āgatā. Tassā tattha vuttasadisāva vaṇṇanāti puna na gahitā. Ayampi ca",
  "atk-abh03a52:46_2": "aññamaññapaccayo jātivasena kusalo akusalo vipāko kiriyaṁ rūpanti pañcadhā bhinno.",
  "atk-abh03a52:46_3": "Tattha kusalo bhūmito catubbidho. Sabbaṁ purimasadisamevāti evamettha nānappakārabhedato",
  "atk-abh03a52:46_4": "viññātabbo vinicchayo.",
  "atk-abh03a52:47_0": "Evaṁ bhinne panettha sabbampi catubhūmakaṁ kusalaṁ attanā sampayuttadhammānaṁ aññamaññapaccayena",
  "atk-abh03a52:47_1": "paccayo. Tathā akusalaṁ. Vipāke pana kāmāvacararūpāvacaravipākaṁ paṭisandhiyaṁ vatthurūpassa,",
  "atk-abh03a52:47_2": "pavatte sampayuttadhammānaññeva. Arūpāvacaralokuttaravipākaṁ attanā sampayuttadhammānaññeva",
  "atk-abh03a52:47_3": "aññamaññapaccayena paccayo. Sabbampi kiriyaṁ sampayuttadhammānaññeva aññamaññapaccayena",
  "atk-abh03a52:47_4": "paccayo. Catusamuṭṭhānikarūpassa kammasamuṭṭhāne ekaṁ mahābhūtaṁ tiṇṇaṁ, tīṇi ekassa,",
  "atk-abh03a52:47_5": "dve dvinnaṁ mahābhūtānaṁ aññamaññapaccayena paccayo. Kāmāvacararūpāvacarapaṭisandhiyaṁ",
  "atk-abh03a52:47_6": "vatthurūpaṁ vipākakkhandhānaṁ aññamaññapaccayena paccayo. Utucittāhārasamuṭṭhānesu",
  "atk-abh03a52:47_7": "mahābhūtāneva mahābhūtānaṁ aññamaññapaccayena paccayoti evamettha paccayuppannatopi",
  "atk-abh03a52:47_8": "viññātabbo vinicchayoti.",
  "atk-abh03a52:48": "Aññamaññapaccayaniddesavaṇṇanā.",
  "atk-abh03a52:49": "8. Nissayapaccayaniddesavaṇṇanā",
  "atk-abh03a52:50_0": "8. Nissayapaccayaniddese sahajātapaccayaniddesassa purimānaṁ pañcannaṁ koṭṭhāsānaṁ",
  "atk-abh03a52:50_1": "vasena sahajātanissayanayaṁ dassetvā puna chaṭṭhena koṭṭhāsena purejātanissayanayaṁ",
  "atk-abh03a52:50_2": "dassetuṁ cakkhāyatanaṁ cakkhuviññāṇadhātuyātiādi āraddhaṁ. Tattha yaṁ rūpaṁ nissāyāti",
  "atk-abh03a52:50_3": "vatthurūpaṁ sandhāya vuttaṁ. Tañhi nissāya tividhā manodhātu, ṭhapetvā arūpavipākaṁ",
  "atk-abh03a52:50_4": "dvāsattatividhā manoviññāṇadhātūti imāni pañcasattati cittāni vattantīti ayaṁ tāvettha",
  "atk-abh03a52:50_5": "pāḷivaṇṇanā. Ayampi nissayapaccayo jātivasena kusalādibhedato pañcadhāva bhijjati.",
  "atk-abh03a52:50_6": "Tattha kusalo bhūmito catubbidhova akusalo ekavidho vipāko catubbidho, kiriyasaṅkhāto",
  "atk-abh03a52:50_7": "tividho, rūpaṁ ekavidhamevāti evamettha nānappakārabhedato viññātabbo vinicchayo.",
  "atk-abh03a52:51_0": "Evaṁ bhinne panettha catubhūmakampi kusalaṁ pañcavokāre sampayuttakkhandhānañceva",
  "atk-abh03a52:51_1": "cittasamuṭṭhānarūpassa ca nissayapaccayena paccayo hoti. Tathā akusalaṁ. Yaṁ panettha",
  "atk-abh03a52:51_2": "āruppe uppajjati, taṁ arūpadhammānaññeva nissayapaccayo hoti. Kāmāvacararūpāvacaravipākaṁ",
  "atk-abh03a52:51_3": "pavatte sampayuttadhammānañceva cittasamuṭṭhānarūpassa ca, paṭisandhiyaṁ kaṭattārūpassāpi",
  "atk-abh03a52:51_4": "nissayapaccayo hoti. Arūpāvacaravipākaṁ sampayuttakkhandhānaṁyeva hoti. Lokuttaravipākaṁ",
  "atk-abh03a52:51_5": "pañcavokāre; sampayuttakānañceva cittasamuṭṭhānarūpassa ca, catuvokāre arūpasseva",
  "atk-abh03a52:51_6": "nissayapaccayo hoti. Kāmāvacaraarūpāvacarakiriyā pañcavokāre sampayuttakānañceva",
  "atk-abh03a52:51_7": "cittasamuṭṭhānarūpassa ca nissayapaccayo hoti, catuvokāre arūpānaññeva. Rūpāvacarakiriyā",
  "atk-abh03a52:51_8": "sampayuttakānañceva cittasamuṭṭhānarūpassa ca ekantena nissayapaccayo hoti.",
  "atk-abh03a52:52_0": "Catusamuṭṭhānikarūpassa ca kammasamuṭṭhānarūpe ekaṁ mahābhūtaṁ tiṇṇaṁ, tīṇi ekassa,",
  "atk-abh03a52:52_1": "dve dvinnaṁ mahābhūtānaṁ, mahābhūtā upādārūpānaṁ, vatthurūpaṁ pañcavokārabhave catubhūmakakusalassa,",
  "atk-abh03a52:52_2": "akusalassa, ṭhapetvā āruppavipākañceva dve pañcaviññāṇāni ca sesatebhūmakavipākassa,",
  "atk-abh03a52:52_3": "tebhūmakakiriyassāti imesaṁ catunnaṁ dhammarāsīnaṁ nissayapaccayo hoti. Cakkhāyatanādīni",
  "atk-abh03a52:52_4": "pañca sasampayuttānaṁ cakkhuviññāṇādīnaṁ nissayapaccayo hoti. Utucittāhārasamuṭṭhānesu",
  "atk-abh03a52:52_5": "pana mahābhūtā mahābhūtānañceva upādārūpassa ca nissayapaccayena paccayoti evamettha",
  "atk-abh03a52:52_6": "paccayuppannatopi viññātabbo vinicchayoti.",
  "atk-abh03a52:53": "Nissayapaccayaniddesavaṇṇanā.",
  "atk-abh03a52:54": "9. Upanissayapaccayaniddesavaṇṇanā",
  "atk-abh03a52:55_0": "9. Upanissayapaccayaniddese purimā purimāti anantarūpanissaye samanantarātītā labbhanti,",
  "atk-abh03a52:55_1": "ārammaṇūpanissayapakatūpanissayesu nānāvīthivasena purimatarā. Te tayopi rāsayo kusalavasena",
  "atk-abh03a52:55_2": "kusalapade labbhanti, kusalena pana akusale samanantarātītā na labbhanti. Teneva",
  "atk-abh03a52:55_3": "vuttaṁ – “akusalānaṁ dhammānaṁ kesañci upanissayapaccayena paccayo”ti. Idañhi – “kusalo",
  "atk-abh03a52:55_4": "dhammo akusalassa dhammassa upanissayapaccayena paccayo; ārammaṇūpanissayo pakatūpanissayo.",
  "atk-abh03a52:55_5": "Ārammaṇūpanissayo – dānaṁ datvā sīlaṁ samādiyitvā uposathakammaṁ katvā taṁ garuṁ",
  "atk-abh03a52:55_6": "katvā assādeti abhinandati, taṁ garuṁ katvā rāgo uppajjati, diṭṭhi uppajjati, pubbe",
  "atk-abh03a52:55_7": "suciṇṇāni garuṁ katvā assādeti abhinandati, taṁ garuṁ katvā rāgo uppajjati, diṭṭhi",
  "atk-abh03a52:55_8": "uppajjati. Jhānā vuṭṭhahitvā jhānaṁ garuṁ katvā assādeti abhinandati, taṁ garuṁ katvā",
  "atk-abh03a52:55_9": "rāgo uppajjati diṭṭhi uppajjati. Pakatūpanissayo – saddhaṁ upanissāya mānaṁ jappeti,",
  "atk-abh03a52:55_10": "diṭṭhiṁ gaṇhāti. Sīlaṁ sutaṁ cāgaṁ paññaṁ upanissāya mānaṁ jappeti, diṭṭhiṁ gaṇhāti.",
  "atk-abh03a52:55_11": "Saddhā sīlaṁ sutaṁ cāgo paññā rāgassa dosassa mohassa mānassa diṭṭhiyā patthanāya",
  "atk-abh03a52:55_12": "upanissayapaccayena paccayo”ti imaṁ nayaṁ sandhāya vuttaṁ. Kusalena abyākate tayopi",
  "atk-abh03a52:55_13": "labbhanti, tathā akusalena akusale.",
  "atk-abh03a52:56_0": "Akusalena pana kusale samanantarātītā na labbhanti. Tena vuttaṁ – “kusalānaṁ dhammānaṁ",
  "atk-abh03a52:56_1": "kesañci upanissayapaccayena paccayo”ti. Idampi hi – “akusalo dhammo kusalassa dhammassa",
  "atk-abh03a52:56_2": "upanissayapaccayena paccayo. Pakatūpanissayo – rāgaṁ upanissāya dānaṁ deti, sīlaṁ",
  "atk-abh03a52:56_3": "samādiyati, uposathakammaṁ karoti, jhānaṁ uppādeti vipassanaṁ uppādeti, maggaṁ uppādeti,",
  "atk-abh03a52:56_4": "abhiññaṁ uppādeti, samāpattiṁ uppādeti; dosaṁ mohaṁ mānaṁ diṭṭhiṁ patthanaṁ upanissāya",
  "atk-abh03a52:56_5": "dānaṁ deti…pe… samāpattiṁ uppādeti. Rāgo doso moho māno diṭṭhi patthanā saddhāya",
  "atk-abh03a52:56_6": "sīlassa sutassa cāgassa paññāya upanissayapaccayena paccayo. Pāṇaṁ hantvā tassa paṭighātatthāya",
  "atk-abh03a52:56_7": "dānaṁ detī”tiādinā nayena pañhāvāre āgataṁ pakatūpanissayameva sandhāya vuttaṁ. Akusalaṁ",
  "atk-abh03a52:56_8": "pana kusalassa ārammaṇūpanissayo na hoti. Kasmā? Taṁ garuṁ katvā tassa appavattanatoti",
  "atk-abh03a52:56_9": "yathā anantarūpanissayo, evaṁ ārammaṇūpanissayopettha na labbhatīti veditabbo. Akusalena",
  "atk-abh03a52:56_10": "abyākatapade ārammaṇūpanissayova na labbhati. Na hi abyākatā dhammā akusalaṁ garuṁ",
  "atk-abh03a52:56_11": "karonti. Yasmā pana anantaratā labbhati, tasmā ettha “kesañcī”ti na vuttaṁ. Abyākatena",
  "atk-abh03a52:56_12": "pana abyākate kusale akusaleti tīsu nayesu tayopi upanissayā labbhanteva. Puggalopi",
  "atk-abh03a52:56_13": "senāsanampīti idaṁ dvayaṁ pakatūpanissayavasena vuttaṁ. Idañhi dvayaṁ kusalākusalapavattiyā",
  "atk-abh03a52:56_14": "balavapaccayo hoti. Paccayabhāvo cassa panettha pariyāyavasena veditabboti ayaṁ tāvettha pāḷivaṇṇanā.",
  "atk-abh03a52:57_0": "Ayaṁ pana upanissayapaccayo nāma saddhiṁ ekaccāya paññattiyā sabbepi catubhūmakadhammā.",
  "atk-abh03a52:57_1": "Vibhāgato pana ārammaṇūpanissayādivasena tividho hoti. Tattha ārammaṇūpanissayo ārammaṇādhipatinā",
  "atk-abh03a52:57_2": "ninnānākaraṇoti heṭṭhā vuttanayeneva nānappakārabhedato gahetabbo. Anantarūpanissayo",
  "atk-abh03a52:57_3": "anantarapaccayena ninnānākaraṇo, sopi heṭṭhā vuttanayeneva nānappakārabhedato veditabbo.",
  "atk-abh03a52:57_4": "Paccayuppannatopi nesaṁ tattha vuttanayeneva vinicchayo veditabbo. Pakatūpanissayo",
  "atk-abh03a52:57_5": "pana jātivasena kusalākusalavipākakiriyarūpabhedato pañcavidho hoti, kusalādīnaṁ",
  "atk-abh03a52:57_6": "pana bhūmibhedato anekavidhoti evaṁ tāvettha nānappakārabhedato viññātabbo vinicchayo.",
  "atk-abh03a52:58_0": "Evaṁ bhinne panettha tebhūmakakusalo catubhūmakassāpi kusalassa akusalassa vipākakiriyassāti",
  "atk-abh03a52:58_1": "catunnaṁ rāsīnaṁ pakatūpanissayo hoti. Lokuttaro akusalasseva na hoti. Amhākaṁ ācariyena",
  "atk-abh03a52:58_2": "“lokuttaradhammo nibbattito”ti iminā pana nayena aññesaṁ akusalassāpi hoti. Yassa",
  "atk-abh03a52:58_3": "vā uppajjissati, tassāpi anuttaresu vimokkhesu pihaṁ upaṭṭhāpayato iminā nayena hotiyeva.",
  "atk-abh03a52:58_4": "Akusalo sabbesampi catubhūmakānaṁ khandhānaṁ pakatūpanissayo hoti, tathā tebhūmakavipāko.",
  "atk-abh03a52:58_5": "Lokuttaravipāke heṭṭhimāni tīṇi phalāni akusalasseva na honti, upariṭṭhimaṁ kusalassāpi.",
  "atk-abh03a52:58_6": "Purimanayena pana aññesaṁ vā yassa vā uppajjissati, tassa santāne sabbopi lokuttaravipāko",
  "atk-abh03a52:58_7": "sabbesaṁ kusalādīnaṁ arūpakkhandhānaṁ pakatūpanissayo hoti. Kiriyasaṅkhātopi pakatūpanissayo",
  "atk-abh03a52:58_8": "catubhūmakānaṁ akusalādikhandhānaṁ hotiyeva, tathā rūpasaṅkhāto. Sayaṁ pana rūpaṁ",
  "atk-abh03a52:58_9": "imasmiṁ paṭṭhānamahāpakaraṇe āgatanayena upanissayapaccayaṁ na labhati, suttantikapariyāyena",
  "atk-abh03a52:58_10": "pana labhatīti vattuṁ vaṭṭati. Evamettha paccayuppannatopi viññātabbo vinicchayoti.",
  "atk-abh03a52:59": "Upanissayapaccayaniddesavaṇṇanā.",
  "atk-abh03a52:60": "10. Purejātapaccayaniddesavaṇṇanā",
  "atk-abh03a52:61_0": "10. Purejātapaccayaniddese purejātapaccayena paccayoti ettha purejātaṁ nāma yassa",
  "atk-abh03a52:61_1": "paccayo hoti, tato purimataraṁ jātaṁ jātikkhaṇaṁ atikkamitvā ṭhitikkhaṇappattaṁ.",
  "atk-abh03a52:61_2": "Cakkhāyatanantiādi vatthupurejātavasena vuttaṁ. Rūpāyatanantiādi ārammaṇapurejātavasena.",
  "atk-abh03a52:61_3": "Kiñcikāle purejātapaccayenāti pavattiṁ sandhāya vuttaṁ. Kiñcikāle na purejātapaccayenāti",
  "atk-abh03a52:61_4": "paṭisandhiṁ sandhāya vuttaṁ. Evaṁ sabbathāpi pañcadvāre vatthārammaṇavasena, manodvāre",
  "atk-abh03a52:61_5": "vatthuvasenevāyaṁ pāḷi āgatā, pañhāvāre pana “ārammaṇapurejātaṁ – sekkhā vā puthujjanā",
  "atk-abh03a52:61_6": "vā cakkhuṁ aniccato dukkhato anattato vipassantī”ti āgatattā manodvārepi ārammaṇapurejātaṁ",
  "atk-abh03a52:61_7": "labbhateva. Idha pana sāvasesavasena desanā katāti ayaṁ tāvettha pāḷivaṇṇanā.",
  "atk-abh03a52:62_0": "Ayaṁ pana purejātapaccayo suddharūpameva hoti. Tañca kho uppādakkhaṇaṁ atikkamitvā",
  "atk-abh03a52:62_1": "ṭhitippattaṁ aṭṭhārasavidhaṁ rūparūpameva. Taṁ sabbampi vatthupurejātaṁ ārammaṇapurejātanti",
  "atk-abh03a52:62_2": "dvidhā ṭhitaṁ. Tattha cakkhāyatanaṁ…pe… kāyāyatanaṁ vatthurūpanti idaṁ vatthupurejātaṁ",
  "atk-abh03a52:62_3": "nāma. Sesaṁ imāya pāḷiyā āgatañca anāgatañca vaṇṇo saddo gandho raso catasso dhātuyo",
  "atk-abh03a52:62_4": "tīṇi indriyāni kabaḷīkāro āhāroti dvādasavidhaṁ rūpaṁ ārammaṇapurejātapaccayo nāmāti",
  "atk-abh03a52:62_5": "evamettha nānappakārabhedato viññātabbo vinicchayo.",
  "atk-abh03a52:63_0": "Evaṁ bhinne panettha cakkhāyatanaṁ dvinnaṁ cakkhuviññāṇānaṁ purejātapaccayena paccayo,",
  "atk-abh03a52:63_1": "tathā itarāni cattāri sotaviññāṇādīnaṁ. Vatthurūpaṁ pana ṭhapetvā dvipañcaviññāṇāni",
  "atk-abh03a52:63_2": "cattāro ca āruppavipāke sesānaṁ sabbesampi catubhūmakānaṁ kusalākusalābyākatānaṁ",
  "atk-abh03a52:63_3": "cittacetasikānaṁ purejātapaccayo hoti. Rūpādīni pana pañcārammaṇāni dvipañcaviññāṇānañceva",
  "atk-abh03a52:63_4": "manodhātūnañca ekanteneva purejātapaccayā honti. Aṭṭhārasavidhampi panetaṁ rūparūpaṁ",
  "atk-abh03a52:63_5": "kāmāvacarakusalassa rūpāvacarato abhiññākusalassa akusalassa tadārammaṇabhāvino kāmāvacaravipākassa",
  "atk-abh03a52:63_6": "kāmāvacarakiriyassa rūpāvacarato abhiññākiriyassāti imesaṁ channaṁ rāsīnaṁ purejātapaccayo",
  "atk-abh03a52:63_7": "hotīti evamettha paccayuppannatopi viññātabbo vinicchayoti.",
  "atk-abh03a52:64": "Purejātapaccayaniddesavaṇṇanā.",
  "atk-abh03a52:65": "11. Pacchājātapaccayaniddesavaṇṇanā",
  "atk-abh03a52:66_0": "11. Pacchājātapaccayaniddese pacchājātāti yassa kāyassa paccayā honti, tasmiṁ uppajjitvā",
  "atk-abh03a52:66_1": "ṭhite jātā. Purejātassāti tesaṁ uppādato paṭhamataraṁ jātassa jātikkhaṇaṁ atikkamitvā",
  "atk-abh03a52:66_2": "ṭhitippattassa. Imassa kāyassāti imassa catusamuṭṭhānikatisamuṭṭhānikabhūtaupādārūpasaṅkhātassa",
  "atk-abh03a52:66_3": "kāyassa. Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṁ",
  "atk-abh03a52:66_4": "kāyo veditabbo. Ayamettha pāḷivaṇṇanā. Ayaṁ pana pacchājātapaccayo nāma saṅkhepato",
  "atk-abh03a52:66_5": "ṭhapetvā āruppavipāke avasesā catubhūmakā arūpakkhandhā. So jātivasena kusalākusalavipākakiriyabhedena",
  "atk-abh03a52:66_6": "catudhā bhijjatīti evamettha nānappakārabhedato viññātabbo vinicchayo.",
  "atk-abh03a52:67_0": "Evaṁ bhinne panettha pañcavokārabhave uppannaṁ catubhūmakakusalañca akusalañca uppādakkhaṇaṁ",
  "atk-abh03a52:67_1": "atikkamitvā ṭhitippattassa catusamuṭṭhānikatisamuṭṭhānikarūpakāyassa pacchājātapaccayo",
  "atk-abh03a52:67_2": "hoti. Vipākepi ṭhapetvā paṭisandhivipākaṁ avaseso kāmāvacararūpāvacaravipāko tasseva",
  "atk-abh03a52:67_3": "ekantena pacchājātapaccayo hoti. Lokuttaropi pañcavokāre uppannavipāko tasseva pacchājātapaccayo",
  "atk-abh03a52:67_4": "hoti. Tebhūmakakiriyāpi pañcavokāre uppannāva vuttappakārassa kāyassa pacchājātapaccayo",
  "atk-abh03a52:67_5": "hotīti evamettha paccayuppannatopi viññātabbo vinicchayoti.",
  "atk-abh03a52:68": "Pacchājātapaccayaniddesavaṇṇanā.",
  "atk-abh03a52:69": "12. Āsevanapaccayaniddesavaṇṇanā",
  "atk-abh03a52:70_0": "12. Āsevanapaccayaniddese purimā purimāti sabbanayesu samanantarātītāva daṭṭhabbā.",
  "atk-abh03a52:70_1": "Kasmā panettha anantarapaccaye viya “purimā purimā kusalā dhammā pacchimānaṁ pacchimānaṁ",
  "atk-abh03a52:70_2": "abyākatānaṁ dhammāna”ntiādinā nayena bhinnajātikehi saddhiṁ niddeso na katoti? Attano",
  "atk-abh03a52:70_3": "gatiṁ gāhāpetuṁ asamatthatāya. Bhinnajātikā hi bhinnajātikānaṁ arūpadhammānaṁ āsevanaguṇena",
  "atk-abh03a52:70_4": "paguṇabalavabhāvaṁ sādhayamānā attano kusalādibhāvasaṅkhātaṁ gatiṁ gāhāpetuṁ na sakkonti.",
  "atk-abh03a52:70_5": "Tasmā tehi saddhiṁ niddesaṁ akatvā ye yesaṁ vāsanāsaṅkhātena āsevanena paguṇatarabalavatarabhāvavisiṭṭhaṁ",
  "atk-abh03a52:70_6": "attano kusalādibhāvasaṅkhātaṁ gatiṁ gāhāpetuṁ sakkonti, tesaṁ tehi samānajātikeheva",
  "atk-abh03a52:70_7": "saddhiṁ niddeso katoti veditabbo. Atha vipākābyākataṁ kasmā na gahitanti? Āsevanābhāvena.",
  "atk-abh03a52:70_8": "Vipākañhi kammavasena vipākabhāvappattaṁ kammapariṇāmitaṁ hutvā vattati nirussāhaṁ",
  "atk-abh03a52:70_9": "dubbalanti taṁ āsevanaguṇena attano sabhāvaṁ gāhāpetvā paribhāvetvā neva aññaṁ vipākaṁ",
  "atk-abh03a52:70_10": "uppādetuṁ sakkoti, na purimavipākānubhāvaṁ gahetvā uppajjitunti. Kammavegakkhittaṁ",
  "atk-abh03a52:70_11": "pana patitaṁ viya hutvā uppajjatīti sabbathāpi vipāke āsevanaṁ natthīti āsevanābhāvena",
  "atk-abh03a52:70_12": "vipākaṁ na gahitaṁ. Kusalākusalakiriyānantaraṁ uppajjamānampi cetaṁ kammapaṭibaddhavuttitāya",
  "atk-abh03a52:70_13": "āsevanaguṇaṁ na gaṇhātīti kusalādayopissa āsevanapaccayā na honti. Apica nānājātikattāpete",
  "atk-abh03a52:70_14": "na hontiyeva. Bhūmito pana ārammaṇato vā nānājātikattaṁ nāma natthi. Tasmā kāmāvacarakusalakiriyāmahaggatakusalakiriyānampi,",
  "atk-abh03a52:70_15": "saṅkhārārammaṇañca anulomakusalaṁ nibbānārammaṇassa gotrabhukusalassa āsevanapaccayo",
  "atk-abh03a52:70_16": "hotiyevāti ayaṁ tāvettha pāḷivaṇṇanā. Ayaṁ pana āsevanapaccayo jātito tāva kusalo",
  "atk-abh03a52:70_17": "akusalo kiriyābyākatoti tidhā ṭhito. Tattha kusalo bhūmito kāmāvacaro rūpāvacaro",
  "atk-abh03a52:70_18": "arūpāvacaroti tividho hoti, akusalo kāmāvacarova kiriyābyākato kāmāvacaro rūpāvacaro",
  "atk-abh03a52:70_19": "arūpāvacaroti tividhova, lokuttaro āsevanapaccayo nāma natthīti evamettha nānappakārabhedato",
  "atk-abh03a52:70_20": "viññātabbo vinicchayo.",
  "atk-abh03a52:71_0": "Evaṁ bhinne panettha kāmāvacarakusalaṁ attano anantarassa kāmāvacarakusalasseva.",
  "atk-abh03a52:71_1": "Yaṁ panettha ñāṇasampayuttaṁ, taṁ attanā sadisavedanassa rūpāvacarakusalassa arūpāvacarakusalassa",
  "atk-abh03a52:71_2": "lokuttarakusalassāti imesaṁ rāsīnaṁ āsevanapaccayo hoti. Rūpāvacarakusalaṁ pana rūpāvacarakusalasseva.",
  "atk-abh03a52:71_3": "Arūpāvacarakusalaṁ arūpāvacarakusalasseva. Akusalaṁ pana akusalasseva āsevanapaccayo",
  "atk-abh03a52:71_4": "hoti. Kiriyato pana kāmāvacarakiriyasaṅkhāto tāva kāmāvacarakiriyasseva. Yo panettha",
  "atk-abh03a52:71_5": "ñāṇasampayutto, so attanā sadisavedanassa rūpāvacarakiriyassa arūpāvacarakiriyassāti",
  "atk-abh03a52:71_6": "imesaṁ rāsīnaṁ āsevanapaccayo hoti. Rūpāvacarakiriyasaṅkhāto pana rūpāvacarakiriyasseva,",
  "atk-abh03a52:71_7": "arūpāvacarakiriyasaṅkhāto arūpāvacarakiriyasseva āsevanapaccayo hoti. Vipāko pana",
  "atk-abh03a52:71_8": "ekadhammassāpi ekadhammopi vā koci vipākassa āsevanapaccayo natthīti evamettha paccayuppannatopi",
  "atk-abh03a52:71_9": "viññātabbo vinicchayoti.",
  "atk-abh03a52:72": "Āsevanapaccayaniddesavaṇṇanā.",
  "atk-abh03a52:73": "13. Kammapaccayaniddesavaṇṇanā",
  "atk-abh03a52:74_0": "13. Kammapaccayaniddese kammanti cetanākammameva. Kaṭattā ca rūpānanti kammassa kaṭattā",
  "atk-abh03a52:74_1": "uppannarūpānaṁ. Kammapaccayenāti anekānampi kappakoṭīnaṁ matthake attano phalaṁ uppādetuṁ",
  "atk-abh03a52:74_2": "samatthena nānākkhaṇikakammapaccayenāti attho. Kusalākusalañhi kammaṁ attano pavattikkhaṇe",
  "atk-abh03a52:74_3": "phalaṁ na deti. Yadi dadeyya, yaṁ manusso devalokūpagaṁ kusalakammaṁ karoti, tassānubhāvena",
  "atk-abh03a52:74_4": "tasmiṁyeva khaṇe devo bhaveyya. Yasmiṁ pana khaṇe taṁ kataṁ, tato aññasmiṁ khaṇe",
  "atk-abh03a52:74_5": "avijjamānampi kevalaṁ kaṭattāyeva diṭṭheva dhamme upapajje vā apare vā pariyāye avasesapaccayasamāyoge",
  "atk-abh03a52:74_6": "sati phalaṁ uppādeti niruddhāpi purimasippādikiriyā viya kālantare pacchimasippādikiriyāya.",
  "atk-abh03a52:74_7": "Tasmā nānākkhaṇikakammapaccayoti vuccati. Cetanā sampayuttakānaṁ dhammānanti yā kāci",
  "atk-abh03a52:74_8": "cetanā attanā sampayuttakānaṁ dhammānaṁ. Taṁsamuṭṭhānānanti iminā paṭisandhikkhaṇe",
  "atk-abh03a52:74_9": "kaṭattārūpampi gaṇhāti. Kammapaccayenāti idaṁ sahajātacetanaṁ sandhāya vuttaṁ. Kusalādīsu",
  "atk-abh03a52:74_10": "hi yā kāci sahajātacetanā sesadhammānaṁ cittapayogasaṅkhātena kiriyābhāvena upakārikā",
  "atk-abh03a52:74_11": "hoti. Tasmā sahajātakammapaccayoti vuccati. Ayaṁ tāvettha pāḷivaṇṇanā.",
  "atk-abh03a52:75_0": "Ayaṁ pana kammapaccayo atthato catubhūmikacetanāmattameva. So hi jātibhedato kusalo",
  "atk-abh03a52:75_1": "akusalo vipāko kiriyāti catudhā bhijjati. Tattha kusalo bhūmito kāmāvacarādivasena",
  "atk-abh03a52:75_2": "catudhā bhijjati. Akusalo ekadhāva vipāko catudhā, kiriyā tidhāvāti evamettha nānappakārabhedato",
  "atk-abh03a52:75_3": "viññātabbo vinicchayo.",
  "atk-abh03a52:76_0": "Evaṁ bhinne panettha sahajātā kāmāvacarakusalacetanā pañcavokāre attanā sampayuttadhammānañceva",
  "atk-abh03a52:76_1": "cittasamuṭṭhānarūpassa ca, catuvokāre sampayuttakkhandhānaññeva sahajātakammapaccayo",
  "atk-abh03a52:76_2": "hoti. Uppajjitvā niruddhā pana attano vipākānaṁ khandhānaṁ kaṭattā ca rūpānaṁ nānākkhaṇikakammapaccayena",
  "atk-abh03a52:76_3": "paccayo hoti. Sā ca kho pañcavokāreyeva, na aññattha. Sahajātā rūpāvacarakusalacetanā",
  "atk-abh03a52:76_4": "attanā sampayuttadhammānañceva cittasamuṭṭhānarūpānañca ekanteneva sahajātakammapaccayena",
  "atk-abh03a52:76_5": "paccayo. Uppajjitvā niruddhā pana attano vipākānañceva kaṭattārūpānañca nānākkhaṇikakammapaccayena",
  "atk-abh03a52:76_6": "paccayo. Arūpāvacarā pana lokuttarā ca sahajātā kusalacetanā pañcavokāre attanā sampayuttadhammānañceva",
  "atk-abh03a52:76_7": "cittasamuṭṭhānarūpānañca, catuvokāre sampayuttakkhandhānaññeva sahajātakammapaccayena",
  "atk-abh03a52:76_8": "paccayo. Uppajjitvā niruddhā panesā duvidhāpi attano attano vipākakkhandhānaññeva",
  "atk-abh03a52:76_9": "nānākkhaṇikakammapaccayena paccayo. Sahajātā akusalacetanā pañcavokāre attanā sampayuttakkhandhānañceva",
  "atk-abh03a52:76_10": "cittasamuṭṭhānarūpānañca catuvokāre arūpakkhandhānaññeva sahajātakammapaccayena paccayo.",
  "atk-abh03a52:76_11": "Uppajjitvā niruddhā pana vipākakkhandhānañceva kaṭattārūpānañca nānākkhaṇikakammapaccayena paccayo.",
  "atk-abh03a52:77_0": "Kāmāvacararūpāvacarato vipākacetanā attanā sampayuttadhammānaṁ pavatte cittasamuṭṭhānarūpānaṁ,",
  "atk-abh03a52:77_1": "paṭisandhiyaṁ kaṭattārūpānañca sahajātakammapaccayena paccayo. Arūpāvacaravipākacetanā",
  "atk-abh03a52:77_2": "attanā sampayuttadhammānaññeva sahajātakammapaccayena paccayo. Lokuttaravipākacetanā",
  "atk-abh03a52:77_3": "pañcavokāre attanā sampayuttadhammānañceva cittasamuṭṭhānarūpassa ca, catuvokāre",
  "atk-abh03a52:77_4": "arūpasseva sahajātakammapaccayena paccayo. Tebhūmikā kiriyacetanā pañcavokāre sampayuttadhammānañceva",
  "atk-abh03a52:77_5": "cittasamuṭṭhānarūpassa ca sahajātakammapaccayena paccayo. Yā panettha āruppe uppajjati,",
  "atk-abh03a52:77_6": "sā arūpadhammānaññeva sahajātakammapaccayena paccayoti evamettha paccayuppannatopi",
  "atk-abh03a52:77_7": "viññātabbo vinicchayoti.",
  "atk-abh03a52:78": "Kammapaccayaniddesavaṇṇanā.",
  "atk-abh03a52:79": "14. Vipākapaccayaniddesavaṇṇanā",
  "atk-abh03a52:80_0": "14. Vipākapaccayaniddese vipākā cattāro khandhāti yasmā kammasamuṭṭhānāpi rūpā vipākā",
  "atk-abh03a52:80_1": "na honti, tasmā “vipākā”ti vatvā “cattāro khandhā”ti vuttaṁ. Evaṁ ayaṁ pāḷi arūpadhammānaññeva",
  "atk-abh03a52:80_2": "vipākapaccayavasena āgatā. Pañhāvāre pana “vipākābyākato eko khandho tiṇṇaṁ khandhānaṁ",
  "atk-abh03a52:80_3": "cittasamuṭṭhānānañca rūpānaṁ vipākapaccayena paccayo. Paṭisandhikkhaṇe vipākābyākato",
  "atk-abh03a52:80_4": "eko khandho tiṇṇannaṁ khandhānaṁ kaṭattā ca rūpānaṁ vipākapaccayena paccayo”ti āgatattā",
  "atk-abh03a52:80_5": "cittasamuṭṭhānakammasamuṭṭhānarūpānampi vipākapaccayo labbhati. Idha pana sāvasesavasena",
  "atk-abh03a52:80_6": "desanā katāti ayaṁ tāvettha pāḷivaṇṇanā. Ayaṁ pana vipākapaccayo vipākabhāvena jātito",
  "atk-abh03a52:80_7": "ekavidho, bhūmibhedato kāmāvacarādivasena catudhā bhijjatīti evamettha nānappakārabhedato",
  "atk-abh03a52:80_8": "viññātabbo vinicchayo.",
  "atk-abh03a52:81_0": "Evaṁ bhinne panettha kāmāvacararūpāvacaravipāko attanā sampayuttadhammānaṁ pavatte",
  "atk-abh03a52:81_1": "cittasamuṭṭhānarūpānaṁ paṭisandhiyaṁ kaṭattārūpānañca vipākapaccayo hoti. Arūpāvacaravipāko",
  "atk-abh03a52:81_2": "sampayuttadhammānaññeva. Lokuttaravipāko pañcavokāre sampayuttadhammānañceva cittasamuṭṭhānarūpassa",
  "atk-abh03a52:81_3": "ca, catuvokāre sampayuttakkhandhānaññeva vipākapaccayo hotīti evamettha paccayuppannatopi",
  "atk-abh03a52:81_4": "viññātabbo vinicchayoti.",
  "atk-abh03a52:82": "Vipākapaccayaniddesavaṇṇanā.",
  "atk-abh03a52:83": "15. Āhārapaccayaniddesavaṇṇanā",
  "atk-abh03a52:84_0": "15. Āhārapaccayaniddese kabaḷīkāro āhāroti catusantatisamuṭṭhāne rūpe ojā āhāro nāma.",
  "atk-abh03a52:84_1": "So pana yasmā kabaḷaṁ karitvā ajjhoharitova āhārakiccaṁ karoti, na bahi ṭhito, tasmā",
  "atk-abh03a52:84_2": "āhāroti avatvā “kabaḷīkāro āhāro”ti vuttaṁ. Kabaḷaṁ karitvā ajjhoharitabbavatthukattā",
  "atk-abh03a52:84_3": "vā kabaḷīkāroti nāmametaṁ tassa. Arūpino āhārāti phassacetanāviññāṇāhārā. Taṁsamuṭṭhānānanti",
  "atk-abh03a52:84_4": "idhāpi kammasamuṭṭhānāni gahitāneva. Vuttañhetaṁ pañhāvāre – paṭisandhikkhaṇe vipākābyākatā",
  "atk-abh03a52:84_5": "āhārā sampayuttakānaṁ khandhānaṁ kaṭattā ca rūpānaṁ āhārapaccayena paccayoti. Ayaṁ",
  "atk-abh03a52:84_6": "tāvettha pāḷivaṇṇanā.",
  "atk-abh03a52:85_0": "Ayaṁ pana āhārapaccayo saṅkhepato kabaḷīkāro āhāro, phasso, cetanā, viññāṇanti cattārova",
  "atk-abh03a52:85_1": "dhammā honti. Tattha ṭhapetvā kabaḷīkārāhāraṁ sesā tayo arūpāhārā jātivasena kusalākusalavipākakiriyabhedato",
  "atk-abh03a52:85_2": "catudhā bhijjanti. Puna bhūmibhedena kusalo catudhā, akusalo ekadhā, vipāko catudhā,",
  "atk-abh03a52:85_3": "kiriyā tidhāti evaṁ anekadhā bhijjanti. Kabaḷīkārāhāro pana jātito abyākato, bhūmito",
  "atk-abh03a52:85_4": "kāmāvacarovāti evamettha nānappakārabhedato viññātabbo vinicchayo.",
  "atk-abh03a52:86_0": "Evaṁ bhinne panettha catubhūmakāpi tayo kusalāhārā pañcavokāre attanā sampayuttadhammānañceva",
  "atk-abh03a52:86_1": "cittasamuṭṭhānarūpassa ca āhārapaccayena paccayo, ṭhapetvā pana rūpāvacaraṁ avasesā",
  "atk-abh03a52:86_2": "āruppe sampayuttadhammānaññeva āhārapaccayena paccayo. Akusalāhāresupi eseva nayo.",
  "atk-abh03a52:86_3": "Catubhūmakavipākāhārā pana sabbattha sampayuttakānaṁ āhārapaccayā honti. Kāmāvacararūpāvacaravipākā",
  "atk-abh03a52:86_4": "panettha pañcavokāre uppajjamānā pavatte cittasamuṭṭhānarūpassa paṭisandhiyaṁ kaṭattārūpassāpi",
  "atk-abh03a52:86_5": "āhārapaccayā honti. Lokuttarā pana cittasamuṭṭhānarūpasseva, āruppe uppannā rūpassa",
  "atk-abh03a52:86_6": "paccayā na honti. Tebhūmakāpi tayo kiriyāhārā pañcavokāre sampayuttadhammānañceva",
  "atk-abh03a52:86_7": "cittasamuṭṭhānarūpassa ca, kāmāvacarārūpāvacarā pana āruppe sampayuttadhammānaññeva",
  "atk-abh03a52:86_8": "āhārapaccayena paccayo. Catusantatisamuṭṭhāno kabaḷīkārāhāro kiñcāpi “imassa kāyassā”ti",
  "atk-abh03a52:86_9": "avisesato vutto, visesato panāyamettha āhārasamuṭṭhānarūpassa janako ceva anupālako",
  "atk-abh03a52:86_10": "ca hutvā āhārapaccayena paccayo hoti, sesatisantatisamuṭṭhānassa anupālakova hutvā",
  "atk-abh03a52:86_11": "āhārapaccayena paccayo hotīti evamettha paccayuppannatopi viññātabbo vinicchayoti.",
  "atk-abh03a52:87": "Āhārapaccayaniddesavaṇṇanā.",
  "atk-abh03a52:88": "16. Indriyapaccayaniddesavaṇṇanā",
  "atk-abh03a52:89_0": "16. Indriyapaccayaniddese cakkhundriyanti cakkhusaṅkhātaṁ indriyaṁ. Indriyapaccayenāti",
  "atk-abh03a52:89_1": "sayaṁ purejāto hutvā arūpadhammānaṁ uppādato paṭṭhāya yāva bhaṅgā indriyapaccayena",
  "atk-abh03a52:89_2": "paccayo hoti. Sotindriyādīsupi eseva nayo. Arūpino indriyāti ettha arūpajīvitindriyampi",
  "atk-abh03a52:89_3": "saṅgahitaṁ. Taṁsamuṭṭhānānanti ettha heṭṭhā vuttanayeneva kaṭattārūpampi saṅgahitaṁ.",
  "atk-abh03a52:89_4": "Vuttañhetaṁ pañhāvāre – paṭisandhikkhaṇe vipākābyākatā indriyā sampayuttakānaṁ khandhānaṁ",
  "atk-abh03a52:89_5": "kaṭattā ca rūpānaṁ indriyapaccayena paccayoti. Evaṁ tāvettha pāḷivaṇṇanā veditabbā.",
  "atk-abh03a52:90_0": "Ayaṁ pana indriyapaccayo itthindriyapurisindriyavajjānaṁ samavīsatiyā indriyānaṁ",
  "atk-abh03a52:90_1": "vasena ṭhito. Itthindriyapurisindriyāni hi kiñcāpi itthiliṅgapurisaliṅgādīnaṁ bījabhūtāni,",
  "atk-abh03a52:90_2": "kalalādikāle pana vijjamānesupi tesu itthiliṅgapurisaliṅgādīnaṁ abhāvā tāni neva",
  "atk-abh03a52:90_3": "tesaṁ, na aññesaṁ indriyapaccayataṁ pharanti. Indriyapaccayo hi attano vijjamānakkhaṇe",
  "atk-abh03a52:90_4": "avinibbhuttadhammānaṁ indriyapaccayataṁ apharanto nāma natthi, tasmā tāni indriyapaccayā",
  "atk-abh03a52:90_5": "na honti. Yesaṁ panetāni bījabhūtāni, tesaṁ tāni suttantikapariyāyena pakatūpanissayabhāvaṁ",
  "atk-abh03a52:90_6": "bhajanti. Iti indriyapaccayo samavīsatiyā indriyānaṁ vasena ṭhitoti veditabbo. So",
  "atk-abh03a52:90_7": "jātito kusalākusalavipākakiriyarūpavasena pañcadhā bhijjati. Tattha kusalo bhūmivasena",
  "atk-abh03a52:90_8": "catudhā, akusalo kāmāvacarova vipāko catudhāva kiriyāsaṅkhāto tidhā, rūpaṁ kāmāvacaramevāti",
  "atk-abh03a52:90_9": "evaṁ anekadhā bhijjatīti evaṁ tāvettha nānappakārabhedato viññātabbo vinicchayo.",
  "atk-abh03a52:91_0": "Evaṁ bhinne panettha catubhūmakopi kusalindriyapaccayo pañcavokāre sampayuttadhammānañceva",
  "atk-abh03a52:91_1": "cittasamuṭṭhānarūpassa ca indriyapaccayena paccayo, tathā akusalo. Ṭhapetvā pana",
  "atk-abh03a52:91_2": "rūpāvacarakusalaṁ avasesā kusalākusalā āruppe sampayuttadhammānaññeva indriyapaccayena",
  "atk-abh03a52:91_3": "paccayo. Catubhūmako vipākindriyapaccayo ekanteneva sampayuttakānaṁ indriyapaccayena",
  "atk-abh03a52:91_4": "paccayo. Kāmāvacararūpāvacarā panettha pañcavokāre uppajjanato pavatte cittasamuṭṭhānarūpassa,",
  "atk-abh03a52:91_5": "paṭisandhiyaṁ kaṭattārūpassāpi indriyapaccayena paccayā honti. Lokuttarā cittasamuṭṭhānarūpasseva.",
  "atk-abh03a52:91_6": "Āruppe uppannā lokuttaravipākā indriyā rūpassa paccayā na honti. Tebhūmakā kiriyindriyā",
  "atk-abh03a52:91_7": "pañcavokāre sampayuttadhammānañceva cittasamuṭṭhānarūpassa ca, kāmāvacarārūpāvacarā",
  "atk-abh03a52:91_8": "pana āruppe sampayuttadhammānaññeva indriyapaccayataṁ pharanti. Cakkhundriyādivasena",
  "atk-abh03a52:91_9": "chabbidhe rūpindriye cakkhundriyaṁ kusalākusalavipākato sampayuttadhammānaṁ dvinnaṁ",
  "atk-abh03a52:91_10": "cakkhuviññāṇānaṁ, sotindriyādīni tathāvidhānaññeva sotaviññāṇādīnaṁ, rūpajīvitindriyaṁ",
  "atk-abh03a52:91_11": "attanā sahajātarūpānaṁ ṭhitikkhaṇe indriyapaccayena paccayo. Sahajātapaccayatā pana",
  "atk-abh03a52:91_12": "tassa natthīti evamettha paccayuppannatopi viññātabbo vinicchayoti.",
  "atk-abh03a52:92": "Indriyapaccayaniddesavaṇṇanā.",
  "atk-abh03a52:93": "17. Jhānapaccayaniddesavaṇṇanā",
  "atk-abh03a52:94_0": "17. Jhānapaccayaniddese jhānaṅgānīti dvipañcaviññāṇavajjesu sesacittesu uppannāni",
  "atk-abh03a52:94_1": "vitakkavicārapītisomanassadomanassupekkhācittekaggatāsaṅkhātāni satta aṅgāni. Pañcannaṁ",
  "atk-abh03a52:94_2": "pana viññāṇakāyānaṁ abhinipātamattattā tesu vijjamānānipi upekkhāsukhadukkhāni upanijjhānākārassa",
  "atk-abh03a52:94_3": "abhāvato jhānaṅgānīti na uddhaṭāni. Tattha pacchinnattā pana sesāhetukesupi jhānaṅgaṁ",
  "atk-abh03a52:94_4": "na uddhaṭameva. Taṁsamuṭṭhānānanti idhāpi kaṭattārūpaṁ saṅgahitanti veditabbaṁ. Vuttañhetaṁ",
  "atk-abh03a52:94_5": "pañhāvāre – “paṭisandhikkhaṇe vipākābyākatāni jhānaṅgāni sampayuttakānaṁ khandhānaṁ",
  "atk-abh03a52:94_6": "kaṭattā ca rūpānaṁ jhānapaccayena paccayo”ti. Ayaṁ tāvettha pāḷivaṇṇanā. Ayaṁ pana",
  "atk-abh03a52:94_7": "jhānapaccayo sattannaṁ jhānaṅgānaṁ vasena ṭhitopi jātibhedato kusalākusalavipākakiriyavasena",
  "atk-abh03a52:94_8": "catudhā bhijjati, puna bhūmivasena catudhā; ekadhā, catudhā, tidhāti dvādasadhā bhijjatīti",
  "atk-abh03a52:94_9": "evamettha nānappakārabhedato viññātabbo vinicchayo.",
  "atk-abh03a52:95_0": "Evaṁ bhinne panettha catubhūmakampi kusalajhānaṅgaṁ pañcavokāre sampayuttadhammānañceva",
  "atk-abh03a52:95_1": "cittasamuṭṭhānarūpassa ca, ṭhapetvā rūpāvacaraṁ avasesaṁ āruppe sampayuttadhammānaññeva",
  "atk-abh03a52:95_2": "jhānapaccayena paccayo. Akusalepi eseva nayo. Kāmāvacararūpāvacaravipākaṁ pavatte",
  "atk-abh03a52:95_3": "sampayuttadhammānañceva cittasamuṭṭhānarūpassa ca, paṭisandhiyaṁ sampayuttadhammānañceva",
  "atk-abh03a52:95_4": "kaṭattārūpassa ca, āruppavipākaṁ sampayuttadhammānaññeva, yañca āruppe lokuttaravipākaṁ",
  "atk-abh03a52:95_5": "uppajjati, tañca. Pañcavokāre pana taṁ cittasamuṭṭhānarūpassapi jhānapaccayena paccayo",
  "atk-abh03a52:95_6": "hoti. Tebhūmakampi kiriyajhānaṅgaṁ pañcavokāre sampayuttadhammānañceva cittasamuṭṭhānarūpassa",
  "atk-abh03a52:95_7": "ca. Yaṁ panettha āruppe uppajjati, taṁ sampayuttadhammānaññeva jhānapaccayena paccayoti",
  "atk-abh03a52:95_8": "evamettha paccayuppannatopi viññātabbo vinicchayoti.",
  "atk-abh03a52:96": "Jhānapaccayaniddesavaṇṇanā.",
  "atk-abh03a52:97": "18. Maggapaccayaniddesavaṇṇanā",
  "atk-abh03a52:98_0": "18. Maggapaccayaniddese maggaṅgānīti ahetukacittuppādavajjesu sesacittesu uppannāni",
  "atk-abh03a52:98_1": "paññā, vitakko, sammāvācākammantājīvā, vīriyaṁ, sati, samādhi, micchādiṭṭhi, micchāvācākammantājīvāti",
  "atk-abh03a52:98_2": "imāni dvādasaṅgāni. Maggassa pana hetupacchimakattā ahetukacittesu maggaṅgāni na",
  "atk-abh03a52:98_3": "uddhaṭāni. Taṁsamuṭṭhānānanti idhāpi kaṭattārūpaṁ saṅgahitameva. Vuttañhetaṁ pañhāvāre",
  "atk-abh03a52:98_4": "– “paṭisandhikkhaṇe vipākābyākatāni maggaṅgāni sampayuttakānaṁ khandhānaṁ kaṭattā",
  "atk-abh03a52:98_5": "ca rūpānaṁ maggapaccayena paccayo”ti. Ayaṁ tāvettha pāḷivaṇṇanā.",
  "atk-abh03a52:99_0": "Ayaṁ pana maggapaccayo dvādasannaṁ maggaṅgānaṁ vasena ṭhitopi jātibhedato kusalādivasena",
  "atk-abh03a52:99_1": "catudhā, kusalādīnañca kāmāvacarādibhūmibhedato dvādasadhā bhijjatīti evamettha nānappakārabhedato",
  "atk-abh03a52:99_2": "viññātabbo vinicchayo. Evaṁ bhinne panettha catubhūmakampi kusalamaggaṅgaṁ pañcavokāre",
  "atk-abh03a52:99_3": "sampayuttadhammānañceva cittasamuṭṭhānarūpassa ca, ṭhapetvā rūpāvacaraṁ avasesaṁ",
  "atk-abh03a52:99_4": "āruppe sampayuttadhammānaññeva maggapaccayena paccayoti sabbaṁ jhānapaccaye viya",
  "atk-abh03a52:99_5": "vitthāretabbanti evamettha paccayuppannatopi viññātabbo vinicchayoti.",
  "atk-abh03a52:100": "Maggapaccayaniddesavaṇṇanā.",
  "atk-abh03a52:101": "19. Sampayuttapaccayaniddesavaṇṇanā",
  "atk-abh03a52:102_0": "19. Sampayuttapaccayaniddese pāḷi uttānatthā eva. Ayaṁ pana sampayuttapaccayo nāma",
  "atk-abh03a52:102_1": "saṅkhepato sabbepi arūpino khandhā. Pabhedato panesa jātito kusalādīnaṁ, bhūmito",
  "atk-abh03a52:102_2": "ca kāmāvacarādīnaṁ vasena anekadhā bhijjatīti evamettha nānappakārabhedato viññātabbo",
  "atk-abh03a52:102_3": "vinicchayo. Evaṁ bhinne panettha catubhūmakesupi kusalakkhandhesu eko khandho tiṇṇaṁ",
  "atk-abh03a52:102_4": "khandhānaṁ, tayo ekassa, dve dvinnanti evaṁ sabbepi aññamaññaṁ sampayuttapaccayena",
  "atk-abh03a52:102_5": "paccayo. Akusalavipākakiriyakkhandhesupi eseva nayoti evamettha paccayuppannatopi",
  "atk-abh03a52:102_6": "viññātabbo vinicchayoti.",
  "atk-abh03a52:103": "Sampayuttapaccayaniddesavaṇṇanā.",
  "atk-abh03a52:104": "20. Vippayuttapaccayaniddesavaṇṇanā",
  "atk-abh03a52:105_0": "20. Vippayuttapaccayaniddese rūpino dhammā arūpīnanti idaṁ tāva hadayavatthuno ceva",
  "atk-abh03a52:105_1": "cakkhundriyādīnañca vasena veditabbaṁ. Rūpadhammesu hi eteyeva cha koṭṭhāsā arūpakkhandhānaṁ",
  "atk-abh03a52:105_2": "vippayuttapaccayena paccayā honti. Rūpāyatanādayo pana ārammaṇadhammā kiñcāpi vippayuttadhammā,",
  "atk-abh03a52:105_3": "vippayuttapaccayā pana na honti. Kiṁ kāraṇā? Sampayogāsaṅkāya abhāvato. Arūpino hi",
  "atk-abh03a52:105_4": "khandhā cakkhādīnaṁ vatthūnaṁ abbhantarato nikkhamantā viya uppajjanti. Tattha āsaṅkā",
  "atk-abh03a52:105_5": "hoti – “kiṁ nu kho ete etehi sampayuttā, udāhu vippayuttā”ti. Ārammaṇadhammā pana",
  "atk-abh03a52:105_6": "vatthunissayena uppajjamānānaṁ ārammaṇamattā hontīti natthi tesu sampayogāsaṅkā.",
  "atk-abh03a52:105_7": "Iti sampayogāsaṅkāya abhāvato na te vippayuttapaccayā. Hadayavatthuādīsu eva panāyaṁ",
  "atk-abh03a52:105_8": "vippayuttapaccayatā veditabbā. Vuttampi cetaṁ pañhāvāre – vatthu kusalānaṁ khandhānaṁ",
  "atk-abh03a52:105_9": "vippayuttapaccayena paccayo. Vatthu akusalānaṁ khandhānaṁ vippayuttapaccayena paccayo.",
  "atk-abh03a52:105_10": "Cakkhāyatanaṁ cakkhuviññāṇassa vippayuttapaccayena paccayo. Sota… ghāna… jivhā… kāyāyatanaṁ",
  "atk-abh03a52:105_11": "kāyaviññāṇassa vippayuttapaccayena paccayo. Vatthu vipākābyākatānaṁ kiriyābyākatānaṁ",
  "atk-abh03a52:105_12": "khandhānaṁ vippayuttapaccayena paccayoti.",
  "atk-abh03a52:106_0": "Arūpinodhammā rūpīnanti idaṁ pana catunnaṁ khandhānaṁ vasena veditabbaṁ. Arūpadhammesu",
  "atk-abh03a52:106_1": "hi cattāro khandhāva sahajātapurejātānaṁ rūpadhammānaṁ vippayuttapaccayā honti, nibbānaṁ",
  "atk-abh03a52:106_2": "pana arūpampi samānaṁ rūpassa vippayuttapaccayo na hoti. “Catūhi sampayogo catūhi",
  "atk-abh03a52:106_3": "vippayogo”ti hi vuttaṁ. Iti catunnaṁ arūpakkhandhānaṁyeva vippayuttapaccayatā veditabbā.",
  "atk-abh03a52:106_4": "Vuttampi cetaṁ pañhāvāre – sahajātā kusalā khandhā cittasamuṭṭhānānaṁ rūpānaṁ vippayuttapaccayena",
  "atk-abh03a52:106_5": "paccayo. Pacchājātā kusalā khandhā purejātassa imassa kāyassa vippayuttapaccayena",
  "atk-abh03a52:106_6": "paccayo. Paṭisandhikkhaṇe vipākābyākatā khandhā kaṭattārūpānaṁ vippayuttapaccayena",
  "atk-abh03a52:106_7": "paccayo, khandhā vatthussāti. Evaṁ tāvettha pāḷivaṇṇanā veditabbā.",
  "atk-abh03a52:107_0": "Ayaṁ pana vippayuttapaccayo nāma saṅkhepato pañcavokārabhave vattamānā rūpārūpadhammā.",
  "atk-abh03a52:107_1": "Tesu rūpaṁ vatthuno cakkhādīnañca vasena chadhā bhinnaṁ, arūpaṁ pañcavokārabhave",
  "atk-abh03a52:107_2": "uppannakusalākusalavipākakiriyavasena catudhā bhinnaṁ. Tassa bhūmito kāmāvacarādivasena",
  "atk-abh03a52:107_3": "catudhā, ekadhā, tidhā, tidhāti ekadasadhā bhedo hoti. Āruppavipākañhi vippayuttapaccayo",
  "atk-abh03a52:107_4": "na hotīti evamettha nānappakārabhedato viññātabbo vinicchayo.",
  "atk-abh03a52:108_0": "Evaṁ bhinne panettha pañcavokārabhave uppannaṁ catubhūmakampi kusalaṁ akusalañca",
  "atk-abh03a52:108_1": "attanā samuṭṭhāpitacittasamuṭṭhānarūpassa sahajātavippayuttapaccayena paccayo hoti.",
  "atk-abh03a52:108_2": "Uppādakkhaṇaṁ pana atikkamitvā ṭhitikkhaṇaṁ pattassa purejātassa catusamuṭṭhānikatisamuṭṭhānikarūpakāyassa",
  "atk-abh03a52:108_3": "pacchājātavippayuttapaccayena paccayo hoti. Ettha ca tisamuṭṭhānikakāyoti āhārasamuṭṭhānassa",
  "atk-abh03a52:108_4": "abhāvato brahmapārisajjādīnaṁ kāyo veditabbo. Kāmāvacararūpāvacaravipākaṁ pana pavatte",
  "atk-abh03a52:108_5": "cittasamuṭṭhānarūpassa, paṭisandhiyaṁ kaṭattārūpassa ca sahajātavippayuttapaccayena",
  "atk-abh03a52:108_6": "paccayo hoti. Lokuttaravipākaṁ cittasamuṭṭhānarūpasseva. Tividhampi panetaṁ purejātassa",
  "atk-abh03a52:108_7": "catusamuṭṭhānikatisamuṭṭhānikakāyassa pacchājātavippayuttapaccayena paccayo. Tebhūmakampi",
  "atk-abh03a52:108_8": "kiriyaṁ cittasamuṭṭhānassa sahajātavippayuttapaccayena paccayo, purejātassa catusamuṭṭhānikatisamuṭṭhānikakāyassa",
  "atk-abh03a52:108_9": "pacchājātavippayuttapaccayena paccayo. Chadhā ṭhitesu pana rūpesu vatthurūpaṁ paṭisandhikkhaṇe",
  "atk-abh03a52:108_10": "kāmāvacararūpāvacaravipākānaṁ sahajātavippayuttapaccayena paccayo, pavatte uppajjamānānaṁ",
  "atk-abh03a52:108_11": "catubhūmakakusalānaṁ akusalānaṁ dvipañcaviññāṇavajjānaṁ tebhūmakavipākānaṁ tebhūmakakiriyānañca",
  "atk-abh03a52:108_12": "purejātavippayuttapaccayena paccayo. Cakkhāyatanādīni cakkhuviññāṇādīnaṁ purejātavippayuttapaccayena",
  "atk-abh03a52:108_13": "paccayoti evamettha paccayuppannatopi viññātabbo vinicchayoti.",
  "atk-abh03a52:109": "Vippayuttapaccayaniddesavaṇṇanā.",
  "atk-abh03a52:110": "21. Atthipaccayaniddesavaṇṇanā",
  "atk-abh03a52:111_0": "21. Atthipaccayaniddese cattāro khandhātiādīhi sahajātavasena atthipaccayo niddiṭṭho.",
  "atk-abh03a52:111_1": "Cakkhāyatanantiādīhi purejātavasena. Yaṁ rūpaṁ nissāyāti ettha sahajātapurejātavasena",
  "atk-abh03a52:111_2": "atthipaccayo niddiṭṭho. Evamayaṁ pāḷi sahajātapurejātānaññeva atthipaccayānaṁ vasena",
  "atk-abh03a52:111_3": "āgatā. Pañhāvāre pana sahajātaṁ, purejātaṁ, pacchājātaṁ, āhāraṁ, indriyanti imesaṁ",
  "atk-abh03a52:111_4": "vasena āgatattā pacchājātaāhārindriyavasenāpi atthipaccayo labbhati. Idha pana sāvasesavasena",
  "atk-abh03a52:111_5": "desanā katāti ayaṁ tāvettha pāḷivaṇṇanā.",
  "atk-abh03a52:112_0": "Ayaṁ pana atthipaccayo nāma duvidho – aññamaññato, na aññamaññato. Tattha aññamaññaṁ",
  "atk-abh03a52:112_1": "tividhaṁ – arūpaṁ arūpena, rūpaṁ rūpena, rūpārūpaṁ rūpārūpena. “Cattāro khandhā arūpino”ti",
  "atk-abh03a52:112_2": "ettha hi sabbacittuppattivasena arūpaṁ arūpena vuttaṁ. “Cattāro mahābhūtā”ti ettha",
  "atk-abh03a52:112_3": "sabbasantativasena rūpaṁ rūpena. “Okkantikkhaṇe nāmarūpa”nti ettha paṭisandhikhandhānañceva",
  "atk-abh03a52:112_4": "vatthuno ca vasena rūpārūpaṁ rūpārūpena vuttaṁ. Na aññamaññampi tividhaṁ – “arūpaṁ",
  "atk-abh03a52:112_5": "rūpassa, rūpaṁ rūpassa, rūpaṁ arūpassa cittacetasikā dhammā”ti ettha hi pañcavokāravasena",
  "atk-abh03a52:112_6": "arūpaṁ rūpassa vuttaṁ. “Mahābhūtā upādārūpāna”nti ettha sabbasantativasena rūpaṁ",
  "atk-abh03a52:112_7": "rūpassa. “Cakkhāyatanaṁ cakkhuviññāṇadhātuyā”tiādīsu vatthārammaṇavasena rūpaṁ arūpassa",
  "atk-abh03a52:112_8": "atthipaccayoti vuttaṁ.",
  "atk-abh03a52:113_0": "Apicesa atthipaccayo nāma saṅkhepato khaṇattayappattaṁ nāmañceva rūpañca, vattamānā",
  "atk-abh03a52:113_1": "pañcakkhandhātipi vattuṁ vaṭṭati. So jātibhedato kusalākusalavipākakiriyarūpavasena",
  "atk-abh03a52:113_2": "pañcadhā bhijjati. Tattha kusalo sahajātapacchājātavasena duvidho hoti, tathā akusalo",
  "atk-abh03a52:113_3": "vipākakiriyasaṅkhāto ca. Tesu kusalo kāmāvacarādibhedena catudhā bhijjati, akusalo",
  "atk-abh03a52:113_4": "kāmāvacarova vipāko catubhūmako, kiriyāsaṅkhāto tibhūmako. Rūpasaṅkhāto atthipaccayo",
  "atk-abh03a52:113_5": "kāmāvacarova. So pana sahajātapurejātavasena duvidho. Tattha pañca vatthūni ārammaṇāni",
  "atk-abh03a52:113_6": "ca purejātāneva, hadayavatthu sahajātaṁ vā hoti purejātaṁ vā. Pañhāvāre pana āgato",
  "atk-abh03a52:113_7": "āhāro indriyañca sahajātādibhedaṁ na labhatīti evamettha nānappakārabhedato viññātabbo vinicchayo.",
  "atk-abh03a52:114_0": "Evaṁ bhinne panettha catubhūmakakusalopi sahajāto atthipaccayo pañcavokāre “eko khandho",
  "atk-abh03a52:114_1": "tiṇṇannaṁ khandhāna”ntiādinā nayena aññamaññaṁ khandhānañceva cittasamuṭṭhānarūpassa",
  "atk-abh03a52:114_2": "ca ṭhapetvā pana rūpāvacarakusalaṁ avaseso āruppe sampayuttakkhandhānaññeva sahajātakusalo",
  "atk-abh03a52:114_3": "atthipaccayena paccayo hoti. Catubhūmako panesa pañcavokāre catusamuṭṭhānikatisamuṭṭhānikakāyassa",
  "atk-abh03a52:114_4": "pacchājāto kusalo atthipaccayena paccayo hoti. Akusalepi eseva nayo. Sopi hi pañcavokāre",
  "atk-abh03a52:114_5": "sampayuttakkhandhānañceva cittasamuṭṭhānarūpassa ca, catuvokāre sampayuttakkhandhānaññeva",
  "atk-abh03a52:114_6": "sahajātākusalo atthipaccayena paccayo. Pañcavokāre catusamuṭṭhānikatisamuṭṭhānikakāyassa",
  "atk-abh03a52:114_7": "pacchājātākusalo atthipaccayena paccayo.",
  "atk-abh03a52:115_0": "Vipākato pana kāmāvacararūpāvacaro atthipaccayo niyameneva paṭisandhikkhaṇe khandhānañceva",
  "atk-abh03a52:115_1": "kaṭattārūpassa ca sahajātatthipaccayena paccayo. Pavatte pana sampayuttakkhandhānañceva",
  "atk-abh03a52:115_2": "cittasamuṭṭhānarūpassa ca sahajātatthipaccayena paccayo, ṭhitippattassa catusamuṭṭhānikatisamuṭṭhānikakāyassa",
  "atk-abh03a52:115_3": "pacchājātatthipaccayena paccayo. Arūpāvacaravipāko pana āruppe uppannalokuttaravipāko",
  "atk-abh03a52:115_4": "ca attanā sampayuttakkhandhānaññeva sahajātatthipaccayena paccayo. Pañcavokāre lokuttaravipāko",
  "atk-abh03a52:115_5": "sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a52:115_6": "catusamuṭṭhānikatisamuṭṭhānikakāyassa pacchājātatthipaccayena paccayo. Kiriyato rūpāvacaro",
  "atk-abh03a52:115_7": "atthipaccayo sampayuttakkhandhānañceva cittasamuṭṭhānarūpassa ca sahajātatthipaccayena",
  "atk-abh03a52:115_8": "paccayo, catusamuṭṭhānikatisamuṭṭhānikakāyassa pacchājātatthipaccayena paccayo. Kāmāvacarārūpāvacaro",
  "atk-abh03a52:115_9": "pana āruppe sampayuttakkhandhānaññeva, pañcavokāre cittasamuṭṭhānarūpassāpi sahajātatthipaccayena",
  "atk-abh03a52:115_10": "paccayo, catusamuṭṭhānikatisamuṭṭhānikakāyassa pacchājātatthi paccayena paccayo.",
  "atk-abh03a52:116_0": "Rūpasaṅkhāto pana atthipaccayo sahajāto, purejāto, āhāro, indriyanti catubbidho.",
  "atk-abh03a52:116_1": "Tattha sahajātarūpatthipaccayo catusamuṭṭhānavasena catudhā ṭhito. Tattha kammasamuṭṭhāno",
  "atk-abh03a52:116_2": "ekaṁ mahābhūtaṁ tiṇṇannaṁ mahābhūtānaṁ, tīṇi ekassa, dve dvinnaṁ, mahābhūtā upādārūpānanti",
  "atk-abh03a52:116_3": "evaṁ sahajātatthipaccayena paccayo hoti. Paṭisandhikkhaṇe vatthurūpaṁ kāmāvacararūpāvacaravipākakkhandhānaṁ",
  "atk-abh03a52:116_4": "sahajātatthipaccayena paccayo hoti. Tesampi tisamuṭṭhānikarūpaṁ ekaṁ mahābhūtaṁ tiṇṇannaṁ",
  "atk-abh03a52:116_5": "mahābhūtānaṁ, tīṇi ekassa, dve dvinnaṁ, mahābhūtā upādārūpānanti evaṁ sahajātatthipaccayena",
  "atk-abh03a52:116_6": "paccayo hoti. Purejātatthipaccayo pana vatthupurejātaārammaṇapurejātavasena duvidho",
  "atk-abh03a52:116_7": "hoti. So duvidhopi heṭṭhā purejātapaccaye vuttanayeneva yojetvā gahetabbo. Āhāratthipaccayopi",
  "atk-abh03a52:116_8": "heṭṭhā kabaḷīkārāhārapaccaye yojitanayeneva yojetabbo. Idha panesa attano aniruddhakkhaṇe",
  "atk-abh03a52:116_9": "paccayabhāvena atthipaccayoti vutto. Rūpajīvitindriyampi heṭṭhā indriyapaccaye rūpajīvitindriyayojanāyaṁ",
  "atk-abh03a52:116_10": "vuttanayeneva yojetabbaṁ. Idha panetampi attano aniruddhakkhaṇeyeva paccayabhāvena",
  "atk-abh03a52:116_11": "atthipaccayoti vuttanti evamettha paccayuppannatopi viññātabbo vinicchayoti.",
  "atk-abh03a52:117": "Atthipaccayaniddesavaṇṇanā.",
  "atk-abh03a52:118": "22. Natthipaccayaniddesavaṇṇanā",
  "atk-abh03a52:119_0": "22. Natthipaccayaniddese samanantaraniruddhāti aññena cittuppādena anantarikā hutvā",
  "atk-abh03a52:119_1": "samanantaraniruddhā. Paṭuppannānanti paccuppannānaṁ. Iminā natthipaccayassa okāsadānaṭṭhena",
  "atk-abh03a52:119_2": "natthipaccayabhāvaṁ sādheti. Purimesu hi nirodhavasena pacchimānaṁ pavattanokāsaṁ",
  "atk-abh03a52:119_3": "adentesu tesaṁ paṭuppannabhāvo na siyāti ayamettha pāḷivaṇṇanā. Sesaṁ sabbaṁ anantarapaccaye",
  "atk-abh03a52:119_4": "vuttanayeneva veditabbaṁ. Paccayalakkhaṇameva hettha nānaṁ, paccayānaṁ pana paccayuppannānañca",
  "atk-abh03a52:119_5": "nānākaraṇaṁ natthi. Kevalaṁ pana tattha “cakkhuviññāṇadhātu taṁsampayuttakā ca dhammā",
  "atk-abh03a52:119_6": "manodhātuyā”tiādinā nayena paccayā ca paccayuppannā ca sarūpato dassitā. Idha pana",
  "atk-abh03a52:119_7": "“samanantaraniruddhā cittacetasikā dhammā paṭuppannānaṁ cittacetasikānaṁ dhammāna”nti",
  "atk-abh03a52:119_8": "sabbepi te nirodhuppādavasena sāmaññato dassitāti.",
  "atk-abh03a52:120": "Natthipaccayaniddesavaṇṇanā.",
  "atk-abh03a52:121": "23. Vigatapaccayaniddesavaṇṇanā",
  "atk-abh03a52:122_0": "23. Vigatapaccayaniddese samanantaravigatāti samanantarameva vigatā. Iminā vigatapaccayassa",
  "atk-abh03a52:122_1": "vigacchamānabhāveneva paccayabhāvaṁ dasseti. Iti natthipaccayassa ca imassa ca byañjanamatteyeva",
  "atk-abh03a52:122_2": "nānattaṁ, na attheti.",
  "atk-abh03a52:123": "Vigatapaccayaniddesavaṇṇanā.",
  "atk-abh03a52:124": "24. Avigatapaccayaniddesavaṇṇanā",
  "atk-abh03a52:125_0": "24. Avigatapaccayaniddese cattāro khandhātiādīnaṁ sabbākārena atthipaccayaniddese",
  "atk-abh03a52:125_1": "vuttanayeneva attho veditabbo. Imassapi hi paccayassa atthipaccayena saddhiṁ byañjanamatteyeva",
  "atk-abh03a52:125_2": "nānattaṁ, na attheti.",
  "atk-abh03a52:126": "Avigatapaccayaniddesavaṇṇanā.",
  "atk-abh03a52:127": "Paccayaniddesapakiṇṇakavinicchayakathā",
  "atk-abh03a52:128_0": "Idāni evaṁ uddesaniddesato dassitesu imesu catuvīsatiyā paccayesu ñāṇacārassa visadabhāvatthaṁ",
  "atk-abh03a52:128_1": "anekadhammānaṁ ekapaccayabhāvato, ekadhammassa anekapaccayabhāvato, ekapaccayassa",
  "atk-abh03a52:128_2": "anekapaccayabhāvato, paccayasabhāgato, paccayavisabhāgato, yugaḷakato, janakājanakato,",
  "atk-abh03a52:128_3": "sabbaṭṭhānikāsabbaṭṭhānikato, rūpaṁ rūpassātiādivikappato, bhavabhedatoti imesaṁ",
  "atk-abh03a52:128_4": "dasannaṁ padānaṁ vasena pakiṇṇakavinicchayo veditabbo. Tattha anekadhammānaṁ ekapaccayabhāvatoti",
  "atk-abh03a52:128_5": "etesu hi ṭhapetvā kammapaccayaṁ avasesesu tevīsatiyā paccayesu anekadhammā ekato",
  "atk-abh03a52:128_6": "paccayā honti. Kammapaccayo pana eko cetanādhammoyevāti evaṁ tāvettha anekadhammānaṁ",
  "atk-abh03a52:128_7": "ekapaccayabhāvato vinicchayo veditabbo.",
  "atk-abh03a52:129_0": "Ekadhammassa anekapaccayabhāvatoti hetupaccaye tāva amoho eko dhammo. So purejātakammāhārajhānapaccayova",
  "atk-abh03a52:129_1": "na hoti, sesānaṁ vīsatiyā paccayānaṁ vasena paccayo hoti. Alobhādosā indriyamaggapaccayāpi",
  "atk-abh03a52:129_2": "na honti, sesānaṁ aṭṭhārasannaṁ paccayānaṁ vasena paccayā honti. Lobhamohā vipākapaccayāpi",
  "atk-abh03a52:129_3": "na honti, sesānaṁ sattarasannaṁ paccayānaṁ vasena paccayā honti. Doso adhipatipaccayopi",
  "atk-abh03a52:129_4": "na hoti, sesānaṁ soḷasannaṁ paccayānaṁ vasena paccayo hoti. Ārammaṇapaccaye rūpāyatanaṁ",
  "atk-abh03a52:129_5": "cakkhuviññāṇadhātuyā ārammaṇapurejātaatthiavigatavasena catudhā paccayo; tathā manodhātuyā",
  "atk-abh03a52:129_6": "ahetukamanoviññāṇadhātuyā ca. Sahetukāya pana ārammaṇādhipatiārammaṇūpanissayavasenāpi",
  "atk-abh03a52:129_7": "paccayo hoti. Iminā nayena sabbesaṁ ārammaṇapaccayadhammānaṁ anekapaccayabhāvo veditabbo.",
  "atk-abh03a52:130_0": "Adhipatipaccaye ārammaṇādhipatino ārammaṇapaccaye vuttanayeneva anekapaccayabhāvo",
  "atk-abh03a52:130_1": "veditabbo. Sahajātādhipatīsu vīmaṁsā amohahetu viya vīsatidhā paccayo hoti. Chando",
  "atk-abh03a52:130_2": "hetupurejātakammaāhāraindriyajhānamaggapaccayo na hoti, sesānaṁ sattarasannaṁ paccayānaṁ",
  "atk-abh03a52:130_3": "vasena paccayo hoti. Cittaṁ hetupurejātakammajhānamaggapaccayo na hoti, sesānaṁ ekūnavīsatiyā",
  "atk-abh03a52:130_4": "paccayānaṁ vasena paccayo hoti. Vīriyaṁ hetupurejātakammāhārajhānapaccayo na hoti,",
  "atk-abh03a52:130_5": "sesānaṁ ekūnavīsatiyā vasena paccayo hoti.",
  "atk-abh03a52:131_0": "Anantarapaccaye “cakkhuviññāṇadhātū”tiādinā nayena vuttesu catūsu khandhesu vedanākkhandho",
  "atk-abh03a52:131_1": "hetupurejātakammāhāramaggapaccayo na hoti, sesānaṁ ekūnavīsatiyā vasena paccayo hoti.",
  "atk-abh03a52:131_2": "Saññākkhandho indriyajhānapaccayopi na hoti, sesānaṁ sattarasannaṁ vasena paccayo",
  "atk-abh03a52:131_3": "hoti. Saṅkhārakkhandhe hetū hetupaccaye vuttanayena, chandavīriyāni adhipatipaccaye",
  "atk-abh03a52:131_4": "vuttanayeneva paccayā honti. Phasso hetupurejātakammaindriyajhānamaggapaccayo na",
  "atk-abh03a52:131_5": "hoti, sesānaṁ aṭṭhārasannaṁ vasena paccayo hoti. Cetanā hetupurejātaindriyajhānamaggapaccayo",
  "atk-abh03a52:131_6": "na hoti. Sesānaṁ ekūnavīsatiyā vasena paccayo hoti. Vitakko hetupurejātakammāhārindriyapaccayo",
  "atk-abh03a52:131_7": "na hoti, sesānaṁ ekūnavīsatiyā vasena paccayo hoti. Vicāro maggapaccayopi na hoti,",
  "atk-abh03a52:131_8": "sesānaṁ aṭṭhārasannaṁ vasena paccayo hoti. Pīti tesaññeva vasena paccayo hoti. Cittekaggatā",
  "atk-abh03a52:131_9": "hetupurejātakammāhārapaccayo na hoti, sesānaṁ vīsatiyā vasena paccayo hoti. Saddhā",
  "atk-abh03a52:131_10": "hetupurejātakammāhārajhānamaggapaccayo na hoti, sesānaṁ aṭṭhārasannaṁ vasena paccayo",
  "atk-abh03a52:131_11": "hoti. Sati tehi ceva maggapaccayena cāti ekūnavīsatiyā vasena paccayo hoti. Jīvitindriyaṁ",
  "atk-abh03a52:131_12": "saddhāya vuttānaṁ aṭṭhārasannaṁ vasena paccayo hoti. Hirottappaṁ tato indriyapaccayaṁ",
  "atk-abh03a52:131_13": "apanetvā sesānaṁ sattarasannaṁ vasena paccayo hoti. Tathā kāyapassaddhādīni yugaḷakāni,",
  "atk-abh03a52:131_14": "yevāpanakesu adhimokkhamanasikāratatramajjhattatā karuṇāmuditā ca. Viratiyo pana",
  "atk-abh03a52:131_15": "tehi ceva maggapaccayena cāti aṭṭhārasadhā paccayā honti. Micchādiṭṭhi tato vipākapaccayaṁ",
  "atk-abh03a52:131_16": "apanetvā sattarasadhā, micchāvācākammantājīvā tehi ceva kammāhārapaccayehi cāti ekūnavīsatidhā.",
  "atk-abh03a52:131_17": "Ahirikaṁ anottappaṁ māno thinaṁ middhaṁ uddhaccanti ime hetupurejātakammavipākāhārindriyajhānamaggapaccayā",
  "atk-abh03a52:131_18": "na honti, sesānaṁ pana soḷasannaṁ paccayānaṁ vasena paccayā honti. Vicikicchāissāmacchariyakukkuccāni",
  "atk-abh03a52:131_19": "tato adhipatipaccayaṁ apanetvā pannarasadhā viññāṇakkhandhassa. Adhipatipaccaye vuttanayeneva",
  "atk-abh03a52:131_20": "anekapaccayabhāvo veditabbo. Samanantarapaccayepi eseva nayo.",
  "atk-abh03a52:132_0": "Sahajātapaccaye catūsu tāva khandhesu ekekassa dhammassa anekapaccayabhāvo vuttanayeneva",
  "atk-abh03a52:132_1": "veditabbo. Cattāri mahābhūtāni ārammaṇaārammaṇādhipatisahajātaaññamaññanissayaupanissayapurejātaatthiavigatavasena",
  "atk-abh03a52:132_2": "navadhā paccayā honti. Hadayavatthu tesañceva vippayuttassa ca vasena dasadhā paccayo",
  "atk-abh03a52:132_3": "hoti. Aññamaññapaccaye apubbaṁ natthi. Nissayapaccaye cakkhāyatanādīni ārammaṇaārammaṇādhipatinissayaupanissayapurejātaindriyavippayuttaatthiavigatavasena",
  "atk-abh03a52:132_4": "navadhā paccayā honti. Upanissaye apubbaṁ natthi. Purejātapaccaye rūpasaddagandharasāyatanāni",
  "atk-abh03a52:132_5": "ārammaṇaārammaṇādhipatiupanissayapurejātaatthiavigatavasena chadhā paccayā honti.",
  "atk-abh03a52:132_6": "Ettakamevettha apubbaṁ. Pacchājātādīsu apubbaṁ natthi. Āhārapaccaye kabaḷīkārāhāro",
  "atk-abh03a52:132_7": "ārammaṇaārammaṇādhipatiupanissayaāhāraatthiavigatavasena chadhā paccayo hoti. Indriyādīsu",
  "atk-abh03a52:132_8": "apubbaṁ natthi. Evamettha ekadhammassa anekapaccayabhāvatopi viññātabbo vinicchayo.",
  "atk-abh03a52:133_0": "Ekapaccayassa anekapaccayabhāvatoti hetupaccayādīsu yassa kassaci ekassa paccayassa",
  "atk-abh03a52:133_1": "yenākārena yenatthena yo paccayuppannānaṁ paccayo hoti, taṁ ākāraṁ taṁ atthaṁ avijahitvāva",
  "atk-abh03a52:133_2": "aññehipi yehākārehi yehi atthehi so tasmiññeva khaṇe tesaṁ dhammānaṁ anekapaccayabhāvaṁ",
  "atk-abh03a52:133_3": "gacchati, tato anekapaccayabhāvato tassa vinicchayo veditabboti attho. Seyyathidaṁ",
  "atk-abh03a52:133_4": "– amoho hetupaccayo, so hetupaccayattaṁ avijahantova adhipatisahajātaaññamaññanissayavipākaindriyamaggasampayuttavippayuttaatthiavigatānaṁ",
  "atk-abh03a52:133_5": "vasena aparehipi ekādasahākārehi anekapaccayabhāvaṁ gacchati. Alobhādosā tato adhipatiindriyamaggapaccaye",
  "atk-abh03a52:133_6": "tayo apanetvā sesānaṁ vasena anekapaccayabhāvaṁ gacchanti. Idaṁ vipākahetūsuyeva",
  "atk-abh03a52:133_7": "labbhati, kusalakiriyesu pana vipākapaccayatā parihāyati. Lobhadosamohā te tayo vipākañcāti",
  "atk-abh03a52:133_8": "cattāro apanetvā sesānaṁ vasena anekapaccayabhāvaṁ gacchanti.",
  "atk-abh03a52:134_0": "Ārammaṇapaccayo taṁ ārammaṇapaccayattaṁ avijahantaṁyeva ārammaṇādhipatinissayaupanissayapurejātavippayuttaatthiavigatānaṁ",
  "atk-abh03a52:134_1": "vasena aparehipi sattahākārehi anekapaccayabhāvaṁ gacchati. Ayamettha ukkaṭṭhaparicchedo,",
  "atk-abh03a52:134_2": "arūpadhammānaṁ pana atītānāgatānaṁ vā rūpadhammānaṁ ārammaṇapaccayabhāve sati ārammaṇādhipatiārammaṇūpanissayamattaññeva",
  "atk-abh03a52:134_3": "uttari labbhati. Adhipatipaccaye vīmaṁsā amohasadisā. Chando adhipatipaccayo adhipatipaccayattaṁ",
  "atk-abh03a52:134_4": "avijahantova sahajātaaññamaññanissayavipākasampayuttavippayuttaatthiavigatānaṁ vasena",
  "atk-abh03a52:134_5": "aparehipi aṭṭhahākārehi anekapaccayabhāvaṁ gacchati. Vīriyaṁ tesañceva indriyamaggapaccayānañcāti",
  "atk-abh03a52:134_6": "imesaṁ vasena aparehipi dasahākārehi anekapaccayabhāvaṁ gacchati. Cittaṁ tato maggapaccayaṁ",
  "atk-abh03a52:134_7": "apanetvā āhārapaccayaṁ pakkhipitvā imesaṁ vasena adhipatipaccayato uttari dasahākārehi",
  "atk-abh03a52:134_8": "anekapaccayabhāvaṁ gacchati. Ārammaṇādhipatino pana heṭṭhā ārammaṇapaccaye vuttanayeneva",
  "atk-abh03a52:134_9": "anekapaccayabhāvo veditabbo.",
  "atk-abh03a52:135_0": "Anantarasamanantarapaccayā anantarasamanantarapaccayattaṁ avijahantāva upanissayakammaāsevananatthivigatānaṁ",
  "atk-abh03a52:135_1": "vasena aparehipi pañcahākārehi anekapaccayabhāvaṁ gacchanti. Ariyamaggacetanāyeva",
  "atk-abh03a52:135_2": "cettha kammapaccayataṁ labhati, na sesadhammā. Sahajātapaccayo sahajātapaccayattaṁ",
  "atk-abh03a52:135_3": "avijahantova hetuadhipatiaññamaññanissayakammavipākaāhāraindriyajhānamaggasampayuttavippayuttaatthiavigatānaṁ",
  "atk-abh03a52:135_4": "vasena aparehi cuddasahākārehi anekapaccayabhāvaṁ gacchati. Ayampi ukkaṭṭhaparicchedo",
  "atk-abh03a52:135_5": "vatthusahajātādīnaṁ pana vasenettha hetupaccayādīnaṁ abhāvopi veditabbo. Aññamaññapaccayepi eseva nayo.",
  "atk-abh03a52:136_0": "Nissayapaccayo nissayapaccayattaṁ avijahantova catuvīsatiyā paccayesu attano nissayapaccayattañceva",
  "atk-abh03a52:136_1": "anantarasamanantarapacchājātaāsevananatthivigatapaccaye ca cha apanetvā sesānaṁ vasena",
  "atk-abh03a52:136_2": "aparehipi sattarasahākārehi anekapaccayabhāvaṁ gacchati. Ayampi ukkaṭṭhaparicchedova",
  "atk-abh03a52:136_3": "vatthunissayādīnaṁ pana vasenettha hetupaccayādīnaṁ ābhāvopi veditabbo.",
  "atk-abh03a52:137_0": "Upanissayapaccaye ārammaṇūpanissayo ārammaṇādhipatisadiso. Anantarūpanissayo anantarūpanissayapaccayattaṁ",
  "atk-abh03a52:137_1": "avijahantova anantarasamanantarakammaāsevananatthivigatānaṁ vasena aparehipi chahākārehi",
  "atk-abh03a52:137_2": "anekapaccayabhāvaṁ gacchati. Ariyamaggacetanāyeva cettha kammapaccayataṁ labhati,",
  "atk-abh03a52:137_3": "na sesadhammā. Pakatūpanissayo pakatūpanissayova. Purejātapaccayo attano purejātapaccayattaṁ",
  "atk-abh03a52:137_4": "avijahantova ārammaṇaārammaṇādhipatinissayaupanissayaindriyavippayuttaatthiavigatānaṁ",
  "atk-abh03a52:137_5": "vasena aparehipi aṭṭhahākārehi anekapaccayabhāvaṁ gacchati. Ayampi ukkaṭṭhaniddesova",
  "atk-abh03a52:137_6": "ārammaṇapurejāte panettha nissayaindriyavippayuttapaccayatā na labbhati. Ito uttaripi",
  "atk-abh03a52:137_7": "labbhamānālabbhamānaṁ veditabbaṁ. Pacchājātapaccayo attano pacchājātapaccayabhāvaṁ",
  "atk-abh03a52:137_8": "avijahantova vippayuttaatthiavigatānaṁ vasena aparehipi tīhākārehi anekapaccayabhāvaṁ",
  "atk-abh03a52:137_9": "gacchati. Āsevanapaccayo āsevanapaccayattaṁ avijahantova anantarasamanantaraupanissayanatthivigatānaṁ",
  "atk-abh03a52:137_10": "vasena aparehipi pañcahākārehi anekapaccayabhāvaṁ gacchati.",
  "atk-abh03a52:138_0": "Kammapaccayo kammapaccayattaṁ avijahantova ekakkhaṇiko tāva sahajātaaññamaññanissayavipākaāhārasampayuttavippayuttaatthiavigatānaṁ",
  "atk-abh03a52:138_1": "vasena aparehipi navahākārehi anekapaccayabhāvaṁ gacchati. Nānākkhaṇiko upanissayaanantarasamanantaranatthivigatānaṁ",
  "atk-abh03a52:138_2": "vasena aparehipi pañcahākārehi anekapaccayabhāvaṁ gacchati. Vipākapaccayo vipākapaccayattaṁ",
  "atk-abh03a52:138_3": "avijahantova hetuadhipatisahajātaaññamaññanissayakammaāhāraindriyajhānamaggasampayuttavippayuttaatthiavigatānaṁ",
  "atk-abh03a52:138_4": "vasena aparehipi cuddasahākārehi anekapaccayabhāvaṁ gacchati. Āhārapaccaye kabaḷīkāro",
  "atk-abh03a52:138_5": "āhāro āhārapaccayattaṁ avijahantova atthiavigatānaṁ vasena aparehipi dvīhākārehi",
  "atk-abh03a52:138_6": "anekapaccayabhāvaṁ gacchati. Sesā tayo āhārapaccayattaṁ avijahantāva yathānurūpaṁ",
  "atk-abh03a52:138_7": "adhipatisahajātaaññamaññanissayakammavipākaindriyasampayuttavippayuttaatthiavigatānaṁ",
  "atk-abh03a52:138_8": "vasena aparehipi ekādasahākārehi anekapaccayabhāvaṁ gacchanti.",
  "atk-abh03a52:139_0": "Indriyapaccaye rūpino pañcindriyā indriyapaccayattaṁ avijahantāva nissayapurejātavippayuttaatthiavigatānaṁ",
  "atk-abh03a52:139_1": "vasena aparehipi pañcahākārehi anekapaccayabhāvaṁ gacchanti. Rūpajīvitindriyampi",
  "atk-abh03a52:139_2": "indriyapaccayattaṁ avijahantaññeva atthiavigatānaṁ vasena aparehipi dvīhākārehi anekapaccayabhāvaṁ",
  "atk-abh03a52:139_3": "gacchati. Arūpino indriyānipi yathānurūpaṁ indriyapaccayattaṁ avijahantāneva hetuadhipatisahajātaaññamaññanissayavipākaāhārajhānamaggasampayuttavippayuttaatthiavigatānaṁ",
  "atk-abh03a52:139_4": "vasena aparehipi terasahākārehi anekapaccayabhāvaṁ gacchanti. Jhānapaccayo jhānapaccayattaṁ",
  "atk-abh03a52:139_5": "avijahantova yathānurūpaṁ sahajātaaññamaññanissayavipākaindriyamaggasampayuttavippayuttaatthiavigatānaṁ",
  "atk-abh03a52:139_6": "vasena aparehipi dasahākārehi anekapaccayabhāvaṁ gacchati. Maggapaccayo maggapaccayattaṁ",
  "atk-abh03a52:139_7": "avijahantova yathānurūpaṁ jhānapaccaye vuttānaṁ dasannaṁ hetuadhipatīnañcāti imesaṁ",
  "atk-abh03a52:139_8": "vasena aparehipi dvādasahākārehi anekapaccayabhāvaṁ gacchati.",
  "atk-abh03a52:140_0": "Sampayuttapaccayo sampayuttapaccayattaṁ avijahantova yathānurūpaṁ hetuadhipatisahajātaaññamaññanissayakammavipākaāhāraindriyajhānamaggaatthiavigatānaṁ",
  "atk-abh03a52:140_1": "vasena aparehipi terasahākārehi anekapaccayabhāvaṁ gacchati. Vippayuttapaccayo vippayuttapaccayattaṁ",
  "atk-abh03a52:140_2": "avijahantova anantarasamanantaraāsevanasampayuttanatthivigatasaṅkhāte cha paccaye",
  "atk-abh03a52:140_3": "apanetvā sesānaṁ vasena yathānurūpaṁ aparehipi sattarasahākārehi anekapaccayabhāvaṁ",
  "atk-abh03a52:140_4": "gacchati. Tattha rūpassa ca arūpassa ca paccayavibhāgo veditabbo. Atthipaccayo atthipaccayattaṁ",
  "atk-abh03a52:140_5": "avijahantova anantarasamanantaraāsevananatthivigatasaṅkhāte pañca paccaye apanetvā",
  "atk-abh03a52:140_6": "sesānaṁ vasena yathānurūpaṁ aparehi aṭṭhārasahākārehi anekapaccayabhāvaṁ gacchati.",
  "atk-abh03a52:140_7": "Natthipaccayavigatapaccayā anantarapaccayasadisā. Avigatapaccayo atthipaccayasadisoyevāti",
  "atk-abh03a52:140_8": "evamettha ekapaccayassa anekapaccayabhāvatopi viññātabbo vinicchayo.",
  "atk-abh03a52:141_0": "Paccayasabhāgatoti etesu hi catuvīsatiyā paccayesu anantarasamanantaraanantarūpanissayaāsevananatthivigatā",
  "atk-abh03a52:141_1": "sabhāgā, tathā ārammaṇaārammaṇādhipatiārammaṇūpanissayāti iminā upāyenettha paccayasabhāgatopi",
  "atk-abh03a52:141_2": "viññātabbo vinicchayo.",
  "atk-abh03a52:142_0": "Paccayavisabhāgatoti purejātapaccayo panettha pacchājātapaccayena visabhāgo, tathā",
  "atk-abh03a52:142_1": "sampayuttapaccayo vippayuttapaccayena, atthipaccayo natthipaccayena, vigatapaccayo",
  "atk-abh03a52:142_2": "avigatapaccayenāti iminā upāyenettha paccayavisabhāgatopi viññātabbo vinicchayo.",
  "atk-abh03a52:143_0": "Yugaḷakatoti etesu ca atthasarikkhatāya, saddasarikkhatāya, kālapaṭipakkhatāya, hetuphalatāya,",
  "atk-abh03a52:143_1": "aññamaññapaṭipakkhatāyāti imehi kāraṇehi yugaḷakato viññātabbo vinicchayo. Anantarasamanantarā",
  "atk-abh03a52:143_2": "hi atthasarikkhatāya ekaṁ yugaḷakaṁ nāma; nissayūpanissayā saddasarikkhatāya, purejātapacchājātā",
  "atk-abh03a52:143_3": "kālapaṭipakkhatāya, kammapaccayavipākapaccayā hetuphalatāya, sampayuttavippayuttapaccayā",
  "atk-abh03a52:143_4": "aññamaññapaṭipakkhatāya ekaṁ yugaḷakaṁ nāma, tathā atthinatthipaccayā, vigatāvigatapaccayā",
  "atk-abh03a52:143_5": "cāti evamettha yugaḷakatopi viññātabbo vinicchayo. Janakājanakatoti etesu ca anantarasamanantarānantarūpanissayapakatūpanissayāsevanapaccayā",
  "atk-abh03a52:143_6": "nānākkhaṇiko, kammapaccayo, natthivigatapaccayāti ime paccayā janakāyeva, na ajanakā.",
  "atk-abh03a52:143_7": "Pacchājātapaccayo kevalaṁ upatthambhakoyeva, na janako. Sesā janakā ca ajanakā ca",
  "atk-abh03a52:143_8": "upatthambhakā cāti attho. Evamettha janakājanakatopi viññātabbo vinicchayo.",
  "atk-abh03a52:144_0": "Sabbaṭṭhānikāsabbaṭṭhānikatoti etesu ca sahajātanissayaatthiavigatapaccayā sabbaṭṭhānikā",
  "atk-abh03a52:144_1": "nāma, sabbesaṁ saṅkhatānaṁ rūpārūpadhammānaṁ ṭhānabhūtā kāraṇabhūtāti attho. Etehi",
  "atk-abh03a52:144_2": "vinā uppajjamāno ekadhammopi natthīti. Ārammaṇaārammaṇādhipatianantarasamanantarānantarūpanissayapakatūpanissayāsevanasampayuttanatthivigatapaccayā",
  "atk-abh03a52:144_3": "asabbaṭṭhānikā nāma. Na sabbesaṁ rūpārūpadhammānaṁ ṭhānabhūtā, arūpakkhandhānaññeva",
  "atk-abh03a52:144_4": "pana ṭhānabhūtā kāraṇabhūtāti attho. Arūpadhammāyeva hi etehi uppajjanti, na rūpadhammā.",
  "atk-abh03a52:144_5": "Purejātapacchājātāpi asabbaṭṭhānikā arūparūpānaññeva yathākkamena paccayabhāvato.",
  "atk-abh03a52:144_6": "Vuttāvasesāpi ekaccānaṁ rūpārūpadhammānaṁ uppattihetuto na sabbaṭṭhānikāti evamettha",
  "atk-abh03a52:144_7": "sabbaṭṭhānikā sabbaṭṭhānikatopi viññātabbo vinicchayo.",
  "atk-abh03a52:145_0": "Rūpaṁ rūpassātiādivikappatoti etesu ca catuvīsatiyā paccayesu ekapaccayopi ekantena",
  "atk-abh03a52:145_1": "rūpameva hutvā rūpasseva paccayo nāma natthi, ekantena pana rūpaṁ hutvā arūpasseva",
  "atk-abh03a52:145_2": "paccayo nāma atthi. Kataro panesoti? Purejātapaccayo. Purejātapaccayo hi ekantena",
  "atk-abh03a52:145_3": "rūpameva hutvā arūpasseva paccayo hoti. Ekantena rūpameva hutvā rūpārūpasseva paccayo",
  "atk-abh03a52:145_4": "nāmātipi natthi, ekantena pana arūpaṁ hutvā arūpasseva paccayo nāma atthi. Kataro",
  "atk-abh03a52:145_5": "panesoti? Anantarasamanantaraāsevanasampayuttanatthivigatavasena chabbidho. So hi",
  "atk-abh03a52:145_6": "sabbopi ekantena arūpameva hutvā arūpasseva paccayo hoti. Ekantena arūpameva hutvāpi",
  "atk-abh03a52:145_7": "ekantena rūpasseva paccayo nāmātipi atthi. Kataro panesoti? Pacchājātapaccayo. So",
  "atk-abh03a52:145_8": "hi ekantena arūpaṁ hutvā rūpasseva paccayo hoti; ekantena pana arūpadhammova hutvā",
  "atk-abh03a52:145_9": "rūpārūpānaṁ paccayopi atthi. Kataro panesoti? Hetukammavipākajhānamaggavasena pañcavidho.",
  "atk-abh03a52:145_10": "So hi sabbopi ekantena arūpameva hutvā rūpadhammānaṁ arūpadhammānampi paccayo hoti.",
  "atk-abh03a52:145_11": "Ekantena pana rūpārūpameva hutvā rūpasseva paccayo nāmātipi natthi, arūpasseva pana",
  "atk-abh03a52:145_12": "hoti. Kataro panesoti? Ārammaṇapaccayo ceva upanissayapaccayo ca. Idañhi dvayaṁ ekantena",
  "atk-abh03a52:145_13": "rūpārūpameva hutvā arūpasseva paccayo hoti. Ekantena rūpārūpameva hutvā pana rūpārūpasseva",
  "atk-abh03a52:145_14": "paccayo nāmātipi atthi. Kataro panesoti? Adhipatisahajātaaññamaññanissayaāhāraindriyavippayuttaatthiavigatavasena",
  "atk-abh03a52:145_15": "navavidho. So hi sabbopi ekantena rūpārūpameva hutvā rūpārūpasseva paccayo hotīti",
  "atk-abh03a52:145_16": "evamettha rūpaṁ rūpassātiādivikappatopi viññātabbo vinicchayo.",
  "atk-abh03a52:146_0": "Bhavabhedatoti imesu pana catuvīsatiyā paccayesu pañcavokārabhave tāva na koci paccayo",
  "atk-abh03a52:146_1": "na labbhati nāma. Catuvokārabhave pana tayo purejātapacchājātavippayuttapaccaye apanetvā",
  "atk-abh03a52:146_2": "sesā ekavīsatimeva labbhanti. Ekavokārabhave sahajātaaññamaññanissayakammaindriyaatthiavigatavasena",
  "atk-abh03a52:146_3": "satteva labbhanti. Bāhire pana anindriyabaddharūpe sahajātaaññamaññanissayaatthiavigatavasena",
  "atk-abh03a52:146_4": "pañceva labbhantīti evamettha bhavabhedatopi viññātabbo vinicchayoti.",
  "atk-abh03a52:147": "Paccayaniddesavāravaṇṇanā niṭṭhitā.",
  "atk-abh03a52:148": "Pucchāvāro",
  "atk-abh03a52:149": "1. Paccayānulomavaṇṇanā",
  "atk-abh03a52:150_0": "Evaṁ anulomapaṭṭhānādīsu tikapaṭṭhānādivasena catuvīsatisamantapaṭṭhānasamodhāne",
  "atk-abh03a52:150_1": "paṭṭhānamahāpakaraṇe ye tikādayo nissāya niddiṭṭhattā etaṁ tikapaṭṭhānaṁ, dukapaṭṭhānaṁ…pe…",
  "atk-abh03a52:150_2": "dukadukapaṭṭhānanti vuttaṁ. Te anāmasitvā yesaṁ paccayānaṁ vasena te tikādayo vibhattā,",
  "atk-abh03a52:150_3": "te paccaye eva tāva iminā mātikānikkhepapaccayavibhaṅgasaṅkhātena vārena uddesato",
  "atk-abh03a52:150_4": "ca niddesato ca dassetvā, idāni ye tikādayo nissāya niddiṭṭhattā etaṁ tikapaṭṭhānaṁ,",
  "atk-abh03a52:150_5": "dukapaṭṭhānaṁ…pe… dukadukapaṭṭhānanti vuttaṁ. Te tikādayo imesaṁ paccayānaṁ vasena",
  "atk-abh03a52:150_6": "vitthāretvā dassetuṁ ekekaṁ tikadukaṁ nissāya sattahi mahāvārehi desanā katā. Tesaṁ",
  "atk-abh03a52:150_7": "imāni nāmāni – paṭiccavāro, sahajātavāro, paccayavāro, nissayavāro, saṁsaṭṭhavāro,",
  "atk-abh03a52:150_8": "sampayuttavāro, pañhāvāroti.",
  "atk-abh03a52:151_0": "Tattha “kusalaṁ dhammaṁ paṭicca kusalo dhammo”ti evaṁ paṭiccābhidhānavasena vutto",
  "atk-abh03a52:151_1": "paṭiccavāro nāma. Kusalaṁ dhammaṁ sahajāto kusalo dhammo”ti evaṁ sahajātābhidhānavasena",
  "atk-abh03a52:151_2": "vutto sahajātavāro nāma. So purimena paṭiccavārena atthato ninnānākaraṇo. Paṭiccābhidhānavasena",
  "atk-abh03a52:151_3": "bujjhanakānaṁ vasena pana paṭhamo vutto, sahajātābhidhānavasena bujjhanakānaṁ vasena",
  "atk-abh03a52:151_4": "dutiyo. Dvīsupi cetesu rūpārūpadhammavasena paccayā ceva paccayuppannadhammā ca veditabbā.",
  "atk-abh03a52:151_5": "Te ca kho sahajātāva, na purejātapacchājātā labbhanti. “Kusalaṁ dhammaṁ paccayā kusalo",
  "atk-abh03a52:151_6": "dhammo”ti evaṁ paccayābhidhānavasena vutto pana paccayavāro nāma. Sopi purimavāradvayaṁ",
  "atk-abh03a52:151_7": "viya rūpārūpadhammavaseneva veditabbo. Paccayo panettha purejātopi labbhati. Ayamassa",
  "atk-abh03a52:151_8": "purimavāradvayato viseso. Tadanantaro “kusalaṁ dhammaṁ nissāya kusalo dhammo”ti evaṁ",
  "atk-abh03a52:151_9": "nissayābhidhānavasena vutto nissayavāro nāma. So purimena paccayavārena atthato ninnānākaraṇo.",
  "atk-abh03a52:151_10": "Paccayābhidhānavasena bujjhanakānaṁ vasena pana paṭhamo vutto, nissayābhidhānavasena",
  "atk-abh03a52:151_11": "bujjhanakānaṁ vasena dutiyo. Tato paraṁ “kusalaṁ dhammaṁ saṁsaṭṭho kusalo dhammo”ti",
  "atk-abh03a52:151_12": "evaṁ saṁsaṭṭhābhidhānavasena vutto saṁsaṭṭhavāro nāma. “Kusalaṁ dhammaṁ sampayutto",
  "atk-abh03a52:151_13": "kusalo dhammo”ti evaṁ sampayuttābhidhānavasena vutto sampayuttavāro nāma. So purimena",
  "atk-abh03a52:151_14": "saṁsaṭṭhavārena atthato ninnānākaraṇo. Saṁsaṭṭhābhidhānavasena bujjhanakānaṁ vasena",
  "atk-abh03a52:151_15": "pana paṭhamo vutto, sampayuttābhidhānavasena dutiyo. Dvīsupi cetesu arūpadhammavaseneva",
  "atk-abh03a52:151_16": "paccayā paccayuppannā ca veditabbā. Sattamavāre pana yasmā “kusalo dhammo kusalassa",
  "atk-abh03a52:151_17": "dhammassa hetupaccayena paccayo”tiādinā nayena te te pañhe uddharitvā puna “kusalā",
  "atk-abh03a52:151_18": "hetū sampayuttakānaṁ khandhāna”ntiādinā nayena sabbepi te pañhā nijjaṭā niggumbā",
  "atk-abh03a52:151_19": "ca katvā vibhattā, tasmā so vāro pañhānaṁ sādhukaṁ vibhattattā pañhāvārotveva saṅkhyaṁ",
  "atk-abh03a52:151_20": "gato. Rūpārūpadhammavaseneva panettha paccayāpi paccayuppannāpi veditabbā.",
  "atk-abh03a52:152_0": "Tattha yo tāva esa sabbapaṭhamo paṭiccavāro nāma, so uddesato niddesato ca duvidho",
  "atk-abh03a52:152_1": "hoti. Tattha uddesavāro paṭhamo, pucchāvārotipi vuccati. Paṇṇattivārotipi tasseva",
  "atk-abh03a52:152_2": "nāmaṁ. So hi kusalādayo paṭicca kusalādīnaṁ hetupaccayādīnaṁ vasena uddiṭṭhattā uddesavāro,",
  "atk-abh03a52:152_3": "kusalādayo paṭicca hetupaccayādivasena kusalādīnaṁ uppattiyā pucchitattā pucchāvāro,",
  "atk-abh03a52:152_4": "kusalādayo paṭicca hetupaccayādivasena kusalādīnaṁ uppattiyā paññāpitattā paṇṇattivārotipi vutto.",
  "atk-abh03a52:153_0": "25-34. Tattha siyā kusalaṁ dhammaṁ paṭicca kusalo dhammo uppajjeyya hetupaccayāti",
  "atk-abh03a52:153_1": "parikappapucchā. Ayañhettha attho – yo kusalo dhammo uppajjeyya hetupaccayā, kiṁ",
  "atk-abh03a52:153_2": "so kusalaṁ dhammaṁ paṭicca siyāti atha vā kusalaṁ dhammaṁ paṭicca yo kusalo dhammo",
  "atk-abh03a52:153_3": "uppajjeyya, so hetupaccayā siyāti ayamettha attho. Tattha paṭīti sadisatthe vattati.",
  "atk-abh03a52:153_4": "Sadisapuggalo hi paṭipuggalo, sadisabhāgo ca paṭibhāgoti vuccati. Iccāti gamanussukkavacanametaṁ.",
  "atk-abh03a52:153_5": "Ubhayaṁ ekato katvā paṭiccāti paṭigantvā sahuppattisaṅkhātena sadisabhāvena patvā,",
  "atk-abh03a52:153_6": "tena saddhiṁ ekato uppattibhāvaṁ upagantvāti vuttaṁ hoti. Kusalo dhammoti evaṁ sahuppattibhāvena",
  "atk-abh03a52:153_7": "kusalaṁ dhammaṁ paṭicca kusalo dhammo uppajjeyya hetupaccayāti pucchati. Atha vā",
  "atk-abh03a52:153_8": "paṭiccāti paccayaṁ katvā. Taṁ pana paccayakaraṇaṁ purejātepi paccaye labbhati sahajātepi.",
  "atk-abh03a52:153_9": "Idha sahajātaṁ adhippetaṁ. Siyā kusalaṁ dhammaṁ paṭicca akusalotiādīsupi eseva nayo.",
  "atk-abh03a52:153_10": "Tattha kiñcāpi sahajātavasena kusalaṁ dhammaṁ paṭicca akusalo natthi, imasmiṁ pana",
  "atk-abh03a52:153_11": "pucchāvāre yampi vissajjiyamānaṁ atthato labbhati, yampi na labbhati, taṁ sabbaṁ",
  "atk-abh03a52:153_12": "pucchāvasena uddhaṭaṁ. Parato pana vissajjane yaṁ na labbhati, taṁ pahāya yaṁ labbhati, tadeva vissajjitaṁ.",
  "atk-abh03a52:154_0": "Evamettha pucchānaṁ atthañceva pucchāgatiñca ñatvā idāni gaṇanavasena pucchāparicchedo",
  "atk-abh03a52:154_1": "veditabbo. Ettha hi “kusalaṁ dhammaṁ paṭiccā”ti kusalapadaṁ ādiṁ katvā kusalākusalābyākatantā",
  "atk-abh03a52:154_2": "tisso pucchā, puna tadevādiṁ katvā kusalābyākatādivasena dukappabhedantā tisso, puna",
  "atk-abh03a52:154_3": "tadevādiṁ katvā tikantā ca ekā, evaṁ kusalaṁ dhammaṁ paṭiccāti kusalādikā satta pucchā,",
  "atk-abh03a52:154_4": "tathā akusalādikā, tathā abyākatādikā, tathā kusalābyākatādikā, akusalābyākatādikā,",
  "atk-abh03a52:154_5": "kusalākusalādikā, kusalākusalābyākatādikāti sabbāpi sattannaṁ sattakānaṁ vasena kusalattikaṁ",
  "atk-abh03a52:154_6": "nissāya hetupaccaye ekūnapaññāsaṁ pucchā.",
  "atk-abh03a52:155_0": "Tattha ekamūlakāvasānā nava, ekamūladukāvasānā nava, ekamūlatikāvasānā tisso, dukamūlaekāvasānā",
  "atk-abh03a52:155_1": "nava, dukamūladukāvasānā nava, dukamūlatikāvasānā tisso, tikamūlaekāvasānā tisso,",
  "atk-abh03a52:155_2": "tikamūladukāvasānā tisso, tikamūlatikāvasānā ekāti evametā mūlavasenāpi veditabbā.",
  "atk-abh03a52:155_3": "Yathā ca hetupaccaye ekūnapaññāsaṁ, ārammaṇapaccayādīsupi tathevāti sabbesupi catuvīsatiyā paccayesu –",
  "atk-abh03a52:156": "Sahassamekañca sataṁ, chasattati punāparā;",
  "atk-abh03a52:157": "Pucchā sampiṇḍitā honti, nayamhi ekamūlake.",
  "atk-abh03a52:158_0": "35-36. Tato paraṁ hetupaccayā ārammaṇapaccayāti dumūlakanayo āraddho. Tattha hetārammaṇaduko…pe…",
  "atk-abh03a52:158_1": "hetuavigatadukoti hetupaccayena saddhiṁ tevīsati dukā honti. Tesu hetupaccaye viya",
  "atk-abh03a52:158_2": "hetārammaṇadukepi ekūnapaññāsaṁ pucchā, tāsu pāḷiyaṁ dveyeva dassitā. Yathā ca hetārammaṇaduke",
  "atk-abh03a52:158_3": "ekūnapaññāsaṁ tathā hetādhipatidukādīsupi. Tattha paṭhamapucchāvasena hetādhipatiduko,",
  "atk-abh03a52:158_4": "hetānantaraduko, hetusamanantaradukoti paṭipāṭiyā tayo duke dassetvā pariyosāne hetuavigataduko",
  "atk-abh03a52:158_5": "dassito, sesaṁ saṅkhittaṁ. Pucchāparicchedo panettha evaṁ veditabbo.",
  "atk-abh03a52:159": "Sahassamekañca sataṁ, sattavīsatimeva ca;",
  "atk-abh03a52:160": "Dukesu tevīsatiyā, pucchā honti dumūlake.",
  "atk-abh03a52:161_0": "37. Tato paraṁ hetupaccayā ārammaṇapaccayā adhipatipaccayāti timūlakanayo āraddho.",
  "atk-abh03a52:161_1": "Tattha hetārammaṇadukena saddhiṁ adhipatipaccayādīsu bāvīsatiyā paccayesu ekamekassa",
  "atk-abh03a52:161_2": "yojanāvasena bāvīsati tikā honti. Tesu paṭhamapucchāvasena paṭhamattikañca dutiyattikañca",
  "atk-abh03a52:161_3": "dassetvā pariyosānatiko dassito, sesaṁ saṅkhittaṁ. Yathā pana dukesu, evaṁ tikesupi",
  "atk-abh03a52:161_4": "ekamekasmiṁ tike ekūnapaññāsaṁ katvā sabbesupi bāvīsatiyā tikesu –",
  "atk-abh03a52:162": "Sahassamekaṁ pucchānaṁ, aṭṭhasattatimeva ca;",
  "atk-abh03a52:163": "Pucchā gaṇanato honti, nayamhi tikamūlake.",
  "atk-abh03a52:164_0": "38. Tato paraṁ hetupaccayā ārammaṇapaccayā adhipatipaccayā anantarapaccayāti catumūlakanayo",
  "atk-abh03a52:164_1": "āraddho. Tattha paṭhamattikena saddhiṁ anantarapaccayādīsu ekavīsatiyā paccayesu",
  "atk-abh03a52:164_2": "ekamekassa yojanāvasena ekavīsati catukkā honti. Tesu dve catukke dassetvā sesaṁ",
  "atk-abh03a52:164_3": "saṅkhittaṁ. Idhāpi ekamekasmiṁ catukke ekūnapaññāsaṁ katvā sabbesupi ekavīsatiyā catukkesu –",
  "atk-abh03a52:165": "Sahassamekaṁ pucchānaṁ, ekūnatiṁsa punāparā;",
  "atk-abh03a52:166": "Pucchā gaṇanato honti, nayamhi catumūlake.",
  "atk-abh03a52:167_0": "Tato paraṁ pañcamūlakaṁ ādiṁ katvā yāva sabbamūlakā desanā katā, taṁ sabbaṁ saṅkhipitvā",
  "atk-abh03a52:167_1": "heṭṭhā vuttañca upari vattabbañca ekato katvā pāḷiyaṁ “ekamūlakaṁ, dumūlakaṁ, timūlakaṁ,",
  "atk-abh03a52:167_2": "catumūlakaṁ, pañcamūlakaṁ, sabbamūlakaṁ asammuyhantena vitthāretabba”nti nayo dassito.",
  "atk-abh03a52:167_3": "Tattha ekamūlakādīsu yaṁ vattabbaṁ, taṁ vuttameva. Pañcamūlake pana paṭhamacatukkena",
  "atk-abh03a52:167_4": "saddhiṁ samanantarapaccayādīsu samavīsatiyā paccayesu ekamekassa yojanāvasena samavīsati",
  "atk-abh03a52:167_5": "pañcakā honti. Tesu ekamekasmiṁ ekūnapaññāsaṁ katvā –",
  "atk-abh03a52:168": "Satāni nava pucchānaṁ, asīti ca punāparā;",
  "atk-abh03a52:169": "Pucchā gaṇanato honti, nayamhi pañcamūlake.",
  "atk-abh03a52:170": "Chamūlake paṭhamapañcakena saddhiṁ sahajātapaccayādīsu ekūnavīsatiyā paccayesu ekamekassa yojanāvasena ekūnavīsati chakkā honti. Tesu ekamekasmiṁ ekūnapaññāsaṁ katvā –",
  "atk-abh03a52:171": "Satāni nava pucchānaṁ, ekatiṁsa tatoparā;",
  "atk-abh03a52:172": "Pucchā gaṇanato honti, nayamhi chakkamūlake.",
  "atk-abh03a52:173": "Sattamūlake paṭhamachakkena saddhiṁ aññamaññapaccayādīsu aṭṭhārasasu paccayesu ekamekassa yojanāvasena aṭṭhārasa sattakā honti. Tesu ekamekasmiṁ ekūnapaññāsaṁ katvā –",
  "atk-abh03a52:174": "Satāni aṭṭha pucchānaṁ, dvāsīti ca tatoparā;",
  "atk-abh03a52:175": "Pucchā gaṇanato honti, nayamhi sattamūlake.",
  "atk-abh03a52:176": "Aṭṭhamūlake paṭhamasattakena saddhiṁ nissayapaccayādīsu sattarasasu paccayesu ekamekassa yojanāvasena sattarasa aṭṭhakā honti. Tesu ekamekasmiṁ ekūnapaññāsaṁ katvā –",
  "atk-abh03a52:177": "Satāni aṭṭha pucchānaṁ, tettiṁsā ca tatoparā;",
  "atk-abh03a52:178": "Pucchā gaṇanato honti, nayamhi aṭṭhamūlake.",
  "atk-abh03a52:179": "Navamūlake paṭhamaaṭṭhakena saddhiṁ upanissayapaccayādīsu soḷasasu paccayesu ekamekassa yojanāvasena soḷasa navakā honti. Tesu ekamekasmiṁ ekūnapaññāsaṁ katvā –",
  "atk-abh03a52:180": "Satāni satta pucchānaṁ, caturāsīti tatoparā;",
  "atk-abh03a52:181": "Pucchā gaṇanato honti, nayamhi navamūlake.",
  "atk-abh03a52:182": "Dasamūlake paṭhamanavakena saddhiṁ purejātapaccayādīsu pannarasasu paccayesu ekamekassa yojanāvasena pannarasa dasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:183": "Satāni satta pucchānaṁ, pañcatiṁsa tatoparā;",
  "atk-abh03a52:184": "Pucchā gaṇanato honti, nayamhi dasamūlake.",
  "atk-abh03a52:185": "Ekādasamūlake paṭhamadasakena saddhiṁ pacchājātapaccayādīsu cuddasasu paccayesu ekamekassa yojanāvasena cuddasa ekādasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:186": "Cha satāni ca pucchānaṁ, chaḷāsīti tatoparā;",
  "atk-abh03a52:187": "Nayamhi pucchā gaṇitā, ekādasakamūlake.",
  "atk-abh03a52:188": "Dvādasamūlake paṭhamaekādasakena saddhiṁ āsevanapaccayādīsu terasasu paccayesu ekamekassa yojanāvasena terasa dvādasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:189": "Cha satāni ca pucchānaṁ, sattatiṁsa tatoparā;",
  "atk-abh03a52:190": "Pucchā gaṇanato honti, naye dvādasamūlake.",
  "atk-abh03a52:191": "Terasamūlake paṭhamadvādasakena saddhiṁ kammapaccayādīsu dvādasasu paccayesu ekamekassa yojanāvasena dvādasa terasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:192": "Satāni pañca pucchānaṁ, aṭṭhāsīti punāparā;",
  "atk-abh03a52:193": "Pucchā gaṇanato honti, naye terasamūlake.",
  "atk-abh03a52:194": "Cuddasamūlake paṭhamaterasakena saddhiṁ vipākapaccayādīsu ekādasasu paccayesu ekamekassa yojanāvasena ekādasa cuddasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:195": "Satāni pañca pucchānaṁ, tiṁsa cātha navāparā;",
  "atk-abh03a52:196": "Pucchā gaṇanato honti, naye cuddasamūlake.",
  "atk-abh03a52:197": "Pannarasamūlake paṭhamacuddasakena saddhiṁ āhārapaccayādīsu dasasu paccayesu ekamekassa yojanāvasena dasa pannarasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:198": "Satāni cattāri pucchānaṁ, navuti ca tatoparā;",
  "atk-abh03a52:199": "Pucchā gaṇanato honti, naye pannarasamūlake.",
  "atk-abh03a52:200": "Soḷasamūlake paṭhamapannarasakena saddhiṁ indriyapaccayādīsu navasu paccayesu ekamekassa yojanāvasena nava soḷasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:201": "Satāni cattāri cattā-līsekā ceva punāparā;",
  "atk-abh03a52:202": "Pucchā gaṇanato honti, naye soḷasamūlake.",
  "atk-abh03a52:203": "Sattarasamūlake paṭhamasoḷasakena saddhiṁ jhānapaccayādīsu aṭṭhasu paccayesu ekamekassa yojanāvasena aṭṭha sattarasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:204": "Satāni tīṇi pucchānaṁ, navuti dve punāparā;",
  "atk-abh03a52:205": "Pucchā gaṇanato honti, naye sattarasamūlake.",
  "atk-abh03a52:206": "Aṭṭhārasamūlake paṭhamasattarasakena saddhiṁ maggapaccayādīsu sattasu paccayesu ekamekassa yojanāvasena satta aṭṭhārasakā honti. Tesu ekamekasmiṁ ekūnapaññāsaṁ katvā –",
  "atk-abh03a52:207": "Satāni tīṇi pucchānaṁ, tecattārīsameva ca;",
  "atk-abh03a52:208": "Pucchā gaṇanato honti, naye aṭṭhārasamūlake.",
  "atk-abh03a52:209": "Ekūnavīsatimūlake paṭhamaaṭṭhārasakena saddhiṁ sampayuttapaccayādīsu chasu paccayesu ekamekassa yojanāvasena cha ekūnavīsatikā honti. Tesu ekamekasmiṁ ekūnapaññāsaṁ katvā –",
  "atk-abh03a52:210": "Dve satā navuti ceva, catasso ca punāparā;",
  "atk-abh03a52:211": "Pucchā gaṇanato honti, naye ekūnavīsatike.",
  "atk-abh03a52:212": "Vīsatimūlake paṭhamaekūnavīsatikena saddhiṁ vippayuttapaccayādīsu pañcasu paccayesu ekamekassa yojanāvasena pañcavīsatikā honti. Tesu ekamekasmiṁ ekūnapaññāsaṁ katvā –",
  "atk-abh03a52:213": "Dve satā honti pucchānaṁ, cattālīsā ca pañca ca;",
  "atk-abh03a52:214": "Pucchā gaṇanato honti, naye vīsatimūlake.",
  "atk-abh03a52:215": "Ekavīsatimūlake paṭhamavīsatikena saddhiṁ atthipaccayādīsu catūsu paccayesu ekamekassa yojanāvasena cattāro ekavīsatikā honti. Tesu ekamekasmiṁ ekūnapaññāsaṁ katvā –",
  "atk-abh03a52:216": "Sataṁ chanavuti ceva, pucchā honti sampiṇḍitā;",
  "atk-abh03a52:217": "Gaṇitā lakkhaṇaññūhi, ekavīsatike naye.",
  "atk-abh03a52:218": "Dvāvīsatimūlake paṭhamaekavīsatikena saddhiṁ natthipaccayādīsu tīsu paccayesu ekamekassa yojanāvasena tayo dvāvīsatikā honti. Tesu ekamekasmiṁ ekūnapaññāsaṁ katvā –",
  "atk-abh03a52:219": "Cattālīsādhikaṁ sataṁ, satta ceva punāparā;",
  "atk-abh03a52:220": "Pucchā gaṇanato honti, naye dvāvīsatimūlake.",
  "atk-abh03a52:221": "Tevīsatimūlake paṭhamadvāvīsatikena saddhiṁ dvīsu vigatāvigatapaccayesu ekamekassa yojanāvasena dve tevīsatikā honti. Tesu ekamekasmiṁ ekūnapaññāsaṁ katvā –",
  "atk-abh03a52:222": "Aṭṭhanavutimevidha, pucchā gaṇanato matā;",
  "atk-abh03a52:223": "Nayamhi tevīsatime, tevīsatikamūlake.",
  "atk-abh03a52:224_0": "Catuvīsatimūlako pana sabbapaccayānaṁ samodhānavasena veditabbo, teneva sabbamūlakoti",
  "atk-abh03a52:224_1": "vutto. Tattha ekūnapaññāsameva pucchā hontīti sabbāpetā hetupaccayapadameva gahetvā",
  "atk-abh03a52:224_2": "ekamūlakādīnaṁ sabbamūlakapariyosānānaṁ vasena satthārā devaparisati vitthārato vibhattā",
  "atk-abh03a52:224_3": "pucchā idha saṅkhepena dassitā.",
  "atk-abh03a52:225_0": "Tāsaṁ pana sabbāsampi ayaṁ gaṇanapiṇḍo – ekamūlakanayasmiñhi ekādasa satāni chasattati",
  "atk-abh03a52:225_1": "ca pucchā āgatā. Hetupaccayanaye teneva mūlakena ekūnapaññāsaṁ katvā imasmiṁ hetupaccayamūlake",
  "atk-abh03a52:225_2": "gahetabbā, sesā sesapaccayamūlakesu pakkhipitabbā. Dumūlake sattavīsāni ekādasa satāni,",
  "atk-abh03a52:225_3": "timūlake sahassaṁ aṭṭhasattati ca, catumūlake sahassaṁ ekūnatiṁsañca, pañcamūlake",
  "atk-abh03a52:225_4": "asītādhikāni nava satāni, chamūlake ekatiṁsāni nava satāni, sattamūlake dvāsītāni",
  "atk-abh03a52:225_5": "aṭṭha satāni, aṭṭhamūlake tettiṁsāni aṭṭha satāni, navamūlake caturāsītāni satta",
  "atk-abh03a52:225_6": "satāni, dasamūlake pañcatiṁsāni satta satāni, ekādasamūlake chāsītāni cha satāni,",
  "atk-abh03a52:225_7": "dvādasamūlake sattatiṁsāni cha satāni, terasamūlake aṭṭhāsītāni pañca satāni, cuddasamūlake",
  "atk-abh03a52:225_8": "ekūnacattālīsāni pañca satāni, pannarasamūlake navutāni cattāri satāni, soḷasamūlake",
  "atk-abh03a52:225_9": "ekacattālīsāni cattāri sattāni, sattarasamūlake dvānavutāni tīṇi satāni, aṭṭhārasamūlake",
  "atk-abh03a52:225_10": "tecattālīsāni tīṇi satāni, ekūnavīsatimūlake catunavutāni dve satāni, vīsatimūlake",
  "atk-abh03a52:225_11": "pañcacattālīsāni dve satāni, ekavīsatimūlake chanavutisataṁ, dvāvīsatimūlake sattacattālīsasataṁ,",
  "atk-abh03a52:225_12": "tevīsatimūlake aṭṭhanavuti, sabbamūlake ekūnapaññāsāti evaṁ hetupadaṁ ādiṁ katvā",
  "atk-abh03a52:225_13": "vibhattesu ekamūlakādīsu –",
  "atk-abh03a52:226": "Cuddaseva sahassāni, puna satta satāni ca;",
  "atk-abh03a52:227": "Pucchā hetupadasseva, ekamūlādibhedatoti.",
  "atk-abh03a52:228_0": "39-40. Evaṁ hetupaccayaṁ ādiṁ katvā ekamūlakato paṭṭhāya yāva sabbamūlakanayā pucchābhedaṁ",
  "atk-abh03a52:228_1": "dassetvā idāni ārammaṇapaccayaṁ ādiṁ katvā dassetuṁ siyā kusalaṁ dhammaṁ paṭicca",
  "atk-abh03a52:228_2": "kusalo dhammo uppajjeyya ārammaṇapaccayā hetupaccayātiādimāha. Tattha ārammaṇapaccayā",
  "atk-abh03a52:228_3": "hetupaccayāti ettāvatā ārammaṇapaccayaṁ ādiṁ katvā hetupaccayapariyosāno ekamūlakanayo",
  "atk-abh03a52:228_4": "dassito. Tato paraṁ ārammaṇapaccayā adhipatipaccayāti dukamūlakaṁ āraddhaṁ. Tattha",
  "atk-abh03a52:228_5": "imaṁ paṭhamadukañceva ārammaṇāvigatadukañca dassetvā sesaṁ saṅkhittaṁ. Ārammaṇapaccayā",
  "atk-abh03a52:228_6": "hetupaccayāti ayaṁ osānadukopi na dassito. Sace pana katthaci vācanāmagge sandissati,",
  "atk-abh03a52:228_7": "sveva vācanāmaggo gahetabbo. Tato paraṁ ārammaṇapaccayavasena tikamūlakādayo adassetvāva",
  "atk-abh03a52:228_8": "adhipatipaccayaṁ ādiṁ katvā ekakādayo dassetuṁ adhipatipaccayā, anantarapaccayā,",
  "atk-abh03a52:228_9": "samanantarapaccayā, sahajātapaccayā, aññamaññapaccayāti ettakameva vuttaṁ, taṁ ekamūlakavasena",
  "atk-abh03a52:228_10": "vā sabbamūlakavasena vā veditabbaṁ.",
  "atk-abh03a52:229_0": "41. Tato paraṁ avigatapaccayaṁ ādiṁ katvā dumūlakameva dassetuṁ – avigatapaccayā",
  "atk-abh03a52:229_1": "hetupaccayātiādi āraddhaṁ. Tattha avigatahetuduko, avigatārammaṇaduko, avigatādhipatidukoti",
  "atk-abh03a52:229_2": "paṭipāṭiyā tayo duke vatvā pariyosāne ca avigatavigataduko eko duko dassito. Tato",
  "atk-abh03a52:229_3": "avigatapaccayavaseneva timūlakaṁ dassetuṁ – “avigatapaccayā hetupaccayā ārammaṇapaccayā,",
  "atk-abh03a52:229_4": "avigatapaccayā hetupaccayā adhipatipaccayā, avigatapaccayā hetupaccayā anantarapaccayā”ti",
  "atk-abh03a52:229_5": "evaṁ paṭipāṭiyā tayo tike vatvā “avigatapaccayā hetupaccayā vigatapaccayā”ti pariyosānattiko",
  "atk-abh03a52:229_6": "vutto. Tato avigatapaccayavaseneva catumūlakaṁ dassetuṁ “avigatapaccayā hetupaccayā",
  "atk-abh03a52:229_7": "ārammaṇapaccayā adhipatipaccayā, avigatapaccayā hetupaccayā ārammaṇapaccayā anantarapaccayā”ti",
  "atk-abh03a52:229_8": "dve catukke vatvā “vigatapaccayā”ti padaṁ uddharitvā ṭhapitaṁ, sesaṁ sabbaṁ saṅkhittaṁ.",
  "atk-abh03a52:229_9": "Tassa saṅkhittabhāvaṁ dassetuṁ “ekekassa padassa ekamūlakaṁ, dumūlakaṁ, timūlakaṁ,",
  "atk-abh03a52:229_10": "sabbamūlakaṁ asammuyhantena vitthāretabba”nti vuttaṁ. Tasmā yathā hetupaccayaṁ ādiṁ",
  "atk-abh03a52:229_11": "katvā hetuādipadavasena ekamūlake ekādasa pucchāsatāni chasattati ca pucchā…pe… sabbamūlake",
  "atk-abh03a52:229_12": "ekūnapaññāsaṁ, evaṁ ārammaṇapaccayādīsupi ekamekaṁ ādiṁ katvā ārammaṇādipadavasena",
  "atk-abh03a52:229_13": "ekamekassa padassa ekamūlake ekādasa pucchāsatāni chasattati ca pucchā…pe… sabbamūlake",
  "atk-abh03a52:229_14": "ekūnapaññāsāti ekekassa padassa ekamūlakādibhede sattasatādhikāni cuddasa pucchā",
  "atk-abh03a52:229_15": "sahassāni honti. Tāsaṁ sabbesupi catuvīsatiyā paccayesu ayaṁ gaṇanaparicchedo –",
  "atk-abh03a52:230": "Dvāpaññāsasahassāna-ṭṭhasatāni tīṇi satasahassāni;",
  "atk-abh03a52:231": "Kusalattikassa pucchā, anulomanayamhi suvibhattā.",
  "atk-abh03a52:232": "Yathā ca kusalattikassa, evaṁ vedanāttikādīnampīti sabbesupi dvāvīsatiyā tikesu –",
  "atk-abh03a52:233": "Ekasaṭṭhisahassāni, cha satāni sattasattati;",
  "atk-abh03a52:234": "Satasahassāni pucchānaṁ, tikabhede pabhedato.",
  "atk-abh03a52:235": "Saṅkhittā vācanāmagge.",
  "atk-abh03a52:236_0": "Dukesu pana “siyā hetuṁ dhammaṁ paṭicca hetudhammo uppajjeyya hetupaccayā”ti evaṁ",
  "atk-abh03a52:236_1": "hetuṁ paṭicca hetu, hetuṁ paṭicca nahetu, hetuṁ paṭicca hetu ca nahetu ca, nahetuṁ",
  "atk-abh03a52:236_2": "paṭicca nahetu, nahetuṁ paṭicca hetu, nahetuṁ paṭicca hetu ca nahetu ca, hetuñca",
  "atk-abh03a52:236_3": "nahetuñca paṭicca hetu, hetuñca nahetuñca paṭicca nahetu, hetuñca nahetuñca paṭicca",
  "atk-abh03a52:236_4": "hetu ca nahetu cāti ekamekasmiṁ duke hetupaccayādīsu ekamekasmiṁ paccaye nava pucchā",
  "atk-abh03a52:236_5": "honti. Tāsu hetupaccayaṁ ādiṁ katvā ekamūlake dvesatāni soḷasa ca pucchā honti. Tāsu",
  "atk-abh03a52:236_6": "hetupaccayasseva aññena asammissā nava pucchā gahetabbā, sesā aṭṭha vārena gahitā.",
  "atk-abh03a52:237_0": "Tāsaṁ dukamūlakādīsu tevīsatiyā vāresu ekekaṁ navakaṁ apanetvā yāva sabbamūlakā ayaṁ",
  "atk-abh03a52:237_1": "gaṇanaparicchedo – dukamūlake tāva ekamūlake dassitesu dvīsu soḷasādhikesu pucchāsatesu",
  "atk-abh03a52:237_2": "nava apanetvā dvesatāni satta ca pucchā honti, tato nava apanetvā timūlake aṭṭhanavutisataṁ.",
  "atk-abh03a52:237_3": "Evaṁ purimapurimato nava nava apanetvā catumūlake ekūnanavutisataṁ, pañcamūlake asītisataṁ,",
  "atk-abh03a52:237_4": "chamūlake ekasattatisataṁ, sattamūlake dvāsaṭṭhisataṁ, aṭṭhamūlake tepaṇṇāsasataṁ,",
  "atk-abh03a52:237_5": "navamūlake catucattālīsasataṁ, dasamūlake pañcatiṁsasataṁ, ekādasamūlake chabbīsasataṁ,",
  "atk-abh03a52:237_6": "dvādasamūlake sattarasādhikasataṁ, terasamūlake aṭṭhādhikasataṁ, cuddasamūlake navanavuti,",
  "atk-abh03a52:237_7": "pannarasamūlake navuti, soḷasamūlake ekāsīti, sattarasamūlake dvāsattati, aṭṭhārasamūlake",
  "atk-abh03a52:237_8": "tesaṭṭhi, ekūnavīsatimūlake catupaññāsaṁ, vīsatimūlake pañcacattālīsaṁ, ekavīsatimūlake",
  "atk-abh03a52:237_9": "chattiṁsaṁ, dvāvīsatimūlake sattavīsa, tevīsatimūlake aṭṭhārasa, sabbamūlake navāti.",
  "atk-abh03a52:237_10": "Yathā panetāni hetupaccayavasena ekamūlake soḷasādhikāni dve pucchāsatāni…pe… sabbamūlake",
  "atk-abh03a52:237_11": "nava, evaṁ ārammaṇapaccayādīsupi ekamekaṁ ādiṁ katvā ārammaṇādipadavasena ekekassa",
  "atk-abh03a52:237_12": "padassa ekamūlake soḷasādhikāni dve pucchāsatāni…pe… sabbamūlake navāti ekekassa",
  "atk-abh03a52:237_13": "padassa ekamūlakādibhede dve pucchā sahassāni sattasatāni ca pucchā honti. Tāsaṁ",
  "atk-abh03a52:237_14": "sabbesupi catuvīsatiyā paccayesu ayaṁ gaṇanaparicchedo –",
  "atk-abh03a52:238": "Catusaṭṭhisahassāni, puna aṭṭhasatāni ca;",
  "atk-abh03a52:239": "Pucchā hetudukasseva, anulomanaye matā.",
  "atk-abh03a52:240": "Yathā ca hetudukassa, evaṁ sahetukadukādīnampīti sabbasmimpi dukasate –",
  "atk-abh03a52:241": "Saṭṭhi satasahassāni, cattāri ca tatoparaṁ;",
  "atk-abh03a52:242": "Asīti ca sahassāni, pucchā dukasate vidū.",
  "atk-abh03a52:243": "Ayaṁ tāva suddhike tikapaṭṭhāne ceva dukapaṭṭhāne ca pucchānaṁ gaṇanaparicchedo.",
  "atk-abh03a52:244_0": "Yaṁ pana tato paraṁ dvāvīsati tike gahetvā dukasate pakkhipitvā dukatikapaṭṭhānaṁ",
  "atk-abh03a52:244_1": "nāma desitaṁ, tattha “siyā hetuṁ kusalaṁ dhammaṁ paṭicca hetu kusalo dhammo uppajjeyya",
  "atk-abh03a52:244_2": "hetupaccayā”ti evaṁ dvāvīsatiyā tikesu ekekaṁ tikaṁ dukānaṁ satena satena saddhiṁ",
  "atk-abh03a52:244_3": "yojetvā dassetabbānaṁ pucchānaṁ heṭṭhā vuttanayena sabbesaṁ ekamūlakādīnaṁ vasena",
  "atk-abh03a52:244_4": "gahetvā paricchedo veditabbo.",
  "atk-abh03a52:245_0": "Yampi tato paraṁ dukasataṁ gahetvā dvāvīsatiyā tikesu pakkhipitvā tikadukapaṭṭhānaṁ",
  "atk-abh03a52:245_1": "nāma desitaṁ, tatthāpi “siyā kusalaṁ hetuṁ dhammaṁ paṭicca kusalo hetudhammo uppajjeyya",
  "atk-abh03a52:245_2": "hetupaccayā”ti evaṁ dukasate ekekaṁ dukaṁ dvāvīsatiyā tikehi saddhiṁ yojetvā dassetabbānaṁ",
  "atk-abh03a52:245_3": "pucchānaṁ heṭṭhā vuttanayena sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:246_0": "Yampi tato paraṁ tike tikesuyeva pakkhipitvā tikatikapaṭṭhānaṁ nāma desitaṁ, tatthāpi",
  "atk-abh03a52:246_1": "“siyā kusalaṁ sukhāya vedanāya sampayuttaṁ dhammaṁ paṭicca kusalo sukhāya vedanāya",
  "atk-abh03a52:246_2": "sampayutto dhammo uppajjeyya hetupaccayā”ti evaṁ dvāvīsatiyā tikesu ekekaṁ tikaṁ",
  "atk-abh03a52:246_3": "sesehi ekavīsatiyā tikehi saddhiṁ yojetvā dassetabbānaṁ pucchānaṁ heṭṭhā vuttanayena",
  "atk-abh03a52:246_4": "sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:247_0": "Yampi tato paraṁ duke dukesuyeva pakkhipitvā dukadukapaṭṭhānaṁ nāma desitaṁ, tatthāpi",
  "atk-abh03a52:247_1": "“siyā hetuṁ sahetukaṁ dhammaṁ paṭicca hetu sahetuko dhammo uppajjeyya hetupaccayā”ti",
  "atk-abh03a52:247_2": "evaṁ dukasate ekekaṁ dukaṁ sesehi navanavutiyā dukehi saddhiṁ yojetvā dassetabbānaṁ",
  "atk-abh03a52:247_3": "pucchānaṁ heṭṭhā vuttanayena sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:247_4": "Tathāgatena hi sabbampetaṁ pabhedaṁ dassetvāva devaparisāya dhammo desito, dhammasenāpatissa",
  "atk-abh03a52:247_5": "pana tena “ajja idañcidañca desita”nti saṅkhipitvā nayadassanamatteneva desanā akkhātā.",
  "atk-abh03a52:247_6": "Therenāpi saṅkhipitvāva vācanāmaggo pavattito, so therena pavattitanayeneva saṅgītikāle saṅgahaṁ āropito.",
  "atk-abh03a52:248_0": "Taṁ panassa saṅkhepanayaṁ dassetuṁ tikañca paṭṭhānavaranti ayaṁ gāthā ṭhapitā. Tassattho",
  "atk-abh03a52:248_1": "– tikañca paṭṭhānavaranti pavaraṁ tikapaṭṭhānañca. Dukuttamanti uttamaṁ seṭṭhaṁ dukapaṭṭhānañca.",
  "atk-abh03a52:248_2": "Dukatikañcevāti dukatikapaṭṭhānañca. Tikadukañcāti tikadukapaṭṭhānañca. Tikatikañcevāti",
  "atk-abh03a52:248_3": "tikatikapaṭṭhānañca. Dukadukañcāti dukadukapaṭṭhānañca. Cha anulomamhi nayā sugambhīrāti",
  "atk-abh03a52:248_4": "ete tikapaṭṭhānādayo suṭṭhu gambhīrā cha nayā anulomamhi veditabbāti. Tattha dve",
  "atk-abh03a52:248_5": "anulomāni – dhammānulomañca paccayānulomañca. Tattha “kusalaṁ dhammaṁ paṭicca kusalo",
  "atk-abh03a52:248_6": "dhammo”ti evaṁ abhidhammamātikāpadehi saṅgahitānaṁ dhammānaṁ anulomadesanāvasena",
  "atk-abh03a52:248_7": "pavattaṁ dhammānulomaṁ nāma. “Hetupaccayā ārammaṇapaccayā”ti evaṁ catuvīsatiyā paccayānaṁ",
  "atk-abh03a52:248_8": "anulomadesanāvasena pavattaṁ paccayānulomaṁ nāma.",
  "atk-abh03a52:249_0": "Tattha heṭṭhā aṭṭhakathāyaṁ “tikañca paṭṭhānavaraṁ…pe… cha anulomamhi nayā sugambhīrā”ti",
  "atk-abh03a52:249_1": "ayaṁ gāthā dhammānulomaṁ sandhāya vuttā. Idha pana ayaṁ gāthā tasmiṁ dhammānulome",
  "atk-abh03a52:249_2": "paccayānulomaṁ sandhāya vuttā. Tasmā “cha anulomamhi nayā sugambhīrā”ti aṭṭhakathāgāthāya",
  "atk-abh03a52:249_3": "dhammānulome tikapaṭṭhānādayo cha nayā sugambhīrāti evamattho veditabbo. Imasmiṁ",
  "atk-abh03a52:249_4": "panokāse “hetupaccayā ārammaṇapaccayā”ti evaṁ pavatte paccayānulome ete dhammānulome",
  "atk-abh03a52:249_5": "tikapaṭṭhānādayo “cha nayā sugambhīrā”ti evamattho veditabbo. Tesu anulome tikapaṭṭhāne",
  "atk-abh03a52:249_6": "kusalattikamattasseva vasena ayaṁ imasmiṁ paṭiccavārassa paṇṇattivāre saṅkhipitvā",
  "atk-abh03a52:249_7": "pucchāpabhedo dassito. Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a52:249_8": "Tato paresu pana sahajātavārādīsu kusalattikassāpi vasena pucchaṁ anuddharitvā labbhamānakavasena",
  "atk-abh03a52:249_9": "vissajjanameva dassitaṁ. “Cha anulomamhi nayā sugambhīrā”ti vacanato pana imasmiṁ",
  "atk-abh03a52:249_10": "paccayānulome chapi ete paṭṭhānanayā pucchāvasena uddharitvā dassetabbā. Paṭṭhānaṁ",
  "atk-abh03a52:249_11": "vaṇṇayantānañhi ācariyānaṁ bhāro esoti.",
  "atk-abh03a52:250": "2. Paccayapaccanīyavaṇṇanā",
  "atk-abh03a52:251_0": "42-44. Idāni paccanīyaṁ hoti. Taṁ dassetuṁ siyā kusalaṁ dhammaṁ paṭicca kusalo dhammo",
  "atk-abh03a52:251_1": "uppajjeyya na hetupaccayātiādi āraddhaṁ. Tattha anulomapucchāhi samappamāṇova pucchāparicchedo.",
  "atk-abh03a52:251_2": "Tenevettha “yathā anulome hetupaccayo vitthārito, evaṁ paccanīyepi nahetupaccayo",
  "atk-abh03a52:251_3": "vitthāretabbo”ti vatvā puna pariyosāne “yathā anulome ekekassa padassa ekamūlakaṁ,",
  "atk-abh03a52:251_4": "dumūlakaṁ, timūlakaṁ, catumūlakaṁ yāva tevīsatimūlakaṁ, evaṁ paccanīyepi vitthāretabba”nti",
  "atk-abh03a52:251_5": "vuttaṁ. Tevīsatimūlakanti idañcettha dumūlakaṁyeva sandhāya vuttaṁ. Pariyosāne pana",
  "atk-abh03a52:251_6": "sabbamūlakaṁ catuvīsatimūlakampi hotiyeva. Taṁ sabbaṁ saṅkhittamevāti.",
  "atk-abh03a52:252_0": "Tikañcapaṭṭhānavaraṁ…pe… cha paccanīyamhi nayā sugambhīrāti etthāpi dve paccanīyāni",
  "atk-abh03a52:252_1": "– dhammapaccanīyañca paccayapaccanīyañca. Tattha “kusalā dhammā”ti evaṁ abhidhammamātikāpadehi",
  "atk-abh03a52:252_2": "saṅgahitānaṁ dhammānaṁ “na kusalaṁ dhammaṁ paṭicca na kusalo dhammo”ti paccanīyadesanāvasena",
  "atk-abh03a52:252_3": "pavattaṁ dhammapaccanīyaṁ nāma. “Nahetupaccayā nārammaṇapaccayā”ti evaṁ catuvīsatiyā",
  "atk-abh03a52:252_4": "paccayānaṁ paccanīyadesanāvasena pavattaṁ paccayapaccanīyaṁ nāma. Tattha heṭṭhā aṭṭhakathāyaṁ",
  "atk-abh03a52:252_5": "“tikañca paṭṭhānavaraṁ…pe… cha paccanīyamhi nayā sugambhīrā”ti ayaṁ gāthā dhammapaccanīyaṁ",
  "atk-abh03a52:252_6": "sandhāya vuttā. Idha pana ayaṁ gāthā dhammānulomeyeva paccayapaccanīyaṁ sandhāya",
  "atk-abh03a52:252_7": "vuttā. Tasmā “cha paccanīyamhi nayā sugambhīrā”ti aṭṭhakathāgāthāya dhammapaccanīye",
  "atk-abh03a52:252_8": "tikapaṭṭhānādayo cha nayā sugambhīrāti evamattho veditabbo. Imasmiṁ panokāse na hetupaccayā",
  "atk-abh03a52:252_9": "nārammaṇapaccayāti evaṁ pavatte paccayapaccanīye ete dhammānulomeyeva tikapaṭṭhānādayo",
  "atk-abh03a52:252_10": "cha nayā sugambhīrāti evamattho veditabbo.",
  "atk-abh03a52:253_0": "Tesu anulomatikapaṭṭhāneyeva kusalattikamattassa vasena ayaṁ imasmiṁ paṭiccavārassa",
  "atk-abh03a52:253_1": "paṇṇattivāre saṅkhipitvā pucchāpabhedo dassito. Sesesu pana tikesu sesapaṭṭhānesu",
  "atk-abh03a52:253_2": "ca ekāpi pucchā na dassitā. Tato paresu pana sahajātavārādīsu kusalattikassāpi vasena",
  "atk-abh03a52:253_3": "pucchaṁ anuddharitvā labbhamānakavasena vissajjanameva dassitaṁ. “Cha paccanīyamhi",
  "atk-abh03a52:253_4": "nayā sugambhīrā”ti vacanato pana imasmiṁ paccayapaccanīye chapi ete paṭṭhānanayā",
  "atk-abh03a52:253_5": "pucchāvasena uddharitvā dassetabbā. Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:254": "3. Anulomapaccanīyavaṇṇanā",
  "atk-abh03a52:255_0": "45-48. Idāni anulomapaccanīyaṁ hoti. Taṁ dassetuṁ siyā kusalaṁ dhammaṁ paṭicca kusalo",
  "atk-abh03a52:255_1": "dhammo uppajjeyya hetupaccayā naārammaṇapaccayātiādi āraddhaṁ. Tattha “hetupaccayā",
  "atk-abh03a52:255_2": "naārammaṇapaccayā…pe… hetupaccayā naavigatapaccayā”ti hetupadassa sesesu tevīsatiyā",
  "atk-abh03a52:255_3": "paccayesu ekekena saddhiṁ yojanāvasena hetupadādike ekamūlake tevīsati anulomapaccanīyāni.",
  "atk-abh03a52:255_4": "Tesu ekekasmiṁ ekūnapaññāsaṁ katvā sattavīsādhikāni ekādasa pucchāsatāni honti. Dumūlake",
  "atk-abh03a52:255_5": "pana hetārammaṇapadānaṁ sesesu dvāvīsatiyā paccayesu ekekena saddhiṁ yojanāvasena",
  "atk-abh03a52:255_6": "dvāvīsati anulomapaccanīyānīti evaṁ anulome vuttesu sabbesu ekamūlakādīsu ekekaṁ",
  "atk-abh03a52:255_7": "padaṁ parihāpetvā avasesānaṁ vasena pucchāgaṇanā veditabbā. Ekamūlakādīsu cettha",
  "atk-abh03a52:255_8": "yā pucchā pāḷiyaṁ āgatā, yā ca na āgatā, tā sabbā heṭṭhā vuttanayānusāreneva veditabbā.",
  "atk-abh03a52:256_0": "Tikañca paṭṭhānavaraṁ…pe… cha anulomapaccanīyamhi nayā sugambhīrāti ettha pana heṭṭhā",
  "atk-abh03a52:256_1": "vuttanayeneva dve anulomapaccanīyāni – dhammānulomapaccanīyaṁ paccayānulomapaccanīyañca.",
  "atk-abh03a52:256_2": "Tattha “kusalā dhammā”ti evaṁ abhidhammamātikāpadehi saṅgahitānaṁ dhammānaṁ “kusalaṁ",
  "atk-abh03a52:256_3": "dhammaṁ paṭicca na kusalo dhammo”ti anulomapaccanīyadesanāvasena pavattaṁ dhammānulomapaccanīyaṁ",
  "atk-abh03a52:256_4": "nāma. “Hetupaccayā naārammaṇapaccayā”ti evaṁ catuvīsatiyā paccayesu labbhamānapadānaṁ",
  "atk-abh03a52:256_5": "anulomapaccanīyadesanāvasena pavattaṁ paccayānulomapaccanīyaṁ nāma. Tattha heṭṭhā",
  "atk-abh03a52:256_6": "aṭṭhakathāyaṁ “tikañca paṭṭhānavaraṁ…pe… cha anulomapaccanīyamhi nayā sugambhīrā”ti",
  "atk-abh03a52:256_7": "ayaṁ gāthā dhammānulomapaccanīyaṁ sandhāya vuttā. Idha pana ayaṁ gāthā dhammānulomeyeva",
  "atk-abh03a52:256_8": "paccayānulomapaccanīyaṁ sandhāya vuttā. Tasmā “cha anulomapaccanīyamhi nayā sugambhīrā”ti",
  "atk-abh03a52:256_9": "aṭṭhakathāgāthāya dhammānulomapaccanīye tikapaṭṭhānādayo cha nayā sugambhīrāti evamattho",
  "atk-abh03a52:256_10": "veditabbo. Imasmiṁ panokāse hetupaccayā nārammaṇapaccayāti evaṁ pavatte paccayānulomapaccanīye",
  "atk-abh03a52:256_11": "ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a52:257_0": "Tesu anulome tikapaṭṭhāneyeva kusalattikamattassa vasena ayaṁ imasmiṁ paṭiccavārassa",
  "atk-abh03a52:257_1": "paṇṇattivāre saṅkhipitvā pucchāpabhedo dassito. Sesesu pana tikesu sesapaṭṭhānesu",
  "atk-abh03a52:257_2": "ca ekāpi pucchā na dassitā. Tato paresu pana sahajātavārādīsu kusalattikassāpi vasena",
  "atk-abh03a52:257_3": "pucchaṁ anuddharitvā labbhamānakavasena vissajjanameva dassitaṁ. “Cha anulomapaccanīyamhi",
  "atk-abh03a52:257_4": "nayā sugambhīrā”ti vacanato pana imasmiṁ paccayānulomapaccanīye chapi ete paṭṭhānanayā",
  "atk-abh03a52:257_5": "pucchāvasena uddharitvā dassetabbā. Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:258": "4. Paccanīyānulomavaṇṇanā",
  "atk-abh03a52:259_0": "49-52. Idāni paccanīyānulomaṁ hoti. Taṁ dassetuṁ siyā kusalaṁ dhammaṁ paṭicca kusalo",
  "atk-abh03a52:259_1": "dhammo uppajjeyya nahetupaccayā ārammaṇapaccayātiādi āraddhaṁ. Tattha anulomapaccanīyapucchāhi",
  "atk-abh03a52:259_2": "samappamāṇo eva pucchāparicchedo. Ekamūlakādīsu cettha yā pucchā pāḷiyaṁ āgatā, yā",
  "atk-abh03a52:259_3": "ca na āgatā, tā sabbā heṭṭhā vuttanayānusāreneva veditabbā.",
  "atk-abh03a52:260_0": "Tikañca paṭṭhānavaraṁ…pe… cha paccanīyānulomamhi nayā sugambhīrāti etthāpi heṭṭhā",
  "atk-abh03a52:260_1": "vuttanayeneva dve paccayānulomāni – dhammapaccanīyānulomaṁ paccayapaccanīyānulomañca.",
  "atk-abh03a52:260_2": "Tattha “kusalā dhammā”ti evaṁ abhidhammamātikāpadehi saṅgahitānaṁ dhammānaṁ “nakusalaṁ",
  "atk-abh03a52:260_3": "dhammaṁ paṭicca kusalo dhammo”ti paccanīyānulomadesanāvasena pavattaṁ dhammapaccanīyānulomaṁ",
  "atk-abh03a52:260_4": "nāma. “Nahetupaccayā ārammaṇapaccayā”ti evaṁ catuvīsatiyā paccayesu labbhamānapadānaṁ",
  "atk-abh03a52:260_5": "paccayapaccanīyānulomadesanāvasena pavattaṁ paccayapaccanīyānulomaṁ nāma. Tattha",
  "atk-abh03a52:260_6": "heṭṭhā aṭṭhakathāyaṁ “tikañca paṭṭhānavaraṁ…pe… cha paccanīyānulomamhi nayā sugambhīrā”ti",
  "atk-abh03a52:260_7": "ayaṁ gāthā dhammapaccanīyānulomaṁ sandhāya vuttā. Idha pana ayaṁ gāthā dhammānulomeyeva",
  "atk-abh03a52:260_8": "paccayapaccanīyānulomaṁ sandhāya vuttā. Tasmā “cha paccanīyānulomamhi nayā sugambhīrā”ti",
  "atk-abh03a52:260_9": "aṭṭhakathāya dhammapaccanīyānulome tikapaṭṭhānādayo cha nayā sugambhīrāti evamattho",
  "atk-abh03a52:260_10": "veditabbo. Imasmiṁ panokāse nahetupaccayā ārammaṇapaccayāti evaṁ pavatte paccayapaccanīyānulome",
  "atk-abh03a52:260_11": "ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a52:261_0": "Tesu anulomatikapaṭṭhāneyeva kusalattikamattassapi vasena ayaṁ imasmiṁ paṭiccavārassa",
  "atk-abh03a52:261_1": "paṇṇattivāre saṅkhipitvā pucchāpabhedo dassito. Sesesu pana tikesu sesapaṭṭhānesu",
  "atk-abh03a52:261_2": "ca ekāpi pucchā na dassitā. Tato paresu pana sahajātavārādīsu kusalattikassapi vasena",
  "atk-abh03a52:261_3": "pucchaṁ anuddharitvā labbhamānakavasena vissajjanameva dassitaṁ. “Cha paccanīyānulomamhi",
  "atk-abh03a52:261_4": "nayā sugambhīrā”ti vacanato pana imasmiṁ paccayapaccanīyānulome chapi ete paṭṭhānanayā",
  "atk-abh03a52:261_5": "pucchāvasena uddharitvā dassetabbā. Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:262": "Pucchāvāravaṇṇanā niṭṭhitā."
}