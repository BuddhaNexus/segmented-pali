{
  "tika-vin12t4:0": "Parivāravaggayojanā",
  "tika-vin12t4:1": "Cūḷavaggakhandhakassevaṁ, katvāna yojanānayaṁ;",
  "tika-vin12t4:2": "Adhunā parivārassa, karissaṁ yojanānayaṁ.",
  "tika-vin12t4:3": "Soḷasamahāvāro",
  "tika-vin12t4:4": "Paññattivārayojanā",
  "tika-vin12t4:5_0": "Evaṁ dvāvīsatikhandhakānaṁ saṁvaṇṇanaṁ katvā idāni “parivāro”ti saṅgahamārūḷhassa",
  "tika-vin12t4:5_1": "vinayassa saṁvaṇṇanaṁ karonto ayamācariyo paṭhamaṁ tāva anusandhidassanamukhena paṭiññaṁ",
  "tika-vin12t4:5_2": "kātukāmo āha “visuddhaparivārassā”tiādi. Tattha visuddhaparivārassāti visuddhāya",
  "tika-vin12t4:5_3": "catuparisāya parivāritassa, athavā visuddhena catuparisasaṅkhātena parivārena samannāgatassa",
  "tika-vin12t4:5_4": "bhagavatoti sambandho. Parivāre hi visuddhe tena parivārito, taṁparivārito vā bhagavāpi",
  "tika-vin12t4:5_5": "visuddhoyeva nāma hoti. Iminā saṁvaṇṇiyamānassa “parivāro”ti saṅgahamārūḷhassa desetabbadhammassa",
  "tika-vin12t4:5_6": "anurūpena desakabhūtassa bhagavato thomanaṁ kataṁ hoti. Dhammakkhandhasarīrassāti",
  "tika-vin12t4:5_7": "sīlādidhammakkhandhasaṅkhātena sarīrena samannāgatassa, iminā saṁvaṇṇitānaṁ khandhakānamanurūpena",
  "tika-vin12t4:5_8": "bhagavato thomanaṁ kataṁ hoti. Pakati hesācariyānaṁ yadidaṁ desetabbadhammānurūpena",
  "tika-vin12t4:5_9": "desakassa thomanā. Anantarāti anantare kāle.",
  "tika-vin12t4:6_0": "Yoti vinayo. Pubbāgatanti pubbe vuttesu vibhaṅgakhandhakesu āgataṁ. Nayanti saddaatthavinicchayanayasaṅkhātaṁ",
  "tika-vin12t4:6_1": "sabbaṁ nayaṁ. Hitvāti cajitvā. Anuttānatthavaṇṇananti anuttānānaṁ padānamatthavaṇṇanaṁ.",
  "tika-vin12t4:6_2": "Ayaṁ panettha yojanā – visuddhaparivārassa dhammakkhandhasarīrassa bhagavato sāsane",
  "tika-vin12t4:6_3": "khandhakānamanantarā “parivāro”ti yo vinayo saṅgahaṁ samārūḷho, tassa vinayassa pubbāgataṁ",
  "tika-vin12t4:6_4": "nayaṁ hitvā idāni anuttānatthavaṇṇanaṁ karissāmīti.",
  "tika-vin12t4:7_0": "1. Tattha tatthāti “tassa anuttānatthavaṇṇanaṁ karissāmī”ti yo parivārasaṅkhāto vinayo",
  "tika-vin12t4:7_1": "saṁvaṇṇetabbabhāvena vutto, tattha. Saṅkhepatthoti samāsattho. Yaṁ tenāti ettha tasaddassa",
  "tika-vin12t4:7_2": "aniyamaniddesabhāvaṁ dassento āha “yo so”ti. Tattha yoti aniyama niddeso, tassa “tenā”ti",
  "tika-vin12t4:7_3": "niyamanaṁ daṭṭhabbaṁ. Soti padālaṅkāro. Dvīsu hi sabbanāmesu yebhuyyena pubbameva",
  "tika-vin12t4:7_4": "padhānaṁ, pacchimaṁ pana vacanālaṅkāraṁ. Yo so bhagavā paññapesīti sambandho. Ciraṭṭhitikatthanti",
  "tika-vin12t4:7_5": "ciraṁ pañcavassasahassakālaṁ ṭhitikatthāya, “yācito”ti ca “paññapesī”ti ca sambandho.",
  "tika-vin12t4:7_6": "Dhammasenāpatinā yācitoti sambandho. Yācito hutvā paññapesīti yojanā. Tena bhagavatā",
  "tika-vin12t4:7_7": "paññattanti sambandho. “Jānatā passatā”ti dvinnaṁ padānaṁ kammameva dassento āha",
  "tika-vin12t4:7_8": "“tassa tassā”tiādi. Tattha “paññattikāla”nti iminā “jānatā”ti padassa kammaṁ dasseti,",
  "tika-vin12t4:7_9": "“dasa atthavase”ti iminā “passatā”ti padassa kammaṁ.",
  "tika-vin12t4:8_0": "Evaṁ kammadassanena yojanānayaṁ dassetvā idāni karaṇadassanena aparampi yojanānayaṁ",
  "tika-vin12t4:8_1": "dassento āha “apicā”tiādi. “Pubbenivāsādīhī”tiādisaddena dibbacakkhussa visuṁ gahetabbattā",
  "tika-vin12t4:8_2": "iddhividhadibbasotaparacittavijānanāni gahetabbāni. Imehi padehi “jānatā, passatā”ti",
  "tika-vin12t4:8_3": "dvinnaṁ padānaṁ pañcannaṁ lokiyaabhiññānameva karaṇabhāvaṁ dasseti. Tīhi vijjāhīti",
  "tika-vin12t4:8_4": "pubbenivāsadibbacakkhuāsavakkhayañāṇasaṅkhātāhi tīhi vijjāhi. Chahi vā pana abhiññāhīti",
  "tika-vin12t4:8_5": "saha āsavakkhayañāṇena pañcalokiyābhiññāsaṅkhātāhi chahi abhiññāhi. Sabbatthāti sabbesu",
  "tika-vin12t4:8_6": "tīsu kālesu, pañcasupi ñeyyadhammesu. Samantacakkhunāti anāvaraṇasabbaññutaññāṇasaṅkhātena",
  "tika-vin12t4:8_7": "samantacakkhunā. Paññāyāti sabbaññutapaññāya. Tirokuṭṭādīti ādisaddena tiropabbatādayo",
  "tika-vin12t4:8_8": "saṅgaṇhāti. Maṁsacakkhunāti pasādacakkhunā. Paṭivedhapaññāyāti maggapaññāya. Desanāpaññāyāti",
  "tika-vin12t4:8_9": "sabbaññutapaññāya. Sabbaññutapaññāyeva hi atthato desanāpaññā nāma. Tena vuttaṁ “tassā",
  "tika-vin12t4:8_10": "paññāya tejasā. Abhidhammakathāmaggaṁ, devānaṁ sampavattayīti. Imehi padehi avatthāvasena",
  "tika-vin12t4:8_11": "visuṁ visuṁ dvinnaṁ padānaṁ karaṇasambhavaṁ dasseti. Arahatāti arīnaṁ arānañca hatattā,",
  "tika-vin12t4:8_12": "paccayādīnañca arahattā arahatā. Sammāsambuddhenāti sammā sāmañca sabbadhammānaṁ",
  "tika-vin12t4:8_13": "buddhattā sammāsambuddhena, tena bhagavatāti sambandho. Kenābhatanti taṁ paṭhamaṁ",
  "tika-vin12t4:8_14": "pārājikaṁ kena ābhataṁ, iti saṅkhepatthoti yojanā.",
  "tika-vin12t4:9_0": "2. Pucchāvisajjane pana evamattho veditabboti yojanā. Yaṁ tena…pe… pārājikanti idaṁ",
  "tika-vin12t4:9_1": "padaṁ paccuddharaṇamattamevāti sambandho. Patiuddharaṇamattameva, na atthadassananti",
  "tika-vin12t4:9_2": "attho. Etthāti etesu padesu. Ekā paññattīti ekā paṭhamapaññatti. Anupaññattiyoti",
  "tika-vin12t4:9_3": "pacchā ṭhapitā paññattiyo.",
  "tika-vin12t4:10_0": "Ettāvatāti ettakena “ekā paññatti, dve anupaññattiyo”ti vacanamattena vissajjitā",
  "tika-vin12t4:10_1": "hontīti sambandho. Tatiyaṁ pucchanti sambandho. Kasmā anuppannapaññatti tasmiṁ natthīti",
  "tika-vin12t4:10_2": "āha “ayaṁ hī”tiādi. Tattha hi yasmā aññatra natthi, tasmā natthīti yojanā. “Anuppanne",
  "tika-vin12t4:10_3": "dose paññattā”ti iminā anuppanne dose paññapetabbāti anuppannapaññattīti vacanatthaṁ",
  "tika-vin12t4:10_4": "dasseti. Sāti anuppannapaññatti. Tasmāti yasmā aññatra natthi, tasmā. Sabbatthapaññattīti",
  "tika-vin12t4:10_5": "ettha sabbasmiṁ padese paññatti sabbatthapaññattīti aluttasamāsaṁ dassento āha “majjhimadese",
  "tika-vin12t4:10_6": "cevā”tiādi. “Majjhimadese ceva paccantimajanapadesu cā”ti iminā “sabbatthā”ti padassa",
  "tika-vin12t4:10_7": "sarūpaṁ dasseti. Padesapaññattiṁ apanetvā sabbatthapaññattiṁ pārisesanayena dassento",
  "tika-vin12t4:10_8": "āha “vinayadharapañcamenā”tiādi. Tattha vinayadharapañcamenāti anussāvanācariyapañcamena.",
  "tika-vin12t4:10_9": "Etthevāti majjhimadeseyeva. Etehīti catūhi sikkhāpadehi. Sesānīti catūhi sikkhāpadehi sesāni.",
  "tika-vin12t4:11_0": "Sādhāraṇapaññattīti ettha sādhāraṇā nāma bhikkhubhikkhunīnamevāti āha “bhikkhūnañceva",
  "tika-vin12t4:11_1": "bhikkhunīnañcā”ti. Idaṁ panāti paṭhamapārājikaṁ pana, paññattanti sambandho. Vinītakathāmattamevāti",
  "tika-vin12t4:11_2": "vinītavatthupakāsakaṁ kathāmattameva. Tāsanti bhikkhunīnaṁ. Byañjanamattamevāti “sādhāraṇā”ti",
  "tika-vin12t4:11_3": "ca “ubhato”ti ca byañjanamattameva. Etthāti sādhāraṇapaññattiubhatopaññattipade.",
  "tika-vin12t4:12_0": "“Nidāne anupaviṭṭha”nti iminā “nidānogadha”nti padassa sattamīsamāsañca ogadhasaddassa",
  "tika-vin12t4:12_1": "anupaviṭṭhatthañca dasseti. Ogāḷho hutvā dharati tiṭṭhatīti ogadhaṁ. Nanu nidānogadhe",
  "tika-vin12t4:12_2": "sati “paṭhamena uddesenā”ti vattabbaṁ, kasmā “dutiyena uddesenā”ti vuttanti āha “nidānogadha”nti.",
  "tika-vin12t4:12_3": "Nidānapariyāpannampi samānanti nidānapariyāpannaṁ samānampīti yojanā. Pisaddo garahattho,",
  "tika-vin12t4:12_4": "pageva dutiye uddese pariyāpanneti dasseti. “Sīlavipattiādīna”nti vacanaṁ vitthārento",
  "tika-vin12t4:12_5": "āha “paṭhamā hī”tiādi.",
  "tika-vin12t4:13_0": "Dvaṅgikenāti kāyacittasaṅkhātena dvaṅgikena. Nanu “ekena samuṭṭhānenā”ti vuttattā",
  "tika-vin12t4:13_1": "“kāyatoyevā”ti vattabbaṁ, atha kasmā “kāyato ca cittato ca samuṭṭhātī”ti vuttanti",
  "tika-vin12t4:13_2": "āha “ettha hī”tiādi. Etthāti “ekena samuṭṭhānenā”ti vacane. Cittanti sevanacittaṁ.",
  "tika-vin12t4:13_3": "Āpannosīti tvaṁ āpanno asīti yojanā. Āma āpannomhīti āma ahaṁ āpanno amhīti yojanā.",
  "tika-vin12t4:13_4": "Tāvadevāti tasmiṁ paṭijānakkhaṇeyeva. Taṁ puggalanti pārājikamāpannaṁ taṁ puggalaṁ.",
  "tika-vin12t4:13_5": "Tappaccayāti tassa pārājikamāpannassa kāraṇā. “Na katamena samathena sammatī”ti yaṁ",
  "tika-vin12t4:13_6": "pana vacanaṁ vuttanti yojanā. Tanti vacanaṁ, vuttanti sambandho.",
  "tika-vin12t4:14_0": "Vuttamātikā paññattīti vuttamātikāsaṅkhātā paññatti vinayo nāmāti yojanā. Mātikā",
  "tika-vin12t4:14_1": "hi yasmā paññapīyati saṅkhepena ṭhapīyati, pakāraṁ jānāpeti vā, tasmā paññattīti",
  "tika-vin12t4:14_2": "vuccati. “Padabhājanaṁ vuccatī”ti iminā vitthārena bhājiyati etāyāti vibhattīti dasseti.",
  "tika-vin12t4:14_3": "Vītikkamoti kāyavācāvītikkamo. So hi na saṁvarati kāyavācaṁ na pidahatīti asaṁvaroti",
  "tika-vin12t4:14_4": "vuccati. Yesaṁ vattatīti ettha vattatikiriyāya kattāraṁ dassento āha “vinayapiṭakañca",
  "tika-vin12t4:14_5": "aṭṭhakathā cā”ti. Paguṇāti vācuggatā. Teti te puggalā, dhārentīti sambandho. Hīti",
  "tika-vin12t4:14_6": "saccaṁ, yasmā vā. Etassāti paṭhamapārājikassa. Kenābhatanti ettha bharadhātuyā dhāraṇaposanatthesu",
  "tika-vin12t4:14_7": "(pāṇinī 108 dhātupāṭhe) dhāraṇatthaṁ dassento āha “kena ānīta”nti. “Paramparāya ānīta”nti",
  "tika-vin12t4:14_8": "iminā paramparābhatanti padassa tatiyāsamāsaṁ dasseti. Athavā “kenābhata”nti pucchāya",
  "tika-vin12t4:14_9": "anurūpaṁ yakāralopavasena vākyanti dasseti.",
  "tika-vin12t4:15_0": "3.Upāli dāsako cevātiādikā gāthāyo kimatthaṁ kehi ṭhapitāti āha “idānī”tiādi. Tanti",
  "tika-vin12t4:15_1": "paraṁ paraṁ. Tatthāti tāsu gāthāsu. Yanti vacanaṁ. Iminā nayenāti paṭhamapārājikassa",
  "tika-vin12t4:15_2": "pucchāvisajjane vuttena iminā nayena.",
  "tika-vin12t4:16": "Iti mahāvibhaṅge paññattivāravaṇṇanāya yojanā samattā.",
  "tika-vin12t4:17": "Katāpattivārādivaṇṇanā",
  "tika-vin12t4:18_0": "157.Itoti paññattivārato, paraṁ vuttā satta vārā uttānatthā evāti yojanā. Katāpattivāroti",
  "tika-vin12t4:18_1": "“katāpattī”ti padena lakkhito vāro. Eseva nayo sesesupi. Tadanantaroti tesaṁ sattannaṁ",
  "tika-vin12t4:18_2": "vārānaṁ anantare vutto. Samuccayavāroti saṁ ekato āpattivipattiādayo uciyanti sampiṇḍiyanti",
  "tika-vin12t4:18_3": "etthāti samuccayo, soyeva vāro samuccayavāro.",
  "tika-vin12t4:19_0": "188.Tatoti tehi aṭṭhahi vārehi, paraṁ vuttāti sambandho. Paccayavasena vutto eko",
  "tika-vin12t4:19_1": "paññattivāroti yojanā. Paccayavasenāti paccayasaddassa vasena. Tassāti paccayassa.",
  "tika-vin12t4:19_2": "Tepīti aṭṭha vārāpi. Itītiādi nigamanaṁ. Tatoti mahāvibhaṅgato, paraṁ āgatāti sambandho.",
  "tika-vin12t4:19_3": "Evaṁ ime dvattiṁsa vārāti yojanā. Hīti saccaṁ, yasmā vā. Etthāti dvattiṁsavāresu.",
  "tika-vin12t4:20": "Samuṭṭhānasīsavaṇṇanā",
  "tika-vin12t4:21_0": "257.Tadanantarāyāti tesaṁ dvattiṁsavārānaṁ anantaraṁ vuttāya samuṭṭhānakathāya evamattho",
  "tika-vin12t4:21_1": "veditabboti yojanā. Anattā iti nicchitāti anattātveva vinicchitā. Iminā anattā iti",
  "tika-vin12t4:21_2": "nicchayāti ettha cidhātuyā vinicchayatthaṁ dasseti. “Aniccākārādīhī”ti iminā sabhāgadhammānanti",
  "tika-vin12t4:21_3": "ettha aniccākārādīhi samāno bhāgo etesanti sabhāgā, teyeva dhammā sabhāgadhammāti",
  "tika-vin12t4:21_4": "vacanatthaṁ dasseti. Nāmamattampīti aniccādināmamattampi. Pisaddena pageva nāmiko",
  "tika-vin12t4:21_5": "aniccādisabhāvoti dasseti. Na paññāyatīti na khāyati. Iminā na nāyatīti ettha ñādhātuyā",
  "tika-vin12t4:21_6": "khāyanatthaṁ dasseti. Dukkhahāninti ettha dukkhaṁ jahātīti dukkhahānīti dassento",
  "tika-vin12t4:21_7": "āha “dukkhaghātana”nti. Dukkhaṁ hanatīti dukkhaghātano, saddhammo, taṁ. “Khandhakā",
  "tika-vin12t4:21_8": "yā ca mātikā”ti vattabbe sukhuccāraṇatthāya rassavasena pāṭho atthīti āha “khandhakā",
  "tika-vin12t4:21_9": "ya ca mātikā”ti. Samuṭṭhānaṁ niyatokatanti ettha “samuṭṭhānaṁ niyatakata”nti vattabbe",
  "tika-vin12t4:21_10": "“parosahassa”ntiādīsu viya okārāgamavasena “samuṭṭhānaniyatokata”nti vuttanti āha",
  "tika-vin12t4:21_11": "“samuṭṭhānaṁ niyatakata”nti. Etenāti “samuṭṭhānaṁ niyatokata”nti pāṭhena. Paccetabboti",
  "tika-vin12t4:21_12": "pati etabbo, paṭimukhaṁ ñātabboti attho. Aññehīti tīhi sikkhāpadehi aññehi sikkhāpadehi.",
  "tika-vin12t4:22_0": "Tatthāti sambhedanidānavacanesu. Sambhedavacanena paccetabbanti sambandho. Hīti saccaṁ.",
  "tika-vin12t4:22_1": "Tāni tīṇi sikkhāpadāni ṭhapetvāti sambandho. Paññattidesasaṅkhātanti paññattiṭṭhānabhūtadesasaṅkhātaṁ.",
  "tika-vin12t4:22_2": "“Imāni tīṇī”ti iminā “dissantī”ti kiriyāya kattāraṁ dasseti. “Paññāyantī”ti iminā",
  "tika-vin12t4:22_3": "disadhātuyā khāyanatthaṁ dasseti. Tatthāti samuṭṭhānaniyamasambhedanidānasaṅkhātesu",
  "tika-vin12t4:22_4": "tīsu, niddhāraṇe bhummaṁ. Itaraṁ panāti samuṭṭhānaniyamasambhedehi aññaṁ pana.",
  "tika-vin12t4:23": "Āḷavīti āḷaviyaṁ. Sakkesu bhaggesu cāti ettha janapadanāmattā bahuvacanavasena vuttaṁ.",
  "tika-vin12t4:24_0": "Dvīsu vibhaṅgesu paññattaṁ yaṁ sikkhāpadaṁ uddisantīti yojanā. “Vibhaṅgesū”ti iminā",
  "tika-vin12t4:24_1": "vibhaṅgeti ettha sukāralopoti dasseti. Tassāti sikkhāpadassa. Yathāñāyanti yuttiyā",
  "tika-vin12t4:24_2": "anurūpaṁ. Tanti samuṭṭhānaṁ. Me suṇāthāti mama santikā suṇātha. Itīti ayamattho.",
  "tika-vin12t4:25_0": "Kathinanti paṭhamakathinasamuṭṭhānaṁ. Ananuññātāya saddhinti ananuññātasamuṭṭhānena",
  "tika-vin12t4:25_1": "saddhiṁ. Sadisā idha dissareti ettha idhasaddo atthapakaraṇavasena ubhatovibhaṅgavisayoti",
  "tika-vin12t4:25_2": "āha “idha ubhatovibhaṅge”ti. “Sadisānī”ti iminā sadisāti ettha nikārassākārādeso",
  "tika-vin12t4:25_3": "dassito. “Dissantī”ti iminā dissareti ettha antisaddassa rekāro (niruttidīpaniyaṁ 570 sute) dassito.",
  "tika-vin12t4:26": "Samuṭṭhānasīso",
  "tika-vin12t4:27": "Paṭhamapārājikasamuṭṭhānavaṇṇanā",
  "tika-vin12t4:28_0": "258. Kimatthaṁ “methunaṁ sukkasaṁsaggo”tiādivacanaṁ vuttanti āha “idānī”tiādi. Tattha",
  "tika-vin12t4:28_1": "tatthāti “methunaṁ sukkasaṁsaggo”tiādivacane. Samuṭṭhānasīsanti samuṭṭhānānaṁ, samuṭṭhānesu",
  "tika-vin12t4:28_2": "vā sīsaṁ. Sesānīti paṭhamapārājikato sesāni pañcasattati sikkhāpadāni. Tenāti paṭhamapārājikena.",
  "tika-vin12t4:28_3": "“Sukkasaṁsaggo”tiādivacanaṁ saṁvaṇṇento āha “tatthā”tiādi. Tattha tatthāti “sukkasaṁsaggo”tiādivacane.",
  "tika-vin12t4:29": "Khuddakavaṇṇanāvasāneti khuddakaṭṭhakathāya avasāne.",
  "tika-vin12t4:30": "Liṅgavipariyāyoti liṅgavipallāso. Kāyamānasikā katāti ettha kāyamānasesu pavattā kāyamānasikāti vutte samuṭṭhānāti āha “kāyacittasamuṭṭhānā katā”ti.",
  "tika-vin12t4:31": "Dutiyapārājikasamuṭṭhānavaṇṇanā",
  "tika-vin12t4:32_0": "259. Idaṁ samuṭṭhānaṁ ekaṁ samuṭṭhānasīsanti sambandho. “Adinnādāna”nti iminā adinnanti",
  "tika-vin12t4:32_1": "ettha samudāyanāme ekadesavohāroti dasseti. Sesānīti dutiyapārājikato sesāni ekūnasattati",
  "tika-vin12t4:32_2": "sikkhāpadāni. Tenāti dutiyapārājikena. Tatthāti “viggahuttarī”tiādivacane. Viggahuttarītiādipadānaṁ",
  "tika-vin12t4:32_3": "byañjane ādaramakatvā atthameva dassetuṁ vuttaṁ “manussaviggahauttarimanussadhammasikkhāpadānī”ti.",
  "tika-vin12t4:32_4": "Aniyatā dutiyikāti āpattiṁ apekkhitvā pāḷiyaṁ itthiliṅgavasena vuttaṁ, aṭṭhakathāyaṁ",
  "tika-vin12t4:32_5": "pana sikkhāpadaṁ apekkhitvā napuṁsakaliṅgavasena dutiyanti vuttaṁ.",
  "tika-vin12t4:33": "Samuṭṭhānā tikā katāti ettha “tikasamuṭṭhānā”ti vattabbe padavipariyāyavasena kakārassa dīghavasena samuṭṭhānā tikāti vuttanti dassento āha “tikasamuṭṭhānā katā”ti.",
  "tika-vin12t4:34": "Sañcarittasamuṭṭhānavaṇṇanā",
  "tika-vin12t4:35": "260. “Sañcarī”ti idaṁ tāva sañcarittaṁ nāma ekasamuṭṭhānasīsaṁ, sesāni tena sadisāni.",
  "tika-vin12t4:36": "Vibhaṅge āgatena “riñcantī”ti padena eḷakalomadhovāpanasikkhāpadaṁ upalakkhitvā vuttanti āha “vibhaṅge riñcanti uddesanti āgata”nti.",
  "tika-vin12t4:37": "“Yāva dvārakosā aggaḷaṭṭhapanāya” iti ca “aññātikāya bhikkhuniyā cīvaraṁ dadeyya”iti ca “cīvaraṁ sibbeyya”iti ca vuttasikkhāpadattayanti yojanā.",
  "tika-vin12t4:38": "“Samaṇacīvarena cā”ti evaṁ vacanaṁ vuttanti sambandho. “Samaṇacīvaraṁ dadeyyā”ti idaṁ vacanaṁ sandhāyāti sambandho.",
  "tika-vin12t4:39": "Samanubhāsanāsamuṭṭhānavaṇṇanā",
  "tika-vin12t4:40": "261.Bhedanti idaṁ samanubhāsanaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:41": "Kathinasamuṭṭhānavaṇṇanā",
  "tika-vin12t4:42": "262.Ubbhatanti idaṁ kathinasamuṭṭhānaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:43": "Āvasathena saddhinti āvasathasaddena saddhiṁ.",
  "tika-vin12t4:44": "Eḷakalomasamuṭṭhānavaṇṇanā",
  "tika-vin12t4:45_0": "263.“Eḷakalomā”ti idaṁ eḷakalomasamuṭṭhānaṁ nāma ekaṁ samuṭṭhānasīsaṁ. Itoti yathāvuttato.",
  "tika-vin12t4:45_1": "Pāḷinti mātikāpāḷiṁ. Virajjhitvāti pubbāparato virādhetvā. Yathāti yenākārena. Panasaddo",
  "tika-vin12t4:45_2": "anuggahattho. Kiñcāpi likhanti, pana tathāpīti yojanā. Evanti tathākārena. Atthānukkamoti atthassa anukkamo.",
  "tika-vin12t4:46_0": "“Abhikkhukāvā sena cā”ti etaṁ vacanaṁ vuttanti sambandho. “Abhikkhuke āvāse vassaṁ",
  "tika-vin12t4:46_1": "vaseyyā”ti idaṁ vacanaṁ sandhāyāti sambandho. “Bhikkhunī”tiādinā vuttānīti sambandho.",
  "tika-vin12t4:46_2": "Ādisaddena “sikkhamānā ca sāmaṇerī gihiniyā”ti pāṭhaṁ saṅgaṇhāti.",
  "tika-vin12t4:47": "Padasodhammasamuṭṭhānavaṇṇanā",
  "tika-vin12t4:48_0": "264.Padanti idaṁ padasodhammasamuṭṭhānaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:48_1": "“Tathā atthaṅgatena cā”ti etaṁ vacanaṁ vuttanti sambandho. “Atthaṅgate sūriye ovadeyyā”ti",
  "tika-vin12t4:48_2": "idaṁ vacanaṁ sandhāyāti sambandho. Anokāso ca…pe… sandhāya vuttanti etthāpi eseva nayo.",
  "tika-vin12t4:49": "Addhānasamuṭṭhānavaṇṇanā",
  "tika-vin12t4:50": "265.Addhānanti idaṁ addhānasamuṭṭhānaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:51": "Theyyasatthasamuṭṭhānavaṇṇanā",
  "tika-vin12t4:52_0": "266.Theyyasatthanti idaṁ theyyasatthasamuṭṭhānaṁ nāma ekaṁ samuṭṭhānasīsaṁ, sesāni",
  "tika-vin12t4:52_1": "tena sadisāni. “Byūhena sattamā”ti idaṁ vacanaṁ vuttanti yojanā. Tadanantaramevāti",
  "tika-vin12t4:52_2": "tassa sikkhāpadassa anantarameva, “āgata”iti sambandho.",
  "tika-vin12t4:53": "Dhammadesanāsamuṭṭhānavaṇṇanā",
  "tika-vin12t4:54_0": "267. Dhammadesanāsamuṭṭhāne samuṭṭhānasīsaṁ natthi, sabbāni ekadasa sikkhāpadāni",
  "tika-vin12t4:54_1": "sampiṇḍetvā dhammadesanāsamuṭṭhānānīti vuttāni. Evantiādi nigamanaṁ. Tesanti tesaṁ",
  "tika-vin12t4:54_2": "sikkhāpadānaṁ. Sambhinnasamuṭṭhānanti saṁsaggasamuṭṭhānaṁ. Tividhanti bhūtārocanacorivuṭṭhāpanaananuññātasamuṭṭhānavasena",
  "tika-vin12t4:54_3": "tippakāraṁ. Tanti niyatasamuṭṭhānaṁ, hotīti sambandho. Puna tanti niyatasamuṭṭhānaṁ,",
  "tika-vin12t4:54_4": "dassetunti sambandho. Puna tanti vacanaṁ. Nettidhammānulomikanti ettha kāyavācaṁ",
  "tika-vin12t4:54_5": "neti vinetīti netti, kāyavācaṁ neti vineti ettha, etāyāti vā netti. Dhammoti pāḷi.",
  "tika-vin12t4:54_6": "Sā hi yasmā atthaṁ dhāreti, tasmā dhammoti vuccati. Nettiyeva dhammo nettidhammo,",
  "tika-vin12t4:54_7": "tassa anulomikaṁ nettidhammānulomikaṁ. Tena vuttaṁ “vinayapāḷidhammassa anuloma”nti.",
  "tika-vin12t4:55": "Iti samuṭṭhānasīsavaṇṇanāya yojanā samattā.",
  "tika-vin12t4:56": "Antarapeyyāla katipucchāvāravaṇṇanā",
  "tika-vin12t4:57": "271. Idāni vuttoti sambandho. “Idānī”ti padena sambandhattā vuttoti ettha tapaccayo paccuppannakālikoti daṭṭhabbo.",
  "tika-vin12t4:58_0": "Tatthāti mātikāyaṁ, pucchāsu vā. Āgatāpattipucchāti āgatāpattiyā pucchā. Hīti visesajotako,",
  "tika-vin12t4:58_1": "hi visesaṁ vakkhāmīti attho. Etthāti “kati āpattikkhandhā”ti dutiyapade. “Rāsivasenā”ti",
  "tika-vin12t4:58_2": "iminā khandhasaddassa rāsatthaṁ dasseti. Vinītavatthūnīti ettha vinītasaddo vinayapariyāyoti",
  "tika-vin12t4:58_3": "āha “vinayapucchā”ti. Nanu vinītavinayasaddānaṁ saddato nānattā atthatopi nānaṁ,",
  "tika-vin12t4:58_4": "kasmā pana “vinayapucchā”ti vuttanti āha “vinītaṁ…pe… eka”nti. Idanti padattayaṁ.",
  "tika-vin12t4:58_5": "Atthato ekanti atthatoyeva ekaṁ, na saddato. Vinītavatthūnīti āpattivinayakāraṇattā",
  "tika-vin12t4:58_6": "vinītavatthūni. Yesūti agāravesu. Satīti santesu. Ettha ca yesu sati āpattiyo na",
  "tika-vin12t4:58_7": "honti, asati hontīti vākyampi avuttasiddhinayena gahetabbaṁ. Yesūti gāravesu. Teti",
  "tika-vin12t4:58_8": "agāravagārave. Yasmā pana natthīti sambandho. Vipattibhāvapucchāti vipattibhāvassa",
  "tika-vin12t4:58_9": "pucchā. Pucchiyati imāyāti pucchā. Vivādamūlāni anuvādamūlānīti imā pucchāyo mūlapucchāti",
  "tika-vin12t4:58_10": "sambandho. Potthakesu “imānī”ti nikārena saha pāṭho atthi, so apāṭhoyeva. Mūlapucchāti",
  "tika-vin12t4:58_11": "pucchiyanti imāhīti pucchā, mūlānaṁ pucchā mūlapucchā. “Adhikaraṇa”ntiādīsu “vuttaṁ”",
  "tika-vin12t4:58_12": "iti sambandho. Tesaṁyevāti adhikaraṇānaṁyeva. Ayamettha mātikā.",
  "tika-vin12t4:59": "Niddese mātikāyāti pātimokkhe. Vibhaṅgeti padabhājaniyaṁ, āgatavasena vuttāti yojanā. Ayamettha niddeso.",
  "tika-vin12t4:60_0": "Paṭiniddese āratītiādipadānaṁ vacanatthaṁ dassento āha “ārakā”tiādi. Tattha “ārakā”ti",
  "tika-vin12t4:60_1": "iminā āratīti ettha āupasaggassa atthaṁ dasseti. Etehīti āpattikkhandhehi, ārakāti",
  "tika-vin12t4:60_2": "sambandho. “Ramatī”ti iminā tipaccayo katvatthe hotīti dasseti. Ratīti ramanaṁ. Iminā",
  "tika-vin12t4:60_3": "tipaccayo bhāvatthepi hotīti dasseti. Vināti etehi āpattikkhandhehi vinā. Iminā viratīti",
  "tika-vin12t4:60_4": "ettha vityūpasaggassa atthaṁ dasseti. Paccekanti pati ekaṁ, paṭisaddo vicchatthajotako,",
  "tika-vin12t4:60_5": "visuṁ visunti attho. Iminā paṭiviratīti ettha paṭityūpasaggassa atthaṁ dasseti. Virati",
  "tika-vin12t4:60_6": "paṭiviratīti etthāpi tipaccayo bhāvatthepi veditabbo. Veranti anatthakarattā viramitabbanti",
  "tika-vin12t4:60_7": "viraṁ, tadeva veraṁ, rāgādiakusaladhammā. Te hi verahetuttā veranti vuccanti. Etāyāti",
  "tika-vin12t4:60_8": "viratiyā. Iminā akiriyāti ettha ririyapaccayo karaṇatthe hotīti dasseti. Yaṁ āpattikkhandhakaraṇanti",
  "tika-vin12t4:60_9": "yojanā. Tassāti āpattikkhandhakaraṇassa. Paṭipakkhatoti viruddhabhāvato. Iminā akaraṇanti",
  "tika-vin12t4:60_10": "ettha akāro viruddhatthoti dasseti. Āpattikkhandhaajjhāpattiyāti āpattikkhandhānaṁ",
  "tika-vin12t4:60_11": "atikkamitvā āpajjanassa. “Velanato”ti iminā velatīti velā, velanaṁ vā velāti vacanatthe",
  "tika-vin12t4:60_12": "dasseti. Niyyānanti maggaṁ. Maggo hi nibbānaṁ ārammaṇakaraṇavasena yāti gacchatīti",
  "tika-vin12t4:60_13": "niyyānanti vuccati. “Bandhatī”ti iminā sidhātuyā bandhanatthaṁ dasseti. “Nivāretī”ti",
  "tika-vin12t4:60_14": "iminā bandhadhātuyā adhippāyatthaṁ. Etanti “setū”ti nāmaṁ. Taṁ setunti āpattikkhandhasaṅkhātaṁ",
  "tika-vin12t4:60_15": "taṁ setuṁ. Ettha kesuci potthakesu “so setū”ti ca “etāya paññattiyā”ti ca pāṭho atthi, so apāṭhoyeva.",
  "tika-vin12t4:61_0": "Buddhe agāravādīsu evaṁ vinicchayo veditabboti yojanā. Yoti yo koci, na gacchatītiādīsu",
  "tika-vin12t4:61_1": "sambandho. Dharamāneti tiṭṭhamāne, saṁvijjamāneti attho. Upaṭṭhānanti upaṭṭhānaṭṭhānaṁ,",
  "tika-vin12t4:61_2": "upaṭṭhānatthaṁ vā. Etassāti yassa kassaci gahaṭṭhassa vā pabbajitassa vā. Dhammassavananti",
  "tika-vin12t4:61_3": "dhammassavanaṭṭhānaṁ, dhammassavanatthaṁ vā. Dhammassavanagganti dhammassavanaṁ gaṇhanti",
  "tika-vin12t4:61_4": "etthāti dhammassavanaggo, dhammasavanamaṇḍapo. Atha vā dhammassavanaṁ gaṇhātīti dhammassavanaggo,",
  "tika-vin12t4:61_5": "dhammassavanaṭṭhāne samāgamajano, taṁ dhammassavanaggaṁ. Cittīkāranti apacāyanākāraṁ.",
  "tika-vin12t4:61_6": "Vikkhitto vā anādaro vā hutvā nisīdatīti yojanā. Kāyapāgabbiyanti bhusaṁ garati aññe",
  "tika-vin12t4:61_7": "pīḷeti anenāti pagabbo, atimāno, oṭṭhajo tatiyakkharo. Pagabbassa bhāvo pāgabbiyaṁ,",
  "tika-vin12t4:61_8": "kāyena pāgabbiyaṁ kāyapāgabbiyaṁ, kāyānācāraṁ. Tisso sikkhāti adhisīlasikkhādikā",
  "tika-vin12t4:61_9": "tisso sikkhā. Pamajjanaṁ pamādo, sativippavāsoti āha “pamāde ca sativippavāse”ti.",
  "tika-vin12t4:61_10": "Āmisapaṭisandhāranti āmisena attano, paresañca antarassa paṭisandahanaṁ āmisapaṭisandhāro,",
  "tika-vin12t4:61_11": "tathā dhammapaṭisandhāro.",
  "tika-vin12t4:62_0": "272.Sattharipi agāravotiādīnaṁ atthoti sambandho. “Anīcavuttī”tiādinā appatissoti",
  "tika-vin12t4:62_1": "padassa adhippāyatthaṁ dasseti, saddattho panevaṁ veditabbo, paṭimukhaṁ ādarena satthuvacanaṁ",
  "tika-vin12t4:62_2": "asuṇanto appatisso nāmāti. Ajjhattaṁ vāti ettha niyakajjhattādīsu catūsu niyakajjhattabhāvañca",
  "tika-vin12t4:62_3": "sattamīvibhattiyā amādesabhāvañca dassento āha “attano santāne vā”ti. “Attano pakkhe",
  "tika-vin12t4:62_4": "vā”ti iminā attano cittasantāneti atthaṁ paṭikkhipati. Tatra tumheti ettha tasaddassa",
  "tika-vin12t4:62_5": "visayaṁ dassento āha “tasmiṁ ajjhattabahiddhābhede”ti. Saparasantāneti attaparasantāne.",
  "tika-vin12t4:62_6": "Pahānāyāti ettha hādhātuyā karaṇañca āyasaddassa tadatthabhāvañca dassento āha “mettābhāvanādīhi",
  "tika-vin12t4:62_7": "nayehi pahānattha”nti. Mettābhāvanādīhītiādisaddena karuṇābhāvanādiṁ saṅgaṇhāti.",
  "tika-vin12t4:62_8": "Tanti vivādamūlaṁ. “Appavattibhāvāyā”ti iminā anavassavāyāti ettha avapubba sudhātuyā",
  "tika-vin12t4:62_9": "pavattanatthaṁ dasseti.",
  "tika-vin12t4:63_0": "Sandiṭṭhiparāmāsīti ettha sassa attano idaṁ saṁ, saṁ diṭṭhiṁ parato āmasatīti sandiṭṭhiparāmāsīti",
  "tika-vin12t4:63_1": "dassento āha “sakameva diṭṭhiṁ parāmasatī”ti. “Ya”ntiādinā parāmasanākāraṁ dasseti.",
  "tika-vin12t4:63_2": "Ādhānaggāhīti ettha ābhuso ṭhiyate ādhānanti vacanatthena ādhānasaddo daḷhapariyāyoti",
  "tika-vin12t4:63_3": "āha “daḷhaggāhī”ti. Daḷhaṁ gaṇhātīti daḷhaggāhī.",
  "tika-vin12t4:64_0": "273. Anuvādamūlaniddeso kiñcāpi samānoti yojanā. Atha khoti tathā samānopi, ayamettha",
  "tika-vin12t4:64_1": "visesoti sambandho. Vivadantānaṁ puggalānanti yojanā. Tathā vivadantāti tenākārena",
  "tika-vin12t4:64_2": "vivadantā, anuvadantīti sambandho. “Asukaṁ nāma vipattiṁ āpanno”ti vuttamevatthaṁ",
  "tika-vin12t4:64_3": "āpattiyā sallakkhetvā dassento āha “pārājikaṁ āpannosī”tiādi. Etthāti anuvādamūle.",
  "tika-vin12t4:64_4": "Visesoti vivādamūlato viseso. Vivadantānaṁ kodhūpanāhādīni vivādamūlāni, anuvadantānaṁ",
  "tika-vin12t4:64_5": "anuvādamūlānīti vuttaṁ hoti.",
  "tika-vin12t4:65_0": "274.Mettaṁ kāyakammaṁ nāmāti ettha mettā etassatthīti mettaṁ, kāyakammaṁ, mettacittasahagataṁ",
  "tika-vin12t4:65_1": "kāyakammanti vuttaṁ hoti. Tena vuttaṁ “mettacittena kataṁ kāyakamma”nti. Sammukhaparammukhānaṁ",
  "tika-vin12t4:65_2": "vitthāraṁ dassento āha “tatthā”tiādi. Tattha tatthāti tesu sammukhaparammukhesu.",
  "tika-vin12t4:65_3": "Kāyakammaṁ nāmāti mettaṁ kāyakammaṁ nāma. Therānaṁ dānaiti sambandho. Ubhayehipīti",
  "tika-vin12t4:65_4": "navakattherehipi. Tesūti navakattheresu. Avamaññanti avamānaṁ. Attano dunnikkhittānaṁ",
  "tika-vin12t4:65_5": "paṭisāmanaṁ viya paṭisāmananti yojanā. “Mettākāyakammasaṅkhāto”ti iminā ayampi dhammoti",
  "tika-vin12t4:65_6": "ettha dhammasarūpaṁ dasseti. Pisaddo upari vakkhamāne dhamme apekkhati. “Saritabbo”ti",
  "tika-vin12t4:65_7": "iminā anīyasaddo kammavācakoti dasseti. Satijanakoti sabrahmacārīnaṁ satijanako.",
  "tika-vin12t4:65_8": "Tassa padassa adhippāyaṁ dassento āha “yo na”ntiādi. Tattha yoti puggalo. Nanti mettaṁ",
  "tika-vin12t4:65_9": "kāyakammaṁ. Taṁ puggalaṁ anussarantīti sambandho. Yesanti sabrahmacārīnaṁ. Teti sabrahmacārino.",
  "tika-vin12t4:65_10": "Pasannacittā hutvāti sambandho. “Piyaṁ karotī”ti iminā piyakaraṇoti padassa piyaṁ",
  "tika-vin12t4:65_11": "karotīti piyakaraṇoti vacanatthaṁ dasseti. Eseva nayo garukaraṇoti etthāpi. “Saṅgahetabbabhāvāyā”ti",
  "tika-vin12t4:65_12": "iminā saṅgahāyāti padassa bhāvappadhānakammaniddesabhāvaṁ dasseti. Saṅgahetabboti",
  "tika-vin12t4:65_13": "saṅgaho, tadatthāya. Tehīti sabrahmacārīhi. “Samaggabhāvāyā”ti iminā samaggassa bhāvo",
  "tika-vin12t4:65_14": "sāmaggīti vacanatthaṁ dasseti.",
  "tika-vin12t4:66_0": "Paggayha vacananti paggahetvā vacanaṁ. Vihāreti ādhāre bhummaṁ, there asanteti yojanā.",
  "tika-vin12t4:66_1": "Tanti theraṁ kadā āgamissati nukhoti yojanā. Mamāyanavacananti mamāyanākārena pavattaṁ",
  "tika-vin12t4:66_2": "vacanaṁ. Mettāsinehasiniddhānīti mettāsaṅkhātena sinehena sinehitāni. Nayanānīti",
  "tika-vin12t4:66_3": "cakkhūni. “Appābādho”ti iminā arogoti padasseva atthaṁ dasseti. Niccābādhena vā arogo,",
  "tika-vin12t4:66_4": "āgantukābādhena appābādho, ajjhattābādhena vā arogo, bahiddhābādhena appābādho, kāyābādhena",
  "tika-vin12t4:66_5": "vā arogo, cittābādhena appābādho. Samannāharaṇanti punappunaṁ manasikaraṇaṁ.",
  "tika-vin12t4:67_0": "Na puggalaṁ paṭivibhajitvā bhuñjatīti yojanā. Tadatthaṁ vitthārento āha “yo hī”tiādi.",
  "tika-vin12t4:67_1": "Tattha yoti puggalo, bhuñjatīti sambandho. “Ettakaṁ…pe… bhuñjissāmī”ti iminā āmisapaṭivibhattabhogibhāvaṁ",
  "tika-vin12t4:67_2": "dasseti. “Ettakaṁ vā asukassa ca…pe… bhuñjissāmī”ti iminā puggalapaṭivibhattabhogibhāvaṁ",
  "tika-vin12t4:67_3": "dasseti. Ayanti puggalo. Ābhatanti gāmādito ānītaṁ. Adātumpīti pisaddena dātumpi",
  "tika-vin12t4:67_4": "vaṭṭatīti dasseti. Dānañhi nāma na kassaci vāritaṁ. Sabbesanti dussīlasīlavantānaṁ.",
  "tika-vin12t4:67_5": "Vuttanti aṭṭhakathāyaṁ vuttaṁ. Viceyyāti vicinitvā. Dātumpīti pisaddena avicinitvā",
  "tika-vin12t4:67_6": "sāmaññato dātumpi vaṭṭatīti sampiṇḍeti. Nanu evaṁ sati puggalavibhāgo kato nāma hoti,",
  "tika-vin12t4:67_7": "kasmā viceyya dātuṁ vaṭṭatīti āha “na hī”tiādi. Hīti yasmā. Eteti gilānādayo. Idaṁ",
  "tika-vin12t4:67_8": "padaṁ vicinitvāti pade kammaṁ, “dentenā”ti pade sampadānaṁ. Hīti saccaṁ. Iti ayanti",
  "tika-vin12t4:67_9": "iti manasikatvā ayaṁ sāraṇīyadhammapūrako.",
  "tika-vin12t4:68_0": "Akhaṇḍānītiādīsu paṭhamaṁ tāva khaṇḍachiddasabalakammāsāni dassetvā tesaṁ paṭipakkhavasena",
  "tika-vin12t4:68_1": "akhaṇḍādīni dassento āha “yassā”tiādi. Tattha yassāti bhikkhussa, sikkhāpadaṁ bhinnanti",
  "tika-vin12t4:68_2": "sambandho. Sattasu āpattikkhandhesūti ādhāre bhummaṁ, sikkhāpadanti sambandho. Āpattiñhi",
  "tika-vin12t4:68_3": "paṭicca sikkhāpadassa paññattattā āpatti tassa visayo hoti. Ādimhi vā ante vāti sikkhāpadānaṁ",
  "tika-vin12t4:68_4": "ādimhi vā ante vā. Vāsaddo aniyamavikappattho. Sikkhāpade bhinne āpattisambhavato",
  "tika-vin12t4:68_5": "vuttaṁ “sikkhāpadaṁ bhinna”nti. Khaṇḍaṁ nāmāti chinnaṁ nāma. Vemajjheti sikkhāpadānaṁ",
  "tika-vin12t4:68_6": "vemajjhe. Bhinnanti sikkhāpadaṁ bhinnaṁ. Chiddaṁ nāmāti vivaraṁ nāma. Dve tīṇi sikkhāpadānīti",
  "tika-vin12t4:68_7": "sambandho. Sabalaṁ nāmāti citraṁ nāma. Bhinnānīti sikkhāpadāni bhinnāni. Kammāsaṁ",
  "tika-vin12t4:68_8": "nāmāti vicitraṁ nāma. Ettha ca ekasmiṁ ṭhāne ekena visabhāgavaṇṇena citraṁ sabalaṁ",
  "tika-vin12t4:68_9": "nāma, nānāṭhāne nānāvaṇṇena vicitraṁ kammāsaṁ nāmāti ayametesaṁ viseso. Khaṇḍādīnaṁ",
  "tika-vin12t4:68_10": "viparivattanavasena akhaṇḍādīni dassento āha “yassa panā”tiādi. Abhinnānisīlānīti",
  "tika-vin12t4:68_11": "abhinnāni sikkhāpadasīlāni. Tāni panāti sīlāni pana. “Etānī”ti padaṁ padālaṅkāramattaṁ.",
  "tika-vin12t4:68_12": "Bhujissabhāvakaraṇatoti taṇhādāsabyato mocetvā bhujissakaraṇabhāvato. Iminā “bhujissabhāvakaraṇānī”ti",
  "tika-vin12t4:68_13": "vattabbe uttarapadalopavasena evaṁ vuttanti dasseti. Bhujissānīti vuccantīti sambandho.",
  "tika-vin12t4:68_14": "Viññūhīti buddhādīhi sappurisehi. Upacārasamādhiṁ appanāsamādhiṁ vāti ettha vāsaddo",
  "tika-vin12t4:68_15": "samuccayattho. Upacārasamādhiñca appanāsamādhiṁ cāti hi attho. “Saṁvattayantī”ti",
  "tika-vin12t4:68_16": "iminā samādhisaṁvattanikānīti ettha anīyasaddo bahulaṁ kattuvācakoti dasseti. Sīlasāmaññagatoti",
  "tika-vin12t4:68_17": "ettha samānassa bhāvo sāmaññaṁ, taṁ gatoti sāmaññagato, sīlena sāmaññagato sīlasāmaññagato,",
  "tika-vin12t4:68_18": "hutvā viharatīti yojanā. Tena vuttaṁ “samānabhāvūpagatasīlo viharatī”ti.",
  "tika-vin12t4:69_0": "Yāyaṁdiṭṭhīti ettha “diṭṭhī”ti sāmaññagatassāpi saddassa “ariyā”ti saddantarasannidhānena",
  "tika-vin12t4:69_1": "visesavisayattā sammādiṭṭhīti āha “maggasampayuttā sammādiṭṭhī”ti. “Maggasampayuttā”ti",
  "tika-vin12t4:69_2": "iminā lokiyasammādiṭṭhiṁ paṭikkhipati. Niddosāti visuddhattā, uttamattā vā niddosā.",
  "tika-vin12t4:69_3": "Iminā ariyasaddo niddosatthavācako anipphannapāṭipadikoti dasseti. Niyyātīti nibbānaṁ",
  "tika-vin12t4:69_4": "yāti. Iminā anīyasaddo bahulaṁ kattuvācakoti dasseti. Yo tathākārī hoti, takkarassāti",
  "tika-vin12t4:69_5": "yojanā. Tathākārīti tāya maggasampayuttāya sammādiṭṭhiyā kārī hoti. Iminā tāya sammādiṭṭhiyā",
  "tika-vin12t4:69_6": "karotīti takkaroti vacanatthaṁ dasseti. Dukkhakkhayāyāti ettha khīyanaṁ khayo, dukkhassa",
  "tika-vin12t4:69_7": "khayo dukkhakkhayo, tadatthāyāti dassento āha “sabbadukkhassa khayattha”nti. Sesanti",
  "tika-vin12t4:69_8": "vuttavacanato sesaṁ vacanaṁ.",
  "tika-vin12t4:70": "Iti katipucchāvāravaṇṇanāya yojanā samattā.",
  "tika-vin12t4:71": "Khandhakapucchāvāro",
  "tika-vin12t4:72": "Pucchāvissajjanāvaṇṇanā",
  "tika-vin12t4:73_0": "320.Upasampadakkhandhakanti mahākhandhakaṁ. “Nidānena ca niddesena ca saddhi”nti",
  "tika-vin12t4:73_1": "iminā saha nidānenāti sanidānaṁ, saha niddesenāti saniddesanti vacanatthaṁ dasseti.",
  "tika-vin12t4:73_2": "Ettha nidānenāti sikkhāpadapaññattidesasaṅkhātena nidānena. Niddesenāti puggalādiniddesena.",
  "tika-vin12t4:73_3": "Tatthāti upasampadakkhandhake. Samukkaṭṭhapadānanti ettha samukkaṭṭhasaddo uttamapariyāyoti",
  "tika-vin12t4:73_4": "āha “uttamānī”ti. Padānīti “na bhikkhave ūnavīsativasso puggalo upasampādetabbo”ti",
  "tika-vin12t4:73_5": "ādinā nayena vuttāni padāni. Imehi padehi “samukkaṭṭhāni padāni samukkaṭṭhapadānī”ti",
  "tika-vin12t4:73_6": "vacanatthaṁ dasseti. Itīti ayamattho. Kasmā panettha “samukkaṭṭhapadānaṁ kati āpattiyo”ti",
  "tika-vin12t4:73_7": "padānameva sāmivasena niddeso kato, nanu āpattiyo nāma puggalānaññeva hontīti āha",
  "tika-vin12t4:73_8": "“yena yena hī”tiādi. Hīti yasmā. Yena yena padena paññattāti sambandho. Sā sāti āpatti.",
  "tika-vin12t4:73_9": "Dve āpattiyoti ettha dvinnaṁ āpattīnaṁ sarūpaṁ dassento āha “pācittiyaṁ, dukkaṭa”nti.",
  "tika-vin12t4:74_0": "Nassanteteti nassantu ete. Vinassanteteti vinassantu ete bhikkhūti attho. Tehīti",
  "tika-vin12t4:74_1": "bhikkhūhi. Vadatoti vadantānaṁ. Sesesu uposathakaraṇesūti sambandho. “Dukkaṭāpattiyevā”ti",
  "tika-vin12t4:74_2": "iminā ekā āpattīti ettha atthapakaraṇādivasena dukkaṭāpattiyevāti dasseti.",
  "tika-vin12t4:75": "Pavāraṇakkhandhakepīti pisaddo uposathakkhandhakaṁ apekkhati.",
  "tika-vin12t4:76_0": "Cammasaṁyuttepīti cammena saṁyuttaṁ katvā desite khandhakepi, cammakkhandhakepīti",
  "tika-vin12t4:76_1": "attho. Pisaddo pavāraṇakkhandhakaṁ apekkhati. Bhesajjakkhandhakepīti pisaddo cammakkhandhakaṁ",
  "tika-vin12t4:76_2": "apekkhati. Samantāti aṅgajātassa samantato.",
  "tika-vin12t4:77": "Tatthāti kathinakkhandhake. Cīvarasaṁyutteti cīvarakkhandhake.",
  "tika-vin12t4:78": "Campeyyaketi campeyyakkhandhake. Samuccayakkhandhakesupīti pisaddo campeyyakkhandhakaṁ apekkhati.",
  "tika-vin12t4:79": "Samathakkhandhake imā dve āpattiyo hontīti yojanā. Eseva nayo sesesupi. Khuddakavatthuketi khuddakavatthukkhandhake. Garubhaṇḍavissajjaneti garubhaṇḍassa vissajjane.",
  "tika-vin12t4:80_0": "Saṅghabhedeti saṅghabhedakkhandhake. “Samācāraṁ pucchissanti vutte vattakkhandhake”ti",
  "tika-vin12t4:80_1": "iminā samācārasaddena vattakkhandhakaṁ gahetabbanti dasseti. Sāti dukkaṭāpatti. “Tathā”ti",
  "tika-vin12t4:80_2": "padena “ekā dukkaṭāpattiyevā”ti padaṁ atidisati. “Pātimokkhaṭṭhapane”ti iminā pāḷiyaṁ",
  "tika-vin12t4:80_3": "ṭhapanaṁ pucchissanti ettha “pātimokkha”ntiādipadassa lopaṁ dasseti. Pañcasatikasattasatikesūti",
  "tika-vin12t4:80_4": "pañcasatikakkhandhakasattasatikakkhandhakesu. Āropitoti ettha rupadhātuyā dvikammikattā,",
  "tika-vin12t4:80_5": "nyādigaṇattā ca “dhammo”ti padhānakammameva vuttaṁ, na “saṅgaha”nti apadhānakammaṁ.",
  "tika-vin12t4:80_6": "Tena vuttaṁ “dhammo saṅgaha”nti. Tatthāti pañcasatikasattasatikesu.",
  "tika-vin12t4:81": "Iti khandhakapucchāvaṇṇanāya yojanā samattā.",
  "tika-vin12t4:82": "Ekuttarikanayo",
  "tika-vin12t4:83": "Ekuttarikanayo ekakavāravaṇṇanā",
  "tika-vin12t4:84_0": "321. Evaṁ khandhakapucchāya vaṇṇanaṁ katvā idāni ekuttarikanayassa taṁ karonto āha",
  "tika-vin12t4:84_1": "“āpatti…pe… naye”ti. Tattha ekuttarikanaye evaṁ vinicchayo veditabboti yojanā. “Cha",
  "tika-vin12t4:84_2": "āpattisamuṭṭhānānī”ti iminā samuṭṭhānāni āpattiṁ karontīti atthena āpattikarā nāmāti",
  "tika-vin12t4:84_3": "dasseti. Etesanti channaṁ āpattisamuṭṭhānānaṁ. Hīti yasmā, āpajjatīti sambandho.",
  "tika-vin12t4:84_4": "Sikkhāpade cāti mātikāsikkhāpade ca. Lahukā āpattīti ettha appasāvajjattā na lahukā",
  "tika-vin12t4:84_5": "nāma hoti, lahukena pana vinayakammenāti āha “lahukena vinayakammena visujjhanato”ti.",
  "tika-vin12t4:84_6": "Pañcavidhāti thullaccayādivasena pañcapakārā. Kenacīti lahukena vā garukena vā kenaci",
  "tika-vin12t4:84_7": "ākārena. Saṁvijjati gihibhāvato avaseso samaṇabhāvo etissāti sāvasesā, paṭipakkhavasena",
  "tika-vin12t4:84_8": "anavasesā. Dve āpattikkhandhāti pārājikasaṅghādisesavasena dve āpattikkhandhā.",
  "tika-vin12t4:85_0": "“Karontī”ti iminā antarāyikāti ettha ṇikapaccayassa atthaṁ dasseti. Antarāyikā āpattiyo",
  "tika-vin12t4:85_1": "sabbathā antarāyikā hontīti āha “antarāyikaṁ āpannassāpī”tiādi. Desetvā suddhipattassāti",
  "tika-vin12t4:85_2": "sambandho. Lokavajjāti lokehi vajjetabbā. Paṇṇattivajjāti bhagavato paṇṇattiyā vajjetabbā.",
  "tika-vin12t4:85_3": "Yanti yaṁ āpattiṁ āpajjatīti sambandho. Karontoti kiriyamānato. Ettha hi mānasaddassa",
  "tika-vin12t4:85_4": "antādeso. Iminā karaṇaṁ kiriyanti bhāvatthaṁ dasseti. Āpajjatīti puggalo āpajjati.",
  "tika-vin12t4:85_5": "Sā āpatti kiriyato samuṭṭhitā nāmāti yojanā. Kā āpatti viyāti āha “pārājikāpatti",
  "tika-vin12t4:85_6": "viyā”ti. Eseva nayo anantaravākyesupi.",
  "tika-vin12t4:86_0": "Pubbāpattīti ettha pubbasaddo paṭhamatthoti āha “paṭhamaṁ āpannāpattī”ti. “Āpannā”ti",
  "tika-vin12t4:86_1": "padena majjhelopaṁ dasseti. Pacchā āpannāpattīti vattabhedadukkaṭāpatti. Mūlavisuddhiyāti",
  "tika-vin12t4:86_2": "mūle kāyaci āpattiyā amissattā visuddhiyā āpattiyā. Kurundiyaṁ vuttanti sambandho.",
  "tika-vin12t4:86_3": "Idampīti kurundiyaṁ vuttavacanampi. Pisaddena purimaṁ mahāaṭṭhakathāvacanaṁ apekkhati.",
  "tika-vin12t4:86_4": "Ekena pariyāyenāti ekena kāraṇena.",
  "tika-vin12t4:87_0": "Yāti āpatti, desitā hotīti sambandho. Ayaṁ desitā gaṇanūpikā nāmāti yojanā. Yā desitā",
  "tika-vin12t4:87_1": "hoti, ayaṁ agaṇanūpikā nāmāti yojanā. Saussāhenevāti punapi āpajjissāmīti saha ussāheneva.",
  "tika-vin12t4:87_2": "Hīti saccaṁ, yasmā vā. “Gaṇanaṁ na upetī”ti iminā gaṇanaṁ na upagacchatīti agaṇanūpikāti",
  "tika-vin12t4:87_3": "vacanatthaṁ dasseti. Aṭṭhame vatthusmiṁ pūraṇeti sambandho. Idaṁ pāḷiyaṁ aṭṭhavatthukapūraṇavasena",
  "tika-vin12t4:87_4": "bhikkhunīnaṁ āgatattā bhikkhuniyo sandhāya vuttaṁ. Bhikkhūnampi dutiyapārājikaṭṭhāne labbhatiyeva.",
  "tika-vin12t4:88_0": "Thullavajjāti ettha thullaṁ vajjaṁ etissāti thullavajjāti dassento āha “thulladose",
  "tika-vin12t4:88_1": "paññattā”ti. Yā ca dhammikassa paṭissavassa asaccāpane āpatti atthi, sā ca gihipaṭisaṁyuttāti",
  "tika-vin12t4:88_2": "yojanā. Pañcānantariyakammāpattīti pañcahi ānantariyakammehi āpannā pārājikāpatti.",
  "tika-vin12t4:88_3": "Sudinnattherādīti ādisaddena dhaniyattherādayo saṅgaṇhāti. Ādikammikoti ādikammaṁ",
  "tika-vin12t4:88_4": "karonto, tasmiṁ niyutto vā. Makkaṭisamaṇādīti ādisaddena vajjiputtakādayo saṅgaṇhāti.",
  "tika-vin12t4:88_5": "Yo kadāci karahaci āpattiṁ āpajjati, so adhiccāpattiko nāmāti yojanā. Paratopi eseva nayo.",
  "tika-vin12t4:89_0": "“Codetī”ti iminā codetīti codakoti vacanatthaṁ dasseti. “Codito”ti iminā coditabboti",
  "tika-vin12t4:89_1": "cudito, soyeva cuditakoti vacanatthaṁ dasseti. Pañcadasasūti pātimokkhaṭṭhapanakkhandhake",
  "tika-vin12t4:89_2": "vuttesu pañcadasadhammesu. Tenāti adhammacodakena, coditoti sambandho. Pātimokkhaṭṭhapanakkhandhake",
  "tika-vin12t4:89_3": "vutte sacce ca akuppe ca atiṭṭhantopi adhammacuditakoyeva nāma, so pana dhammacodakena",
  "tika-vin12t4:89_4": "coditeyeva kuppanto adhammacuditako nāma, adhammacodakena codite pana kuppantopi",
  "tika-vin12t4:89_5": "adhammacuditako nāma na hoti, tasmā idha na vutto. “Samannāgato”ti iminā niyatā etassa",
  "tika-vin12t4:89_6": "santīti niyatoti vacanatthaṁ dasseti.",
  "tika-vin12t4:90_0": "Āpajjituṁ bhabbāti bhabbāpattikā. Kenaci kammena akatopi anukkhittakoyeva nāma, so",
  "tika-vin12t4:90_1": "pana ukkhittakoti saṅkābhāvato idha na vutto. Ayanti tajjanīyādikammakato bhikkhu.",
  "tika-vin12t4:90_2": "Hīti yasmā, na kopetīti sambandho. Liṅgadaṇḍakammasaṁvāsanāsanāhīti liṅganāsanena",
  "tika-vin12t4:90_3": "ca daṇḍakammanāsanena ca saṁvāsanāsanena ca. Yenāti bhikkhunā. Soti nānāsaṁvāsako.",
  "tika-vin12t4:90_4": "Dvinnaṁ nānāsaṁvāsakānaṁ viseso heṭṭhā vuttoyeva. Ṭhapanaṁ jānitabbanti ettha kiṁ",
  "tika-vin12t4:90_5": "ṭhapanaṁ nāmāti āha “pātimokkhaṭṭhapana”nti.",
  "tika-vin12t4:91": "Iti ekakavāravaṇṇanāya yojanā samattā.",
  "tika-vin12t4:92": "Ekuttarikanayo dukavāravaṇṇanā",
  "tika-vin12t4:93_0": "322. Dukesu acittakā āpattīti sambandho. Bhūtārocanāpattīti pācittiyāpatti. Abhūtārocanāpattīti",
  "tika-vin12t4:93_1": "pārājikathullaccayāpatti. Padasodhammādikātiādisaddena uttarichapañcavācā saṅgahitā.",
  "tika-vin12t4:93_2": "Mañcapīṭhādīnantiādisaddena bhisiādayo saṅgaṇhāti. Anāpucchāgamanādīsūti ādisaddena",
  "tika-vin12t4:93_3": "anuddharitvā gamanaṁ saṅgaṇhāti. Sapuggaloti so attasaṅkhāto puggalo sapuggalo. Parapuggaloti",
  "tika-vin12t4:93_4": "paro puggalo parapuggalo. Garukanti saṅghādisesaṁ. Lahukanti pācittiyaṁ. Puna garukanti",
  "tika-vin12t4:93_5": "pārājikaṁ. Puna lahukanti pācittiyameva.",
  "tika-vin12t4:94": "Aṅgulimattampīti pisaddena kesaggamattampīti atthaṁ sampiṇḍeti. Tanti mañcapīṭhaṁ. Gamiyo āpajjati nāmāti sambandho.",
  "tika-vin12t4:95_0": "“Ādiyanto āpajjati nāmā”tiādinā atthāpatti ādiyanto āpajjatīti pāḷiyaṁ ādiyanto hutvā",
  "tika-vin12t4:95_1": "āpajjati āpatti atthīti yojanānayaṁ dasseti. Evañhi sati “āpajjatī”ti ākhyātapadaṁ",
  "tika-vin12t4:95_2": "“atthī”ti kiriyantaraṁ apekkhitvā kattā hotīti daṭṭhabbaṁ. Atha vā ādiyanto puggalo",
  "tika-vin12t4:95_3": "yaṁ āpattiṁ āpajjati, sā āpatti atthīti yojanā. Eseva nayo aññesupi. Mūgabbatādīnīti",
  "tika-vin12t4:95_4": "ādisaddena govatakukkuravatādīni saṅgaṇhāti. Pārivāsikādayo āpajjantīti sambandho.",
  "tika-vin12t4:95_5": "Tajjanīyādikammakatā vā puggalāti yojanā. Asamādiyantāāpajjantīti asamādiyantā hutvā",
  "tika-vin12t4:95_6": "āpajjanti. Teti puggale. Karonto āpajjati nāmāti karonto hutvā āpajjati nāmāti yojanā.",
  "tika-vin12t4:95_7": "Evaṁ dento āpajjati nāmātiādīsupi.",
  "tika-vin12t4:96_0": "Ekarattachārattasattāhadasāhamāsātikkamesūti “ekarattampi ticīvarena vippavaseyyā”ti",
  "tika-vin12t4:96_1": "ca “chārattaparamaṁ tena bhikkhunā tena cīvarena vippavasitabba”nti ca “sattāhaparamaṁ",
  "tika-vin12t4:96_2": "sannidhikārakaṁ paribhuñjitabba”nti ca “dasāhaparamaṁ atirekacīvaraṁ dhāretabba”nti",
  "tika-vin12t4:96_3": "ca “māsaparamaṁ nikkhipitabba”nti ca vuttakālātikkamesu.",
  "tika-vin12t4:97": "Imaṁ pana āpattiṁ āpajjati nāmāti sambandho.",
  "tika-vin12t4:98_0": "Yasmiṁ pakkhe nisinnoti yasmiṁ pakkhe sayaṁ nisinno. Tesanti attano pakkhe nisinnānaṁ,",
  "tika-vin12t4:98_1": "nānāsaṁvāsakanti sambandho. Yesanti sakapakkhe nisinnānaṁ. Kammaṁ kopetīti nānāsaṁvāsakattā",
  "tika-vin12t4:98_2": "kammaṁ kopeti. Itaresanti parapakkhe nisinnānaṁ. Hatthapāsaṁ anāgatattā kammaṁ kopetīti",
  "tika-vin12t4:98_3": "yojanā. “Eseva nayo”ti vuttavacanaṁ vitthārento āha “yesaṁ hī”tiādi. Yesanti sakapakkhe",
  "tika-vin12t4:98_4": "vā parapakkhe vā nisinnānaṁ yesaṁ bhikkhūnaṁ. Soti bhikkhu. Āpajjitabbatoti āpajjitabbabhāvato.",
  "tika-vin12t4:98_5": "Iminā puggalena chahi samuṭṭhānehi āpajjitabbāti āpattiyoti vacanatthaṁ dasseti.",
  "tika-vin12t4:98_6": "Kammena vā salākaggāhena vāti ettha uddeso kamme lakkhaṇahāranayena saṅgahaṁ gacchati,",
  "tika-vin12t4:98_7": "vohārānussāvanā salākaggāheti dassento āha “uddeso ceva…pe… eka”nti. Pubbabhāgāti",
  "tika-vin12t4:98_8": "saṅghabhedassa pubbabhāge pavattā. Pamāṇanti saṅghabhedassa kāraṇaṁ.",
  "tika-vin12t4:99_0": "Addhānahīno nāmāti ettha addhānasaddo kālapariyāyoti āha “ūnavīsativasso”ti. Theyyasaṁvāsakādayotiādisaddena",
  "tika-vin12t4:99_1": "titthiyapakkantakabhikkhunīdūsakapañcānantariyā saṅgahetabbā. Aṭṭha abhabbapuggalā",
  "tika-vin12t4:99_2": "karaṇadukkaṭakā nāma hontīti yojanā. Ettha kattabbanti karaṇaṁ, kammaṁ, duṭṭhu kattabbanti",
  "tika-vin12t4:99_3": "dukkaṭaṁ, kammameva. Karaṇaṁ dukkaṭametassāti karaṇadukkaṭako. Visesanaparanipāto",
  "tika-vin12t4:99_4": "“agyāhito”tiādīsu viya. Tadevatthaṁ dassento āha “dukkaṭakiriyā”tiādi. No ca yācatīti",
  "tika-vin12t4:99_5": "ettha yācadhātuyā padhānakammaṁ dassento āha “upasampada”nti, “saṅgha”nti apadhānakammamānetabbaṁ.",
  "tika-vin12t4:99_6": "Tepiṭakoti tipiṭakaṁ vācuggatavasena dhārako. Āṇāyapīti pisaddo “matenapī”ti atthaṁ",
  "tika-vin12t4:99_7": "sampiṇḍeti. Yācantassevāti nissayaṁ ācariyaṁ yācantasseva. Yaṁ vatthuṁ ajjhācaranto",
  "tika-vin12t4:99_8": "āpattiṁ āpajjati, taṁ vatthu sātisāraṁ nāmāti yojanā.",
  "tika-vin12t4:100_0": "Upaghātikāti ettha upahanantīti upaghātā, teyeva upaghātikāti dassento āha “upaghātā”ti.",
  "tika-vin12t4:100_1": "Tatthāti dvīsu upaghātikesu. Dve venayikāti ettha vinayena siddhā venayikāti dassento",
  "tika-vin12t4:100_2": "āha “vinayasiddhā”ti. “Dve atthā”ti iminā ṇikasaddassa sarūpaṁ dasseti. Paññattānulomaṁ",
  "tika-vin12t4:100_3": "nāma daṭṭhabbanti sambandho. Paccayaghātoti paccayassa ghāto. Iminā setughātoti ettha",
  "tika-vin12t4:100_4": "setusaddo paccayavācakoti dasseti. Cittassāpīti pisaddo pageva kāyavācānanti dasseti.",
  "tika-vin12t4:100_5": "Itipīti pisaddo dutiyatthasampiṇḍano. “Pamāṇenā”ti iminā mattakāritāti ettha mattasaddo",
  "tika-vin12t4:100_6": "pamāṇatthoti dasseti. “Karaṇa”nti iminā kāritāti taddhitabhāvaṁ kitabhāvena dasseti",
  "tika-vin12t4:100_7": "sabhāgattā. Kāyadvārikanti kāyadvāre pavattaṁ āpattiṁ. Iminā āpajjatīti padassa kammaṁ",
  "tika-vin12t4:100_8": "dasseti. Kāyeneva vuṭṭhātīti kāyasāmaggiyā dānattā kāyeneva vuṭṭhāti. Sīsamakkhanādīti",
  "tika-vin12t4:100_9": "ādisaddena pādamakkhanādiṁ saṅgaṇhāti.",
  "tika-vin12t4:101_0": "Tanti bhāraṁ. “Nittharituṁ vīriyaṁ ārabhatī”ti iminā vahanākāraṁ dasseti. Thero samānoti",
  "tika-vin12t4:101_1": "yojanā. Navahanākāraṁ dassento āha “anujānāmī”tiādi. “Kukkuccāyitvā karotī”ti iminā",
  "tika-vin12t4:101_2": "kukkuccasaddassa nāmadhātuṁ dasseti. “Divā ca ratto cā”ti iminā abhiṇhaṁ āsavavaḍḍhanaṁ",
  "tika-vin12t4:101_3": "dasseti. Tattha tatthāti tesu tesu vibhaṅgakkhandhakesu.",
  "tika-vin12t4:102": "Iti dukavāravaṇṇanāya yojanā samattā.",
  "tika-vin12t4:103": "Ekuttarikanayo tikavāravaṇṇanā",
  "tika-vin12t4:104_0": "323. Tikesu bhagavati tiṭṭhante yaṁ āpattiṁ āpajjati, sā āpatti atthīti yojanā. Sabbatthāti",
  "tika-vin12t4:104_1": "sabbesu padesu. Vitthāraṁ dassento āha “tatthā”tiādi. Tattha tatthāti tikesu, vitthāro",
  "tika-vin12t4:104_2": "evaṁ veditabboti yojanā. Lohituppādāpattīti anulomapārājikāpatti. “Āvusovādenā”ti",
  "tika-vin12t4:104_3": "“āvuso”ti vohārena. Voti tumhehi.",
  "tika-vin12t4:105_0": "Kāleti purebhattakāle. Vikāleti pacchābhattakāle. Avasesaṁ āpattinti sambandho. Dasavassomhīti",
  "tika-vin12t4:105_1": "ahaṁ dasavasso amhi. Navoti pañcavassaaparipuṇṇo. Majjhimoti pañcavassato paṭṭhāya",
  "tika-vin12t4:105_2": "yāva dasavassaaparipuṇṇo. Kusalacitto āpajjatīti kusalacitto hutvā āpajjati. Abyākatacittoti",
  "tika-vin12t4:105_3": "supantassa bhavaṅgacittaṁ sandhāya vuttaṁ. Yanti āpattiṁ. Sabbanti āpattiṁ, āpajjatīti",
  "tika-vin12t4:105_4": "sambandho. Dukkhavedanāsamaṅgī hutvā āpajjatīti yojanā. Yanti āpattiṁ.",
  "tika-vin12t4:106_0": "Tayo paṭikkhepāti ettha paṭikkhepassa sāmikaṁ dassento āha “buddhassa bhagavato”ti.",
  "tika-vin12t4:106_1": "Kilesasallekhanakapaṭipattiyāti kilesaṁ sallikhati tanuṁ karotīti kilesasallekhanakā,",
  "tika-vin12t4:106_2": "sāyeva paṭipatti kilesasallekhanakapaṭipatti, tāya.",
  "tika-vin12t4:107": "Parisaṁ upaṭṭhāpento bāloti sambandho. Parisaṁ upaṭṭhāpento paṇḍito cāti sambandho. Avasesaṁ āpattinti yojanā. Kāḷeti kāḷapakkhe. Juṇheti juṇhapakkhe.",
  "tika-vin12t4:108_0": "Kattikapuṇṇamāsiyāti pacchimakattikapuṇṇamāsiyā. Kurundiyaṁ vuttanti sambandho. Suvuttakāraṇaṁ",
  "tika-vin12t4:108_1": "dassento āha “cātumāsa”ntiādi. Hīti yasmā, pariyesanto ca nivāsento ca bhikkhūti yojanā.",
  "tika-vin12t4:109": "Vatthunti methunadhammādivatthuṁ.",
  "tika-vin12t4:110_0": "Paṭicchādeti etāyāti paṭicchādīti karaṇatthopi yujjati. Vitthāraṁ dassento āha “dvāraṁ",
  "tika-vin12t4:110_1": "pidahitvā”tiādi. Etadevāti parikammameva. Ubhayatthāti ubhayesu jantāgharapaṭicchādiudakapaṭicchādīsu.",
  "tika-vin12t4:110_2": "Sabbanti akhilaṁ parikammādiṁ. Niyyantīti nilīyitvā yanti. Iminā vahantīti ettha",
  "tika-vin12t4:110_3": "vahadhātu gatyatthoti dasseti. Abbhamahikādhūmarajarāhuvimuttanti abbhena ca mahikāya",
  "tika-vin12t4:110_4": "ca dhūmena ca rajena ca rāhunā ca vimuttaṁ. Tesūti abbhādīsu. Tathāti yathā candamaṇḍalaṁ",
  "tika-vin12t4:110_5": "virocati, tathā sūriyamaṇḍalaṁ.",
  "tika-vin12t4:111": "Karaṇīyena hutvāti sambandho.",
  "tika-vin12t4:112": "Kappentoti karonto. Āgantuko āpajjatīti sambandho. Anajjhiṭṭhoti anajjhesito hutvāti sambandho. Tiṇavatthārakasamathe kāyena vuṭṭhāti kāyasāmaggiyā dānattā.",
  "tika-vin12t4:113_0": "Āgāḷhāya ceteyyāti āgāḷhasaddo daḷhapariyāyoti āha “daḷhabhāvāyā”ti. Ā bhuso gāhiyate",
  "tika-vin12t4:113_1": "āgāḷho, gāḷho bāḷho daḷhoti atthato ekaṁ. Ceteyyāti pakappeyya. Na pūrayatoti na",
  "tika-vin12t4:113_2": "pūrayantassa. Alajjī ca hoti bālo ca apakatatto cāti ettha bālamattaapakatattamattena",
  "tika-vin12t4:113_3": "kammaṁ na kātabbaṁ, āpattivaseneva pana kātabbanti dassento āha “bālo”tiādi. Tattha",
  "tika-vin12t4:113_4": "bālo na jānātīti sambandho. Ayanti bālo. Ettāvatāti ettakena ajānanamattena. Bālabhāvamūlakaṁ",
  "tika-vin12t4:113_5": "āpattinti sambandho. Dve āpattikkhandheti pārājikasaṅghādisesavasena dve āpattirāsayo.",
  "tika-vin12t4:113_6": "Tesanti tiṇṇaṁ puggalānaṁ, kātabbanti sambandho.",
  "tika-vin12t4:114_0": "Kāyiko davo nāmāti kāyiko parihāso nāma. Mukhālambarakaraṇādibhedoti mukhena ālambaranāmakatūriyakiccassa",
  "tika-vin12t4:114_1": "karaṇādibhedo. Dvīhipi dvārehīti kāyavacīvasena dvīhipi dvārehi. Kāyadvāre paññattasikkhāpadavītikkamoti",
  "tika-vin12t4:114_2": "kāyadvāre paññattassa kāyasaṁsaggādisikkhāpadassa vītikkamo. Vacīdvāre paññattasikkhāpadavītikkamoti",
  "tika-vin12t4:114_3": "vacīdvāre paññattassa duṭṭhullavācādisikkhāpadassa vītikkamo. Kāyikena upaghātikenāti",
  "tika-vin12t4:114_4": "ettha upaghātikaṁ nāma asikkhananti āha “asikkhanenā”ti. Kasmā asikkhanaṁ upaghātaṁ",
  "tika-vin12t4:114_5": "nāmāti āha “yo hī”tiādi. Tattha yoti puggalo. Tanti kāyadvāre paññattasikkhāpadaṁ.",
  "tika-vin12t4:114_6": "Nanti evameva. Hi yasmā upaghātetīti sambandho. Vejjakammena samannāgatoti sambandho.",
  "tika-vin12t4:114_7": "Sāsanauggahaṇaārocanādinā vācasikena micchājīvenāti yojanā.",
  "tika-vin12t4:115_0": "“Mā bhaṇḍanaṁ karī”ti iminā “mā”ti paṭisedhassa “karī”ti pāṭhasesena sambandhitabbabhāvaṁ",
  "tika-vin12t4:115_1": "dasseti. Na voharitabbanti ettha vipubbaavapubba-haradhātu kathanatthoti āha “na",
  "tika-vin12t4:115_2": "kiñci vattabba”nti. Hīti saccaṁ. Bījanaggāhādiketi ādisaddena dhammajjhesanādiṁ saṅgaṇhāti.",
  "tika-vin12t4:115_3": "Okāsakammaṁ kārentassāti ettha “okāsa”nti ca “okāsakamma”nti ca sadisanti āha “okāsaṁ",
  "tika-vin12t4:115_4": "kārentassā”ti. Na ādātabbanti na gaṇhitabbaṁ. Tamevatthaṁ dassento āha “yattha gahetvā”tiādi.",
  "tika-vin12t4:116_0": "Yanti vinayaṁ. Soti bhikkhu. Soti vinayo. Tassāti bhikkhussa. Idanti kammaṁ. Aññaṁ",
  "tika-vin12t4:116_1": "pucchāti mayā aññaṁ bhikkhuṁ pucchāhīti yojanā. Itīti evaṁ. Soti tīhaṅgehi samannāgato",
  "tika-vin12t4:116_2": "bhikkhu. Assāti tīhaṅgehi samannāgatassa. Na sākacchitabboti na saha kathetabbo.",
  "tika-vin12t4:117_0": "“Laddhi”nti iminā idamappahāyāti ettha idaṁsaddassa visayaṁ dasseti. “Avijahitvā”ti",
  "tika-vin12t4:117_1": "iminā hādhātu tvāpaccayoti dasseti. Suddhaṁ brahmacārinti ettha sabbathā kilesasuddho",
  "tika-vin12t4:117_2": "khīṇāsavova gahetabboti āha “khīṇāsavaṁ bhikkhu”nti. “Pātabyabhāva”nti iminā pātabyatanti",
  "tika-vin12t4:117_3": "ettha tāpaccayo bhāvatthe hotīti dasseti. “Paṭisevana”nti iminā pātabyasaddo yathākāmaparibhuñjanatthoti",
  "tika-vin12t4:117_4": "dasseti. Gativisodhananti duggatito sugatiyā visujjhanaṁ. “Akusalāni ceva mūlāni",
  "tika-vin12t4:117_5": "cā”ti iminā akusalasaddassa ca mūlasaddassa ca tulyādhikaraṇabhāvaṁ dasseti. Tasmā",
  "tika-vin12t4:117_6": "akusalasaṅkhātāni mūlāni akusalamūlānīti tulyādhikaraṇasamāso kātabbo. Duccaritānīti",
  "tika-vin12t4:117_7": "ettha dusaddassa duṭṭhuvirūpatthabhāvaṁ dassento āha “duṭṭhu caritāni, virūpāni vā",
  "tika-vin12t4:117_8": "caritānī”ti. Virūpānīti vikārasabhāvāni. “Karaṇabhūtenā”ti iminā “kattubhūtenā”ti",
  "tika-vin12t4:117_9": "atthaṁ paṭikkhipati. Tattha tatthāti tasmiṁ tasmiṁ khandhake.",
  "tika-vin12t4:118": "Iti tikavāravaṇṇanāya yojanā samattā.",
  "tika-vin12t4:119": "Ekuttarikanayo catukkavāravaṇṇanā",
  "tika-vin12t4:120_0": "324. Catukkesu evaṁ vinicchayo veditabboti yojanā. Tiṇavatthārakasamathaṭṭhānanti",
  "tika-vin12t4:120_1": "tiṇavatthārakasamathena adhikaraṇavūpasamitaṭṭhānaṁ. Parassa kammavācāyāti parassa",
  "tika-vin12t4:120_2": "karaṇabhūtāya kammavācāya. Tatoti catukkato. Paresūti aññesu catukkesu evamattho",
  "tika-vin12t4:120_3": "veditabboti yojanā. Tamevāti kāyadvārikameva. Puna tamevāti vacīdvārikameva. Āpajjitabbāpattiñca",
  "tika-vin12t4:120_4": "sahāgāraseyyāpattiñcāti yojanā. Jaggantoti jāgaranto.",
  "tika-vin12t4:121_0": "Acittako āpajjati nāmāti “acittako bhikkhu āpajjati nāmā”ti vā “acittako hutvā āpajjati",
  "tika-vin12t4:121_1": "nāmā”ti vā yojanā kātabbā. Sabhāganti vatthusabhāgaṁ. Tañcāti aññataraṁ tañca āpattiṁ. Itīti evaṁ.",
  "tika-vin12t4:122": "Kammenāti samanubhāsanakammena. Kammena vuṭṭhātīti kammena eva vuṭṭhāti.",
  "tika-vin12t4:123": "Soti gihiparikkhāro, āhaṭo hotīti sambandho. Avāpuraṇanti kuñcikaṁ. Antoti bhaṇḍāgārassa anto.",
  "tika-vin12t4:124": "Sammukhāvuṭṭhātīti sammukhā eva vuṭṭhāti.",
  "tika-vin12t4:125_0": "Sayitāya eva bhikkhuniyāti yojanā. Idanti sahāgāraseyyāpattiṁ, paṭiccāti sambandho.",
  "tika-vin12t4:125_1": "Etanti “liṅgapātubhāvenā”ti vacanaṁ, vuttanti sambandho. Ubhinnampīti bhikkhubhikkhunīnampi.",
  "tika-vin12t4:125_2": "Liṅgapaṭilābhenāti itthiliṅgapaṭilābhena. Paṭhamanti ādikappakāle. “Paṭhamaṁ uppannavasenā”ti",
  "tika-vin12t4:125_3": "iminā pure uppannaṁ purimanti vacanatthaṁ dasseti. “Seṭṭhabhāvenā”ti iminā purabhāvena",
  "tika-vin12t4:125_4": "seṭṭhabhāvena uppannaṁ purimanti vacanatthaṁ dasseti. “Purisaliṅga”nti iminā imapaccayassa",
  "tika-vin12t4:125_5": "sarūpaṁ dasseti. Purisakuttapurisākārādīti ādisaddena purisanimittādayo saṅgaṇhāti.",
  "tika-vin12t4:125_6": "Yāni chacattālīsa sikkhāpadānīti yojanā. Iminā vuttanayānusārena dutiyacatukkepi",
  "tika-vin12t4:125_7": "attho veditabbo. Tehīti tiṁsādhikehi satasikkhāpadehi.",
  "tika-vin12t4:126_0": "Mahāpadesāti vinaye āgatā mahāpadesā. Kasmā mahāpadesā “sāmukkaṁsā”ti vuccantīti",
  "tika-vin12t4:126_1": "āha “te hī”tiādi. Tattha teti cattāro mahāpadesā, vuccantīti sambandho. “Saya”nti",
  "tika-vin12t4:126_2": "iminā sāmukkaṁsāti ettha saṁsaddassa sayamatthaṁ dasseti. “Ukkhipitvā”ti iminā ukkaṁsasaddo",
  "tika-vin12t4:126_3": "ukkhipanatthoti dasseti. “Ṭhapitattā”ti iminā sayaṁ ukkaṁsitvā ṭhapitā sāmukkaṁsāti",
  "tika-vin12t4:126_4": "vacanatthaṁ dasseti. “Ajjhoharaṇīyaparibhogā”ti iminā bāhiraparibhogaṁ nivatteti.",
  "tika-vin12t4:126_5": "Udakaṁ panāti kenaci asaṁsaggaṁ pasannodakaṁ pana. Kāleti sappadaṭṭhakāle. “Pañca",
  "tika-vin12t4:126_6": "vā dasa vā sīlānī”ti iminā pañca vā dasa vā sīlāni upāsakasīlanti dasseti.",
  "tika-vin12t4:127_0": "Tattha cāti vihāre ca. Ubhopīti āgantukāvāsikavasena ubhopi. Asādhāraṇanti dvīhi",
  "tika-vin12t4:127_1": "asādhāraṇaṁ. Āpattinti bhikkhunīhiyeva sādhāraṇaṁ āpattiṁ. Gamiyacatukkepīti pisaddo",
  "tika-vin12t4:127_2": "āgantukacatukkaṁ apekkhati. Vatthunānattatāvāti methunādivatthunānattatā eva. Hīti",
  "tika-vin12t4:127_3": "saccaṁ, yasmā vā. Sāti āpatti. Tathāti yathā kāyasaṁsagge, tathā lasuṇakhādaneti",
  "tika-vin12t4:127_4": "yojanā. Etthāti vatthunānattatādicatukke. Cattāri pārājikānīti bhikkhupātimokkhe",
  "tika-vin12t4:127_5": "āgatāni. Visuṁ āpajjantesupi eseva nayoti sambandho.",
  "tika-vin12t4:128_0": "Purimacatukketi vatthunānattatādicatukke. Yo paṭhamo pañhoti yojanā. Idhāti vatthusabhāgatādicatukke.",
  "tika-vin12t4:128_1": "Yo cāti yo ca pañho. Tatthāti vatthunānattatādicatukke. Tatiyacatutthesu pañhesūti sambandho.",
  "tika-vin12t4:129": "“Saddhivihārikassā”ti padaṁ “kattabba”iti pade sampadānaṁ.",
  "tika-vin12t4:130": "Garukanti pārājikaṁ. Lahukanti thullaccayaṁ vā dukkaṭaṁ vā.",
  "tika-vin12t4:131_0": "Aṭṭhannaṁ bhikkhunīnaṁ paṭipāṭiyā nisīditabbato vuttaṁ “navamabhikkhunito”ti. Paccuṭṭhānārahāti",
  "tika-vin12t4:131_1": "paṭimukhaṁ upaṭṭhātuṁ arahā. Avisesena cāti “bhikkhū”ti vā “bhikkhunī”ti vā visesa,",
  "tika-vin12t4:131_2": "makatvā sāmaññena ca. “Āsanārahacatukkassā”ti padaṁ “paṭhamapada”nti pade avayavisambandho.",
  "tika-vin12t4:132_0": "Asādhāraṇanti bhikkhūhi asādhāraṇaṁ. Vikāle kappatīti tadahuvikāle kappati. Kālātītanti",
  "tika-vin12t4:132_1": "kālayāmasattahātītaṁ. Yāvakālikādittayañca akappiyamaṁsañca uggahitakañca apaṭiggahitakañcāti yojanā.",
  "tika-vin12t4:133_0": "Guṇaṅguṇūpāhanañca dhuvanhānañca cammattharaṇañca guṇaṅguṇūpāhanadhuvanhānacammattharaṇāni.",
  "tika-vin12t4:133_1": "Imāni cattārīti pañcavaggena gaṇena upasampadadānādīni. Idhāti paccantimesu janapadesu.",
  "tika-vin12t4:133_2": "Idhāti majjhimesu. Idanti catubbidhaṁ vatthu. Dīpetumpīti dīpanampi. Tuṁpaccayo hi",
  "tika-vin12t4:133_3": "katvatthajotako. Eseva nayo dīpetuṁ panāti etthāpi. Sesaṁ anuññātakanti sambandho.",
  "tika-vin12t4:133_4": "Ubhayatthapīti paccantimamajjhimavasena ubhayatthāpi.",
  "tika-vin12t4:134_0": "Chandapārisuddhiakkhānaṁ ekaṁ katvā “cattāro”ti vuttaṁ. Cattāro pubbakiccāti liṅgavipallāso,",
  "tika-vin12t4:134_1": "“cattāri pubbakiccānī”ti hi attho. Evaṁ vuttāni imāni cattārīti sambandho. Evaṁ āgatā",
  "tika-vin12t4:134_2": "sammutiyoti sambandho. Sabbatthāti sabbesu catukkesu.",
  "tika-vin12t4:135": "Iti catukkavāravaṇṇanāya yojanā samattā.",
  "tika-vin12t4:136": "Ekuttarikanayo pañcakavāravaṇṇanā",
  "tika-vin12t4:137_0": "325. Pañcakesu “pañca puggalā niyatā”ti etaṁ ānantariyānameva gahaṇanti yojanā. Pañca",
  "tika-vin12t4:137_1": "chedana kā āpattiyo nāma veditabbāti sambandho. Yā vikappanā vuttāti yojanā. Ussaṅkitoti",
  "tika-vin12t4:137_2": "uṭṭhahitvā saṅkito. Parisaṅkitoti punappunaṁ saṅkito. Akuppo arahattaphalasaṅkhāto",
  "tika-vin12t4:137_3": "dhammo imassāti akuppadhammo, khīṇāsavo. Khīṇāsavo samānopi ussaṅkito ceva parisaṅkito",
  "tika-vin12t4:137_4": "cāti yojanā. Pariharitabbāti apanetabbā. Hīti saccaṁ, yasmā vā. Etesūti agocaresu.",
  "tika-vin12t4:137_5": "Thūpacīvaranti ettha thūpaṁ parikkhipitvā kataṁ cīvaraṁ thūpacīvaranti dassento āha",
  "tika-vin12t4:137_6": "“vammika”ntiādi. Vammiko hi thūpayati uddhaṁ ārohatīti thūpoti vuccati. Nhānaṭṭhāneti",
  "tika-vin12t4:137_7": "sabbesaṁ nhānaṭṭhāne. Tañhi udakena kāyaṁ abhisiñcati etthāti abhisekanti vuccati.",
  "tika-vin12t4:137_8": "Abhiseke chaḍḍitaṁ ābhisekikaṁ, cīvaraṁ. Tena vuttaṁ “chaḍḍitacīvara”nti. Bhatapaṭiyābhatanti",
  "tika-vin12t4:137_9": "ettha bharadhātuyā posanatthaṁ paṭikkhipitvā dhāraṇatthaṁ dassento āha “susānaṁ netvā",
  "tika-vin12t4:137_10": "puna ānītaka”nti. Tattha “susāna”nti iminā kammaṁ dasseti, “punā”ti iminā paṭisaddassa",
  "tika-vin12t4:137_11": "atthaṁ dasseti. Imehi padehi susānaṁ bhataṁ hutvā gehaṁ paṭiābharitabbanti bhatapaṭiyābhatanti",
  "tika-vin12t4:137_12": "vacanatthaṁ dasseti, yakāro padasandhikaro. Pāḷiyaṁ, aṭṭhakathāyañca potthakesu “gatapaṭiyāgata”nti",
  "tika-vin12t4:137_13": "kaṇṭhajatatiyakkharena pāṭho atthi, so asundaro.",
  "tika-vin12t4:138": "Kāyo paṭhamaṁ, vācā dutiyaṁ, kāyavācā tatiyaṁ, idaṁ sandhāya “tatiyenā”ti vuttaṁ. Tatthevāti antarapeyyāle eva.",
  "tika-vin12t4:139_0": "Adinnanti ettha akārassa nakāriyabhāvañca tapaccayassa kammavācakabhāvañca dassento",
  "tika-vin12t4:139_1": "āha “aññena na dinna”nti. Tattha “aññenā”ti iminā tapaccayassa kammavācakabhāvaṁ",
  "tika-vin12t4:139_2": "dasseti, nakārena akārassa kāriyaṁ dasseti. Kena kāraṇena aviditanti āha “paṭiggaṇhāmīti",
  "tika-vin12t4:139_3": "cetanāya abhāvenā”ti. Aviditanti apākaṭaṁ. Naṭasamajjādidānanti naṭasamajjādīnaṁ",
  "tika-vin12t4:139_4": "sabbesaṁ dānaṁ. Usabhavissajjananti usabhassa vissajjanaṁ. Idaṁ upalakkhaṇavasena",
  "tika-vin12t4:139_5": "vuttaṁ. Sabbāsampi pana manussāmanussānaṁ itthīnaṁ methunarativasena purisānaṁ dānampi",
  "tika-vin12t4:139_6": "gahetabbaṁ. Itthidānanti etthāpi yāsaṁ kāsañci itthīnaṁ yesaṁ kesañci purisānaṁ dānaṁ",
  "tika-vin12t4:139_7": "gahetabbaṁ. Paṭibhānacittakammadānanti methunasevanapaṭibhānacittakammadānaṁ. Lokassāti",
  "tika-vin12t4:139_8": "lokena. Kathetukamyatāti kathetukāmatā. “Na suppaṭivinodayā”ti iminā dukkhena paṭivinodetabbāti",
  "tika-vin12t4:139_9": "duppaṭivinodayā, paṭivinodetuṁ na sukarāti dasseti. Upāyenāti yuttiyā.",
  "tika-vin12t4:140_0": "Phussadevatthero aṭṭhāsi kirāti sambandho. Ekaṁsanti bhummatthe cetaṁ upayogavacanaṁ.",
  "tika-vin12t4:140_1": "Ekasmiṁ aṁseti hi attho. Buddhārammaṇanti buddhaguṇārammaṇaṁ. Māroti devaputtamāro,",
  "tika-vin12t4:140_2": "gatoti sambandho. Gomayanti gomīḷhaṁ. Jaraggavoti jaragoṇo. Tādisamevāti gomayavippakiraṇasabhāvameva.",
  "tika-vin12t4:140_3": "Vippakāranti visesapakārena karaṇaṁ. Vaṅkapādanti kuṭilapādaṁ. Parikasantoti paricchedaṁ",
  "tika-vin12t4:140_4": "katvā vilekhanto. Vigacchapurisoti vikāraṁ, virūpaṁ vā gatapuriso. “Vibhacchapuriso”tipi",
  "tika-vin12t4:140_5": "pāṭho, visesena sobhaṇaṁ bhakkhapurisoti attho. Ayameva pāṭho abhidhānādīsu (abhidhānappadīpikāyaṁ",
  "tika-vin12t4:140_6": "102 gāthāyaṁ) dissati. Samantāti kaṭaandhakāravihārassa samantato. Māro siyā nu khoti",
  "tika-vin12t4:140_7": "yojanā. Na asakkhiṁ iti āhāti yojanā. Diṭṭhapubboti pubbe diṭṭho. Mahānubhāvoti deviddhiyā",
  "tika-vin12t4:140_8": "mahānubhāvo. Iṅghāti uyyojanatthe nipāto, uyyojemīti attho. Attabhāvanti tava attabhāvaṁ.",
  "tika-vin12t4:140_9": "Tādisaṁ rūpanti buddhassa bhagavato attabhāvasadisaṁ rūpaṁ. Taṁsarikkhakanti tena",
  "tika-vin12t4:140_10": "rūpena sadisaṁ. Patirūpameva sadisaṭṭhena patirūpakaṁ, na ekaṁsasadisaṁ rūpaṁ kiñci",
  "tika-vin12t4:140_11": "sadisarūpanti attho. Sakattabhāvanti sassa eso sako, soyeva attabhāvo sakattabhāvo,",
  "tika-vin12t4:140_12": "taṁ. Ayanti māro. Kathanti kena kāraṇena bhagavā na sobhati nu kho, sobhatiyevāti",
  "tika-vin12t4:140_13": "attho. Tadeva samatthetuṁ vuttaṁ “sabbaso vītarāgadosamoho”ti. Vañcitomhīti ahaṁ",
  "tika-vin12t4:140_14": "vañcito amhi. Kiṁ atthīti kiṁ nāma atthi, mama vañcanacittaṁ natthīti adhippāyo.",
  "tika-vin12t4:140_15": "Daharabhikkhu paṭilabhatītiādinā sambandhitabbaṁ.",
  "tika-vin12t4:141_0": "Daharabhikkhu aṭṭhāsīti sambandho. Saṅkārachaḍḍaniṁ pacchinti sambandho. Saṅkāraṁ",
  "tika-vin12t4:141_1": "chaḍḍeti imāyāti saṅkārachaḍḍanī. Tissadattatthero nāma pucchīti sambandho. Nāvātoti",
  "tika-vin12t4:141_2": "potato. Pañhāsahassanti samathavipassanākammaṭṭhānesu pucchāsahassaṁ. Pucchīti daharaṁ",
  "tika-vin12t4:141_3": "pucchi. Paricchindīti tasmiṁ divase kātabbavattaṁ niṭṭhapesīti attho. Yonakavisayatoti",
  "tika-vin12t4:141_4": "yonakalokato. Aṭṭha kappe anussarīti cetiyaṅgaṇaṁ disvā cittassa pasīdanato pubbenivāsañāṇena",
  "tika-vin12t4:141_5": "aṭṭha kappe anussari.",
  "tika-vin12t4:142_0": "Eko bhikkhu gatoti sambandho. Devatā pupphahatthā aṭṭhaṁsūti manussavesaṁ gahetvā",
  "tika-vin12t4:142_1": "aṭṭhaṁsu. Tena vuttaṁ “kataragāmavāsikātthā”ti. Tumhe katarasmiṁ gāme vasanasīlā",
  "tika-vin12t4:142_2": "attha bhavathāti yojanā. Idhevāti imasmiṁyeva ṭhāne. Ṭhitāmhāti mayaṁ ṭhitā amhāti yojanā.",
  "tika-vin12t4:143_0": "Ayaṁ kathāti ayaṁ vakkhamānakathā. Kiṁ amaccaputto pāsādiko nu khoti yojanā. Neti",
  "tika-vin12t4:143_1": "amaccaputtaabhayatthere. Ñātakā agamaṁsūti sambandho. Theramātāpi pahiṇīti sambandho.",
  "tika-vin12t4:143_2": "Pisaddena ñātake apekkhati. Pahiṇākāraṁ dassento āha “putto me”tiādi. Amaccaputto",
  "tika-vin12t4:143_3": "ārūḷhoti sambandho. Abhayatthero āhāti sambandho. Tenāti amaccaputtena. Yugaggāhanti",
  "tika-vin12t4:143_4": "yugassa gāhaṁ. “Mahallakattherassa sammaṭṭhaṭṭhāne kacavaraṁ chaḍḍetvā”ti vacanaṁ",
  "tika-vin12t4:143_5": "āvi karonto āha “atītattabhāve kirā”tiādi. Amaccaputto chaḍḍesīti sambandho.",
  "tika-vin12t4:144_0": "Tanti sammajjanavattaṁ. Tatrāti “satthusāsanaṁ kataṁ hotī”tivacane. Āyasmā sāriputto",
  "tika-vin12t4:144_1": "nisīdi kirāti sambandho. Bhagavā paccāgañchīti sambandho. Pādānīti pādassa akkamanaṭṭhānāni,",
  "tika-vin12t4:144_2": "pādacetiyānīti attho. Thero nisīdīti sambandho. Jaṇṇukehi patiṭṭhāya “pādacetiyaṁ",
  "tika-vin12t4:144_3": "vanditvā”ti pāṭhaseso ajjhāharitabbo. Me nisinnabhāvaṁ me satthā aññāsi vatāti yojanā.",
  "tika-vin12t4:144_4": "Mesaddo hi pubbaparāpekkho. Codananti dosāropanaṁ. Kāressāmīti dasabalaṁ kāressāmi.",
  "tika-vin12t4:144_5": "Bhagavā āhāti sambandho. Gatosīti tvaṁ gato asi, vicarantassa tuyhaṁ na patirūpanti",
  "tika-vin12t4:144_6": "yojanā. Tatoti codanakālato.",
  "tika-vin12t4:145_0": "Ettako vinicchayo upalabbhatīti sambandho. Bhāsapariyantanti vacanaparicchedaṁ. Ayanti",
  "tika-vin12t4:145_1": "kathā. Ettakaṁ vacananti sambandho. Gayhūpaganti gahetabbabhāvaṁ upagamanaṁ, gaṇhituṁ",
  "tika-vin12t4:145_2": "khamanīyanti attho. Tānīti dve mūlāni. Puna tānīti samudayabhūtāni cha āpattisamuṭṭhānāni.",
  "tika-vin12t4:145_3": "Vatthunti methunādivatthuṁ. Itipīti pisaddo paṭhamanayaṁ apekkhati. Ettha paṭhamanaye",
  "tika-vin12t4:145_4": "mūlena samudayassa pāyato abhedo hoti, pacchimanaye pana sabbathā bhedo hoti. Tasmā",
  "tika-vin12t4:145_5": "pacchimanayoyeva yuttataroti daṭṭhabbo. “Vūpasammatī”ti iminā “nirujjhatī”ti padassa",
  "tika-vin12t4:145_6": "samucchedanirodhaṁ dasseti. Vuṭṭhānenāti parivāsādivinayakammena.",
  "tika-vin12t4:146_0": "Tettiṁsamūlānaṁ sarūpaṁ dassento āha “vivādādhikaraṇassa dvādasa mūlānī”tiādi. Ekaṁ",
  "tika-vin12t4:146_1": "mūlanti sambandho. Tānīti tettiṁsa mūlāni. Paratoti parasmiṁ. “Aṭṭhārasa bhedakaravatthūnī”tiādinā",
  "tika-vin12t4:146_2": "adhikaraṇānaṁ samuṭṭhānaṁ dasseti. Cattāri saṅghakiccāni nissāya uppajjatīti yojanā.",
  "tika-vin12t4:146_3": "Idanti vatthu. Sattannaṁ nidānanti sattannaṁ āpattikkhandhānaṁ paññattiṭṭhānasaṅkhātaṁ",
  "tika-vin12t4:146_4": "nidānaṁ. Etthāti ṭhāne. Paññattiṁ na jānātīti ettha “anupaññattiṁ na jānātī”ti vakkhamānattā",
  "tika-vin12t4:146_5": "paṭhamapaññatti gahetabbāti āha “paṭhamapaññattiṁ na jānātī”ti. Anupaññattīti ettha",
  "tika-vin12t4:146_6": "anusaddo naupacchinnatthoti āha “punappunaṁ paññattiṁ na jānātī”ti. Pacchātthopi",
  "tika-vin12t4:146_7": "yujjateva paṭhamapaññattito pacchā paññattattā. Anusandhivacanapathanti ettha anusandhīnaṁ",
  "tika-vin12t4:146_8": "vasena vacanapathanti dassento āha “kathānusandhivinicchayānusandhivasena vatthu”nti.",
  "tika-vin12t4:146_9": "Ñattikiccanti ñattiyā kiccaṁ. Iminā ñattiyāti ettha sāmyatthe sāmivacanaṁ. Karadhātusambandhe",
  "tika-vin12t4:146_10": "karaṇavacanampi yujjateva. Karaṇanti ettha ca yupaccayassa kammatthabhāvañca dasseti.",
  "tika-vin12t4:146_11": "Na kevalaṁ ñattikamme eva ñattikiccaṁ na jānāti, atha kho ñattidutiyañatticatutthakammesupi",
  "tika-vin12t4:146_12": "na jānātīti dassento āha “ñattidutiyañatticatutthakammesū”tiādi. Pubbe ṭhapetabbāti",
  "tika-vin12t4:146_13": "ñatti nāma kammavācāya pubbe ṭhapetabbāti na jānāti. Iminā napubbakusalabhāvaṁ dasseti.",
  "tika-vin12t4:146_14": "“Pacchā”ti iminā naaparakusalabhāvaṁ dasseti. Pisaddena paṭhamanayaṁ apekkhati. “Kālaṁ",
  "tika-vin12t4:146_15": "na jānātī”ti iminā akālaññūti padassa viggahavākyaṁ dasseti. Kālaṁ dassento āha “anajjhiṭṭho”tiādi.",
  "tika-vin12t4:147_0": "“Dhutaṅge ānisaṁsaṁ ajānitvā”ti iminā mandamomūhānaṁ phalaṁ dasseti. Pāpicchoti ettha",
  "tika-vin12t4:147_1": "pāpiccho nāma paccayalābhassa patthanāti āha “paccayalābhaṁ patthayamāno”ti. Kāyaviveko",
  "tika-vin12t4:147_2": "ca cittaviveko ca upadhiviveko ca kāyacittaupadhivivekaṁ, samāhāradvando, pubbapadesu",
  "tika-vin12t4:147_3": "uttarapadalopo. Etassāti āraññikassa. Iminā imāya attho idamattho, so etassatthīti",
  "tika-vin12t4:147_4": "idamatthīti vacanatthaṁ dasseti. Appicchaññevātiādīsu evasaddānaṁ chaḍḍetabbatthaṁ",
  "tika-vin12t4:147_5": "dassento āha “na aññaṁ kiñci lokāmisa”nti.",
  "tika-vin12t4:148": "Navavidhanti divasavasena tividhaṁ, tathā kattabbākāravasena, tathā kārakavasenāti navavidhaṁ uposathaṁ.",
  "tika-vin12t4:149_0": "Kāyaduccaritādi yasmā na pasādaṁ saṁvatteti, na pasādāya vā saṁvattati, tasmā apāsādikanti",
  "tika-vin12t4:149_1": "vuccati. Tena vuttaṁ “apāsādikanti kāyaduccaritādi akusala”nti. Velaṁ atikkammāti",
  "tika-vin12t4:149_2": "bhojanādikālaṁ atikkamitvā. Iminā ativelanti ettha atisaddassa atikkamanatthañca",
  "tika-vin12t4:149_3": "“ativela”nti padassa “viharato”ti pade kiriyavisesanabhāvañca dasseti. Appaṁ kālanti",
  "tika-vin12t4:149_4": "yojanā. Avataraṇaṁ otāroti dassento āha “otaraṇa”nti. Sabbatthāti sabbesu pañcakesu.",
  "tika-vin12t4:150": "Iti pañcakavāravaṇṇanāya yojanā samattā.",
  "tika-vin12t4:151": "Ekuttarikanayo chakkavāravaṇṇanā",
  "tika-vin12t4:152": "326. Chakkesu evamattho veditabboti yojanā. Itīti evaṁ. Imā cha sāmīciyoti yojanā. Tatthāti chasu ākāresu. Satisammosenāti satiyā vippavāsena.",
  "tika-vin12t4:153_0": "Tatthāti cuddasasu paramesu. Tatoti chakkato. Ekaṁ apanetvāti yaṁkiñci ekaṁ apanetvā.",
  "tika-vin12t4:153_1": "Sesesūti chahi paramehi sesesu aṭṭhasu paramesu. Aññānipi chakkānīti paṭhamachakkato",
  "tika-vin12t4:153_2": "aññānipi aṭṭha chakkāni.",
  "tika-vin12t4:154_0": "Cha āpattiyoti tīṇi chakkānīti “cha āpattiyo”ti vuttāni tīṇi chakkānīti yojanā. Vuttadvayaṁ",
  "tika-vin12t4:154_1": "ekaṁ katvā. Nhāneti nhānasikkhāpade. Chakkadvayanti ādāyasamādāyavasena chakkadvayaṁ.",
  "tika-vin12t4:154_2": "Sabbatthāti sabbesu chakkesu.",
  "tika-vin12t4:155": "Iti chakkavāravaṇṇanāya yojanā samattā.",
  "tika-vin12t4:156": "Ekuttarikanayo sattakavāravaṇṇanā",
  "tika-vin12t4:157": "327. Sattakesu chasu sāmīcīsu pakkhipitvāti sambandho. Tatthevāti samathakkhandhake eva.",
  "tika-vin12t4:158_0": "Campeyyaketi campeyyakkhandhake. “Asaddhammā”ti padassa bhedanissitatulyanissitasamāsaṁ",
  "tika-vin12t4:158_1": "dassento āha “asataṁ dhammā”tiādi. Tattha “asataṁ dhammā”ti iminā bhedanissitasamāsaṁ",
  "tika-vin12t4:158_2": "dasseti, “asanto vā dhammā”ti iminā tulyanissitasamāsaṁ dasseti. Sabbatthāti sabbesu",
  "tika-vin12t4:158_3": "sattakesu. Sesaṁ suviññeyyameva.",
  "tika-vin12t4:159": "Iti sattakavāravaṇṇanāya yojanā samattā.",
  "tika-vin12t4:160": "Ekuttarikanayo aṭṭhakavāravaṇṇanā",
  "tika-vin12t4:161_0": "328. Aṭṭhakesu aṭṭhānisaṁsādīnaṁ desanākāradesanaṭṭhānāni dassento āha “na maya”ntiādi.",
  "tika-vin12t4:161_1": "Tattha “na mayaṁ…pe… karissāmā”ti iminā desanākāraṁ dasseti, “kosambakakkhandhake”ti",
  "tika-vin12t4:161_2": "iminā desanaṭṭhānaṁ dasseti. Tampīti dutiyaaṭṭhakampi.",
  "tika-vin12t4:162_0": "Terasake vuttāti sambandho. Kulāni dūsetīti ettha “dūsetī”ti kiriyāpadassa karaṇaṁ",
  "tika-vin12t4:162_1": "dassento āha “pupphena vā”tiādi. Imehi aṭṭhahi dūsetīti yojanā. “Lābhenā”tiādinā",
  "tika-vin12t4:162_2": "“aṭṭhahi asaddhammehī”ti ettha asaddhammasarūpaṁ dasseti. Sārāgoti saṁrāgo, bhusaṁ",
  "tika-vin12t4:162_3": "rajjananti attho. Paṭivirodhoti doso. So hi yasmā alābhādīsu paṭivirujjhati, tasmā",
  "tika-vin12t4:162_4": "paṭivirodhoti vuccati. Pāḷiyanti vinayapāḷiyaṁ.",
  "tika-vin12t4:163_0": "Pāṇantiādikā dve gāthāyo dvādasakkharena bandhitā. Paṭhamagāthāya tatiyapāde cariyasaddena",
  "tika-vin12t4:163_1": "yuttattā ekakkharo adhiko. Ayaṁ panettha yojanā – pāṇaṁ na hane na ghāteyya, ādinnañca",
  "tika-vin12t4:163_2": "na ādiye na gaṇheyya, musā vitathavacanaṁ na bhāse na katheyya, majjapo majjapānaṁ",
  "tika-vin12t4:163_3": "na ca siyā, abrahmacariyā methunā virameyya, rattiṁ vikālabhojanaṁ na bhuñjeyya.",
  "tika-vin12t4:164": "Mālaṁ na dhāre na dhāreyya, gandhañca na ācare, santhate mañce ca chamāyañca sayetha. Etañhi uposathaṁ aṭṭhaṅgikaṁ uposathaṁ iti dukkhantagunā buddhena pakāsitanti āhu paṇḍitāti.",
  "tika-vin12t4:165_0": "Saṅghabhedaketi saṅghabhedakakkhandhake. Tāsaṁyevāti bhikkhunīnameva. “Upāsikā aṭṭha",
  "tika-vin12t4:165_1": "varāni yācatī”ti evaṁ sāmaññavacanassāpi atthapakaraṇādinā visesavisayo hotīti āha",
  "tika-vin12t4:165_2": "“visākhā”ti. Sā hi vividhā puttanattusaṅkhātā sākhā etissātthīti visākhāti vuccati.",
  "tika-vin12t4:165_3": "Sabbatthāti sabbesu aṭṭhakesu. Sesaṁ suviññeyyameva.",
  "tika-vin12t4:166": "Iti aṭṭhakavāravaṇṇanāya yojanā samattā.",
  "tika-vin12t4:167": "Ekuttarikanayo navakavāravaṇṇanā",
  "tika-vin12t4:168_0": "329. Navakesu acarītiādīnīti ādisaddena “carati, carissatī”tiādīni saṅgaṇhāti. Taṁ",
  "tika-vin12t4:168_1": "kutettha labbhāti ettha tanti anatthacaraṇaṁ, kopakaraṇaṁ vā. Kutoti kena kāraṇena.",
  "tika-vin12t4:168_2": "Etthāti etasmiṁ anatthacarakapuggale. Labbhāti laddhā, sakkā laddhuṁ na labbhā evāti",
  "tika-vin12t4:168_3": "attho. Navannaṁ vā bhikkhūnaṁ kāraṇāti yojanā. Taṇhanti dvīsu esanataṇhāesitataṇhāsu",
  "tika-vin12t4:168_4": "esanataṇhaṁ. Paṭiccāti ārabbha. Pariyesanāti punappunaṁ esanā. Lābhoti rūpādiārammaṇalābho.",
  "tika-vin12t4:168_5": "Vinicchayoti ñāṇataṇhādiṭṭhivitakkavasena catubbidho vinicchayo. Catubbidho hi dhammo",
  "tika-vin12t4:168_6": "“ettakaṁ mayhaṁ bhavissatī”tiādinā vinicchinati anenāti vinicchayoti vuccati. Chandarāgoti",
  "tika-vin12t4:168_7": "balavarāgo. Ajjhosānanti “ahaṁ mama”nti balavasanniṭṭhānaṁ, pariggahoti taṇhādiṭṭhivasena",
  "tika-vin12t4:168_8": "paricchinditvā gahaṇaṁ. Macchariyanti paresaṁ sādhāraṇabhāvassa asahanatā. Ārakkhāti",
  "tika-vin12t4:168_9": "dvārapidahanamañjūsagopanādivasena ābhuso rakkhanaṁ. Ārakkhādhikaraṇanti ārakkhakāraṇā,",
  "tika-vin12t4:168_10": "hetvatthe cetaṁ paccattavacanaṁ. Daṇḍādānādīsu paranisedhanatthaṁ daṇḍassa ādānaṁ",
  "tika-vin12t4:168_11": "daṇḍādānaṁ. Tathā ekatodhārādino satthassa ādānaṁ satthādānaṁ. Kalahoti kāyakalahopi",
  "tika-vin12t4:168_12": "vācākalahopi. Viggahoti viruddhavasena gahaṇaṁ. Vivādoti viruddhavasena vadanaṁ.",
  "tika-vin12t4:168_13": "“Tuvaṁ tuva”nti anādaravasena vadanaṁ tuvaṁtuvaṁ vādo, pesuññavasena vadanaṁ pesuññavādo,",
  "tika-vin12t4:168_14": "musāvasena vadanaṁ musāvādo, daṇḍādānañca satthādānañca kalaho ca viggaho ca vivādo",
  "tika-vin12t4:168_15": "ca tuvaṁtuvaṁvādo ca pesuññavādo ca musāvādo ca daṇḍādāna…pe… musāvādā. Musāvādāti",
  "tika-vin12t4:168_16": "ettha vādasaddo “tuvaṁ tuva”nti ca “pesuñña”nti ca etthāpi yojetabbo. “Ahaṁ seyyohamasmī”ti",
  "tika-vin12t4:168_17": "pavattamānādayoti yojanā. Adhiṭṭhitakālato paṭṭhāya na vikappetabbānīti adhiṭṭhānavikappanaṁ",
  "tika-vin12t4:168_18": "ekato na kātabbaṁ, adhiṭṭhite na vikappetabbanti adhippāyo. Pariṇataṁ lābhaṁ pariṇāmetīti sambandho.",
  "tika-vin12t4:169_0": "Etesaṁyevadānānanti etesaṁyeva adhammikānaṁ dānānaṁ. Saṅghassa ninnanti saṅghassa",
  "tika-vin12t4:169_1": "nataṁ, nāmitaṁ vā lābhanti sambandho. Saṅghassa namati, nāmiyatīti vā ninnaṁ. Tesaṁyevāti",
  "tika-vin12t4:169_2": "tesaṁyeva tiṇṇaṁ dhammikadānānaṁ. Tayo tayo dānapaṭiggahaparibhoge sampiṇḍetvā navako",
  "tika-vin12t4:169_3": "gahetabbo. Tatthevāti samathakkhandhake eva. Ovādavaggassāti bhikkhunovādavaggassa.",
  "tika-vin12t4:169_4": "Tatthevāti ovādavaggassa paṭhamasikkhāpade eva. Sabbatthāti sabbesu navakesu.",
  "tika-vin12t4:170": "Iti navakavāravaṇṇanāya yojanā samattā.",
  "tika-vin12t4:171": "Ekuttarikanayo dasakavāravaṇṇanā",
  "tika-vin12t4:172_0": "330. Dasakesu aṭṭhāne vā panāti akāraṇe vā pana. Tatthāti navakesu. “Natthi dinnantiādivasenā”ti",
  "tika-vin12t4:172_1": "ādisaddena “natthi yiṭṭhaṁ natthi huta”ntiādayo nava natthikā saṅgahetabbā. “Sassato",
  "tika-vin12t4:172_2": "lokoti ādivasenā”tiādisaddena “asassato loko”tiādayo nava antaggāhike saṅgaṇhāti.",
  "tika-vin12t4:172_3": "Viparītā sammattāti dasahi micchattehi viparītā dasa sammattā sammādiṭṭhi sammāsaṅkappo",
  "tika-vin12t4:172_4": "sammāvācā sammākammanto sammāājīvo sammāvāyāmo sammāsati sammāsamādhi sammāñāṇaṁ sammāvimuttīti.",
  "tika-vin12t4:173_0": "Dasa ādīnavā niddiṭṭhāti sambandho. Undūrakkhāyitanti mūsikena khāditaṁ. Ettha hi",
  "tika-vin12t4:173_1": "khedhātu khādanattho hoti. Aggidaḍḍhanti agginā daḍḍhaṁ. Etesūti etesu dasasu paṁsukūlesu.",
  "tika-vin12t4:173_2": "Udakasāṭikaṁ vā saṁkaccikaṁ vāti bhikkhunīnaṁ udakasāṭikaṁ vā saṁkaccikaṁ vā. Ettha",
  "tika-vin12t4:173_3": "vāsaddo aniyamavikappattho.",
  "tika-vin12t4:174": "Paṇṇasanthāro tiṇasanthārena saṅgahito. Sabbatthāti sabbesu dasakesu.",
  "tika-vin12t4:175": "Iti dasakavāravaṇṇanāya yojanā samattā.",
  "tika-vin12t4:176": "Ekuttarikanayo ekādasakavāravaṇṇanā",
  "tika-vin12t4:177_0": "331. Ekādasakesu tiṇapādukāti muñjapabbajehi avasesā tiṇamayapādukā. Kaṭṭhapādukasaṅgahamevāti",
  "tika-vin12t4:177_1": "kaṭṭhapāduke saṅgahaṁ eva. Tambalohamayena vā dārumayena vāti vāsaddo aniyamavikappattho.",
  "tika-vin12t4:177_2": "“Nasi animittā”tiādayo bhikkhunikkhandhake niddiṭṭhā. Te sabbeti sabbe te gaṇṭhikavidhā.",
  "tika-vin12t4:177_3": "Naggenāti acelakena. Te sabbeti sabbe te avandiyapuggalā. Pubbeti dasake. Kammavaggeti avasāne kammavagge.",
  "tika-vin12t4:178_0": "So bhikkhu yaṁ na nigaccheyya, etaṁ na nigataṁ aṭṭhānaṁ anavakāsoti yojanā. Evañhi",
  "tika-vin12t4:178_1": "sati yaṁsaddo kiriyāparāmasano hoti, atha vā yaṁ yena kāraṇena na nigaccheyya, etaṁ",
  "tika-vin12t4:178_2": "kāraṇaṁ aṭṭhānanti yojanā. Anadhigataṁ samādhinti yojanā. Saddhammāssāti saddhammā",
  "tika-vin12t4:178_3": "assa. Assa akkosakaparibhāsakassa bhikkhussa saddhammā na vodāyanti na pariyodapentīti",
  "tika-vin12t4:178_4": "attho. Rogātaṅkanti rogasaṅkhātaṁ ātaṅkaṁ. Nirayaṁ upapajjatīti nirayamhi upapajjati.",
  "tika-vin12t4:178_5": "“Upapajjatī”ti ettha upaiti kammappavacanīyaupasaggena yuttattā “niraya”nti ettha",
  "tika-vin12t4:178_6": "bhummatthe upayogavacanaṁ daṭṭhabbaṁ. Ettha etasmiṁ aṅguttarapāḷiyaṁ.",
  "tika-vin12t4:179_0": "Āsevitāyāti ettha ātyūpasaggo ādikammatthoti āha “ādito paṭṭhāya sevitāyā”ti. “Nipphāditāyā”tiiminā",
  "tika-vin12t4:179_1": "bhāvitāyāti ettha bhūsaddo sattatthoti dasseti, “vaḍḍhitāyā”ti iminā vaḍḍhanatthoti",
  "tika-vin12t4:179_2": "dasseti. Bahulīkatāyāti ettha bahulaṁ nāma atthato punappunanti āha “punappunaṁ katāyā”ti.",
  "tika-vin12t4:179_3": "Suyuttayānasadisāyāti suṭṭhu yuttena yānena sadisāya. Iminā yānīkatāyāti ettha na",
  "tika-vin12t4:179_4": "yaṁkiñci yānaṁ viya kataṁ hoti, atha kho icchiticchitakkhaṇe ārohanīyattā suyuttayānaṁ",
  "tika-vin12t4:179_5": "viya kataṁ hotīti dasseti. Yathā kariyamāne patiṭṭhā hotīti yojanā. Vatthukatāyāti",
  "tika-vin12t4:179_6": "ettha vatthusaddo patiṭṭhatthoti dasseti. Vasati patiṭṭhahati etthāti vatthūti vacanattho",
  "tika-vin12t4:179_7": "kātabbo. Anuṭṭhitāyāti ettha anusaddo naupacchinnattho, ṭhādhātu uppajjanatthoti",
  "tika-vin12t4:179_8": "dassento āha “anu anu pavattitāyā”ti. “Samantato”ti iminā paricitāyāti ettha parisaddo",
  "tika-vin12t4:179_9": "samantatthoti dasseti. “Abhivaḍḍhitāyā”ti iminā cidhātu vaḍḍhanatthoti dasseti. Samāraddhāyāti",
  "tika-vin12t4:179_10": "paripuṇṇaṁ ārādhitāya. Rādhadhātu hi sādhanattho hoti. “Vasībhāvaṁ upanītāyā”ti iminā",
  "tika-vin12t4:179_11": "tadatthaṁ adhippāyena dasseti. “Na pāpakaṁ supinaṁ passatī”ti vacanassa atthāpattinayaṁ",
  "tika-vin12t4:179_12": "dassento āha “bhadrakaṁ panā”tiādi. Vuddhikāraṇabhūtanti vuddhiyā kāraṇabhūtaṁ supinanti",
  "tika-vin12t4:179_13": "sambandho. Devatā rakkhantīti ettha sāmaññato vuttepi ārakkhadevatāyeva gahetabbāti",
  "tika-vin12t4:179_14": "āha “ārakkhadevatā”ti. Ārakkhadevatā nāma bhummadevādayo. Khippanti bhāvanapuṁsakaṁ.",
  "tika-vin12t4:179_15": "Iminā tuvaṭaṁ cittanti ettha tuvaṭasaddo khippapariyāyoti dasseti. Uttarimappaṭivijjhantoti",
  "tika-vin12t4:179_16": "ettha “uttari”nti padassa avadhipekkhattā tassa avadhi ca uttarisaddassa idha arahattavācakabhāvañca",
  "tika-vin12t4:179_17": "vidhadhātuyā sacchikaraṇatthañca dassento āha “mettājhānato”tiādi. Tattha “mettājhānato”ti",
  "tika-vin12t4:179_18": "iminā avadhiṁ dasseti, “arahatta”nti iminā “uttari”nti padassa sarūpatthaṁ dasseti,",
  "tika-vin12t4:179_19": "“asacchikaronto”ti iminā vidhadhātuyā sacchikaraṇatthaṁ dasseti. Sabbatthāti sabbesu ekādasakesu.",
  "tika-vin12t4:180": "Iti ekādasakavāravaṇṇanāpariyosānāya",
  "tika-vin12t4:181": "Ekuttarikavaṇṇanāya",
  "tika-vin12t4:182": "Yojanā samattā.",
  "tika-vin12t4:183": "Uposathādipucchāvissajjanā",
  "tika-vin12t4:184_0": "332. Vissajjane evamattho veditabboti yojanā. Kāyasāmaggī ādi nāmāti yojanā. Osāraṇakiriyāti",
  "tika-vin12t4:184_1": "kathanakiriyā. Chandapavāraṇaṁāharitvāti chandañca pavāraṇañca āharitvā. Pavāraṇākathāti",
  "tika-vin12t4:184_2": "“saṅghaṁ bhante pavāremī”tiādikā pavāraṇākathā. Tajjanīyakammādīsu vatthu nāma kiṁ?",
  "tika-vin12t4:184_3": "Puggalo nāma koti āha “vatthu nāmā”tiādi. Tattha yena vatthunāti bhaṇḍanakārakādinā",
  "tika-vin12t4:184_4": "yena vatthunā karaṇabhūtena, hetubhūtena vā. Yenāti puggalena kattubhūtena, katanti",
  "tika-vin12t4:184_5": "sambandho. “Tassā tassā kammavācāyā”ti padaṁ “avasānavacana”nti pade avayavisambandho.",
  "tika-vin12t4:184_6": "Sabbatthāti sabbesu vissajjanesu.",
  "tika-vin12t4:185": "Iti uposathādipucchāvissajjanavaṇṇanāya yojanā",
  "tika-vin12t4:186": "Samattā.",
  "tika-vin12t4:187": "Atthavasapakaraṇavaṇṇanā",
  "tika-vin12t4:188_0": "334.Atthavasapakaraṇeti avayaviādhāro. Dasa atthavasetiādīsūti avayavādhāro. Yanti",
  "tika-vin12t4:188_1": "vacanaṁ. Uparimaṁ uparimaṁ padanti “saṅghaphāsutāyā”tiādikaṁ uttaruttari vuttaṁ padaṁ.",
  "tika-vin12t4:188_2": "Heṭṭhimassa heṭṭhimassa padassāti “saṅghasuṭṭhutāyā”tiādikassa adho adho vuttassa padassa.",
  "tika-vin12t4:189_0": "Yadetaṁ padasataṁ vuttanti yojanā. Tatthāti tasmiṁ padasate, niddhāraṇe bhummaṁ,",
  "tika-vin12t4:189_1": "atthasatanti abhidheyyasataṁ. Dhammasatantiabhidhānasataṁ, pāḷisatanti attho. “Atthasataṁ",
  "tika-vin12t4:189_2": "dhammasata”nti padānaṁ atthantaravikappaṁ dassento āha “atha vā”tiādi. Tattha ye",
  "tika-vin12t4:189_3": "dasa atthavase paṭicca paññattaṁ, tesaṁ dasaatthavasānanti yojanā, ye dasa atthavase",
  "tika-vin12t4:189_4": "pubbe vaṇṇitā, tesaṁ dasaatthavasānanti yojanā. Paṭhamapārājikavaṇṇanāyaṁ vaṇṇitāti",
  "tika-vin12t4:189_5": "sambandho. Tatthāti “saṅghasuṭṭhutāyā”tiādipāṭhe. Suṭṭhu devāti suṭṭhu mahārāja.",
  "tika-vin12t4:189_6": "Hi yasmā āṇābalabhogabalaissariyabalehi dibbati, tasmā devoti vuccati. Yo cāti gahaṭṭho",
  "tika-vin12t4:189_7": "vā pabbajito vā, sampaṭicchatīti sambandho. Tasmāti yasmā hitāya sukhāya hoti, tasmā.",
  "tika-vin12t4:189_8": "Ānisaṁsaṁ dassetvā paññapessāmīti sambandho. Abhibhavitvā na paññapessāmīti yojanā.",
  "tika-vin12t4:189_9": "Idhāti atthavasapakaraṇe. Tadatthajotakānanti soyeva attho tadattho, tassa jotakā",
  "tika-vin12t4:189_10": "tadatthajotakā, tesaṁ. Idāni veditabbānīti sambandho. Atthaṁ jotentīti atthajotakā,",
  "tika-vin12t4:189_11": "saddā. Nīharitvā, niyametvā vā attho vuccate imāhi saddapaññattīhīti niruttiyo.",
  "tika-vin12t4:190_0": "Atthasatanti gāthāyaṁ atthavase pakaraṇe atthasataṁ veditabbantiādinā yojanā kātabbā.",
  "tika-vin12t4:190_1": "Iti hīti iti eva. Hisaddo hi evasaddattho. Idanti “atthasata”ntiādivacanaṁ, vuttanti",
  "tika-vin12t4:190_2": "sambandho. Etanti yathāvuttaṁ atthaṁ paṭiccāti sambandho.",
  "tika-vin12t4:191": "Iti samantapāsādikāya vinayasaṁvaṇṇanāya",
  "tika-vin12t4:192": "Mahāvaggavaṇṇanāya",
  "tika-vin12t4:193": "Yojanā samattā.",
  "tika-vin12t4:194": "Paṭhamagāthāsaṅgaṇikaṁ",
  "tika-vin12t4:195": "Sattanagaresu paññattasikkhāpadavaṇṇanā",
  "tika-vin12t4:196_0": "335.Ekaṁsanti ettha bhummatthe upayogavacananti āha “ekasmiṁ aṁse”ti. Dasanakhasamodhānasamujjalanti",
  "tika-vin12t4:196_1": "dasannaṁ nakhānaṁ samūhena suṭṭhu ujjalaṁ. Ettha “samujjala”nti iminā añjalinti padassa",
  "tika-vin12t4:196_2": "ādarena, abhimukhaṁ vā jalati dibbatīti añjalīti atthaṁ dasseti. Āsīsamānarūpovāti",
  "tika-vin12t4:196_3": "ettha āsīsamānarūpo evāti atthaṁ paṭikkhipanto āha “paccāsīsamānarūpo viyā”ti. Ettha",
  "tika-vin12t4:196_4": "“viyā”ti iminā “āsīsamāno ivā”ti padavibhāgaṁ katvā ivasaddo upamatthajotakoti dasseti.",
  "tika-vin12t4:196_5": "Kissāti ettha karaṇatthe chaṭṭhīvibhatti hotīti āha “kena kāraṇenā”ti. Idhāti mama",
  "tika-vin12t4:196_6": "nisinnaṭṭhānaṁ. “Āgato”ti iminā idhamāgatoti ettha makāro padasandhikaramattoti dasseti.",
  "tika-vin12t4:196_7": "Assāti upālissa vissajjesīti sambandho. Sabbatthāti sabbesu pañhesu. Itīti evaṁ.",
  "tika-vin12t4:197_0": "Tatthāti vissajjane. Bhaddako te ummaṅgoti ettha ummaṅgasaddo pañhavācakoti āha “bhaddakā",
  "tika-vin12t4:197_1": "te pañhā”ti. Tattha teti tava. Kasmā pañhā “ummaṅgo”ti vuccatīti āha “pañcā hī”tiādi.",
  "tika-vin12t4:197_2": "Hi yasmā ummaṅgoti vuccati, tasmā pañhā ummaṅgo nāmāti yojanā. “Ummujjitvā ṭhitattā”ti",
  "tika-vin12t4:197_3": "iminā ummujjatīti ummaṅgoti vacanatthaṁ dasseti. Mujadhātu ukārassa akāro, avijjandhakārasaṅkhātā",
  "tika-vin12t4:197_4": "udakato ummujjatīti attho. “Tagghā”ti nipātassa tasmā kāraṇāti atthaṁ dassento āha",
  "tika-vin12t4:197_5": "“yasmā”tiādi. “Sampaṭicchanatthe”ti iminā tagghasaddo sādhuatthoti dasseti, taggha",
  "tika-vin12t4:197_6": "sādhūti attho. Tīṇiyevāti “samādahitvā visibbentī”ti ekaṁ, “sāmisenā”ti ekaṁ, “sasitthaka”nti",
  "tika-vin12t4:197_7": "ekanti imāni tīṇiyeva.",
  "tika-vin12t4:198": "Catuvipattivaṇṇanā",
  "tika-vin12t4:199_0": "336.Yaṁ taṁ pucchimhāti ettha niggahitato paraṁ akāralopoti āha “yaṁ taṁ apucchimhā”ti.",
  "tika-vin12t4:199_1": "Tattha yanti pañhaṁ. Tanti tuvaṁ. “Tva”ntipi pāṭho, ayamevattho. Taṁ tadevāti taṁ",
  "tika-vin12t4:199_2": "taṁ eva pañhaṁ. Aññathāti aññaṁ ākāraṁ.",
  "tika-vin12t4:200_0": "Ye duṭṭhullā sā sīlavipattīti ettha nanu sīlavipattiṁ pucchanto pañho natthi, kasmā",
  "tika-vin12t4:200_1": "pana “sā sīlavipattī”ti vissajjanaṁ vuttanti āha “kiñcāpī”tiādi. Etanti “ye duṭṭhullā",
  "tika-vin12t4:200_2": "sā sīlavipattī”ti vacanaṁ. Tamevatthaṁ vitthārento āha “catūsu hī”tiādi. Vatvāti saṁkhepena vatvā.",
  "tika-vin12t4:201": "Tissannaṁ vipattīnanti sīlavipattito avasesānaṁ tissannaṁ vipattīnaṁ. Tatthāti “thullaccaya”ntiādivacane.",
  "tika-vin12t4:202": "“Abbhācikkhantī”ti padassa kattāraṁ dassento āha “vadantā”ti. “Tathāha”ntiādinā vadanākāraṁ dasseti.",
  "tika-vin12t4:203": "“Ayaṁ chahī”ti iminā ayaṁ sāti ettha sāsaddo padālaṅkāroti dasseti. Ettāvatāti ettakena “thullaccaya”ntiādivacanamattena. Vissajjitaṁ hotīti sambandho.",
  "tika-vin12t4:204": "Chedanakādivaṇṇanā",
  "tika-vin12t4:205_0": "337.Katichedanakānītiādipucchānaṁ anusandhipucchābhāvaṁ dassento āha “yasmā panā”tiādi.",
  "tika-vin12t4:205_1": "Pucchā hi anusandhiananusandhivasena duvidhā. Tattha vissajjanena anusandhivasena",
  "tika-vin12t4:205_2": "pucchā anusandhipucchā nāma, vissajjanamanapekkhitvā yathākāmapucchā ananusandhipucchā",
  "tika-vin12t4:205_3": "nāma. Tāsaṁ vitthāro nettiaṭṭhakathādīsu gahetabbo. Idhāpi “ekādasa yāvatatiyakā”ti",
  "tika-vin12t4:205_4": "vissajjanena anusandhānattā anusandhipucchā nāma. Yasmā pana vissajjitoti sambandho.",
  "tika-vin12t4:205_5": "Saṅkhāvasenāti ekādasā”ti saṅkhāya sattiyā, āyattena vā. Saṅkhānusandhivasenevāti",
  "tika-vin12t4:205_6": "“katī”ti saṅkhāya anusandhivasena eva. Tesanti pañhānaṁ. Tatthāti “cha chedanakānī”tiādipāṭhe.",
  "tika-vin12t4:205_7": "Idamevāti idaṁ eva vacanaṁ. Apubbanti pubbe na vuttaṁ, aporāṇaṁ navanti attho. Yaṁ",
  "tika-vin12t4:205_8": "panetanti yaṁ pana etaṁ vacanaṁ. “Soḷasā”ti iminā sodasāti ettha dakārassa ḷakāraṁ",
  "tika-vin12t4:205_9": "katvā “soḷasā”ti pāṭhopi yujjatīti dasseti. Jānanti paññattāti ettha “evaṁ vatvā”ti",
  "tika-vin12t4:205_10": "pāṭhasesaṁ ajjhāharitvā yojetabbabhāvaṁ dassento āha “jāna”nti evaṁ vatvā paññattā”ti.",
  "tika-vin12t4:205_11": "Teti “jāna”nti paññattā sikkhāpadāti attho. Evanti vakkhamānanayena. Paviseyyātīti",
  "tika-vin12t4:205_12": "ettha itisaddo parisamānattho. Iti veditabboti yojanā.",
  "tika-vin12t4:206": "Asādhāraṇādivaṇṇanā",
  "tika-vin12t4:207_0": "338.Purima pañhanti “kati chedanakānī”tiādipañhānaṁ pure vuttaṁ pañhaṁ. Tatthāti",
  "tika-vin12t4:207_1": "“vīsaṁ dve satānī”tiādipāṭhe. “Dveaniyatehī”ti padassa asamāhāradiguvākyaṁ dassento",
  "tika-vin12t4:207_2": "āha “dvīhi aniyatehī”ti. “Saddhi”nti iminā sahādiyoge karaṇavacananti dasseti.",
  "tika-vin12t4:208": "Gāthāyaṁ “dhovanañca sikkhāpada”ntiādinā yojanā kātabbā. Dve lomāti dve eḷakalomasikkhāpadāni.",
  "tika-vin12t4:209": "“Sakalo”tiādikāya aḍḍhateyyagāthāya yojanā suviññeyyāva.",
  "tika-vin12t4:210_0": "Saṅghamhādasa nissareti ettha “saṅghamhā nissārīyatī”ti evaṁ vuttā dasāti yojanānayaṁ",
  "tika-vin12t4:210_1": "dassento āha “saṅghamhā nissārīyatī”tiādi. Tatthāti bhikkhunivibhaṅge. Tathāti yathā",
  "tika-vin12t4:210_2": "khuddakā, tathāti attho. Itīti evaṁ.",
  "tika-vin12t4:211_0": "Tesanti pārājikānaṁ. Kaṇhasappādayo durāsadā viya durāsadā hontīti yojanā. “Durūpagamanāti",
  "tika-vin12t4:211_1": "iminā sadadhātuyā gatyatthaṁ dasseti. Durāsajjanāti dukkhena āsajjitabbā, āsajjituṁ",
  "tika-vin12t4:211_2": "na sukarāti attho. Samūpamāti samaupamā. Samūpamākāraṁ dassento āha “yathā”tiādi.",
  "tika-vin12t4:212_0": "Sādhāraṇanti aṭṭhahi pārājikehi sādhāraṇaṁ. Ekekassa pārājikassāti sambandho. Avirūḷhī",
  "tika-vin12t4:212_1": "bhavanti teti ettha upamānopameyyānaṁ pākaṭabhāvaṁ katvā yojanānayaṁ dassento āha",
  "tika-vin12t4:212_2": "“yathā ete”tiādi. Avirūḷhidhammāti avirūḷhīsabhāvā. Pakatisīlabhāvenāti pakatiyā",
  "tika-vin12t4:212_3": "sīlavantabhāvena, “pakatisīlābhāvenā”tipi pāṭho, pakatisīlassa abhāvena, abhāvahetūti",
  "tika-vin12t4:212_4": "attho. Ettāvatāti ettakena “aṭṭheva pārājikā”tiādivacanamattena, dassitaṁ hotīti",
  "tika-vin12t4:212_5": "sambandho. Vibhattiyoti pārājikādivasena vibhajitabbāti vibhattiyoti. Tatthāti “tevīsati",
  "tika-vin12t4:212_6": "saṅghādisesā”tiādipāṭhe. Sabbasaṅgāhikavacananti sabbesaṁ tiṇṇaṁ samathānaṁ, sabbāsaṁ",
  "tika-vin12t4:212_7": "vā āpattīnaṁ samathānaṁ saṅgāhikavacanaṁ. “Dvīhi samathehī”ti sammukhāvinayena ca",
  "tika-vin12t4:212_8": "paṭiññātakaraṇena cāti dvīhi samathehi.",
  "tika-vin12t4:213_0": "Etanti “dve uposathā dve pavāraṇā”ti vacanaṁ. Vibhajanānīti vibhajitabbānaṁ vibhajanakiriyāya",
  "tika-vin12t4:213_1": "avinābhāvato bhāvavasena vuttaṁ, tasmā vibhajitabbāti vibhattiyoti vacanattho kātabbo.",
  "tika-vin12t4:213_2": "Aparāpi imā vibhattiyo hontīti yojanā. Heṭṭhā vuttassa “vibhattimattadassaneneva",
  "tika-vin12t4:213_3": "cetaṁ vuttaṁ, na samathehi vūpasamanavasenā”ti vacanassa atthanayato aññaṁ atthanayaṁ",
  "tika-vin12t4:213_4": "dassento āha “athavā”tiādi, “imāpi vibhattiyo”ti padaṁ “nissāyā”ti pade avuttakammaṁ.",
  "tika-vin12t4:213_5": "Nissāya āpajjantīti sambandho. Tāti āpattiyo. Vuttappakārehevāti tīhi samathehīti",
  "tika-vin12t4:213_6": "vuttapakāreheva. Taṁmūlikānanti te eva uposathādayo mūlametāsanti taṁmūlikā, tāsaṁ.",
  "tika-vin12t4:213_7": "Iminā kāriyūpacārena vuttanayaṁ dasseti. Tā vibhattiyoti uposathādivibhattiyo.",
  "tika-vin12t4:214": "Pārājikādiāpattivaṇṇanā",
  "tika-vin12t4:215_0": "339. Evaṁ vissajjetvāti sambandho. Yadidaṁ āpattipārājikaṁ nāmāti yojanā. Āpattipārājikanti",
  "tika-vin12t4:215_1": "āpattisaṅkhātaṁ pārājikaṁ. “Parājayamāpanno”ti iminā sāsanato puggalaṁ parājetīti",
  "tika-vin12t4:215_2": "pārājikanti vacanatthaṁ dasseti. Ṇyapaccayo hetukatvatthavācako, yakārassa kakāro.",
  "tika-vin12t4:215_3": "Cutoti cavako. Paraddhoti viraddho. Bhaṭṭhoti patito. Niraṅkatoti saṅghamhā apasārito.",
  "tika-vin12t4:215_4": "Anīhate tasmiṁ puggaleti tasmiṁ puggale saṅghamhā nīharitvā na harite, anapanīteti",
  "tika-vin12t4:215_5": "attho. “Uposathapavāraṇādibhedo”ti iminā saṁvāsasarūpaṁ dasseti. Byañjane ādaramakatvā",
  "tika-vin12t4:215_6": "“etaṁ āpattī”ti vuttaṁ. Ayaṁ hīti ayaṁ evaṁ vakkhamāno. Etthāti gāthāyaṁ. Tena tasmāti",
  "tika-vin12t4:215_7": "ettha “tasmā”ti padena “tenā”ti padassa kāraṇatthaṁ dasseti.",
  "tika-vin12t4:216_0": "Etthāti dutiyagāthāyaṁ. Ādimhi ceva icchitabboti sambandho. Hīti saccaṁ. Etthāti",
  "tika-vin12t4:216_1": "parivāsadānādīsu catūsu kammesu. “Saṅgho”tiādivacanattho tipadabhinnādhikaraṇabāhiratthasamāso",
  "tika-vin12t4:216_2": "hoti, cevasaddacasaddehi ādisesapadānaṁ ubhayapadatthapadhānabhāvaṁ dasseti, “icchitabbo”ti",
  "tika-vin12t4:216_3": "padaṁ kārakānaṁ kiriyāpekkhattā kiriyatthāya pakkhittaṁ. Assāti āpattiyā, iminā aññapadaṁ",
  "tika-vin12t4:216_4": "dasseti. Icchitabbatthe apaccayaṁ katvā taddhitantipi vadanti. Lahukanayo panesa.",
  "tika-vin12t4:216_5": "Ayaṁ panettha garukanayo – ādi ca seso ca ādisesā, saṅgho ādisesesu assā icchitabboti saṅghādisesoti.",
  "tika-vin12t4:217_0": "Anekaṁsikataṁpadanti ettha padanti sikkhāpadaṁ. Anekaṁsena kataṁ anekaṁsikatanti",
  "tika-vin12t4:217_1": "dassento āha “yasmā idaṁ sikkhāpadaṁ anekaṁsena kata”nti. Yasmā kataṁ, tasmā aniyatoti",
  "tika-vin12t4:217_2": "pavuccatīti yojanā. Tatthāti aniyate. Yatthāti sikkhāpade. Sopīti sikkhāpadadhammopi.",
  "tika-vin12t4:218_0": "Accayesūti dosesu. Te hi niddosaṁ atikkamma ayanti gacchanti pavattantīti accayāti",
  "tika-vin12t4:218_1": "vuccanti. Tenāti accayena. Thūloti oḷāriko. “Thūlattā”ti iminā “teneta”nti ettha",
  "tika-vin12t4:218_2": "tenasaddassa kāraṇatthaṁ dasseti. Accayassa thūlattāti sambandho. Etanti āpattidhammaṁ.",
  "tika-vin12t4:218_3": "Imāya gāthāya aññesaṁ lahukāpattīnaṁ thūlo accayo thullaccayoti vacanatthaṁ dasseti.",
  "tika-vin12t4:218_4": "Dvebhāve sati saṁyogaparattā rasso hotīti daṭṭhabbaṁ.",
  "tika-vin12t4:219": "“Nissajjitvā desetabbato”ti iminā nissajjanaṁ nissaggo, āpattidesanato pubbabhāge kattabbassa vinayakammassetamadhivacanaṁ, so etassatthīti nissaggiyanti vacanatthaṁ dasseti.",
  "tika-vin12t4:220_0": "Kusaladhammasaddena kusalacittameva gahetabbanti āha “kusaladhammasaṅkhātaṁ kusalacitta”nti.",
  "tika-vin12t4:220_1": "“Kusalacittaṁ pātetī”ti iminā cittaṁ pātetīti pācittiyanti vacanatthaṁ dasseti. Ettha",
  "tika-vin12t4:220_2": "“cittapātiya”nti vattabbe padavipariyāyaṁ katvā, takārassa ca lopaṁ katvā “pācittiya”nti",
  "tika-vin12t4:220_3": "vuttaṁ. Acinteyyo hi pāḷinayo. Ṇyapaccayo hetukatvatthavācako. Nanu “pāteti kusalaṁ",
  "tika-vin12t4:220_4": "dhamma”nti imināva “pācittiya”nti padassa nibbacanaṁ siddhaṁ, kasmā pana “aparajjhati",
  "tika-vin12t4:220_5": "cittasammohanaṭṭhāna”nti vuttanti āha “yaṁ panā”tiādi. Yasmā hotīti sambandho.",
  "tika-vin12t4:221_0": "Pāṭidesanīyāsu nibbacanameva adassetvā kasmā “bhikkhu aññātako santo”tiādi vuttanti",
  "tika-vin12t4:221_1": "āha “vuttagārayhabhāvakāraṇadassanatthamevā”ti. “Paṭidesetabbato”ti iminā aññāpattidesanānayato",
  "tika-vin12t4:221_2": "“gārayha”ntiādinā paṭi visuṁ vatvā desetabbāti pāṭidesanīyāti nibbacanaṁ dasseti.",
  "tika-vin12t4:222_0": "Dukkaṭanti ettha dusaddo duṭṭhuattho ca virūpattho ca hotīti dassento āha “duṭṭhu",
  "tika-vin12t4:222_1": "kataṁ, virūpaṁ vā kata”nti. Tanti kammaṁ. Taṁ panetanti dukkaṭaṁ, khalitanti sambandho.",
  "tika-vin12t4:222_2": "Assāti dukkaṭassa. Tassattho evaṁ veditabboti yojanā. Hīti vitthāro. Yaṁ pāpanti",
  "tika-vin12t4:222_3": "yojanā. Yadīti atha. Yadisaddo hi athapariyāyo. Idampīti idampi kammaṁ, pāpanti sambandho.",
  "tika-vin12t4:223_0": "“Lapita”nti iminā durābhaṭṭhanti ettha bhāsadhātuyā kathanatthaṁ dasseti. Yanti vacanaṁ.",
  "tika-vin12t4:223_1": "Kiñca bhiyyoti tato atirekaṁ kathetabbavacanaṁ kiñcāti attho. Saṁkiliṭṭhañca yaṁ",
  "tika-vin12t4:223_2": "padanti ettha cakāro pisaddattho “pada”nti ettha yojetabbo, yaṁsaddo kāraṇatthoti",
  "tika-vin12t4:223_3": "āha “saṁkiliṭṭhaṁ yasmā tampi pada”nti. Tampi padanti tampi vacanaṁ. Padasaddo hi",
  "tika-vin12t4:223_4": "vacanavācako. Tampi vacanaṁ yasmā saṁkiliṭṭhaṁ hotīti yojanā. Kathaṁ saṁkiliṭṭhaṁ",
  "tika-vin12t4:223_5": "hotīti yojanā. “Yasmā”ti padena yaṁsaddo kāraṇatthoti dasseti. Nanti padaṁ. “Etaṁ",
  "tika-vin12t4:223_6": "iti vuccatī”ti saṁvaṇṇetabbapadaṁ. “Dubbhāsitanti etaṁ vuccatī”ti saṁvaṇṇanāpadaṁ.",
  "tika-vin12t4:223_7": "Etanti etaṁ padaṁ, etaṁ vacananti attho.",
  "tika-vin12t4:224": "Etthāti sekhiyagāthāya. Idanti āpattīnaṁ nibbacanadīpakaṁ vacanaṁ, vuttanti sambandho. Kassa dīpanatthaṁ vuttanti āha “saṅgahitassa atthassa dīpanattha”nti.",
  "tika-vin12t4:225_0": "Tatthāti “channamativassatī”tiādivacane. Gehanti pakatigehaṁ. Idaṁ pana gehanti yojanā.",
  "tika-vin12t4:225_1": "Vitthārento āha “mūlāpattiñhī”tiādi. “Avivaṭa”nti vatvā tassatthaṁ dassetuṁ vuttaṁ",
  "tika-vin12t4:225_2": "“succhanna”nti. Vivaṭanti acchannaṁ. Nātivassanabhāvaṁ vitthārento āha “mūlāpattiñhī”tiādi.",
  "tika-vin12t4:225_3": "Vivaranto bhikkhu nāpajjatīti sambandho. Suddhanteti suddhakoṭṭhāse. “Tasmā”ti ca",
  "tika-vin12t4:225_4": "“tenā”ti ca yebhuyyena atthato ekaṁ, tasmā vuttaṁ “tena kāraṇenā”ti. Evañcetaṁ vivaṭanti",
  "tika-vin12t4:225_5": "evaṁ etaṁ channaṁ ce vivaṭanti yojanā.",
  "tika-vin12t4:226_0": "Paripātiyamānānanti abhibhūyamānānaṁ. “Rukkhādigahanaṁ arañña”nti iminā pavananti",
  "tika-vin12t4:226_1": "padassa araññapariyāyataṁ dasseti. Gatisaddassa bhavabhedādiatthaṁ paṭikkhipitvā",
  "tika-vin12t4:226_2": "paṭissaraṇatthe hotīti dassento āha “paṭissaraṇaṁ hotī”ti. Tanti pavanaṁ. Teti migā.",
  "tika-vin12t4:226_3": "“Assasantī”ti padena “passasantī”ti atthopi gahetabbo avinābhāvato, ānāpānaṁ karontīti",
  "tika-vin12t4:226_4": "attho. Ākāsoti ajaṭākāso. Pakkhīnanti vihaṅgamānaṁ. “Sabbesaṁ saṅkhatadhammāna”nti",
  "tika-vin12t4:226_5": "iminā dhammānanti ettha saṅkhatadhammoyeva gahetabboti dasseti. “Vināsovā”ti iminā",
  "tika-vin12t4:226_6": "vibhavasaddo vināsavācakoti dasseti. Tesanti sabbesampi saṅkhatadhammānaṁ. Gatīti",
  "tika-vin12t4:226_7": "patiṭṭhā. Kasmā vibhavo dhammānaṁ gati hotīti āha “na hī”tiādi. Hīti yasmā. Teti",
  "tika-vin12t4:226_8": "sabbepi saṅkhatadhammā. Vināsanti vibhavaṁ. Sucirampīti asītivassādikālampi. Nibbānaṁ",
  "tika-vin12t4:226_9": "arahato gatīti saṁvaṇṇetabbapadaṁ. “Khīṇāsavassā”ti iminā arahatoti padassa atthaṁ",
  "tika-vin12t4:226_10": "dasseti. “Anupādisesanibbānadhātū”ti iminā “nibbāna”nti padassa idha adhippetanibbānaṁ",
  "tika-vin12t4:226_11": "dasseti. Gāthāya te te atthā saṁgahetvā gaṇiyanti etthāti gāthāsaṅgaṇikaṁ.",
  "tika-vin12t4:227": "Iti paṭhamagāthāsaṅgaṇikavaṇṇanāya yojanā samattā.",
  "tika-vin12t4:228": "Adhikaraṇabhedaṁ",
  "tika-vin12t4:229": "Ukkoṭanabhedādivaṇṇanā",
  "tika-vin12t4:230_0": "340. Adhikaraṇabhede evamattho veditabboti yojanā. Dassetuṁ āhāti sambandho. Dve",
  "tika-vin12t4:230_1": "samatheti ettha dvinnaṁ samathānaṁ sarūpaṁ dassento āha “sammukhāvinayañca yebhuyyasikañcā”ti.",
  "tika-vin12t4:230_2": "“Paṭisedhetī”ti iminā ukkoṭetīti ettha kuṭadhātuyā chedanatthaṁ atthato dasseti.",
  "tika-vin12t4:230_3": "Chedanaṁ nāma atthato samathapaṭisedhananti attho.",
  "tika-vin12t4:231_0": "341. Dvādasasu ukkoṭesūti niddhāraṇe bhummaṁ. Akataṁ kammantiādayoti ettha ādisaddena",
  "tika-vin12t4:231_1": "“dukkaṭaṁ kammaṁ, puna kātabbaṁ kamma”nti dve ukkoṭā saṅgahetabbā. Anihataṁ kammantiādayoti",
  "tika-vin12t4:231_2": "ettha ādisaddena “dunnihataṁ, puna nihanitabba”nti dve ukkoṭā saṅgahetabbā. Avinicchitantiādayoti",
  "tika-vin12t4:231_3": "ettha ādisaddena “duvinicchitaṁ, puna vinicchitabba”nti dve ukkoṭā saṅgahetabbā.",
  "tika-vin12t4:231_4": "Avūpasantantiādayoti ettha ādisaddena “duvūpasantaṁ, puna vūpasametabba”nti dve ukkoṭā",
  "tika-vin12t4:231_5": "saṅgahetabbā. Apicāti sāmaññato pana.",
  "tika-vin12t4:232_0": "Tattha jātakanti ettha tasaddassa visayaṁ dassento āha “yasmiṁvihāre”ti. Yasmiṁvihāre",
  "tika-vin12t4:232_1": "uppannaṁ hotīti sambandho. Aññamaññassa attesu, attānaṁ vā paṭipakkhaṁ atthayanti",
  "tika-vin12t4:232_2": "icchantīti attapaccatthikā. Pāḷimuttakavinicchayenevāti pāḷiyaṁ āgatehi samathehi",
  "tika-vin12t4:232_3": "muttakena dhammadesanāmattavinicchayeneva. Idanti adhikaraṇaṁ. Yenāpi vinicchayenāti",
  "tika-vin12t4:232_4": "pāḷimuttakena yenāpi vinicchayena.",
  "tika-vin12t4:233": "Aññoti nevāsikehi añño vinayadharo pucchatīti sambandho. Tehi cāti nevāsikehi ca.",
  "tika-vin12t4:234_0": "Etassāti vinayadharassa. Ayanti vinayadharo. Tatthāti taṁ gāmaṁ. Aññamaññaṁ vā saññāpentīti",
  "tika-vin12t4:234_1": "attapaccatthikā aññamaññaṁ vā saññāpenti. Te bhikkhūti te attapaccatthikā bhikkhū.",
  "tika-vin12t4:234_2": "Nijjhāpentīti saññāpenti. Ukkoṭeti yoti yo ukkoṭeti. Eteti attapaccatthike bhikkhū,",
  "tika-vin12t4:234_3": "disvāti sambandho. Tatthāti gāmaṁ. Tatthevāti antarāmagge eva.",
  "tika-vin12t4:235": "Tatthevāti gāmameva. Tatthevāti tasmiṁyeva ṭhāne. Tattha gatanti taṁ gāmaṁ gataṁ.",
  "tika-vin12t4:236": "“Eseva nayo”ti iminā pācittiyameva atidisati.",
  "tika-vin12t4:237_0": "Saṅghena…pe… adhikaraṇe vadantopīti sambandho. Yaṁ panetaṁ āpattivuṭṭhānaṁ nāma hotīti",
  "tika-vin12t4:237_1": "yojanā. Etanti āpattivuṭṭhānaṁ. Vadantopīti pisaddo na kevalaṁ tiṇavatthārakaṁ ukkoṭentoyeva",
  "tika-vin12t4:237_2": "ukkoṭeti nāma, atha kho vadantopīti dasseti.",
  "tika-vin12t4:238_0": "Chandāgatiṁ gacchantotiādīsu agatigamanākāraṁ dassento āha “vinayadharo hutvā”tiādi.",
  "tika-vin12t4:238_1": "Atthāya ukkoṭentoti sambandho. Tassāti anatthaṁ carantassa. Mando pana ukkoṭeti nāmāti",
  "tika-vin12t4:238_2": "sambandho. Eko balavanissito ca hotīti sambandho. Gahanamicchādiṭṭhinti gahanasadisaṁ",
  "tika-vin12t4:238_3": "micchādiṭṭhiṁ pavanasadisaṁ micchādiṭṭhinti attho. Balavante cāti ettha casaddo sabbakammesu",
  "tika-vin12t4:238_4": "yojetabbo. Nissitattāti ekassa nissitattā. Balavanissito cāti etthāpi ca saddo sabbakattūsu",
  "tika-vin12t4:238_5": "yojetabbo. Tassāti visamādinissitassa.",
  "tika-vin12t4:239_0": "Soti sāmaṇero. Maṅkubhūtātthāti maṅkū hutvā bhūtā, maṅkuṁ vā pattā attha bhavathāti",
  "tika-vin12t4:239_1": "attho. Teti parājayabhikkhū. Tassāti sāmaṇerassa. Soti sāmaṇero. Teti parājayabhikkhū.",
  "tika-vin12t4:239_2": "Tanti sāmaṇeraṁ. Soti daharo. Tatoti sannipātakāraṇā. Hiyyoti anantarātītāhe. Itīti",
  "tika-vin12t4:239_3": "evaṁ vadeti. Soti daharo. Idaṁ sikkhāpadaṁ paññattanti yojanā. Gacchāti gacchāhi.",
  "tika-vin12t4:239_4": "Itīti evaṁ vattabboti yojanā.",
  "tika-vin12t4:240_0": "Saṅghena saddhiṁ adhikaraṇaṁ vinicchinitvā pariveṇagataṁ ekaṁ bhikkhunti yojanā.",
  "tika-vin12t4:240_1": "Kissāti kena kāraṇena. Evaṁ iminākārena vinicchitabbaṁ nanūti yojanā. Soti vinicchayakārako",
  "tika-vin12t4:240_2": "bhikkhu. Chandadāyako suviññeyyoyeva.",
  "tika-vin12t4:241": "Adhikaraṇanidānādivaṇṇanā",
  "tika-vin12t4:242_0": "342.Kiṁnidānantiādīsu chasu padesu samāsabhāvaṁ dassento āha “kiṁnidānamassā”tiādi.",
  "tika-vin12t4:242_1": "Assāti vivādādhikaraṇassa. “Kiṁnidāna”nti padānaṁ satipi samāsabhāve byañjanantapakatikattā",
  "tika-vin12t4:242_2": "“ki”nti niggahitantabhāvena uccāraṇaṁ kātabbaṁ. Sabbānetānīti sabbāni nidānantiādīni",
  "tika-vin12t4:242_3": "etāni padāni. Vevacanānīti ekasmiṁyeva “kāraṇa”nti atthe vividhāni vacanāni vivacanāni,",
  "tika-vin12t4:242_4": "tāniyeva vevacanāni. Atha vā vividhaṁ vacanametassatthassāti vivacanaṁ, kāraṇasaṅkhāto",
  "tika-vin12t4:242_5": "attho, abhidheyyaabhidhānabhāvena sambandhattā vivacanassa etāni vevacanāni, padāni.",
  "tika-vin12t4:243_0": "“Aṭṭhārasabhedakaravatthusaṅkhāto”ti iminā vivādasarūpaṁ dasseti. Vivādanti aṭṭhārasabhedakaravatthusaṅkhātaṁ",
  "tika-vin12t4:243_1": "vivādaṁ. Etanti “vivādanidāna”nti etaṁ vacanaṁ. Assāti anuvādādhikaraṇassa. Idampīti",
  "tika-vin12t4:243_2": "“anuvādanidāna”nti vacanampi. Assāti āpattādhikaraṇassa. Etanti “āpattinidāna”nti",
  "tika-vin12t4:243_3": "vacanaṁ. Kiccameva byañjanavaḍḍhanavasena kiccayanti vuttaṁ. Assāti kiccādhikaraṇassa.",
  "tika-vin12t4:243_4": "Samanubhāsanādīnaṁ uppajjanakakiccānanti sambandho. Etanti “kiccayanidāna”nti vacanaṁ.",
  "tika-vin12t4:243_5": "Ekapadayojanāti ekena “nidāna”nti padena yojanā. Sabbapadānīti sabbāni samudayādīni padāni.",
  "tika-vin12t4:244_0": "Navannanti jātivasena channaṁ hetūnaṁ navasu antogadhattā tikavasenetaṁ vuttaṁ. Byañjanamattanti",
  "tika-vin12t4:244_1": "hetupaccayavasena byañjanameva. Hīti saccaṁ, yasmā vā. Etthāti tatiyapucchāvissajjane.",
  "tika-vin12t4:245_0": "343.Dvādasa mūlānīti ettha dvādasannaṁ mūlānaṁ sarūpaṁ dassento āha “kodhaupanāhayugaḷakādīnī”tiādi.",
  "tika-vin12t4:245_1": "Ettha ādisaddena makkhapaḷāsayugaḷa issāmacchariyayugaḷa māyāsāṭheyyayugaḷa pāpicchamicchādiṭṭhiyugaḷa",
  "tika-vin12t4:245_2": "sandiṭṭhiparāmāsiādhānaggāhiduppaṭinissaggiyugaḷavasena pañca yugaḷāni saṅgaṇhāti.",
  "tika-vin12t4:245_3": "Ajjhattasantānappavattānīti niyakajjhattasantāne pavattāni.",
  "tika-vin12t4:246_0": "Aṭṭhārasabhedakaravatthūnaṁ samuṭṭhānabhāvaṁ nibbacanena pakāsento āha “taṁ hī”tiādi.",
  "tika-vin12t4:246_1": "Tanti anuvādādhikaraṇaṁ, samuṭṭhātīti sambandho. Ettha ca “etesū”ti iminā adhikaraṇabhāvaṁ",
  "tika-vin12t4:246_2": "dasseti. “Etehī”ti iminā karaṇabhāvaṁ dasseti. Tenāti kāraṇena. Assāti vivādādhikaraṇassa.",
  "tika-vin12t4:246_3": "Etānīti aṭṭhārasabhedakaravatthūni. Sabbatthāti sabbesaṁ adhikaraṇānaṁ sabbesu samuṭṭhānesu.",
  "tika-vin12t4:247": "344. Ekena adhikaraṇena kiccādhikaraṇenāti idaṁ vuttanti sambandho. Etānīti adhikaraṇāni. Ekaṁsatoti ekaṁsena, ekakoṭṭhāsenāti attho. Hīti saccaṁ, yasmā vā.",
  "tika-vin12t4:248_0": "Sāvasesāpatti sammati viya anavasesāpatti na sammatīti yojanā. Kasmā na sammatīti",
  "tika-vin12t4:248_1": "āha “na hī”tiādi. Hīti yasmā. Sāti anavasesā āpatti. Tatoti anavasesāpattito. Ettha",
  "tika-vin12t4:248_2": "ca “na sakkā desetu”nti iminā desanāgāminiyā abhāvaṁ dīpeti. “Na sakkā…pe… patiṭṭhātu”nti",
  "tika-vin12t4:248_3": "iminā vuṭṭhānagāminiyā abhāvaṁ dīpeti.",
  "tika-vin12t4:249": "349.Tatoti nayato. Yattha sativinayotiādikā cha yamakapucchāti sambandho. Tāsanti pucchānaṁ. Pakāsitoti pākaṭo.",
  "tika-vin12t4:250_0": "351.Dvinnampi samathānanti sammukhāvinayasativinayavasena dvinnampi samathānaṁ. Yasmāti",
  "tika-vin12t4:250_1": "yena kāraṇena na sakkāti sambandho. Pattavaṭṭīnaṁ nānākaraṇanti sambandho. Tesanti",
  "tika-vin12t4:250_2": "sammukhāvinayasativinayānaṁ nānākaraṇanti sambandho. Ayaṁ panettha yojanā – yasmā",
  "tika-vin12t4:250_3": "kadalikkhandhe pattavaṭṭīnaṁ nānākaraṇaṁ vinibbhujjitvā dassetuṁ na sakkā viya tesaṁ",
  "tika-vin12t4:250_4": "nānākaraṇaṁ vinibbhujjitvā dassetuṁ na sakkāti. Tenāti kāraṇena. Sabbatthāti sabbesu vissajjanesu.",
  "tika-vin12t4:251": "Sattasamathanidānavaṇṇanā",
  "tika-vin12t4:252_0": "352.Assāti sammukhāvinayassa. Tatthāti “nidānanidāno”ti pāṭhe. Idanti sammukhācatukkaṁ.",
  "tika-vin12t4:252_1": "Laddhupavādoti laddho paresaṁ upavādo yenāti laddhupavādo, khīṇāsavo. Yassa cāti",
  "tika-vin12t4:252_2": "yassa ca santiketi sambandho. Ubhinnanti desakapaṭiggāhakānaṁ dvinnaṁ.",
  "tika-vin12t4:253_0": "353. Nanu pucchāyaṁ “sattannaṁ samathāna”nti vuttaṁ, kasmā pana vissajjanāyaṁ sammukhāvinayassa",
  "tika-vin12t4:253_1": "samuṭṭhānaṁ na vuttanti āha “kiñcāpī”tiādi. Tattha kiñcāpi vuttanti yojanā. Ettha",
  "tika-vin12t4:253_2": "kiñcāpisaddo sambhāvanattho, panasaddo garahattho. Tathā vuttampīti yojanā. Kammasaṅgahābhāvenāti",
  "tika-vin12t4:253_3": "kamme saṅgahassa abhāvena. Tatthāti tasmiṁ “kammassa kiriyā”tiādipāṭhe. Kammaṁ karīyati",
  "tika-vin12t4:253_4": "imāyāti kiriyā, ñatti. Tena vuttaṁ “kammassa kiriyāti ñatti veditabbā”ti. Kariyate",
  "tika-vin12t4:253_5": "ṭhapiyate karaṇaṁ. Sayaṁ upagamiyate upagamanaṁ. Ajjhesanena paraṁ upagamāpiyate",
  "tika-vin12t4:253_6": "ajjhupagamanaṁ. Adhivāsiyate adhivāsanā. Appaṭikkosiyate apaṭikkosanā. Iti imamatthaṁ",
  "tika-vin12t4:253_7": "dassento āha “karaṇanti tassāyevā”tiādi. Etanti kammaṁ. Meti mayhaṁ. Khamudhātupayoge",
  "tika-vin12t4:253_8": "sampadānatthe sampadānavacanaṁ. Atha vā meti mayā. Katvatthe karaṇavacanaṁ, sāmivacanaṁ",
  "tika-vin12t4:253_9": "vā. Khamatīti katturūpasadisaṁ kammarūpaṁ. Rūpañhi katturūpasadisaṁ kammarūpaṁ “khamati",
  "tika-vin12t4:253_10": "saṅghassā”tiādīsu viya. Kammarūpasadisaṁ katturūpaṁ “upāsako sīlaṁ samādiyatī”tiādīsu",
  "tika-vin12t4:253_11": "viya. Ettha kammatthe pavatto yapaccayo lopoti daṭṭhabbaṁ.",
  "tika-vin12t4:254": "Sattasamathanānātthādivaṇṇanā",
  "tika-vin12t4:255_0": "354. Mātāputtādīnaṁ ayaṁ vivādoti yojanā. “Viruddhavādattā”ti iminā vadanaṁ vādo,",
  "tika-vin12t4:255_1": "viruddho vādo vivādoti nibbacanaṁ dasseti. Adhikaraṇīyatāyāti vūpasamitatāya. Iminā",
  "tika-vin12t4:255_2": "adhikariyati samathehi vūpasamiyatīti adhikaraṇanti vacanatthaṁ dasseti. Sabbatthāti",
  "tika-vin12t4:255_3": "sabbesu adhikaraṇabhedesu.",
  "tika-vin12t4:256": "Iti adhikaraṇabhedavaṇṇanāya yojanā samattā.",
  "tika-vin12t4:257": "Dutiyagāthāsaṅgaṇikaṁ",
  "tika-vin12t4:258": "Codanādipucchāvissajjanāvaṇṇanā",
  "tika-vin12t4:259_0": "359. Dutiyagāthāsaṅgaṇiyaṁ codanā nāma kiṁ dassetvā codanāti āha “vatthuñca āpattiñca",
  "tika-vin12t4:259_1": "dassetvā codanā”ti. Dosaṁ sarāpetīti dosasāraṇā. Saṅghasannipātoti saṅghassa sannipatanaṁ.",
  "tika-vin12t4:259_2": "Iminā saṅghoti ettha uttarapadalopaṁ dasseti. Matikammanti ettha matisaddo icchatthoti",
  "tika-vin12t4:259_3": "āha “vuccati mantaggahaṇa”nti. Tanti matikammaṁ.",
  "tika-vin12t4:260_0": "“Tena cuditakapuggalenā”ti padaṁ “sāraṇatthāyā”ti pade kāritakammaṁ. Tassa puggalassāti",
  "tika-vin12t4:260_1": "tassa cuditakassa puggalassa, iminā “niggahatthāyā”ti padassa kammaṁ dasseti. Tatthāti",
  "tika-vin12t4:260_2": "tasmiṁ adhikaraṇavinicchayaṭṭhāne. Pariggahaṇatthāyāti pari vīmaṁsitvā gahaṇatthāya.",
  "tika-vin12t4:260_3": "Dhammā-dhammanti bhūtābhūtaṁ. “Vinicchayasanniṭṭhāpanattha”nti iminā pāḷiyaṁ pāṭhasesaṁ dasseti.",
  "tika-vin12t4:261_0": "Mā kho paṭighanti ettha paṭighasaddo kopapariyāyoti āha “kopaṁ mā janayī”ti. “Cuditake",
  "tika-vin12t4:261_1": "vā codake vā”ti iminā “saṅghe”ti ādhāraṁ paṭikkhipati. Sace anuvijjako tuvanti ettha",
  "tika-vin12t4:261_2": "anuvijjakasaddo vinayadharapariyāyoti āha “vinayadharo”ti. Vinayadharo hi yasmā codakacuditakānaṁ",
  "tika-vin12t4:261_3": "vacanaṁ anuminitvā vatthuāpattādivasena vidati, tasmā anuvijjakoti vuccati.",
  "tika-vin12t4:262": "Viruddhaṁ gāhaṁ saṁvattetīti viggāhikaṁ. “Na tva”ntiādinā ṇikapaccayassa sarūpaṁ dasseti. Yāyāti kathāya. Suttādīnaṁ sarūpaṁ dassento āha “suttaṁ nāmā”tiādi.",
  "tika-vin12t4:263_0": "Anuyuñjanavattanti anuyuñjanassa, anuyuñjane vā vattaṁ. Kusalena buddhimatāti ettha",
  "tika-vin12t4:263_1": "kusalasaddo chekapariyāyo, buddhimantusaddo paṇḍitapariyāyoti āha “chekena paṇḍitenā”ti.",
  "tika-vin12t4:263_2": "“Ñāṇapāramippattenā”ti iminā buddhimatāti ettha na kevalaṁ ñāṇasāmaññaṁ, atha kho",
  "tika-vin12t4:263_3": "sabbaññutaññāṇanti dasseti. Ayanti eso yathāvutto attho. Ayaṁ panāti eso vakkhamāno",
  "tika-vin12t4:263_4": "pana. Etthāti imāsu gāthāsu. Sace tvaṁ anuvijjako hosīti yojanā. Yaṁ pana anuyogavattaṁ",
  "tika-vin12t4:263_5": "kataṁ supaññattaṁ sabbasikkhāpadānaṁ anulomanti yojanā. Tanti anuyogavattaṁ. Itīti",
  "tika-vin12t4:263_6": "ayaṁ sādhippāyasaṅkhepavaṇṇanā. Attanoti anuvijjakassa. Samparāyeti paraloke. Yoti",
  "tika-vin12t4:263_7": "anuvijjako. Tanti anuyogavattaṁ. Gatinti sugatiṁ. Hitanti codakacuditakānaṁ hitaṁ.",
  "tika-vin12t4:263_8": "Gavesantoti ñāṇena esanto. Iminā hitaṁ esantoti hitesīti vacanatthaṁ dasseti. Mettañcāti",
  "tika-vin12t4:263_9": "appanāpattaṁ mettañca. Mettāpubbabhāgañcāti appanāmettāya pubbabhāge pavattaṁ parikammaupacāramettañca.",
  "tika-vin12t4:263_10": "Tava bhāre saṅghena kate evāti yojanā.",
  "tika-vin12t4:264": "Yoti anuvijjako. Etesanti codakacuditakānaṁ. “Bhāsita”nti iminā vohārasaddo bhāsitapariyāyoti dasseti. Tanti sahasā vohāraṁ.",
  "tika-vin12t4:265_0": "Anusandhitanti ettha vinicchayānusandhiṁ paṭikkhipanto āha “kathānusandhi vuccatī”ti.",
  "tika-vin12t4:265_1": "Kathāya anurūpaṁ sandahanaṁ kathānusandhi. Paṭiññānusandhitenāti ettha paṭiññāsaddaanusandhisaddānaṁ",
  "tika-vin12t4:265_2": "tulyādhikaraṇato aññaṁ bhinnādhikaraṇaṁ dassento āha “athavā”tiādi. Lajjiṁ puggalanti",
  "tika-vin12t4:265_3": "sambandho. Tatthāti gāthāyaṁ. Vattānusandhināti ācārasaṅkhātena vattena anusandhinā",
  "tika-vin12t4:265_4": "assa alajjīssa vattena saddhiṁ yā paṭiññā sandhiyatīti yojanā.",
  "tika-vin12t4:266_0": "Jānanto āpajjatīti jānanto hutvā āpajjati. Iminā sañciccāti padassa sañcetetvāti",
  "tika-vin12t4:266_1": "atthaṁ dasseti. Vītikkamacetanāya saddhiṁ cetetvāti attho. “Na deseti na vuṭṭhātī”ti",
  "tika-vin12t4:266_2": "iminā parigūhatīti ettha parigūhanaṁ nāma atthato na desanaṁ na vuṭṭhānanti dasseti.",
  "tika-vin12t4:267_0": "Yanti “sañcicca āpattiṁ āpajjatī”ti vacanaṁ. Tumhehīti parihārakārakehi. Saccanti",
  "tika-vin12t4:267_1": "tathaṁ avitathaṁ. Ahampīti codakopi. Pisaddena parihārakaṁ sampiṇḍeti. Nanti “sañciccā”tiādivacanaṁ.",
  "tika-vin12t4:267_2": "Tanti tuvaṁ, tvaṁ vā.",
  "tika-vin12t4:268_0": "Pubbāparanti ettha pubbe kathetabbaṁ pubbaṁ, aparamhi kathetabbaṁ aparaṁ, pubbañca",
  "tika-vin12t4:268_1": "aparañca pubbāparanti dassento āha “pure”tiādi. “Tasmiṁ pubbāpare”ti iminā pāḷiyaṁ",
  "tika-vin12t4:268_2": "pubbaparassāti ettha bhummatthe sāmivacananti dasseti.",
  "tika-vin12t4:269_0": "Dvīhīti pārājikasaṅghādisesavasena dvīhi. Pañcahīti thullaccayādivasena pañcahi.",
  "tika-vin12t4:269_1": "Micchādiṭṭhiyāti “natthi dinna”ntiādinā dasavatthukāya micchādiṭṭhiyā. Antaggāhikadiṭṭhiyāti",
  "tika-vin12t4:269_2": "“sassato loko”tiādinā dasavatthukāya antaggāhikadiṭṭhiyā. Sabbatthāti sabbesu dutiyagāthāsaṅgaṇikesu.",
  "tika-vin12t4:270": "Iti dutiyagāthāsaṅgaṇikavaṇṇanāya yojanā samattā.",
  "tika-vin12t4:271": "Codanākaṇḍaṁ",
  "tika-vin12t4:272": "Anuvijjakakiccavaṇṇanā",
  "tika-vin12t4:273_0": "360-1. Idāni āraddhanti sambandho. Eko bhikkhu ekena mātugāmenāti yojanā. Soti passanto",
  "tika-vin12t4:273_1": "bhikkhu. Tanti nikkhamantaṁ pavisantaṁ vā bhikkhuṁ. Itaroti cuditako. Tassāti codakassa.",
  "tika-vin12t4:273_2": "Na upetīti na upagacchati. Na paṭijānātīti na paṭissavaṁ karoti. Etthāti mātugāmena",
  "tika-vin12t4:273_3": "nikkhamantapavisantaṭṭhāne. Yanti kammaṁ. Tenāti codakena. Tassāti codakassa vacanenāti",
  "tika-vin12t4:273_4": "sambandho. Itaroti cuditako. Asuddhaparisaṅkitoti asuddhāya aṭṭhāne uppannāya parisaṅkāya",
  "tika-vin12t4:273_5": "parisaṅkito. Tadatthaṁ dasseti “amūlakaparisaṅkito”ti iminā. Tassa puggalassāti cuditakassa",
  "tika-vin12t4:273_6": "paṭiññāyāti sambandho. Sabbatthāti sabbesu anuvijjakakiccesu.",
  "tika-vin12t4:274": "Iti anuvijjakakiccavaṇṇanāya yojanā samattā.",
  "tika-vin12t4:275": "Codakapucchāvissajjanā",
  "tika-vin12t4:276_0": "362-3.Sacce ca akuppe cāti padhānaṁ sambandhaṭṭhānaṁ dassento āha “patiṭṭhātabba”nti.",
  "tika-vin12t4:276_1": "“Ya”ntiādinā sacce patiṭṭhātabbabhāvaṁ dasseti. Yanti kammaṁ. “Na cā”tiādinā akuppe",
  "tika-vin12t4:276_2": "patiṭṭhātabbabhāvaṁ dasseti. Otiṇṇañcāti vinicchayaṁ otiṇṇañca. “Vacana”nti iminā",
  "tika-vin12t4:276_3": "otiṇṇānotiṇṇasarūpaṁ dasseti. Tatrāti purimavacanāpekkhaṁ. “Otiṇṇānotiṇṇaṁ jānitabba”nti",
  "tika-vin12t4:276_4": "vacaneti hi attho. Codakassa pamāṇanti “dhammo”ti vā “adhammo”ti vā “bālo”ti vā “paṇḍito”ti",
  "tika-vin12t4:276_5": "vā codakassa pamāṇaṁ. Cuditakassa pamāṇanti dhammacuditako nu kho, noti cuditakassa",
  "tika-vin12t4:276_6": "pamāṇaṁ. Anuvijjakassa pamāṇanti sakkā nu kho vinicchituṁ, noti anuvijjakassa pamāṇaṁ.",
  "tika-vin12t4:276_7": "Anuvijjako vattabboti sambandho. Yena dhammenātiādīsu dhammādīnaṁ sarūpaṁ dassento",
  "tika-vin12t4:276_8": "āha “dhammoti bhūtaṁ vatthū”tiādi. Etena dhammena ca etena vinayena ca etena satthusāsanena",
  "tika-vin12t4:276_9": "cāti yojanā. Tasmā anuvijjakena vūpasametabbanti sambandho. Etthāti anuvijjakassa",
  "tika-vin12t4:276_10": "paṭipajjitabbaṭṭhāne.",
  "tika-vin12t4:277_0": "Avaññanti avajānanaṁ. Imeti therā. “Khatattā”ti iminā attanāva attā khaññatīti khatoti",
  "tika-vin12t4:277_1": "vacanatthaṁ dasseti. Upahaniyantīti upahatāni, upahatāni indriyāni anenāti upahatindriyo.",
  "tika-vin12t4:277_2": "“Paññāya abhāvato”ti iminā dummedhoti ettha dusaddo abhāvattho, medhāsaddo paññāpariyāyoti",
  "tika-vin12t4:277_3": "dasseti. Natthi medhā etassāti dummedhoti nibbacanaṁ kātabbaṁ. Khato…pe… dummedho",
  "tika-vin12t4:277_4": "so anuvijjako upagacchatīti yojanā. Tasmāti yasmā upagacchati, tasmā vuttanti sambandho.",
  "tika-vin12t4:277_5": "Tassāti pāṭhassa, gāthāya vā. Vitthāraṁ dassento āha “cuditakacodakesu hī”tiādi.",
  "tika-vin12t4:277_6": "Ubhopeteti ubhopi ete āmisapuggalanissaye. Dhammoti sāsanadhammo. Itīti ayamattho.",
  "tika-vin12t4:278_0": "Upakaṇṇakaṁ jappatīti ettha kaṇṇassa samīpaṁ upakaṇṇaṁ, tadeva upakaṇṇakanti dassento",
  "tika-vin12t4:278_1": "āha “evaṁ kathehī”tiādi. “Kaṇṇamūle”ti iminā upakaṇṇakanti ettha upasaddassa samīpatthaṁ",
  "tika-vin12t4:278_2": "dasseti. Mantetīti katheti. Iminā jappadhātuyā kathanatthaṁ dasseti. Jimhaṁ pekkhatīti",
  "tika-vin12t4:278_3": "ettha jimhasaddo kuṭilavācako, kuṭilaṁ nāma atthato idha dosoti āha “dosamevā”ti.",
  "tika-vin12t4:279": "Kathānusandhīti cuditakaanuvijjakānaṁ kathāya anusandhi. Vinicchayānusandhīti anuvijjakena katassa āpattānāpattivinicchayassa anusandhi. Sabbatthāti codanākaṇḍe.",
  "tika-vin12t4:280": "Iti codanākaṇḍavaṇṇanāya yojanā samattā.",
  "tika-vin12t4:281": "Cūḷasaṅgāmaṁ",
  "tika-vin12t4:282": "Anuvijjakassa paṭipattivaṇṇanā",
  "tika-vin12t4:283_0": "365. Cūḷasaṅgāme samāgamanaṁ saṅgāmo, samāgamenti sannipatanti etthāti vā saṅgāmoti",
  "tika-vin12t4:283_1": "vacanatthaṁ dassento āha “saṅgāmo vuccati…pe… saṅghasannipāto”ti. Sannipatanaṁ sannipāto,",
  "tika-vin12t4:283_2": "sannipatanti ettha deseti vā sannipāto, saṅghassa sannipāto saṅghasannipāto. Saṅgāma",
  "tika-vin12t4:283_3": "yuddheti dhātupāṭhesu (saddanītidhātumālāyaṁ 18 makārantadhātu) vuttaṁ. Tattha yuddhaṁ",
  "tika-vin12t4:283_4": "nāma atthato adhikaraṇavinicchayoti gahetabbaṁ. Tadatthaṁ vitthārento āha “tatra",
  "tika-vin12t4:283_5": "hī”tiādi. Tattha tatrāti tasmiṁ saṅgāme, samosarantīti sambandho. Attapaccatthikāti",
  "tika-vin12t4:283_6": "attano paṭipakkhaṁ atthayanti. Uddhammanti dhammato viyogaṁ. Dīpentā hutvāti yojanā.",
  "tika-vin12t4:283_7": "Ke viyāti āha “vajjiputtakā viyā”ti. So bhikkhu pavattetīti sambandho. Laddhinti",
  "tika-vin12t4:283_8": "uddhammādivādaṁ. Tatthāti saṅgāme. Avacaratīti ogāhetvā cāreti pavatteti. Tamevatthaṁ",
  "tika-vin12t4:283_9": "dassento āha “ajjhogāhetvā vinicchayaṁ pavattetī”ti. Ettha “ajjhogāhetvā”ti iminā",
  "tika-vin12t4:283_10": "avatyūpasaggassa ogāhatthaṁ dasseti. “Vinicchayaṁ pavattetī”ti iminā caradhātussa",
  "tika-vin12t4:283_11": "kāritantogadhattā sahakāritakammena pavattanatthaṁ dasseti. Iminā saṅgāme avacaratīti",
  "tika-vin12t4:283_12": "saṅgāmāvacaroti nibbacanaṁ dasseti. Ko viyāti āha “yasatthero viyā”ti. Mānaddhajanti",
  "tika-vin12t4:283_13": "ketukamyatāpaccupaṭṭhānamānasaṅkhātaṁ dhajaṁ. Rajoharaṇasamenāti ettha rajaṁ harati",
  "tika-vin12t4:283_14": "apaneti anenāti rajoharaṇaṁ, pādapuñjanaṁ, tena samenāti dassento āha “pādapuñjanasamenā”ti.",
  "tika-vin12t4:283_15": "Pādaṁ puñjati sodheti anenāti pādapuñjanaṁ, tena samo pādapuñjanasamo, tena. Samākāraṁ",
  "tika-vin12t4:283_16": "dassento āha “yathā”tiādi. Rajoharaṇassa neva rāgo hotīti sambandho. Yathāpatirūpanti",
  "tika-vin12t4:283_17": "patirūpassa anulomaṁ, patirūpānatikkantanti attho. Akathentena nisīditabbanti sambandho.",
  "tika-vin12t4:283_18": "Sāmaṁ vā dhammoti ettha dhammo nāma koti āha “kappiyākappiyanissitā vā”tiādi. Rūpārūpaparicchedo",
  "tika-vin12t4:283_19": "ca samathācāro ca vipassānācāro ca ṭhānavattañca nisajjavattañca, ādisaddena caṅkamavattādīni",
  "tika-vin12t4:283_20": "saṅgaṇhāti. Cuddasamahāvattādīnaṁ “kappiyākappiyanissitā”ti padena gahitattā vattasaddena",
  "tika-vin12t4:283_21": "ṭhānavattādīni eva gahetabbāni, ādisaddena caṅkamavattādīni gahetabbāni. Paro vā",
  "tika-vin12t4:283_22": "ajjhesitabboti yovā so vā koci ajjhesitabboti āha “yo”tiādi. Iminā na yo vā so vā",
  "tika-vin12t4:283_23": "koci ajjhesitabbo, samatthoyeva pana ajjhesitabboti vā dasseti. “Āvuso”tiādinā vattabbākāraṁ",
  "tika-vin12t4:283_24": "dasseti. Ariyovā tuṇhībhāvoti ettha na kevalaṁ kathetuṁ asamatthavasena tuṇhībhāvo,",
  "tika-vin12t4:283_25": "kammaṭṭhānamanasikāravasena panāti āha “kammaṭṭhānamanasikāravasena tuṇhībhāvo”ti.",
  "tika-vin12t4:283_26": "Ariyānaṁ eso ariyo, tuṇhībhāvo. “Nāvajānitabbo”ti iminā nātimaññitabboti padassa",
  "tika-vin12t4:283_27": "atikkamma na maññitabboti dasseti.",
  "tika-vin12t4:284_0": "Upajjhāyoti codakacuditakānaṁ upajjhāyo. Sabbatthāti sabbesu “na ācariyo pucchitabbo”tiādipadesu.",
  "tika-vin12t4:284_1": "Kulameva jātināmagottavasena ayanti apadisiyatīti kulapadeso. Atrassāti ettha atra",
  "tika-vin12t4:284_2": "assāti padacchedaṁ katvā atrasaddo puggalavisayo, assasaddo ākhyātikoti āha “atra",
  "tika-vin12t4:284_3": "puggale”tiādi. Tattha “bhaveyyā”ti iminā assasaddassa sabbanāmattañca “bhavatī”ti",
  "tika-vin12t4:284_4": "vattamānikabhāvañca paṭikkhipati. Parisānuvidhāyakenāti parisāya anumataṁ karontena.",
  "tika-vin12t4:284_5": "Iminā no parisakappikenāti ettha kappasaddo vijhatthoti dasseti. Yanti vacanaṁ. Na",
  "tika-vin12t4:284_6": "hatthamuddāti mudanti etāyāti muddā, sakkharamaṅguliyaṁ hatthassa muddā avayaviavayavavasena",
  "tika-vin12t4:284_7": "sambandhattāti hatthamuddā. Tassā vikāro “hatthamuddā”ti gahetabboti āha “hatthavikāro”ti.",
  "tika-vin12t4:285_0": "“Atthaṁ anuvidhiyantenā”ti ettha atthanti vinicchayatthaṁ. Anuvidhiyantenāti sallakkhentena.",
  "tika-vin12t4:285_1": "Iti imamatthaṁ dassento āha “vinicchayapaṭivedhameva sallakkhentenā”ti. Sannipātamaṇḍaleti",
  "tika-vin12t4:285_2": "sannipātāya parisāya samūhe, sannipātamaṇḍalassa majjheti attho. Na vītihātabbanti",
  "tika-vin12t4:285_3": "ettha vītiharaṇaṁ nāma atthato hāpananti āha “na vinicchayo hāpetabbo”ti. Duruttavācanti",
  "tika-vin12t4:285_4": "codakacuditakānaṁ duruttavācaṁ. Hitaparisakināti ettha hitaṁ pari esatīti hitaparisako,",
  "tika-vin12t4:285_5": "karuṇā ca karuṇāpubbabhāgo ca, so etassatthīti hitaparisakī, puggalo, tena hitaparisakinā.",
  "tika-vin12t4:285_6": "Tamevatthaṁ dassento āha “hitesinā hitagavesinā”ti. Karuṇāti appanāpattā karuṇā.",
  "tika-vin12t4:285_7": "Karuṇāpubbabhāgoti appanāpattāya karuṇāya pubbabhāge pavattā parikammaupacārakaruṇā.",
  "tika-vin12t4:285_8": "Padadvayepīti “hitānukampinā kāruṇikena bhavitabbaṁ. Hitaparisakinā asamphappalāpinā",
  "tika-vin12t4:285_9": "bhavitabba”nti padadvayepi. Ayaṁ adhippāyo veditabboti yojanā. “Asundaravacana”nti",
  "tika-vin12t4:285_10": "iminā asuruttanti ettha sundaraṁ uttaṁ suruttaṁ, na suruttaṁ asuruttanti vacanatthaṁ",
  "tika-vin12t4:285_11": "dasseti. Pariggahetabboti parivīmaṁsitvā gahetabbo.",
  "tika-vin12t4:286_0": "Tassāti adhammacodakassa. Anosaṭaṁ vatthunti ettha “codakacuditakehi vutta”nti padaṁ",
  "tika-vin12t4:286_1": "adhikāravasena veditabbaṁ. Ettha ca anosaṭanti vinicchayaṁ anosaṭanti attho. Kiṁ",
  "tika-vin12t4:286_2": "paggaṇhitabboti āha “nanu tva”ntiādi. Anuyogavattanti “kālena vakkhāmī”tiādinā vuttaṁ,",
  "tika-vin12t4:286_3": "“sacce ca akuppe cā”ti ca vuttaṁ anuyuñjanavattaṁ. Tañhi yasmā anena vattena codako",
  "tika-vin12t4:286_4": "cuditakaṁ, cuditako vā codakaṁ anuyuñjati, codakena cuditako, cuditakena vā codako",
  "tika-vin12t4:286_5": "anuyuñjiyati, tasmā anuyogavattanti vuccati. Kathāpetvāti codakacuditakeheva kathāpetvā.",
  "tika-vin12t4:286_6": "Tassāti codakassa vā cuditakassa vā, sārajjanti bhayaṁ. Teti tava. Vatvāpīti mukhena",
  "tika-vin12t4:286_7": "vatvāpi. Pisaddena kāyavikāraṁ dassetvāpīti sampiṇḍeti. “Anuyogavatta”nti dhātukammaṁ,",
  "tika-vin12t4:286_8": "“so bhikkhū”ti kāritakammaṁ ajjhāharitabbaṁ, taṁ kammaṁ tabbapaccayo vadati. Asuci",
  "tika-vin12t4:286_9": "vibhāvetabboti ettha natthi suci sīlametassāti asucīti vutte alajjīti āha “alajji”nti.",
  "tika-vin12t4:286_10": "Uju sīlavā kāyavaṅkādirahito hotīti yojanā. Ettha ca kāyavaṅkādirahito hotīti iminā",
  "tika-vin12t4:286_11": "ujuno kāraṇaṁ dasseti. Kāyavaṅkādirahitattā uju hotīti adhippāyo. Soti bhikkhu. Maddavenevāti",
  "tika-vin12t4:286_12": "mudubhāveneva. Upacaritabboti kathetabbo. Iminā ujumaddavenāti padassa sambandhaṭṭhānaṁ",
  "tika-vin12t4:286_13": "pāṭhasesaṁ dasseti. Yoti bhikkhu. Ayamevāti evasaddena na dhammagaruko, puggalagaruko,",
  "tika-vin12t4:286_14": "dhammesu ca puggalesu ca na majjhattoti veditabboti dasseti.",
  "tika-vin12t4:287_0": "366. Tena ca pana anuvijjakenāti yojanā. Suttādīsūti ādisaddena vinayaanuloma paññattaanulomikāni",
  "tika-vin12t4:287_1": "saṅgahetabbāni. Suttaṁ saṁsandanatthāya hotīti yojanā. Kesaṁ saṁsandanatthāyāti āha",
  "tika-vin12t4:287_2": "“āpattānāpattīnaṁ saṁsandanattha”nti. Opammaṁ atthadassanatthāya hotīti yojanā. Eseva",
  "tika-vin12t4:287_3": "nayo sesesupi. Paccekaṭṭhāyino avisaṁvādakaṭṭhāyinoti ettha paccekasmiṁ tiṭṭhanti",
  "tika-vin12t4:287_4": "sīlenāti paccekaṭṭhāyino, avisaṁvādake tiṭṭhanti sīlenāti avisaṁvādakaṭṭhāyinoti",
  "tika-vin12t4:287_5": "dassento āha “issa…pe… ṭhitā”ti. “Issariyādhipaccajeṭṭhakaṭṭhāne”ti iminā paccekasarūpaṁ",
  "tika-vin12t4:287_6": "dasseti. Teti saṅghena anumatā puggalā.",
  "tika-vin12t4:288_0": "Kimatthaṁ “vinayo saṁvaratthāyā”tiādi vuttanti āha “idānī”tiādi. Idāni dassetuṁ āhāti",
  "tika-vin12t4:288_1": "sambandho. Ye mandā mandabuddhino hutvā evaṁ vadeyyunti yojanā. Atha vā mandā mandabuddhino",
  "tika-vin12t4:288_2": "ye puggalā evaṁ vadeyyunti yojanā. Sakalāpi vinayapaññatti upanissayo hotīti sambandho.",
  "tika-vin12t4:288_3": "Iminā “saṁvaratthāyā”tiādīsu “anupādāparinibbānatthāyā”tipariyosānesu terasavākyesu",
  "tika-vin12t4:288_4": "“upanissayo hotī”ti pāṭhaseso ajjhāharitabboti dasseti. “Paccayo”ti iminā “upanissayo”ti",
  "tika-vin12t4:288_5": "padassa upanissayapaccayoti atthaṁ dasseti. Sabbatthāti sabbesu dvādasavākyesu. Visesaṁ",
  "tika-vin12t4:288_6": "dassento āha “apicetthā”tiādi. Tattha apica visesaṁ vakkhāmīti yojanā. Etthāti “avippaṭisāratthāyā”tiādīsu.",
  "tika-vin12t4:288_7": "Tanti sukhaṁ. Taruṇavipassanā nāma kassa adhivacananti āha “udayabbayañāṇassetamadhivacana”nti.",
  "tika-vin12t4:288_8": "Nanu “virāgo”ti ettha catubbidhassa ariyamaggassa gahitattā “vimuttī”ti etthāpi catubbidhaṁ",
  "tika-vin12t4:288_9": "phalaṁ gahetabbaṁ, kasmā pana “vimuttīti arahattaphala”nti vuttanti āha “catubbidhopi",
  "tika-vin12t4:288_10": "hī”tiādi. Hīti saccaṁ, yasmā vā. Apaccayaparinibbānatthāyāti asaṅkhataparinibbānatthāya.",
  "tika-vin12t4:288_11": "Natthettha hi parinibbāne koci paccayo, tasmā apaccayaparinibbānanti vuccati. Tanti",
  "tika-vin12t4:288_12": "vimuttiñāṇadassanaṁ. Tasmiṁanuppatteti tasmiṁ vimuttiñāṇadassane anukkamena patte.",
  "tika-vin12t4:288_13": "Avassanti dhuvaṁ ekantenāti attho. Etadatthāti eso anupādā parinibbānasaṅkhāto attho",
  "tika-vin12t4:288_14": "payojanaṁ imissā kathāyāti etadatthā. Kathāti atthassa kathā. Mantanāti dhammassa",
  "tika-vin12t4:288_15": "mantanā. Etadatthā upanisāti ettha upanisāsaddo paccayavācakoti āha “paraṁparapaccayatāpī”ti.",
  "tika-vin12t4:288_16": "Paraṁparapaccayo hi yasmā ettha paraṁparaphalaṁ upagantvā nisīdati, tasmā upanisāti",
  "tika-vin12t4:288_17": "vuccati. “Vinayo saṁvaratthāyā”tiādikā ayaṁ paraṁparapaccayatāpīti yojanā. Sotāvadhānanti",
  "tika-vin12t4:288_18": "ogāhetvā dhiyate ṭhapiyate avadhānaṁ, sotassa avadhānaṁ sotāvadhānaṁ. Imaṁ kathanti",
  "tika-vin12t4:288_19": "“vinayo saṁvaratthāyā”tiādiṁ imaṁ kathaṁ. Yaṁ ñāṇaṁ uppajjati, tampi etadatthanti",
  "tika-vin12t4:288_20": "yojanā. Yadidaṁ anupādā cittassāti ettha “yadida”nti nipāto “vimokkho”ti padamapekkhitvā",
  "tika-vin12t4:288_21": "yo ayanti atthaṁ vadati. Anupādāti ettha “sayaṁ abhiññā”tiādīsu viya yakāralopo hoti,",
  "tika-vin12t4:288_22": "tassa padassa karaṇaṁ pana “catūhi upādānehī”ti veditabbaṁ. Iti ima matthaṁ dassento",
  "tika-vin12t4:288_23": "āha “yo ayaṁ catūhi upādānehi anupādiyitvā”ti. Ettha catūhi upādānehi anupādiyitvā",
  "tika-vin12t4:288_24": "cittassa arahattaphalasaṅkhāto yo ayaṁ vimokkho atthi, sopi etadatthāya hotīti yojanā.",
  "tika-vin12t4:288_25": "“Arahattaphalasaṅkhāto”ti iminā “vimokkho”ti padassa atthaṁ dasseti. Arahattaphalañhi",
  "tika-vin12t4:288_26": "yasmā viruddhehi, visesena vā sabbakilesehi muccittha, tasmā vimokkhoti vuccati.",
  "tika-vin12t4:288_27": "“Apaccayaparinibbānatthāya evā”ti iminā etadatthāyāti padassa atthaṁ dasseti.",
  "tika-vin12t4:289_0": "367.Vatthuṁ…pe… na jānātīti etthāti yojanā kātabbā. Tasmāti yasmā sambandho, tasmā.",
  "tika-vin12t4:289_1": "Etthāti imāsu gāthāsu. Samena cāti ettha “samenā”ti padaṁ “aññāṇenā”ti atthassa vācakaṁ",
  "tika-vin12t4:289_2": "rūḷhīpadanti dassento āha “teneva pubbāparaṁ ajānanassa samena aññāṇenā”ti. Pāḷiyaṁ",
  "tika-vin12t4:289_3": "kena kāraṇena katākataṁ na jānātīti āha “samenā”ti. Samena pubbāparassa aññāṇena",
  "tika-vin12t4:289_4": "katākataṁ na jānātīti attho. Evantiādi nigamanaṁ. Yaṁ panetaṁ vacanaṁ vuttanti yojanā.",
  "tika-vin12t4:289_5": "“Tatthā”ti ca “ākāraakovido”ti ca ādhārādheyyānamabhedo hoti, tasmā avayavī ādhāro,",
  "tika-vin12t4:289_6": "avayavo ādheyyoti daṭṭhabbaṁ. Ākārasaddo iṅgitatthoti āha “kāraṇākāraṇe”ti. Kāraṇaakāraṇasaṅkhāte",
  "tika-vin12t4:289_7": "iṅgiteti attho. Ākārassāti bhummatthe sāmivacanaṁ. Ākārasminti hi attho.",
  "tika-vin12t4:290_0": "Tathevāti yathā vatthuādīni na jānāti, tatheva. Itīti evaṁ. Yvāyanti yo ayaṁ bhikkhu.",
  "tika-vin12t4:290_1": "“Bhayenā”ti iminā bhayāti ettha kāraṇatthe nissakkavacananti dasseti. Bhayā bhayena",
  "tika-vin12t4:290_2": "gacchatīti yojanā. Eseva nayo sammohena mohā gacchatīti etthāpi. Chandāti chandena.",
  "tika-vin12t4:290_3": "Dosāti dosena. Attanā ñātuṁ asamatthatāya na saññattiyā kusaloti āha “paraṁ saññāpetuṁ",
  "tika-vin12t4:290_4": "asamatthatāyā”ti. Kasmā nijjhattiyā ca akovidoti āha “kāraṇā…pe… tāyā”ti. “Parisāya",
  "tika-vin12t4:290_5": "laddhattā”ti iminā laddho parisasaṅkhāto pakkho yenāti laddhapakkhoti vacanatthaṁ",
  "tika-vin12t4:290_6": "dasseti. Sace tādisako bhikkhu hoti, so bhikkhu “apaṭikkho”ti vuccatīti yojanā. Eseva",
  "tika-vin12t4:290_7": "nayo heṭṭhāpi. “Na paṭikkhitabbo”ti iminā paṭimukhaṁ na ikkhitabboti apaṭikkhoti",
  "tika-vin12t4:290_8": "vacanatthaṁ dasseti. “Na oloketabbo”ti iminā ikkhadhātuyā dassanatthaṁ dasseti.",
  "tika-vin12t4:291": "Iti cūḷasaṅgāmavaṇṇanāya yojanā samattā.",
  "tika-vin12t4:292": "Mahāsaṅgāmaṁ",
  "tika-vin12t4:293": "Voharantena jānitabbādivaṇṇanā",
  "tika-vin12t4:294_0": "368-74. Mahāsaṅgāme eteneva nayena veditabbanti sambandho. Vatthusaṅkamanākāraṁ dassetvā",
  "tika-vin12t4:294_1": "avajānanapaṭijānanākāraṁ dassento āha “yo panā”tiādi. Yo pana vadatīti sambandho.",
  "tika-vin12t4:294_2": "Esevāti eso eva, avajānanapaṭijānanabhikkhūti attho.",
  "tika-vin12t4:295_0": "375.Nīlādivaṇṇāvaṇṇavasenāti nīlādivaṇṇavasena ca ārogyatthādiavaṇṇavasena ca. Sañcarittaṁ",
  "tika-vin12t4:295_1": "yasmā anena sikkhāpadena dhanaṁ anupadīyati, tasmā dhanamanuppadānanti vuccati. Pubbapayogoti pubbe payujjitabbo.",
  "tika-vin12t4:296": "Agatiagantabbavaṇṇanā",
  "tika-vin12t4:297_0": "379.Bahujanaahitāya paṭipanno hotīti pāḷiṁ vitthārento āha “vinayadharena hī”tiādi.",
  "tika-vin12t4:297_1": "Tattha vinayadharenāti anuvijjakena, vinicchiteti sambandho. Ovādūpajīviniyoti bhikkhūnaṁ",
  "tika-vin12t4:297_2": "ovādaṁ upanissāya jīviniyo. Upāsakāpīti ratanattayaṁ paṭissaraṇanti upāsakāpi. Dāyakāpīti",
  "tika-vin12t4:297_3": "bhikkhūnaṁ paccayadāyakāpi. Tesanti upāsakādīnaṁ. Tathevāti yathā upāsakādayo dvidhā",
  "tika-vin12t4:297_4": "bhijjanti, tatheva. Tatoti ārakkhadevatāhi paranti sambandho. Tenāti dvidhākāraṇena.",
  "tika-vin12t4:298": "382.Gahananissitoti ettha gahanasaddo diṭṭhipariyāyoti āha “micchādiṭṭhiantaggāhikadiṭṭhisaṅkhātaṁ gahana”nti.",
  "tika-vin12t4:299": "393.Tassa avajānantoti ettha “tassā”ti padaṁ “vacana”nti pāṭhasesena sambandhitabbanti āha “tassa vacana”nti. Tassāti navakassa. Tanti navakaṁ.",
  "tika-vin12t4:300_0": "394.“Yaṁatthāyā”ti eso saddo samāsoti āha “yadatthāyā”ti. “Taṁ attha”nti eso saddo",
  "tika-vin12t4:300_1": "liṅgavipallāsoti āha “so attho”ti. Atthasaddo hi pulliṅgo, pāḷiyaṁ na parihāpetabbanti",
  "tika-vin12t4:300_2": "etthāpi liṅgavipallāso veditabbo. Sabbatthāti sabbasmiṁ mahāsaṅgāme.",
  "tika-vin12t4:301": "Iti mahāsaṅgāmavaṇṇanāya yojanā samattā.",
  "tika-vin12t4:302": "Kathinabhedaṁ",
  "tika-vin12t4:303": "Kathinaatthatādivaṇṇanā",
  "tika-vin12t4:304": "403.Kathinekhandhaketi kathinakkhandhake. Pubbeti kathinakkhandhake.",
  "tika-vin12t4:305_0": "404.Payogassāti ettha payogo nāma koti āha “cīvaradhovanādino”tiādi. Ettha ādisaddena",
  "tika-vin12t4:305_1": "vicāraṇachedanabaddhanasibbanarajanakappabinduādiyanāni cha pubbakaraṇāni saṅgaṇhāti.",
  "tika-vin12t4:305_2": "Udakāharaṇādiko yo payogo karīyatīti yojanā. Anantaro nāma atītānantaraanāgatānantaravasena",
  "tika-vin12t4:305_3": "duvidho, idha anāgatānantaroyeva adhippetoti āha “anāgatavasenā”ti. Udakāharaṇādipayoge",
  "tika-vin12t4:305_4": "hi uppanne pacchā dhovanādipubbakaraṇassa uppattito tappayogassa anāgatavaseneva",
  "tika-vin12t4:305_5": "paccayo. Samanantarapaccayenāti ettha saṁsaddo suṭṭhuatthoti āha “suṭṭhu anantarapaccayenā”ti.",
  "tika-vin12t4:305_6": "“Āsannatara”nti iminā suṭṭhubhāvaṁ dasseti. “Payogassā”ti padaṁ “ādhārabhāva”nti",
  "tika-vin12t4:305_7": "pade sāmī, “paccayā hontī”ti pade sampadānaṁ. “Nissaya”nti padaṁ “ādhārabhāva”nti",
  "tika-vin12t4:305_8": "padena saṁvaṇṇeti. “Upetenā”ti iminā upasaddassa upagamanatthaṁ dasseti, balavatthaṁ",
  "tika-vin12t4:305_9": "paṭikkhipati. Paṭhamanti payogato, payogassa vā tāva. Iminā purejātapaccayenāti ettha",
  "tika-vin12t4:305_10": "puresaddo paṭhamatthoti dasseti. Pacchāti payogato, payogassa vā paraṁ. Apubbaṁ acarimanti",
  "tika-vin12t4:305_11": "ekapahārena. Iminā sahajātasaddassa atthaṁ dasseti.",
  "tika-vin12t4:306_0": "Evaṁ pucchitvāti sambandho. Yanti dhammajātaṁ. Idāni āhāti sambandho. Yassāti payogādikassa.",
  "tika-vin12t4:306_1": "Tadevāti dhammajātameva. Tassāti “pubbakaraṇaṁ payogassā”tiādivacanassa attho evaṁ",
  "tika-vin12t4:306_2": "veditabboti yojanā. “Payogassa katame dhammā”tiādi yaṁ vacanaṁ vuttaṁ, tattha vissajjanaṁ",
  "tika-vin12t4:306_3": "mayā vuccateti yojanā. Iminā pāḷiyaṁ ajjhāharitvā yojetabbabhāvaṁ dasseti. Catūhi",
  "tika-vin12t4:306_4": "paccayehi paccayākāraṁ vitthārento āha “payogassa hī”tiādi. Payogassa pubbakaraṇaṁ",
  "tika-vin12t4:306_5": "paccayo hotīti sambandho. Uddiṭṭhadhammesūti “anantarapaccayena paccayo”tiādinā uddiṭṭhesu",
  "tika-vin12t4:306_6": "dhammesu purejātapaccayo panesāti sambandho. Atha vā uddiṭṭhadhammesūti pubbakaraṇavasena",
  "tika-vin12t4:306_7": "uddiṭṭhesu dhovanādidhammesu ekadhammampīti sambandho. Na labhatīti udakāharaṇādipayogassa",
  "tika-vin12t4:306_8": "pubbe na labhati. Ayanti udakāharaṇādipayogo. Pacchājātapaccayaṁ pana labhatīti udakāharaṇādipayogo",
  "tika-vin12t4:306_9": "pacchājātapaccayaṁ labhati. Kasmā labhatīti āha “pacchā uppajjanakassa hī”tiādi.",
  "tika-vin12t4:306_10": "Pacchāti payogassa, payogato vā paraṁ. Hi yasmā kayirati, tasmā labhatīti yojanā.",
  "tika-vin12t4:306_11": "Sahajātapaccayaṁ pana na labhatīti sambandho. Mātikāpalibodhānisaṁsasaṅkhāteti aṭṭhamātikādvepalibodhapañcānisaṁsasaṅkhāte.",
  "tika-vin12t4:306_12": "Aññoti pannarasahi dhammehi añño. Payogādīsūtiādisaddena pubbakaraṇapaccuddhāraadhiṭṭhānāni",
  "tika-vin12t4:306_13": "saṅgaṇhāti. Etenupāyenāti etena yathāvuttaupāyena.",
  "tika-vin12t4:307": "Pubbakaraṇanidānādivibhāgavaṇṇanā",
  "tika-vin12t4:308_0": "406-7. Dvikkhattuṁ pucchitattā “pucchādvaya”nti vuttaṁ. Hetupaccayānaṁ sarūpaṁ dassento",
  "tika-vin12t4:308_1": "āha “cha cīvarānī”ti. Kasmā veditabbānīti āha “pubbapayogādīnañhī”tiādi. Hīti yasmā.",
  "tika-vin12t4:308_2": "Tāniyevāti cha cīvarāni eva. Evasaddo pacchāpi yojetabbo, tāni evāti attho. Hīti",
  "tika-vin12t4:308_3": "saccaṁ, pubbakaraṇādīni na atthīti yojanā.",
  "tika-vin12t4:309_0": "408. “Imāya saṅghāṭiyā”tiādinā vacībhedākāraṁ dasseti. Kathinatthārakena yasmā paccuddhāro",
  "tika-vin12t4:309_1": "ca adhiṭṭhānañca karīyati, tasmā kiriyāti vuccati. Tena vuttaṁ “paccuddhāro ceva adhiṭṭhānañcā”ti.",
  "tika-vin12t4:310": "411. Vatthuvipannādīnaṁ sarūpaṁ dassento āha “akappiyadussaṁ hotī”tiādi. Vināsaṁ, vikāraṁ vā pajjatīti vipannaṁ, vatthumeva vipannaṁ vatthuvipannaṁ.",
  "tika-vin12t4:311": "Kathinādijānitabbavibhāgavaṇṇanā",
  "tika-vin12t4:312_0": "412.Tesaññeva dhammānanti ettha dhammānaṁ sarūpaṁ dassento āha “yesu rūpādidhammesū”ti.",
  "tika-vin12t4:312_1": "Tattha rūpādidhammesūti vaṇṇagandhādīsu suddhaṭṭhakarūpakalāpadhammesu. Satīti santesu.",
  "tika-vin12t4:312_2": "Tesanti rūpādīnaṁ dhammānaṁ. “Samodhāna”nti iminā saṅgahoti padassa atthaṁ dasseti.",
  "tika-vin12t4:312_3": "“Missībhāvo”ti iminā samavāyoti padassa atthaṁ dasseti. Avayavadhammānaṁ saṁ ekabhāvassa",
  "tika-vin12t4:312_4": "gahaṇaṁ saṅgaho. Avayavadhammānaṁ samaṁ ayanaṁ pavattanaṁ samavāyo. Bahūsu dhammesūti",
  "tika-vin12t4:312_5": "bahūsu paramatthapaññattidhammesu. Nāmamattanti nāmapaññattimattaṁ. Pubbeti kathinakkhandhake.",
  "tika-vin12t4:313": "“Kāraṇehī”ti iminā ākārasaddo kāraṇatthoti dasseti. Yanti vacanaṁ.",
  "tika-vin12t4:314_0": "416.Uppajjantīti kathinuddhārā uppajjanti. Kinti kiṁ atthajātaṁ. Sabbepi kathinuddhārāti",
  "tika-vin12t4:314_1": "sambandho. Hīti saccaṁ, yasmā vā. Etthāti kathinuddhāresu. Purimā dveti antarubbhārasahubbhāravasena",
  "tika-vin12t4:314_2": "purimā dve. Etesañcāti purimānaṁ dvinnañca. Itareti avasesā kathinuddhārā. Tesupīti",
  "tika-vin12t4:314_3": "itaresu kathinuddhāresu. Sabbatthāti sabbasmiṁ kathinavinicchaye.",
  "tika-vin12t4:315": "Iti samantapāsādikāya vinayasaṁvaṇṇanāya",
  "tika-vin12t4:316": "Paññattivaggavaṇṇanāya",
  "tika-vin12t4:317": "Yojanā samattā.",
  "tika-vin12t4:318": "Upālipañcakaṁ",
  "tika-vin12t4:319": "Anissitavaggavaṇṇanā",
  "tika-vin12t4:320_0": "417. Upālipañhesu “kati hi nu kho bhante”ti pucchāya sambandho natthīti kassaci maññanaṁ",
  "tika-vin12t4:320_1": "nivārento āha “aya sambandho”ti. Theroti upālitthero, pucchīti sambandho. Imesanti",
  "tika-vin12t4:320_2": "pañcakānaṁ tantinti sambandho. Kesaṁ atthāya tantiṁ ṭhapessāmīti āha “nissāya vasanakārīnaṁ",
  "tika-vin12t4:320_3": "atthāyā”ti. Vasanakārīnaṁ bhikkhūnanti sambandho. Tesanti pañhānaṁ.",
  "tika-vin12t4:321_0": "Āpannokammakatoti ettha “āpanno”ti padaṁ “kammakato”ti padassa kāraṇadassananti āha",
  "tika-vin12t4:321_1": "“āpattiṁ āpanno, tappaccayāva saṅghena kammaṁ kataṁ hotī”ti. Tappaccayāvāti taṁāpattiāpannasaṅkhātā kāraṇā eva.",
  "tika-vin12t4:322": "Nappaṭippassambhanavaggavaṇṇanā",
  "tika-vin12t4:323": "420.Ayanti kammakato bhikkhu, na vattatīti sambandho. Anulomavatteti katakammassa anulome vatte. Assāti bhikkhussa. Sarajjukoti saha kammasaṅkhātāya rajjuyāti sarajjuko.",
  "tika-vin12t4:324_0": "421. Samaggehi bhikkhūhīti sambandho. Hīti saccaṁ. Accayaṁ desāpetvāti aññamaññaṁ",
  "tika-vin12t4:324_1": "dosaṁ desāpetvā. Tiṇavatthārakasamathaṁ vāti vāsaddo atthantaravikappo. Tatra ceti",
  "tika-vin12t4:324_2": "ettha tasaddo kammavisayo, cesaddo sacepariyāyoti āha “sace tādise kamme”ti. Diṭṭhāvikammampi",
  "tika-vin12t4:324_3": "katvāti diṭṭhāvikammaṁ katvāpīti yojanā. Pisaddena akatvāpīti sampiṇḍeti. Yatra panāti",
  "tika-vin12t4:324_4": "kamme pana. Tatthāti kamme. Pakkamitabbanti saṅgāmāvacarena pakkamitabbaṁ.",
  "tika-vin12t4:325_0": "422.Ussitamantīti ettha ussitaṁ mantī ussitamantīti dassento āha “lobha…pe… bhāsitā”ti.",
  "tika-vin12t4:325_1": "Tattha “lobhadosa mohamānussannaṁ vāca”nti iminā ussitapadassa atthaṁ dasseti. “Bhāsitā”ti",
  "tika-vin12t4:325_2": "iminā “mantī”ti padassa atthaṁ dasseti. Nissitajappīti ettha aññanissitaṁ jappametassāti",
  "tika-vin12t4:325_3": "nissitajappīti dassento āha “attano”tiādi. Ettha jappanti vacanaṁ. Jappa vacaneti",
  "tika-vin12t4:325_4": "hi dhātupāṭhesu vuttaṁ. Ussadayuttanti lobhādiussadayuttaṁ, vacananti sambandho.",
  "tika-vin12t4:325_5": "Evamaññanti evaṁ attanā aññaṁ. Kathānusandhivacaneti codakacuditakānaṁ kathāya anusandhivacane.",
  "tika-vin12t4:325_6": "Ettha “vacane”ti iminā “bhāsānusandhī”ti ettha bhāsasaddo vacanapariyāyoti dasseti.",
  "tika-vin12t4:326_0": "Ussāretīti uddhaṁ gamāpeti. Iminā ussādeti upari gamāpetīti ussādetāti vacanatthaṁ",
  "tika-vin12t4:326_1": "dasseti. Ettha hi dakārarakārā sadisatthā. Te hi dve akkharā kadāci katthaci sadisatthā",
  "tika-vin12t4:326_2": "honti. Avasāretīti hīnabhāvaṁ gamāpeti. Iminā avasādeti adhobhāvaṁ gamāpetīti avasādetāti",
  "tika-vin12t4:326_3": "vacanatthaṁ dasseti. “Apasādetā”tipi pāṭho, upasaggamattameva nānaṁ. Samphañca bahuṁ",
  "tika-vin12t4:326_4": "bhāsatīti ettha samphasaddo niratthakakathāvacanoti āha “niratthakakatha”nti. Niratthakakathā",
  "tika-vin12t4:326_5": "hi yasmā saṁ hitasukhaṁ phalati vināseti, tasmā samphanti vuccati. Phā dhātūti ca",
  "tika-vin12t4:326_6": "phaladhātūti ca dhātupāṭhesu (saddanītidhātumālāyaṁ 16 lakārantadhātu) vuttaṁ.",
  "tika-vin12t4:327_0": "Bhāre anāropiteti “tava bhāro”ti saṅghena bhāre anāropite. Ajjhottharitvāti abhibhavitvā.",
  "tika-vin12t4:327_1": "Iminā pasayha pavattāti ettha pasayhasaddassa abhibhavanatthaṁ dasseti. Anadhikāreti",
  "tika-vin12t4:327_2": "anadhipaccaṭṭhāne. “Kathetā”ti iminā vatudhātuyā kathanatthaṁ dasseti. Anokāsakammaṁ",
  "tika-vin12t4:327_3": "kāretvāti ettha nakārassa ayuttayogabhāvato yuttaṭṭhānaṁ dassento āha “okāsakammaṁ",
  "tika-vin12t4:327_4": "akāretvā”ti. Yassāti yā assa. Assa bhikkhuno attano yā diṭṭhi atthīti yojanā, athavā",
  "tika-vin12t4:327_5": "attano yā diṭṭhi bhaveyyāti yojanā. Tanti diṭṭhiṁ. “Kathetā”ti iminā byākatāti ettha",
  "tika-vin12t4:327_6": "vi ā pubbakaradhātuyā kathanatthaṁ dasseti.",
  "tika-vin12t4:328": "Vohāravaggavaṇṇanā",
  "tika-vin12t4:329": "424. “Neva desanāya na vuṭṭhānenā”ti idaṁ pārājikāpattiṁ sandhāya vuttaṁ. Dosānurūpanti vatthusaṅkhātassa dosassa anurūpaṁ.",
  "tika-vin12t4:330_0": "Payogaṁ na jānātīti ettha sace payogo mūlena visadiso hutvā bhinno hoti, evaṁ sati",
  "tika-vin12t4:330_1": "mūlapayoganti na vattabbanti āha “adhikaraṇānaṁ hī”tiādi. Hīti saccaṁ, yasmā vā.",
  "tika-vin12t4:330_2": "Mūlameva payogā nāma honti, na aññanti adhippāyo.",
  "tika-vin12t4:331_0": "Kātabbanti na jānātīti kātabbaṁ iti kammassa karaṇaṁ na jānātīti yojanā. Vatthūti",
  "tika-vin12t4:331_1": "bhaṇḍanakalahādivatthu, niyassādīnaṁ vatthūti sambandho. Catunnanti tajjanīyaniyassapabbājanīyapaṭisāraṇīyavasena",
  "tika-vin12t4:331_2": "catunnaṁ. Yācatīti saṅghaṁ kammassa vūpasamaṁ yācati.",
  "tika-vin12t4:332_0": "Vatthunti ettha āpattikkhandhānameva vatthunti āha “sattannaṁ āpattikkhandhāna”nti.",
  "tika-vin12t4:332_1": "Padesapaññattisabbatthapaññattisādhāraṇapaññattiasādhāraṇapaññattiekatopañña- ttiubhatopaññattivasena",
  "tika-vin12t4:332_2": "channaṁ paññattīnaṁ paññattiyaṁ paviṭṭhattā vuttaṁ “tividhaṁ paññatti”nti. “Heṭṭhupariyaṁ",
  "tika-vin12t4:332_3": "katvā padaṁ yojetī”ti iminā padapaccābhaṭṭhanti ettha padānaṁ heṭṭhupariyavasena",
  "tika-vin12t4:332_4": "paṭinivattitvā ābhassanaṁ gaḷanaṁ cutaṁ padapaccābhaṭṭhanti atthaṁ dasseti.",
  "tika-vin12t4:333": "Vinayeti ettha na kevalaṁ pāḷiyaṁyeva, atha kho aṭṭhakathāyampīti āha “vinayapāḷiyañceva aṭṭhakathāyañcā”ti.",
  "tika-vin12t4:334_0": "Ñattiṁna jānātīti ettha ñattibhedaṁ dassento āha “saṅkhepato”tiādi. Tatthāti duvidhāsu",
  "tika-vin12t4:334_1": "ñattīsu. Kammañattīti anussāvanakammassa ṭhāne ṭhitā ñatti. Anussāvanakammaṁ natthi,",
  "tika-vin12t4:334_2": "sayameva anussāvanakammaṭṭhāne ṭhitāti attho. Kammapādañattīti anussāvanakammassa",
  "tika-vin12t4:334_3": "pādabhūtā mūlabhūtā ñatti. Navasu ṭhānesūti osāraṇādīsu navasu ṭhānesū. Dvīsu ṭhānesūti",
  "tika-vin12t4:334_4": "ñattidutiyañatticatutthavasena dvīsu ṭhānesu, kammapādañattiyā karaṇaṁ na jānātīti",
  "tika-vin12t4:334_5": "sambandho. Yvāyaṁ catubbidho samathoti yojanā. Tanti catubbidhaṁ samathaṁ. Ñattiyāti",
  "tika-vin12t4:334_6": "sāmyatthe sāmivacanaṁ. Yaṁ adhikaraṇaṁ vūpasamatīti sambandho. Tassāti adhikaraṇassa.",
  "tika-vin12t4:334_7": "Taṁ vūpasamaṁ na jānātīti sambandho.",
  "tika-vin12t4:335_0": "Suttaṁ na jānātīti ettha suttasaddassa kadāci katthaci mātikāyañca suttantapiṭake",
  "tika-vin12t4:335_1": "ca pavattanato idha ubhatovibhaṅgeti āha “ubhatovibhaṅga”nti. Vinayaṁ na jānātīti",
  "tika-vin12t4:335_2": "ettha vinayasaddassa sakale vinayapiṭake vattamānassāpi suttanti ettha ubhatovibhaṅgassa",
  "tika-vin12t4:335_3": "gahitattā idha khandhakaparivārāva gahetabbāti āha “khandhakaparivāraṁ na jānātī”ti.",
  "tika-vin12t4:336_0": "Vinayaṁ na jānātīti ettha vinayapiṭakassa gahetabbattā vuttaṁ “ṭhapetvā vinayapiṭaka”nti.",
  "tika-vin12t4:336_1": "Suttantike cattāro mahāpadeseti buddhāpadesasaṅghāpadesasambahulattherāpadesaekattherā",
  "tika-vin12t4:336_2": "padesavasena cattāro mahāpadese. Etthāti pañcake. Yanti vacanaṁ. Sabbatthāti sabbesu pañcakesu.",
  "tika-vin12t4:337": "Iti",
  "tika-vin12t4:338": "Anissitavagga-nappaṭippassambhanavagga-vohāravaggavaṇṇanāya",
  "tika-vin12t4:339": "Yojanā samattā.",
  "tika-vin12t4:340": "Diṭṭhāvikammavaggavaṇṇanā",
  "tika-vin12t4:341_0": "425. Diṭṭhāvikammavagge diṭṭhāvikammāti ettha āvi karīyate āvikammaṁ, diṭṭhīnaṁ āvikammaṁ",
  "tika-vin12t4:341_1": "diṭṭhāvikammanti dassento āha “diṭṭhīnaṁ āvikammānī”ti. “Laddhipakāsanāna”nti iminā",
  "tika-vin12t4:341_2": "diṭṭhisaddo laddhipariyāyo, āvikammasaddo pakāsanapariyāyoti dasseti. Etanti “diṭṭhāvikammā”ti",
  "tika-vin12t4:341_3": "nāmaṁ. Adesanāgāminī nāma atthato garukanti āha “garukāpattiyā”ti. Lahukāyapīti pisaddo",
  "tika-vin12t4:341_4": "garahattho. Lahukāyapi desitāya diṭṭhāvikammaṁ adhammikaṁ hoti, pageva garukāyāti attho.",
  "tika-vin12t4:342_0": "Yathā…pe… hotīti yathā āvikate catūhi pañcahi ekībhūtehi āvikatā hotīti yojanā. Catūhi",
  "tika-vin12t4:342_1": "pañcahīti antimaparicchedadassanaṁ. Tato atirekehipi ekato desetuṁ na vaṭṭati, desitā",
  "tika-vin12t4:342_2": "ca āpatti na vuṭṭhāti, desanāpaccayā dukkaṭañca hoti. “Catūhi pañcahī”ti antimaparicchedassa",
  "tika-vin12t4:342_3": "dassitattā dvīhi tīhi pana ekato desetuṁ vaṭṭatīti daṭṭhabbaṁ. Manomānasenāti ettha",
  "tika-vin12t4:342_4": "manosaddena mānasasaddassa rāgaarahattesupi pavattanato tadatthe paṭikkhipitvā citte",
  "tika-vin12t4:342_5": "eva vattatīti dasseti. Tena vuttaṁ “manasaṅkhātena mānasenā”ti. Iminā manabhūtaṁ",
  "tika-vin12t4:342_6": "mānasaṁ manomānasanti vacanatthaṁ dasseti.",
  "tika-vin12t4:343_0": "Samānasaṁvāsakassāpīti pisaddo samānasaṁvāsakassapi nānāsīmāya ṭhitassa santike āvikammaṁ",
  "tika-vin12t4:343_1": "adhammikaṁ hoti, pageva nānāsaṁvāsakassāti dasseti. Māḷakasīmāyāti khaṇḍasīmāya aṅgaṇe.",
  "tika-vin12t4:343_2": "Avippavāsasīmāyāti mahāsīmāya, ṭhitassāpi santiketi sambandho. Pisaddena “khaṇḍasīmāya",
  "tika-vin12t4:343_3": "ṭhitassapī”ti atthaṁ sampiṇḍeti.",
  "tika-vin12t4:344_0": "430.Na pariyattanti na samatthaṁ. Iminā nālanti ettha alaṁsaddo pariyattatthova,",
  "tika-vin12t4:344_1": "nārahabhūsanavāraṇatthoti dasseti. Idhāpīti pañcakepi. Pisaddena purimapañcakaṁ apekkhati.",
  "tika-vin12t4:344_2": "“Sāsanato”ti iminā cudhātuyā apādānaṁ dasseti. “Kāmo”ti iminā adhippāyasaddo kāmapariyāyoti dasseti.",
  "tika-vin12t4:345_0": "432.Mandattā momūhattāti ettha ttapaccayassa bhāvatthe, pañcamīvibhattiyā ca kāraṇatthe",
  "tika-vin12t4:345_1": "pavattabhāvaṁ dassento āha “mandabhāvena momūhabhāvenā”ti. Paribhavāti ettha paribhavakāmāti",
  "tika-vin12t4:345_2": "atthaṁ dassento āha “paribhavaṁ āropetukāmo hutvā”ti. Aññabyākaraṇesupīti arahattabyākaraṇesupi.",
  "tika-vin12t4:345_3": "Sabbatthāti diṭṭhāvikammavagge. Yanti vacanaṁ.",
  "tika-vin12t4:346": "Iti diṭṭhāvikammavaggavaṇṇanāya yojanā samattā.",
  "tika-vin12t4:347": "Musāvādavaggavaṇṇanā",
  "tika-vin12t4:348_0": "444. Dhammapadhānaṁ dhammādhiṭṭhānaṁ sandhāya “pārājikaṁ gacchatīti pārājikagāmī”ti",
  "tika-vin12t4:348_1": "suddhakattuvasena vuttaṁ, puggalapadhānaṁ puggalādhiṭṭhānaṁ sandhāya “pārājikaṁ gacchati",
  "tika-vin12t4:348_2": "anena, gamāpetīti vā pārājikagāmī”ti karaṇahetukattuvasenapi vattabbaṁ. Vitthāraṁ",
  "tika-vin12t4:348_3": "dassanto āha “tatthā”tiādi. Tattha tatthāti “musāvādo pārājikagāmī”tiādipāṭhe, evaṁ",
  "tika-vin12t4:348_4": "vitthāro veditabboti sambandho. Tesu “musāvādo pārājikagāmī”tiādīsu vā, niddhāraṇe bhummaṁ.",
  "tika-vin12t4:349_0": "Adassanenāti ettha kassa adassanenāti āha “vinayadharassā”ti. Vitthāraṁ dassento",
  "tika-vin12t4:349_1": "āha “kappiyākappiyesu hī”tiādi. Tanti vinayadharaṁ. Assavanenāti ettha kesaṁ vacanaṁ",
  "tika-vin12t4:349_2": "assavanenāti āha “ekavihārepī”tiādi. Ekavihārepīti vinayadharena ekavihārepi. Pisaddena",
  "tika-vin12t4:349_3": "nānāvihāre pana pagevāti dasseti. Upaṭṭhānanti upaṭṭhānatthaṁ, upaṭṭhānaṭṭhānaṁ vā.",
  "tika-vin12t4:349_4": "Vuccamānaṁ aññesaṁ vacanaṁ asuṇanto hutvā vāti yojanā. Pasuttakatāti ettha yakāralopoti",
  "tika-vin12t4:349_5": "āha “pasuttakatāyā”ti. Pasuttakabhāvenapīti pisaddo aññampi adassanādikāraṇaṁ sampiṇḍeti.",
  "tika-vin12t4:349_6": "Tathāsaññīti ettha tathāsaddo kovisayoti āha “akappiye…pe… āpajjanto”ti. Ekarattātikkamādivasenāti",
  "tika-vin12t4:349_7": "ādisaddena chārattātikkamādiṁ saṅgaṇhāti. Sabbatthāti musāvādavagge.",
  "tika-vin12t4:350": "Iti musāvādavaggavaṇṇanāya yojanā samattā.",
  "tika-vin12t4:351": "Bhikkhunovādavaggavaṇṇanā",
  "tika-vin12t4:352_0": "450. Bhikkhunivagge alābhāyāti ettha labhadhātuyā kammaṁ, sampadānavacanassa ca tadatthaṁ",
  "tika-vin12t4:352_1": "dassento āha “catunnaṁ paccayānaṁ alābhatthāyā”ti. “Vāyamatī”ti iminā parisakkatīti",
  "tika-vin12t4:352_2": "ettha sakkadhātuyā samatthatthaṁ paṭikkhipitvā vāyamatthaṁ dasseti. Kalisāsananti",
  "tika-vin12t4:352_3": "pāpaparājayaāṇaṁ. Nīharaṇatthāyāti niddharitvā apanayanatthāya.",
  "tika-vin12t4:353": "451. “Kamma”nti sāmaññato vuttattā “sattannaṁ kammānaṁ aññatara”nti.",
  "tika-vin12t4:354_0": "454.Nasākacchātabboti ettha ko nāma kathāmaggo na sākacchātabbo, nanu vinayoyevāti",
  "tika-vin12t4:354_1": "āha “kappiyā…pe… kathāmaggo”ti. “Na kathetabbo”ti iminā kacchasaddassa kathadhātuyā",
  "tika-vin12t4:354_2": "nipphannabhāvaṁ dīpeti. Kasmā pana paṭhamapañcake “na asekkhenā”ti paṭikkhipitvā",
  "tika-vin12t4:354_3": "dutiyapañcake “asekkhenā”tiādi vuttanti āha “yasmā panā”tiādi. Itaro puthujjano na kathetīti yojanā.",
  "tika-vin12t4:355_0": "Na atthapaṭisambhidāpattoti ettha attho nāma aṭṭhakathāyevādhippetāti āha “aṭṭhakathāyā”ti.",
  "tika-vin12t4:355_1": "“Pabhedagatañāṇappatto”ti iminā atthādīsu pati visuṁ sambhijjatīti paṭisambhidā,",
  "tika-vin12t4:355_2": "paññā, taṁ pattoti paṭisambhidāpatto. Atthe paṭisambhidāpatto atthapaṭisambhidāpattoti",
  "tika-vin12t4:355_3": "dasseti. “Pāḷidhamme”ti iminā dhammapaṭisambhidāpattoti ettha dhammasarūpaṁ dasseti.",
  "tika-vin12t4:355_4": "Vohāraniruttiyanti paññattiniruttiyaṁ. Iminā niruttipaṭisambhidāpattoti ettha niruttisarūpaṁ",
  "tika-vin12t4:355_5": "dasseti. Paṭibhānapaṭisambhidāpattoti ettha paṭibhānaṁ nāma heṭṭhimañāṇattayamevāti",
  "tika-vin12t4:355_6": "āha “atthapaṭisambhidādīni ñāṇānī”ti, tesūti ñāṇesu, yaṁ yaṁ vimuttaṁ yathāvimuttaṁ,",
  "tika-vin12t4:355_7": "cittaṁ. Paccavekkhitāti punappunaṁ olokitā. Sabbatthāti bhikkhunivagge.",
  "tika-vin12t4:356": "Iti bhikkhunovādavaggavaṇṇanāya yojanā samattā.",
  "tika-vin12t4:357": "Ubbāhikavaggavaṇṇanā",
  "tika-vin12t4:358_0": "455. Ubbāhikavagge atthakusalotiādipadānaṁ bhedanissitasamāsaṁ dassento āha “aṭṭhakathākusalo”tiādi.",
  "tika-vin12t4:358_1": "Ācariyamukhatoti ācariyavadanato, ācariyasammukhe vā, sithiladhanitādīti ādisaddena",
  "tika-vin12t4:358_2": "dīgharassādīni saṅgaṇhāti. Akkharaparicchedeti ettako sithilo, ettako dhanitotiādinā",
  "tika-vin12t4:358_3": "akkharaparicchede. Iminā byañjanakusaloti ettha byañjanasaddo akkharapariyāyoti dasseti.",
  "tika-vin12t4:358_4": "Na pubbāparakusaloti ettha pubbāparo nāma purimānaṁ catunnañceva kathāya ca pubbāparoti",
  "tika-vin12t4:358_5": "āha “atthapubbāpare”tiādi.",
  "tika-vin12t4:359": "Kodhanotiādīni vuttānīti sambandho. Yasmā na sakkotīti yojanā. Pasāretāti ettha saradhātu upasaggavasena vecittavācakoti āha “mohetā”ti.",
  "tika-vin12t4:360": "Iti ubbāhikavaggavaṇṇanāya yojanā samattā.",
  "tika-vin12t4:361": "Adhikaraṇavūpasamavaggavaṇṇanā",
  "tika-vin12t4:362": "457. Adhikaraṇavūpasamavagge saṅghagaru nāma koti āha “dhammañca…pe… saṅghagaru nāma hotī”ti. Tānīti cīvarādīni.",
  "tika-vin12t4:363_0": "458.Pañcahupāliākārehīti ettha ākārasaddo kāraṇatthoti āha “pañcahi kāraṇehī”ti.",
  "tika-vin12t4:363_1": "Kammenātiādīsu kammādīnaṁ sarūpaṁ dassento āha “apalokanādīsū”tiādi. Upapattīhīti",
  "tika-vin12t4:363_2": "yuttīhi. Mayhaṁ uccākulā pabbajitabhāvañca bahussutabhāvañca tumhe jānāthāti yojanā.",
  "tika-vin12t4:363_3": "Mādiso nāma…pe… tumhākaṁ yuttaṁ nanūti yojanā. Kaṇṇamūleti kaṇṇasamīpe. Anussāvanenāti",
  "tika-vin12t4:363_4": "anusamīpe sāvāpanena. Tesanti bhikkhūnaṁ. Anivattidhammeti anivattanasabhāve. Salākaggāhenāti",
  "tika-vin12t4:363_5": "attano salākāya gāhāpanena.",
  "tika-vin12t4:364_0": "Etthāti kammādīsu. Pamāṇanti saṅghabhedassa kāraṇaṁ. Pubbabhāgāti saṅghabhedato pubbabhāge",
  "tika-vin12t4:364_1": "pavattā. Pubbabhāgabhāvaṁ āvikaronto āha “aṭṭhārasavatthudīpanavasena hī”tiādi. Voharantepīti",
  "tika-vin12t4:364_2": "yojanā. Tatthāti vohāre. Kadā pana saṅgho bhinnoti āha “yadā panā”tiādi. Yadā pana",
  "tika-vin12t4:364_3": "karotīti sambandho. Kammanti uposathakammato aññaṁ kammaṁ gahetabbaṁ. Uddesanti uposathakammaṁ.",
  "tika-vin12t4:364_4": "Itīti evaṁ. Saṅghabhedakakkhandhakavaṇṇanāyaṁ “evaṁ…pe… pakāsayissāmā”ti yaṁ vacanaṁ",
  "tika-vin12t4:364_5": "avocumhāti yojanā. Tassa vacanassāti pāṭhaṁ ajjhāharitvā “svāyaṁ attho”ti padena sambandhitabbo.",
  "tika-vin12t4:365_0": "Paññattetanti ettha niggahitalopasandhīti āha “paññattaṁ eta”nti. Kvāti kismiṁ khandhake.",
  "tika-vin12t4:365_1": "Tatrāti vattakkhandhake. Ettāvatāti ettakena āgantukavattādiakaraṇamattena. Anupubbenāti",
  "tika-vin12t4:365_2": "anukkamena. Yathārattanti ettha yathāsaddo anurūpatthavācako, rattisaddena rattippamāṇaṁ",
  "tika-vin12t4:365_3": "gahetabbanti dassento āha “rattiparimāṇānurūpa”nti. Iminā rattiyā anurūpaṁ yathārattanti",
  "tika-vin12t4:365_4": "nibbacanaṁ dasseti. “Rattiparimāṇānurūpa”nti vutte rattiparimāṇassa atikkantattā",
  "tika-vin12t4:365_5": "atthato theroti āha “yathātheranti attho”ti. Vavatthānanti paricchedo. So hi visuṁ",
  "tika-vin12t4:365_6": "avahito hutvā tiṭṭhatīti vavatthānanti vuccati. Kammākammānīti ettha kammaṁ akammānīti",
  "tika-vin12t4:365_7": "padavibhāgaṁ katvā akāro vuddhatthoti āha “khuddakāni ceva mahantāni ca kammānī”ti.",
  "tika-vin12t4:365_8": "Sati ca akammassa mahantabhāve kammaṁ nāma khuddakanti atthato siddhaṁ hoti. Tena",
  "tika-vin12t4:365_9": "vuttaṁ “khuddakāni cevā”ti. Akārassa appatthaṁ gahetvā “mahantāni ceva khuddakāni",
  "tika-vin12t4:365_10": "ca kammānī”ti atthopi yujjateva. So pana idha na gahito, aññattha pana dissati. “Uccāvacāni",
  "tika-vin12t4:365_11": "kammānī”ti hi vākyavasena vuttaṭṭhāne uccasaddena mahantatthaṁ dasseti, avacasaddena",
  "tika-vin12t4:365_12": "khuddakatthaṁ dasseti. Tasmā mahantakhuddakāni kammānīti attho veditabbo. Sati ca",
  "tika-vin12t4:365_13": "akammassa khuddakabhāve kammaṁ nāma mahantanti atthatopi siddhanti daṭṭhabbaṁ.",
  "tika-vin12t4:366": "Saṅghabhedavaggadvayavaṇṇanā",
  "tika-vin12t4:367_0": "459. Saṅghabhedavaggadvaye eteti sabhāvā. Teti adhammādayo. Itīti evaṁ. Yaṁ kammanti",
  "tika-vin12t4:367_1": "yojanā. Diṭṭhiṁ vinidhāyāti sambandho. Ekasmiṁ pañcake ayaṁ atthayojanā kātabbāti",
  "tika-vin12t4:367_2": "sambandho. Etthāpīti imasmiṁ pañcakepi. Pisaddena heṭṭhā vuttaṁ pañcakaṁ apekkhati.",
  "tika-vin12t4:367_3": "Sabbatthāti sabbesu pañcakesu. Hīti saccaṁ. Pubbe avuttanayaṁ yaṁ vacanamatthi, taṁ",
  "tika-vin12t4:367_4": "vacanaṁ ettha pañcakesu na atthīti yojanā.",
  "tika-vin12t4:368": "Āvāsikavaggavaṇṇanā",
  "tika-vin12t4:369_0": "461. Āvāsikavagge “haritvā”ti iminā yathābhatanti ettha bharadhātuyā haraṇatthañca",
  "tika-vin12t4:369_1": "kiriyāvisesanabhāvañca dasseti. “Ṭhapito”ti iminā nikkhittoti ettha khipadhātuyā",
  "tika-vin12t4:369_2": "ṭhapanatthaṁ dasseti.",
  "tika-vin12t4:370": "462.Pariṇāmetīti pariṇataṁpāpeti. “Niyāmeti kathetī”ti iminā adhippāyatthaṁ dasseti, etthāti āvāsikavagge.",
  "tika-vin12t4:371": "Kathinatthāravaggavaṇṇanā",
  "tika-vin12t4:372_0": "467. Kathinatthāravagge otamasikoti ettha avatamaṁ gato otamasikoti dassento āha",
  "tika-vin12t4:372_1": "“andhakāragato”ti. Andhakārasaddena tamasaddo andhakārapariyāyoti dasseti. Tanti",
  "tika-vin12t4:372_2": "otamasikaṁ. Asamannāharantoti taṁ asamannāharanto, kasmā asamannāharantoti āha “kiccayapasutattā",
  "tika-vin12t4:372_3": "vandana”nti. Ekatoti kopena saddhiṁ. Verī visabhāgapuggalo ekato ākodhena vattanaṭṭhena",
  "tika-vin12t4:372_4": "ekāvattoti vuccati. Pahareyyāti vandantaṁ pahareyya. “Aññaṁ cintayamāno”ti iminā",
  "tika-vin12t4:372_5": "aññasmiṁ ārammaṇe cittaṁ vidahati ṭhapetīti aññavihitoti dasseti.",
  "tika-vin12t4:373_0": "Saṅghato uddharitvā khipitabbo apanetabboti ukkhitto, soyeva ukkhittako. Tehīti catūhi.",
  "tika-vin12t4:373_1": "Avandiyesu pannarasapuggalesūti sambandho. Antarā vuttakāraṇena cāti antare vuttena",
  "tika-vin12t4:373_2": "“tañhi vandantassa mañcapādādīsupi nalāṭaṁ paṭihaññeyyā”tiādinā kāraṇena ca. Itoti",
  "tika-vin12t4:373_3": "pannarasapuggalamhā. Itīti evaṁ. Sace uddesācariyo ca ovādācariyo ca navako hoti,",
  "tika-vin12t4:373_4": "na vandanīyo. Sabbatthāti kathinatthāravagge.",
  "tika-vin12t4:374": "Iti kathinatthāravaggavaṇṇanāya yojanā samattā.",
  "tika-vin12t4:375": "Niṭṭhitā ca upālipañcakavaṇṇanāya yojanā.",
  "tika-vin12t4:376": "Āpattisamuṭṭhānavaṇṇanā",
  "tika-vin12t4:377_0": "470. “Acittako āpajjatī”tiādīsu evamattho veditabboti yojanā. Acittako āpajjatīti",
  "tika-vin12t4:377_1": "acittako hutvā āpajjati. Eseva nayo acittako vuṭṭhātīti etthāpi. Yaṁkiñci āpattinti",
  "tika-vin12t4:377_2": "sambandho. Itaraṁ āpattinti yojanā. Dhammadānaṁ karomīti “sabbadānaṁ dhammadānaṁ",
  "tika-vin12t4:377_3": "jinātī”ti ca “amataṁdado ca so hoti, yo dhammamanusāsatī”ti ca bhagavatā vuttavacanaṁ",
  "tika-vin12t4:377_4": "sutvā dhammadānaṁ karomi. Domanassikoti domanassena yutto, domanassavanto vā. Etthāti abyākatamūle.",
  "tika-vin12t4:378": "473.Yassa yassāti sikkhāpadassa. Taṁ sabbanti sabbaṁ taṁtaṁsamuṭṭhānasikkhāpadaṁ.",
  "tika-vin12t4:379": "Aparadutiyagāthāsaṅgaṇikaṁ",
  "tika-vin12t4:380": "(1) Kāyikādiāpattivaṇṇanā",
  "tika-vin12t4:381_0": "474.Chaāpattiyo kāyikāti ettha cha āpattiyo nāma kāti āha “antarapeyyāle”tiādi. Antarapeyyāle",
  "tika-vin12t4:381_1": "vuttāti sambandho. “Kāyadvāre samuṭṭhitattā”ti iminā kāye samuṭṭhantīti kāyikāti",
  "tika-vin12t4:381_2": "vacanatthaṁ dasseti. Tasmiṁyeva antarapeyyāle vuttāti sambandho. “Vajjapaṭicchādikāyā”tiādinā",
  "tika-vin12t4:381_3": "chādentassa tissoti ettha tiṇṇaṁ sarūpaṁ dasseti. “Bhikkhuniyā”tiādinā pañca saṁsaggapaccayāti",
  "tika-vin12t4:381_4": "ettha pañcannaṁ sarūpaṁ dasseti.",
  "tika-vin12t4:382_0": "“Ekaratta”itiādinā aruṇugge tissoti ettha tiṇṇaṁ sarūpaṁ dasseti. Dve yāvatatiyakāti",
  "tika-vin12t4:382_1": "saṁvaṇṇetabbena “ekādasa yāvatatiyakā nāmā”ti saṁvaṇṇanāya viruddhabhāvaṁ paṭikkhipanto",
  "tika-vin12t4:382_2": "āha “paññattivasena panā”tiādi. “Imasmiṁ sāsane”ti iminā etthasaddassa visayaṁ dasseti.",
  "tika-vin12t4:382_3": "Ekena sabbasaṅgahoti ettha eko nāma ko, sabbāni nāma kānīti āha “yassa siyā”tiādi.",
  "tika-vin12t4:382_4": "“Nidānuddesenā”ti iminā ekassa sarūpaṁ dasseti. “Sikkhāpadānañca pātimokkhuddesānañcā”ti",
  "tika-vin12t4:382_5": "imehi padehi sabbasarūpaṁ dasseti. Saṅgaha saddena kammachaṭṭhīsamāso.",
  "tika-vin12t4:383": "“Vajjapaṭicchādikāyā”tiādinā dve duṭṭhullacchādanāti ettha dvinnaṁ sarūpaṁ dasseti.",
  "tika-vin12t4:384_0": "“Bhikkhu bhikkhuniyā”tiādinā gāmantare catassoti ettha catassannaṁ sarūpaṁ dasseti.",
  "tika-vin12t4:384_1": "Puna “bhikkhu bhikkhuniyā”tiādinā cetassā nadipārapaccayāti ettha catassannameva",
  "tika-vin12t4:384_2": "sarūpaṁ dasseti. “Cīvaradāne pācittiya”nti iminā pācittiyabhāvena sadisattā saṅkhyāviseso",
  "tika-vin12t4:384_3": "na kātabboti dasseti.",
  "tika-vin12t4:385": "(2) Desanāgāminiyādivaṇṇanā",
  "tika-vin12t4:386": "475.Eketthāti etthasaddo sāsanavisayo.",
  "tika-vin12t4:387": "Ekasikkhāpadampi natthīti pisaddo bahusikkhāpadāni pana pagevāti ca āpatti pana pagevāti ca āpattīpi natthīti ca atthaṁ dasseti.",
  "tika-vin12t4:388_0": "“Sakalepi vinaye”ti iminā dvetthāti pāṭhe etthasaddassa visayaṁ dasseti. Ubhinnanti",
  "tika-vin12t4:388_1": "bhikkhubhikkhunīnaṁ. Aññathā pana kittakā paṭhamāpattikāti āha “itarathā panā”tiādi.",
  "tika-vin12t4:388_2": "Tattha itarathāti paññattito aññena pakārena. Kammañcāti kammañatti ca. Kammapādikā",
  "tika-vin12t4:388_3": "cāti kammapādañatti ca. Navasu ṭhānesūti osāraṇādīsu navasu ṭhānesu. Dvīsūti ñattidutiya,",
  "tika-vin12t4:388_4": "ñatticatutthakammesu.",
  "tika-vin12t4:389_0": "Vajjapaṭicchādikāya pārājikaṁ, ukkhittānuvattikāya pārājikaṁ, aṭṭhavatthukāya pārājikanti",
  "tika-vin12t4:389_1": "iti ime tayoti yojanā. Kāraṇabhūtenāti hetubhūtena, “karaṇabhūtenā”tipi pāṭho, sādhakatamasattibhūtenāti attho.",
  "tika-vin12t4:390_0": "Tesanti addhānahīnādīnaṁ. Etthāti “tayo puggalā na upasampādetabbā”ti pāṭhe, etesu",
  "tika-vin12t4:390_1": "aṅgahīnādīsu vā. Yoti puggalo. Aparipūro na yācatīti sambandho. Mātughātakādayo karaṇadukkaṭakā",
  "tika-vin12t4:390_2": "cāti yojanā. Tatthāti tesu ñattikappanādīsu. Ñattikappanāti ñattividhi. Vippakatapaccattanti",
  "tika-vin12t4:390_3": "vippakataṁ paccattaṁ. Atītakaraṇanti atītassa karaṇaṁ. Vitthārento āha “vatthusampannaṁ",
  "tika-vin12t4:390_4": "hī”tiādi. Tayo kammāna saṅgahāti ettha chandabhedarakkhanatthāya nakāre niggahitalopo.",
  "tika-vin12t4:390_5": "Nāsitakāti nāsetabbā puggalā, nāsitabbāti nāsitā, nāsitā eva nāsitakā. Tiṇṇaṁ janānanti",
  "tika-vin12t4:390_6": "tiṇṇaṁ upasampadāpekkhajanānaṁ ekūpajjhāyena nānācariyena hutvāti yojanā. Ekānussāvanāti ekato anussāvanā.",
  "tika-vin12t4:391_0": "Pādo nāma kahāpaṇassa catutthabhāgo. Māsako nāma pādassa pañcamabhāgo. Pārājikanti",
  "tika-vin12t4:391_1": "vanappatiṁ chindantassa dutiyapārājikaṁ. Anodissāti “manusso maratū”tiādinā na uddisitvā. Tenāti visena.",
  "tika-vin12t4:392_0": "Bhikkhunovādakavaggasminti sāmaññādhāro. Dasasu sikkhāpadesūti visesādhāro. Paṭhamasikkhāpadamhiyevāti",
  "tika-vin12t4:392_1": "dasasu sikkhāpadesu paṭhamasikkhāpadamhiyeva. Upasampannāya bhikkhuniyāti sambandho.",
  "tika-vin12t4:392_2": "“Āpatti hotī”ti iminā “cīvarenā”ti padassa sambandhaṭṭhānaṁ dasseti.",
  "tika-vin12t4:393": "“Catasso evā”ti iminā tattikāti ettha tasaddassa visayaṁ dasseti. Tā catasso parimāṇā yāsaṁ āpattīnanti tattikā. Nipannassāpi tattikāti etthāpi eseva nayo. Sāti bhikkhunī.",
  "tika-vin12t4:394": "(3) Pācittiyavaṇṇanā",
  "tika-vin12t4:395": "476.Pañca bhesajjānīti sabbiādīni pañca bhesajjāni. Imaṁ āpattinti sambandho. Pacchā āpannoti yojanā.",
  "tika-vin12t4:396": "Ekaṁkabaḷanti ekaṁ ālopaṁ, tumhamūleti tumhaṁ santike.",
  "tika-vin12t4:397": "Yathāvatthukanti vatthuanulomaṁ, āpattiyo desitāva hontīti yojanā.",
  "tika-vin12t4:398_0": "Kokālikādīnantiādisaddena kaṭamodakatissakādayo saṅgaṇhāti. Pāpikāya diṭṭhiyā appaṭinissagge",
  "tika-vin12t4:398_1": "pācittiyañca caṇḍakāḷikāya bhikkhuniyā pācittiyañcāti yojanā. Payuttavācāpaccayāti",
  "tika-vin12t4:398_2": "viññattinimittādīhi pakārena yuttāya vācāya paccayā. Āpatti pārājikassāti pārājikassa",
  "tika-vin12t4:398_3": "āpajjanaṁ. Athavā pārājikassāti assa bhikkhussa pārājikā āpatti hotīti vā pārājikā",
  "tika-vin12t4:398_4": "āpatti assa bhavatīti vā yojanā kātabbā. Itīti imā cha āpattiyo āpajjatīti yojanā.",
  "tika-vin12t4:399_0": "Bhojanaṁ gahetvā ajjhoharamānāti sambandho. Tathevāti yathā khādane, tatheva maṁsaṁ",
  "tika-vin12t4:399_1": "lasuṇaṁ ajjhoharamānāti yojanā. “Paṇītabhojanānī”ti ca “akappiyamaṁsa”nti ca padāni",
  "tika-vin12t4:399_2": "“ajjhoharamānā”ti padena sambandhitabbāni.",
  "tika-vin12t4:400_0": "Pañca ṭhānānīti pañca āpattisaṅkhātāni ṭhānāni. Tatthāti pañcasu sahadhammikesu.",
  "tika-vin12t4:400_1": "Dvinnanti bhikkhubhikkhunīnaṁ. Tesanti sikkhamānādīnaṁ. Pañcannamevāti sahadhammikānaṁyeva.",
  "tika-vin12t4:400_2": "Vinicchayavohāroti vinicchayavacanaṁ. Iminā cattāri adhikaraṇāni paṭikkhipati. Aḍḍakammaṁ",
  "tika-vin12t4:400_3": "nāmāti abhiyuñjantānaṁ kammaṁ nāma.",
  "tika-vin12t4:401_0": "“Sahadhammikāna”nti iminā pañjannaṁ vinicchayoti ettha pañcasarūpaṁ dasseti. Sobhaṇabhāvaṁ",
  "tika-vin12t4:401_1": "vitthārento āha “katavītikkamo hī”tiādi. Abbhuṇhasīloti abhinavuppannasīlo. Abbhuṇhasīlo",
  "tika-vin12t4:401_2": "nāma atthato pākatikasīloti āha “pākatiko”ti, pakatisīlena niyuttoti attho.",
  "tika-vin12t4:402": "“Kāyadvārasambhavā”ti iminā kāyikāti padassa taddhitabhāvaṁ dasseti. Mukhaṁ oloketabbanti ettha vuttāti sambandho.",
  "tika-vin12t4:403": "Catunnaṁ desanāya cāti ettha “desanāyā”ti padaṁ ādipadalopanti āha “accayadesanāyā”ti. Sāti accayadesanā. Abhinilīyitvā dhanunā mārentīti abhimārā.",
  "tika-vin12t4:404": "Chejjaṁhotīti ettha chejjaṁ nāma pārājikāpajjanamevāti āha “devadatto viya pārājikaṁ āpajjatī”ti. Imā pana āpattiyoti pārājikathullaccayāpattiyo.",
  "tika-vin12t4:405": "(4) Avandanīyapuggalādivaṇṇanā",
  "tika-vin12t4:406_0": "477.Tesanti dasannaṁ puggalānaṁ. “Saddhi”nti iminā sāmīcenāti ettha sahatthe karaṇavacananti",
  "tika-vin12t4:406_1": "dasseti. Sāmīcenāti ca sāmīcinā kattabbaṁ sāmīcaṁ kammaṁ, tena sāmīcena. Dasa cīvaradhāraṇāti",
  "tika-vin12t4:406_2": "padassa samāsabhāvaṁ paṭikkhipanto āha “dasa divasāni atirekacīvarassa dhāraṇā”ti.",
  "tika-vin12t4:407_0": "Katisatantiādīsu dvīsu gāthāpādesu catūsu vibhatyantapadesu purimaṁ purimena, pacchimañca",
  "tika-vin12t4:407_1": "pacchimena yathākkamaṁ yojetabbanti dassento āha “katisataṁ āpattiyo rattisataṁ chādayitvānā”ti.",
  "tika-vin12t4:407_2": "Pacchimagāthāya pubbaḍḍhepi eseva nayo. Ayaṁ hīti ayaṁ eva vakkhamāno. Etthāti gāthāyaṁ.",
  "tika-vin12t4:407_3": "Yoti bhikkhu, paṭicchādetīti sambandho. Itīti ayaṁ saṅkhepattho.",
  "tika-vin12t4:408": "Heṭṭhā vuttesu catūsu catukkesu dhammena samaggaṁ apanetvā dvādasa kammadosā vuttāti daṭṭhabbaṁ. Adhammena vaggakammaṁ, adhammena samaggakammanti yojetabbaṁ.",
  "tika-vin12t4:409": "Etthāti chasu kammesu. Etadevāti dhammena samaggakammameva.",
  "tika-vin12t4:410_0": "Yaṁ desitāti ettha yaṁsaddo vacanavipallāsoti āha “yāni desitānī”ti. “Desitānī”ti",
  "tika-vin12t4:410_1": "iminā desitāti ettha nikārassa ākārādesabhāvaṁ dasseti. “Pariyantaparicchedabhāvarahitattā”ti",
  "tika-vin12t4:410_2": "iminā natthi antaṁ pariyantametassāti anantanti vacanatthaṁ dasseti. Tanti nibbānaṁ,",
  "tika-vin12t4:410_3": "jitanti sambandho. Kena kaṁ kinti katvā jitanti āha “bhagavatā kilesagaṇaṁ abhimadditvā”ti.",
  "tika-vin12t4:410_4": "Kena kaṁ kinti katvā kiṁ jitaṁ viyāti āha “raññā sapattagaṇaṁ abhimadditvā rajjaṁ",
  "tika-vin12t4:410_5": "viyā”ti. Tattha “raññā”ti iminā “kenā”ti pucchaṁ vissajjesi. “Sapattagaṇa”nti iminā",
  "tika-vin12t4:410_6": "“ka”nti pucchaṁ vissajjesi. “Abhimadditvā”ti iminā “kinti katvā”ti pucchaṁ vissajjesi.",
  "tika-vin12t4:410_7": "“Rajja”nti iminā “ki”nti pucchaṁ vissajjesi. Sapattagaṇanti verigaṇaṁ. Ayaṁ panettha",
  "tika-vin12t4:410_8": "yojanā – raññā sapattagaṇaṁ abhimadditvā rajjaṁ rājabhāvaṁ jitaṁ viya, bhagavatā",
  "tika-vin12t4:410_9": "kilesagaṇaṁ abhimadditvā nibbānaṁ jitanti. Svevāti bhagavā eva. “Nibbikāratāyā”ti",
  "tika-vin12t4:410_10": "iminā tādisaddo nibbikāratthavācako anipphannapāṭipadikoti dasseti. “Vivekapañcaka”nti",
  "tika-vin12t4:410_11": "iminā kāyacittaupadhivasena vivekattayampi gahetabbaṁ vivekabhāvena samānattā. Tena",
  "tika-vin12t4:410_12": "bhagavatāti sambandho. “Yāni satta āpattikkhandhānī”ti iminā eketthāti ettha ekasaddassa",
  "tika-vin12t4:410_13": "visayaṁ dasseti. Tatthāti sattasu āpattikkhandhesu. Ettha panāti samathesu pana.",
  "tika-vin12t4:410_14": "Hīti saccaṁ. Tassāti sammukhāvinayassa. Aṭṭhakathāsūti sabbaaṭṭhakathāsu. Mayaṁ panāti",
  "tika-vin12t4:410_15": "saṅgahakārakā amhe pana, buddhaghosanāmakā mayaṁ panāti attho, rocayāmāti sambandho.",
  "tika-vin12t4:410_16": "Kassa kimatthaṁ gahetvā rocesīti āha “vināti nipātassa paṭisedhanamatthamatta”nti.",
  "tika-vin12t4:410_17": "“Vināti nipātassā”ti padaṁ “atthamatta”nti pade vācakasambandho. Attano sādhyavacanaṁ",
  "tika-vin12t4:410_18": "buddhavacanasaṅkhātena sādhakavacanena sādhento āha “vuttampi ceta”ntiādi.",
  "tika-vin12t4:411_0": "Aṭṭhārasa aṭṭhakānīti adhammadiṭṭhibheda, dhammadiṭṭhibheda, vematikabhedesu tīsu",
  "tika-vin12t4:411_1": "ekamekaṁ mūlaṁ katvā tayo tayo mūliṁ katvā nava honti, tesu dhammadiṭṭhibhedesu dhammadiṭṭhibhedaṁ",
  "tika-vin12t4:411_2": "apanetvā aṭṭha honti, tāni aṭṭhārasa bhedakaravatthūsu yojetvā aṭṭhārasa aṭṭhakāni",
  "tika-vin12t4:411_3": "hontīti daṭṭhabbaṁ. Chaūnadiyaḍḍhasatanti catucattālīsādhikaṁ satanti vuttaṁ hoti.",
  "tika-vin12t4:412": "Ekekavatthusminti aṭṭhārasasu bhedakaravatthūsu ekekasmiṁ vatthusmiṁ.",
  "tika-vin12t4:413": "Iti gāthāsaṅgaṇikavaṇṇanāya yojanā samattā.",
  "tika-vin12t4:414": "Sedamocikagāthā",
  "tika-vin12t4:415": "(1) Avippavāsapañhāvaṇṇanā",
  "tika-vin12t4:416_0": "479.Sedamocikagāthāsūti adhippāyatthassa gambhīrattā taṁ cintentānaṁ vinayadharānaṁ",
  "tika-vin12t4:416_1": "kāye sedaṁ mocetīti sedamocikā, sāyeva gāthā sedamocikagāthā, tāsu. “Akappiyasambhogo",
  "tika-vin12t4:416_2": "na labbhatī”ti iminā kappiyasambhogo labbhatīti dasseti. Kappiyasambhogaṁ dassetuṁ",
  "tika-vin12t4:416_3": "“nahāpanabhojanādī”ti vuttaṁ. Anāpattīti mātubhikkhuniyā anāpatti. Esā pañhāti ettha",
  "tika-vin12t4:416_4": "pañhasaddo sabhāvatiliṅgoti saddasatthesu (saddanītidhātumālāyaṁ 16 hakārantadhātu;",
  "tika-vin12t4:416_5": "abhidhānappadīpikāyaṁ 115 gāthāyaṁ) vutto, idha itthiliṅgavasena vutto. “Paṇḍitehī”ti",
  "tika-vin12t4:416_6": "iminā kusalassa kāraṇaṁ dasseti, paṇḍitattā kusaloti adhippāyo. Assāti pañhāya. Etanti",
  "tika-vin12t4:416_7": "vissajjanaṁ. Assāti gāthāya.",
  "tika-vin12t4:417": "Ekādasa vivajjiyāti avibhattikaniddeso, ekādasa vivajjiyeti attho. Tena vuttaṁ “ye”tiādi. Tepīti pisaddo gāthāyaṁ luttaniddiṭṭhagamyamānabhāvaṁ dasseti.",
  "tika-vin12t4:418": "Ayanti nhāpitapubbako bhikkhu. Nimmitabuddhanti buddhena nimmitaṁ buddharūpaṁ.",
  "tika-vin12t4:419_0": "Vivajjiyāti ettha yakāro tvāpaccayassa kāriyoti āha “vivajjetvā”ti. Asīsakaṁ yaṁ",
  "tika-vin12t4:419_1": "taṁ kabandhaṁ atthīti yojanā. Asīsakattā kena sarīrena jīvitaṁ bandhatīti kabandho.",
  "tika-vin12t4:419_2": "Yassāti kabandhassa.",
  "tika-vin12t4:420": "Hīti saccaṁ. Teti abhabbapuggalā.",
  "tika-vin12t4:421_0": "Vācāti ettha yakāralopoti āha “vācāyā”ti. Iti meti evaṁ mama. Evaṁ vadamāne mama",
  "tika-vin12t4:421_1": "vacananti yojanā. Athavā itimeti evaṁ ime, evaṁ vadamāne ime janāti yojanā. Saddampīti",
  "tika-vin12t4:421_2": "iminā girasaddo saddapariyāyoti dasseti. Hīti saccaṁ. Tuṇhībhūtassa nisinnassa tassa",
  "tika-vin12t4:421_3": "bhikkhunoti yojanā. Yadi manodvāre āpatti nāma natthi, evaṁ sati kasmā āpajjeyya",
  "tika-vin12t4:421_4": "vācasikanti vuttanti āha “yasmā panā”tiādi. Tenāti tasmā. Assāti bhikkhussa.",
  "tika-vin12t4:422": "Sāti bhikkhunī, āpajjatīti sambandho. Vuttappakāranti “gāmantarapariyāpanna”nti vuttappakāraṁ.",
  "tika-vin12t4:423": "Tāsūti dvīsu bhikkhunīsu.",
  "tika-vin12t4:424_0": "Caturo janāti ettha catunnaṁ janānaṁ sarūpaṁ dassento āha “ācariyo ca tayo ca antevāsikā”ti.",
  "tika-vin12t4:424_1": "Sāhatthikāti sahatthā avaharitā. Āṇattiyāpīti āṇattena avaharitāpi. Itaresanti antevāsikānaṁ,",
  "tika-vin12t4:424_2": "ekeko māsakoti sambandho. Etthāti parivāre sedamocikagāthāyaṁ.",
  "tika-vin12t4:425": "(2) Pārājikādipañhāvaṇṇanā",
  "tika-vin12t4:426": "480.Santhatapeyyālañcāti paṭhamapārājikavibhaṅge vuttaṁ santhatapeyyālañca.",
  "tika-vin12t4:427": "Liṅgaparivattaṁ sandhāyāti sati liṅge parivatte paṭiggahaṇassa vijahanaṁ sandhāya vuttaṁ.",
  "tika-vin12t4:428": "Yoti bhikkhu, pariṇāmetīti sambandho. Attano atthāyāti yojanā.",
  "tika-vin12t4:429": "Assāti gāthāya. Kākauhadanti kākehi karīsussaggaṁ. Kaddamamakkhitanti kaddamena makkhitaṁ. Kāyagatāneva hutvāti sambandho.",
  "tika-vin12t4:430_0": "Hīti vitthāro. Anariyaṁ taṁ itthiṁ vā taṁ purisaṁ vā haneyyāti yojanā. Liṅgaparivattena",
  "tika-vin12t4:430_1": "hetubhūtena itthibhūtaṁ, purisabhūtañcāti sambandho. Itthibhūtanti ca itthī hutvā",
  "tika-vin12t4:430_2": "bhūtaṁ, itthibhāvaṁ vā pattaṁ.",
  "tika-vin12t4:431": "Migasiṅgatāpasasīhakumārādīnaṁ tiracchānagatamātāpitaro viyāti yojanā. Migasiṅgatāpasoti migasiṅganāmako tāpaso. Sīhakumāroti sīhabāhukumāro. Ādisaddena bhūridattādayo saṅgaṇhāti.",
  "tika-vin12t4:432": "Kurundiyaṁ āgatanti sambandho.",
  "tika-vin12t4:433": "“Saccaṁ bhaṇantoti gāthāyā”ti padaṁ “saccaṁ bhāsato lahukāpatti hotī”ti ettha itisaddena sambandhitabbaṁ. “Saccaṁ bhaṇanto”ti gāthāya iti atthoti yojanā.",
  "tika-vin12t4:434": "(3) Pācittiyādipañhāvaṇṇanā",
  "tika-vin12t4:435": "481. Salākaṁ dentassa assa bhikkhussa chejjaṁ hotīti yojanā. “Pārājikaṁ hotī”ti iminā hotichejjanti padassa atthaṁ dasseti.",
  "tika-vin12t4:436": "Suppatiṭṭhitanigrodhasadisaṁ rukkhamūlaṁ, tameva vā gahetabbaṁ.",
  "tika-vin12t4:437_0": "Tissitthiyoti ettha bhummatthe upayogavacanaṁ, paccattavacanaṁ vāti āha “tāsupī”ti.",
  "tika-vin12t4:437_1": "“Yaṁ taṁ methunaṁ nāma ta”nti iminā “methunaṁ yaṁ ta”nti padānaṁ samānādhikaraṇabhāvaṁ",
  "tika-vin12t4:437_2": "dasseti. “Na sevatī”ti iminā na seveti ettha tikārassa ekārādesabhāvaṁ dasseti. Tayo",
  "tika-vin12t4:437_3": "puriseti ettha “upagantvā”ti padaṁ ajjhāharitvā sambandhitabbanti dassento āha“tayo",
  "tika-vin12t4:437_4": "purisepi upagantvā”ti. Iminā tayo puriseti ettha upayogatthe upayogavacananti dasseti.",
  "tika-vin12t4:437_5": "Purimanayaṁ gahetvā etthāpi “tīsu purisesū”ti bhummatthe upayogavacananti atthopi",
  "tika-vin12t4:437_6": "yujjateva. Imaṁ nayaṁ gahetvā purimapadepi tissitthiyo upagantvāti upayogatthe upayogavacananti",
  "tika-vin12t4:437_7": "atthopi yujjateva. Tasmā te dve nayā aññamaññopadesadāyakanayā nāmāti daṭṭhabbaṁ.",
  "tika-vin12t4:437_8": "“Ubhatobyañjanasaṅkhāte”ti iminā anariyasaddena ubhatobyañjanova idha gahetabboti",
  "tika-vin12t4:437_9": "dasseti. “Nācaratī”ti iminā na cācareti etthāpi tisaddassa ekārādesabhāvameva dasseti.",
  "tika-vin12t4:437_10": "Methunadhammassa pubbabhāgaṁ kāyasaṁsaggaṁ āpajjituṁ vāyamantiyā tassā bhikkhuniyāti yojanā.",
  "tika-vin12t4:438": "Assāti gāthāya, titthiyo ārādhako hotīti yojanā. Tatthevāti titthiyavatte eva. Assāti titthiyassa. Tamevāti titthiyavattameva.",
  "tika-vin12t4:439": "Saṅghādisesantiādigāthā vuttāti sambandho. Tanti ajjhoharaṇaṁ.",
  "tika-vin12t4:440": "Ākāsagataṁ sāmaṇeranti sambandho. Saṅghenapīti pisaddo na kammārahenevāti dasseti. “Na kātabba”nti iminā saṅghopi kammārahopi bhūmigatova vaṭṭatīti dasseti.",
  "tika-vin12t4:441": "Assāti gāthāya vinicchayoti sambandho.",
  "tika-vin12t4:442_0": "“Na deti, na paṭiggaṇhātī”ti kiriyāpadānaṁ kattāraṁ dassento āha “nāpi uyyojikā”tiādi.",
  "tika-vin12t4:442_1": "Tassāti avassutapurisassa. “Kāraṇenā”ti iminā tenāti padassa kāraṇatthaṁ dasseti.",
  "tika-vin12t4:442_2": "Evasaddo pana sambhavavasena yojito, na aññena kāraṇenāti attho, avassutassa purisassāti",
  "tika-vin12t4:442_3": "sambandho. Gahaṇeti uyyojitāya gahaṇe. Tañca paribhogapaccayāti ettha tasaddassa",
  "tika-vin12t4:442_4": "visayaṁ, paribhogassa ca sambandhaṁ dassento āha “tañca panā”tiādi. Tattha “āpatti”nti",
  "tika-vin12t4:442_5": "iminā tasaddassa visayaṁ dasseti. “Tassā uyyojitāyā”ti iminā paribhogassa sambandhaṁ",
  "tika-vin12t4:442_6": "dasseti. Tassāti uyyojitāya.",
  "tika-vin12t4:443": "Sattarasakesu saṅghādisesesūti sambandho. Vajjaṁ na phusatīti padassa atthaṁ dassento āha “aññaṁ navaṁ āpatti”nti.",
  "tika-vin12t4:444": "Iti sedamocikagāthāvaṇṇanāya yojanā samattā.",
  "tika-vin12t4:445": "Pañcavaggo",
  "tika-vin12t4:446": "Kammavaggavaṇṇanā",
  "tika-vin12t4:447_0": "482. Kammavagge “gaṇanaparicchedavacana”nti iminā na pamāṇavacananti dasseti. Iminā",
  "tika-vin12t4:447_1": "kammānaṁ tato ūnātirekabhāvaṁ nivāreti. Gaṇiyate gaṇanaṁ, paricchijjati anenāti paricchedo,",
  "tika-vin12t4:447_2": "gaṇanassa paricchedo gaṇanaparicchedo. Atha vā gaṇiyati anenāti gaṇanaṁ, tameva paricchedo",
  "tika-vin12t4:447_3": "gaṇanaparicchedo, soyeva vacanaṁ gaṇanaparicchedavacanaṁ. Apalokanakammaṁ nāmāti",
  "tika-vin12t4:447_4": "kattabbaṁ kammanti sambandho. Vuttanayenevāti “sīmaṭṭhakasaṅghaṁ sodhetvā chandārahānaṁ",
  "tika-vin12t4:447_5": "chandaṁ āharitvā”ti vuttena eva nayena.",
  "tika-vin12t4:448": "Tatthāti catūsu kammesu, ñattidutiyakammaṁ pana atthīti sambandho.",
  "tika-vin12t4:449_0": "Tatthāti dvīsu kammesu. Avasesāti chahi kammehi avasesā. Yadi parivattetvā kataṁ",
  "tika-vin12t4:449_1": "daḷhīkammaṁ na hoti, evaṁ sati daḷhīkammatthāya kinti kātabbanti āha “sace panā”tiādi.",
  "tika-vin12t4:449_2": "Tattha “akkharaparihīnaṁ vā padaparihīnaṁ vā”ti idaṁ akkharapadānaṁ gaḷitaṁ sandhāya",
  "tika-vin12t4:449_3": "vuttaṁ. “Duruttapadaṁ vā”ti idaṁ sithiladhanitādiaparipuṇṇaṁ sandhāya vuttaṁ. Ettha",
  "tika-vin12t4:449_4": "“duruttakkharaṁ vā”ti ajjhāharitabbaṁ. Idanti punappunaṁ vacanaṁ. Kammaṁ hutvāti sukammaṁ hutvā.",
  "tika-vin12t4:450_0": "483. Sammukhākaraṇīyaasammukhākaraṇīyesu asammukhākaraṇīyāni appakattā paṭhamaṁ dassetvā",
  "tika-vin12t4:450_1": "sesānaṁ sammukhākaraṇīyabhāvaṁ dassento āha “tatthā”tiādi. Tattha tatthāti tesu dvīsu,",
  "tika-vin12t4:450_2": "asammukhākaraṇīyaṁ nāma aṭṭhavidhaṁ hotīti sambandho. Tattha tatthāti tesu tesu khandhakesu.",
  "tika-vin12t4:450_3": "“Sukataṁ hotī”ti vacanasāmatthiyato sammukhākatampi sukataṁ hotīti atthopi gahetabbo.",
  "tika-vin12t4:451": "Sesānīti aṭṭhakammehi sesāni. Etānīti kammāni. Vatthuvipannānīti vatthunā vipannāni.",
  "tika-vin12t4:452_0": "Tesampīti paṭipucchākaraṇīyānampi. Etthāti “paṭipucchākaraṇīya”nti pade. “Pucchitvā”ti",
  "tika-vin12t4:452_1": "iminā paṭipucchāti padassa tvāpaccayantabhāvaṁ dasseti. “Kātabba”nti iminā karaṇīyanti",
  "tika-vin12t4:452_2": "ettha anīyasaddassa kammatthabhāvaṁ dasseti. Yathādinnāyāhi cuditakena yathādinnāya.",
  "tika-vin12t4:452_3": "Vippalapantassāti vikārena yaṁ vā taṁ vā vacanaṁ palapantassa cuditakassāti sambandho.",
  "tika-vin12t4:452_4": "Sabbatthāti sabbesu “tajjanīyakammārahassā”tiādīsu.",
  "tika-vin12t4:453_0": "Anuposathadivaseti uposathadivasato aññasmiṁ divase. Tamevatthaṁ dassento āha “uposathadivaso",
  "tika-vin12t4:453_1": "nāmā”tiādi. Kattikamāsanti pacchimakattikamāsaṁ. Tassa pavāraṇamāsattā “ṭhapetvā”ti",
  "tika-vin12t4:453_2": "vuttaṁ. Sāmaggidivaso ca yathāvuttā cātuddasapannarasā ca uposathadivaso nāmāti yojanā.",
  "tika-vin12t4:453_3": "Yatrahīti yasmiṁ pana vihāre, ṭhapentīti sambandho. Antarāti cātuddasīpannarasīnaṁ majjhe.",
  "tika-vin12t4:454_0": "Paccukkaḍḍhitvā ṭhapitadivasoti pacchā upari kaḍḍhitvā ṭhapitaṁ kattikakāḷapakkhacātuddasiṁ",
  "tika-vin12t4:454_1": "vā pañcadasiṁ vā sandhāya vuttaṁ. Idhāpīti apavāraṇāya pavāraṇaṭṭhānepi. Pāḷiyamāgatanayato",
  "tika-vin12t4:454_2": "aññampi nayaṁ dassento āha “apicā”tiādi. Antimavatthunti pārājikavatthuṁ. Yassāti",
  "tika-vin12t4:454_3": "puggalassa. Iminā kammāraho puggalo vatthu nāmāti dasseti.",
  "tika-vin12t4:455": "484. Dabbassa aggaṇhanaṁ vatthuaparāmasanaṁ nāma na hoti, atha kho nāmassa aggaṇhanamevāti āha “tassa nāmaṁ na gaṇhātī”ti. Aparāmasanākāraṁ dassento āha “suṇātu me”tiādi.",
  "tika-vin12t4:456": "Puggalaṁ na parāmasatīti ettha puggalo nāma upajjhāyoti āha “yo upasampadāpekkhassa upajjhāyo”ti. Tanti upajjhāyaṁ.",
  "tika-vin12t4:457": "Sabbena sabbanti sabbathā sabbaṁ, nipātasamudāyoyaṁ, sabbena vā ākārena sabbaṁ ñattinti yojanā.",
  "tika-vin12t4:458": "Ñattikamme paṭhamaṁ kammaṁ katvā pacchā ñattiṭṭhapanampi pacchā ñattiṁ ṭhapetiyeva nāma. Iti imehītiādi nigamanaṁ.",
  "tika-vin12t4:459_0": "485. “Vuttanayenevā”ti atidisitvāpi ñattikammavācānaṁ asadisattā aparāmasanākāraṁ",
  "tika-vin12t4:459_1": "dassento āha “evaṁ panā”tiādi. Tattha nesanti vatthusaṅghapuggalānaṁ, paṭhamānussāvane",
  "tika-vin12t4:459_2": "vā dutiyatatiyānussāvanāsu vā vattabbe vadantoti sambandho.",
  "tika-vin12t4:460_0": "Sāvanaṁ hāpetīti ettha anusaddo lopoti āha “anussāvanaṁ na karotī”ti. “Sāvanaṁ hāpetī”ti",
  "tika-vin12t4:460_1": "ettha na kevalaṁ sabbena sabbaṁ anussāvanaṁ akarontoyeva sāvanaṁ hāpeti nāma, atha",
  "tika-vin12t4:460_2": "kho anussāvanāya duruttachaḍḍanampi hāpetiyeva nāmāti dassento āha “yopī”tiādi. “Sakimeva",
  "tika-vin12t4:460_3": "vā dvikkhattuṁ vā”ti iminā tikkhattuṁ aparipūrentoyeva sāvanaṁ hāpeti nāmāti dasseti.",
  "tika-vin12t4:460_4": "Imassa vacanassa sāmatthiyato ñattidutiyakamme ekakkhattuto, ñatticatutthakamme tikkhattuto",
  "tika-vin12t4:460_5": "atirekaṁ kammavācaṁ karonto na hāpetīti ñāyati.",
  "tika-vin12t4:461_0": "“Chaḍḍetī”ti ettha chaḍḍanassa padakkharānaṁ gaḷitabhāvena pākaṭattā taṁ adassetvā",
  "tika-vin12t4:461_1": "“duruttaṁ karotī”ti ettha duruttameva dassento āha “duruttaṁ karotīti ettha panā”tiādi.",
  "tika-vin12t4:461_2": "Karontena bhikkhunā upalakkhetabboti sambandho.",
  "tika-vin12t4:462_0": "“Sithila…pe… pabhedo”ti yvāyaṁ byañjanappabhedo vutto, ayaṁ byañjanappabhedoti yojanā.",
  "tika-vin12t4:462_1": "Gāthāyaṁ dasadhāti dasappakārena. Byañjanabuddhiyāti vaddhetīti buddhi, byañjanameva",
  "tika-vin12t4:462_2": "akkharameva sithilādivasena dasadhā buddhi byañjanabuddhi, tāya. Ettha “dasadhā”ti",
  "tika-vin12t4:462_3": "padena “byañjanabuddhī”ti samāsapadassa antare dasadhāsaddassa lopaṁ dasseti “kammajaṁ",
  "tika-vin12t4:462_4": "evā”tiādīsu viya. Ettha hi evasaddena kammena eva jātaṁ kammajanti samāsaṁ katvā",
  "tika-vin12t4:462_5": "samāsamajjhe evasaddalopaṁ dasseti. Pabhedoti viseso. Ayaṁ panettha yojanā – sithilañca",
  "tika-vin12t4:462_6": "dhanitañca dīghañca rassañca garukañca lahukañca niggahitañca sambandhañca vavatthitañca",
  "tika-vin12t4:462_7": "vimuttañcāti dasadhā byañjanabuddhiyāva pabhedo viseso ñātabboti. “Sithila”nti ādīni",
  "tika-vin12t4:462_8": "dasa padāni “akkharaṁ padaṁ byañjana”nti napuṁsakaliṅgavasena vuttapāṭhaṁnissāya",
  "tika-vin12t4:462_9": "vuttānīti daṭṭhabbaṁ.",
  "tika-vin12t4:463_0": "Gāthāya vitthāraṁ dassento āha “ettha hī”tiādi. Agāḷhena vacīpayogena vattabbaṁ akkharaṁ",
  "tika-vin12t4:463_1": "sithilaṁ. Gāḷhena vacīpayogena vattabbaṁ akkharaṁ dhanitaṁ. Tesvevāti pañcasu eva",
  "tika-vin12t4:463_2": "vaggesu. Na kevalaṁ dīghameva garukaṁ nāma, atha kho saṁyogaparampīti āha “yaṁ vā”tiādi.",
  "tika-vin12t4:463_3": "Yaṁ akkharaṁ saṁyogaparaṁ katvā vuccati, tampi garukaṁ nāmāti yojanā. Saṁyogo paro",
  "tika-vin12t4:463_4": "yassa akkharassāti saṁyogaparaṁ. “Saṁyogapada”ntipi pāṭho. Yaṁ asaṁyogaparaṁ katvā",
  "tika-vin12t4:463_5": "vuccati, tampi lahukaṁ nāmāti yojanā. Yaṁ sānunāsikaṁ katvā vattabbaṁ, taṁ niggahitaṁ",
  "tika-vin12t4:463_6": "nāmāti yojanā. Niggahetvāti niggahitaṁ nāma atthato ṭhānakaraṇānaṁ avissajjanaṁ amuñcananti",
  "tika-vin12t4:463_7": "āha “avissajjetvā”ti. Yaṁ sambandhitvā vuccati, taṁ sambandhaṁ nāmāti yojanā. Yaṁ",
  "tika-vin12t4:463_8": "asambandhaṁ katvā vuccati, taṁ vavatthitaṁ nāmāti yojanā. Yaṁ aniggahetvā vuccati,",
  "tika-vin12t4:463_9": "taṁ vimuttaṁ nāmāti yojanā. Aniggahetvāti aniggahaṁ nāma atthato vissajjananti āha “vissajjetvā”ti.",
  "tika-vin12t4:464_0": "Evaṁ byañjanabuddhivisesaṁ dassetvā idāni kammavācāya uccāraṇavisesaṁ vitthārena",
  "tika-vin12t4:464_1": "dassento āha “tatthā”tiādi. Tattha tatthāti tāsu dasasu byañjanabuddhīsu. Tathāsaddena",
  "tika-vin12t4:464_2": "takārassa thakārakaraṇañca sithilassa dhanitakaraṇañca atidisati, tathā “pattakallaṁ",
  "tika-vin12t4:464_3": "esā ñattī”tiādivacanañca sithilassa dhanitakaraṇaṁ nāmāti yojanā.",
  "tika-vin12t4:465_0": "Itīti evaṁ. Sithile kattabbe dhanitaṁ karotīti sambandho. Cattāri byañjanānīti cattāri",
  "tika-vin12t4:465_1": "akkharāni. Byañjanasaddo hi idha akkharavācako. Catassannaṁ byañjanabuddhīnaṁ kammadūsanaṁ",
  "tika-vin12t4:465_2": "dassetvā itarāsaṁ adūsanaṁ dassento āha “itaresu panā”tiādi. Anukkamāgatanti ariyehi",
  "tika-vin12t4:465_3": "otaritvā anukkamena āgataṁ. Paveṇinti santatiṁ. Vināsetvā vutte kiṁ kammavācākopo",
  "tika-vin12t4:465_4": "hotīti āha “sace panā”tiādi. Na kuppatīti na nassati. Kasmā pana kammavācā na kuppati,",
  "tika-vin12t4:465_5": "nanu kammaṁ kopentī kammavācā kuppatīti āha “imāni hī”tiādi. Hi yasmā na kopenti,",
  "tika-vin12t4:465_6": "tasmā kammavācā na kuppatīti yojanā.",
  "tika-vin12t4:466_0": "Yaṁ pana vacanaṁ suttantikattherā vadantīti sambandho. Kaccāyanādisuttantaṁ karontīti",
  "tika-vin12t4:466_1": "suttantikā, kaccāyanādayo, suttantikā ca te therā ceti suttantikattherā. Na vaṭṭatīti",
  "tika-vin12t4:466_2": "akkharavikāro na vaṭṭati. Vinayadharena kammavācā kātabbāti sambandho. Yathāpāḷiyāti",
  "tika-vin12t4:466_3": "bhagavatā yathāvuttāya pāḷiyā. Byañjananiruttiyāti byañjananiruttiyaṁ. Itarathāti",
  "tika-vin12t4:466_4": "vuttadosapariharaṇato aññena pakārena.",
  "tika-vin12t4:467_0": "Akālevā sāvetīti ettha akālo nāma anokāsoti āha “anokāse”ti. Anokāso nāma ñattianussāvanānaṁ",
  "tika-vin12t4:467_1": "pubbāparavitathanti āha “ñattiṁ aṭṭhapetvā”tiādi. Paṭhamaṁyeva ñattiṁ aṭṭhapetvā",
  "tika-vin12t4:467_2": "paṭhamaṁyeva anussāvanakammaṁ katvāti yojanā. “Paṭhamaṁyevā”ti hi padaṁ pubbāparāpekkhaṁ. Itītiādi nigamanaṁ.",
  "tika-vin12t4:468_0": "486. Yā ekavīsati bhikkhū na gaṇhāti, ayaṁ atikhuddakasīmā nāmāti yojanā. Ekavīsati",
  "tika-vin12t4:468_1": "bhikkhūti abbhānakamme kammārahena saddhiṁ ekavīsati bhikkhū. Yattha sīmāyaṁ nisīdituṁ",
  "tika-vin12t4:468_2": "na sakkonti, ayaṁ atikhuddakasīmā nāmāti yojanā. Nisīditunti aññamaññassa hatthapāsaṁ",
  "tika-vin12t4:468_3": "avijahitvā parimaṇḍalākārena nisīdituṁ. Tatthāti atikhuddake. Etthāti sesasīmāsu.",
  "tika-vin12t4:468_4": "Yā sammatā hoti, ayaṁ atimahatī nāmāti yojanā. Kesaggamattenāpīti pisaddo tato atirekena",
  "tika-vin12t4:468_5": "pana pagevāti dasseti. Aghaṭitaṁ asambandhaṁ nimittaṁ imissāti aghaṭitanimittā. Khaṇḍanimittabhāvaṁ",
  "tika-vin12t4:468_6": "akhaṇḍanimittadassanena pākaṭaṁ karonto āha “puratthimāyā”tiādi. Pubbakittitanti",
  "tika-vin12t4:468_7": "paṭhamakittitaṁ. Tatthevāti uttarāya eva disāya. Aparāpīti pisaddo dutiyatthasampiṇḍanattho.",
  "tika-vin12t4:468_8": "Yā sammatā hoti, khaṇḍanimittā nāmāti yojanā. Animittupaganti yathābhūtakathanavisesanameva,",
  "tika-vin12t4:468_9": "na byavacchedavisesanaṁ tacasārādiggahaṇena animittupagabhāvassa pākaṭattā. Antarāti",
  "tika-vin12t4:468_10": "majjhe. Yā sammatā hoti, sā chāyānimittā nāma, animittā nāmāti yojanā.",
  "tika-vin12t4:469_0": "Bahi ṭhito hutvā sammannatīti yojanā. Nimittāni pana bahi ṭhatvāpi kittetuṁ vaṭṭati.",
  "tika-vin12t4:469_1": "Evaṁ sammatāpīti pisaddo asammatā pana pagevāti dasseti. Sīmāya sīmanti padānaṁ sambandhāpekkhattā,",
  "tika-vin12t4:469_2": "tassa ca asamānabhāvato tesaṁ visuṁ visuṁ sambandhaṁ dassento āha “attano sīmāya",
  "tika-vin12t4:469_3": "paresaṁ sīma”nti. Sambhindatīti sambandhaṁ karoti. Ettha hi bhididhātu dvidhākaraṇatthavācako,",
  "tika-vin12t4:469_4": "dhātvatthabādhakena saṁtyūpasaggena sambandhavācako hotīti daṭṭhabbaṁ. Tatthāti tāsu",
  "tika-vin12t4:469_5": "dvīsu sīmāsu. Itīti evaṁ. Tāsūti sīmāsu.",
  "tika-vin12t4:470_0": "487-8. Yampi kammappattachandārahalakkhaṇanti yojanā. Tatthāti tassaṁ parisato kammavipattiyaṁ.",
  "tika-vin12t4:470_1": "Tampīti kammappattachandārahalakkhaṇampi, vuttamevāti sambandho. Tatthāti “cattāro",
  "tika-vin12t4:470_2": "bhikkhū pakatattā kammappattā”ti pāṭhe. Anukkhittāti saṅghena ukkhepanīyakammassa",
  "tika-vin12t4:470_3": "akatattā anukkhittā. Parisuddhasīlāti pārājikaṁ anajjhāpannattā parisuddhasīlā. Imehi",
  "tika-vin12t4:470_4": "padehi pakati attā sabhāvo etesanti pakatattāti atthaṁ dasseti. “Kammassa arahā”ti",
  "tika-vin12t4:470_5": "iminā “kammappattā”ti padassa chaṭṭhīsamāsañca pattasaddassa arahaanucchavikatthabhāvañca",
  "tika-vin12t4:470_6": "dasseti. Tehīti catūhi pakatattehi. Etīti āgacchati. Avasesāti catūhi pakatattehi",
  "tika-vin12t4:470_7": "avasesā. Yassa panāti puggalassa pana. Kammārahoti kammassa araho.",
  "tika-vin12t4:471": "489.Etthāti paṇḍakādīnaṁ avatthubhāvadassanaṭṭhāne.",
  "tika-vin12t4:472": "Apalokanakammakathā",
  "tika-vin12t4:473_0": "495-6.Tatthāti catūsu kammesu. Etthāti osāraṇādipāṭhe. Padasiliṭṭhatāyāti loke padānaṁ",
  "tika-vin12t4:473_1": "siliṭṭhabhāvato. Tatthāti osāraṇādīsu pañcasu. Kaṇṭakasāmaṇerassa yā sā daṇḍakammanāsanā",
  "tika-vin12t4:473_2": "atthi, sā nissāraṇāti yojanā. “Micchādiṭṭhiko hotī”ti vatvā tamevatthaṁ dassetuṁ",
  "tika-vin12t4:473_3": "“antaggāhikāya diṭṭhiyā samannāgato”ti vuttaṁ. Micchādiṭṭhi hi liṅganāsanāya kāraṇaṁ",
  "tika-vin12t4:473_4": "hoti. Soti sāmaṇero, “nissajjāpetabbo”ti pade kāritakammaṁ, vuttakammaṁ vā. Taṁ laddhinti",
  "tika-vin12t4:473_5": "dhātukammaṁ, avuttakammaṁ vā. Kinti kātabbanti āha “evañca pana kammaṁ kātabba”nti.",
  "tika-vin12t4:474_0": "Kātabbākāraṁ dassento āha “saṅghaṁ bhante”tiādi. Yaṁ sahaseyyaṁ labhantīti yojanā.",
  "tika-vin12t4:474_1": "Tassāti sahaseyyassa. Alābhāyāti alābhatthāya. “Cara pire vinassā”ti iminā nissāraṇākāraṁ",
  "tika-vin12t4:474_2": "dasseti. Attho panassa heṭṭhā vuttoyeva.",
  "tika-vin12t4:475": "Soti samaṇero, osāretabboti sambandho.",
  "tika-vin12t4:476_0": "Svāyanti so ayaṁ sāmaṇero, accayaṁ desetīti sambandho. Soratoti sundaraladdhiyaṁ",
  "tika-vin12t4:476_1": "rato, duladdhito vā suṭṭhu orato. Yathā pureti yathā pubbe ruccati, tathāti yojanā.",
  "tika-vin12t4:476_2": "Kāyasambhogasāmaggidānanti kāyena ca sambhogena ca sāmaggiyā dānaṁ.",
  "tika-vin12t4:477_0": "Evantiādi nigamanaṁ. Yasmā pana brahmadaṇḍo pañcasatikakkhandhake channasseva paññatto,",
  "tika-vin12t4:477_1": "tasmā tasseva dātabboti āha “na kevala”ntiādi. Esāti brahmadaṇḍo, aññopi yo bhikkhu",
  "tika-vin12t4:477_2": "viharati, tassapi dātabboti sambandho. Kinti dātabboti āha “evañca pana dātabbo”ti.",
  "tika-vin12t4:477_3": "Dātabbākāraṁ dassento āha “saṅghamajjhe”tiādi.",
  "tika-vin12t4:478": "Yaṁ vacanaṁ iccheyya, taṁ vacananti yojanā. Khamāpentassāti saṅghaṁ khamāpentassa tassa bhikkhussāti yojanā.",
  "tika-vin12t4:479": "Paṭisaṅkhāti paṭisaṅkhāya, ñāṇena paccavekkhitvāti attho.",
  "tika-vin12t4:480_0": "Yanti avandiyakammaṁ, anuññātanti sambandho. Kena anuññātanti āha “bhagavatā”ti.",
  "tika-vin12t4:480_1": "Kismiṁ khandhake anuññātanti āha “bhikkhunikkhandhake”ti. Kesu vatthūsu anuññātanti",
  "tika-vin12t4:480_2": "āha “tena kho pana…pe… imesu vatthūsū”ti. Kiṁ katvā anuññātanti āha “dukkaṭaṁ paññapetvā”ti.",
  "tika-vin12t4:480_3": "Kinti anuññātanti āha “anujānāmi…pe… kātabbo”ti. Tassāti avandiyassa. “Na osāraṇādīnī”ti",
  "tika-vin12t4:480_4": "iminā evasaddassa chaḍḍetabbatthaṁ dasseti. Tassāti kammalakkhaṇabhūtassa avandiyassa.",
  "tika-vin12t4:480_5": "Tatthevāti bhikkhunikkhandhakeyeva. Nanti kammalakkhaṇaṁ. Idhāpīti parivāre kammavaggepi.",
  "tika-vin12t4:481": "Apāsādikanti apasādāvahaṁ, apasādajanakaṁ vā.",
  "tika-vin12t4:482": "Tatoti avandiyakaraṇato. Imanti bhikkhuṁ. Vandiyanti vanditabbaṁ, vandanaṁ vā.",
  "tika-vin12t4:483_0": "Etthāti apalokanakamme, bhikkhunisaṅghamūlakaṁ katvā paññattanti yojanā. Bhikkhusaṅghassāpīti",
  "tika-vin12t4:483_1": "pisaddo na bhikkhunisaṅghassevāti dasseti. Panasaddo sambhāvanattho, tathā bhikkhunisaṅghamūlakaṁ",
  "tika-vin12t4:483_2": "paññattampīti attho, labhitabbabhāvaṁ vitthārena dassento āha “yaṁ hī”tiādi. Yaṁ",
  "tika-vin12t4:483_3": "apalokanakammaṁ karotīti yojanā. Appamattakavissajjakena pana dātabbānīti sambandho.",
  "tika-vin12t4:483_4": "Tesanti sūciādīnaṁ. Soyevāti appamattakavissajjakoyeva. Tatoti appamattakato. Tatthāti",
  "tika-vin12t4:483_5": "senāsanakkhandhakavaṇṇanāyaṁ. Vuttappakāraṁ gilānabhesajjampīti sambandho. Yopi cāti",
  "tika-vin12t4:483_6": "bhikkhupi ca hotīti sambandho. Tassa dātabbāti sambandho. Tatruppādatoti tasmiṁ mahāvāse",
  "tika-vin12t4:483_7": "uppādapaccayato, gahetvāti sambandho. “Pesalassā”tiādinā dussīlādīnaṁ dātuṁ na vaṭṭatīti dasseti.",
  "tika-vin12t4:484": "Jaggāpetuṁ vaṭṭatīti ettha apucchitvā jaggāpetuṁ vaṭṭatīti āha “ayaṁ bhikkhū”tiādi. Odissāti uddisitvā.",
  "tika-vin12t4:485_0": "Āsanagharaṁ vāti paṭimāgharaṁ vā, kārako manussoti sambandho. Upanikkhepato gahetvāti",
  "tika-vin12t4:485_1": "sambandho. Saṅghikenapīti pisaddo na kevalaṁ cetiyassa upanikkhepeneva, atha kho",
  "tika-vin12t4:485_2": "saṅghikenapīti dasseti.",
  "tika-vin12t4:486_0": "Yāpanamattaṁ alabhantehi karontehīti yojanā, paribhuñjantehi hutvāti sambandho. “Vattaṁ",
  "tika-vin12t4:486_1": "karomā”tiādinā “yāpanamatta”nti padassa atthaṁ dasseti. Vihāre ropitā ye phalarukkhāti",
  "tika-vin12t4:486_2": "yojanā. Yesanti rukkhānaṁ. Tesūti rukkhesu. Ye panāti rukkhā pana, apariggahitā hontīti",
  "tika-vin12t4:486_3": "sambandho. Taṁ panāti apalokanakammaṁ pana. Salākaṁ gaṇhanti etthāti salākaggaṁ,",
  "tika-vin12t4:486_4": "ṭhānaṁ. “Yāgaggabhattagga”iti etthāpi eseva nayo. Uposathaggeti uposathassa gahaṇaṭṭhāne,",
  "tika-vin12t4:486_5": "uposathageheti attho. Tatthāti uposathagge. Tanti apalokanakammaṁ.",
  "tika-vin12t4:487": "Yaṁ mūlatacapattaaṅkurapupphaphalakhādanīyādīti yojanā. Antosīmāyāti anto upacārasīmāya.",
  "tika-vin12t4:488": "Sukatamevāti saṅghena katameva. Uposathadivaseti nidassanamattaṁ yasmiṁ kasmiṁci divasepi katattā.",
  "tika-vin12t4:489_0": "Phalavārenāti rukkhānaṁ phalagahaṇavārena. Rukkhā dharantīti rukkhā tiṭṭhanti, saṁvijjanti",
  "tika-vin12t4:489_1": "vā. Yehīti bhikkhūhi ropitā, hontīti sambandho. Sā eva katikāti pubbe katā sā eva",
  "tika-vin12t4:489_2": "katikā, aññā katikā na kātabbāti adhippāyo.",
  "tika-vin12t4:490_0": "Aññasmiṁ vihāreti rukkhānaṁ ṭhitavihārato aññasmiṁ vihāre. Tesanti rukkhānaṁ, sāmīti",
  "tika-vin12t4:490_1": "sambandho. Yepīti rukkhāpi, ropitāti sambandho. Aññato ṭhānatoti yojanā. Tesūti rukkhesu.",
  "tika-vin12t4:490_2": "Etthāti vihāre. Tehi panāti pariveṇasāmikehi bhikkhūhi pana. Dasabhāganti dasamabhāgaṁ.",
  "tika-vin12t4:490_3": "“Eseva nayo”ti iminā dasabhāgaṁ datvāti atthaṁ atidisati.",
  "tika-vin12t4:491_0": "Sambhāvanīyabhikkhunoti sīlasutādīhi sambhāvanīyassa bhikkhuno. Tatthāti porāṇavihāre.",
  "tika-vin12t4:491_1": "Mūleti pubbe, ādikāleti attho. Nikkukkuccenāti “abhājitamida”nti kukkuccavirahena.",
  "tika-vin12t4:491_2": "Khiyyanamattameva tanti taṁ khiyyanaṁ khiyyanamattameva, na sāmaṇerānaṁ khiyyanaṁ ruhatīti attho.",
  "tika-vin12t4:492_0": "Panasarukkhanti kaṇṭakīphalarukkhaṁ. Ayaṁ sāmīcīti ayaṁ bhājetvā khādanaṁ anudhammatā.",
  "tika-vin12t4:492_1": "Khāyitanti khāditaṁ. Dvinnaṁ tiṇṇaṁ katikapaṭippassambhanaṁ nayena ñātuṁ sakkuṇeyyattā",
  "tika-vin12t4:492_2": "taṁ adassetvā ekasseva katikapaṭippassambhanaṁ dassento āha “ekabhikkhuke panā”tiādi.",
  "tika-vin12t4:492_3": "Purimakatikāti “yathāsukhaṁ paribhuñjituṁ ruccatī”ti pure katā katikā. Tesanti sāmaṇerānaṁ,",
  "tika-vin12t4:492_4": "phātikammanti sambandho. Bhājetvāti sāmaṇerānaṁ bhājetvā. Iminā sāmaṇerānaṁ phātikammaṁ",
  "tika-vin12t4:492_5": "na dātabbampi bhāgaṁ bhājetabbanti dasseti.",
  "tika-vin12t4:493_0": "Sāmantagāmehīti āsannagāmehi, āgantvāti sambandho. Ekaṁ ambaṁ ekaṁ labujanti yojanā.",
  "tika-vin12t4:493_1": "Adiyyamāne dose dassite diyyamāne ānisaṁsampi atthato ñātabbanti dassento āha “adiyyamāne hī”tiādi.",
  "tika-vin12t4:494_0": "Gaṇhantānaṁ manussānanti sambandho. Tatoti katikavattaṭṭhapanato. Na vattabbāti phaladānakuladūsakattā",
  "tika-vin12t4:494_1": "na vattabbā. Kinti ācikkhitabbanti āha “nāḷikerādīnī”tiādi. Anuvicaritvāti padānamanukkamena",
  "tika-vin12t4:494_2": "vicaritvā. Upaḍḍhabhāgoti bhikkhūnaṁ laddhabhāgato upaḍḍho bhāgo. Apaloketvāti saṅghaṁ āpucchitvā.",
  "tika-vin12t4:495_0": "Maggagamiyasatthavāhoti maggaṁ gamiko satthavāho. Soti balakkārena gahetvā khādanto.",
  "tika-vin12t4:495_1": "Chāyādīnantiādisaddena ārāmavanāni saṅgahetabbāni. Sace atthīti sace attho atthi.",
  "tika-vin12t4:495_2": "Phalabharitāti phalena paripuṇṇā. “Phalabhāritā”tipi pāṭho. Phalasaṅkhātena bhārena",
  "tika-vin12t4:495_3": "samannāgatāti attho. Apaccāsīsantenāti tesaṁ santikā dānapaṭidānaṁ apaccāsīsantena.",
  "tika-vin12t4:495_4": "Pubbe vuttamevāti pubbe saṅghikaṭṭhāne “kuddho hi so”tiādinā vuttameva. Etthāti puggalikaṭṭhāne.",
  "tika-vin12t4:496_0": "Tanti phalārāmaṁ. Soti paṭibalo bhikkhu. Bhāriyaṁ kammanti jagganakammaṁ bhāriyaṁ.",
  "tika-vin12t4:496_1": "Ettakenāti tatiyabhāgaupaḍḍhabhāgamattena. Sabbaṁ phalārāmanti sambandho. Mūlabhāganti",
  "tika-vin12t4:496_2": "paṭhamabhāgaṁ. “Dasabhāgamatta”nti iminā tadatthaṁ dasseti. Datvāti saṅghassa datvā.",
  "tika-vin12t4:496_3": "Soti bhikkhu. Akatāvāsanti pubbe akataṁ navaṁ senāsanaṁ. Ārāmanti saṅghassa ārāmaṁ.",
  "tika-vin12t4:496_4": "Tehipīti nissitakehipi. Pisaddo ācariyaṁ apekkhati. Tesanti nissitakānaṁ. Jaggitakāleti",
  "tika-vin12t4:496_5": "jaggitānaṁ rukkhānaṁ pupphaphalabharitakāle. Jagganakāleti jagganamattakāle, jagganamattameva,",
  "tika-vin12t4:496_6": "na jagganakāraṇā kiñci pupphaṁ vā phalaṁ vā hoti, tasmiṁ kāleti attho. “Bahu”ntiādinā",
  "tika-vin12t4:496_7": "vāretabbākāraṁ dasseti.",
  "tika-vin12t4:497": "Phātikammena jagganto na atthīti yojanā. Anāpucchitvāvāti saṅghaṁ anapaloketvāva. Itīti evaṁ.",
  "tika-vin12t4:498": "Ñattikammaṭṭhānabhede pana evaṁ vinicchayo veditabboti yojanā. Osāreti saṅghamajjhaṁ paveseti imāya ñattiyāti osāraṇā.",
  "tika-vin12t4:499_0": "Nissāriyati saṅghato bahi kariyati imāyāti nissāraṇā. Ñatti uposatho nāmāti idaṁ",
  "tika-vin12t4:499_1": "kāraṇūpacāravasena vuttaṁ. Tenāha “uposathakammavasena ṭhapitā”ti. Eseva nayo ñattipavāraṇā nāmāti etthāpi.",
  "tika-vin12t4:500_0": "Anusāseyyātiādinā paṭhamapurisaeyyavibhattivasena ṭhapitā ñatti attanā paraṁ sammanituṁ",
  "tika-vin12t4:500_1": "ṭhapitā ñatti nāma. Anusāseyyantiādinā uttamapurisaeyyaṁvibhattivasena ṭhapitā ñatti",
  "tika-vin12t4:500_2": "attanāva attānaṁ sammanituṁ ṭhapitā ñatti nāma. Attanāva attā vā paro vā sammaniyati",
  "tika-vin12t4:500_3": "imāya ñattiyāti sammuti. Nissaṭṭhapattacīvarādīni dīyanti anenāti dānaṁ, ñatti. Vaccaṁ",
  "tika-vin12t4:500_4": "anapekkhitvā vācakassa niyatanapuṁsakaliṅgattā napuṁsakaliṅgavasena vuttaṁ.",
  "tika-vin12t4:501": "Āpatti paṭiggaṇhiyati anenāti paṭiggaho.",
  "tika-vin12t4:502": "Paṭimukhaṁ upari kaḍḍhiyati imāyāti paccukkaḍḍhanā.",
  "tika-vin12t4:503": "Kammamevāti lakkhiyati anenāti kammalakkhaṇaṁ.",
  "tika-vin12t4:504": "“Tathā”ti padena “kammalakkhaṇaṁ nāmā”ti padaṁ atidisati. Tatoti sabbasaṅgāhikañattito. Parā dve ñattiyo kammalakkhaṇaṁ nāmāti yojanā. Itītiādi nigamanaṁ.",
  "tika-vin12t4:505": "Ñattidutiyakammaṭṭhānabhede osāraṇādīnaṁ visesaṁ dassento āha “vaḍḍhassa licchavino”tiādi. Sīmāsammuti cātiādinā yojanā kātabbā.",
  "tika-vin12t4:506": "Yā pana dve ñattidutiyakammavācā vuttāti yojanā. Itītiādi nigamanaṁ.",
  "tika-vin12t4:507": "Ñatticatutthakammaṭṭhānabhede yojanānayo pākaṭoyeva.",
  "tika-vin12t4:508_0": "497.Catuvaggakaraṇe kammetiādikāya desanāya sambandhaṁ dassento āha “iti kammāni",
  "tika-vin12t4:508_1": "cā”tiādi. Tattha itīti evaṁ dassetvāti sambandho. Tassatthoti tassa “catuvaggakaraṇe",
  "tika-vin12t4:508_2": "kamme”tiādivacanassa attho veditabboti sambandho.",
  "tika-vin12t4:509": "Iti kammavaggavaṇṇanāya yojanā samattā.",
  "tika-vin12t4:510": "Atthavasavaggādivaṇṇanā",
  "tika-vin12t4:511_0": "498. Evaṁ kammavaggavaṇṇanaṁ dassetvā tassānantare vuttāya “dve atthavase paṭiccā”tiādikāya",
  "tika-vin12t4:511_1": "desanāya anusandhiṁ dassento āha “idānī”tiādi, idāni āraddhanti sambandho. Yāni tāni",
  "tika-vin12t4:511_2": "sikkhāpadānīti yojanā. Diṭṭhadhammikaverānanti diṭṭhadhamme pavattattā ca viramitabbattā",
  "tika-vin12t4:511_3": "ca diṭṭhadhammikānaṁ verānaṁ. Saṁvarāyāti ettha saṁpubbo varadhātu pidahanattho,",
  "tika-vin12t4:511_4": "āyasaddo ca tadatthoti āha “pidahanatthāyā”ti. Vipākadukkhasaṅkhātānanti pāṇātipātādīnaṁ",
  "tika-vin12t4:511_5": "vipākabhūtānaṁ dukkhasaṅkhātānaṁ. Samparāyikānanti samparāye pavattānaṁ. Idhāti imasmiṁ",
  "tika-vin12t4:511_6": "sikkhāpadapaññattānisaṁsaṭṭhāne. “Vajjanīyabhāvato”ti iminā vajjetabbānīti vajjānīti",
  "tika-vin12t4:511_7": "vacanatthaṁ dasseti. Bhāyanti etehīti bhayāni. Akkhamaṭṭhenāti asahaṇīyaṭṭhena. “Akusalānīti",
  "tika-vin12t4:511_8": "vuccantī”ti iminā vipākadukkhāni phalūpacārena akusalāni nāmāti dasseti. Gaṇabandhabhedanatthāya",
  "tika-vin12t4:511_9": "sikkhāpadaṁ paññattanti evameva pāṭho. Potthakesu pana “gaṇabhojanasikkhāpadaṁ paññatta”nti",
  "tika-vin12t4:511_10": "pāṭho likhito. Sabbatthāti sabbasmiṁ atthavasavagge. Yanti vacanaṁ. Etthāti imasmiṁ vagge.",
  "tika-vin12t4:512": "Iti atthavasavaggavaṇṇanāya yojanā samattā.",
  "tika-vin12t4:513_0": "499. Vattesu vattamāno puggalo osārīyati anenāti osāraṇīyaṁ, kammaṁ. Tena vuttaṁ",
  "tika-vin12t4:513_1": "“yena kammena osārīyati, taṁ kammaṁ paññatta”nti. “Yena kammenā”tiādinā bhaṇḍanakārakādayo",
  "tika-vin12t4:513_2": "nissārīyanti anena kammenāti nissāraṇīyanti vacanatthaṁ dasseti.",
  "tika-vin12t4:514_0": "500. Sattāpattikkhandhā paññattaṁ nāmāti sambandho. Antarāti kakusandhādīnaṁ tiṇṇaṁ",
  "tika-vin12t4:514_1": "buddhānañca amhākaṁ bhagavato ca antare. “Sikkhāpade”ti iminā “apaññatte”ti padassa",
  "tika-vin12t4:514_2": "atthaṁ dasseti. Makkaṭīvatthuādivinītakathā anupaññattaṁ nāmāti sambandho. “Sikkhāpade”ti",
  "tika-vin12t4:514_3": "iminā “paññatte”ti padassa atthaṁ dasseti. Sabbatthāti sabbasmiṁ ānisaṁsavagge.",
  "tika-vin12t4:515": "Iti ānisaṁsavaggavaṇṇanāya yojanā samattā.",
  "tika-vin12t4:516_0": "501. Sabbasikkhāpadānaṁ saṅgahanti sambandho. Tatthāti “nava saṅgahā”tiādipāṭhe evamattho",
  "tika-vin12t4:516_1": "veditabboti yojanā. “Vatthunā saṅgaho”ti iminā “vatthusmiṁ, vatthūnaṁ saṅgaho”ti",
  "tika-vin12t4:516_2": "atthaṁ nivāreti. Etthāti “vatthusaṅgaho”tiādipāṭhe. Hīti vitthāro. Yasmā natthīti",
  "tika-vin12t4:516_3": "sambandho. Sabbānīti sikkhāpadāni. “Saṅgahitānī”ti iminā saṅgahitabboti saṅgahoti",
  "tika-vin12t4:516_4": "nibbacanaṁ dasseti. Evaṁ tāvātiādi nigamanaṁ.",
  "tika-vin12t4:517": "Yasmā pana saṅgahitāti sambandho.",
  "tika-vin12t4:518": "Evametthātiādinā khandhasamuṭṭhānaadhikaraṇasamathe sampiṇḍetvā nigamanaṁ dasseti. Etthāti saṅgahavagge.",
  "tika-vin12t4:519": "Iti samantapāsādikāya vinayasaṁvaṇṇanāya",
  "tika-vin12t4:520": "Navasaṅgahitavaṇṇanāya yojanā samattā.",
  "tika-vin12t4:521_0": "Niṭṭhitāti niṭṭhaṁ nipphattiṁ itā gatāti niṭṭhitā, atha vā niṭṭhe nipphattiyaṁ itā",
  "tika-vin12t4:521_1": "ṭhitāti niṭṭhitā. Casaddo avadhāraṇattho, niṭṭhitā evāti hi attho. Anuttānatthapadavaṇṇanāti",
  "tika-vin12t4:521_2": "anuttānānaṁ atthavantapadānaṁ, atthānañca padānañca vaṇṇanā.",
  "tika-vin12t4:522": "Iti parivāravaṇṇanāya yojanā samattā.",
  "tika-vin12t4:523": "Niṭṭhitā ca pācityādivaṇṇanāya yojanāti.",
  "tika-vin12t4:524": "Jādilañchitanāmenanekānaṁ vācito mayā;",
  "tika-vin12t4:525": "Parivāravinayassa, samatto yojanānayo.",
  "tika-vin12t4:526": "Nigamanakathāvaṇṇanā",
  "tika-vin12t4:527_0": "Evaṁ vinayasaṁvaṇṇanaṁ katvā idāni taṁ nigamento āha “ettāvatā”tiādi. Tattha ettāvatāti",
  "tika-vin12t4:527_1": "ettakena “yo kappakoṭīhipi appameyya”ntiādivacanato paṭṭhāya “navasaṅgahitavaggavaṇṇanā",
  "tika-vin12t4:527_2": "niṭṭhitā”ti vacanapariyosānānaṁ akkharapadabyañjanānaṁ samudāyabhūtena vacanakkamena,",
  "tika-vin12t4:527_3": "samattāti sambandho.",
  "tika-vin12t4:528_0": "Ubhatovibhaṅgakhandhakaparivāravibhattidesananti ubhatovibhaṅgena ca khandhakena",
  "tika-vin12t4:528_1": "ca parivārena ca vibhajitabbadesanaṁ vinayapiṭakanti sambandho. Nāthoti bhikkhubhikkhunīnaṁ",
  "tika-vin12t4:528_2": "hitapaṭipattiṁ yācanaṭṭhena ca kilesānaṁ upatāpanaṭṭhena ca veneyyānaṁ hitasukhaṁ",
  "tika-vin12t4:528_3": "āsīsanaṭṭhena ca cittissariyaṭṭhena ca nātho. Veneyyanti vinetabbaṭṭhena veneyyaṁ.",
  "tika-vin12t4:528_4": "Jinoti pañcamārānaṁ jitaṭṭhena jino. Ayaṁ panettha yojanā – nātho veneyyaṁ vinento",
  "tika-vin12t4:528_5": "jino ubhatovibhaṅgakhandhakaparivāravibhattidesanaṁ yaṁ vinayapiṭakaṁ āhāti.",
  "tika-vin12t4:529_0": "Samadhikasattavīsatisahassamattenāti saha adhikena sattasahassappamāṇena ca vīsatisahassappamāṇena",
  "tika-vin12t4:529_1": "ca ganthenāti sambandho. Tassāti vinayapiṭakassa. Samantapāsādikāti samantato pasādaṁ",
  "tika-vin12t4:529_2": "vahikā, janikā vā. Tatrāyaṁ yojanā – tassa samadhikasattavīsatisahassamattena ganthena",
  "tika-vin12t4:529_3": "samantapāsādikā nāma saṁvaṇṇanā samattāti.",
  "tika-vin12t4:530_0": "Tatridanti tatra idaṁ. “Tatrā”ti padaṁ purimavacanāpekkhaṁ. Tatra “samantapāsādikā",
  "tika-vin12t4:530_1": "nāmā”ti vacaneti hi attho. Samantapāsādikattasminti paccattatthe cetaṁ bhummavacanaṁ",
  "tika-vin12t4:530_2": "hoti “idampi sīlasmi”ntiādīsu viya, samantapāsādikattanti attho. Ayaṁ panettha yojanātatra",
  "tika-vin12t4:530_3": "“samantapāsādikā nāmā”ti vacane samantapāsādikāya idaṁ samantapāsādikattaṁ hotīti",
  "tika-vin12t4:530_4": "ayaṁ samantapāsādikabhāvoti attho.",
  "tika-vin12t4:531_0": "Ācariyaparaṁparatotiādīsu gāthāsu vuttaṁ navavidhaṁ visesanapadaṁ “na dissatī”ti",
  "tika-vin12t4:531_1": "padena sambandhitabbaṁ. Sampassatanti sammā passantānaṁ viññūnanti sambandho. Yatoti",
  "tika-vin12t4:531_2": "yasmā, na dissatīti sambandho. Etthāti saṁvaṇṇanāyaṁ. Samantapāsādikātvevāti samantapāsādikā",
  "tika-vin12t4:531_3": "iti eva nāma. Vinayassāti vinayapiṭakassa. Vineyyadamanakusalenāti vineyyānaṁ damane",
  "tika-vin12t4:531_4": "chekena. Lokanāthenāti lokānaṁ nāthena. Lokamanukampamānenāti lokaṁ anukampamānena.",
  "tika-vin12t4:531_5": "Ayañhettha yojanā – ācariyaparaṁparato…pe… vibhaṅganayabhedadassanato sampassataṁ",
  "tika-vin12t4:531_6": "viññūnaṁ ettha kiñci apāsādikaṁ yato na dissati, tasmā vineyyadamanakusalena lokanāthena",
  "tika-vin12t4:531_7": "lokamanukampamānena bhagavatā vuttassa vinayassa ayaṁ samantapāsādikātveva saṁvaṇṇanā pavattāti.",
  "tika-vin12t4:532_0": "Tissopi imā sīhaḷaṭṭhakathāyo sutvāti sambandho. Kassa santike sutanti āha “buddhamitto…pe…",
  "tika-vin12t4:532_1": "santike”ti. “Buddhamitto”ti nāmena vissutassa yasassino vinayaññussa dhīrassa therassa",
  "tika-vin12t4:532_2": "santike sutvāti yojanā. “Sutvā”ti padaṁ “āraddhā”ti pade pubbakālakiriyāvisesanaṁ.",
  "tika-vin12t4:533": "Mahāmeghavanuyyāne bhūmibhāge patiṭṭhito satthu mahābodhivibhūsito yo mahāvihāro atthīti yojanā.",
  "tika-vin12t4:534": "Tassa mahāvihārassa dakkhiṇe disābhāge padhānagharaṁ padhānagharanāmakaṁ uttamaṁ sucicārittasīlena bhikkhusaṅghena sevitaṁ yaṁ pariveṇaṁ atthi, tattha kārayīti yojanā.",
  "tika-vin12t4:535_0": "Konāmo kārayīti āha “uḷārakulasambhūto…pe… vissuto”ti. Tattha uḷārakulasambhūto saṅghupaṭṭhāyako",
  "tika-vin12t4:535_1": "sadā anākulāya saddhāya ratanattaye pasanno “mahānigamasāmī”ti vissuto upāsako kārayīti sambandho.",
  "tika-vin12t4:536_0": "Kaṁ kārayīti āha “cāru…pe… sampannasalilāsaya”nti. Tattha cārupākārasaṁcitaṁ sobhena",
  "tika-vin12t4:536_1": "pākārena suṭṭhu citaṁ cinitaṁ manoramaṁ sītacchāyatarūpetaṁ sītacchāyena rukkhena",
  "tika-vin12t4:536_2": "upetaṁ sampannasalilāsayaṁ madhurajalādhāraṁ yaṁ pāsādaṁ kārayīti yojanā. Mahānigamasāmino",
  "tika-vin12t4:536_3": "tatra pāsāde vasatāmayāti sambandho.",
  "tika-vin12t4:537_0": "Kaṁ uddisitvā kīdisā kā āraddhāti āha “sucisīlasamācāraṁ…pe… vinayavaṇṇanā”ti. Tattha",
  "tika-vin12t4:537_1": "sucisīlasamācāraṁ buddhasirivhayaṁ theraṁ uddisitvā iddhā atthavinicchayādīhi paripuṇṇā",
  "tika-vin12t4:537_2": "yā vinayavaṇṇanā āraddhāti yojanā.",
  "tika-vin12t4:538_0": "Kiṁnāmassa rañño katame saṁvacchare āraddhā, kismiṁ kāle pariniṭṭhitāti āha “pālayantassa…pe…",
  "tika-vin12t4:538_1": "pariniṭṭhitā”ti. Tattha sakalaṁ laṅkādīpaṁ nirabbudaṁ katvāti sambandho. Pālayantassa",
  "tika-vin12t4:538_2": "sirinivāsassa siripālayasassino rañño jayasaṁvacchareti sambandho. Samavīsatime kheme",
  "tika-vin12t4:538_3": "jayasaṁvacchare ayaṁ vinayasaṁvaṇṇanā āraddhā, ekavīsamhi rañño ekavīsatime saṁvacchare",
  "tika-vin12t4:538_4": "sampatte sati pariniṭṭhitāti yojanā.",
  "tika-vin12t4:539_0": "Yathā attano saṁvaṇṇanā nirupaddavā sīghaṁ niṭṭhaṁ upagatā, evaṁ lokassa dhammūpasaṁhitā",
  "tika-vin12t4:539_1": "sīghaṁ gacchantūti āsīsaṁ dassento āha “upaddavākule”tiādi. Tattha upaddavākule upaddavehi",
  "tika-vin12t4:539_2": "ākule loke sattaloke nirupaddavato upaddavavirahato yathā ayaṁ vinayasaṁvaṇṇanā ekasaṁvacchareneva",
  "tika-vin12t4:539_3": "niṭṭhaṁ upāgatā, evaṁ sabbassa lokassa āraddhā sabbepi dhammūpasaṁhitā atthā nirupaddavā",
  "tika-vin12t4:539_4": "sīghaṁ niṭṭhaṁ gacchantūti yojanā.",
  "tika-vin12t4:540_0": "Attanā samācitassa puññassa icchitatthe pariṇāmanaṁ dassento āha “ciraṭṭhitatthaṁ",
  "tika-vin12t4:540_1": "dhammassā”tiādi. Tattha dhammassa ciraṭṭhitatthaṁ imaṁ vinayasaṁvaṇṇanaṁ karontena",
  "tika-vin12t4:540_2": "saddhammabahumānena mayā yañca puññaṁ samācitaṁ, sabbassa tassa puññassa ānubhāvena",
  "tika-vin12t4:540_3": "sabbepi pāṇino dhammarājassa bhagavato saddhammarasasevino bhavantu.",
  "tika-vin12t4:541_0": "Saddhammo ciraṁ tiṭṭhatu, devo kāle vassaṁ vassanto ciraṁ pajaṁ sattasamūhaṁ tappetu.",
  "tika-vin12t4:541_1": "Rājā dhammena medaniṁ rakkhatūti yojanā. Itisaddo parisamāpanattho. Iti pariniṭṭhaṁ",
  "tika-vin12t4:541_2": "suṭṭhu āpanaṁ daṭṭhabbantīti attho.",
  "tika-vin12t4:542_0": "Saddhā ca buddhi ca vīriyañca saddhābuddhivīriyāni, visuddhāni ca tāni saddhābuddhivīriyāni",
  "tika-vin12t4:542_1": "ceti visuddhasaddhābuddhivīriyāni, paramāni ca tāni visuddhasaddhābuddhivīriyāni",
  "tika-vin12t4:542_2": "ceti paramavisuddhasaddhābuddhivīriyāni, tehi parimaṇḍito paramavisuddhasaddhābuddhivīriyapaṭimaṇḍito,",
  "tika-vin12t4:542_3": "tena, therenāti sambandho. Sīlañca ācāro ca ajjavañca maddavañca sīlācārajjavamaddavāni,",
  "tika-vin12t4:542_4": "tāni ādīni yesaṁ teti sīlācārajjavamaddavādayo, ādisaddena khantisoraccādayo saṅgaṇhāti,",
  "tika-vin12t4:542_5": "teyeva guṇāti sīlācārajjavamaddavādiguṇā, tesaṁ samudayoti sīlācārajjavamaddavādiguṇasamudayo,",
  "tika-vin12t4:542_6": "tena samudito suṭṭhu pākaṭoti sīlācārajjavamaddavādiguṇasamudayasamudito, tena therenāti sambandho.",
  "tika-vin12t4:543_0": "Sakasamayo ca samayantaro ca sakasamayasamayantarā, teyeva pana gahanasadisattā gahananti",
  "tika-vin12t4:543_1": "sakasamayasamayantaragahanaṁ, tassa ajjhogāhaṇaṁ sakasamayasamayantaragahanajjhogāhaṇaṁ,",
  "tika-vin12t4:543_2": "tasmiṁ samattho sakasamayasamayantaragahanajjhogāhaṇasamattho. Tena therenāti sambandho.",
  "tika-vin12t4:543_3": "Visesena añjati pākaṭaṁ karotīti viyatto, puggalo, viyattassa idaṁ veyyattiyaṁ, sati.",
  "tika-vin12t4:543_4": "Paññā ca veyyattiyañca paññāveyyattiyaṁ, tena samannāgatenāti sambandho. Samannāgatena therenāti yojanā.",
  "tika-vin12t4:544_0": "Tīṇi piṭakānīti tipiṭakaṁ, tameva pariyāpuṇitabbattā pariyattīti tipiṭakapariyatti,",
  "tika-vin12t4:544_1": "tassa pabhedo ettha satthusāsaneti tipiṭakapariyattipabhedaṁ, tasmiṁ. Saha aṭṭhakathāyāti",
  "tika-vin12t4:544_2": "sāṭṭhakathaṁ, satthu sāsanaṁ, tasmiṁ satthusāsaneti sambandho. Satthuno pariyattipaṭipattipaṭivedhavasena",
  "tika-vin12t4:544_3": "tividhaṁ sāsanaṁ satthusāsanaṁ, byāsopi yujjateva, tasmiṁ satthusāsane “appaṭihata”iti",
  "tika-vin12t4:544_4": "padena sambandhitabbaṁ. Appaṭihataṁ ñāṇaṁ appaṭihatañāṇaṁ, idaṁ tasmiṁ vinayasaṁvaṇṇanākāle",
  "tika-vin12t4:544_5": "therassa paṭivedhañāṇābhāvato sutamayacintāmayañāṇaṁ sandhāya vuttanti daṭṭhabbaṁ.",
  "tika-vin12t4:544_6": "Appaṭihatañāṇassa pabhāvo etassāti appaṭihatañāṇapabhāvo, tena therenāti sambandho.",
  "tika-vin12t4:544_7": "Mahantaṁ veyyākaraṇametassāti mahāveyyākaraṇo, iminā sikkhāniruttiādīhi chaḷaṅge",
  "tika-vin12t4:544_8": "mahantaveyyākaraṇe therassa appaṭihatañāṇapabhāvataṁ dasseti, tena mahāveyyākaraṇena",
  "tika-vin12t4:544_9": "therenāti sambandho.",
  "tika-vin12t4:545_0": "Karaṇaṁ vuccati ṭhānaṁ kariyati uccāriyati ettha, etenāti vā vacanatthena, karaṇassa",
  "tika-vin12t4:545_1": "sampatti karaṇasampatti, tāya janitaṁ karaṇasampattijanitaṁ. Sukhena theramukhato",
  "tika-vin12t4:545_2": "viniggataṁ sukhaviniggataṁ, karaṇasampattijanitena hetubhūtena sukhaviniggataṁ karaṇasampattijanitasukhaviniggataṁ.",
  "tika-vin12t4:545_3": "Madhuravacanañca udāravacanañca madhurodāravacanaṁ, pubbapade uttarapadalopo, iminā",
  "tika-vin12t4:545_4": "keṭubhapakaraṇe (subodhālaṁkāre 127-142 gāthāsu) vuttesu dasasu saddaguṇesu madhuratāguṇena",
  "tika-vin12t4:545_5": "ca udāratāguṇena ca samannāgatabhāvaṁ dasseti. Karaṇasampattijanitasukhaviniggatañca",
  "tika-vin12t4:545_6": "taṁ madhurodāravacanañceti karaṇasampattijanitasukhaviniggatamadhurodāravacanaṁ.",
  "tika-vin12t4:545_7": "Atha vā karaṇasampattijanitañca taṁ sukhaviniggatamadhurodāravacanañceti karaṇasampattijanitasukhaviniggatamadhurodāravacanaṁ.",
  "tika-vin12t4:545_8": "Elaṁ vuccati duruttadoso, natthi elametassāti nelā, soyeva vaṇṇo nelavaṇṇo, tena",
  "tika-vin12t4:545_9": "yuttaṁ nelavaṇṇayuttaṁ, karaṇasampattijanitasukhaviniggatamadhurodāravacanaṁ nelavaṇṇayuttametassāti",
  "tika-vin12t4:545_10": "karaṇasampattijanitasukhaviniggatamadhurodāravacananelavaṇṇayutto, thero. Visesanaparapadasamāso,",
  "tika-vin12t4:545_11": "nelavaṇṇayuttakaraṇasampatti janitasukhaviniggatamadhurodāravacanoti hi attho, tena",
  "tika-vin12t4:545_12": "therenāti sambandho. Yuttañca parisāya sotena anurūpattā, muttañca parisāya visāradattāti",
  "tika-vin12t4:545_13": "yuttamuttaṁ, vacanaṁ, taṁ vadati sīlenāti yuttamuttavādī, tena therenāti sambandho.",
  "tika-vin12t4:546_0": "Kammasassataucchedaissaranimmānādivasena nānā vādā etesanti vādino, nānāvādā janā,",
  "tika-vin12t4:546_1": "vādīnaṁ, vādīsu vā varo kammakiriyavādattāti vādivaro, tena therenāti sambandho.",
  "tika-vin12t4:546_2": "Pāḷiyā atthaṁ vaṇṇetuṁ samatthattā mahanto kavi mahākavi, tena therenāti sambandho.",
  "tika-vin12t4:547_0": "Atthadhammaniruttipaṭibhānavasena pabhinnāya paṭisambhidāya parivāritoti pabhinnapaṭisambhidāparivāro,",
  "tika-vin12t4:547_1": "tasmiṁ uttarimanussadhammeti sambandho. Cha abhiññā ca paṭisambhidā ca chaḷabhiññāpaṭisambhidā,",
  "tika-vin12t4:547_2": "tā ādayo yesaṁ teti chaḷabhiññāpaṭisambhidādayo, ādisaddena tevijjādayo saṅgaṇhāti.",
  "tika-vin12t4:547_3": "Chaḷabhiññāpaṭisambhidādayo pabhedā etassāti chaḷabhiññāpaṭisambhidādippabhedo, soyeva",
  "tika-vin12t4:547_4": "guṇo chaḷabhiññāpaṭisambhidādippabhedaguṇo, tena paṭimaṇḍito chaḷabhiññāpaṭisambhidādippabhedaguṇapaṭimaṇḍito,",
  "tika-vin12t4:547_5": "tasmiṁ uttarimanussadhammeti sambandho. Uttarimanussānaṁ jhānalābhiādīnaṁ dhammo",
  "tika-vin12t4:547_6": "uttarimanussadhammo, atha vā manussānaṁ kusalakammapathasaṅkhātadhammato uttarīti",
  "tika-vin12t4:547_7": "uttarimanussadhammo, jhānādidhammo, tasmiṁ, “suppatiṭṭhita” iti padena sambandhitabbaṁ.",
  "tika-vin12t4:547_8": "Suppatiṭṭhitā buddhi etesanti suppatiṭṭhitabuddhino, tesaṁ therānanti sambandho.",
  "tika-vin12t4:547_9": "Therānaṁ vaṁse pakārena dippanti, padīpo viyāti vā theravaṁsappadīpā, tesaṁ. Thiro",
  "tika-vin12t4:547_10": "sīlasamādhipaññāsaṅkhāto guṇo etesamatthīti therā, tesaṁ, vaṁsālaṅkārabhūtenāti sambandho.",
  "tika-vin12t4:547_11": "Mahāvihāre vasanasīlā vasanadhammā, vasane sādhukārīti vā mahāvihāravāsino, tesaṁ,",
  "tika-vin12t4:547_12": "therānanti sambandho. Vaṁse alaṅkāro, vaṁsassa vāti vaṁsālaṅkāro, so hutvā bhūto,",
  "tika-vin12t4:547_13": "vaṁsālaṅkārabhāvaṁ vā pattoti vaṁsālaṅkārabhūto, tena therenāti sambandho.",
  "tika-vin12t4:548_0": "Vipulā ca sā visuddhā ceti vipulavisuddhā, visesanobhayapado, vipulavisuddhā buddhi",
  "tika-vin12t4:548_1": "etassāti vipulavisuddhabuddhi, tena therenāti sambandho. Nāmameva nāmadheyyaṁ, gahitaṁ",
  "tika-vin12t4:548_2": "nāmadheyyametassāti gahitanāmadheyyo, tena therena katā samantapāsādikā nāma ayaṁ",
  "tika-vin12t4:548_3": "vinayasaṁvaṇṇanā tiṭṭhatūti sambandho.",
  "tika-vin12t4:549_0": "Suddhacittassa tādino lokajeṭṭhassa mahesino “buddho”ti nāmampi yāva lokamhi pavattati,",
  "tika-vin12t4:549_1": "tāva lokanittharaṇesīnaṁ kulaputtānaṁ sīlavisuddhāya nayaṁ dassentī lokasmiṁ tiṭṭhatūti yojanā.",
  "tika-vin12t4:550": "Iti nigamanassa atthayojanā samattā.",
  "tika-vin12t4:551": "Nigamanakathā",
  "tika-vin12t4:552": "Ettāvatā ca –",
  "tika-vin12t4:553": "Ratanapuṇṇanāmassa, purassa rājadhāniyā;",
  "tika-vin12t4:554": "Dakkhiṇe munirūpassa, īsaṁpācīnanissite.",
  "tika-vin12t4:555": "Yo vihāro sapāsādo, kārito rājadeviyā;",
  "tika-vin12t4:556": "Yā vasatā mayā tatra, katā pācityādiyojanā.",
  "tika-vin12t4:557": "Māpitaratnapuṇṇassa, sattaraseva rājino;",
  "tika-vin12t4:558": "Jayavasseṭṭhārasamhi, sampatteyaṁ suniṭṭhitā.",
  "tika-vin12t4:559_0": "“Ratanapuṇṇā”tivhayassa rājadhānīnagarassa dakkhiṇasmiṁ disābhāge pañcayojanappamāṇe",
  "tika-vin12t4:559_1": "ṭhāne dvīhi mahātaḷākehi susobhitassa midhilanāmanagarassa puratthimasmiṁ disābhāge",
  "tika-vin12t4:559_2": "diyaḍḍhagāvutappamāṇe ṭhāne anekatālapantīhi susobhito catunnaṁ kulānaṁ ramaṇīyabhūto",
  "tika-vin12t4:559_3": "“kaphrū” iti voharito yo so mahāgāmo patiṭṭhito, tattha paṭisandhiyā jātena sīlādiguṇehi",
  "tika-vin12t4:559_4": "pasaṁsitena “jāgaro”ti garūhi gahitanāmadheyyena tikkhattuṁ rājūhi rājamuddinā lañchitena",
  "tika-vin12t4:559_5": "me katāyaṁ pācityādivaṇṇanāya yojanā sampatte jinacakke terasādhikacatuvassasatādhikaṁ",
  "tika-vin12t4:559_6": "dvisahassaṁ, sakkarāje pana ekatiṁsādhikadvivassasatādhikaṁ sahassaṁ gimhāne jeṭṭhamāse",
  "tika-vin12t4:559_7": "juṇhapakkhassa pañcame sukkavāre niṭṭhaṁ pattā anāyāsenāti.",
  "tika-vin12t4:560": "Yojanāya imissāhaṁ, racanassānubhāvato;",
  "tika-vin12t4:561": "Bhaveyyānekajātīsu, piṭakattayadhārako.",
  "tika-vin12t4:562": "Kusalo cubhayatthesu, parisāsu visārado;",
  "tika-vin12t4:563": "Samijjhantu susaṅkappā, mayhañca sabbapāṇinaṁ.",
  "tika-vin12t4:564": "Vappādimanatikkamma, sammā devo pavassatu;",
  "tika-vin12t4:565": "Attajamiva rakkhantu, rājāno cāpi medininti.",
  "tika-vin12t4:566": "Iti bhadantajāgarattherena katā",
  "tika-vin12t4:567": "Pācityādivaṇṇanāya yojanā samattā."
}