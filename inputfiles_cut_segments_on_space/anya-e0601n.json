{
  "anya-e0601n:6": "Namo tassa bhagavato arahato sammāsambuddhassa",
  "anya-e0601n:7": "Namakkārapāḷi",
  "anya-e0601n:8": "1.",
  "anya-e0601n:9": "Sugataṃ sugataṃ seṭṭhaṃ, kusalaṃkusalaṃ jahaṃ;",
  "anya-e0601n:10": "Amataṃ amataṃ santaṃ, asamaṃ asamaṃ dadaṃ.",
  "anya-e0601n:11": "Saraṇaṃ saraṇaṃ lokaṃ, araṇaṃ araṇaṃ karaṃ;",
  "anya-e0601n:12": "Abhayaṃ abhayaṃ ṭhānaṃ, nāyakaṃ nāyakaṃ name.",
  "anya-e0601n:13": "2.",
  "anya-e0601n:14": "Nayanasubhagakāyaṅgaṃ,",
  "anya-e0601n:15": "Madhuravarasaropetaṃ;",
  "anya-e0601n:16": "Amitaguṇagaṇādhāraṃ,",
  "anya-e0601n:17": "Dasabalamatulaṃ vande.",
  "anya-e0601n:18": "3.",
  "anya-e0601n:19": "Yo buddho dhitimāññadhārako,",
  "anya-e0601n:20": "Saṃsāre anubhosi kāyikaṃ;",
  "anya-e0601n:21": "Dukkhaṃ cetasikañca lokato,",
  "anya-e0601n:22": "Taṃ vande naradevamaṅgalaṃ.",
  "anya-e0601n:23": "4.",
  "anya-e0601n:24": "Bāttiṃsatilakkhaṇacitradehaṃ,",
  "anya-e0601n:25": "Dehajjutiniggatapajjalantaṃ;",
  "anya-e0601n:26": "Paññādhitisīlaguṇoghavindaṃ,",
  "anya-e0601n:27": "Vande munimantimajātiyuttaṃ.",
  "anya-e0601n:28": "5.",
  "anya-e0601n:29": "Pātodayaṃ bāladivākaraṃva,",
  "anya-e0601n:30": "Majjhe yatīnaṃ lalitaṃ sirīhi;",
  "anya-e0601n:31": "Puṇṇindusaṅkāsamukhaṃ anejaṃ,",
  "anya-e0601n:32": "Vandāmi sabbaññumahaṃ munindaṃ.",
  "anya-e0601n:33": "6.",
  "anya-e0601n:34": "Upetapuñño varabodhimūle,",
  "anya-e0601n:35": "Sasenamāraṃ sugato jinitvā;",
  "anya-e0601n:36": "Abojjhi bodhiṃ aruṇodayamhi,",
  "anya-e0601n:37": "Namāmi taṃ mārajinaṃ abhaṅgaṃ.",
  "anya-e0601n:38": "7.",
  "anya-e0601n:39": "Rāgādichedāmalañāṇakhaggaṃ,",
  "anya-e0601n:40": "Satīsamaññāphalakābhigāhaṃ;",
  "anya-e0601n:41": "Sīloghalaṅkāravibhūsitaṃ taṃ,",
  "anya-e0601n:42": "Namāmibhiññāvaramiddhupetaṃ.",
  "anya-e0601n:43": "8.",
  "anya-e0601n:44": "Dayālayaṃ sabbadhi dukkaraṃ karaṃ,",
  "anya-e0601n:45": "Bhavaṇṇavātikkamamaggataṃ gataṃ;",
  "anya-e0601n:46": "Tilokanāthaṃ susamāhitaṃ hitaṃ,",
  "anya-e0601n:47": "Samantacakkhuṃ paṇamāmi taṃmitaṃ.",
  "anya-e0601n:48": "9.",
  "anya-e0601n:49": "Tahiṃ tahiṃ pāramisañcayaṃ cayaṃ,",
  "anya-e0601n:50": "Gataṃ gataṃ sabbhi sukhappadaṃ padaṃ;",
  "anya-e0601n:51": "Narānarānaṃ sukhasambhavaṃ bhavaṃ,",
  "anya-e0601n:52": "Namānamānaṃ jinapuṅgavaṃ gavaṃ.",
  "anya-e0601n:53": "10.",
  "anya-e0601n:54": "Maggaṅganāvaṃ munidakkhanāviko,",
  "anya-e0601n:55": "Īhāphiyaṃ ñāṇakarena gāhako;",
  "anya-e0601n:56": "Āruyha yo tāya bahū bhavaṇṇavā,",
  "anya-e0601n:57": "Tāresi taṃ buddhamaghappahaṃ name.",
  "anya-e0601n:58": "11.",
  "anya-e0601n:59": "Samatiṃsatipāramisambharaṇaṃ,",
  "anya-e0601n:60": "Varabodhidume catusaccadasaṃ;",
  "anya-e0601n:61": "Varamiddhigataṃ naradevahitaṃ,",
  "anya-e0601n:62": "Tibhavūpasamaṃ paṇamāmi jinaṃ.",
  "anya-e0601n:63": "12.",
  "anya-e0601n:64": "Satapuññajalakkhaṇikaṃ virajaṃ,",
  "anya-e0601n:65": "Gaganūpamadhiṃ dhitimerusamaṃ;",
  "anya-e0601n:66": "Jalajūpamasītalasīlayutaṃ,",
  "anya-e0601n:67": "Pathavīsahanaṃ paṇamāmi jinaṃ.",
  "anya-e0601n:68": "13.",
  "anya-e0601n:69": "Yo buddho sumati dive divākarova,",
  "anya-e0601n:70": "Sobhanto ratijanane silāsanamhi;",
  "anya-e0601n:71": "Āsīno sivasukhadaṃ adesi dhammaṃ,",
  "anya-e0601n:72": "Devānaṃ tamasadisaṃ namāmi niccaṃ.",
  "anya-e0601n:73": "14.",
  "anya-e0601n:74": "Yo pādapaṅkajamuduttalarājikehi,",
  "anya-e0601n:75": "Lokehi tīhivikalehi nirākulehi;",
  "anya-e0601n:76": "Sampāpuṇe nirupameyyatameva nātho,",
  "anya-e0601n:77": "Taṃ sabbalokamahitaṃ asamaṃ namāmi.",
  "anya-e0601n:78": "15.",
  "anya-e0601n:79": "Buddhaṃ narānarasamosaraṇaṃ dhitattaṃ,",
  "anya-e0601n:80": "Paññāpadīpajutiyā vihatandhakāraṃ;",
  "anya-e0601n:81": "Atthābhikāmanaradevahitāvahaṃ taṃ,",
  "anya-e0601n:82": "Vandāmi kāruṇikamaggamanantañāṇaṃ.",
  "anya-e0601n:83": "16.",
  "anya-e0601n:84": "Akhilaguṇanidhāno yo munindopagantvā,",
  "anya-e0601n:85": "Vanamisipatanavhaṃ saññatānaṃ niketaṃ;",
  "anya-e0601n:86": "Tahimakusalachedaṃ dhammacakkaṃ pavatto,",
  "anya-e0601n:87": "Tamatulamabhikantaṃ vandaneyyaṃ namāmi.",
  "anya-e0601n:88": "17.",
  "anya-e0601n:89": "Suciparivāritaṃ surucirappabhāhi rattaṃ,",
  "anya-e0601n:90": "Sirivisarālayaṃ gupitamindriyehupetaṃ;",
  "anya-e0601n:91": "Ravisasimaṇḍalappabhutilakkhaṇopacittaṃ,",
  "anya-e0601n:92": "Suranarapūjitaṃ sugatamādaraṃ namāmi.",
  "anya-e0601n:93": "18.",
  "anya-e0601n:94": "Maggoḷumpena muhapaṭighāsādiullolavīciṃ,",
  "anya-e0601n:95": "Saṃsāroghaṃ tari tamabhayaṃ pārapattaṃ pajānaṃ;",
  "anya-e0601n:96": "Tāṇaṃ leṇaṃ asamasaraṇaṃ ekatitthaṃ patiṭṭhaṃ,",
  "anya-e0601n:97": "Puññakkhettaṃ paramasukhadaṃ dhammarājaṃ namāmi.",
  "anya-e0601n:98": "19.",
  "anya-e0601n:99": "Kaṇḍambaṃmūle parahitakaro yo munindo nisinno,",
  "anya-e0601n:100": "Accheraṃ sīghaṃ nayanasubhagaṃ ākulaṇṇaggijālaṃ;",
  "anya-e0601n:101": "Dujjāladdhaṃsaṃ munibhijahitaṃ pāṭiheraṃ akāsi,",
  "anya-e0601n:102": "Vande taṃ seṭṭhaṃ paramaratijaṃ iddhidhammehupetaṃ.",
  "anya-e0601n:103": "20.",
  "anya-e0601n:104": "Munindakko yveko dayudayaruṇo ñāṇavitthiṇṇabimbo,",
  "anya-e0601n:105": "Vineyyappāṇoghaṃ kamalakathitaṃ dhammaraṃsīvarehi;",
  "anya-e0601n:106": "Subodhesī suddhe tibhavakuhare byāpitakkittinañca,",
  "anya-e0601n:107": "Tilokekaccakkhuṃ dukhamasahanaṃ taṃ mahesiṃ namāmi.",
  "anya-e0601n:108": "21.",
  "anya-e0601n:109": "Yo jino anekajātiyaṃ saputtadāramaṅgajīvitampi,",
  "anya-e0601n:110": "Bodhipemato alaggamānaso adāsiyeva atthikassa;",
  "anya-e0601n:111": "Dānapāramiṃ tato paraṃ apūri sīlapāramādikampi,",
  "anya-e0601n:112": "Tāsamiddhiyopayātamaggataṃ tamekadīpakaṃ namāmi.",
  "anya-e0601n:113": "22.",
  "anya-e0601n:114": "Devādevātidevaṃ nidhanavapudharaṃ mārabhaṅgaṃ abhaṅgaṃ,",
  "anya-e0601n:115": "Dīpaṃ dīpaṃ pajānaṃ jayavarasayane bodhipattaṃdhipattaṃ;",
  "anya-e0601n:116": "Brahmābrahmāgatānaṃ varagirakathikaṃ pāpahīnaṃ pahīnaṃ,",
  "anya-e0601n:117": "Lokālokābhirāmaṃ satatamabhiname taṃ munindaṃ munindaṃ.",
  "anya-e0601n:118": "23.",
  "anya-e0601n:119": "Buddho nigrodhabimbo mudukaracaraṇo brahmaghoseṇijaṅgho,",
  "anya-e0601n:120": "Kosacchādaṅgajāto punarapi sugato suppatiṭṭhitapādo;",
  "anya-e0601n:121": "Mūdodātuṇṇalomo athamapi sugato brahmujuggattabhāvo,",
  "anya-e0601n:122": "Nīlakkhī dīghapaṇhī sukhumamalachavī thomyarasaggasaggī.",
  "anya-e0601n:123": "24.",
  "anya-e0601n:124": "Cattālīsaggadanto samakalapanajo antaraṃsappapīno,",
  "anya-e0601n:125": "Cakkenaṅkitapādo aviraḷadasano mārajussaṅkhapādo.",
  "anya-e0601n:126": "Tiṭṭhanto nonamantobhayakaramudunā jaṇṇukānāmasanto,",
  "anya-e0601n:127": "Vaṭṭakkhandho jino gotaruṇapakhumako sīhapubbaḍḍhakāyo.",
  "anya-e0601n:128": "25.",
  "anya-e0601n:129": "Sattappīno ca dīghaṅguli matha sugato lomakūpekalomo,",
  "anya-e0601n:130": "Sampannodātadāṭho kanakasamataco nīlamuddhaggalomo.",
  "anya-e0601n:131": "Sambuddho thūlajivho atha sīhahanuko jālikappādahattho,",
  "anya-e0601n:132": "Nātho uṇhīsasīso itiguṇasahitaṃ taṃ mahesiṃ namāmi.",
  "anya-e0601n:133": "26.",
  "anya-e0601n:134": "Buddhobuddhotighoso atidulabhataro kā kathā buddhabhāvo,",
  "anya-e0601n:135": "Loke tasmā vibhāvī vividhahitasukhaṃ sādhavo patthayantā.",
  "anya-e0601n:136": "Iṭṭhaṃ atthaṃ vahantaṃ suranaramahitaṃ nibbhayaṃ dakkhiṇeyyaṃ,",
  "anya-e0601n:137": "Lokānaṃ nandivaḍḍhaṃ dasabalamasamaṃ taṃ namassantu niccaṃ.",
  "anya-e0601n:138": "27.",
  "anya-e0601n:139": "Puññenetena sohaṃ nipuṇamati sato samparāye ca titto,",
  "anya-e0601n:140": "Dakkho diṭṭhujjupañño avikalavīriyo bhogavā saṃvibhāgī.",
  "anya-e0601n:141": "Tikkho sūro dhitatto saparahitacaro dīghajīvī arogo,",
  "anya-e0601n:142": "Dhañño vaṇṇo yasassī atibalavadharo kittimā khantupeto.",
  "anya-e0601n:143": "28.",
  "anya-e0601n:144": "Saddho dātaṅgupeto paramasiridharo diṭṭhadhamme viratto,",
  "anya-e0601n:145": "Lajjī kalyāṇamitto abhiratakusalo pañcasīlādirakkho.",
  "anya-e0601n:146": "Appiccho appakodho ativujuhadayo iddhimā appameyyo,",
  "anya-e0601n:147": "Pāsaṃso pemavāco sujanaguṇavidū māmako so bhaveyyaṃ.",
  "anya-e0601n:148": "29.",
  "anya-e0601n:149": "Itthaṃ asaṅkhaye nātha, guṇe lakkhaṇadīpite;",
  "anya-e0601n:150": "Gāthāsu sūcakāsveka, gāthampi sarate budho.",
  "anya-e0601n:151": "30.",
  "anya-e0601n:152": "Caturāpāyamutto so, sādhakatthadvayassa ca;",
  "anya-e0601n:153": "Hatūpaddavajālo ca, lābhī hitasukhassa ca.",
  "anya-e0601n:154": "31.",
  "anya-e0601n:155": "Adhipo naradevānaṃ, catudīpissaropi vā;",
  "anya-e0601n:156": "Bhaveyya antime dehe, tamaññaṃ setachattakaṃ.",
  "anya-e0601n:157": "32.",
  "anya-e0601n:158": "Bhāvanāyānamāruyha, samamessati subbato;",
  "anya-e0601n:159": "Imasmiṃ attabhāvepi, arogo dīghajīviko.",
  "anya-e0601n:160": "33.",
  "anya-e0601n:161": "Pūjito sabbalokehi, bhāvanābhiratīmano;",
  "anya-e0601n:162": "Janappiyo manāpo ca, kā kathākhiladhāraṇe.",
  "anya-e0601n:163": "Namakkārapāḷi niṭṭhitā.",
  "anya-e0601n:164": "Namakkāraṭīkā",
  "anya-e0601n:165": "Namo tassa bhagavato arahato sammāsambuddhassa",
  "anya-e0601n:166": "1.",
  "anya-e0601n:167": "Sugatantyādivaṇṇehi, pasatthañca sukhaddadaṃ;",
  "anya-e0601n:168": "Vandantānaṃ jinaṃ natvā, dhammaṃ suddhaṃ gaṇuttamaṃ.",
  "anya-e0601n:169": "2.",
  "anya-e0601n:170": "Namakkāraṃ hitatthīhi, porāṇācariyehi ca;",
  "anya-e0601n:171": "Likhitvā ṭhapitaṃ puñña, buddhiyā tena vandinaṃ.",
  "anya-e0601n:172": "3.",
  "anya-e0601n:173": "Tassatthavaṇṇanaṃ kassaṃ, gambhīratthasubodhanaṃ;",
  "anya-e0601n:174": "Movipunāmena santena, sīlupetena yācito.",
  "anya-e0601n:175": "4.",
  "anya-e0601n:176": "Vaṇṇantopi ca tassatthaṃ, taṃ taṃ aṭṭhakathādisu;",
  "anya-e0601n:177": "Vuttañāyena kassāmi, saddhā suṇātha sādhavo.",
  "anya-e0601n:178": "5.",
  "anya-e0601n:179": "Namanaṃ namatītī vā, namatī tena vā namo;",
  "anya-e0601n:180": "Tassa kāronti tāhīti, namakkāroti vuccati.",
  "anya-e0601n:181": "6.",
  "anya-e0601n:182": "Tañca buddhaghosācari, yena pubbasutaṃ kataṃ;",
  "anya-e0601n:183": "Buddhaghosuppattiyañca, taṃ taṃ pana kathādisu.",
  "anya-e0601n:184": "7.",
  "anya-e0601n:185": "Na diṭṭhaṃ katakāraṇaṃ, tasmā hitatthikehi ca;",
  "anya-e0601n:186": "Porāṇācariyehī ca, ṭhapitanti mayā vuttaṃ;",
  "anya-e0601n:187": "Taṃ kāraṇaṃ viññūhī ca, vicāretvā vijānitanti.",
  "anya-e0601n:188": "1.",
  "anya-e0601n:189": "Sugataṃ sugataṃ seṭṭhaṃ, kusalaṃkusalaṃ jahaṃ;",
  "anya-e0601n:190": "Amataṃ amataṃ santaṃ, asamaṃ asamaṃ dadaṃ.",
  "anya-e0601n:191": "Saraṇaṃ saraṇaṃ lokaṃ, araṇaṃ araṇaṃ karaṃ;",
  "anya-e0601n:192": "Abhayaṃ abhayaṃ ṭhānaṃ, nāyakaṃ nāyakaṃ name.",
  "anya-e0601n:193_0": "1. [Ka] idāni paṭhamaṃ tāva sugatantyādīhi aṭṭhārasahi guṇehi thometvā buddhassa",
  "anya-e0601n:193_1": "vanditukāmena sugatantiādi gāthādvayaṃ āraddhaṃ. Ayaṃ pana sabbapādādiyamakapathyā",
  "anya-e0601n:193_2": "vattagāthāti daṭṭhabbaṃ. Taṃ pana yamakaṃ subodhālaṅkāre kiliṭṭhadosanti vuttaṃ.",
  "anya-e0601n:194": "Vuttañhi tattha –",
  "anya-e0601n:195": "“Yaṃ kiliṭṭhapadaṃ mandā, bhidheyyaṃ yamakādikaṃ;",
  "anya-e0601n:196": "Kiliṭṭhapadadoseva, tampi anto karīyatī”ti.",
  "anya-e0601n:197_0": "Ayaṃ panettha patītasaddaracitattāyeva pasādaguṇa saṅkhātena saddālaṅkārena saṃyuttā",
  "anya-e0601n:197_1": "hoti. Tasmā taṃ yamakaṃ suvuttanti daṭṭhabbaṃ. Evaṃ parāsu yamakagāthāsu. Tena vuttaṃ punā laṅkāre –",
  "anya-e0601n:198": "“Patītasaddaracitaṃ, siliṭṭhapadasandhikaṃ;",
  "anya-e0601n:199": "Pasādaguṇasaṃyuttaṃ, yamakaṃ matamedisa”nti.",
  "anya-e0601n:200_0": "Tattha sugatanti sobhanagamanattā sundaraṃ ṭhānaṃ gatattā sammā gatattā ca sugato,",
  "anya-e0601n:200_1": "so hi sobhanaṃ ariyamaggena gacchatīti sugatoti vuccati, supubbo gamudhātu ta. Susaddo",
  "anya-e0601n:200_2": "sobhanattho. Ariyamaggagamanena parisuddhaṃ anavajjaṃ khemaṃ disaṃ asajjamāno gatoti",
  "anya-e0601n:200_3": "attho. Tañca gamanaṃ duvidhaṃ hoti kāyagamanaṃ, ñāṇagamanañcāti. Tattha bhagavato",
  "anya-e0601n:200_4": "veneyyajanupasaṅkamanaṃ ekantena tesaṃ hitasukhassa nipphāda nato sobhanaṃ kāyena",
  "anya-e0601n:200_5": "gamanaṃ kāyagamanaṃ nāma. Sayambhū ñāṇena pana sakalampi lokaṃ pariññābhisamayavasena",
  "anya-e0601n:200_6": "parijānanato ñāṇena gamanaṃ ñāṇagamanaṃ nāma. Idha pana ñāṇagamanaṃ adhippetaṃ. Aṅguttaraṭīkāyaṃ",
  "anya-e0601n:200_7": "pana “sobhanaṃ gataṃ gamanaṃ etassāti sugato”ti vuttaṃ. Sundaraṃ ṭhānaṃ gacchatīti",
  "anya-e0601n:200_8": "sugatoti ca vuccati, ārammaṇakaraṇavasena amataṃ nibbānaṃ gatoti attho. Sammā aviparītaṃ",
  "anya-e0601n:200_9": "cesa gacchatīti sugatoti vuccati. Susaddo sammāsaddattho. Tena tena maggena ye kilesā",
  "anya-e0601n:200_10": "pahīnā, te kilese na puneti na pacceti na paccāgacchatīti attho. Atha vā sammā āgacchatīti",
  "anya-e0601n:200_11": "sugatoti ca vuccati, dīpaṅkarapādamūlato pabhuti yāva bodhimaṇḍā tāva samatiṃsapāramipūrikāya",
  "anya-e0601n:200_12": "sammāpaṭipattiyā sabbalokassa hitasukhameva karonto sassataṃ ucchedaṃ kāmasukhaṃ",
  "anya-e0601n:200_13": "attakilamathañcāti ime cante anupagacchanto āgatoti attho. Taṃ sugataṃ buddhaṃ name namāmīti sambandho.",
  "anya-e0601n:201_0": "Puna sugatanti sammā gadattā sugato. So hi sammā gadati bhāsatīti sugatoti vuccati.",
  "anya-e0601n:201_1": "Supubbagadadhātu bhāsāyaṃ viyattiyaṃ vācāyaṃ vā, ta, dassa to. Chasu vācāsu yuttaṭṭhāne",
  "anya-e0601n:201_2": "yuttameva dvivācaṃ bhāsatīti attho. Vuttañhi majjhimapaṇṇāsapāḷiyaṃ abhayarājakumārasutte –",
  "anya-e0601n:203_0": ". “Rājakumāra yaṃ tathāgato taṃ vācaṃ jānāti abhūtaṃ atacchaṃ anatthasaṃhitaṃ, sā",
  "anya-e0601n:203_1": "ca paresaṃ appiyā amanāpā, na taṃ tathāgato vācaṃ bhāsati. 2. Yampi tathāgato vācaṃ",
  "anya-e0601n:203_2": "jānāti bhūtaṃ tacchaṃ anatthasaṃhitaṃ, sā ca paresaṃ appiyā amanāpā. Tampi tathāgato",
  "anya-e0601n:203_3": "vācaṃ na bhāsati. 3. Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "anya-e0601n:203_4": "sā ca paresaṃ appiyā amanāpā, tatrakālaññū tathāgato hoti tassā vācāya veyyākaraṇāya.",
  "anya-e0601n:203_5": "4. Yaṃ tathāgato vācaṃ jānāti abhūtaṃ atacchaṃ anatthasaṃhitaṃ, sā ca paresaṃ piyā",
  "anya-e0601n:203_6": "manāpā, na taṃ tathāgato vācaṃ bhāsati. 5. Yampi tathāgato jānāti bhūtaṃ tacchaṃ",
  "anya-e0601n:203_7": "anatthasaṃhitaṃ, sā ca paresaṃ piyā manāpā, tampi tathāgato vācaṃ na bhāsati. 6.",
  "anya-e0601n:203_8": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ, sā ca paresaṃ piyā",
  "anya-e0601n:203_9": "manāpā. Tatra kālaññū tathāgato hoti tassā vācāya veyyākaraṇāyā”ti.",
  "anya-e0601n:204_0": "Ettha pāḷiyaṃ panesā sukhaggahaṇatthaṃ saṅkhepena veditabbā. Kathaṃ hesā abhūtā anatthasaṃhitā",
  "anya-e0601n:204_1": "appiyā vācā ca, bhūtā anatthasaṃhitā appiyā vācā ca, bhūtā attha saṃhitā appiyā vācā",
  "anya-e0601n:204_2": "ca, abhūtā anatthasaṃhitā piyā vācā ca, bhūtā anatthasaṃhitā piyā vācā ca, bhūtā",
  "anya-e0601n:204_3": "atthasaṃhitā piyā vācā cāti chabbidhā hotīti. Tattha acoraṃyeva coro ayantiādivasena",
  "anya-e0601n:204_4": "vattabbavācā paṭhamavācā nāma. Coraṃyeva coro ayantiādivasena vattabbavācā dutiyavācā",
  "anya-e0601n:204_5": "nāma. Akatapuññatāya duggato dubbaṇṇo appesakkho, idha pana ṭhatvāpi puna puññaṃ",
  "anya-e0601n:204_6": "na karoti, dutiyacittavāre kathaṃ catūhi apāyehi muccissatīti evaṃ mahājanassa atthapurekkhārena",
  "anya-e0601n:204_7": "dhammapurekkhārena anusāsanīpurekkhārena vattabbavācā tatiyavācā nāma. Eko dhutto",
  "anya-e0601n:204_8": "āha-mayhaṃ bho mātu mayi kucchigate kapiṭṭhaphaladohaḷo ahosi. Sā aññaṃ kapiṭṭhahārakaṃ",
  "anya-e0601n:204_9": "alabhamānā maṃyeva pesesi. Ahaṃ gantvā rukkhaṃ abhiruhituṃ asakkonto attanāva attānaṃ",
  "anya-e0601n:204_10": "pāde gahetvā muggaraṃ viya rukkhassa upari khipiṃ. Atha sākhato sākhaṃ vicaranto",
  "anya-e0601n:204_11": "phalāni gahetvā otarituṃ asakkonto gharaṃ gantvā nisseṇiṃ āharitvā oruyha mātu santike",
  "anya-e0601n:204_12": "gantvā phalāni mātuyā adāsiṃ. Tāni pana mahantāni honti cāṭippa māṇāni. Tato me mātarā",
  "anya-e0601n:204_13": "ekāsane nisinnāya samasaṭṭhiphalāni khāditānīti. Evamādivasena vattabbavācā catutthavācā",
  "anya-e0601n:204_14": "nāma. Āmisahetu cāṭukamyatādivasena nānappakārakaṃ paresaṃ thomanā vācā ceva rājakathaṃ",
  "anya-e0601n:204_15": "corakathantiādinayappavattā tiracchānakathā ca pañcamavācā nāma. Ariyasaccasannissitā",
  "anya-e0601n:204_16": "dhammakathā chaṭṭhamavācā nāma. Taṃ pana vassasatampi suṇantā paṇḍitā neva tittiṃ",
  "anya-e0601n:204_17": "gacchanti. Tāsu pana bhagavā tatiyachaṭṭhamā dvivācāeva bhāsati. Tasmā sappurisehi",
  "anya-e0601n:204_18": "sāyeva dvivācā vattabbāti. Ayaṃ tadaṭṭhakathāyaṃ āgato saṅkhepanayo. Visuddhimagga",
  "anya-e0601n:204_19": "mahāṭīkāyaṃ pana sāratthadīpanīṭīkāyañca tadaññākārena vaṇṇito. Tāsu pana taṃ oloketvā",
  "anya-e0601n:204_20": "gahetabbanti. Ayaṃ panettha saṅgahagāthā –",
  "anya-e0601n:205": "“Yo bhūtamatthasaṃhītaṃ, paresamappiyā vācaṃ;",
  "anya-e0601n:206": "Bhūtamatthasahītañca, paresaṃ piyavācanti;",
  "anya-e0601n:207": "Dvivācaṃ yuttaṭṭhāneva, vadatīti sugatoti;",
  "anya-e0601n:208": "Vuccatī ca dakārassa, katvā takāraviññunā”ti.",
  "anya-e0601n:209_0": "Seṭṭhanti guṇamahantattā pasatthataraṃ. So hi pasatthānaṃ visesena pasatthoti seṭṭhoti",
  "anya-e0601n:209_1": "vuccati. Pasatthapadaṃ, visesataddhite iṭṭhapaccayo. Pasatthasaddassa so, pasatthānaṃ",
  "anya-e0601n:209_2": "paccekabuddhāriyasāvakādīnaṃ sīlasamādhipaññādi guṇehi visesena pasatthoti attho.",
  "anya-e0601n:209_3": "Atha vā sundare satipaṭṭhānādibhede dhamme esati gavesati esiṃ gavesinti vā seṭṭho,",
  "anya-e0601n:209_4": "buddho. Supubboesa gavesane ta. Tassa raṭṭho. Susaddo sundarattho. Santehi sappurisehi",
  "anya-e0601n:209_5": "esitabbo gavesitabboti vā seṭṭho. Santasaddūpapado isa gavesane ta, santasaddassa",
  "anya-e0601n:209_6": "so, ikārasse, tassa ṭṭho. Santehi sappurisehi icchiyati kantiya tīti vā seṭṭho. Santasaddūpapado",
  "anya-e0601n:209_7": "isu icchākantīsu ta. Atha vā santānaṃ sappurisānaṃ hitasukhaṃ icchatīti seṭṭho, buddho.",
  "anya-e0601n:209_8": "Kattusādhanoyaṃ. Sundare satipaṭṭhānā dibhede dhamme eseti buddhetīti vā seṭṭho.",
  "anya-e0601n:209_9": "Hetu kattusādhanoyaṃ. Supubbaesadhātu buddhiyaṃ ta. Taṃ seṭṭhaṃ.",
  "anya-e0601n:210_0": "Kusalaṃkusalaṃ jahanti ettha kusalaṃ akusalaṃ jahanti padavibhāgo kātabbo. Kucchitaṃ",
  "anya-e0601n:210_1": "pāpadhammaṃ salayati calayati kampeti viddhaṃsetīti kusalaṃ, catubhūmikakusalaṃ labbhati.",
  "anya-e0601n:210_2": "Kupubbo saladhātu a. Tattha kāmāvacarakusalaṃ tadaṅgappahānena pāpadhammaṃ salayati",
  "anya-e0601n:210_3": "calayati, mahaggata kusalaṃ vikkhambhanappahānena salayati kampeti, lokuttara kusalaṃ",
  "anya-e0601n:210_4": "samucchedappahānena salayati viddhaṃsetīti attho.",
  "anya-e0601n:211_0": "Atha vā kucchitaṃ apāyadvāraṃ salanti saṃvaranti pidahanti sādhavo etenāti kusalaṃ,",
  "anya-e0601n:211_1": "karaṇasādhanoyaṃ. Idha pana jahanti vuttattā tebhūmakakusalamevādhippetaṃ. Taṃ pana",
  "anya-e0601n:211_2": "anavajjasukhavipākalakkhaṇaṃ, akusalaviddhaṃsanarasaṃ, vodāna paccupaṭṭhānaṃ, iṭṭhavipākapaccupaṭṭhānaṃ",
  "anya-e0601n:211_3": "vā, yonisomanasikāra padaṭṭhānaṃ. Na kusalaṃ akusalaṃ, mittapaṭipakkho amitto viya",
  "anya-e0601n:211_4": "pahāyakapahātabbabhāvena kusalapaṭipakkhanti attho. Taṃ pana sāvajjadukkhavipākalakkhaṇaṃ,",
  "anya-e0601n:211_5": "sāvajjāniṭṭhavipāka lakkhaṇaṃ vā, anatthajananarasaṃ, aniṭṭhavipākapaccupaṭṭhānaṃ,",
  "anya-e0601n:211_6": "ayonisomanasikārapadaṭṭhānaṃ. Puññābhisaṅkhāraāneñjā bhisaṅkhārasaṅkhātaṃ kusalaṃ",
  "anya-e0601n:211_7": "apuññābhisaṅkhārasaṅkhātaṃ akusalañca kusalaṃkusalaṃ. Taṃ pana padaṃ jahantipade kammaṃ.",
  "anya-e0601n:212_0": "Jahanti maggakkhaṇe samucchedappahānena phalakkhaṇe paṭippassambhanappahānena pajahantaṃ",
  "anya-e0601n:212_1": "viddhaṃsentanti attho. Tañhi arahattamaggañāṇena jahati pajahati, phalañāṇena jahiṃ",
  "anya-e0601n:212_2": "pajahiṃ paṭippassambhinti vā jaho, buddho. Hādhātu cāge a. Kiñcāpi panettha kusalaṃ",
  "anya-e0601n:212_3": "maggena pahātabbadhamme na vuttaṃ, vaṭṭamūlabhūte avijjātaṇhādikilese pana arahattamagga",
  "anya-e0601n:212_4": "ñāṇena jahite lokiyakusaluppattiyā mūlabhūtāya avijjātaṇhāya abhāvā puññābhisaṅkhāro",
  "anya-e0601n:212_5": "saṃsāre puna paṭisandhiyā nibbattetuṃ na sakkoti, tasmā vaṭṭamūlabhūte kilese jahite",
  "anya-e0601n:212_6": "phalūpacārena kusalampi jahitaṃ nāma hoti. Rūpaṃ bhikkhave na tumhākaṃ taṃ pajahathātiādīsu",
  "anya-e0601n:212_7": "viya. Arahantena hi abhisamācārikavattaṃ katampi kusalanti na vuttaṃ, kriyāti pana",
  "anya-e0601n:212_8": "vuttanti veditabbaṃ.",
  "anya-e0601n:213": "Vuttañhi nidānavaggasaṃyuttaṭṭhakathāyaṃ “khīṇāsavena hi kataṃ kammaṃ neva kusalaṃ hoti nākusalaṃ, avipākaṃ hutvā kriyamatte tiṭṭhatī”ti.",
  "anya-e0601n:214": "Aṅguttaraṭṭhakathāyañca “arahattamaggo ca kusalākusala kammakkhayāya saṃvattatīti evaṃ tena taṃ bhijjatī”ti vuttaṃ.",
  "anya-e0601n:215_0": "Tena vuttaṃ cūḷaniddesapāḷiyaṃ “arahattamaggañāṇena abhisaṅkhāraviññāṇassa nirodhena",
  "anya-e0601n:215_1": "ye uppajjeyyuṃ nāmañca rūpañca, etthete nirujjhanti vūpasamanti atthaṃ gacchanti",
  "anya-e0601n:215_2": "paṭippassambhantī”ti.",
  "anya-e0601n:216_0": "Amatanti maraṇavirahitaṃ. So jino hi na mato amato, maraṇadhammassa nibbattakānaṃ",
  "anya-e0601n:216_1": "kilesānaṃ arahatta maggena samucchinditattā puna maraṇato virahitoti vā amato. Atha",
  "anya-e0601n:216_2": "vā nibbāne ārammaṇakaraṇavasena adhigate natthi mataṃ maraṇaṃ yassa jinassāti amatoti",
  "anya-e0601n:216_3": "vuccati. Jinena hi khandhamaccumāraṃ ajitopi kilesamāraṃ jayitvā tesaṃ avassaṃ jiyamānattā",
  "anya-e0601n:216_4": "phalūpacārena amatoti vuccatīti veditabbaṃ.",
  "anya-e0601n:217_0": "Puna amatanti amatanibbānasamannāgataṃ. Natthi mataṃ maraṇaṃ etthāti amataṃ, nibbānaṃ.",
  "anya-e0601n:217_1": "Taṃ pana santilakkhaṇaṃ, accutarasaṃ, animittapaccupaṭṭhānaṃ, nissaraṇapaccupaṭṭhānaṃ",
  "anya-e0601n:217_2": "vā, nibbānassa pana padaṭṭhānaṃ na labbhati.",
  "anya-e0601n:218": "Vuttañhi milindapañhe nāgasenattherena “na kenaci kāraṇena nibbānaṃ uppajjatī”ti.",
  "anya-e0601n:219_0": "Taṃ assa atthīti amato, jino. Saddhādito ṇāti suttena assathyatthe ṇapaccayo. Saddho",
  "anya-e0601n:219_1": "paññotiādīsu viya. Assa jinassa catumaggañāṇena sacchikataṃ amataṃ nibbānaṃ atthīti attho, taṃ amataṃ.",
  "anya-e0601n:220_0": "Santanti sabbakilesadarathehi ca vaṭṭadukkhehi ca suvūpasantaṃ. So hi buddho sabbakilesadarathavaṭṭadukkhehi",
  "anya-e0601n:220_1": "samittha vūpasamitthāti santoti vuccati. Samudhātu upasame ta. Dhātvantassa lopaṃ",
  "anya-e0601n:220_2": "tapaccayassantoādesaṃ katvā padasiddhi veditabbā. Saṃsāravaṭṭe darathakārakānaṃ kilesānaṃ",
  "anya-e0601n:220_3": "bodhimaṇḍe arahattamaggañāṇena samucchinditattā sītibhūto santakāyacittoti vuttaṃ hoti, taṃ santaṃ.",
  "anya-e0601n:221_0": "Asamanti sīlādiguṇehi kenaci puggalena asadisaṃ, so hi buddho natthi sīlādiguṇehi",
  "anya-e0601n:221_1": "samo sadiso etassāti asamoti vuccati. Imasmiṃ sattaloke sīla samādhipaññādiguṇehi",
  "anya-e0601n:221_2": "buddhena sadiso koci manusso vā devo vā brahmā vā natthīti attho. Bhagavato hi asīti",
  "anya-e0601n:221_3": "anubyañjanapaṭimaṇḍita bāttiṃsa mahāpurisalakkhaṇehi vicitrarūpakāyo ca sabbākārehi",
  "anya-e0601n:221_4": "parisuddhasīlakkhandhādiguṇa ratanasamiddho dhammakāyo ca puññamahattathāmamahatta",
  "anya-e0601n:221_5": "iddhimahattayasamahattapaññāmahattādiguṇehi ca paramukkaṃsagato ca atthi, tasmā bhagavā",
  "anya-e0601n:221_6": "sīlādiguṇehi kenaci asamo asadisoti vuttaṃ hoti.",
  "anya-e0601n:222_0": "Asamaṃ dadanti lokiyadhammena asadisaṃ maggaphalanibbāna dhammaṃ veneyyānaṃ sattānaṃ",
  "anya-e0601n:222_1": "desanāñāṇena dāyakaṃ. Ettha ca asamanti natthi ettha etesaṃ vā samo sadiso lokiyadhammoti",
  "anya-e0601n:222_2": "asamo, maggaphalanibbānaṃ labbhati. Atha vā asamanti aññesaṃ dhammānaṃ aggabhāvato",
  "anya-e0601n:222_3": "catubbidhena ariya maggena sacchikātabbaṃ nibbānaṃ vuccati. Vuttañhetaṃ bhagavatā",
  "anya-e0601n:222_4": "“yāvatā bhikkhave dhammā saṅkhatā vā asaṅkhatā vā, virāgo tesaṃ aggamakkhāyatī”ti.",
  "anya-e0601n:222_5": "Tassa pana padassa dadantipadena kammabhāvena sambandho. Dadātīti dado, buddho. Dādhātu",
  "anya-e0601n:222_6": "a, so kenaci lokiyadhammena asamaṃ asadisaṃ maggaphalanibbānasaṅkhātaṃ lokuttaradhammaṃ",
  "anya-e0601n:222_7": "mahākaruṇāppadhānena amatādhigamapaṭipattidassanena desanāñāṇena veneyyānaṃ sattānaṃ",
  "anya-e0601n:222_8": "dātāti attho. Taṃ asamaṃ dadaṃ.",
  "anya-e0601n:223_0": "(Kha) dutiyagāthāyaṃ pana saraṇanti sabbasattalokassa paṭisaraṇabhūto parāyaṇo leṇo",
  "anya-e0601n:223_1": "tāṇoti vuttaṃ hoti. So hi buddho saranti paṭisaranti ettha sattalokāti saraṇoti vuccati.",
  "anya-e0601n:223_2": "Saradhātu yu. Atha vā saranti osaranti samosaranti ettha sattalokāti saraṇoti vuccati.",
  "anya-e0601n:223_3": "Saranti cintenti ettha saddhā pasannā devamanussā saraṇamidanti saraṇoti ca. Saranti",
  "anya-e0601n:223_4": "paṭivijjhanti etthupagatā devamanussā saddhammanti saraṇoti ca vuccati. Sara cintāyaṃ",
  "anya-e0601n:223_5": "yu. Saraṇagamanaṭṭhāne pana sarati hiṃsati bhayaṃ santāpaṃ dukkhaṃ kilesañcāti saraṇaṃ.",
  "anya-e0601n:223_6": "Ratanatta yanti aṭṭhakathāsu vuttaṃ. Taṃ saraṇaṃ.",
  "anya-e0601n:224_0": "Puna saraṇaṃ lokanti sattasaṅkhārokāsasaṅkhataṃ lokaṃ sarantaṃ jānantaṃ. Ettha hi",
  "anya-e0601n:224_1": "lokayati patiṭṭhayati ettha puññāpuññañca tabbipāko cāti loko, satta loko labbhati.",
  "anya-e0601n:224_2": "Lokadhātu patiṭṭhāyaṃ ṇa. Lujjati palujjatīti loko, saṅkhāraloko. Lujadhātuṇa. Lokiyati",
  "anya-e0601n:224_3": "vicittākārena dissatīti loko, lokiyanti patiṭṭhiyanti ettha vā jaṅgamā ca thāvarā",
  "anya-e0601n:224_4": "cāti loko, cakkavāḷasaṅkhato okāsaloko labbhati. Lokadhātuṇa. Ettha ca sassato lokoti",
  "anya-e0601n:224_5": "vā asassato lokoti vāti āgataṭṭhāne indriyabaddhānaṃ rūpādīnaṃ khandhānaṃ samūho",
  "anya-e0601n:224_6": "santāno ca sattoyeva loko sattalokoti vacanatthena sattalokoti veditabbo. Eko loko",
  "anya-e0601n:224_7": "sabbe sattā āhā raṭṭhitikāti āgataṭṭhāne indriyabaddhānaṃ vā anindriyabaddhānaṃ vā",
  "anya-e0601n:224_8": "khandhānaṃ samūho santāno ca paccayehi saṅkhariyantīti saṅkhārā, saṅkhārāeva loko",
  "anya-e0601n:224_9": "saṅkhāralokoti vacanatthena saṅkhāralokoti.",
  "anya-e0601n:225": "“Yāvatā candimasūriyā pariharanti,",
  "anya-e0601n:226": "Disā bhanti virocamānā;",
  "anya-e0601n:227": "Tāva sahassadhā loko,",
  "anya-e0601n:228": "Ettha te vattati vaso”ti.",
  "anya-e0601n:229_0": "Āgataṭṭhāne anindriyabaddhānaṃ rūpādīnaṃ samūho santāno ca avakasanti patiṭṭhahanti",
  "anya-e0601n:229_1": "etthāti okāso, soyeva loko okāsalokoti vacanatthena okāsa lokoti veditabbo, taṃ lokaṃ.",
  "anya-e0601n:229_2": "Sarati jānāti ajānīti vā saraṇo, buddho. Sara cintāyaṃ yu. Lokaṃ saraṇanti sambandho.",
  "anya-e0601n:229_3": "Buddho pana sattalokaṃ, saṅkhāralokaṃ, okāsalokaṃ, kilesalokaṃ, bhavalokaṃ, indriya",
  "anya-e0601n:229_4": "lokaṃ, khandhalokaṃ, āyatanalokaṃ dhātulokañcātiādimanekalokaṃ anāvaraṇañāṇena paṭivijjhatīti vuttaṃ hoti.",
  "anya-e0601n:230_0": "Araṇanti nikkilesaṃ, kilesasaṅkhātaraṇavirahitaṃ vā. Raṇasaddo ca kilesesu ca yuddhe",
  "anya-e0601n:230_1": "cuṇṇavicuṇṇakaraṇe ca dissati. Tathā hi saraṇā dhammā araṇā dhammātiādīsu kilesesu",
  "anya-e0601n:230_2": "dissati. Te hi raṇanti kandanti sattā etehīti raṇāti vuccanti.",
  "anya-e0601n:231": "“Dhanuggaho asadiso, rājaputto mahabbalo;",
  "anya-e0601n:232": "Sabbāmitte raṇaṃ katvā, saṃyamaṃ ajjhupāgamī”ti.",
  "anya-e0601n:233_0": "Asadisajātake yuddhe dissati. Raṇaṃ katvāti hi yuddhaṃ katvā, saṃyamanti saṃyataṃ",
  "anya-e0601n:233_1": "isipabbajjaṃ ajjhupāgamīti attho. Tiṇañca kaṭṭhañca raṇaṃ karonto, dhāviṃsu te aṭṭhadisā",
  "anya-e0601n:233_2": "samantatoti chaddantajātake cuṇṇavicuṇṇakaraṇe dissati. Raṇaṃ karontoti hi cuṇṇaṃ",
  "anya-e0601n:233_3": "vicuṇṇaṃ karonto. Teti sabbe aṭṭhasahassanāgāti attho. Idha pana kilese daṭṭhabbo.",
  "anya-e0601n:233_4": "Ayaṃ panettha vacanattho. Raṇanti satte rāgādayo cuṇṇenti pīḷentīti raṇā, raṇanti",
  "anya-e0601n:233_5": "sattā etehi kandanti paridevantīti vā raṇā, kilesā. Raṇadhātu sadde a. Natthi raṇā",
  "anya-e0601n:233_6": "kilesā etassāti araṇoti vuccati. Jinassa kilesamārassa bodhimūle jiyamānattā raṇā",
  "anya-e0601n:233_7": "kilesā na santīti attho. Taṃ araṇaṃ.",
  "anya-e0601n:234_0": "Araṇaṃ karanti veneyyasantāne raṇasaṅkhatakilesassa abhāvakaraṇaṃ. Ettha ca raṇanti",
  "anya-e0601n:234_1": "etaṃ yehi abhibhūtā sattā kandanti paridavanti etesaṃ rāgādīnaṃ adhivacanaṃ. Tesaṃ",
  "anya-e0601n:234_2": "abhāvaṃ veneyyasantāne desanāñāṇena karoti attho. Atha vā karotīti karo, buddho. Taṃ karaṃ.",
  "anya-e0601n:235_0": "Abhayanti jātibhayādīnaṃ abhāvato nibbhayaṃ. Ettha hi bhayaṃ cittutrāsabhayaṃ, ñāṇabhayaṃ,",
  "anya-e0601n:235_1": "ārammaṇabhayaṃ, ottappa bhayañcāti catubbidhaṃ hoti. Tattha bhāyati cittenāti bhayaṃ,",
  "anya-e0601n:235_2": "cittutrāsabhayaṃ. Ñāṇena tīretvā bhāyatīti bhayaṃ, ñāṇaṃ. Bhāyati etasmāti bhayaṃ,",
  "anya-e0601n:235_3": "ārammaṇabhayaṃ. Bhāyati etena pāpatoti bhayaṃ, ottappabhayaṃ. Bhīdhātu bhaye ṇa.",
  "anya-e0601n:236_0": "Mahāniddesapāḷiyaṃ pana āgatāni jātibhayaṃ, jarābhayaṃ, byādhibhayaṃ, maraṇabhayaṃ,",
  "anya-e0601n:236_1": "rājabhayaṃ, corabhayaṃ, aggibhayaṃ, udakabhayaṃ, attānuvādabhayaṃ, parānuvādabhayaṃ,",
  "anya-e0601n:236_2": "daṇḍabhayaṃ, duggatibhayaṃ, ūmibhayaṃ, kumbhīḷabhayaṃ, āvaṭṭabhayaṃ, susukabhayaṃ,",
  "anya-e0601n:236_3": "ājīvikabhayaṃ, asilokabhayaṃ, parisayasārajjabhayaṃ, madana bhayaṃ, duggatibhayantiādīni",
  "anya-e0601n:236_4": "gahitāni. Natthi bhayāni etassāti abhayo, buddho. Tassa bhayānaṃ kāraṇa bhūtānaṃ",
  "anya-e0601n:236_5": "sabbakilesānaṃ arahattamaggena samucchinditattā sabbabhayaṃ natthīti attho.",
  "anya-e0601n:237_0": "Puna abhayaṃ ṭhānaṃ nāyakanti ettha abhayantipadaṃ ṭhānantipade visesanaṃ. Ṭhānantipadaṃ",
  "anya-e0601n:237_1": "nāyakantipade kammaṃ. Bhayasaddassa attho heṭṭhā vuttoyeva. Natthi sabbabhayaṃ ettha",
  "anya-e0601n:237_2": "nibbāneti abhayaṃ, nibbānaṃ. Buddhapaccekabuddha arahantā ṭhanti uppajjanti etthāti",
  "anya-e0601n:237_3": "ṭhānaṃ, nibbānaṃ. Veneyyasatte netīti nāyako, buddho. Nīdhātu nayane ṇvu. So buddho",
  "anya-e0601n:237_4": "bhabbe kulaputte maggādhi gamappattiyā dhammadesanāya maggaphalañāṇaṃ adhigamento",
  "anya-e0601n:237_5": "nibbānaṭṭhānaṃ netīti attho, taṃ nāyakaṃ.",
  "anya-e0601n:238_0": "Puna nāyakaṃ nameti nāyakaṃ buddhaṃ ahaṃ name namāmīti sambandho. Tattha nāyakanti",
  "anya-e0601n:238_1": "veneyyasatte saṃsāraṇṇavato nibbānapāraṃ netīti nāyako, buddho. So hi yathā nāviko",
  "anya-e0601n:238_2": "jane nāvāya orimatīrato pārimatīraṃ neti, evaṃ satte maggaṅganāvāya saṃsāraṇṇavato",
  "anya-e0601n:238_3": "nibbāna pāraṃ neti pāpuṇetīti attho. Atha vā nāyakanti tiṇṇaṃ lokānaṃ jeṭṭhabhāvagamanattā",
  "anya-e0601n:238_4": "nāyako jeṭṭha seṭṭhavuḍḍhataro. So hi jeṭṭhabhāvaṃ neti gacchati pāpuṇātīti nāyakoti",
  "anya-e0601n:238_5": "vuccati. Nīdhātu gatimhi ṇvu. So pana idha loke avijjaṇḍagatānaṃ sabbapajānaṃ paṭhamataraṃ",
  "anya-e0601n:238_6": "avijjaṇḍakosaṃ arahattamaggena padāletvā ariyāya jātiyā jātattā sabbasattānaṃ seṭṭhajeṭṭhavuḍḍhatarabhāvaṃ",
  "anya-e0601n:238_7": "gatoti attho. Taṃ nāyakaṃ. Nameti ahaṃ tīhi dvārehi sakkaccaṃ namāmīti attho. Ettha",
  "anya-e0601n:238_8": "hi vattamānamivibhattiyā kvacidhātutyādisuttena eādeso hoti. Ayaṃ panettha vāccatthādinayo.",
  "anya-e0601n:238_9": "Nametipadassa ākhyātapadattā vacanattho na kātabbo. Vuttañhi saddavidūhi –",
  "anya-e0601n:239": "“Ruḷhīkhyātaṃ nipātañcu, pasaggālapanaṃ tathā;",
  "anya-e0601n:240": "Sabbanāmantimetesu, na kato viggaho chasū”ti.",
  "anya-e0601n:241_0": "Taṃ pana padaṃ namudhātuvattamānaamhayogaparassapadamivibhatyantaṃ ākhyātapadaṃ.",
  "anya-e0601n:241_1": "Namudhātuyā vāccattho namanakriyā saṅkhāto kusalacittuppādo padhānavasena labbhati.",
  "anya-e0601n:241_2": "Mivibhattiyā vāccattho tena cittuppādena upalakkhito uppāda vanto tadākāro puggalo",
  "anya-e0601n:241_3": "appadhānavasena labbhati. Padasamudāyassa pana vāccattho kattukammabhāvesu kattubhūto",
  "anya-e0601n:241_4": "atītādikālesu paccuppannakālabhūto dhātvattha kiriyāvisesova labbhati. Ayamettha saṅkhepo.",
  "anya-e0601n:242_0": "Vitthāro panevaṃ veditabbo. Namudhātuyā vaccaṃ sugatādi buddhaguṇaṃ ārammaṇaṃ katvā",
  "anya-e0601n:242_1": "vandanākārappavatto kāyavacī viññattisamuṭṭhāpako saddhācetanāpaññāpadhāno kusala",
  "anya-e0601n:242_2": "cittuppādo ca dve viññattiyo asamuṭṭhāpetvā manodvāre vandanākārappavatto kusalacittuppādo",
  "anya-e0601n:242_3": "ca mukhyena labbhati. Buddhaguṇānussaraṇavasena pavatto yonisomanasikā rādipurecarānucarakusalacittuppādo",
  "anya-e0601n:242_4": "phalūpacārena. Diṭṭhadhammi kasamparāyikasaṅkhātaṃ pacchimapacchimaphalaṃ rogādiantarāyānaṃ",
  "anya-e0601n:242_5": "abhāvañca vā saggamokkhasampattisukhañca kāraṇūpacārena, pure pure vandanā sadisyūpacārena,",
  "anya-e0601n:242_6": "vandanassa nāmapaññatti ṭhānūpacārena, vatthudvārārammaṇaṃ ṭhānūpacārena, vandana",
  "anya-e0601n:242_7": "guṇena lakkhitaṃ puggaladabbaṃ guṇūpacārena. Ukkaṭṭhamajjha muduttamattabhāvo guṇyūpacārena,",
  "anya-e0601n:242_8": "avayavabhūtā vandanā ekadesūpacārena. Samūhabhūtā vandanā ekadesyūpacārena, pubbapubbakusalacittuppādo",
  "anya-e0601n:242_9": "samīpūpacārena, pacchimapacchima kusalacittuppādo samīpyūpacārena, paṇāmakusalacittuppādabhūtānaṃ",
  "anya-e0601n:242_10": "paramatthadhammānaṃ nibyāpārabhāvo taddhammūpacārena. Tesaṃ evaṃ dhammatābhāvo ataddhammūpacārena,",
  "anya-e0601n:242_11": "vandanākāro abhedabhedūpacārena. Vandanasatti bhedaabhedūpacārena labbhati. Mivibhattiyā",
  "anya-e0601n:242_12": "vāccaṃ taṃmukhyādīhi lakkhito kattu kriyāvisesena ca vattamānavibhattisaṅkhātena",
  "anya-e0601n:242_13": "vibhattivise sena ca parassapadasaṅkhātena padavisesena ca uttamapurisa visesena",
  "anya-e0601n:242_14": "ca amhayogavisesena ca sabbadhātuvisesena ca ekavacanavisesena ca paccuppannakālavisesena",
  "anya-e0601n:242_15": "ca dhātvatthakriyāvisesena ca aliṅga visesena ca bhūvādigaṇa visesena ca novikaraṇavisesena",
  "anya-e0601n:242_16": "ca bhāvakammakattūsukattuvisesena ca lakkhito ahaṃsaṅkhāto khandhasaṅkhato santāno",
  "anya-e0601n:242_17": "appadhānena labbhati. Kriyāpadassa kriyāya padhānena vācakattā dhātvatthova padhānena",
  "anya-e0601n:242_18": "labbhati. Apaccayassa vāccaṃ bhūvādigaṇajotakā rūpasiddhimattā pada siliṭṭhatā labbhati.",
  "anya-e0601n:243_0": "Atha vā yo ahaṃ namāmīti so name. Sāmaññattha viggahoyaṃ. Vāccattho pana vuttanayena",
  "anya-e0601n:243_1": "veditabbo. Namanañcettha buddhassa sīlādianantaguṇesu ninnapabbhāratāvasena paṇāmakriyābhinipphādikā",
  "anya-e0601n:243_2": "kusalacetanā. Sā ca vandaneyya vandanakānaṃ khettajjhāsayasampadāhi diṭṭhadhammavedanīyabhūtā",
  "anya-e0601n:243_3": "yathāladdhasampattinimittakassa purimakammassa anubalappadāna vasena tannibbattitavipākasantatiyā",
  "anya-e0601n:243_4": "antarāyakarāni upapīḷakaupacchedakakammāni paṭibāhitvā pavattikāle rogādiantarāyānamappavattiṃ",
  "anya-e0601n:243_5": "sādheti. Samparāye ca upapajjavedanīyabhūtā saggamokkhasampattisukhaṃ nibbattetīti.",
  "anya-e0601n:244_0": "Ayaṃ panettha dassanatthanayo. Nametiiminā buddhassa sugatādiguṇaṃ ārabbha pavattā",
  "anya-e0601n:244_1": "tividhā paṇāmakusala cetanā mukhyena dasseti. Taṃ dassanena tassā kāraṇabhūtā yonisomanasikārādayo",
  "anya-e0601n:244_2": "ca catucakkasampattiñca buddhuppādanavamakhettañca pubbabhāge pavattaṃ saddhāpaññāpadhānaṃ",
  "anya-e0601n:244_3": "kusalacittuppādañca phalūpacārena dīpeti. Taddīpanena tassā phalabhūtaṃ diṭṭhadhammarogādiantarāyavisosanañca",
  "anya-e0601n:244_4": "saggamokkha sukhañca paṭhamakāraṇūpacārena pakāseti. Tappakāsanena buddhassa paṇāmārahabhāvaṃ",
  "anya-e0601n:244_5": "dutiyakāraṇūpacārena vibhāveti. Taṃvibhāvanena vandakassa me khettaṅgatabhāvañca",
  "anya-e0601n:244_6": "paṇāme tabbabhāvañca tatiyakāraṇūpacārena anubhāveti.",
  "anya-e0601n:245_0": "Ayaṃ panettha alaṅkāranayo. Nametivācakapadassa vāccabhūtā tividhā buddhapaṇāmakusalacetanā",
  "anya-e0601n:245_1": "samaṭṭhāyī bhāvo nāma. Kasmā, sarīrattā. Atha vā tividhāya buddhapaṇā makusalacetanāya",
  "anya-e0601n:245_2": "sampayutto samādhippadhāno mahā kusalacittuppādo samaṭṭhāyībhāvo nāma. Kasmā, buddhassa",
  "anya-e0601n:245_3": "sugatādiguṇārammaṇe ekaggattā samāhitacittattā vā. Soyeva pana santaraso nāma. Kasmā,",
  "anya-e0601n:245_4": "buddhapaṇāmacetanā kusalaṅgena akusalaṅgassa pahīnattā. Buddhantipāṭhasesa padassa",
  "anya-e0601n:245_5": "vāccabhūto buddhadabbo ārammaṇavibhāvo nāma. Kasmā, tassa paṇāmakusalacittuppādassa",
  "anya-e0601n:245_6": "ārammaṇapaccayena upakārattā. Buddhassa sugatantyādiguṇo uddīpanavibhāvo nāma. Kasmā,",
  "anya-e0601n:245_7": "paṇāmassa kāraṇattā. Kāraṇabhūtaṃ taṃ samaṭṭhāyībhāvaṃ upādāya jānitabbo diṭṭhadhammarogā",
  "anya-e0601n:245_8": "diantarāyābhāvo ca samparāye saggamokkhasukhasampatti ca ānubhāvo nāma. Kasmā, ānisaṃsaphalattā.",
  "anya-e0601n:246_0": "Tattha hi kiñcāpi ānubhāvadīpakaṃ padaṃ natthi. Kāraṇassa pana phalena vinābhāvato",
  "anya-e0601n:246_1": "kāraṇassa phalaṃ viññeyyanti. Atha vā nametipadassa sāmatthiyato ānubhāvo dassitoyevāti",
  "anya-e0601n:246_2": "daṭṭhabbo. Āvibhūto ussuko ca buddhapaṇāmassa ānisaṃsapajānanā mati ca alasābhāvo",
  "anya-e0601n:246_3": "ca cittappasādo ca samādhityādi ca byabhicārībhāvo nāma. Lomahaṃsādibhāvo satvaṃkābhāvo",
  "anya-e0601n:246_4": "nāmāti alaṅkāra nayo veditabbo. Evaṃ pacchimapacchimagāthāsūti.",
  "anya-e0601n:247_0": "Ayaṃ panettha saṅkhepayojanā. Sugataṃ sobhanagataṃ sundaranibbānaṭṭhānaṃ gataṃ vā",
  "anya-e0601n:247_1": "sammā gataṃ vā, sugataṃ sammā vacanaṃ gadaṃ bhāsanaṃ, seṭṭhaṃ pasatthataraṃ satipaṭṭhānādibhede",
  "anya-e0601n:247_2": "dhamme gavesantaṃ vā santehi gavesitabbaṃ vā sattānaṃ hitasukhaṃ icchitaṃ vā, kusalaṃkusalaṃ",
  "anya-e0601n:247_3": "kusalaṃakusalaṃ, jahaṃ jahitaṃ, amataṃ maraṇavirahitaṃ amataṃ amatanibbānasamannā",
  "anya-e0601n:247_4": "gataṃ, santaṃ kilesadarathavūpasamaṃ, asamaṃ lokiyadhammena asadisaṃ maggaphalanibbānadhammaṃ.",
  "anya-e0601n:247_5": "Dadaṃ dātaṃ dāyakaṃ vā, saraṇaṃ sabbasattalokassa paṭisaraṇabhūtaṃ. Lokaṃ sattasaṅkha",
  "anya-e0601n:247_6": "rokāsasaṅkhataṃ tilokaṃ, saraṇaṃ jānantaṃ, araṇaṃ nikkilesaṃ, kilesasaṅkhātaraṇavirahitaṃ",
  "anya-e0601n:247_7": "vā. Araṇaṃ sattesu kilesarajassābhāvaṃ, karaṃ desanāñāṇena kataṃ, abhayaṃ nibbhayaṃ,",
  "anya-e0601n:247_8": "abhayaṃ nibbhayaṭṭhānaṃ nibbānadisaṃ, nāyakaṃ satte nibbānapāraṃ nentaṃ, nāyakaṃ",
  "anya-e0601n:247_9": "tilokānaṃ jeṭṭhaṃ pāmokkhaṃ buddhaṃ sakkaccaṃ tīhi dvārehi ahaṃ name namāmīti.",
  "anya-e0601n:248": "Paṭhamavandanagāthādvayavaṇṇanā samattā.",
  "anya-e0601n:249": "2.",
  "anya-e0601n:250": "Nayanasubhagakāyaṅgaṃ,",
  "anya-e0601n:251": "Madhuravarasaropetaṃ;",
  "anya-e0601n:252": "Amitaguṇagaṇādhāraṃ,",
  "anya-e0601n:253": "Dasabalamatulaṃ vande.",
  "anya-e0601n:254_0": "2. Evaṃ paṭhamaṃ gāthādvayena buddhassa namassitvā idāni nayanasubhagakāyaṅgantyādīhi",
  "anya-e0601n:254_1": "pañcahi guṇehi thomitvā buddhaṃ vandituṃ nayanasubhagakāyaṅgantiādigāthamāha. Ayaṃ",
  "anya-e0601n:254_2": "pana na na magaṇayuttattā navakkharehi lakkhitā bhujagasu sugāthāti daṭṭhabbā. Vuttañhi",
  "anya-e0601n:254_3": "vuttodaye “bhujagasusumatā nāmo”ti.",
  "anya-e0601n:255_0": "Ayaṃ panettha yojanā. Yassaṃ paṭipādaṃ nā ca dve nagaṇāmo ca magaṇo ca yadi siyā.",
  "anya-e0601n:255_1": "Sā bhujagasusu gāthāti matā ñātabbāti. Tattha pana nayanasubhagakāyaṅganti sabbasattānaṃ",
  "anya-e0601n:255_2": "cakkhussa sobhanaṃ gatena kāyaṅgenasamannāgataṃ. Ettha hi nayananti samavisamaṃ dassentaṃ",
  "anya-e0601n:255_3": "attabhāvaṃ netīti nayanaṃ, cakkhu labbhati. Nīdhātu yu. Subhaṃ sobhanaṃ gacchatīti",
  "anya-e0601n:255_4": "subhagaṃ, kāyaṅgaṃ labbhati. Subhasaddūpapado gamudhātu kvi. Kāyassa aṅgaṃ avayavaṃ",
  "anya-e0601n:255_5": "kāyaṅgaṃ. Bhagavato kāyaṅgaṃ labbhati. Chaṭṭhītappurisasamāsoyaṃ. Nayanassa subhagaṃ",
  "anya-e0601n:255_6": "nayanasubhagaṃ, taṃ kāyaṅgaṃ yassa buddhassāti nayanasubhaga kāyaṅgo, buddho. So",
  "anya-e0601n:255_7": "hi rūpakāyassa dassanā nuttariyaguṇayogato sabbasattānaṃ pasādacakkhussa sobhanaṃ",
  "anya-e0601n:255_8": "gatena dvattiṃsamahāpurisalakkhaṇehi ca asītyā nubyañjanalakkhaṇehi ca lakkhitena",
  "anya-e0601n:255_9": "kāyaṅgena samannāgatoti attho.",
  "anya-e0601n:256_0": "Madhuravarasaropetanti piyapemanīyauttamasaddena samannāgataṃ, so hi bhagavā madhiyati",
  "anya-e0601n:256_1": "piyati pemiyati vāti madhuro. Madhadhātu uro. Vuttañhi majjhimapaṇṇāsaṭīkāyaṃ “madhuroti",
  "anya-e0601n:256_2": "piyo pemanīyo apalibuddho”ti. Atha vā madhiyati assādiyatīti madhuro, madhati sabbasattānaṃ",
  "anya-e0601n:256_3": "pītiṃ undeti vaḍḍhetīti madhuro, madhadhātu unde uro. Tena vuttaṃ saddanītiyaṃ “madha",
  "anya-e0601n:256_4": "unde”ti. Varitabbo icchitabbo patthitabbo vāti varo, saro. Varadhātu icchāyaṃ a.",
  "anya-e0601n:256_5": "Sarati gacchati sotaviññāṇārammaṇabhāvanti saro, saddo. Saradhātu gatiyaṃ a. Sarati",
  "anya-e0601n:256_6": "gacchati suyyamānatanti vā saro, sariyati suṇiyatīti vā saro, bhagavato aṭṭhaṅgasamannāgato",
  "anya-e0601n:256_7": "saddo labbhati. Upasampajjatīti upeto, upapubbaidhātu ta. Madhuro ca varo ca so saro",
  "anya-e0601n:256_8": "cāti madhuravarasaro, tena upeto sampanno samannāgatoti madhuravarasaropetoti vuccati.",
  "anya-e0601n:256_9": "Bhagavato pana hadaya vatthuno suvisuddhattā pittasemhādīhi apalibuddhattā deva manussehi",
  "anya-e0601n:256_10": "madhurena piyena manāpiyena varena icchitapatthi tena aṭṭhaṅgasamannāgatena sarena",
  "anya-e0601n:256_11": "saddena upeto sampanno samannāgatoti vuttaṃ hoti.",
  "anya-e0601n:257_0": "Ettha ca kiñcāpi saropetanti sāmaññavasena vuttaṃ, bhagavato saro pana visaṭṭho ca,",
  "anya-e0601n:257_1": "viññeyyo, mañju, savanīyo, bindu, avisārī, gambhīro, ninnādi cāti visesena aṭṭhaṅgasamannāgatoti",
  "anya-e0601n:257_2": "attho daṭṭhabbo. Vuttañhi majjhima paṇṇāse brahmāyusutte “aṭṭhaṅgasamannāgato kho",
  "anya-e0601n:257_3": "panassa gotamassa mukhato ghoso niccharati visaṭṭho ca, viññeyyo ca, mañju ca, savanīyo",
  "anya-e0601n:257_4": "ca, bindu ca, avisārī ca, gambhīro ca, ninnādi ca. Yathāparisaṃ kho pana so bhavaṃ",
  "anya-e0601n:257_5": "gotamo sarena viññāpeti, na cassa bahiddhā parisāya ghoso na niccharatī”ti.",
  "anya-e0601n:258_0": "Tassāṭṭhakathāyaṃ pana visaṭṭhoti siniddho apalibuddho. Viññeyyoti viññāpanīyo pākaṭo.",
  "anya-e0601n:258_1": "Visaṭṭhattāyeva cesa viññeyyo hoti. Mañjūti madhuro. Savanīyoti sotasukho, madhurattāyeva",
  "anya-e0601n:258_2": "cesa savanīyo hoti. Bindūti sampiṇḍito. Avisārīti avisaṭo. Binduttāyeva cesa avisārī",
  "anya-e0601n:258_3": "hoti. Gambhīroti gambhīrasamuṭṭhito. Ninnādīti ninnadavā. Gambhīrattāyeva cesa ninnādi",
  "anya-e0601n:258_4": "hoti. Yathāparisanti cakkavāḷapariyantāpi ekabaddhaṃ parisaṃ viññāpeti. Bahiddhāti",
  "anya-e0601n:258_5": "aṅgulimattampi parisato bahiddhā na gacchati. Kasmā. So evarūpo madhurasaro akāraṇā",
  "anya-e0601n:258_6": "mā nassīti. Iti bhagavato ghoso parisāya mattakeneva caratīti vaṇṇitoti. Abhidhānappadīpikāyañca",
  "anya-e0601n:258_7": "vuttā saṅgahagāthā –",
  "anya-e0601n:259": "“Visaṭṭhamañjuviññeyyā, savanīyāvisārino;",
  "anya-e0601n:260": "Bindugambhīraninnādi, tyevamaṭṭhaṅgiko saro”ti.",
  "anya-e0601n:261_0": "Yathā hi brahmuno saro pittasemhehi apalibuddhattā visuddho madhuro hoti. Yathā ca",
  "anya-e0601n:261_1": "sīhabyagghādīhi vāḷamigehi anubandhā dhāvantā khuddakamigā karavīkasakuṇassa vikūjamānaṃ",
  "anya-e0601n:261_2": "saddaṃ sutvā sarassa madhurattā maraṇabhayaṃ hitvā adhāvitvā ukkhittapādaṃ anikkhipitvā",
  "anya-e0601n:261_3": "tiṭṭhantā suṇanti, evaṃ karavīkassa saddo dhammatābhāvena madhuro piyo manāpo hoti.",
  "anya-e0601n:261_4": "Evaṃ bhagavatā kataṃ kammaṃ vatthuṃ sodheti, vatthussa suddhattā pittasemhehi ca",
  "anya-e0601n:261_5": "apalibuddhattā bhagavato nābhito samuṭṭhahanto saropi aṭṭhaṅgasamannāgato suvisuddho",
  "anya-e0601n:261_6": "atimadhuro atipiyo atimanāpo hoti. Sā panesā hīnūpamā hoti, bhagavato hi saro tehi",
  "anya-e0601n:261_7": "saddehi satabhāgena sahassabhāgena atimadhuro atipiyo atimanāpo hoti, tathā hi dhammāso",
  "anya-e0601n:261_8": "karañño asandhimittā devī karavīkasakuṇassa madhurasaddaṃ sutvā cintesi “imassa tiracchānassa",
  "anya-e0601n:261_9": "madhuro saddo, ko nāma sabbaññutañāṇasiriṃ pattassa bhagavato atimadhuro saddo”ti,",
  "anya-e0601n:261_10": "pītiṃ uppādetvā taṃ pītiṃ avijahitvā sattahi jaṅghasatehi saddhiṃ sotāpattiphale",
  "anya-e0601n:261_11": "patiṭṭhāti, tasmā bhagavato madhuravarasaropetanti thometīti.",
  "anya-e0601n:262_0": "Amitaguṇagaṇādhāranti aparimiṇitabbasīlādiguṇasamūhānaṃ patiṭṭhānabhūtaṃ. Ettha ca",
  "anya-e0601n:262_1": "samitoti parimiṇitabboti mito, mādhātu parimāṇe ta, na mito amito. Guṇoti sīlādayo",
  "anya-e0601n:262_2": "dhammā. Te hi guṇenti taṃsamaṅgīpuggalaṃ pakāsentīti guṇāti vuccanti. Guṇadhātu pakāsane",
  "anya-e0601n:262_3": "a. Maṇisāramañjūsāṭīkāyaṃ pana “guṇanti attano ādhāraṃ pākaṭaṃ karontīti guṇā”ti vuttaṃ.",
  "anya-e0601n:263_0": "Saddanītidhātumālāyañca “guṇa āmantane, guṇoti sīlādayo dhammā, kenaṭṭhena te guṇā,",
  "anya-e0601n:263_1": "goṇāpiyati āmantāpiyati attani patiṭṭhito puggalo daṭṭhuṃ sotuṃ pūjituñca icchantehi",
  "anya-e0601n:263_2": "janehīti guṇo. Ettha kiñcāpi sīlādi dhammānaṃ āmantāpanaṃ natthi, tathāpi taṃhetu",
  "anya-e0601n:263_3": "āmantanaṃ nimantanañca teyeva karonti nāmāti evaṃ vuttaṃ. Aññe pana guñjante abyayante",
  "anya-e0601n:263_4": "iti guṇāti atthaṃ vadanti. Tadanurūpaṃ pana dhātusaddaṃna passāma. Guṇa āmantane",
  "anya-e0601n:263_5": "icceva passāma. Vicāretvā gahetabba”nti vuttaṃ. Amito guṇo amitaguṇo, tesaṃ gaṇo",
  "anya-e0601n:263_6": "samūho amitaguṇagaṇo, tesaṃ. Ādhārati tiṭṭhati etthāti amitaguṇagaṇādhāro, jino labbhati.",
  "anya-e0601n:263_7": "So pana samuddodakaṃ nāḷipattena aparimitaṃ viya kenaci aparimitānaṃ sīlādiguṇasamūhānaṃ",
  "anya-e0601n:263_8": "ādhāro patiṭṭhānabhūtoti attho.",
  "anya-e0601n:264_0": "Dasabalanti aññehi asādhāraṇaṃ tathāgatadasabalasampannaṃ. Ettha hi balanti kehici",
  "anya-e0601n:264_1": "viruddhehi kāraṇe hi balanti na kampenti thirantīti balaṃ, dasa balāni yassa soti",
  "anya-e0601n:264_2": "dasabalo, buddho. Taṃ pana duvidhaṃ hoti tathā gatassa dasabalaṃ kāyadasabalañca,",
  "anya-e0601n:264_3": "ñāṇadasabalañcāti. Tesu hi kāyabalaṃ hatthikulānusārena veditabbaṃ. Vuttañhetaṃ porāṇehi –",
  "anya-e0601n:265": "“Kāḷā vakañca gaṅgeyyaṃ, paṇḍaraṃ tambapiṅgalaṃ;",
  "anya-e0601n:266": "Gandha maṅgalahemañca, uposathaṃ chaddantime dasā”ti.",
  "anya-e0601n:267_0": "Imāni hi dasa hatthikulāni. Tattha kāḷāvakanti pakatihatthikulaṃ daṭṭhabbaṃ. Yaṃ",
  "anya-e0601n:267_1": "dasannaṃ purisānaṃ kāyabalaṃ, taṃ ekassa kāḷāvakahatthino. Yaṃ dasannaṃ kāḷāvakānaṃ",
  "anya-e0601n:267_2": "balaṃ, taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ",
  "anya-e0601n:267_3": "dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa.",
  "anya-e0601n:267_4": "Yaṃ dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ,",
  "anya-e0601n:267_5": "taṃ ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ",
  "anya-e0601n:267_6": "hemavatānaṃ, taṃ uposathassa. Yaṃ dasannaṃ uposathānaṃ, taṃ ekassa chaddantassa.",
  "anya-e0601n:267_7": "Yaṃ dasannaṃ chaddantānaṃ, taṃ ekassa tathāgatassa, nārāyanasaṅghātabalantipi idameva",
  "anya-e0601n:267_8": "vuccati. Tadetaṃ pakatihatthīnaṃ gaṇanāya hatthikoṭisahassānaṃ. Purisagaṇanāya dasannaṃ",
  "anya-e0601n:267_9": "purisakoṭisahassānaṃ balaṃ hoti. Idaṃ tathāgatassa kāyabalaṃ hoti. Idaṃ pana tāsu",
  "anya-e0601n:267_10": "tāsu pāḷīsu na āgataṃ. Aṭṭhakathāsuyeva āgataṃ. Tena vuttaṃ dasaka nipāta aṅguttaraṭīkāyaṃ",
  "anya-e0601n:267_11": "“dasa balañāṇaṃ pana pāḷiyaṃ āgatameva. Na kāyabalaṃ viya aṭṭha kathārūḷhamevāti",
  "anya-e0601n:267_12": "adhippāyo”ti. Ettha ca nārāyana saṅghāta balanti ettha nārā vuccanti rasmiyo, tā",
  "anya-e0601n:267_13": "bahū nānāvidhā ito uppajjantīti nārāyanaṃ, vajiraṃ. Tasmā nārāyanasaṅghāta balanti",
  "anya-e0601n:267_14": "vajirasaṅghātabalanti atthoti.",
  "anya-e0601n:268_0": "Ñāṇadasabalaṃ pana vibhaṅgapāḷiyañca mūlapaṇṇāse mahā sīhanādasutte dasakanipātaaṅguttarapāḷiyañca",
  "anya-e0601n:268_1": "vitthārena āgatameva. Sukhaggahaṇatthaṃ pana saṅkhepena dassayissāmi. Seyyathidaṃ.",
  "anya-e0601n:268_2": "Ṭhānāṭṭhānañāṇañca, kammasamādānānaṃ vipākañāṇaṃ, sabbatthagāminipaṭipadāñāṇaṃ, anekadhātu",
  "anya-e0601n:268_3": "nānādhātu loka ñāṇaṃ, sattānaṃ nānādhimuttikataṃ ñāṇaṃ, parasattānaṃ parapuggalānaṃ",
  "anya-e0601n:268_4": "indriyaparopariyattiñāṇaṃ, jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ",
  "anya-e0601n:268_5": "ñāṇaṃ, pubbenivāsānussatiñāṇaṃ, sattānaṃ cutūpapātaṃ ñāṇaṃ, āsavānaṃ khayañāṇañcāti.",
  "anya-e0601n:268_6": "Ayaṃ pana kamo abhidhammavibhaṅgapāḷiyaṃ āgatakkamo.",
  "anya-e0601n:269_0": "Cutūpapātañāṇaṭṭhāne pana mūlapaṇṇāsapāḷiyaṃ mahāsīhanādasutte ca dasakanipātaaṅguttarapāḷiyaṃ",
  "anya-e0601n:269_1": "dibbacakkhuñāṇaṃ āgataṃ. Atthato pana dibbacakkhuñāṇena cutūpapātassa passitattā",
  "anya-e0601n:269_2": "sadisamevāti. Tattha hi ṭhānāṭṭhānañāṇanti kāraṇākāraṇaṃ yathābhūtaṃ jānanañāṇaṃ.",
  "anya-e0601n:269_3": "Kāraṇañhi yasmā tattha phalaṃ tiṭṭhati tadāyattavuttitāya uppajjati ceva pavattati",
  "anya-e0601n:269_4": "ca, tasmā ṭhānanti vuccati. Kammasamādānānaṃ vipākañāṇanti samādiyitvā katānaṃ atītānāgata",
  "anya-e0601n:269_5": "paccuppannānaṃ kusalākusalakammānaṃ sugatiduggatipaṭisandhisaṅkhātaṃ vipākaṃ nibbānaphalañca",
  "anya-e0601n:269_6": "yathābhūtaṃ pajānanañāṇaṃ. Sabbattha gāminipaṭipadaṃ ñāṇanti sabbagatigāminiñca paṭipadaṃ",
  "anya-e0601n:269_7": "maggaṃ yathābhūtaṃ pajānanañāṇaṃ. Tattha ca paṭipadanti paṭipajjati pāpuṇāti etenāti",
  "anya-e0601n:269_8": "paṭipadaṃ, maggaṃ. Gatigāmininti nirayādipañcagatigāminiṃ. Agatigāmininti nibbānagāminiṃ.",
  "anya-e0601n:269_9": "Vuttañhi “nibbānañcāhaṃ sāriputta pajānāmi nibbānagāminiñca paṭipada”nti.",
  "anya-e0601n:270_0": "Anekadhātunānādhātulokaṃ ñāṇanti ettha aneka dhātūti cakkhudhātuādīhi kāmadhātūhi",
  "anya-e0601n:270_1": "vā bahudhātuṃ. Nānādhātūti tāsaṃyeva dhātūnaṃ vilakkhaṇattā visadisa sabhāvattā nānāppakāradhātuṃ.",
  "anya-e0601n:270_2": "Lokanti khandhāyatana dhātulokaṃ. Ñāṇanti yathābhūtaṃ pajānanañāṇaṃ. Sattānaṃ adhimuttikataṃ",
  "anya-e0601n:270_3": "ñāṇanti sattānaṃ hīnādīhi adhimuttīhi nānādhimuttikabhāvaṃ yathābhūtaṃ pajānanañāṇaṃ.",
  "anya-e0601n:270_4": "Parasattānaṃ parapuggalānaṃ indriyaparopariyattiñāṇanti ettha parasattānanti padhānasattānaṃ.",
  "anya-e0601n:270_5": "Parapuggalānanti tato paresaṃ hīnasattānaṃ. Ekatthameva vā etaṃ padadvayaṃ veneyyavasena",
  "anya-e0601n:270_6": "dvedhā vuttaṃ. Indriyaparopariyattiñāṇanti saddhādīnaṃ indriyānaṃ parabhāvaṃ vaḍḍhañca",
  "anya-e0601n:270_7": "aparabhāvaṃ hāniñca yathābhūtaṃ pajānanañāṇaṃ.",
  "anya-e0601n:271_0": "Jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ ñāṇanti ettha jhānavimokkhasamādhisamāpattīnanti",
  "anya-e0601n:271_1": "paṭhamādīnaṃ catunnaṃ jhānānaṃ, rūpī rūpāni passatītiādīnaṃ aṭṭhannaṃ vimokkhānaṃ,",
  "anya-e0601n:271_2": "savitakkasavicārādīnaṃ tiṇṇaṃ samādhīnaṃ, paṭhamajjhāna samāpattiādīnañca navannaṃ",
  "anya-e0601n:271_3": "anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.",
  "anya-e0601n:271_4": "Vuṭṭhānanti yena kāraṇena jhānādīhi vuṭṭhahanti, taṃ kāraṇaṃ. Ñāṇanti yathābhūtaṃ",
  "anya-e0601n:271_5": "pajānanañāṇaṃ. Pubbenivāsānussatiñāṇanti pubbe nivutthakkhandhānussaraṇasaṅkhātaṃ",
  "anya-e0601n:271_6": "pajānanañāṇaṃ. Sattānaṃ cutūpapātaṃ ñāṇanti sattānaṃ cutiñca upapātañca pajānanaṃ",
  "anya-e0601n:271_7": "dibbacakkhuñāṇaṃ. Āsavānaṃ khayañāṇanti kāmāsavādīnaṃ khayasaṅkhātaṃ āsavanirodhaṃ",
  "anya-e0601n:271_8": "nibbānaṃ yathābhūtaṃ pajānana ñāṇanti. Imāni pana ñāṇāni aññehi asādhāraṇāni tathāgatassa",
  "anya-e0601n:271_9": "dasabalañāṇānīti daṭṭhabbāni.",
  "anya-e0601n:272": "Honti cettha –",
  "anya-e0601n:273": "“Ṭhānāṭṭhānaṃ vipākañca, ñāṇaṃ paṭipadaṃ ñāṇaṃ;",
  "anya-e0601n:274": "Anekadhātulokañca, sattānaṃ adhimuttikaṃ. [sā panesā setavavipulāgāthāti daṭṭhabbā;]",
  "anya-e0601n:275": "Indriyaparāparañca, jhānādinaṃ saṃkilesaṃ;",
  "anya-e0601n:276": "Vodānaṃ vuṭṭhānaṃ ñāṇaṃ, pubbenivāsānussatiṃ;",
  "anya-e0601n:277": "Sattānaṃ cutūpapātaṃ, āsavakkhayaṃ ñāṇanti;",
  "anya-e0601n:278": "Dasimāni buddhassa cā, sādhāraṇāni ñāṇānī”ti. [sā panesā sāmaññagāthāti daṭṭhabbā;]",
  "anya-e0601n:279_0": "Nanu dasabalañāṇaṃ nāma pāṭiyekkaṃ natthi, sabbaññutañāṇameva hoti, atha kasmā taṃ",
  "anya-e0601n:279_1": "ñāṇaṃ dasabhedena vuttanti. Vuccate. Aññameva hi dasabalañāṇaṃ, aññaṃ sabbaññutañāṇaṃ,",
  "anya-e0601n:279_2": "dasabalañhi sakasakakiccameva jānāti. Sabbaññutañāṇaṃ pana tampi tato avasesampi",
  "anya-e0601n:279_3": "pajānāti. Dasabalañāṇesu hi paṭhamaṃ kāraṇākāraṇameva jānāti. Dutiyaṃ kammantara",
  "anya-e0601n:279_4": "vipākantarameva. Tatiyaṃ kammaparicchedameva. Catutthaṃ dhātu nānattakāraṇameva.",
  "anya-e0601n:279_5": "Pañcamaṃ sattānaṃ ajjhāsayādhimuttimeva. Chaṭṭhaṃ indriyānaṃ tikkhamudubhāvameva.",
  "anya-e0601n:279_6": "Sattamaṃ jhānādīhi saddhiṃ tesaṃ saṃkilesādimeva. Aṭṭhamaṃ pubbe nivutthakhandhasantatimeva.",
  "anya-e0601n:279_7": "Navamaṃ sattānaṃ cutipaṭisandhimeva. Dasamaṃ saccaparicchedameva. Sabbaññutañāṇaṃ",
  "anya-e0601n:279_8": "pana etehi jānitabbañca tato uttariñca pajānāti. Etesaṃ pana kiccaṃ na sabbaṃ karoti.",
  "anya-e0601n:279_9": "Tañhi jhānaṃ hutvā appetuṃ na sakkoti. Iddhi hutvā vikubbituṃ na sakkoti. Maggo hutvā",
  "anya-e0601n:279_10": "kilese khepetuṃ na sakkoti. Evaṃ tesaṃ ñāṇadvayānaṃ visesoti. Taṃ pana idha ñāṇadvayaṃ adhippetanti.",
  "anya-e0601n:280_0": "Atulanti sīlādīhi guṇehi kenaci puggalena asadisaṃ. Ayaṃ panettha vacanattho. Tulanaṃ",
  "anya-e0601n:280_1": "ummānaṃ tulā, tula sadisyaṃ. Saddanītiyañhi “tula ummāne”ti vuttaṃ. Atha vā tuliyati",
  "anya-e0601n:280_2": "pamiyati etāyāti tulā, pakatitulā. Tulā viyāti tulā, ñāṇaṃ. Tāya sammito tulo. Sammita",
  "anya-e0601n:280_3": "taddhite apaccayo. Tulasadisañāṇena sammito puggalo. Na tulo atulo. Kammadhārayamissakatappurisa",
  "anya-e0601n:280_4": "samāsoyaṃ. Sīlādiguṇehi kenaci puggalena asadiso bhagavā labbhati. Atha vā natthi",
  "anya-e0601n:280_5": "tulo sadiso puggalo etassāti atulo, bhagavā. Atagguṇasaṃviññāṇoyaṃ bahubbīhi. Sīlādiguṇehi",
  "anya-e0601n:280_6": "kenaci asadiso aggapuggaloti attho. Sadevake loke aggapuggalabhāvato. Yathāha “yāvatā",
  "anya-e0601n:280_7": "bhikkhave sattā apadā vā dvipadā vā catuppadā vā, tathāgato tesaṃ aggamakkhāyati,",
  "anya-e0601n:280_8": "virāgo seṭṭho dhammānaṃ dvipadānañca cakkhumā”ti. Taṃ atulaṃ buddhanti sambandho.",
  "anya-e0601n:280_9": "Vandeti buddhassa nayanasubhagakāyaṅgādiguṇaṃ anussaritvā tīhi dvārehi sakkaccaṃ",
  "anya-e0601n:280_10": "ahaṃ vandāmīti attho. Ettha ca mivibhattiyā mahāvisayasuttena ekārā desoti daṭṭhabbo.",
  "anya-e0601n:280_11": "Vandanā pana tividhā hoti kāyavacīmanovandanāvasenāti. Yathāha “tisso imā bhikkhave",
  "anya-e0601n:280_12": "vandanā. Katamā tisso. Kāyena vandati, vācāya vandati, manasā vandatī”ti.",
  "anya-e0601n:281_0": "Tattha yoniso manasikāracittaṃ paccupaṭṭhāpetvā jāṇudvayakapparadvayanalāṭasaṅkhātāni",
  "anya-e0601n:281_1": "pañca aṅgāni bhūmiyaṃ patiṭṭhāpetvā vandaneyyānaṃ abhimukhaṃ nipatanto kāyena vandati",
  "anya-e0601n:281_2": "nāma. Yaṃ sandhāya “pañcapatiṭṭhitena vanditvā”ti aṭṭha kathādīsu vuttaṃ. Buddhaguṇapadāni",
  "anya-e0601n:281_3": "vācāya pavattento vācāya vandati nāma. Vipassissa namatthu, sikhissāpi namatthu,",
  "anya-e0601n:281_4": "vessa bhussa namatthu, kakusandhassa namatthu, koṇāgamanassa namatthu, kassapassa",
  "anya-e0601n:281_5": "namatthu, aṅgīrassassa namatthu tyādīsupi vācāvandanāyeva. Buddhādi guṇāni anussaranto",
  "anya-e0601n:281_6": "manasā vandati nāmāti.",
  "anya-e0601n:282_0": "Ayaṃ panettha saṅkhepayojanā. Nayanasubhagakāyaṅgaṃ sabbasattānaṃ cakkhussa sobhanaṃ",
  "anya-e0601n:282_1": "gatena kāyaṅgena samannāgataṃ, madhuravarasaropetaṃ piyapemanīyena assādi yena uttamasaddena",
  "anya-e0601n:282_2": "samannāgataṃ, amitaguṇagaṇādhāraṃ aparimiṇitabbasīlādiguṇasamūhānaṃ patiṭṭhānabhūtaṃ,",
  "anya-e0601n:282_3": "dasabalaṃ anaññasādhāraṇena tathāgatassa kāyañāṇadasa balena samannāgataṃ, atulaṃ",
  "anya-e0601n:282_4": "sīlādiguṇehi kenaci asadisaṃ buddhaṃ tīhi dvārehi sakkaccaṃ ahaṃ vande vandāmīti.",
  "anya-e0601n:283": "Dutiyavandanagāthāvaṇṇanā samattā.",
  "anya-e0601n:284": "3.",
  "anya-e0601n:285": "Yo buddho dhitimāññadhārako,",
  "anya-e0601n:286": "Saṃsāre anubhosi kāyikaṃ;",
  "anya-e0601n:287": "Dukkhaṃ cetasikañca lokato,",
  "anya-e0601n:288": "Taṃ vande naradeva maṅgalaṃ.",
  "anya-e0601n:289_0": "3. Evaṃ tatiyagāthāya buddhassa vanditvā idāni samādhi ādīhi catūhi guṇehi thomitvā",
  "anya-e0601n:289_1": "vanditukāmo yo buddho dhitimāññadhārako tiādigāthamāha. Ayaṃ pana masajagaṇa garuyuttattā",
  "anya-e0601n:289_2": "dasakkharehi lakkhitā suddhavirā jitagāthāti daṭṭhabbā. Vuttañhi vuttodaye-msā jgā",
  "anya-e0601n:289_3": "suddhavirā jitaṃ matanti. Tassattho. Yassaṃ paṭipādaṃ msā masagaṇā ca jgā jagaṇagarukā",
  "anya-e0601n:289_4": "ca ce siyyuṃ, taṃ vuttaṃ suddhavirājitanti mataṃ ñātabbanti. Dhitimā aññadhārako",
  "anya-e0601n:289_5": "yo buddho lokato saṃsāre kāyikaṃ dukkhañca cetasikaṃ dukkhañca anubhosi naradevamaṅgalaṃ,",
  "anya-e0601n:289_6": "taṃ buddhaṃ ahaṃ vandeti sambandho.",
  "anya-e0601n:290_0": "Tattha hi yoti aniyamaniddeso. Yo yādisoti attho. Tassa ca aniyamavācaka sabbanāmapadattā",
  "anya-e0601n:290_1": "vacanattho na kātabbo. Tassa pana ya oti padavibhāgo kātabbo. Tesu ca yasaddassa",
  "anya-e0601n:290_2": "vāccaṃ aniyamo buddhadabbo appadhānena labbhati, tassa yādisayuttajaccanāmagottasīlavihārī",
  "anya-e0601n:290_3": "gocarasaṅkhātaṃ aniyamasāmaññākārattaguṇameva padhānena labbhati. Paṭhamāsivibhattiyā",
  "anya-e0601n:290_4": "kāriyabhūtassa okārassa vāccaṃ pakatūpanissayasaṅkhātaṃ kattukārakekavacanasaṅkhyaṃ",
  "anya-e0601n:290_5": "labbhati. Atha vā sabbanāmabhāvaṃ yāti gacchatīti yo, aniyamavācakabhāvaṃ yāti gacchatīti",
  "anya-e0601n:290_6": "vā yo, sabbanāma bhāvena yāti pavattatīti vā yo, sabbanāmabhāvena yātabbo ñātabboti",
  "anya-e0601n:290_7": "vā yo, yātabbo ñātabbo etena vā aniyamatthoti yo.",
  "anya-e0601n:291": "Tenāhu porāṇā –",
  "anya-e0601n:292": "“Nānākāraṇaṃ paṭicca, dhātupaccayaviggahaṃ;",
  "anya-e0601n:293": "Cintakānaṃ pabhāvova, padhānaṃ hoti cintane”ti.",
  "anya-e0601n:294_0": "Buddhoti paṭividdhacatusaccadhammo. Ayaṃ panettha vacanattho. Bujjhati cattāri saccānīti",
  "anya-e0601n:294_1": "buddho, bhagavā. Suddhakattusādhanoyaṃ. Budhadhātu ta. Bodhetā pajāyāti vā buddho,",
  "anya-e0601n:294_2": "hetu kattusādhanoyaṃ. Aññesaṃ cattāri saccāni bodhetīti attho. Atha vā anaññabodhito",
  "anya-e0601n:294_3": "hutvā savāsanāya sammohaniddāya bujjhati jāgarotīti buddho, dinakarakiraṇa samāgamena",
  "anya-e0601n:294_4": "paramarucirasirīsobhaggappattiyā vikasitamiva padumaṃ aggamaggañāṇasamāgamena aparimitaguṇagaṇālaṅkata",
  "anya-e0601n:294_5": "sabbaññutañāṇappattiyā bujjhati vikasatīti vā buddho, nibbāna saṅkhātaṃ ekāyanamaggaṃ",
  "anya-e0601n:294_6": "bujjhati gacchatīti vā buddho. Budhasaddo hi ñāṇādīsu catūsvatthesu vattati.",
  "anya-e0601n:295": "Tena vuttaṃ –",
  "anya-e0601n:296": "“Ñāṇe vikasane ceva, gamane cāpi jāgare;",
  "anya-e0601n:297": "Catūsvetesu atthesu, budhasaddo pavattatī”ti.",
  "anya-e0601n:298_0": "Atha vā sabbañeyyadhamme bujjhati jānātīti buddho, pārami bhāvitāya paññāya sabbe",
  "anya-e0601n:298_1": "saṅkhatāsaṅkhatadhamme bujjhati abujjhi bujjhissatīti vā buddho, sammāsambuddho vata",
  "anya-e0601n:298_2": "so bhagavāti adhigatañāṇaguṇavisesehi bujjhitabboti vā buddho, bhagavatā bujjhitabbaṃ",
  "anya-e0601n:298_3": "ñātabbanti buddhaṃ. Kiṃ taṃ, sabbaññuta ñāṇaṃ, tadassatthīti buddho, bhagavā. Atthato",
  "anya-e0601n:298_4": "pana pāramitā bhāvito sayambhūñāṇena saha vāsanāya vihataviddhasta niravasesakleso",
  "anya-e0601n:298_5": "mahākaruṇāsabbaññutañāṇādiapari meyyaguṇagaṇādhāro khandhasantāno buddho. Yathāha",
  "anya-e0601n:298_6": "“buddhoti yo so bhagavā sayambhū anācariyako pubbe ananussutesu dhammesu sāmaṃ saccāni",
  "anya-e0601n:298_7": "abhisambujjhi, tattha ca sabbaññutaṃ patto, balesu ca vasībhāva”nti.",
  "anya-e0601n:299_0": "Ettha ca buddho nāma sabbaññubuddha, paccekabuddha, catusaccabuddha, suta buddhavasena",
  "anya-e0601n:299_1": "catubbidho hoti. Tattha kappasatasahassādhikāni cattāri asaṅkhyeyyāni samatiṃsapāramiyo",
  "anya-e0601n:299_2": "pūretvā sambodhippatto sabbaññubuddho nāma. Kappasatasahassādhikāni dve asaṅkhyeyyāni",
  "anya-e0601n:299_3": "pāramiyo pūretvā sayambhūpatto paccekabuddho nāma. Avasesā khīṇāsavā catusaccabuddho",
  "anya-e0601n:299_4": "nāma. Bahussuto sutabuddho nāma. Idha pana sabbaññubuddho adhippeto.",
  "anya-e0601n:300_0": "Dhitimāññadhārakoti ettha dhitimā aññadhārakoti padacchedo kātabbo. Dhitimāti samādhivanto,",
  "anya-e0601n:300_1": "sampayutta dhamme ekārammaṇe dhāretīti dhiti, samādhi. Dhādhātuti. Ākārassa ikārādeso.",
  "anya-e0601n:300_2": "Dhiyati ṭhapeti ekārammaṇe sampayuttadhammeti dhiti, cittena yogeneveso ekā rammaṇe",
  "anya-e0601n:300_3": "patiṭṭhāpanavasena cittassa ārammaṇe niccalabhāvena patiṭṭhāpetīti attho. Dhiti assa",
  "anya-e0601n:300_4": "atthīti dhitimā, buddho. So hi yathā mahāmeru catūhi disāhi bhusaṃ āgatehi vātehi",
  "anya-e0601n:300_5": "na samiñjati, evaṃ paṭipakkhehi micchāvāda vātehi ca iṭṭhāniṭṭhārammaṇehi ca lābhālābha",
  "anya-e0601n:300_6": "yasāyasa nindā pasaṃsa sukhadukkhasaṅkhātehi lokadhammehi ca na samiñjati, samādhivantoyeva hotīti vuttaṃ hoti.",
  "anya-e0601n:301_0": "Aññadhārakoti arahattaphalahārako. Vimuttisaṅkhātaṃ arahattaphalasetacchattaṃ dhārento",
  "anya-e0601n:301_1": "vā. Jānāti paṭhama maggena diṭṭhasaccassa āmariyādaṃ anatikkamitvā vāti aññaṃ, arahattaphalaṃ.",
  "anya-e0601n:301_2": "Āpubbañādhātu kvi. Āsaddo mariyādattho. Saṃyogaparattā ākārassa rasso, taṃ dhāretīti",
  "anya-e0601n:301_3": "aññadhārako. Aññasaddūpapadadharadhātu ṇvu. Saṃsāreti khandhadhātuāyatanānaṃ abbocchinnaṃ",
  "anya-e0601n:301_4": "pavattamāne saṃsāravaṭṭe.",
  "anya-e0601n:302": "Vuttañhi aṭṭhakathāyaṃ –",
  "anya-e0601n:303": "“Khandhānañca paṭipāṭi, dhātuāyatanāna ca;",
  "anya-e0601n:304": "Abbocchinnaṃ vattamānā, saṃsāroti pavuccatī”ti.",
  "anya-e0601n:305_0": "Khandhadhātuāyatanānaṃ aññamaññasambandhena saṃpunappunaṃ sarati gacchati pavattatīti",
  "anya-e0601n:305_1": "saṃsāro. Saṃpubbasaradhātu gatimhi ṇa. Atha vā khandhāyatanadhātuyo saṃ abbocchinnaṃ",
  "anya-e0601n:305_2": "saranti gacchanti pavattanti etthāti saṃsāroti vacanattho kātabbo, tasmiṃ. Anubhosīti",
  "anya-e0601n:305_3": "anupunappunaṃ abhuñji, avedayīti attho. Kāyikanti kāye sarīre pavattaṃ kāyikaṃ. Cetasikanti",
  "anya-e0601n:305_4": "cetasi pavattaṃ cetasikaṃ. Taṃ pana padadvayaṃ dukkhantipade visesanaṃ. Dukkhanti",
  "anya-e0601n:305_5": "vaṭṭadukkhaṃ. Dukkhanaṃ dukkhaṃ, atha vā dukkhayatīti dukkhaṃ, dukkhadhātu a. Idaṃ",
  "anya-e0601n:305_6": "pana nibbacanaṃ kāritavasena vuttaṃ. Yassa uppajjati, taṃ dukkhitaṃ karotīti vuttaṃ",
  "anya-e0601n:305_7": "hoti. Lokatoti sattalokahetu. Lokiyanti pavattanti ettha puññāpuññāni tabbipāko cāti",
  "anya-e0601n:305_8": "loko. Lokadhātu ṇa. Atha vā kusalādīni lāti gaṇhātīti loko. Lādhātu okapaccayo. Satta",
  "anya-e0601n:305_9": "lokova labbhati. Dhitimā aññadhārako yo buddho saṃsāravaṭṭe nimuggānaṃ sattānamanudayāya",
  "anya-e0601n:305_10": "saṃsāravaṭṭadukkhato pamocetukāmo kappasatasahassādhikāni cattāri asaṅkhyeyyāni atidukkarāni",
  "anya-e0601n:305_11": "samatiṃsapāramiyo pañca mahā pariccāge ca karonto sattalokahetu kāyikaṃ cetasikaṃ",
  "anya-e0601n:305_12": "saṃsāravaṭṭadukkhaṃ anubhavasīti vuttaṃ hoti. Tanti tādisaṃ buddhaṃ. Vandeti vandāmi.",
  "anya-e0601n:306_0": "Naradevamaṅgalanti naradevānaṃ maṅgalabhūtaṃ. Ayaṃ panettha vacanatto. Nirayaṃ neti",
  "anya-e0601n:306_1": "pāpuṇātīti naro, manusso. Nidhātu pāpunane aro. Ariyamanusso pana bhūtapubbagatika",
  "anya-e0601n:306_2": "nayena naro nāmāti. Atha vā seṭṭhabhāvaṃ netīti naro, uttamaṃ pabbajjaṃ netīti attho.",
  "anya-e0601n:306_3": "Vimānavatthuaṭṭhakathāyaṃ pana jeṭṭhabhāvaṃ netīti naro. Puttabhātubhūtopi hi puggalo",
  "anya-e0601n:306_4": "mātujeṭṭhabhaginīnaṃ pituṭṭhāne tiṭṭhati, pageva bhattubhūto itarāsanti vuttaṃ. Visuddhimaggamahāṭīkāyaṃ",
  "anya-e0601n:306_5": "pana naratīti naro, puriso. Yathā hi paṭhamapakatibhūto satto itarāya pakatiyā seṭṭhaṭṭhena",
  "anya-e0601n:306_6": "puriucce ṭhāne seti pavattatīti purisoti vuccati, evaṃ nayanaṭṭhena naroti vuccati.",
  "anya-e0601n:306_7": "Puttabhātu bhūtopi hi puggalo mātujeṭṭhabhaginīnaṃ pituṭhāne tiṭṭhati. Pageva itarā",
  "anya-e0601n:306_8": "itarāsanti vuttaṃ. Tasmā idha pana naranti sāmaññena vuttampi visesena purisanaranti",
  "anya-e0601n:306_9": "viññāyati padhānanayena gahaṇassa yuttattā. Dibbanti kāmaguṇa jhānābhiññācittissariyādīhi",
  "anya-e0601n:306_10": "kīḷantīti devā. Divudhātu ṇa. Atha vā sarīrālaṅkārajutiyā dibbantīti devā. Devā ca",
  "anya-e0601n:306_11": "nāma tividhā honti sammutidevā, upapattidevā, visuddhidevā cāti. Tattha mahāsammatakālato",
  "anya-e0601n:306_12": "paṭṭhāya lokena devāti sammatattā rājāno deviyo rājakumārā ca sammutidevā nāma. Devaloke",
  "anya-e0601n:306_13": "upapannā upapattidevā nāma. Buddhapaccekabuddhakhīṇāsavā visuddhidevā nāma. Idha",
  "anya-e0601n:306_14": "pana upapattidevā adhippetā.",
  "anya-e0601n:307_0": "Maṅgalanti maṅgalabhūtaṃ. Tantipade visesanaṃ. Maṅganti vaḍḍhenti sabbasampattīhi",
  "anya-e0601n:307_1": "sattānaṃ etenāti maṅgalo, buddho. Maṅgala dhātu vaḍḍhane alo. Atha vā maṅgaṃ vuccati",
  "anya-e0601n:307_2": "pāpaṃ, taṃ veneyyānaṃ desanāya lunāti chindatīti maṅgalo, buddho. Maṅgasaddūpapadaludhātu",
  "anya-e0601n:307_3": "kvi. Narā ca devā ca naradevā, tesaṃ maṅgalo naradevamaṅgalo, buddho. So pana manussadevabrahmānaṃ",
  "anya-e0601n:307_4": "pūjanīyattā ca saṅkhe, cakkaṃ, puṇṇakumbho, garā, sirī, setacchattaṃ, aṅkuso, dhajaṃ,",
  "anya-e0601n:307_5": "sovattikañcāti aṭṭhahi lokiyamaṅgalehi seṭṭhattā uttamattā ca maṅgalo nāmāti vuccati,",
  "anya-e0601n:307_6": "tasmā buddhassa naradevamaṅgalanti thometīti adhippāyoti.",
  "anya-e0601n:308_0": "Ayaṃ panettha saṅkhepayojanā. Dhitimā samādhivanto aññadhārako arahattaphaladhārako",
  "anya-e0601n:308_1": "arahattaphalase tacchattaṃ dhārento vā, yo yādiso buddho, saṃsāre saṃsāravaṭṭe, kāyikaṃ",
  "anya-e0601n:308_2": "kāye pavattaṃ dukkhañca vaṭṭadukkhañca cetasi pavattaṃ dukkhañca vaṭṭadukkhañca,",
  "anya-e0601n:308_3": "lokato lokahetu, anubhosi punappunaṃ abhavasi avedayi, naradevamaṅgalaṃ naradevānaṃ",
  "anya-e0601n:308_4": "maṅgalabhūtaṃ, taṃ tādisaṃ buddhaṃ ahaṃ vande vandāmīti.",
  "anya-e0601n:309": "Tatiyavandanagāthāvaṇṇanā samattā.",
  "anya-e0601n:310": "4.",
  "anya-e0601n:311": "Bāttiṃsatilakkhaṇacitradehaṃ,",
  "anya-e0601n:312": "Dehajjutiniggatapajjalantaṃ;",
  "anya-e0601n:313": "Paññādhitisīlaguṇoghavindaṃ,",
  "anya-e0601n:314": "Vande munimantimajātiyuttaṃ.",
  "anya-e0601n:316_0": "4. Evaṃ tatiyagāthāya buddhassa natvā idāni bāttiṃsatilakkhaṇacitradehantyādīhi chahi",
  "anya-e0601n:316_1": "guṇehi thomitvā munino vanditukāmo bāttiṃsati lakkhaṇa citra deha ntyādigāthamāha.",
  "anya-e0601n:316_2": "Ayaṃ pana ta ja ja gaṇa garudvaya yuttattā ekādasakkharehi lakkhitā upaṭṭhitā gāthāti",
  "anya-e0601n:316_3": "daṭṭhabbā. Vuttañhi vuttodaye tjā jgā garunāyamupaṭṭhitā sā”ti. Tassattho. Yassaṃ",
  "anya-e0601n:316_4": "paṭipādaṃ tjā tajagaṇā ca jgājagaṇagarū ca garunā pādantagarunā ce yuttā, sā ayaṃ",
  "anya-e0601n:316_5": "gāthā upaṭṭhitā nāmāti. Ettha ca eka garuke satipi dvigarukepi lakkhaṇasamānattā",
  "anya-e0601n:316_6": "upaṭṭhitā gāthā nāmāti daṭṭhabbā. Tattha bāttiṃsati lakkhaṇa citra dehanti dvattiṃsamahāpurisalakkhaṇehi",
  "anya-e0601n:316_7": "vicitraṃ sarīravantaṃ. Ettha ca dvīhi adhikaṃ tiṃsaṃ bāttiṃsati. Dvisaddassa bādeso.",
  "anya-e0601n:316_8": "Lakkhiyati lakkhitabbaṃ buddhasarīraṃ etenāti lakkhaṇaṃ. Dihati upacayati vaḍḍhati",
  "anya-e0601n:316_9": "vā ettha kusalā kusalanti dehaṃ, sarīraṃ. Dihadhātu upacaye vaḍḍhane vā ṇa. Bāttiṃsati",
  "anya-e0601n:316_10": "mahāpurisalakkhaṇehi citraṃ vicitraṃ dehaṃ sarīraṃ yassa soti bāttiṃsatilakkhaṇacitradeho, muni labbhati.",
  "anya-e0601n:317_0": "Idaṃ panettha dvattiṃsamahāpurisalakkhaṇasarūpassa saṅkhepa dassanaṃ. Suppatiṭṭhitapādo",
  "anya-e0601n:317_1": "ca, āyatapaṇhi, dīghaṅguli, muduta luṇahatthapādo, jālahatthapādo, ussaṅkhapādo,",
  "anya-e0601n:317_2": "eṇijaṅgho, ṭhitakova anonamanto ubhohi pāṇitalehi jāṇu kāni parimasati parimajjati,",
  "anya-e0601n:317_3": "kosohitavatthaguyho, suvaṇṇa vaṇṇo kañcanasannibhattaco, sukhumacchavī, ekekalomo,",
  "anya-e0601n:317_4": "uddhaggalomo, brahmujugatto, sattussado, sīhapubbaddha kāyo, citantaraṃso, nigrodhaparimaṇḍalo,",
  "anya-e0601n:317_5": "samavaṭṭakkhandho, rasaggarasī, sīhahanu, cattālīsadanto, samadanto, aviraḷadanto,",
  "anya-e0601n:317_6": "susukkadāṭho, pahūtajivho, brahmassaro karavīkabhāṇi, atinīlanetto, gopakhumo, uṇṇā",
  "anya-e0601n:317_7": "bhamu kantare jāto, uṇhīsasīso cāti dvattiṃsavidhāni honti mahāpurisalakkhaṇāni.",
  "anya-e0601n:318_0": "Tena vuttaṃ pātheyyavagge lakkhaṇasutte “katamāni tāni bhikkhave dvattiṃsamahāpurisassa",
  "anya-e0601n:318_1": "mahāpurisalakkhaṇāni, yehi samannāgatassa mahāpurisassa dve gatiyo bhavanti, anaññā.",
  "anya-e0601n:318_2": "Sace agāraṃ ajjhāvasati rājā hoti cakkavatti…pe… sace khopana agārasmā anagāriyaṃ",
  "anya-e0601n:318_3": "pabbajati, arahaṃ hoti sammā sambuddho loke vivaṭacchado 1. idha bhikkhave mahā puriso",
  "anya-e0601n:318_4": "suppatiṭṭhitapādo hoti. Yampi bhikkhave mahā puriso suppatiṭṭhitapādo hoti. Idampi",
  "anya-e0601n:318_5": "bhikkhave mahā purisassa mahāpurisalakkhaṇaṃ bhavati 2. puna caparaṃ bhikkhave mahāpurisassa",
  "anya-e0601n:318_6": "heṭṭhāpādatalesu cakkāni jātāni honti sahassārāni sanemikāni sanābhikāni sabbā kāraparipūrāni.",
  "anya-e0601n:318_7": "Idampi bhikkhave mahāpurisassa mahāpurisa lakkhaṇaṃ bhavati 3. puna caparaṃ bhikkhave",
  "anya-e0601n:318_8": "mahāpuriso āyatapaṇhī hoti 4. dīghaṅgulī hoti 5. mudutaluṇa hatthapādo hoti 6. jālahatthapādo",
  "anya-e0601n:318_9": "hoti 7. ussaṅkhapādo hoti 8. eṇijaṅgho hoti 9. ṭhitakova anonamanto ubhohi pāṇitalehi",
  "anya-e0601n:318_10": "jāṇukāni parimasati parimajjati 10. kosohitavatthaguyho hoti 11. suvaṇṇavaṇṇo kañcanasannibhattaco",
  "anya-e0601n:318_11": "12. sukhumacchavī hoti sukhumattā chaviyā rajojallaṃ kāye na upalimpati 13. ekekalomo",
  "anya-e0601n:318_12": "hoti, ekekāni lomāni lomakūpesu jātāni 14. uddhaggalomo hoti. Uddhaggāni lomāni jātāni",
  "anya-e0601n:318_13": "nīlāni añjanavaṇṇāni kuṇḍalā vattāni padakkhiṇāvattakajātāni 15. brahmujugatto hoti",
  "anya-e0601n:318_14": "16. sattussado hoti 17. sīhapubbaddha kāyo hoti 18. citantaraṃso hoti 19. nigrodhaparimaṇḍalo",
  "anya-e0601n:318_15": "hoti, yāvatakvassa byāmo, tāva takvassa kāyo 20. samavaṭṭakkhandho hoti 21. rasagga",
  "anya-e0601n:318_16": "saggī hoti 22. sīhahanu hoti 23. cattālīsadanto hoti 24. samadanto hoti 25. aviraḷadanto",
  "anya-e0601n:318_17": "hoti 26. susukkadāṭho hoti 27. pahūtajivho hoti 28. brahmassaro hoti karavīkabhāṇi",
  "anya-e0601n:318_18": "29. atinīlanetto hoti 30. gopakhumo hoti 31. uṇṇā bhamukantare jātā hoti odātā mudutūla",
  "anya-e0601n:318_19": "sannibhā. Yampi bhikkhave mahāpurisassa uṇṇā bhamukantare jātā hoti odātā mudutūlasannibhā.",
  "anya-e0601n:318_20": "Idampi bhikkhave mahāpurisassa mahāpurisalakkhaṇaṃ bhavati 32. puna caparaṃ bhikkhave",
  "anya-e0601n:318_21": "mahāpuriso uṇhīsasīso hoti. Yampi bhikkhave mahāpuriso uṇhīsasīso hoti. Idampi bhikkhave",
  "anya-e0601n:318_22": "mahāpurisassa mahāpurisalakkhaṇaṃ bhavati. Imāni kho tāni bhikkhave dvattiṃsamahāpurisassa",
  "anya-e0601n:318_23": "mahāpurisa lakkhaṇānī”ti. Etesaṃ pana dvattiṃsamahāpurisalakkhaṇānaṃ attho pacchā āvibhavissatīti.",
  "anya-e0601n:319_0": "Dehajjutiniggatapajjalantanti bhagavato rūpakāyato nikkhantehi chabbaṇṇaraṃsīsaṅkhātehi",
  "anya-e0601n:319_1": "obhāsehi parisamantato vijjotavantaṃ. Javati dibbatīti juti. Judhātuti. Nigacchati",
  "anya-e0601n:319_2": "niccharatīti niggatā, rasmi. Nipubbagamudhātu ta. Pakārena jalate dibbate pajjalantaṃ.",
  "anya-e0601n:319_3": "Ettha ca dehaniggatajutīti vattabbe chandānurakkhaṇatthaṃ padavipariyāyena dehajjutiniggatanti",
  "anya-e0601n:319_4": "vuttaṃ. Tasmā dehato niggatā jutīti samāso daṭṭhabbo. Dehato rūpakāyato niggatehi",
  "anya-e0601n:319_5": "niccharehi jutīhi raṃsīhi pajjalantaṃ yassa soti dehajjuti niggatapajjalanto, muni",
  "anya-e0601n:319_6": "labbhati. Munino hi puratthimakāyato chabbaṇṇarasmiyo uṭṭhahitvā asītihatthaṭṭhānaṃ",
  "anya-e0601n:319_7": "agga hesi. Pacchimakāyato dakkhiṇahatthato vāmahatthato chabbaṇṇā rasmiyo uṭṭhahitvā",
  "anya-e0601n:319_8": "asītihatthaṭṭhānaṃ aggahesi. Upari kesantato paṭṭhāya sabbakesavattehi moragīvavaṇṇā",
  "anya-e0601n:319_9": "rasmi uṭṭhahitvā gaganatale asītihatthaṭṭhānaṃ aggahesi. Heṭṭhāpādatalehi pavāḷavaṇṇā",
  "anya-e0601n:319_10": "rasmi uṭṭhahitvā ghanapathaviyaṃ asītihatthaṭṭhānaṃ aggahesi, evaṃ samantā asītihatthamattaṃ",
  "anya-e0601n:319_11": "ṭhānaṃ chabbaṇṇā buddharasmiyo vijjotamānā vipphandamānā kañcanadaṇḍadīpikāhi niccharitvā",
  "anya-e0601n:319_12": "ākāsaṃ pakkhandajālā viya catuddīpika mahāmeghato nikkhantavijjulatā viya vidhāviṃsūti",
  "anya-e0601n:319_13": "vuttaṃ hoti. Tasmā dehajjutiniggatapajjalantanti thometīti.",
  "anya-e0601n:320_0": "Paññādhiti sīla guṇoghavindanti ettha paññāti sabbaññuta ñāṇaṃ. Dhitīti jhānamaggaphalasampayuttasamādhi.",
  "anya-e0601n:320_1": "Sīlanti pacceka buddhāriyasāvakehi asādhāraṇaṃ suvisuddhaṃ catupārisuddhisīlaṃ. Oghanti",
  "anya-e0601n:320_2": "samūhaṃ. Vindanti laddhaṃ. Pakārena yathāsabhāvaṃ sabbañeyyadhammaṃ vā jānāti paṭivijjhatīti",
  "anya-e0601n:320_3": "paññā. Sabbaññuta ñāṇaṃ. Papubbañādhātu a. Sā panesā pajānanalakkhaṇā paṭivedhalakkhaṇā",
  "anya-e0601n:320_4": "obhāsanalakkhaṇā ca, visayobhāsa rasā, asammohapaccupaṭṭhānā, samādhipadaṭṭhānā.",
  "anya-e0601n:320_5": "Dhitisaddassa vacanattho heṭṭhā vuttoyeva. Sīlatīti sīlaṃ. Kāyavacīkammāni sammā",
  "anya-e0601n:320_6": "dahati sammā ṭhapetīti attho. Atha vā sīlati samādhiyati kāyakammādīnaṃ susilya bhāvena",
  "anya-e0601n:320_7": "na vippakiratīti sīlaṃ, sīlanti samādahanti cittaṃ etenāti vā sīlaṃ, catupārisuddhisīlaṃ.",
  "anya-e0601n:320_8": "Sīladhātu a. Idaṃ pana patiṭṭhāpanalakkhaṇaṃ, dussilyaviddhaṃsanarasaṃ anavajjarasaṃ",
  "anya-e0601n:320_9": "vā, soceyyapaccupaṭṭhānaṃ, hiriottappapadaṭṭhānaṃ. Guṇasaddassa vacanattho heṭṭhā",
  "anya-e0601n:320_10": "vuttoyeva. Uhanati samūhaṃ karoti ettha avayavanti ogho, samūho. Upubbahanadhātu",
  "anya-e0601n:320_11": "ṇa. Ussa o. Hanassa gho. Abhidhānappadīpikāṭīkāyaṃ pana “avayavaṃ byapiyati gacchatīti",
  "anya-e0601n:320_12": "ogho”ti vuttaṃ. Vindanaṃlabhanaṃ vindaṃ, vindiyittha labbhitthāti vā vindaṃ, paññā",
  "anya-e0601n:320_13": "ca dhiti ca sīlañca taṃ guṇañcāti paññādhitisīlaguṇā, tesaṃ ogho samūhoti tathā,",
  "anya-e0601n:320_14": "taṃ vindaṃ labhanaṃ yassāti paññādhitisīlaguṇoghavindo, muni. Atha vā vindaṃ labhitabbaṃ",
  "anya-e0601n:320_15": "paññādhitisīlaguṇoghaṃ yenāti paññādhitisīlaguṇoghavindo. Tatiyābahubbīhi samāsoyaṃ.",
  "anya-e0601n:320_16": "Vindānaṃ labhitabbānaṃ paññādhitisīla saṅkhātānaṃ guṇānaṃ samūho atthīti attho. Taṃ.",
  "anya-e0601n:321_0": "Vandeti ahaṃ vandāmi. Muninti buddhaṃ. Munāti jānāti paricchindati vā hitāhitanti",
  "anya-e0601n:321_1": "muni, buddho. Munadhātu ñāṇe i. Atha vā munāti jānāti ubho attheti muni, khandhādi",
  "anya-e0601n:321_2": "loke tulaṃ āropetvā minanto viya ime ajjhattikā khandhā ime bāhirātiādinā nayena",
  "anya-e0601n:321_3": "idhalokatthañca paralokatthañca bhagavā jānātīti attho. So panesa agāriyamuni, anāgāriyamuni,",
  "anya-e0601n:321_4": "sekhamuni, asekhamuni, paccekamuni, munimuni cāti anekavidho. Tattha agāriyamunīti",
  "anya-e0601n:321_5": "gihipi āgataphalo viññātasāsano. Anāgāriyamunīti tathārūpova pabbajito. Sekhamunīti",
  "anya-e0601n:321_6": "satta sekkhā. Asekhamunīti khīṇāsavo. Paccekamunīti paccekabuddho. Munimunīti sammāsambuddho.",
  "anya-e0601n:321_7": "Tesu pana idha munimuni adhippeto, taṃ muniṃ. Antimajātiyuttanti antimena carimabhavena",
  "anya-e0601n:321_8": "yuttaṃ. Avasānaṃ amati gacchatīti antaṃ. Amadhātu ta. Massa no. Ante bhavo antimo,",
  "anya-e0601n:321_9": "carimabhavo. Jānanaṃ nibbattanaṃ jāti, khandhānaṃ pavatti. Kammena janiyati nibbattiyatīti",
  "anya-e0601n:321_10": "vā jāti. Upapattibhavo labbhati. Jānidhātuti. Dhātvanta lopo. Antimajātiyā yuttoti",
  "anya-e0601n:321_11": "antimajātiyutto, muni. Āyatiñhi tīsu bhavesu paṭisandhijanakānaṃ sabba kilesānaṃ",
  "anya-e0601n:321_12": "bodhipallaṅkeyeva aggamaggena samucchinditattā bhagavato anāgate punabbhavo natthi,",
  "anya-e0601n:321_13": "tasmā ayaṃ ariyajāti pacchimattabhāvayuttoti vuttaṃ hoti.",
  "anya-e0601n:322": "Tena vuttaṃ dhammacakkapavattanasutte –",
  "anya-e0601n:323": "“Ñāṇañca medassanaṃ udapādi, akuppāme vimutti, ayamantimā jāti, natthidāni punabbhavo”ti.",
  "anya-e0601n:324_0": "Ayaṃ panettha saṅkhepayojanā. Bāttiṃsatilakkhaṇacitraṃ dehaṃ dvattiṃsamahāpurisalakkhaṇehi",
  "anya-e0601n:324_1": "vicitraṃ rūpakāyavantaṃ, dehajjutiniggata pajjalantaṃ rūpakāyato niggatehi chabbaṇṇaraṃ",
  "anya-e0601n:324_2": "sīhi parisamantato vijjotavantaṃ, paññādhitisīlaguṇo ghavindaṃ paññādhitisīlasaṅkhatānaṃ",
  "anya-e0601n:324_3": "guṇānaṃ samūhaṃ labhanavantaṃ, vinditabbānaṃ paññādhitisīlasaṅkhātānaṃ guṇānaṃ samūhavantaṃ",
  "anya-e0601n:324_4": "vā, antimajātiyuttaṃ carimabhavena carimattabhāvena vā yuttaṃ muniṃ buddhaṃ ahaṃ",
  "anya-e0601n:324_5": "tīhi dvārehi sakkaccaṃ vande vandāmīti.",
  "anya-e0601n:325": "Catutthavandanagāthāvaṇṇanā samattā.",
  "anya-e0601n:326": "5.",
  "anya-e0601n:327": "Pātodayaṃ bāladivākaraṃva,",
  "anya-e0601n:328": "Majjhe yatīnaṃ lalitaṃ sirīhi;",
  "anya-e0601n:329": "Puṇṇindusaṅkāsamukhaṃ anejaṃ,",
  "anya-e0601n:330": "Vandāmi sabbaññumahaṃ munindaṃ.",
  "anya-e0601n:331_0": "5. Evaṃ catutthagāthāya buddhaṃ vanditvā idāni sirīhi lalitantyādīhi catūhi guṇehi",
  "anya-e0601n:331_1": "thomitvā vanditukāmo pātodayantyādigāthamāha. Ayaṃ pana ta ta ja gaṇadvigarūhi yuttattā",
  "anya-e0601n:331_2": "ekādasakkharehi lakkhitā indavajirā gāthāti daṭṭhabbā. Vuttañhi vuttodaye “indādikā",
  "anya-e0601n:331_3": "tā vajirā jagāgo”ti. Tassattho, yassaṃ paṭipādaṃ tā dveta gaṇā ca jagā jagaṇa garu",
  "anya-e0601n:331_4": "ca go garu ca ce bhavanti, sā indā dikā indasaddaādikā vajirā vajirāgāthā nāmāti.",
  "anya-e0601n:332_0": "Tattha pātodayanti ettha pāto udayanti padacchedo kātabbo. Page pubbaṇhasamaye pācīnalokadhātuto",
  "anya-e0601n:332_1": "uggatanti attho. Pāto page pācīnalokadhātuto udeti uggacchatīti pātodayo, sūriyo.",
  "anya-e0601n:332_2": "Pātopubba udadhātu uggamane ayo, taṃ pātodayaṃ. Bāladivā karaṃ vāti bāladivākaraṃ",
  "anya-e0601n:332_3": "ivātipadacchedo. Bāladivākaraṃ vāti niggatābhinavasūriyaṃ viya. Ettha ca bāloti sampati",
  "anya-e0601n:332_4": "jāto taruṇadārako potako vā. So hi balati assasitapassasitamattena jīvati na seṭṭhena",
  "anya-e0601n:332_5": "paññājīvitenāti bālo, taruṇadārako. Baladhātu pāṇane jīvāyaṃ vā. Sūriyaraṃsinā divati",
  "anya-e0601n:332_6": "dibbatīti divā. Divudhātu a. Atha vā dīyati khīyati andhakāro etenāti divā. Dīdhātu",
  "anya-e0601n:332_7": "khaye a, vāgamo. Taṃ karotīti divākaro, divā divase vā karo ābhā yassāti divākaro,",
  "anya-e0601n:332_8": "sūriyo. Bālasadiso divākaro bāladivākaro. Atha vā bālo iva divākaroti bāladivākaro,",
  "anya-e0601n:332_9": "navuggatasūriyo. So pana ākāse nakkhattatārānaṃ majjhe sahassaraṃsīhi lalati vilāsati viyāti attho.",
  "anya-e0601n:333_0": "Yatīnanti bhikkhūnaṃ. Te hi yatanti uṭṭhahanti ghaṭanti vāyamanti kusale dhammeti",
  "anya-e0601n:333_1": "yatīti vuccanti. Yata dhātu patiyatane vāyāme vā i. Atha vā yamanti uparamanti akusale",
  "anya-e0601n:333_2": "dhammeti yatīti vuccanti. Yamudhātu uparame i. Dhātvantalopo. Tesaṃ yatīnaṃ. Lalitanti",
  "anya-e0601n:333_3": "vilāsitaṃ. Lalati vilāsetīti lalito, muni. Laladhātu vilāse ta. Taṃ. Sirīhīti bhagavato",
  "anya-e0601n:333_4": "kāyaṅgasobhaggapattehi sirīhi, bāttiṃsalakkhaṇāsītyā nubyañjanachabbaṇṇaraṃsīsaṅkhatehi",
  "anya-e0601n:333_5": "sampattisirīhi vā. Katapuññe nissayatīti sirī. Sidhātu sevāyaṃ rapaccayo itthi liṅgajotakaīpaccayo",
  "anya-e0601n:333_6": "ca. Katapuññehi seviyatīti vā sirī, sampatti. Mūlaṭīkāyaṃ pana “sirīti paññāpuññāna",
  "anya-e0601n:333_7": "metaṃ adhivacana”nti vuttaṃ. Yatīnaṃ bhikkhūnaṃ majjhe sirīhi lalitaṃ vilāsitanti",
  "anya-e0601n:333_8": "sambandho. Ettha ca idaṃ vuttaṃ hoti, yathā pāto udito uggato sūriyo ākāse nakkhattatārānaṃ",
  "anya-e0601n:333_9": "majjhe sahassaraṃsīhi lalati vilāsati, evaṃ muni loke yatīnaṃ bhikkhūnaṃ majjhe bāttiṃsalakkhaṇā",
  "anya-e0601n:333_10": "sītyānubyañjanachabbaṇṇaraṃsīhi alaṅkatehi sarīrasobhagga pattīhi sampattisirīhi lalati vilāsatīti.",
  "anya-e0601n:334_0": "Puṇṇindusaṅkāsamukhanti puṇṇacandena sadisaṃ ānanasampannaṃ. Yathā hi cando kāḷapakkhe",
  "anya-e0601n:334_1": "pāṭipadadivasato paṭṭhāya dine dine ūno hoti, evaṃ na munino mukhaṃ ānanaṃ ūnaṃ.",
  "anya-e0601n:334_2": "Bhagavato pana mukhaṃ niccaṃ paripuṇṇacandamaṇḍalaṃ viya anūnaṃ hutvā sobhati, tasmā",
  "anya-e0601n:334_3": "puṇṇasaddena visesetvā puṇṇindusaṅkāsamukhanti thometi. Soḷasakalehi pūretīti puṇṇaṃ.",
  "anya-e0601n:334_4": "Pūradhātu ta, tassa ṇṇo. Idati nakkhattatārānaṃ issariyaṃ karotīti indu, ididhātu",
  "anya-e0601n:334_5": "issariyaṃ u. Puṇṇaṃ paripuṇṇaṃ indu puṇṇindu, cando. Saṅkāsanti sadisaṃ. Saṅkāsasaddo",
  "anya-e0601n:334_6": "hi upamāvācako nipāto. Vuttañhi",
  "anya-e0601n:335": "Subodhālaṅkāre –",
  "anya-e0601n:336": "“Ivādi iva vā tulya, samānanibhasannibhā;",
  "anya-e0601n:337": "Yathā saṅkāsa tulita, ppakāsa patirūpakā”tyādi.",
  "anya-e0601n:338_0": "Puṇṇacandaṃ viya mukhati sobhatīti mukhaṃ, ānanaṃ. Mukhadhātu a. Puṇṇindunā saṅkāsaṃ",
  "anya-e0601n:338_1": "sadisaṃ mukhaṃ ānanaṃ yassa soti puṇṇindusaṅkāsamukho, munindo. Taṃ. Munindassa pana",
  "anya-e0601n:338_2": "puṇṇa candassa sahassaraṃsīhi sassiriko viya bhikkhūnaṃ majjhe bāttiṃsa mahāpurisa",
  "anya-e0601n:338_3": "lakkhaṇāsītyānubyañjana paṭimaṇḍitehi sirīhi ca byāmappabhāparikkhittehi āveḷāveḷā",
  "anya-e0601n:338_4": "yamakāyamakā gumbāgumbā hutvā viniccharantīhi ghanabuddharasmisaṅkhātehi alaṅkito",
  "anya-e0601n:338_5": "sassirikamukho hotīti vuttaṃ hoti. Tasmā puṇṇindusaṅkāsamukhanti thometi.",
  "anya-e0601n:339_0": "Anejanti nittaṇhaṃ. Lābhālābhādiṃ paṭicca ejati kampatīti ejā, taṇhā. Ejadhātu kampane",
  "anya-e0601n:339_1": "a, natthi ejā yassāti anejo, munindo. Vuttañhi mahāniddesapāḷiyaṃ “lābhālābha yasāyasa",
  "anya-e0601n:339_2": "nindāninda sukhadukkhehi na iñjatīti anejo, bhagavā labbhatī”ti.",
  "anya-e0601n:340_0": "Sabbaññunti paṭividdha sabbañeyyadhammaṃ. Saṅkharavikāralakkhaṇanibbāna paññattivasena",
  "anya-e0601n:340_1": "pañcavidhaṃ sabbaṃ ñeyyadhammaṃ jānāti paṭivijjhati sīlenāti sabbaññū, munindo. Sabbasaddūpapada",
  "anya-e0601n:340_2": "ñādhātu rū. Ettha ca sabbe saṅkhatadhammā saṅkharā nāma sakasakapaccayehi saṅkhariyantīti",
  "anya-e0601n:340_3": "katvā. Viññattidvayaṃ lahutādittayañca vikāro nāma catūhi mahābhūtehi virūpaṃ kariyatīti",
  "anya-e0601n:340_4": "katvā. Viññattidvayassa yathākkamaṃ cittajavāyodhātu cittajapathavī dhātūnaṃ visesaguṇattā,",
  "anya-e0601n:340_5": "lahutādittayassa ca citto tvāhārajanipphannarūpānaṃ visesaguṇattā. Phassādidhammānaṃ",
  "anya-e0601n:340_6": "phusanādilakkhaṇañca pathavīdhātvādīnaṃ kakkhaḷādilakkhaṇañca, cittassa ārammaṇavijānanalakkhaṇañca,",
  "anya-e0601n:340_7": "nibbānassa santilakkhaṇañca, rūpassa ruppanalakkhaṇañca, nāmassa namanalakkhaṇañca,",
  "anya-e0601n:340_8": "aniccatādittayāni ca upacayādicattāri lakkhaṇarūpāni ca lakkhaṇāni nāma lakkhiyanti",
  "anya-e0601n:340_9": "etena lakkhitabbā dhammāti katvā. Asaṅkhatadhātunibbānaṃ nāma vānaṃ vuccati taṇhā,",
  "anya-e0601n:340_10": "tato nikkhantanti katvā. Paricchedarūpaṃ itthipurisādighaṭapaṭādayo sabba vohāratthā",
  "anya-e0601n:340_11": "ca paññatti nāma paññāpiyati pakārena ñāpiyatīti katvā. Ettha ca saṅkhāranibbānāni",
  "anya-e0601n:340_12": "paramatthadhammā honti. Vikārādīsu pana vikāralakkhaṇāni paññattivisesattā visuṃ",
  "anya-e0601n:340_13": "vuttāni. Imehi dvīhi vinimuttā pana paricchedarūpā sabbavohāratthā paññattīti vuttāti",
  "anya-e0601n:340_14": "veditabbā. Apadāna aṭṭhakathāyaṃ pana “sabbaṃ atītādibhedaṃ hatthāmalakaṃ viya jānātīti sabbaññū”ti vuttaṃ.",
  "anya-e0601n:341_0": "Sabbaññūti ca kamasabbaññū, sakiṃ sabbaññū, satatasabbaññū, satti sabbaññū, ñātasabbaññū",
  "anya-e0601n:341_1": "cāti pañcavidhā hoti sabbaññū. Tattha yathākkamaṃ sabbaṃ jānanadhammo kamasabbaññū",
  "anya-e0601n:341_2": "nāma. Ekāvajjanena javanavārena jānitabbaṃ catusaccadhammaṃ jānanadhammo sakiṃsabbaññū",
  "anya-e0601n:341_3": "nāma. Cakkhuviññāṇādīnaṃ niyatārammaṇattaṃ jānanadhammo satatasabbaññū nāma. Ekappahārena",
  "anya-e0601n:341_4": "sabbadhammaṃ jānanasamattho dhammo sattisabbaññū nāma. Āvajjanābhedena jānitabbaṃ",
  "anya-e0601n:341_5": "sabbadhammaṃ jānanadhammo ñātasabbaññū nāma. Tesu ca sakiṃ sabbaññū sattisabbaññūvasena",
  "anya-e0601n:341_6": "dve dhammā maggañāṇāniyeva. Tadavasesā sabbaññutañāṇāni honti. Taṃ sabbaññuṃ.",
  "anya-e0601n:342": "Munindanti ettha munisaddassa attho heṭṭhā vuttoyeva. Munīnaṃ indo issaro munindo, taṃ munindaṃ ahaṃ vandāmīti sambandhoti.",
  "anya-e0601n:343_0": "Ayaṃ panettha saṅkhepayojanā. Pātodayaṃ pageva udayaṃ uggataṃ, bāladivākaraṃva navuggatasūriyamāṇavoiva,",
  "anya-e0601n:343_1": "yatīnaṃ bhikkhūnaṃ majjhe sirīhi bāttiṃsamahāpurisalakkhaṇā sītyānubyañjanasampattisaṅkhātehi",
  "anya-e0601n:343_2": "sirīhi lalitaṃ vilāsitaṃ, puṇṇindusaṅkāsamukhaṃ puṇṇacandena sadisaṃ ānanavantaṃ,",
  "anya-e0601n:343_3": "anejaṃ nittaṇhaṃ, lokadhammehi aniñjanaṃ vā, sabbaññuṃ sabbadhamma vijānantaṃ, munindaṃ",
  "anya-e0601n:343_4": "buddhaṃ sakkaccaṃ tīhi dvārehi ahaṃ vandāmīti.",
  "anya-e0601n:344": "Pañcamavandanagāthāvaṇṇanā samattā.",
  "anya-e0601n:345": "6.",
  "anya-e0601n:346": "Upetapuñño varabodhimūle,",
  "anya-e0601n:347": "Sasenamāraṃ sugato jinitvā;",
  "anya-e0601n:348": "Abojjhi bodhiṃ aruṇodayamhi,",
  "anya-e0601n:349": "Namāmi taṃ mārajinaṃ abhaṅgaṃ.",
  "anya-e0601n:350_0": "6. Evaṃ pañcamagāthāya munindaṃ vanditvā idāni mārajinaguṇena thomitvā vanditukāmo",
  "anya-e0601n:350_1": "upetapuñño tyādigāthamāha. Ayaṃ pana ja ta ja gaṇa dvigaruyuttattā ekādasakkharehi",
  "anya-e0601n:350_2": "lakkhitā upendavajirāgāthāti daṭṭhabbā. Vuttañhi vuttodaye “upādikā sāva jatā jagā",
  "anya-e0601n:350_3": "go”ti. Tassattho, yassaṃ paṭipādaṃ jatā jagaṇa tagaṇā ca jagā jagaṇagarū ca go garu",
  "anya-e0601n:350_4": "ca ce siyā, sāva sāgāthāeva upādikā upasaddādikā indavajirāgāthā nāmāti.",
  "anya-e0601n:351_0": "Upetapuñño yo sugato varabodhimūle sasena māraṃ jinitvā aruṇodayamhi bodhiṃ abojjhi",
  "anya-e0601n:351_1": "mārajinaṃ abhaṅgaṃ, taṃ sugataṃ ahaṃ namāmīti sambandho. Tattha upetapuññoti sampannadānasīlādipāramīpuññavā.",
  "anya-e0601n:351_2": "Dānasīlādi pāramīpuññena samannāgato vā. Dānasīlādipāramīpuññena upeto samupeto upagato",
  "anya-e0601n:351_3": "samupagato sampanno samannāgatoti attho. Ayaṃ panettha vacanattho, upanno sampanno",
  "anya-e0601n:351_4": "hutvā eti gacchati pavattatīti upetaṃ, puññaṃ. Upapubbaidhātu gatiyaṃ ta. Punāti",
  "anya-e0601n:351_5": "attano kārakanti puññaṃ, pāramīpuññaṃ labbhati. Pudhātu pīṇane sodhane vā ṇyo. Tassa",
  "anya-e0601n:351_6": "ño. Tattha attano kārakanti punappunaṃ pavattiyā sacittasantatiñca saṃjanitapaṇītarūpavisaṭena",
  "anya-e0601n:351_7": "sanissaya rūpasantatiñca punāti pīṇeti sodheti vāti attho. Ayaṃ paṭisambhidāmaggagaṇṭhipade",
  "anya-e0601n:351_8": "vutto. Pūreti ajjhāsayanti vā puññaṃ. Pūradhātu ṇya. Yo puggalo puññaṃ karoti tassa",
  "anya-e0601n:351_9": "ajjhāsayaṃ pūretīti attho.",
  "anya-e0601n:352_0": "Atha vā pujjañca bhavaṃ nibbattetīti puññaṃ. Nibbattitaddhitāyaṃ. Pūja padaṃ ṇyapaccayo.",
  "anya-e0601n:352_1": "Yo puññaṃ karoti, tassa pūjitabbaṃ bhavaṃ pavattetīti attho. Tena vuttaṃ sammohavinodanī",
  "anya-e0601n:352_2": "aṭṭhakathāyaṃ “punāti attano kārakaṃ pūreti cassa ajjhāsayaṃ pujjañca bhavaṃ nibbattetīti",
  "anya-e0601n:352_3": "puñño”ti. Mūlaṭīkāyañca “punātīti sodheti apuññaphalato dukkhasaṃkilesato ca hitajjhāsayena",
  "anya-e0601n:352_4": "puññaṃ karotīti taṃ nipphādanena kārakassajjhāsayaṃ pūretīti puñño. Pūrako pujjanibbattako",
  "anya-e0601n:352_5": "ca niruttilakkhaṇena puññoti veditabbo”ti vuttaṃ. Visuddhimaggamahāṭīkāyañca- “punāti",
  "anya-e0601n:352_6": "attano santānaṃ apuññaphalato dukkhasaṃkilesato ca visodhetīti puññaṃ. Hitasukhajjhāsayena",
  "anya-e0601n:352_7": "puññaṃ karotīti taṃnipphādanena kārakassa ajjhāsayaṃ pūreti, pujjabhavaṃ nibbattetīti",
  "anya-e0601n:352_8": "vā puññaṃ. Iti pūrako pujjanibbattako ca niruttinayena puññanti veditabbo”ti vuttaṃ.",
  "anya-e0601n:352_9": "Upetaṃ sampannaṃ puññaṃ pāramīpuññaṃ yassa soti upetapuñño, sugato labbhati.",
  "anya-e0601n:353_0": "Varabodhimūleti uttamassa bodhirukkhassa samīpe. Tattha varoti varitabbo patthitabbo",
  "anya-e0601n:353_1": "icchitabboti vā varo. Bodhimūleti ettha bodhīti vuccati rukkhopi, maggopi, sabbaññutañāṇampi,",
  "anya-e0601n:353_2": "nibbānampi. Tattha hi bodhirukkhamūle paṭhamābhi sambuddhoti ca, antarā ca bodhiṃ",
  "anya-e0601n:353_3": "antarā ca gayanti ca āgataṭṭhāne rukkho. Bodhīti vuccati catūsu maggesu ñāṇanti āgataṭṭhāne",
  "anya-e0601n:353_4": "maggo. Pappoti bodhiṃ varabhūri medhasoti āgataṭṭhāne sabbaññutañāṇaṃ. Patvāna bodhiṃ",
  "anya-e0601n:353_5": "amataṃ asaṅkhatanti āgataṭṭhāne nibbānaṃ bodhīti vuccati. Idha pana bodhirukkhoti",
  "anya-e0601n:353_6": "adhippeto. Ayaṃ pana tesaṃ vacanattho. Bujjhati abujjhi bujjhissati cattāri ariyasaccāni",
  "anya-e0601n:353_7": "sabbaṃ ñeyyadhammampi etthāti bodhi, bodhirukkho. Budhadhātu ṇi. Bujjhati cattāri",
  "anya-e0601n:353_8": "saccānīti bodhi, maggo. Bujjhati sabbañeyyadhammanti bodhi, sabbaññutañāṇaṃ. Ariyena",
  "anya-e0601n:353_9": "bujjhitabbanti bodhi, nibbānaṃ labbhati. Varo uttamo bodhirukkhoti varabodhi, tassa",
  "anya-e0601n:353_10": "mūlaṃ samīpaṃ varabodhimūlaṃ, tasmiṃ.",
  "anya-e0601n:354_0": "Sasenamāranti saha senāya pavattaṃ mārarājaṃ. Tattha siyati bandhiyatīti senā. Sidhātu",
  "anya-e0601n:354_1": "bandhaneyu. Tāya saha pavattatīti saseno, mārarājā. Anatthe niyojento guṇamāraṇena",
  "anya-e0601n:354_2": "satte māretīti māro. Maradhātu ṇa. Sattānaṃ kusalaṃ māreti vināsetīti vā māro. Saseno",
  "anya-e0601n:354_3": "ca so māro cāti sasenamāro, mārarājā. Taṃ. Jinitvāti pade kammaṃ. Upetapuñño yo sugatoti",
  "anya-e0601n:354_4": "sambandho. Sugatasaddassa attho heṭṭhā vuttoyeva.",
  "anya-e0601n:355_0": "Jinitvāti visākhapuṇṇamiyaṃ buddhadine anatthaṅgateyeva sūriye pāramīpuññatejena",
  "anya-e0601n:355_1": "vijayitvāti attho. Abojjhīti paṭivijjhi adhigami vā. Bodhinti anuttaraṃ sammā sambodhiṃ,",
  "anya-e0601n:355_2": "arahattamaggasabbaññutañāṇanti attho. Sabbaññuta ñāṇapadaṭṭhānañhi maggañāṇaṃ, maggañāṇapadaṭṭhānañca",
  "anya-e0601n:355_3": "sabbaññutañāṇaṃ bodhīti vuccati. Taṃ bodhiṃ.",
  "anya-e0601n:356_0": "Aruṇodayamhīti aruṇaudayamhīti padacchedo. Aruṇuggamanavelāyanti attho. Tattha āsamantato",
  "anya-e0601n:356_1": "ālokaṃ karonto unati gacchatīti aruṇo. Āpubbaunadhātu gatimhi ṇa. Ākārassa rasso.",
  "anya-e0601n:356_2": "Rakārāgamo. Nassa ṇo. Sūriyassa udayato pubbe uggataraṃsi aruṇo nāmāti attho. Vuttañhi",
  "anya-e0601n:356_3": "dasakanipāta aṅguttarapāḷiyaṃ “sūriyassa bhikkhave udayato etaṃ pubbaṅgamaṃ etaṃ",
  "anya-e0601n:356_4": "pubbanimittaṃ yadidaṃ aruṇuggaṃ, evameva kho bhikkhave kusalānaṃ dhammānaṃ etaṃ pubbaṅgamaṃ",
  "anya-e0601n:356_5": "etaṃ pubbanimittaṃ yadidaṃ sammādiṭṭhī”ti. Yaṃ sandhāya vuttaṃ abhidhānappadīpikāyaṃ",
  "anya-e0601n:356_6": "“sūrassodayato pubbu, ṭṭhitaraṃsi siyāruṇo”ti. Abhidhānappadīpikāṭīkāyaṃ pana “aruṇavaṇṇatāya",
  "anya-e0601n:356_7": "arati gacchatīti aruṇo”ti vuttaṃ. Udeti uggacchatīti udayo, sūriyo. Udidhātu a. Udayassa",
  "anya-e0601n:356_8": "sūriyassa aruṇo uggataraṃsīti aruṇodayo. Tassaṃ aruṇuggamanavelāyaṃ. Bodhiṃ abojjhīti sambandho.",
  "anya-e0601n:357_0": "Bhagavā hi visākhapuṇṇamiyaṃ anatthaṅgateyeva sūriye mārabalaṃ vidhametvā cīvarūpari",
  "anya-e0601n:357_1": "patamānehi bodhirukkhaṅkarehi rattapavāḷapallavehi viya pūjayamāno rattiyā paṭhamayāme",
  "anya-e0601n:357_2": "pubbenivāsaṃ anussaritvā majjhimayāme dibbacakkhuṃ visodhetvā pacchimayāme paṭiccasamuppādaṃ",
  "anya-e0601n:357_3": "anulomapaṭilomaṃ manasikaritvā ānāpānacatutthajjhānaṃ nibbattetvā tadeva pādakaṃ",
  "anya-e0601n:357_4": "katvā mahāvajirañāṇasaṅkhātaṃ vipassanaṃ vaḍḍhetvā maggapaṭipāṭiyā adhigatena catutthamaggañāṇena",
  "anya-e0601n:357_5": "sabbakilese khepetvā yadā aruṇo uggamissati, tadā sabbaññutañāṇādisabba buddhaguṇe",
  "anya-e0601n:357_6": "paṭivijjhi adhigamīti vuttaṃ hoti.",
  "anya-e0601n:358_0": "Mārajinanti pañcamārānaṃ vijitāviṃ. Devaputta kilesābhi saṅkhārakhandhamaccusaṅkhāte",
  "anya-e0601n:358_1": "pañcamāre jināti ajini jinissatīti mārajino, sugato. Devaputtakilesābhisaṅkharasaṅkhataṃ",
  "anya-e0601n:358_2": "mārattayaṃ jināti ajini, khandhamaccusaṅkhataṃ māradvayaṃ avassaṃ jinissatīti attho.",
  "anya-e0601n:358_3": "Yadi evaṃ kasmā vijitāvinti vuttanti. Aviraddhaṃ ekantena jiyamānattāti. Abhaṅganti",
  "anya-e0601n:358_4": "sasenamārassa bhañjituṃ viddhaṃsituṃ asamatthaṃ. Yassa kassaci bhañjituṃ viddhaṃsituṃ",
  "anya-e0601n:358_5": "asamatthaṃ vā. Tatrāyaṃ vacanattho. Mārena yena kenaci bhañjituṃ na sakkotīti abhaṅgo,",
  "anya-e0601n:358_6": "tena vā na bhañjiyati na viddhaṃsiyatīti abhaṅgo, sugato. Napubba bhanjadhātu ta.",
  "anya-e0601n:358_7": "Tassa dhātvantena gakārādeso. Atha vā bhanjati viddhaṃsatīti bhaṅgo, māro. Yo koci",
  "anya-e0601n:358_8": "vā. Natthi bhaṅgo māro yo koci vā yassāti abhaṅgo, sugato. Taṃ abhaṅgaṃ. Tanti sugataṃ.",
  "anya-e0601n:358_9": "Mārajinaṃ abhaṅgaṃ taṃ sugataṃ ahaṃ namāmīti sambandho.",
  "anya-e0601n:359_0": "Imissaṃ pana gāthāyaṃ ekanipātajātakaṭṭhakathāyaṃ, apadānaṭṭhakathāyañca āgatanayena",
  "anya-e0601n:359_1": "buddhassa māravijayādiṃ sotujanānaṃ bahussutatthaṃ saṅkhepena veditabbaṃ. Bodhi satto",
  "anya-e0601n:359_2": "hi mahāsampattiṃ anubhavitvā hatthagataṃ cakkavattirajjaṃ kheḷapiṇḍaṃ viya anapekkho",
  "anya-e0601n:359_3": "chaṭṭetvā ekūnatiṃsavasse āsaḷhipuṇṇamāya uttarasaḷhanakkhattena yutte mahābhinikkhamaṃ",
  "anya-e0601n:359_4": "nikkhamitvā anomanadītīre ghaṭīkārabrahmunā dinnaṃ arahatta dhajabhūtaṃ aṭṭhaparikkhāraṃ",
  "anya-e0601n:359_5": "paṭiggahetvā nivāsetvā samaṇapabbajjaṃ katvā chabbassāni dukkarakārikaṃ caritvā nigrodharukkhamūle",
  "anya-e0601n:359_6": "senanigame senakuṭumbikassa dhītarāya sujātāya saha satasahassagghiyā suvaṇṇapātiyā",
  "anya-e0601n:359_7": "dinnaṃ sabbaṃ appodakaṃ madhupāyāsaṃ ekaṭṭhitālapakkappamāṇaṃ ekūnapaññāsālopaṃ paribhuñjitvā",
  "anya-e0601n:359_8": "sāyanhasamaye devatāhi alaṅkatena maggena bodhirukkhābhimukho gacchante antaramagge",
  "anya-e0601n:359_9": "sotthiyena nāma tiṇahārakena dinnaṃ aṭṭhamuṭṭhikatiṇaṃ gahetvā bodhimaṇḍaṃ āruyha",
  "anya-e0601n:359_10": "idaṃ ṭhānaṃ sabbabuddhānaṃ avijahitaṃ acalaṭṭhānaṃ kilesabhañjanaṭṭhānanti ñatvā",
  "anya-e0601n:359_11": "tāni tiṇāni agge gahetvā cālesi. Tāvadeva cuddasahattho pallaṅko ahosi. Tānipi tiṇāni",
  "anya-e0601n:359_12": "tathārūpena saṇṭhānena santhariṃsu saṇṭhahiṃsu vā. Yathārūpaṃ sukusalopi vicittakāro",
  "anya-e0601n:359_13": "vā potthatāro vā ālikhitumpi samattho natthi. Bodhi satto bodhikhandhaṃ piṭṭhito",
  "anya-e0601n:359_14": "katvā puratthābhimukho daḷhamānaso hutvā –",
  "anya-e0601n:360": "“Kāmaṃ taco ca nhāru ca, aṭṭhi ca avasussatu;",
  "anya-e0601n:361": "Upasussatu nisesaṃ, sarīre maṃsalohita”nti.",
  "anya-e0601n:362_0": "Na tveva sammāsambodhiṃ apatvā imaṃ pallaṅkaṃ bhindissāmīti asanisatasannipātenapi",
  "anya-e0601n:362_1": "abhejjarūpaṃ taṃ pallaṅkaṃ abhañjitvā nisīdi. Tasmiṃ samaye māro devaputto siddhatthakumāro",
  "anya-e0601n:362_2": "“mayhaṃ vasaṃ atikkamitukāmo, na dāni assa atikkamituṃ dassāmī”ti mārabalassa santikaṃ",
  "anya-e0601n:362_3": "gantvā etamatthaṃ ārocetvā māraghosanaṃ nāma ghosāpetvā mārabalaṃ ādāya nikkhami.",
  "anya-e0601n:362_4": "Sā mārasenā mārassa purato dvādasa yojanā honti. Dakkhiṇato ca vāmato ca dvādasa",
  "anya-e0601n:362_5": "yojanā. Pacchato cakkavāḷapariyantaṃ katvā ṭhitā, uddhaṃ navayojanubbedhā. Yassā",
  "anya-e0601n:362_6": "unnādantiyā unnādasaddo yojanasahassato paṭṭhāya pathavīundriyasaddo viya suyyati.",
  "anya-e0601n:362_7": "Atha māro devaputto diyaḍḍhayojanasatikaṃ girimekhalaṃ nāma hatthiṃ abhirūhitvā bāhusahassaṃ",
  "anya-e0601n:362_8": "māpetvā nānāvudhāni aggahesi. Avasesāyapi māraparisāya dve janā ekasadisaṃ āvudhaṃ",
  "anya-e0601n:362_9": "na gaṇhiṃsu. Nānappakāravaṇṇā nānappakāra mukhā hutvā mahāsattaṃ ajjhottharamānā āgamaṃsu.",
  "anya-e0601n:363_0": "Dasasahassacakkavāḷadevatā pana mahāsattassa thuti yo vadamānā aṭṭhaṃsu. Sakko devarājā",
  "anya-e0601n:363_1": "vijayuttarasaṅkhaṃ dhamamāno aṭṭhāsi. So kira saṅkho vīsahatthasatiko hoti. Sakiṃ",
  "anya-e0601n:363_2": "vātaṃ gāhāpetvā dhamanto cattāro māse saddaṃ karitvā nissaddo hoti. Mahākāḷanāga",
  "anya-e0601n:363_3": "rājā atirekapadasatena vaṇṇaṃ vadanto aṭṭhāsi. Mahābrahmā setacchattaṃ dhārayamāno",
  "anya-e0601n:363_4": "aṭṭhāsi. Māra bale pana bodhimaṇḍalaṃ upasaṅkamante tesaṃ ekopi ṭhātuṃ nāsakkhi.",
  "anya-e0601n:363_5": "Sammukha sammukhaṭṭhāneneva palāyiṃsu. Kāḷo nāma nāgarājā pathaviṃ nimujjitvā pañcayojanasatikaṃ",
  "anya-e0601n:363_6": "mantirakanāgabhavanaṃ gantvā ubhohi hatthehi mukhaṃ pidahitvā nipanno. Sakko vijayuttarasaṅkhaṃ",
  "anya-e0601n:363_7": "piṭṭhiyaṃ katvā cakkavāḷamukha vaṭṭiyaṃ aṭṭhāsi. Mahābrahmā setacchattaṃ koṭiyaṃ",
  "anya-e0601n:363_8": "gahetvā brahmalokameva agamāsi. Ekadevatāpi ṭhātuṃ samattho nāma nāhosi. Mahāpuriso",
  "anya-e0601n:363_9": "ekakova nisīdi. Māropi attano parisaṃ āha “tāta suddhodanaputtena siddhatthena sadiso",
  "anya-e0601n:363_10": "añño puriso nāma natthi, mayaṃ sammukhā yuddhaṃ dātuṃ na sakkhissāma, pacchā bhāgena",
  "anya-e0601n:363_11": "dassāmā”ti. Mahāpurisopi tīṇi passāni oloketvā sabbadevatānaṃ palāyitattā suññāni",
  "anya-e0601n:363_12": "addasa. Puna uttarapassena mārabalaṃ ajjhottharamānaṃ disvā “ayaṃ ettako jano maṃ",
  "anya-e0601n:363_13": "ekakaṃ sandhāya mahantaṃ vāyāmaṃ karoti, imasmiṃ ṭhāne mayhaṃ mātā vā pitā vā bhātā",
  "anya-e0601n:363_14": "vā añño koci ñātako vā natthi, imā pana dasa pāramiyova mayhaṃ dīgharattaṃ puttaparijanasadisā,",
  "anya-e0601n:363_15": "tasmā mayā pāramiyova phalakaṃ katvā pāramisattheneva paharitvā ayaṃ balakāyo mayā",
  "anya-e0601n:363_16": "viddhaṃsetuṃ vaṭṭatī”ti dasa pāramiyo āvajjamāno nisīdi.",
  "anya-e0601n:364_0": "Atha māro devaputto eteneva siddhatthaṃ palāpessāmīti vātamaṇḍalaṃ samuṭṭhāpesi.",
  "anya-e0601n:364_1": "Taṅkhaṇaññeyeva puratthimā dibhedā vātā samuṭṭhahitvā aḍḍhayojanaekayojana dviyojanatiyojanappamāṇāni",
  "anya-e0601n:364_2": "pabbatakūṭāni padāletvā vanagaccharukkhādīni uddhaṃ mūlāni katvā sāmantā gāmanigame",
  "anya-e0601n:364_3": "cuṇṇavicuṇṇaṃ kātuṃ samatthāpi mahāpurisassa puññatejena mahānubhāvena bodhisattaṃ",
  "anya-e0601n:364_4": "patvā cīvarakaṇṇamattampi cāletuṃ nāsakkhiṃsu. Tato udakena ajjhottharitvā māressāmāti",
  "anya-e0601n:364_5": "mahāvassaṃ samuṭṭhāpesi. Tassānubhāvena uparūpari satapaṭalasahassapaṭalādibhedā",
  "anya-e0601n:364_6": "vaḷāhakā uṭṭhahitvā vassiṃsu. Vuṭṭhidhārāvegena pathavī bhinnā ahosi. Vanarukkhādīnaṃ",
  "anya-e0601n:364_7": "uparibhāgena mahāmegho āgantvā mahā sattassa cīvare ussāvabinduggahaṇamattampi temetuṃ",
  "anya-e0601n:364_8": "nāsakkhi. Tato pāsāṇavassaṃ samuṭṭhāpesi. Mahantāni pabbatakūṭāni dhūmāyantāni pajjalantāni",
  "anya-e0601n:364_9": "ākāsenāgantvā bodhisattassa pādamūle dibbamālāguḷabhāvaṃ āpajjiṃsu. Tato paharavassaṃ",
  "anya-e0601n:364_10": "samuṭṭhāpesi. Ekatodhārā ubhatodhārā asisattikhurappādayo dhūmāyantā pajjalantā ākāsenāgantvā",
  "anya-e0601n:364_11": "bodhisattaṃ patvā dibbapupphāni ahesuṃ. Tato aṅgāravassaṃ samuṭṭhāpesi. Kiṃsukavaṇṇā",
  "anya-e0601n:364_12": "aṅgārā ākāsenāgantvā bodhisattassa pādamūle dibba pupphāni hutvā vikiriṃsu. Tato",
  "anya-e0601n:364_13": "kukkuḷavassaṃ samuṭṭhāpesi. Accuṇho aggivaṇṇo kukkuḷo ākāsenāgantvā bodhisattassa",
  "anya-e0601n:364_14": "pādamūle dibbacandanacuṇṇaṃ hutvā nipatati. Tato vāḷukavassaṃ samuṭṭhāpesi. Atisukhumavāḷikā",
  "anya-e0601n:364_15": "dhūmāyantā pajjalantā ākāsenāgantvā bodhisattassa pādamūle dibbapupphāni hutvā nipatiṃsu.",
  "anya-e0601n:364_16": "Tato kalalavassaṃ samuṭṭhāpesi. Taṃ kalalavassaṃ dhūmāyantaṃ pajjalantaṃ ākāse nāgantvā",
  "anya-e0601n:364_17": "bodhisattassa pādamūle dibbavilepanaṃ hutvā patati. Tato iminā bhiṃsetvā siddhatthaṃ",
  "anya-e0601n:364_18": "palāpessāmīti andhakāraṃ samuṭṭhāpesi. Taṃ caturaṅgasamannāgataṃ andhakāraṃ viya",
  "anya-e0601n:364_19": "mahātamaṃ hutvā bodhisattaṃ patvā sūriyappabhā vihataṃ viya antaradhāyati.",
  "anya-e0601n:365_0": "Evaṃ māro imāhi navahi vātavassapāsāṇapaharaaṅgāra kukkuḷavāḷuka kalalaandhakāravuṭṭhīhi",
  "anya-e0601n:365_1": "bodhisattaṃ palāpetuṃ asakkonto “kiṃ bhaṇe tiṭṭhatha imaṃ siddhatthakumāraṃ gaṇhatha",
  "anya-e0601n:365_2": "hanatha palāpethā”ti parisaṃ āṇāpetvā sayampi girimekhalassa hatthino khandhe nisinno",
  "anya-e0601n:365_3": "cakkāvudhaṃ ādāya bodhisattaṃ upasaṅkamitvā “siddhattha uṭṭhāhi etasmā pallaṅkā,",
  "anya-e0601n:365_4": "nāyaṃ tumhākaṃ pāpuṇāti, mayhaṃeva pāpuṇātī”ti āha. Mahāsatto tassa vacanaṃ sutvā",
  "anya-e0601n:365_5": "avoca “māra neva tayā dasapāramiyo pūritā, na upapāramiyo na paramattha pāramiyo",
  "anya-e0601n:365_6": "nāpi pañcamahāpariccāgā pariccattā na ñātatthacariyā na lokatthacariyā na buddhatthacariyā",
  "anya-e0601n:365_7": "pūritā, sabbā tā mayāyeva pūritā, tasmā nāyaṃ pallaṅko tuyhaṃ pāpuṇāti, mayhameva",
  "anya-e0601n:365_8": "pāpuṇātī”ti. Māro kuddho kodhavegaṃ asahanto mahāpurisassa cakkāvudhaṃ vissajjesi.",
  "anya-e0601n:365_9": "Taṃ tassa dasapāramiyo āvajjantassa uparibhāge mālāvitānaṃ hutvā aṭṭhāsi. Taṃ kira",
  "anya-e0601n:365_10": "khuracakkāvudhaṃ aññadā tena kuddhena vissaṭṭhaṃ ekaghanapāsāṇa thambhe vaṃsakaḷīre",
  "anya-e0601n:365_11": "viya chindantaṃ gacchati. Idāni pana tasmiṃ mālāvitānaṃ hutvā ṭhite avasesā māraparisā",
  "anya-e0601n:365_12": "idāni pallaṅkato vuṭṭhāya palāyissatīti mahantamahantāni selakūṭāni vissajjesuṃ.",
  "anya-e0601n:365_13": "Tānipi mahāpurisassa pāramiyo āvajjantassa mālāguḷabhāvaṃ āpajjitvā bhūmiyaṃ patiṃsu.",
  "anya-e0601n:366_0": "Devatā cakkavāḷamukhavaṭṭiyaṃ ṭhitā gīvaṃ pasāretvā sīsaṃ ukkhipitvā “naṭṭho vata",
  "anya-e0601n:366_1": "bho siddhatthakumārassa rūpaggappatto attabhāvo, kiṃ nu kho karissatī”ti olokenti.",
  "anya-e0601n:366_2": "Tato mahāpuriso pūritapāramīnaṃ bodhisattānaṃ abhi sambujjhanadivase pattapallaṅko",
  "anya-e0601n:366_3": "mayhaṃva pāpuṇātīti vatvā ṭhitaṃ māraṃ āha “māra tuyhaṃ dānassa dinnabhāve ko sakkhī”ti.",
  "anya-e0601n:366_4": "Māro “ettakā janā sakkhino”ti māra balābhimukhaṃ hatthaṃ pasāreti. Tasmiṃ khaṇe māraparisāya",
  "anya-e0601n:366_5": "“ahaṃ sakkhī ahaṃ sakkhī”ti pavattasaddo pathavīundriyasaddasadiso ahosi. Atha kho",
  "anya-e0601n:366_6": "māro mahāpurisaṃ āha “siddhattha tuyhaṃ dānassa dinnabhāve ko sakkhī”ti. Mahāpuriso",
  "anya-e0601n:366_7": "“tuyhaṃ tāva dānassa dinnabhāve sacetanā sakkhino. Mayhaṃ pana imasmiṃ ṭhāne sacetano",
  "anya-e0601n:366_8": "koci sakkhī nāma natthi. Tiṭṭhatu tāva me avasesattabhāvesu dinnadānaṃ, vessantarattabhāve",
  "anya-e0601n:366_9": "pana ṭhatvā mayhaṃ sattasattaka mahādānassa dinnabhāve acetanāpi ghanamahāpathavī",
  "anya-e0601n:366_10": "sakkhī”ti cīvaragabbhantarato dakkhiṇahatthaṃ nīharitvā vessantarattabhāve mayhaṃ",
  "anya-e0601n:366_11": "sattasattakamahādānassa dinnabhāve tvaṃ sakkhi na sakkhīti mahāpathaviyābhimukhaṃ",
  "anya-e0601n:366_12": "hatthaṃ pasāresi. Mahā pathavī “ahaṃ te dānassa sakkhī”ti viravasahassena viravasatasahassena",
  "anya-e0601n:366_13": "mārabalaṃ avattharamānā viya unnadi.",
  "anya-e0601n:367_0": "Tato mahāpurise dinnaṃ te siddhattha mahādānaṃ uttama dānanti vessantaradānaṃ sammasante",
  "anya-e0601n:367_1": "diyaḍḍhayojanasatiko girimekhalo hatthī jāṇukehi patiṭṭhāsi. Māraparisā disāvidisā",
  "anya-e0601n:367_2": "palāyiṃsu. Dve ekamaggena gatā nāma natthi. Sīsābharaṇāni ceva vatthābharaṇāni ca",
  "anya-e0601n:367_3": "pahāya sammukha sammukhaṭṭhāne disāvidisāhiyeva palāyiṃsu. Tato devasaṅgho palāyamānaṃ",
  "anya-e0601n:367_4": "mārabalaṃ disvā mārassa parājayo jāto. Siddhatthakumārassa jayo. Jayapūjaṃ karissāmāti",
  "anya-e0601n:367_5": "nāgā nāgānaṃ, supaṇṇā supaṇṇānaṃ, devatā devatānaṃ, brahmāno brahmānaṃ pesetvā gandhamālādi",
  "anya-e0601n:367_6": "hatthā mahāpurisassa santikaṃ bodhipallaṅkaṃ āgamaṃsu. Evaṃ gatesu ca panetesu –",
  "anya-e0601n:368": "“Jayo hi buddhassa sirīmato ayaṃ,",
  "anya-e0601n:369": "Mārassa ca pāpimato parājayo;",
  "anya-e0601n:370": "Ugghosisuṃ bodhimaṇḍe pamoditā,",
  "anya-e0601n:371": "Jayaṃ tadā nāgagaṇā mahesino.",
  "anya-e0601n:372": "Jayo hi buddhassa sirīmato ayaṃ,",
  "anya-e0601n:373": "Mārassa ca pāpimato parājayo;",
  "anya-e0601n:374": "Ugghosisuṃ bodhimaṇḍe pamoditā,",
  "anya-e0601n:375": "Jayaṃ tadā supaṇṇasaṅghā mahesino.",
  "anya-e0601n:376": "Jayo hi buddhassa sirīmato ayaṃ,",
  "anya-e0601n:377": "Mārassa ca pāpimato parājayo;",
  "anya-e0601n:378": "Ugghosisuṃ bodhimaṇḍe pamoditā,",
  "anya-e0601n:379": "Jayaṃ tadā devagaṇā mahesino.",
  "anya-e0601n:380": "Jayo hi buddhassa sirīmato ayaṃ,",
  "anya-e0601n:381": "Mārassa ca pāpimato parājayo;",
  "anya-e0601n:382": "Ugghosisuṃ bodhimaṇḍe pamoditā,",
  "anya-e0601n:383": "Jayaṃ tadā brahmagaṇāpi tādino”ti.",
  "anya-e0601n:384_0": "Avasesesu dasasu cakkavāḷasahassesu devatā mālāgandhavilepanehi ca pūjayamānā nānappakāra",
  "anya-e0601n:384_1": "thutiyo ca vadamānā aṭṭhaṃsu. Evaṃ anatthaṅgateyeva sūriye mahāpuriso mārabalaṃ vidhametvā",
  "anya-e0601n:384_2": "cīvarūpari pata mānehi bodhirukkhaṅkurehi rattapavāḷapallavehi viya pūjayamāno paṭhamayāme",
  "anya-e0601n:384_3": "pubbenivāsañāṇaṃ anussaritvā majjhimayāme dibbacakkhuṃ visodhetvā pacchimayāme paṭicca",
  "anya-e0601n:384_4": "samuppāde ñāṇaṃ otāresi. Athassa dvādasapadikaṃ paccayā kāraṃ vaṭṭavivaṭṭavasena",
  "anya-e0601n:384_5": "anulomato paṭilomato sammasantassa dasasahassilokadhātu udakapariyantaṃ katvā dvādasakkhattuṃ",
  "anya-e0601n:384_6": "sampakampi. Mahāpurisena pana dasasahassi lokadhātuṃ unnādetvā aruṇuggamanavelāyaṃ",
  "anya-e0601n:384_7": "sabbaññuta ñāṇaṃ paṭivijjhīti vuttaṃ hoti. Idha pana vuttāvasesaṃ tāsu ca oloketvā gahetabbanti.",
  "anya-e0601n:385_0": "Ayaṃ panettha saṅkhepayojanā. Upetapuñño sampanna dānādipāramīpuññavā dānādipāramīpuññena",
  "anya-e0601n:385_1": "sampanno vā, yo sugato varabodhimūle uttamassa bodhirukkhassa samīpe, sasenamāraṃ",
  "anya-e0601n:385_2": "senāya saha pavattaṃ mārarājaṃ, jinitvā pāramīpuññatejena vijayitvā, aruṇodayamhi",
  "anya-e0601n:385_3": "visākhapuṇṇamiyaṃ aruṇuggamanavelāyaṃ, bodhiṃ arahattamaggañāṇa sabbaññutañāṇasaṅkhātaṃ",
  "anya-e0601n:385_4": "bodhiṃ, abojjhi paṭivijjhi adhigami vā, mārajinaṃ pañcamārānaṃ vijitāviṃ, abhaṅgaṃ",
  "anya-e0601n:385_5": "sasenamāro yo koci vā bhindituṃ asamatthaṃ taṃ sugataṃ ahaṃ namāmīti.",
  "anya-e0601n:386": "Chaṭṭhamavandanagāthāvaṇṇanā samattā.",
  "anya-e0601n:387": "7.",
  "anya-e0601n:388": "Rāgādi chedāmalañāṇakhaggaṃ,",
  "anya-e0601n:389": "Satīsamaññāphalakābhigāhaṃ;",
  "anya-e0601n:390": "Sīloghalaṅkāravibhūsitaṃ taṃ,",
  "anya-e0601n:391": "Namāmibhiññāvaramiddhupetaṃ.",
  "anya-e0601n:392_0": "7. Evaṃ chaṭṭhamagāthāya sugataṃ vanditvā idāni arahatta maggañāṇādīhi catūhi guṇehi",
  "anya-e0601n:392_1": "thomitvā vanditukāmo rāgādityādigāthamāha. Ayaṃ pana indavajira upendavajira gāthādvayassa",
  "anya-e0601n:392_2": "lakkhaṇassa missakattā ekādasakkharehi lakkhitā upajātigāthāti daṭṭhabbā. Vuttañhi",
  "anya-e0601n:392_3": "vuttodaye “anantarodīritalakkhaṇā ce, pādāvimissā upajātiyo tā”ti. Tassattho. Yassā",
  "anya-e0601n:392_4": "vuttiyā anantaro dīritalakkhaṇā anantare udīritaṃ vuttaṃ indavajiropenda vajiragāthānaṃ",
  "anya-e0601n:392_5": "lakkhaṇavantā pādā vimissā saṃsaṭṭhā ce bhavanti, tā vuttiyo upajātiyo nāmāti.",
  "anya-e0601n:393_0": "Tattha rāgādichedāmala ñāṇakhagganti ettha rāgaādicheda amalañāṇakhaggantipadacchedo.",
  "anya-e0601n:393_1": "Rāgādikilesaṃ chindantaṃ malavira hitaṃ arahattamaggañāṇasaṅkhātaṃ asivantanti attho.",
  "anya-e0601n:393_2": "Tatrāyaṃ vacanattho. Rūpādīsu rañjatīti rāgo. Ranjadhātu rāge ṇa. Rāgo ādi yesanteti",
  "anya-e0601n:393_3": "rāgādayo, kilesā. Te chindatīti rāgādichedaṃ, arahattamaggañāṇaṃ. Apāyaṃ malati dhāretīti",
  "anya-e0601n:393_4": "malaṃ, rāgādi. Atha vā malati saṃkilissati etenāti malaṃ. Maladhātu saṃkilesane a.",
  "anya-e0601n:393_5": "Malato virahitaṃ amalaṃ, ñāṇaṃ. Cattāri saccāni jānāti paṭivijjhatīti ñāṇaṃ, arahattamaggañāṇaṃ.",
  "anya-e0601n:393_6": "Rāgādichedañca amalañca taṃ ñāṇañcāti rāgādichedāmalañāṇaṃ. Rukkhādiṃ khaggati chindati",
  "anya-e0601n:393_7": "etenāti vā khaggaṃ, pakatiasi. Khaggaṃ viyāti khaggaṃ, ñāṇaṃ. Rāgādichedāmalañāṇasaṅkhataṃ",
  "anya-e0601n:393_8": "khaggaṃ yassa soti rāgādichedāmalañāṇakhaggo, buddho. Rāgādikilesaṃ chindantena malavira",
  "anya-e0601n:393_9": "hitena aggamaggañāṇasaṅkhatena asinā samannāgatoti attho. Taṃ.",
  "anya-e0601n:394_0": "Satīsamaññā phalakābhigāhanti ettha satisamaññāphalaka abhigāhantipadacchedo. Sammāsatināmikaṃ",
  "anya-e0601n:394_1": "phalakaṃ daḷhagāha kanti attho. Tatrāyaṃ vacanattho. Saraṇaṃ sati, sarati sampayuttadhammā",
  "anya-e0601n:394_2": "etāyāti, saratīti vā sati. Saradhātuti. Atha vā pamādaṃ sarati hiṃsatīti sati, sammāsati.",
  "anya-e0601n:394_3": "Saradhātu hiṃsāyaṃti. Sammā ājānāti etāyāti samaññā, satiiti samaññā satisamaññā,",
  "anya-e0601n:394_4": "asiādisatthaṃ phalati nivāretīti phalakaṃ, kheṭakaṃ. Phaladhātu nivāraṇe ṇvu. Satisamaññaṃ",
  "anya-e0601n:394_5": "phalakaṃ abhidaḷhaṃ gaṇhatīti satisamaññāphala kābhigāho, buddho labbhati. Yathā",
  "anya-e0601n:394_6": "hi senāya phalakaṃ asiādisatthaṃ rakkhati, evaṃ satisaṃvaro cakkhādi dvāresu rūpādiārammaṇaṃ",
  "anya-e0601n:394_7": "pavisituṃ adatvā rakkhati. Tasmā bhagavā satidhammo sabbākusalānaṃ rakkhakattā sabbakusala",
  "anya-e0601n:394_8": "dhammānaṃ upakārattā sabbatthānaṃ sādhakattā ca satiphalakaṃ daḷhaṃ gaṇhatīti vuttaṃ",
  "anya-e0601n:394_9": "hoti. Vuttañhi “ye keci kusalā dhammā, sabbe te appamādamūlakā appamādasamosaraṇā,",
  "anya-e0601n:394_10": "appamādo tesaṃ dhammānaṃ aggamakkhāyatī”ti ca. “Satiṃ khvāhaṃ bhikkhave sabbatthikaṃ vadāmī”ti ca.",
  "anya-e0601n:395_0": "Sīloghalaṅkāravibhūsitanti sīlaoghaalaṅkāra vibhū sitanti padacchedo. Visuddhasīlānaṃ",
  "anya-e0601n:395_1": "samūhasaṅkhātena alaṅkārena vibhūsitanti attho. Tattha sīlanti lokuttara sīlaṃ. Tassa",
  "anya-e0601n:395_2": "attho heṭṭhā vuttoyeva. Taṃ pana cetanā sīlaṃ, cetasikaṃ sīlaṃ, saṃvaro sīlaṃ, avītikkamo",
  "anya-e0601n:395_3": "sīlañcāti catubbidhaṃ hoti. Tattha cetanā sīlaṃ nāma pāṇātipātā dīhi vā viramantassa",
  "anya-e0601n:395_4": "vattapaṭipattiṃ vā pūrentassa cetanā. Cetasikasīlaṃ nāma pāṇātipātādīhi viramantassa",
  "anya-e0601n:395_5": "virati. Saṃvaro sīlanti ettha saṃvaro pātimokkhasaṃvaro, sati saṃvaro, ñāṇasaṃvaro,",
  "anya-e0601n:395_6": "khantisaṃvaro, vīriyasaṃvaro cāti pañcavidho hoti, sabbametaṃ saṃvaro sīlaṃ nāma.",
  "anya-e0601n:395_7": "Avītikkamo sīlaṃ nāma samādinnasīlassa kāyikavācasiko anatikkamoti. Vuttañhetaṃ paṭisambhidāyaṃ",
  "anya-e0601n:395_8": "“kiṃsīlanticetanā sīlaṃ, cetasikaṃ sīlaṃ, saṃvaro sīlaṃ, avītikkamo sīla”nti. Idha",
  "anya-e0601n:395_9": "pana avītikkamo sīlaṃ nādhippetaṃ. Kasmā. Bhagavato samādinnasikkhāpadassa abhāvato.",
  "anya-e0601n:395_10": "Buddhānañhi sikkhāpadaṃ nāma natthīti. Oghoti samūho. Oghasaddo hi samūhavācako.",
  "anya-e0601n:395_11": "Tena vuttaṃ abhidhānappadīpikāyaṃ –",
  "anya-e0601n:396": "“Samūho gaṇasaṅghātā, samudāyo ca sañcayo;",
  "anya-e0601n:397": "Sandoho nivaho ogho, visaro nikaro cayo”tyādi.",
  "anya-e0601n:398_0": "Avahanati gacchati pavattati avayavaṃ etthāti ogho, samūho. Avapubbahanadhātu gatimhi",
  "anya-e0601n:398_1": "ṇo. Avassa o, hanassa gho. Abhidhānappadīpikāṭīkāyaṃ pana “avayavaṃ katvā byāpiyati",
  "anya-e0601n:398_2": "gacchatīti ogho”ti vuttaṃ. Sīlānaṃ ogho samūho sīlogho. Alaṅkāroti piḷandhano. Alaṃ",
  "anya-e0601n:398_3": "vibhusaṃ taṃ samaṅgīpuggalaṃ karoti anenāti alaṅkāro, sīlaṃ. Alaṃsaddūpapadakaradhātu",
  "anya-e0601n:398_4": "ṇo. Sīlogho eva alaṅkāro sīloghālaṅkāro, tena vibhū siyatīti sīloghalaṅkāravibhūsito,",
  "anya-e0601n:398_5": "buddho. Tena pana aññehi asādhāraṇena lokuttarasīlālaṅkārena vibhūsito. Na cīvarādinālaṅkārenāti",
  "anya-e0601n:398_6": "attho. Sīlālaṅkārena hi sadiso alaṅkāro nāma natthi. Taṃ sīloghalaṅkāravibhūsitaṃ.",
  "anya-e0601n:399_0": "Namāmibhiññāvaramiddhupetanti ettha namāmi abhiññāvaraṃ iddhi upetanti padacchedo.",
  "anya-e0601n:399_1": "Tattha namāmīti vandāmi. Abhiññāvaramiddhupetanti abhiññāsaṅkhātāya uttamāya iddhiyā",
  "anya-e0601n:399_2": "samannāgatanti attho. Abhivisesena jānātīti abhiññā, chabbidhaṃ ñāṇaṃ. Tañhi iddhividhadibbasota",
  "anya-e0601n:399_3": "paracitta vijānana pubbenivāsānussati cutūpapāta āsavakkhaya ñāṇavasena chabbidhaṃ",
  "anya-e0601n:399_4": "hoti. Tattha iddhividhañāṇanti ekopi hutvā bahudhā hotītiādinayappavatte iddhividhe",
  "anya-e0601n:399_5": "jānana ñāṇaṃ. Dibbasotañāṇanti dūrasantikādibhedasaddārammaṇāya dibbasotadhātuyā",
  "anya-e0601n:399_6": "jānanañāṇaṃ. Paracittavijānanañāṇanti parasattānaṃ cittaparicchedassa vijānanañāṇaṃ.",
  "anya-e0601n:399_7": "Pubbenivāsā nussatiñāṇanti attasantāne vutthavasena ceva gocara nivāsavasena ca pubbe",
  "anya-e0601n:399_8": "atītabhavesu khandhādīnaṃ anussaraṇa satiyā sampayuttaṃ ñāṇaṃ. Cutūpapātañāṇanti",
  "anya-e0601n:399_9": "sattānaṃ cutiyañca upapāte ca jānanañāṇaṃ. Ettha ca aṭṭhakathāsu cutūpapātañāṇaṭṭhāne",
  "anya-e0601n:399_10": "tassa sādhakattā dibbacakkhuñāṇanti vuttaṃ. Āsavakkhayañāṇanti saccaparicchedassa",
  "anya-e0601n:399_11": "jānanaṃ arahatta maggañāṇanti. Varanti uttamaṃ. Iddhīti ijjhanaṃ samijjhanaṃ. Ijjhati",
  "anya-e0601n:399_12": "samijjhatīti vā iddhi. Idhadhātuti. Abhiññāsaṅkhātāya varāya iddhiyā upeto samupeto",
  "anya-e0601n:399_13": "samannāgatoti abhiññāvaramiddhupeto, buddho. Taṃ abhiññāvaramiddhupetaṃ. Taṃ buddhaṃ",
  "anya-e0601n:399_14": "ahaṃ namāmīti sambandho.",
  "anya-e0601n:400_0": "Ayaṃ panettha saṅkhepayojanā. Rāgādichedāmalañāṇa khaggaṃ rāgādikilesaṃ chindantaṃ",
  "anya-e0601n:400_1": "malavirahitaṃ arahattamaggañāṇa saṅkhātaṃ asivantaṃ, satīsamaññāphalakābhigāhaṃ sammā",
  "anya-e0601n:400_2": "satināmikaṃ phalakaṃ daḷhagahaṇaṃ, sīloghalaṅkāravibhūsitaṃ sīlānaṃ samūhasaṅkhātena",
  "anya-e0601n:400_3": "alaṅkārena vibhūsitaṃ, abhiññā varamiddhupetaṃ abhiññāsaṅkhātāya varāya uttamāya",
  "anya-e0601n:400_4": "iddhiyā upetaṃ samupetaṃ samannāgataṃ taṃ buddhaṃ ahaṃ namāmīti.",
  "anya-e0601n:401": "Sattamavandanagāthāvaṇṇanā samattā.",
  "anya-e0601n:402": "8.",
  "anya-e0601n:403": "Dayālayaṃ sabbadhi dukkaraṃ karaṃ,",
  "anya-e0601n:404": "Bhavaṇṇavātikkamamaggataṃ gataṃ;",
  "anya-e0601n:405": "Tilokanāthaṃ susamāhitaṃ hitaṃ,",
  "anya-e0601n:406": "Samantacakkhuṃ paṇamāmi taṃmitaṃ.",
  "anya-e0601n:407_0": "8. Evaṃ sattamagāthāya buddhaṃ vanditvā idāni mahākaruṇā dīhi navahi guṇehi thomitvā",
  "anya-e0601n:407_1": "vanditukāmo dayālayantyādigāthamāha. Ayaṃ pana ja ta ja ragaṇehi yuttattā dvādasakkharehi",
  "anya-e0601n:407_2": "lakkhitā catupādantayamakā vaṃsaṭṭhagāthāti daṭṭhabbā. Vuttañhi vuttodaye “vadanti",
  "anya-e0601n:407_3": "vaṃsaṭṭhamidaṃ jatā jarā”ti. Tassattho, yassaṃ paṭipādaṃ jatā jatagaṇā ca jarā jaragaṇā",
  "anya-e0601n:407_4": "ca ce bhavanti, idaṃ vuttaṃ vaṃsaṭṭhaṃ vaṃsaṭṭhagāthā nāmāti munayo isayo vadantīti.",
  "anya-e0601n:408_0": "Tattha dayālayanti mahākaruṇāya ca, mettāya ca ādhāraṃ. Dayāsaddo hi karuṇāya ca,",
  "anya-e0601n:408_1": "mettāya ca vattati. Adayāpannoti ettha hi karuṇāya vattati. Nikkaruṇikataṃ āpannoti",
  "anya-e0601n:408_2": "attho. Dayāpannoti ettha mettāya mettacittataṃ āpannoti attho. Idha pana tadubhayampi",
  "anya-e0601n:408_3": "vaṭṭati. Tasmā dayā ca dayā ca dayāti saddasarūpekaseso kātabbo. Vacanattho panettha",
  "anya-e0601n:408_4": "evaṃ veditabbo. Dayati hiṃsati kāruṇikanti dayā, mahākaruṇā. Dayadhātu hiṃsāyaṃ a.",
  "anya-e0601n:408_5": "Yā karuṇā yāva yathādhippetaṃ parassa hitanipphattiṃ na pāpuṇāti, tāva kāruṇikaṃ",
  "anya-e0601n:408_6": "hiṃsatīti attho. Dayati hiṃsati apaneti paradukkhanti vā dayā. Atha vā dayati attano",
  "anya-e0601n:408_7": "sukhampi pahāya khedaṃ gaṇhāti sajjano etāyāti dayā, dayati anuggaṇhāti pāpajanampi",
  "anya-e0601n:408_8": "etāyāti vā dayā, dayanti gaṇhanti bodhisattā sammāsambodhiṃ etāyāti vā dayā, bodhisattā",
  "anya-e0601n:408_9": "buddhabhāvāya abhinīhārakaraṇa kāle hatthagatampi aggaphalaṃ chaṭṭetvā mahākaruṇāya",
  "anya-e0601n:408_10": "saṃsārasāgarato satte samuddharitukāmā anassāsa karaṃ mahantaṃ saṃsāradukkhañca pacchimabhave",
  "anya-e0601n:408_11": "saha amata dhātupaṭilābhena anekaguṇasamalaṅkataṃ sabbaññutañāṇañca gaṇhantīti attho.",
  "anya-e0601n:408_12": "Dayati dadāti sattānaṃ abhayaṃ etāyāti dayā, mettā. Dayadhātu dāne a. Dayati gacchati",
  "anya-e0601n:408_13": "vibhāgaṃ akatvā sattesu samaṃ pavattatīti dayā. Yathā udakaṃ sabbasattesu sītena",
  "anya-e0601n:408_14": "samaṃ pharati rajomalañca pavāheti, evaṃ mettā pāpakalyāṇajanesu vibhāgaṃ akatvā",
  "anya-e0601n:408_15": "samaṃ pavattatīti attho.",
  "anya-e0601n:409_0": "Aparo nayo. Dayanti anurakkhanti satte etāya, sayaṃ vā anuddayati anuddayamattameva",
  "anya-e0601n:409_1": "vā etanti dayā, karuṇāmettā labbhanti. Tāya ālayati patiṭṭhati etthāti dayālayo,",
  "anya-e0601n:409_2": "buddho. Bhagavā hi devadattādīsu virodhi sattesu ca avirodhisattesu orase rāhule",
  "anya-e0601n:409_3": "ca samaṃ niccaṃ hitajjhāsayatāya mahākaruṇāya mettāya ca ṭhito, tasmā dayālayanti",
  "anya-e0601n:409_4": "thometīti vuttaṃ hoti. Vuttañhetaṃ apadānapāḷiyaṃ –",
  "anya-e0601n:410": "“Vadhake devadatte ca, core aṅgulimālake;",
  "anya-e0601n:411": "Dhanapāle rāhule ca, samacitto mahāmunī”ti.",
  "anya-e0601n:412_0": "Sabbadhīti sabbasmiṃ attabhāve. Buddhabhāvāya abhinīhārato paṭṭhāya sabbattabhāvesūti",
  "anya-e0601n:412_1": "attho. Dukkaranti dukkhena karitabbaṃ pañcamahāpariccāgādikammaṃ dukkhena karitabbanti",
  "anya-e0601n:412_2": "dukkaraṃ, pañcamahāpariccāgādikammaṃ labbhati. Ettha ca pañcamahā pariccāgoti dhanapariccāgo,",
  "anya-e0601n:412_3": "aṅgapariccāgo, puttapariccāgo, bhariyapariccāgo, jīvitapariccāgo cāti pañcavidho",
  "anya-e0601n:412_4": "hoti. Tattha hatthiassa dāsidāsādi saviññāṇakassa dhanassa vā muttāmaṇirajatādi aviññāṇakassa",
  "anya-e0601n:412_5": "dhanassa vā pariccāgo dhanapariccāgo nāma. Hatthapādacakkhukaṇṇanāsādisarīrāva yavassa",
  "anya-e0601n:412_6": "pariccāgo aṅgapariccāgo nāma. Puttassa ca dhītuyā ca pariccāgo puttapariccāgo nāma.",
  "anya-e0601n:412_7": "Bhariyāya pariccāgo bhariyapariccāgo nāma. Jīvitindriyapaṭibaddhassa sarīrassa pariccāgo",
  "anya-e0601n:412_8": "jīvitapariccāgo nāma. Kiñcāpi pana dhanapariccāgā dayo dānapāramiyaṃyeva antogadhā,",
  "anya-e0601n:412_9": "tathāpi pariccāga visesabhāvadassanatthañceva sudukkarabhāvadassanatthañca mahāpariccāgavasena",
  "anya-e0601n:412_10": "visuṃ katanti adhippāyo. Mahāpadānasuttaṭīkāyaṃ pana “aṅgapariccāgo, nayanapariccāgo,",
  "anya-e0601n:412_11": "attapariccāgo, rajjapariccāgo, puttadārapariccāgoti ime pañca mahāpariccāgā. Tatthapi",
  "anya-e0601n:412_12": "kāmaṃ aṅgapariccāgādayopi dānapāramīyeva. Tathāpi pariccāgavisesabhāvadassanatthañceva",
  "anya-e0601n:412_13": "sudukkarabhāvadassanatthañca mahāpariccāgānaṃ visuṃ gahaṇaṃ. Tatoyeva ca aṅgapariccāgatopi",
  "anya-e0601n:412_14": "visuṃ nayanapariccāgaggahaṇaṃ. Pariccāgabhāvasāmaññepi rajjapariccāga puttadārapariccāgaggahaṇaṃ",
  "anya-e0601n:412_15": "kata”nti vuttaṃ. Taṃ dukkaraṃ. Idaṃ pana karanti etassa kammapadaṃ. Karanti karontaṃ,",
  "anya-e0601n:412_16": "karotīti karo, buddho. Taṃ.",
  "anya-e0601n:413_0": "Bhavaṇṇavātikkamamaggatanti ettha bhavaaṇṇavaatikkamaṃ aggatanti padacchedo. Bhavaṇṇavātikkamanti",
  "anya-e0601n:413_1": "kāmarūpaarūpabhavasaṅkhatā aṇṇavā samuddato atikkantaṃ. Bhavanti sattā etthāti bhavo.",
  "anya-e0601n:413_2": "Aṇṇo vuccati udakaṃ. Taṃ etasmiṃ atthīti aṇṇavā, samuddo. Bhavasaṅkhāto aṇṇavoti",
  "anya-e0601n:413_3": "bhavaṇṇavā, mahāsamuddo. Bahūhi ūmivegādīhi bhayehi okiṇṇo viya tividhopi bhavo bahūhi",
  "anya-e0601n:413_4": "jātijarāmaraṇādīhi dukkhabhayehi okiṇṇo hoti, tasmā bhavaṇṇavāti vuccati. Taṃ atikkamittha",
  "anya-e0601n:413_5": "uttaritthāti bhavaṇṇavātikkamo, buddho. Tassa hi gambhīre mahāudakakkhandhe mahāsamudde",
  "anya-e0601n:413_6": "udakaṃ abbocchinnaṃ pavattati sandatiiva tibhavasaṅkhate saṃsāre paṭisandhicutiyo",
  "anya-e0601n:413_7": "abbocchinnaṃ nibbattakānaṃ diyaḍḍhasahassakilesānaṃ bodhimaṇḍe arahattamaggañāṇena",
  "anya-e0601n:413_8": "asesaṃ viddhaṃsitattā tīsu bhavesu punabbhavo natthi. Tasmā buddhaṃ bhavaṇṇavātikkamanti",
  "anya-e0601n:413_9": "abhitthavituṃ arahatīti vuttaṃ hoti. Taṃ bhavaṇṇavātikkamaṃ.",
  "anya-e0601n:414_0": "Aggatanti sabbasattānaṃ seṭṭhabhāvaṃ. Ayaṃ panettha aggasaddo ādikoṭikoṭṭhāsaseṭṭhesu",
  "anya-e0601n:414_1": "dissati. Tathā hesa ajjatagge pāṇupetaṃ saraṇaṃ gatantiādīsu ādimhi dissati. Teneva",
  "anya-e0601n:414_2": "aṅgulaggena taṃ aṅgulaggaṃ parāmaseyyātiādīsu koṭiyaṃ. Anujānāmi bhikkhave vihāraggena",
  "anya-e0601n:414_3": "vā pariveṇaggena vā bhājetuntiādīsu koṭṭhāse. Aggo hamasmi lokassātiādīsu seṭṭhe.",
  "anya-e0601n:414_4": "Svāyamidhapi soyeva daṭṭhabbo. Devamanussānaṃ seṭṭhabhāvaṃ ajati gacchatīti aggo,",
  "anya-e0601n:414_5": "buddho. Asadisaṭṭhena guṇavisiṭṭhaṭṭhena asamasamaṭṭhena ca aggo seṭṭho nāmāti attho.",
  "anya-e0601n:414_6": "Atha vā dullabhapātu bhāvato acchariyamanussabhāvato bahujanahitasukhāvahato adutiyaasahāyādibhāvato",
  "anya-e0601n:414_7": "ca bhagavā loke aggo seṭṭho nāmāti attho. Vuttañhi aṅguttarapāḷiyaṃ “yāvatā bhikkhave",
  "anya-e0601n:414_8": "sattā apadā vā dvipadā vā catuppadā vā bahuppadā vā, tathāgato tesaṃ aggamakkhāyatī”ti.",
  "anya-e0601n:414_9": "Aggassa bhāvo aggataṃ. Taṃ pana gatantietassa kammapadaṃ. Gatanti pattaṃ, pāpuṇantanti attho.",
  "anya-e0601n:415_0": "Tilokanāthanti kāmarūpaarūpasaṅkhatānaṃ tiṇṇaṃ lokānaṃ paṭisaraṇaṃ. Ettha ca lokasaddassa",
  "anya-e0601n:415_1": "attho heṭṭhā vuttoyeva. Tayo lokā tilokā. Nāthasaddo pana nipphannānipphannavasena",
  "anya-e0601n:415_2": "duvidho hoti. Tattha anipphannanāthasaddo paṭisaraṇattho hoti saṅketavasena. Tathā",
  "anya-e0601n:415_3": "hi vuttaṃ aṭṭhakathāyaṃ “saṅketavacanaṃ saccaṃ, lokasammutikāraṇa”nti. Tilokānaṃ",
  "anya-e0601n:415_4": "nātho paṭisaraṇoti tilokanātho, buddho. Sabbānatthaparihāra pubbaṅgamāya niravasesahitasukhavidhānatapparāyaniratisayāya",
  "anya-e0601n:415_5": "payogasampattiyā ca sadevamanussāya pajāya accantupakāritāya aparimitanirupamappabhāvaguṇavisesasamaṅgitāya",
  "anya-e0601n:415_6": "ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ ekapaṭisaraṇo nāmāti attho.",
  "anya-e0601n:416_0": "Nipphannanāthasaddo pana yācane, upatāpe, issariye, āsīse cāti catūsvatthesu vattati.",
  "anya-e0601n:416_1": "Tattha yācane nāthati yācatīti nātho, buddho. Nāthadhātu a. So pana veneyyasatte",
  "anya-e0601n:416_2": "attano hitakaraṇe yācitvāpi niyojetīti attho. Atha vā bhagavā sādhu bhikkhave bhikkhu",
  "anya-e0601n:416_3": "kālena kālaṃ attasampattiṃ paccavekkheyyātiādinā sattānaṃ taṃ taṃ hitapaṭipattiṃ",
  "anya-e0601n:416_4": "yācitvāpi karuṇāya samussāhito te tattha niyojeti. Tasmā nātho nāmāti attho. Upatāpe",
  "anya-e0601n:416_5": "nāthati veneyyagate kilese upatāpetīti nātho, buddho. Dhammadesanāya veneyyasantāne",
  "anya-e0601n:416_6": "kilese viddhaṃsāpetīti attho. Issariye nāthati issariyati satteti nātho. Paramena",
  "anya-e0601n:416_7": "pana cittissariyena samannāgato bhagavā sabbasatte dhammena isati abhibhavatīti attho.",
  "anya-e0601n:416_8": "Āsīse pana nāthati āsīsatīti nātho. Veneyyānaṃ hitasukhaṃ mettāya navasena patthetīti",
  "anya-e0601n:416_9": "attho. Tilokānaṃ nātho tilokanātho, buddho. Taṃ tilokanāthaṃ.",
  "anya-e0601n:417_0": "Susamāhitanti lābhālābhādilokadhammehi acala mānattā sundarasamādhivantaṃ. Saṃsamaṃ",
  "anya-e0601n:417_1": "ādhiyati ekārammaṇe sampayuttadhamme ṭhapeti etenāti samādhi. Saṃpubba dhā dhātu",
  "anya-e0601n:417_2": "i. Sundaro pasattho vā samādhi susamādhi. Taṃ assa atthīti susamāhito, buddho. Assathyatthe",
  "anya-e0601n:417_3": "to. Pabbatotiādīsu viya. Dhassa ho. Catūhi disāhi āgatehi vātehi acalamāno mahāmerupabbato",
  "anya-e0601n:417_4": "viya bhagavā lābhālābhādilokadhammehi ca micchāvāda vātehi ca acalamānena samādhinā",
  "anya-e0601n:417_5": "samannāgatoti attho. Taṃ susamāhitaṃ.",
  "anya-e0601n:418_0": "Hitanti manussadevabrahmasaṅkhātānaṃ sabbasattānaṃ payojana dhārentaṃ. Kāraṇānurūpaṃ",
  "anya-e0601n:418_1": "hinoti pavattatīti hitaṃ, payojanaṃ. Hidhātu gatiyaṃ ta. Taṃ dhāretīti hito, buddho.",
  "anya-e0601n:418_2": "Kitanta samāsoyaṃ. Hitadharanti vattabbe chandānurakkhaṇatthāya uttara padalopena",
  "anya-e0601n:418_3": "hitanti vattabbaṃ. Yathā samajjanī padīpoti. Atha vā dukkhaṃ hiṃsatīti hitaṃ. Hiṃsadhātu",
  "anya-e0601n:418_4": "hiṃsāyaṃ tapaccayo. Yathā ca byādhiyā osamaṃ rogīnaṃ hitanti vuccati, evaṃ dukkhahananato",
  "anya-e0601n:418_5": "hitaṃ nāma hoti. Sukhaṃ vidadhātīti vā hitaṃ. Dhādhātu dhāraṇe ta. Yathā ca rudhiramaṃsādi",
  "anya-e0601n:418_6": "dhātu vaḍḍhanaṃ rasāyatanaṃ kissānaṃ hitanti vuccati, evaṃ sukhavahanato hitanti",
  "anya-e0601n:418_7": "vuccati. Payojanaṃ taṃ dhāretīti hito, buddho. So pana dhammadesanāya veneyyajanānaṃ",
  "anya-e0601n:418_8": "dukkhāpanayanampi ñāṇaparipācanampi katvā lokiyalokuttarahitasukhaṃ dhāretīti vuttaṃ hoti. Taṃ hitaṃ.",
  "anya-e0601n:419_0": "Samantacakkhunti ettha cakkhu nāma buddhacakkhu, dhammacakkhu, ñāṇa cakkhu, samantacakkhu,",
  "anya-e0601n:419_1": "dibbacakkhūti pañcavidhaṃ hoti. Tattha addasaṃ kho ahaṃ bhikkhave buddhacakkhunā",
  "anya-e0601n:419_2": "lokaṃ volokentoti idaṃ buddhacakkhu nāma. Virajaṃ vītamalaṃ dhammacakkhunti idaṃ",
  "anya-e0601n:419_3": "heṭṭhimamaggatta yasaṅkhātaṃ dhammacakkhu nāma. Cakkhuṃ udapādīti idaṃ ñāṇacakkhu",
  "anya-e0601n:419_4": "nāma. Samantacakkhu vuccati sabbaññutañāṇanti idaṃ samantacakkhu nāma. Addasaṃ kho",
  "anya-e0601n:419_5": "ahaṃ bhikkhave dibbena cakkhunā visuddhenāti idaṃ dibbacakkhu nāma. Idha pana samantacakkhu",
  "anya-e0601n:419_6": "adhippetaṃ. Parisamantato sabbañeyyadhammaṃ passantaṃ sabbaññutañāṇavantanti attho.",
  "anya-e0601n:419_7": "Ayaṃ panettha vacanattho. Samantato sabbañeyyadhammaṃ cakkhati passatīti samantacakkhu,",
  "anya-e0601n:419_8": "sabbaññutañāṇaṃ. Cakkhadhātu u. Tena vuttaṃ mahāniddesapāḷiyaṃ “samantacakkhu vuccati",
  "anya-e0601n:419_9": "sabbaññutañāṇa”nti. Samantacakkhu assa atthīti samantacakkhu, buddho. Vuttañhetaṃ paṭisambhidāmagge –",
  "anya-e0601n:420": "“Na tassa addiṭṭhamidhatthi kiñci,",
  "anya-e0601n:421": "Atho aviññātamajānitabbaṃ;",
  "anya-e0601n:422": "Sabbaṃ abhiññāsi yadatthi neyyaṃ,",
  "anya-e0601n:423": "Tathāgato tena samantacakkhū”ti.",
  "anya-e0601n:424_0": "Tassattho. Tassa tathāgatassa addiṭṭhaṃ apassantaṃ kiñci dhammajātaṃ idhaloke na",
  "anya-e0601n:424_1": "atthi. Atho aviññātaṃ aviditaṃ apākaṭaṃ vā ajānitabbaṃ dhammajātaṃ na atthi. Neyyaṃ",
  "anya-e0601n:424_2": "ñātabbaṃ yaṃ dhammajātaṃ atthi. Sabbaṃ taṃ dhammajātaṃ tathāgato abhiññāsi paṭivijjhi.",
  "anya-e0601n:424_3": "Tena tasmā tathāgato samantacakkhu nāmāti. Taṃ samantacakkhuṃ.",
  "anya-e0601n:425_0": "Paṇamāmi taṃmitanti ettha paṇamāmi taṃ amitanti padacchedo. Amitaṃ taṃ buddhaṃ ahaṃ",
  "anya-e0601n:425_1": "paṇamāmīti sambandho. Tattha amitanti aparimeyyaṃ ñāṇena aparicchinnaṃ vā, sīlasamādhi",
  "anya-e0601n:425_2": "paññādiguṇavantaṃ. Amitabbaṃ ñāṇena aparicchinditabbanti vā amitaṃ, sīlādiguṇaṃ.",
  "anya-e0601n:425_3": "Napubba mādhātu parimāṇe ta. Taṃ assa atthīti amito, buddho. Yathā hi mahāsamudde",
  "anya-e0601n:425_4": "na sukaraṃ udakassa pamāṇaṃ gaṇetuṃ ettakāni udakāḷhakānīti vā, ettakāni udakāḷhakasatānīti",
  "anya-e0601n:425_5": "vā, ettakāni udakāḷhakasahassānīti vā, ettakāni udakāḷhakasatasahassānīti vāti. Atha",
  "anya-e0601n:425_6": "kho asaṅkhyeyyo appameyyo mahāudakakkhandhotveva saṅkhyaṃ gacchati, evameva buddhassa",
  "anya-e0601n:425_7": "na sukaraṃ sīlādiguṇassa pamāṇaṃ gaṇetuṃ ettakaṃ sīlaguṇaṃ, ettako samādhiguṇo, ettakā",
  "anya-e0601n:425_8": "paññāguṇātiādināti. Atha kho asaṅkhyeyyo appameyyo mahāguṇakkhandhotveva saṅkhyaṃ",
  "anya-e0601n:425_9": "gacchati. Tenavuttaṃ apadānapāḷiyaṃ –",
  "anya-e0601n:426": "“Buddhopi buddhassa bhaṇeyya vaṇṇaṃ,",
  "anya-e0601n:427": "Kappampi ce aññamabhāsamāno;",
  "anya-e0601n:428": "Khīyetha kappo ciradīghamantare,",
  "anya-e0601n:429": "Vaṇṇo na khīyetha tathāgatāna”nti ca.",
  "anya-e0601n:430": "“Asaṅkhyeyyāni nāmāni, saguṇena mahesino;",
  "anya-e0601n:431": "Guṇena nāmamuddheyyaṃ, api nāmasahassato”ti ca.",
  "anya-e0601n:432": "Tena buddhaṃ amitanti thometīti.",
  "anya-e0601n:433_0": "Ayaṃ panettha saṅkhepayojanā. Dayālayaṃ mahākaruṇāya mettāya ādhāraṃ. Sabbadhi sabbasmiṃ",
  "anya-e0601n:433_1": "attabhāve, dukkaraṃ dukkhena karitabbaṃ pañcamahāpariccāgādikammaṃ karaṃ karontaṃ,",
  "anya-e0601n:433_2": "bhavaṇṇavātikkamaṃ tibhavasaṅkhātasamuddato atikkantaṃ, aggataṃ sabbasattānaṃ seṭṭhabhāvaṃ,",
  "anya-e0601n:433_3": "gataṃ pattaṃ, tilokanāthaṃ kāmarūpa arūpasaṅkhātassa tilokassa paṭisaraṇaṃ, susamāhitaṃ",
  "anya-e0601n:433_4": "sundara samādhivantaṃ, hitaṃ sabbasattānaṃ lokiyalokuttarasaṅkhātaṃ atthadhāraṇaṃ,",
  "anya-e0601n:433_5": "samantacakkhuṃ parisamantato sabbañeyyadhammaṃ passantaṃ sabbaññutañāṇavantaṃ, amitaṃ",
  "anya-e0601n:433_6": "aparimeyyaṃ sīlādiguṇavantaṃ, taṃ buddhaṃ ahaṃ paṇamāmi vandāmīti.",
  "anya-e0601n:434": "Aṭṭhamavandanagāthāvaṇṇanā samattā.",
  "anya-e0601n:435": "9.",
  "anya-e0601n:436": "Tahiṃ tahiṃ pāramisañcayaṃ cayaṃ,",
  "anya-e0601n:437": "Gataṃ gataṃ sabbhi sukhappadaṃ padaṃ;",
  "anya-e0601n:438": "Narānarānaṃ sukhasambhavaṃ bhavaṃ,",
  "anya-e0601n:439": "Namānamānaṃ jinapuṅgavaṃ gavaṃ.",
  "anya-e0601n:440_0": "9. Evaṃ aṭṭhamagāthāya buddhaṃ vanditvā idāni pāramisañcayaṃ cayantyādīhi pañcahi",
  "anya-e0601n:440_1": "guṇehi thomitvā vanditukāmo tahiṃ tahiṃ pāramisañcayaṃcayantyādigāthamāha. Ayaṃ pana",
  "anya-e0601n:440_2": "jatajara gaṇehi yuttattā dvādasakkharehi lakkhitā sabbapādādyantayamakā vaṃsaṭṭhagāthāti",
  "anya-e0601n:440_3": "daṭṭhabbā. Vuttañhi vuttodaye “vadanti vaṃsaṭṭhamidaṃ jatā jarā”ti. Tassattho heṭṭhā vuttoyeva.",
  "anya-e0601n:441_0": "Tattha tahiṃ tahinti tasmiṃ tasmiṃ bhave attabhāve vā, buddhavaraṃ paṇidhānato paṭṭhāya",
  "anya-e0601n:441_1": "tesu tesu bhavesu attabhāvesu vāti attho. Pāramisañcayanti dānādipā ramīnaṃ samūhaṃ.",
  "anya-e0601n:441_2": "Ettha ca pāramī nāma dānasīlanekkhammapaññā vīriya khantisaccaadhiṭṭhānamettāupekkhāvasena",
  "anya-e0601n:441_3": "dasavidhā hoti. Vuttañca buddhavaṃse –",
  "anya-e0601n:442": "“Dānaṃ sīlañca nekkhammaṃ, paññā vīriyena pañcamaṃ;",
  "anya-e0601n:443": "Khantisaccamadhiṭṭhānaṃ, mettupekkhāti te dasā”ti.",
  "anya-e0601n:444_0": "Ayaṃ pana pāramīsaddassa vacanattho. Dānasīlādiguṇa visesayogena sattuttamatāya mahābodhisatto",
  "anya-e0601n:444_1": "paramo. Tassa ayaṃ bhāvo kammanti vā pāramī, dānādi kriyāva labbhati. Santakabhāvakammataddhite",
  "anya-e0601n:444_2": "ṇapaccayo. Itthiliṅgajotaka īpaccayo ca. Atha vā dānādīni pūretīti paramo. Dānādiguṇānaṃ",
  "anya-e0601n:444_3": "pūrako pālako ca bodhisatto. Pūradhātu amapaccayo. Pare satte mavati attani bandhati",
  "anya-e0601n:444_4": "guṇavisesayogenāti vā paramo, bodhisatto. Parasaddūpapada mudhātu bandhane kvi. Paraṃ",
  "anya-e0601n:444_5": "atirekaṃ majjati kilesamalatoti vā paramo. Parasaddūpa pada majjadhātu saṃsuddhiyaṃ",
  "anya-e0601n:444_6": "kvi. Parasaddo atirekattho. Paraṃ seṭṭhaṃ nibbānaṃ visesena mayati gacchatīti vā",
  "anya-e0601n:444_7": "paramo. Parasaddūpapada mayadhātu gatiyaṃ kvi. Dhātvantalopo. Para saddo seṭṭhattho.",
  "anya-e0601n:444_8": "Paraṃ lokaṃ pamāṇabhūtena ñāṇa visesena idhalokamiva munāti paricchindatīti vā paramo.",
  "anya-e0601n:444_9": "Parasaddūpa pada munadhātu paricchindane kvi. Paraṃ ati viya sīlādiguṇagaṇaṃ attano",
  "anya-e0601n:444_10": "santāne minoti pakkhipatīti vā paramo. Parasaddūpapada midhātu pakkhipane kvi. Parasaddo",
  "anya-e0601n:444_11": "atirekavācako. Paraṃ attabhūtadhammakāyato aññaṃ paṭipakkhaṃ vā tadanatthakaraṃ kilesacoragaṇaṃ",
  "anya-e0601n:444_12": "mināti hiṃsatīti vā paramo, mahābodhisatto. Parasaddūpapada midhātu hiṃsāyaṃ kvi.",
  "anya-e0601n:444_13": "Parasaddo aññavācako, paṭipakkhavācako vā. Paramassa ayantiādinā vuttanayena pāramīti.",
  "anya-e0601n:444_14": "Api ca pāre nibbāne majjati sujjhatīti pāramī, mahābodhi satto. Suddhakattusādhanoyaṃ.",
  "anya-e0601n:444_15": "Pārasaddūpapada majadhātu saṃsuddhiyaṃ kvi. Ī ca. Pāre nibbāne satte majjati sodhetīti",
  "anya-e0601n:444_16": "vā pāramī, hetukattusādhanoyaṃ.",
  "anya-e0601n:445_0": "Pārenibbāne satte mavati bandhati yojetīti vā pāramī. Pāraṃ nibbānaṃ mayati gacchati",
  "anya-e0601n:445_1": "satte ca māyeti gameti vā pāramī. Pāraṃ nibbānaṃ yāthāvato munāti paricchindatīti",
  "anya-e0601n:445_2": "vā pāramī. Pāre nibbāne satte minoti pakkhipatīti vā pāramī. Midhātu pakkhipane ī.",
  "anya-e0601n:445_3": "Pāre nibbāne sattānaṃ mināti hiṃsatīti vā pāramī, mahābodhisatto. Tassa ayaṃ bhāvo",
  "anya-e0601n:445_4": "kammanti dānādikriyā pāramīti. Iminā vuttanayena pāramīsaddassa vacanattho veditabbo.",
  "anya-e0601n:445_5": "Kiñcāpi pana pāramīsaddassa nibbacanaṃ saṅkhepena vuttaṃ. Sotūnaṃ pana niruttinayakosallatthaṃ",
  "anya-e0601n:445_6": "vitthārena vuttanti daṭṭhabbaṃ.",
  "anya-e0601n:446_0": "Sā pana dasapāramī, dasaupapāramī, dasaparamatthapāramī cāti tividhā hoti. Tattha",
  "anya-e0601n:446_1": "saviññāṇāviññāṇakaṃ dhanaṃ pariccāgaṃ katvā pūritā bodhisambhārā dasapāramiyo nāma.",
  "anya-e0601n:446_2": "Hattha pāda kaṇṇa nāsādiaṅgapaccaṅgapariccāgaṃ katvā pūritā bodhisambhārā dasaupapāramiyo",
  "anya-e0601n:446_3": "nāma. Jīvitindriyapariccāgaṃ katvā pūritā bodhisambhārā dasa paramatthapāramiyo nāmāti.",
  "anya-e0601n:446_4": "Dānādipāramīnaṃ pana attho cariyapiṭakaaṭṭhakathādīsu gahetabbo. Avayavaṃ saṅgahavasena",
  "anya-e0601n:446_5": "cayati gacchati pavattatīti sañcayo, saṃpubba cidhātu gatiyaṃ ṇa. Sañcinoti avayavanti",
  "anya-e0601n:446_6": "vā sañcayo, samūho. Pāramīnaṃ sañcayo samūhoti pāramisañcayo, taṃ pāramisañcayaṃ.",
  "anya-e0601n:446_7": "Taṃ pana cayanti etassa kammaṃ. Cayanti upacitaṃ, parisambhūtanti attho. Cayati upacinātīti",
  "anya-e0601n:446_8": "cayo, ciyittha upaciyitthāti vā cayo, buddho. Cidhātu upacaye ṇa. Taṃ cayaṃ. Sabbhigatanti sambandho.",
  "anya-e0601n:447_0": "Tattha sabbhīti santehi sappurisehi. Rāgādikilese samenti upasamentīti santā, sappurisā.",
  "anya-e0601n:447_1": "Samudhātu upasameta, antapaccayo vā. Santehīti vattabbe smāhismiṃnaṃ mhā bhimhivāti",
  "anya-e0601n:447_2": "suttena hivibhattiyā bhikāraṃ santasaddassa so bhe bo canteti suttena bhakāre pare",
  "anya-e0601n:447_3": "santasaddassa sakāraṃ katvā ante ca bakārāgamaṃ katvā sabbhīti vuttaṃ. Tehi sabbhi.",
  "anya-e0601n:447_4": "Taṃ pana gatanti etassa avuttakattā. Gatanti upagamitabbaṃ. Tañhi devamanussehi gamiyati",
  "anya-e0601n:447_5": "upagamiyati upasaṅkamiyatīti gatoti vuccati. Taṃ buddhaṃ atthakāmehi sappurisehi",
  "anya-e0601n:447_6": "devamanussehi sīlādianantaguṇikattā saraṇanti abhimānā payirupāsitabboti vuttaṃ hoti.",
  "anya-e0601n:447_7": "Taṃ gataṃ. Sukhappadaṃ padaṃ gatanti sambandho. Tattha sukhappadanti accantasukhassa",
  "anya-e0601n:447_8": "patiṭṭhānabhūtaṃ. Sukhanaṃ sukhaṃ, tassa pajjati tiṭṭhati etthāti sukhappadaṃ, nibbānaṃ.",
  "anya-e0601n:447_9": "Padanti nibbānaṃ. Tañhi buddhādīhi ariyehi pajjiyati gamiyatīti padanti vuccati.",
  "anya-e0601n:447_10": "Gatanti agaminti gato, buddho. Dukkhādiasammissassa ekantasukhassa patiṭṭhānabhūtaṃ",
  "anya-e0601n:447_11": "nibbānaṃ ārammaṇakaraṇavasena apāpuṇinti vuttaṃ hoti. Taṃ gataṃ.",
  "anya-e0601n:448_0": "Narānarānanti naraanarānanti padacchedo. Manussadevānanti attho. Pabbajjādiseṭṭhabhāvaṃ",
  "anya-e0601n:448_1": "narati netīti naro, narīyati sakena kammena niyatīti vā naro, manusso, satto vā.",
  "anya-e0601n:448_2": "Naradhātu nayane a. Na naro anaro, devo. Naro ca anaro ca narānaro, tesaṃ narānarānaṃ.",
  "anya-e0601n:448_3": "Taṃ pana sukhasambhavanti pade sambandho.",
  "anya-e0601n:449_0": "Sukhasambhavanti lokiyalokuttarasukhassa kāraṇaṃ. Tividhasukhassa labhanakāraṇabhūtaṃ",
  "anya-e0601n:449_1": "puññaṃ vā. Sukhayatīti sukhaṃ. Tividhasukhaṃ. Yassa uppajjati, taṃ sukhitaṃ karotīti",
  "anya-e0601n:449_2": "attho. Atha vā suṭṭhu dukkhaṃ khanatīti sukhaṃ. Supubbakhanudhātu avadhāraṇe a. Sambhavati",
  "anya-e0601n:449_3": "sukhasaṅkhātaṃ phalaṃ anena puññenāti sambhavaṃ, puññakaraṇaṃ. Saṃpubbabhūdhātu sattāyaṃṇa.",
  "anya-e0601n:449_4": "Sukhassa sambhavaṃ sukhasambhavaṃ, taṃ pana bhavantipade kammaṃ. Bhavanti nibbattentaṃ.",
  "anya-e0601n:449_5": "Taṃ sukhasambhavaṃ bhāveti nibbattetīti bhavo, buddho. Taṃ bhavaṃ. So hi mahākaruṇāpubbaṅgamāya",
  "anya-e0601n:449_6": "dhammadesanāya devamanussānaṃ lokiyalokuttarasukhassa labhanakāraṇabhūtaṃ dānasīlabhāvanāsaṅkhātaṃ",
  "anya-e0601n:449_7": "puññaṃ kāreti, tasmā bhagavato narānarānaṃ sukhasambhavaṃ bhavanti thometīti daṭṭhabbaṃ.",
  "anya-e0601n:450_0": "Namānamānanti padassa name anamānanti padacchedo. Nameti ahaṃ namāmīti attho. Ettha",
  "anya-e0601n:450_1": "ca mivibhattiyā ekārādesoti veditabbo. Anamānanti anamentānaṃ avandantānaṃ anādarānanti",
  "anya-e0601n:450_2": "attho. Taṃ pana gavantietassa visesanaṃ. Gavanti goṇasadisānaṃ bālānaṃ. Gavanti hi",
  "anya-e0601n:450_3": "chaṭṭhībahuvacanantanāmapadaṃ. Tato namaṃ patimhālutte ca samāseti sutte samabhiniviṭṭhena",
  "anya-e0601n:450_4": "caggahaṇena naṃvacanassa aṃ ādesañca goiccetassa okārassa avādesaṃ katvā rūpasiddhi",
  "anya-e0601n:450_5": "veditabbā. Gacchantīti gāvo, goṇā. Gāvo viyāti gāvo, tesaṃ gavaṃ bālānaṃ. Taṃ pana",
  "anya-e0601n:450_6": "jinapuṅgavantipade chaṭṭhīkammaṃ. Jinapuṅgavanti jayantapurisuttamaṃ buddhaṃ name",
  "anya-e0601n:450_7": "namāmīti sambandho. Ettha ca puṅgava saddo kammadhārayasamāse seṭṭhatthavācako. Munipuṅgavotiādīsu",
  "anya-e0601n:450_8": "viya. Vuttañca amarakose –",
  "anya-e0601n:451": "“Uttarasmiṃ pade byaggha, puṅgavosabhakuñjarā;",
  "anya-e0601n:452": "Sīhasaddūlanāgādyā, pume seṭṭhatthagocarā”ti.",
  "anya-e0601n:453_0": "Tassattho. Kammadhārayasamāse uttarapade vattamānā byagghapuṅgavosabhakuñjarā byagghapuṅgavausabhakuñjarasaddā",
  "anya-e0601n:453_1": "ca sīha saddūlanāgādyā sīha saddūla nāgāsaddā ca pume seṭṭhattha vācakāti. Ayaṃ panettha",
  "anya-e0601n:453_2": "vacanattho. Go viya buddhaguṇe ajānante anamante aññadiṭṭhike bāle jināti ajinīti",
  "anya-e0601n:453_3": "vā jino. Pakaṭṭhabhāvaṃ padhānabhāvaṃ vā uddhaṃ gacchatīti puṅgavo. Paupubba gamudhātu",
  "anya-e0601n:453_4": "gatiyaṃ avapaccayo. Niggahitā gamo. Tassa kavaggantaṃ dhātvantalopañca yadādinā katvā",
  "anya-e0601n:453_5": "rūpasiddhi veditabbā. Jino ca so puṅgavo cāti jinapuṅgavo, buddho. So pana gunnaṃ",
  "anya-e0601n:453_6": "viya buddhānaṃ sīlādike appameyyaguṇe ajānantānaṃ anamantānaṃ agāravantānaṃ avandantānaṃ",
  "anya-e0601n:453_7": "añña diṭṭhigatikānaṃ bālānaṃ asatthena pāramīpuññatejena ajinīti vuttaṃ hoti. Taṃ jinapuṅgavanti.",
  "anya-e0601n:454_0": "Ayaṃ panettha saṅkhepayojanā. Tahiṃ tahiṃ tasmiṃ tasmiṃ bhave, attabhāve vā, pāramisañcayaṃ",
  "anya-e0601n:454_1": "dānādipāramīnaṃ samūhaṃ, cayaṃ upacitaṃ parisambhūtaṃ, sabbhi santehi sappurisehi,",
  "anya-e0601n:454_2": "gataṃ upagamitabbaṃ payirupāsitabbaṃ, sukhappadaṃ accantasukhassa patiṭṭhāna bhūtaṃ,",
  "anya-e0601n:454_3": "padaṃ nibbānaṃ gataṃ pattaṃ agamiṃ, narānarānaṃ manussadevānaṃ, sukhasambhavaṃ lokiyalokuttarasukhassa",
  "anya-e0601n:454_4": "kāraṇaṃ tividha sukhassa labhanakāraṇabhūtaṃ puññaṃ vā bhavaṃ nibbattentaṃ, anamānaṃ",
  "anya-e0601n:454_5": "anamantānaṃ anādarānaṃ avandantānaṃ vā, gavaṃ goṇasadisānaṃ bālānaṃ jinapuṅgavaṃ",
  "anya-e0601n:454_6": "jayantapurisuttamaṃ buddhaṃ ahaṃ name namāmīti.",
  "anya-e0601n:455": "Navamavandanagāthāvaṇṇanā samattā.",
  "anya-e0601n:456": "10.",
  "anya-e0601n:457": "Maggaṅganāvaṃ munidakkhanāviko,",
  "anya-e0601n:458": "Īhāphiyaṃ ñāṇakarena gāhako;",
  "anya-e0601n:459": "Āruyha yo tāya bahū bhavaṇṇavā,",
  "anya-e0601n:460": "Tāresi taṃ buddhamaghappahaṃ name.",
  "anya-e0601n:461_0": "10. Evaṃ navamagāthāya buddhaṃ natvā idāni bahū satte tibhavasaṅkhātā saṃsārasamuddato",
  "anya-e0601n:461_1": "tārentena guṇena ca sattānaṃ dukkhappahānena guṇena ca thomitvā buddhaṃ vanditu kāmo",
  "anya-e0601n:461_2": "maggaṅganāvantyādigāthamāha. Ayaṃ pana tata jara gaṇehi racitattā dvādasakkharehi",
  "anya-e0601n:461_3": "yuttā indavaṃsa gāthāti daṭṭhabbā. Vuttañhi vuttodaye “sāyindavaṃsā khalu yattha tā jarā”ti.",
  "anya-e0601n:462": "Tassattho. Yattha yassaṃ gāthāyaṃ tā tagaṇadvayañca jarā jagaṇa ragaṇā ca ce siyuṃ, sā gāthā khalu ekantaṃ indavaṃsagāthā nāmāti.",
  "anya-e0601n:463_0": "Tattha yo munidakkhanāvikoti sambandho. Yo buddha saṅkhāto cheko nāvājeṭṭhakoti attho.",
  "anya-e0601n:463_1": "Tattha munīti ubho loke munāti jānātīti muni, bhagavā. Munadhātu ñāṇe i. Atha vā",
  "anya-e0601n:463_2": "monaṃ vuccati sabbaññutañāṇaṃ, taṃ assa atthīti muni, bhagavā. Assathyatthe ipaccayo.",
  "anya-e0601n:463_3": "Vuttañhi ekanipāte vaṇṇapathajātakaṭṭhakathāyaṃ “munīti monaṃ vuccati ñāṇaṃ. Kāya",
  "anya-e0601n:463_4": "moneyyādīsu vā aññatarena samannāgatattā puggalo munīti vuccati. So panesa agāriyamuni,",
  "anya-e0601n:463_5": "anagāriyamuni, sekkhamuni, asekkhamuni, paccekamuni, munimunīti anekavidho. Tattha",
  "anya-e0601n:463_6": "agāriyamunīti gihi āgataphalo viññātasāsano. Anagāriyamunīti tathārūpova pabbajito.",
  "anya-e0601n:463_7": "Sekkhamunīti sattasekkhā. Asekkhamunīti khīṇāsavo. Paccekamunīti paccekasambuddho.",
  "anya-e0601n:463_8": "Munimunīti sammāsambuddho”ti. Idha pana munimuni adhippeto.",
  "anya-e0601n:464_0": "Dakkhoti cheko. Samuddataraṇe dakkhati kusalattaṃ gacchatīti dakkho, nāviko. Dakkhadhātu",
  "anya-e0601n:464_1": "gatiyaṃ a. Atha vā dakkhati kusalakamme aññasmiñca kiccākicce adandhatāya sīghaṃ",
  "anya-e0601n:464_2": "gacchatīti dakkho, yokoci kusalo puggalo. Dakkhadhātu sīghatthe a. Dakkho viyāti",
  "anya-e0601n:464_3": "dakkho, buddho. Nītatthena pana buddho sattānaṃ saṃsārasamuddato uddhāraṇassa kāraṇaṃ",
  "anya-e0601n:464_4": "dakkhati paricchindati ñāṇenāti dakkhoti vuccati. Nāvikoti samuddatīraṃ nāvāya taratīti",
  "anya-e0601n:464_5": "nāviko, nāvājeṭṭhako. Taratitaddhite ṇiko. Nāviko viyāti nāviko, buddho. Nītatthena",
  "anya-e0601n:464_6": "pana buddho nibbānaṃ pāraṃ aṭṭhamaggaṅganāvāya taratīti nāvikoti vuccati. Dakkho",
  "anya-e0601n:464_7": "nāviko dakkhanāviko, muni ca so dakkhanāvikocāti munidakkhanāviko, kammadhārayasamāsoyaṃ.",
  "anya-e0601n:464_8": "Atha vā dakkhanāviko viya dakkho munīti munidakkhanāviko, buddho. Upamākammadhārayasamāsoyaṃ.",
  "anya-e0601n:464_9": "Yathā hi samuddataraṇe cheko nāviko manusse samuddapāraṃ neti, evaṃ buddho veneyyasatte",
  "anya-e0601n:464_10": "nibbānapāraṃ netīti vuttaṃ hoti.",
  "anya-e0601n:465_0": "Maggaṅganāvaṃ āruyhāti sambandho. Maggaṅganāvanti aṭṭhamaggaṅga saṅkhātaṃ nāvaṃ.",
  "anya-e0601n:465_1": "Āruyhāti ārohitvāti attho. Kilese mārento ārammaṇakaraṇavasena nibbānaṃ gacchatīti",
  "anya-e0601n:465_2": "maggo. Mārasaddūpapada gamudhātu kvi. Mārenta goti vattabbe niruttinayena maggoti",
  "anya-e0601n:465_3": "vuttaṃ. Atha vā nibbānaṃ maggati gavesatīti maggo. Maggadhātu gavesane a. Nibbānatthikehi",
  "anya-e0601n:465_4": "maggiyati gavesiyatīti vā maggo. Ekantato jāti jarābyādhimaraṇadukkhādīhi pīḷitehi",
  "anya-e0601n:465_5": "sattehi dukkhakkhayaṃ nibbānaṃ pāpuṇatthāya maggitabbo gavesitabboti maggo, catumaggo.",
  "anya-e0601n:465_6": "Vuttañhi “maggoti kenaṭṭhena nibbānaṃ magganaṭṭhena nibbānatthikehi magganīyaṭṭhena",
  "anya-e0601n:465_7": "cā”ti. Aṅgati gacchati phalanibbānaṃ etenāti aṅgaṃ. Agidhātu gamane a. Maggassa aṅgaṃ",
  "anya-e0601n:465_8": "kāraṇanti maggaṅgaṃ, sammādiṭṭhi sammāsaṅkappa sammāvācā sammākammanta sammāājīva",
  "anya-e0601n:465_9": "sammāvāyāma sammāsati sammāsamādhivasena aṭṭhamaggaṅgaṃ labbhati. Nuyati thavīyatīti",
  "anya-e0601n:465_10": "nāvā. Nudhātu thaviyaṃ avo. Atha vā orato pāraṃ netīti nāvā, bhāraṃ nayanti etāyāti",
  "anya-e0601n:465_11": "vā nāvā. Nidhātu nayane avo. Maggaṅgasaṅkhātā nāvā maggaṅganāvā. Atha vā nāvā viya",
  "anya-e0601n:465_12": "maggaṅganti maggaṅga nāvā. Yathā hi nāvā attani āruḷhe manusse samudda nadīpāraṃ",
  "anya-e0601n:465_13": "neti, evaṃ aṭṭhamaggaṅgadhammā attānaṃ paṭipajjante nibbāna pāraṃ nentīti vuttaṃ",
  "anya-e0601n:465_14": "hoti. Taṃ maggaṅganāvaṃ.",
  "anya-e0601n:466_0": "Īhāphiyanti vīriyasaṅkhātaṃ dabbisārakaṃ. Vuttañhi suttani pātaaṭṭhakathāyaṃ “phiyenāti",
  "anya-e0601n:466_1": "dabbisārakenā”ti. Īhati ārabbhatīti īhā. Īhati vāyamati cetayati etenāti vā īhā,",
  "anya-e0601n:466_2": "vīriyaṃ. Saddanītiyaṃ pana “īha cetāya”nti vuttaṃ. Phāti vaḍḍheti udakaṃ etenāti",
  "anya-e0601n:466_3": "phiyaṃ. Phādhātu vaḍḍhiyaṃ iyo. Phāti ghaṭṭeti udakanti vā phiyaṃ. Atha vā phāyati",
  "anya-e0601n:466_4": "gacchati nāvaṃ etenāti phiyaṃ. Dabbisārakaṃ. Phāyi dhātu gatiyaṃ a. Ākārassa i. Īhāsaṅkhātaṃ",
  "anya-e0601n:466_5": "phiyanti īhāphiyaṃ. Phiyaṃ viya īhāti īhāphiyaṃ. Yathā hi phiyena nāvā icchitaṭṭhānaṃ",
  "anya-e0601n:466_6": "gacchati, evaṃ īhāsaṅkhātena vīriyena taṃ taṃ kiccaṃ sādheti, icchitaṃ nibbānaṭṭhānaṃ",
  "anya-e0601n:466_7": "gacchatīti adhippāyo. Taṃ pana gāhakoti pade kammaṃ. Ñāṇakarenāti sabbaññutañāṇasaṅkhātena",
  "anya-e0601n:466_8": "hatthena. Sabbaṃ ñeyyadhammaṃ jānātīti ñāṇaṃ, sabbaññutañāṇaṃ. Taṃ taṃ kammaṃ karotīti",
  "anya-e0601n:466_9": "karo, hattho. Ñāṇasaṅkhāto karo ñāṇa karo, karaṃ viya ñāṇanti vā ñāṇakaro, tena ñāṇakarena.",
  "anya-e0601n:466_10": "Gāhakoti daḷhagaṇhamāno hutvā. Tāyāti aṭṭhamaggaṅga saṅkhātāya tāya nāvāya, bahūti",
  "anya-e0601n:466_11": "aneke veneyyasatte. Bhavaṇṇavāti tibhavasaṅkhātā saṃsāravaṭṭasaṅkhātā vā mahāsamuddato.",
  "anya-e0601n:466_12": "Tassa pana vacanattho heṭṭhā vuttoyeva.",
  "anya-e0601n:467_0": "Tāresīti otiṇṇesi, atikkamesīti attho. Buddhanti paṭividdhacatusaccadhammaṃ. Aghappahanti",
  "anya-e0601n:467_1": "sattānaṃ dukkhappaja hantaṃ. Dukkhaviddhaṃsentanti attho. Atha vā aghappahanti sattānaṃ",
  "anya-e0601n:467_2": "kilesappajahantaṃ. Kilesaviddhaṃsentanti attho. Ettha hi aghasaddo dukkhe kilese",
  "anya-e0601n:467_3": "ca vattati. Tattha hi dukkhaṃ aghayati dukkhayatīti aghanti ca, aghayati dukkhākārena",
  "anya-e0601n:467_4": "pavattatīti vā aghanti ca vuccati. Kileso pana aghayanti pāpaṃ karonti sattā etenāti",
  "anya-e0601n:467_5": "aghoti vuccati. Aghadhātu pāpakaraṇe a. Aghaṃ pajahati viddhaṃsetīti aghappaho, buddho.",
  "anya-e0601n:467_6": "Aghasaddūpapadapapubbahādhātu cāge. Buddho veneyyasattānaṃ dukkhañca kilesañca dhammadesanāya",
  "anya-e0601n:467_7": "apanetīti attho. Ettha ca paṭhamavikappe dukkhassa appahātabbadhammattā maggena appahātabbampi",
  "anya-e0601n:467_8": "phalūpacārena dukkhappajahantanti vuttaṃ. Tanti munidakkhanāvikaṃ ahaṃ name namāmīti sambandhoti.",
  "anya-e0601n:468_0": "Ayaṃ panettha saṅkhepayojanā. Yo munidakkhanāviko yo buddhasaṅkhāto cheko nāvājeṭṭhako,",
  "anya-e0601n:468_1": "maggaṅganāvaṃ aṭṭhamaggaṅgasaṅkhātaṃ nāvaṃ āruyha ārohitvā īhāphiyaṃ vīriyasaṅkhātaṃ",
  "anya-e0601n:468_2": "dabbisārakaṃ, ñāṇakarena sabbaññutañāṇasaṅkhātena hatthena, gāhako daḷhaṃ gaṇhamāno",
  "anya-e0601n:468_3": "hutvā tāya aṭṭhamaggaṅganāvāya, bahū aneke veneyyasatte bhavaṇṇavā tibhavasaṅkhātamahāsamuddato,",
  "anya-e0601n:468_4": "tāresi otāresi, buddhaṃ paṭividdhacatusaccadhammaṃ aghappahaṃ sattānaṃ dukkhaviddhaṃsentaṃ",
  "anya-e0601n:468_5": "kilesa viddhaṃsentaṃ vā taṃ munidakkhanāvikaṃ ahaṃ name namāmīti.",
  "anya-e0601n:469": "Dasamavandanagāthāvaṇṇanā samattā.",
  "anya-e0601n:470": "11.",
  "anya-e0601n:471": "Samatiṃsatipāramisambharaṇaṃ,",
  "anya-e0601n:472": "Varabodhidume catusaccadasaṃ;",
  "anya-e0601n:473": "Varamiddhigataṃ naradevahitaṃ,",
  "anya-e0601n:474": "Tibhavūpasamaṃ paṇamāmi jinaṃ.",
  "anya-e0601n:475_0": "11. Evaṃ dasamagāthāya buddhaṃ vanditvā idāni samatiṃ satipāramisambharaṇādīhi pañcahi",
  "anya-e0601n:475_1": "guṇehi thomitvā jinaṃ vanditukāmo samatiṃsatipāramisambharaṇantyādigāthamāha. Ayaṃ",
  "anya-e0601n:475_2": "pana catūhi sagaṇehi racitattā dvādasakkharehi yuttā toṭakagāthāti daṭṭhabbā. Vuttañhi",
  "anya-e0601n:475_3": "vuttodaye “iha toṭaka mambudhisehi mita”nti. Tassattho. Yassaṃ paṭipādaṃ ambudhisehi",
  "anya-e0601n:475_4": "catūhi sagaṇehi mitaṃ pamitaṃ racitaṃ lakkhitaṃ vā vuttaṃ idha jagatichande toṭakaṃ nāmāti.",
  "anya-e0601n:476_0": "Tattha pana samatiṃsatipāramisambharaṇanti dasapāramiyo, dasa upapāramiyo, dasa paramatthapāramiyo",
  "anya-e0601n:476_1": "cāti samatiṃsapāramiyo sambhūtaṃ, paripūritanti attho. Tāsaṃ pana viseso pāramisaddassa",
  "anya-e0601n:476_2": "ca vacanattho heṭṭhā vuttoyeva. Sambharittha paripūrayitthāti sambharaṇo, jino. Saṃpubbabharadhātu",
  "anya-e0601n:476_3": "pūraṇe yu. Samatiṃsapāramiyo sambharaṇoti samatiṃsatipāramisambharaṇo, jino. Dīpaṅkarabuddhassa",
  "anya-e0601n:476_4": "pādamūle laddhabyākaraṇato paṭṭhāya kappasatasahassādhikāni cattāri asaṅkhyeyyāni",
  "anya-e0601n:476_5": "samatiṃsapāramiyo pūrayitthāti attho. Taṃ samatiṃsatipāramisambharaṇaṃ. Varabodhidumeti",
  "anya-e0601n:476_6": "uttamabodhirukkhamūle. Ettha ca varabodhisaddassa vacanattho heṭṭhā vuttoyeva. Davati",
  "anya-e0601n:476_7": "gacchati mūlakhandhatacasākha viṭapa pallava phalehi vuḍḍhiṃ virūḷiṃ vepullaṃ rajata",
  "anya-e0601n:476_8": "suvaṇṇamaṇi santā rucīhi atisobhanaṃ vā pāpuṇātīti dumo, bodhisattassa vijātadivaseyeva",
  "anya-e0601n:476_9": "bodhisattena saddhiṃ saha jāto satahatthubbedho asatthadumarājā labbhati. Dudhātu",
  "anya-e0601n:476_10": "gatimhi amo. Apadānaṭṭhakathāyaṃ pana “dunāti kampatīti dumo. Dumati pūreti ākāsatalanti",
  "anya-e0601n:476_11": "vā dumo”ti vuttaṃ. Varo bodhi varabodhi, varabodhi ca so dumo cāti varabodhidumo, tasmiṃ.",
  "anya-e0601n:477_0": "Catusaccadasanti cattāri ariyasaccāni maggañāṇena paṭivijjhitaṃ. Ettha ca saccasaddo",
  "anya-e0601n:477_1": "anekesvatthesu dissati. Seyyathidaṃ. Saccaṃ bhaṇe na kujjheyyātiādīsu vācāsacce.",
  "anya-e0601n:477_2": "Sacce ṭhitā samaṇabrāhmaṇātiādīsu viratisacce. Kasmā nu saccāni vadanti nānā pavādiyāse",
  "anya-e0601n:477_3": "kusalāvadānātiādīsu diṭṭhisacce. Ekañhi saccaṃ na dutiyamatthītiādīsu paramatthasacce",
  "anya-e0601n:477_4": "nibbāne ceva magge ca, catunnaṃ saccānaṃ kati kusalātiādīsu ariyasacce. Svāyamidhāpi",
  "anya-e0601n:477_5": "ariyasacce vattatīti veditabbo. Sathanaṃ saccaṃ, avitathaṃ. Sathadhātu avitathe ṇyo.",
  "anya-e0601n:477_6": "Yathā hi aggīnaṃ sabhāvo ekantaṃ uṇhoyeva hoti, na sītalo, evaṃ dukkhādīnaṃ pīḷanādi",
  "anya-e0601n:477_7": "sabhāvaṃ ekantaṃ saccaṃ tathaṃ avitathaṃ anaññathaṃ hoti. Taṃ pana catubbidhaṃ hoti",
  "anya-e0601n:477_8": "dukkhasaccaṃ, samudayasaccaṃ, nirodhasaccaṃ, maggasaccañcāti. Tattha dukkhasaccanti",
  "anya-e0601n:477_9": "dukkhacchitaṃ khaṃ tucchanti dukkhaṃ. Kammadhārayasamāsoyaṃ. Vuttañhetaṃ saccavibhaṅgaṭṭhakathāyaṃ",
  "anya-e0601n:477_10": "“duiti ayaṃsaddo kucchite dissati. Kucchitañhi puttaṃ duputtoti vadanti. Khaṃsaddo",
  "anya-e0601n:477_11": "pana tucche. Tucchañhi ākāsaṃ khanti vuccati. Idañca paṭhamasaccaṃ kucchitaṃ. Anekaupaddavādhiṭṭhānato,",
  "anya-e0601n:477_12": "tucchaṃbālajanaparikappitadhuvasubhasukhattabhāvavirahitato. Tasmā kucchitattā tucchattā",
  "anya-e0601n:477_13": "ca dukkhanti vuccatī”ti. Dukkhañca taṃ saccañcāti dukkhasaccaṃ. Tebhūmikavaṭṭaṃ labbhati.",
  "anya-e0601n:478_0": "Samudayasaccanti ayati pavattati dukkhaphalaṃ etenāti ayo, lobho. Ayadhātu gatimhi",
  "anya-e0601n:478_1": "a. Saṃ avasesa paccayasaṃyoge sati u dukkhuppattiyā ayo kāraṇoti samudayo. Chaṭṭhītappurisasamāsoyaṃ.",
  "anya-e0601n:478_2": "Vutteñhetaṃ sacca vibhaṅgaṭṭhakathāyaṃ “saṃiti ca ayaṃsaddo samāgamo sametantiādīsu",
  "anya-e0601n:478_3": "saṃyogaṃ dīpeti. Uiti ayaṃsaddo uppannaṃ uditantiādīsu uppattiṃ. Ayasaddo pana kāraṇaṃ",
  "anya-e0601n:478_4": "dīpeti. Idañcāpi dutiyasaccaṃ avasesapaccayasamāyoge sati dukkhassuppattikāraṇaṃ.",
  "anya-e0601n:478_5": "Iti dukkhassa saṃyoge uppattikāraṇattā dukkhasamudayanti vuccatī”ti. Samudayo ca",
  "anya-e0601n:478_6": "so saccañcāti samudayasaccaṃ, lobhasaṅkhātā taṇhā labbhati. Nirodhasaccanti rodhati",
  "anya-e0601n:478_7": "carati pavattatīti rodho, tebhūmikavaṭṭadhammo. Rodhadhātu caraṇe ṇa. Natthi tebhūmikavaṭṭadhammassa",
  "anya-e0601n:478_8": "rodho caraṇaṃ etthāti nirodho, nibbānaṃ. Atha vā nirujjhati saṃsāradukkhaṃ etthāti",
  "anya-e0601n:478_9": "nirodho, nibbānaṃ. Rudhidhātu āvaraṇe ṇa. Vuttañhetaṃ saccavibhaṅgaṭṭha kathāyaṃ",
  "anya-e0601n:478_10": "“tatiyasaccaṃ pana yasmā nisaddo abhāvaṃ. Rodha saddo cārakaṃ dīpeti. Tasmā abhāvo",
  "anya-e0601n:478_11": "ettha saṃsāra cārakasaṅkhātassa dukkharodhassa sabbagatisuññattā. Samadhi gate vā",
  "anya-e0601n:478_12": "tasmiṃ saṃsāracārakasaṅkhātassa dukkharodhassa abhāvo hoti tappaṭipakkhattātipi dukkhanirodhanti",
  "anya-e0601n:478_13": "vuccatī”ti. Dukkhassa vā anuppādanirodhapaccayattā dukkhanirodhanti. Nirodho ca so",
  "anya-e0601n:478_14": "saccañcāti nirodhasaccaṃ. Nibbānaṃ. Maggasaccanti dukkhanirodhaṃ nibbānaṃ maggati",
  "anya-e0601n:478_15": "gacchati etenāti maggo. Aṭṭhaṅgiko maggo. Maggadhātu gatiyaṃ a. Vuttañhetaṃ sacca",
  "anya-e0601n:478_16": "vibhaṅgaṭṭhakathāyaṃ “catutthasaccaṃ pana yasmā etaṃ dukkhanirodhaṃ gacchati ārammaṇavasena",
  "anya-e0601n:478_17": "tadabhimukhabhūtattā paṭipadā ca hoti dukkhanirodhappattiyā. Tasmā dukkhanirodhagāminipaṭipadāti",
  "anya-e0601n:478_18": "vuccatī”ti. Maggo ca so saccañcāti maggasaccaṃ. Aṭṭhaṅgiko maggo labbhati. Yasmā",
  "anya-e0601n:478_19": "panetāni buddhādayo ariyā paṭivijjhanti, tasmā ariyasaccānītipi vuccanti. Atha vā",
  "anya-e0601n:478_20": "buddhādīhi ariyehi paṭivijjhiyanti, tasmā ariyasaccānītipi vuccanti.",
  "anya-e0601n:479_0": "Tesaṃ pana lakkhaṇādīni evaṃ veditabbāni. Ettha hi bādhanalakkhaṇaṃ dukkhasaccaṃ,",
  "anya-e0601n:479_1": "santāpanarasaṃ, pavattipaccupaṭṭhānaṃ, pabhavalakkhaṇaṃ samudayasaccaṃ, anupacchedakaraṇarasaṃ,",
  "anya-e0601n:479_2": "palibodhapaccupaṭṭhānaṃ. Santilakkhaṇaṃ nirodhasaccaṃ, accutirasaṃ, animittapaccupaṭṭhānaṃ.",
  "anya-e0601n:479_3": "Niyyānalakkhaṇaṃ maggasaccaṃ, kilesappahāna karaṇarasaṃ, vuṭṭhānapaccupaṭṭhānanti.",
  "anya-e0601n:479_4": "Etesu pana catūsu saccesu paṭhamatatiyasaccāni phalāni honti. Dutiya catutthasaccāni",
  "anya-e0601n:479_5": "hetūni honti. Purimāni dvesaccāni dudda sattā gambhīrāni. Pacchimāni dvesaccāni gambhīrattā duddasāni.",
  "anya-e0601n:480_0": "Api ca kho pana dukkhanirodhaṃ ariyasaccaṃ gambhīrañceva duddasañcāti veditabbaṃ.",
  "anya-e0601n:480_1": "Ekekassa pana saccassa catunnaṃ catunnaṃ atthānaṃ vasena soḷasa saccaṭṭhā honti.",
  "anya-e0601n:480_2": "Tena vuttaṃ paṭisambhidā maggapāḷiyaṃ “dukkhassa pīḷanaṭṭho saṅkhataṭṭho santāpaṭṭho",
  "anya-e0601n:480_3": "vipariṇāmaṭṭho, ime cattāro dukkhassa dukkhaṭṭhā tathā avitathā anaññathā. Evaṃ dukkhaṃ",
  "anya-e0601n:480_4": "tathaṭṭhena saccaṃ. Samudayassa āyūhanaṭṭho nidānaṭṭho saṃyogaṭṭho palibodhaṭṭho,",
  "anya-e0601n:480_5": "ime cattāro samudayassa samudayaṭṭhā tathā avitathā anaññathā. Evaṃ samudayo tathaṭṭhena",
  "anya-e0601n:480_6": "saccaṃ. Nirodhassa nissaraṇaṭṭho vivekaṭṭho asaṅkhataṭṭho amataṭṭho, ime cattāro",
  "anya-e0601n:480_7": "nirodhassa nirodhaṭṭhā tathā avitathā anaññathā, evaṃ nirodho tathaṭṭhena saccaṃ.",
  "anya-e0601n:480_8": "Maggassa niyyānaṭṭho hetvaṭṭho dassanaṭṭho adhipateyyaṭṭho, ime cattāro maggassa",
  "anya-e0601n:480_9": "maggaṭṭhā tathā avitathā anaññathā, evaṃ maggo tathaṭṭhena sacca”nti.",
  "anya-e0601n:481_0": "Dassanaṃ dasaṃ, disati passatīti vā dasaṃ, catumaggañāṇaṃ. Disadhātu apekkhane a.",
  "anya-e0601n:481_1": "Catunnaṃ saccānaṃ dassanaṃ assāti catusaccadaso, jino. Atha vā cattāri saccāni adassi",
  "anya-e0601n:481_2": "apassīti catusaccadaso, jino. So cattāri saccāni catumaggañāṇena appaṭivijjhīti attho.",
  "anya-e0601n:481_3": "Taṃ catusaccadasaṃ. Catusaccañāṇaṃ pana duvidhaṃ hoti anubodhañāṇañca, paṭivedha",
  "anya-e0601n:481_4": "ñāṇañcāti. Tattha anubodhañāṇaṃ lokiyaṃ anussavādivasena nirodhe magge ca pavattati,",
  "anya-e0601n:481_5": "paṭivedhañāṇaṃ lokuttaraṃ nirodhamārammaṇaṃ katvā kiccato cattāripi saccāni paṭivijjhati.",
  "anya-e0601n:481_6": "Yathāha yo bhikkhave dukkhaṃ passati, dukkhasamudayampi so passati. Dukkhanirodhampi",
  "anya-e0601n:481_7": "passati, dukkhanirodhagāminipaṭi padampi passatīti sabbaṃ vattabbaṃ. Catusaccapaṭivedhañāṇaṃ",
  "anya-e0601n:481_8": "pana anubodhañāṇena vinā na pavattati, tasmā anubodha ñāṇatthāya pubbe catusaccakammaṭṭhānaṃ",
  "anya-e0601n:481_9": "paṇḍitena samārambhi tabbanti. Nanu ca ariyasāvakā cattāri saccāni paṭivijjhanti.",
  "anya-e0601n:481_10": "Atha kasmā jinoyeva catusaccadasanti thomitoti. Bhagavā pana ariyasāvakehi visiṭṭhena",
  "anya-e0601n:481_11": "anaññopadesena arahattamaggañāṇena cattāri saccāni paṭivijjhanti. Tasmā bhagavāyeva",
  "anya-e0601n:481_12": "catusaccadasanti abhitthavitoti. Tattha pana ṭhapetvā taṇhañca nibbānañca avasesadhammā",
  "anya-e0601n:481_13": "dukkhasaccaṃ nāma. Aṭṭhasatataṇhāvicaritā samudayasaccaṃ nāma. Nibbānaṃ nirodha saccaṃ",
  "anya-e0601n:481_14": "nāma. Aṭṭhaṅgiko maggo maggasaccaṃ nāma. Vuttaṃ pana abhidhammatthasaṅgahe –",
  "anya-e0601n:482": "“Dukkhaṃ tebhūmakaṃ vaṭṭaṃ, taṇhā samudayo bhave;",
  "anya-e0601n:483": "Nirodho nāma nibbānaṃ, maggo lokuttaro mato”ti.",
  "anya-e0601n:484_0": "Varamiddhigatanti varaṃ iddhigataṃ. Uttamaṃ atītabuddhānaṃ iddhiṃ pattanti attho.",
  "anya-e0601n:484_1": "Atha vā uttamānaṃ iddhīnaṃ patiṭṭhānabhūtanti attho. Ijjhanaṃ samijjhanaṃ iddhi,",
  "anya-e0601n:484_2": "ijjhati samijjhati nippajjatīti vā iddhi. Iddhividhañāṇañca arahattamaggo ca labbhati.",
  "anya-e0601n:484_3": "Vuttañhi visuddhimagge “tathā nekkhammaṃ ijjhatīti iddhīti ca arahattamaggo ijjhatīti",
  "anya-e0601n:484_4": "iddhī”ti ca. Atha vā ijjhanti sattā etāya iddhā vuddhā ukkaṃsagatā hontīti iddhi,",
  "anya-e0601n:484_5": "aṭṭhasamāpattiyo ca cattāro maggā ca labbhanti. Idhadhātu vuḍḍhiyanti paccayo. Atha",
  "anya-e0601n:484_6": "vā tapaccayo itthiliṅgajotako īpaccayo ca. Iddhiṃ agaminti iddhigato, jino. Atha",
  "anya-e0601n:484_7": "vā gacchati patiṭṭhahati etthāti gato, varānaṃ uttamānaṃ iddhīnaṃ gato patiṭṭhānabhūtoti",
  "anya-e0601n:484_8": "varamiddhigato, jino. Taṃ varamiddhigataṃ. Kiñcāpi pana ariyasāvakā iddhippattā honti,",
  "anya-e0601n:484_9": "buddhā pana visesato etāya abhiññāya iddhā samiddhā vuddhā atiukkaṃsagatā honti,",
  "anya-e0601n:484_10": "tasmā buddhoyeva varamiddhigatanti abhitthavituṃ arahatīti veditabbo.",
  "anya-e0601n:485_0": "Naradevahitanti manussadevānaṃ lokiyalokuttara saṅkhātaṃ hitaṃ payojanaṃ dhāraṇaṃ.",
  "anya-e0601n:485_1": "Tesaṃ pana attho heṭṭhā vuttoyeva. Tibhavūpasamanti tibhavaupasamaṃ. Punabbhavābhinibbattiyā",
  "anya-e0601n:485_2": "abhāvato kāmarūpaarūpasaṅkhātehi tīhi bhavehi tīsu bhavesu punabbhavābhinibbattito",
  "anya-e0601n:485_3": "vā upasamitaṃ nibbutaṃ niruddhanti attho. Bhavanti sattā etthāti bhavo, tayo bhavā",
  "anya-e0601n:485_4": "tibhavā, tehi upasamitthāti tibhavūpasamo, jino. Taṃ tibhavūpasamaṃ. Bhagavato pana",
  "anya-e0601n:485_5": "bodhipallaṅkeva kāmarūpārūpasaṅkhātesu tīsu bhavesu paṭisandhijanakānaṃ avijjātaṇhāmūlakānaṃ",
  "anya-e0601n:485_6": "puññādisaṅkhārānaṃ arahattamaggañāṇena niravasesaṃ pahīnattā punabbhavābhinibbatti",
  "anya-e0601n:485_7": "natthi. Tasmā bhagavantaṃyeva visesena tibhavūpasamanti thometīti vuttaṃ hoti. Jinanti",
  "anya-e0601n:485_8": "pañcamārajayantaṃ buddhaṃ. Paṇamāmīti ahaṃ ñāṇasampayuttacittena ādaraṃ vandāmīti yojanā.",
  "anya-e0601n:486_0": "Ayaṃ panettha saṅkhepayojanā. Samatiṃsati sambharaṇaṃ samatiṃsapāramiyo sambhūtaṃ",
  "anya-e0601n:486_1": "paripūritaṃ, varabodhidume uttamabodhirukkhamūle, catusaccadasaṃ cattāri ariyasaccāni",
  "anya-e0601n:486_2": "maggañāṇena passantaṃ paṭivijjhantaṃ, varamiddhigataṃ uttamaṃ atīta buddhānaṃ iddhipattaṃ",
  "anya-e0601n:486_3": "uttamānaṃ iddhīnaṃ patiṭṭhānabhūtaṃ vā, naradevahitaṃ manussadevānaṃ lokiyalokuttarasaṅkhātaṃ",
  "anya-e0601n:486_4": "payojanaṃ dhāraṇaṃ, tibhavūpasamaṃ kāmarūpaarūpasaṅkhātehi tīhi bhavehi upasamitaṃ,",
  "anya-e0601n:486_5": "kāmarūpārūpasaṅkhātesu tīsu bhavesu punabbhavā bhinibbattito upasamitaṃ nibbutaṃ",
  "anya-e0601n:486_6": "vā, jinaṃ pañcamārajayantaṃ buddhaṃ paṇamāmi ahaṃ ñāṇasampayuttacittena ādaraṃ vandāmīti.",
  "anya-e0601n:487": "Ekādasamavandanagāthāvaṇṇanā samattā.",
  "anya-e0601n:488": "12.",
  "anya-e0601n:489": "Satapuññajalakkhaṇikaṃ virajaṃ,",
  "anya-e0601n:490": "Gaganūpamadhiṃ dhitimerusamaṃ;",
  "anya-e0601n:491": "Jalajūpamasītalasīlayutaṃ,",
  "anya-e0601n:492": "Pathavīsahanaṃ paṇamāmi jinaṃ.",
  "anya-e0601n:493_0": "12. Evaṃ ekādasamagāthāya jinaṃ vanditvā idāni satapuññajalakkhaṇikantyādīhi chahi",
  "anya-e0601n:493_1": "guṇehi thomitvā jinaṃ vanditu kāmo satapuññajalakkhaṇikantyādigāthamāha. Ayaṃ pana",
  "anya-e0601n:493_2": "catūhi sa gaṇehi racitattā dvādasakkharehi yuttā toṭakagāthāti daṭṭhabbā. Sādhakaṃ",
  "anya-e0601n:493_3": "pana anantaragāthāvaṇṇanāyaṃ vuttameva.",
  "anya-e0601n:494_0": "Tattha satapuññajalakkhaṇikanti anekapāramīpuññatejena jātena dvattiṃsamahāpurisalakkhaṇena",
  "anya-e0601n:494_1": "sampannaṃ. Ettha ca satasaddo anekasaṅkhyāvācako. Satatejo sahassaraṃ sītiādīsu viya.",
  "anya-e0601n:494_2": "Satena anekena pāramīpuññatejena jātanti satapuññajaṃ, lakkhiyati lakkhitabbaṃ buddhadabbaṃ",
  "anya-e0601n:494_3": "etehīti lakkhaṇaṃ, dvattiṃsamahāpurisalakkhaṇādi. Lakkhadhātu dassanaṅkesuyu. Satapuññajañca",
  "anya-e0601n:494_4": "taṃ lakkhaṇañcāti satapuññaja lakkhaṇaṃ. Taṃ assa atthīti satapuññajalakkhaṇiko,",
  "anya-e0601n:494_5": "jino. Taṃ. Bhagavā hi anantesu cakkavāḷesu sabbe sattā ekekaṃ puññakammaṃ satakkhattuṃ",
  "anya-e0601n:494_6": "kareyyuṃ. Ettakehi janehi kataṃ puññakammaṃ bodhisatto ekova ekekaṃ sataguṇaṃ katvā",
  "anya-e0601n:494_7": "nibbattena pāramīpuññatejena jātehi dvattiṃsa mahāpurisalakkhaṇehi ca asītianubyañjana",
  "anya-e0601n:494_8": "lakkhaṇe hi ca sampannoti satapuññajalakkhaṇikanti thometīti adhippāyo. Vuttañhi",
  "anya-e0601n:494_9": "buddhavaṃsaṭṭhakathāyaṃ –",
  "anya-e0601n:495_0": "“Satapuñña lakkhaṇoti anantesu cakkavāḷesu sabbe sattā ekekaṃ puññakammaṃ satakkhattuṃ",
  "anya-e0601n:495_1": "kareyyuṃ, ettakehi janehi katakammaṃ bodhisatto sayameva eko sataguṇaṃ katvā nibbatto.",
  "anya-e0601n:495_2": "Tasmā satapuññalakkhaṇoti vuccati. Keci pana satena satena puññakammena nibbattaṃ",
  "anya-e0601n:495_3": "ekekalakkhaṇoti vadanti. Evaṃ sante yo koci buddho bhaveyyāti. Taṃ aṭṭhakathāsu paṭikkhitta”nti.",
  "anya-e0601n:495_4": "Pātheyyaṭṭhakathāyaṃ pana “sata puññalakkhaṇanti satena satena puññakammena nibbattaṃ",
  "anya-e0601n:495_5": "ekekaṃ lakkhaṇaṃ. Evaṃ sante yo koci buddho bhaveyyāti na rocayiṃsu. Anantesu pana",
  "anya-e0601n:495_6": "cakkavāḷesu sabbe sattā ekekaṃ kammaṃ satakkhattuṃ kareyyuṃ. Ettakehi janehi kataṃ",
  "anya-e0601n:495_7": "kammaṃ bodhisatto ekova ekekaṃ sataguṇaṃ katvā nibbatto. Tasmā satapuññalakkhaṇoti",
  "anya-e0601n:495_8": "imamatthaṃ rocayiṃsū”ti vuttaṃ. Dvattiṃsamahāpurisalakkhaṇaṃ pana upari āvibhavissatīti.",
  "anya-e0601n:496_0": "Virajanti rāgarajādīnaṃ abhāvā vigatarajaṃ. Rañjati sañjati rūpādiārammaṇesūti rajo,",
  "anya-e0601n:496_1": "rāgādirajo. Ranjadhātu rāge a. Vigato rajo assāti virajo, jino. Taṃ virajaṃ. Jino",
  "anya-e0601n:496_2": "hi bodhipallaṅkeyeva sabbakilesamāra rajassa jayitattā vigatarajoti attho. Gaganūpamadhinti",
  "anya-e0601n:496_3": "ettha dhī vuccati sabbaññutañāṇaṃ. Tasmā ākāsūpamasabbaññuta ñāṇavantanti attho.",
  "anya-e0601n:496_4": "Gacchanti ettha vihaṅgamādayoti gaganaṃ, ākāso. Gamudhātu gatiyaṃ yu. Makārassa go.",
  "anya-e0601n:496_5": "Upamiyate upamā. Bhāvasādhanoyaṃ. Upapubbamādhātu parimāne a. Sabbañeyyadhammaṃ dharati",
  "anya-e0601n:496_6": "jānātīti dhī, sabbaññuta ñāṇaṃ. Dharadhātu ñāṇe kvi, itthiliṅgajotakaīpaccayo ca.",
  "anya-e0601n:496_7": "Gaganena ākāsena yuttā upamā gaganūpamā, taṃ sadisaṃ dhī sabbaññutañāṇaṃ yassāti",
  "anya-e0601n:496_8": "gaganūpamadhi, jino. Taṃ gaganūpamadhiṃ. Ayaṃ pana anantādiguṇahīnattā dhammahīnopamā",
  "anya-e0601n:496_9": "nāma. Vuttañhi subodhālaṅkāre “dhammahīnāmukhambhoja, sadisaṃ munino itī”ti. Yathā",
  "anya-e0601n:496_10": "hi ākāso anantoti vuttattā ākāso ananto hutvā vittharati, evaṃ bhagavato anantaṃ",
  "anya-e0601n:496_11": "buddhañāṇanti vuttattā sabbaññutañāṇassa anantārammaṇattā ca ñāṇaṃ anantaṃ hutvā",
  "anya-e0601n:496_12": "vittharati. Tasmā gaganūpamadhinti thometīti.",
  "anya-e0601n:497_0": "Dhitimerusamanti ettha dhiti vuccati samādhi. Sinerupabbata sadisaṃ acalasamādhivantanti",
  "anya-e0601n:497_1": "attho. Dhiyati ṭhapiyati sampayuttadhamme ekārammaṇe etenāti dhiti, bhagavato lokiyalokuttarajhānasamādhi.",
  "anya-e0601n:497_2": "Dhidhātu dhāraṇeti. Raṃsiyā andhakāraṃ mināti hiṃsatīti meru, pabbatarājā. Mīdhātu",
  "anya-e0601n:497_3": "hiṃsāyaṃ rupaccayo. Imaṃ vacanatthañhi sinerussa pācīnapassaṃ rajatamayaṃ, dakkhiṇapassaṃ",
  "anya-e0601n:497_4": "maṇimayaṃ, pacchimapassaṃ phallikamayaṃ, uttarapassaṃ suvaṇṇamayaṃ hotīti vuttavacanaṃ",
  "anya-e0601n:497_5": "sandhāya vuttaṃ. Atha vā mināti hiṃsati sabbe pabbate attano uccataraṭṭhenāti meru,",
  "anya-e0601n:497_6": "merunā samo dhiti samādhi yassāti dhitimerusamo, jino. Taṃ dhitimeru samaṃ. Yathā",
  "anya-e0601n:497_7": "hi merurājā aṭṭhahi disāhi āgatehi vātehi na kampati na calati, evaṃ jino kāmacchandādinīvaraṇe",
  "anya-e0601n:497_8": "pajahitvā lokuttarajjhānasamādhinā samannāgatattā aṭṭhahi lokadhammehi ca micchādiṭṭhivātehi",
  "anya-e0601n:497_9": "ca na kampati na calatīti dhitimerusamanti thometi.",
  "anya-e0601n:498_0": "Jalajūpamasītalasīlayutanti udakajātappadumasadisena atisītalena asaṅkhyeyyasīlena",
  "anya-e0601n:498_1": "saṃyuttaṃ. Vuttañhi apadāna pāḷiyaṃ “sīlaṃ tassa asaṅkhyeyya”nti. Tadaṭṭhakathāyañca",
  "anya-e0601n:498_2": "“bhagavato pana sīlaṃ asaṅkhyeyyamevā”ti. Jalati dibbatīti jalaṃ, udakaṃ. Jaladhātu",
  "anya-e0601n:498_3": "dittiyaṃ a. Jale udake jātaṃ jalajaṃ, padumaṃ. Jalajena padumena upamaṃ sadisanti",
  "anya-e0601n:498_4": "jalajūpamaṃ, sīlaṃ. Sukhatthikehi seviyatīti sītalaṃ, sīlaṃ. Sidhātu sevāyaṃ talapaccayo.",
  "anya-e0601n:498_5": "Atha vā sītaguṇaṃ lāti gaṇhātīti sītalaṃ, sīlaṃ. Sītasaddūpapada lādhātu gahaṇe kvi.",
  "anya-e0601n:498_6": "Udake pana jātaṃ padumaṃ udakena uṇhassa samitattā sītalaṃ viya. Sīlaṃ pana buddhassa",
  "anya-e0601n:498_7": "kilesatā panassa sametattā accantasītalaṃ hoti. Surakkhitañhi visuddhaṃ sīlaṃ kilesappahānena",
  "anya-e0601n:498_8": "sattānaṃ kilesapariḷāhaṃ upasameti na haritacandanaṃ muttāhāro maṇi udakaṃ vāto candakiraṇo",
  "anya-e0601n:498_9": "ca. Tasmā sīlameva sītalanti accantasītalanti vuccati. Tena vuttaṃ visuddhimagge –",
  "anya-e0601n:499": "“Na taṃ sajaladā vātā, na cāpi haricandanaṃ;",
  "anya-e0601n:500": "Neva hārā na maṇayo, na candakiraṇaṅkurā;",
  "anya-e0601n:501": "Samayantīdha sattānaṃ, pariḷāhaṃ surakkhitaṃ;",
  "anya-e0601n:502": "Yaṃ sametidaṃ ariyaṃ, sīlaṃ accantasītala”nti.",
  "anya-e0601n:503_0": "Ayaṃ pana tassa gāthādvayassattho. Surakkhitaṃ suṭṭhurakkhitaṃ ariyaṃ visuddhaṃ accantasītalaṃ",
  "anya-e0601n:503_1": "idaṃ sīlaṃ idhaloke sattānaṃ yaṃ pariḷāhaṃ sameti, taṃ pariḷāhaṃ sajaladā udakadadena",
  "anya-e0601n:503_2": "meghena saha pavattā vātā sītavātā na samayanti haritacandanañcāpi na samayati. Hārā",
  "anya-e0601n:503_3": "muttāhārā neva samayanti. Maṇayo veḷuriyādimaṇiyo na samayanti. Candakiraṇaṅkurā",
  "anya-e0601n:503_4": "candassa raṃsiaṅkurā na samayantīti. Sīlati samādhiyati kāyakammādīnaṃ susīlyavasena",
  "anya-e0601n:503_5": "na vippakiratīti sīlaṃ. Sīladhātu samādhimhi a. Atha vā sīlanti samādahanti cittaṃ",
  "anya-e0601n:503_6": "etenāti sīlaṃ, sīlenti vā etena kusale dhamme upadhārenti ābhuso dhārenti sādhavoti",
  "anya-e0601n:503_7": "sīlaṃ, cetanādhammo, kusalacittuppādo vā labbhati. Sīladhātu upadhāraṇe a. Vuttañhetaṃ",
  "anya-e0601n:503_8": "visuddhimaggaṭṭhakathāyaṃ “kenaṭṭhena sīlanti sīlanaṭṭhena sīlaṃ. Kimidaṃ sīlaṃ nāma,",
  "anya-e0601n:503_9": "samādhānaṃ vā, kāyakammādīnaṃ susīlyavasena avippakiṇṇatāti attho. Upadhāraṇaṃ vā,",
  "anya-e0601n:503_10": "kusalānaṃ dhammānaṃ patiṭṭhānavasena ādhārabhāvoti attho”ti. Jalajūpamena padumasadisena",
  "anya-e0601n:503_11": "sītalena accantasītalena sīlena asaṅkhyeyyasīlena yuttoti jalajūpamasītalasīlayuto,",
  "anya-e0601n:503_12": "jino. Taṃ jalajūpamasītalasīlayutaṃ. Yathā hi udake jātaṃ padumaṃ jalena sītalaṃ",
  "anya-e0601n:503_13": "hoti, evaṃ bhagavato maggasīlena kilesupatāpanassa pahīnattā taṃ sītalaṃ accantasītalaṃ.",
  "anya-e0601n:503_14": "Tena sampayuttoti jalajūpamasītalasīla yutanti thometīti vuttaṃ hoti.",
  "anya-e0601n:504_0": "Pathavīsahananti pathavī viya khantisampannaṃ khantivantaṃ vā. Pathanti patiṭṭhahanti",
  "anya-e0601n:504_1": "ettha tarupabbatādayoti pathavī, bhūmi. Pathadhātu patiṭṭhāyaṃ vīpaccayo. Atha vā",
  "anya-e0601n:504_2": "puthu hutvā jātanti pathavī. Jātataddhitatthe vīpaccayo. Sahayate khamiyate sahanaṃ,",
  "anya-e0601n:504_3": "sahati khamatīti vā sahanaṃ, adhivāsanakhanti. Sahadhātu khantiyaṃ yu. Pathavī viya",
  "anya-e0601n:504_4": "sahanaṃ khamanaṃ yassa soti pathavīsahano, jino. Taṃ pathavīsahanaṃ. Yathā hi pathavī",
  "anya-e0601n:504_5": "attano upari pakkhittaṃ sucimpi asucimpi sabbaṃ sahati, na paṭighānunayaṃ karoti,",
  "anya-e0601n:504_6": "evaṃ jino iṭṭhārammaṇampi aniṭṭhārammaṇampi sabbaṃ sahati, na tattha paṭighānunayaṃ",
  "anya-e0601n:504_7": "karotīti pathavīsahananti thometīti adhippāyo. Tena vuttaṃ apadānapāḷiyaṃ –",
  "anya-e0601n:505": "“Lābhālābhe na sajjanti, sammānanavimānane;",
  "anya-e0601n:506": "Pathavīsadisā buddhā, tasmā te na virādhiyā”ti.",
  "anya-e0601n:507": "Ahaṃ jinaṃ paṇamāmi vandāmīti sambandho.",
  "anya-e0601n:508_0": "Ayaṃ panettha saṅkhepayojanā. Satapuññajalakkhaṇikaṃ anekapāramīpuññatejena jātena",
  "anya-e0601n:508_1": "dvattiṃsamahāpurisalakkhaṇena sampannaṃ, virajaṃ rāgarajādīnaṃ abhāvā vigatarajaṃ,",
  "anya-e0601n:508_2": "gaganūpamadhiṃ ākāsūpamasabbaññutañāṇavantaṃ, dhitimerusamaṃ sinerupabbatasadisaṃ",
  "anya-e0601n:508_3": "acalasamādhivantaṃ, jalajūpamasītala sīlayutaṃ. Udakajātappadumasadisena accantaatisītalena",
  "anya-e0601n:508_4": "asaṅkhyeyyasīlena sampayuttaṃ, pathavīsahanaṃ pathavī viya khantisampannaṃ, khantivantaṃ",
  "anya-e0601n:508_5": "vā, jinaṃ pañcamāravijayaṃ buddhaṃ ahaṃ sakkaccaṃ paṇamāmi vandāmīti.",
  "anya-e0601n:509": "Dvādasamavandanagāthāvaṇṇanā samattā.",
  "anya-e0601n:510": "13.",
  "anya-e0601n:511": "Yo buddho sumati dive divākarova,",
  "anya-e0601n:512": "Sobhanto ratijanane silāsanamhi;",
  "anya-e0601n:513": "Āsīno sivasukhadaṃ adesi dhammaṃ,",
  "anya-e0601n:514": "Devānaṃ tamasadisaṃ namāmi niccaṃ.",
  "anya-e0601n:515_0": "13. Evaṃ dvādasamagāthāya jinaṃ vanditvā idāni tāvatiṃsapure mātudevaputtappamukhānaṃ",
  "anya-e0601n:515_1": "upapattidevānaṃ abhidhammaṃ desaka guṇena abhitthavitvā vanditukāmo yo buddho sumatityādigāthamāha.",
  "anya-e0601n:515_2": "Ayaṃ pana ma na ja ra gaṇehi ca ekagarunā ca tīhi yatīhi ca dasahi yatīhi ca racitattā",
  "anya-e0601n:515_3": "terasakkhara saṃyuttā pahassiṇīgāthāti daṭṭhabbā. Vuttañhetaṃ vuttodaye “mnā jarā",
  "anya-e0601n:515_4": "go tidasayatippahassiṇī sā”ti.",
  "anya-e0601n:516_0": "Tassattho. Yassaṃ paṭipādaṃ mnā magaṇa nagaṇā ca jarā ja gaṇa ragaṇā ca go garu ca",
  "anya-e0601n:516_1": "tidasayati tiyati ca dasayati ca ce siyā, sā gāthā pahassiṇīgāthā nāmāti. Tattha",
  "anya-e0601n:516_2": "sumati yo buddho dhammaṃ devānaṃ adesīti sambandho. Yoti aniyamavācakasabbanāmapadaṃ.",
  "anya-e0601n:516_3": "Tassa vacanattho na kātabbo. Vuttañhi saddavidūhi –",
  "anya-e0601n:517": "“Ruḷhīkhyātaṃ nipātañcu, pasaggālapanaṃ tathā;",
  "anya-e0601n:518": "Sabbanāmanti etesu, na kato viggaho chasū”ti.",
  "anya-e0601n:519_0": "Atha vā sabbanāmabhāvaṃ yātīti yo, aniyamavācaka bhāvaṃ yātīti vā yo. Sabbanāmabhāvena",
  "anya-e0601n:519_1": "yāti pavattatīti vā yo. Aniyamavācakabhāvena yāti pavattatīti vā yo. Sabbanāmabhāvena",
  "anya-e0601n:519_2": "yātabbo ñātabboti vā yo, yātabbo ñātabbo etena aniyamatthoti vā yo. Sabbanāmasaṅkhātaṃ",
  "anya-e0601n:519_3": "yaitipadaṃ labbhati. Yo yādi soti attho. Buddhoti paṭividdhacatusaccadhammo, paṭividdhasabbañeyyadhammo",
  "anya-e0601n:519_4": "vā. Tassa pana vacanattho heṭṭhā vuttoyeva. Sumatīti sundarasabbaññutañāṇavāto, desanāñāṇavāto",
  "anya-e0601n:519_5": "vā. Adesi dhammaṃ devānanti vuccamānattā hi idha sabbaññuta ñāṇaṃ sumatīti vuccati.",
  "anya-e0601n:519_6": "Manati jānāti sabbañeyyadhammaṃ desetabbadhammaṃ vāti mati. Manadhātu ñāṇeti. Sundarā",
  "anya-e0601n:519_7": "mati sumati, sabbañeyyadhammānaṃ yathāsabhāvajānanasamatthaṃ tesaṃ dese tabbappakārajānanasamatthaṃ",
  "anya-e0601n:519_8": "bodhetabbapuggalānaṃ āsayādhi muttiyādivibhāvanasamatthañcāti tisamatthasampannaṃ",
  "anya-e0601n:519_9": "sabbaññutañāṇaṃ labbhati. Sumatīti iminā hi sabbaññutañāṇameva abhidhammakathāya",
  "anya-e0601n:519_10": "samuṭṭhānabhāve samatthaṃ. Nāññanti imamatthaṃ dīpento abhidhammakathāya anaññasādhāraṇabhāvaṃ",
  "anya-e0601n:519_11": "dasseti. Sundarā mati assa asmiṃ vā atthīti sumati, buddho. Samāsanta taddhitāyaṃ.",
  "anya-e0601n:519_12": "Tadassatthītivī cāti sutte casaddena apaccayo. Yathā pītisukhanti. Vuttañhi pārājikaṇḍaṭṭhakathāyaṃ",
  "anya-e0601n:519_13": "“ayañca pīti idañca sukhaṃ assa jhānassa asmiṃ vā jhāne atthīti idaṃ jhānaṃ pītisukhanti vuccatī”ti.",
  "anya-e0601n:520_0": "Diveti divase. Sūriyobhāsena dibbati etthāti divo. Divudhātu jutiyaṃ a. Tasmiṃ dive.",
  "anya-e0601n:520_1": "Divā karovāti sūriyo iva. Divādinaṃ karotīti divākaro, sūriyo. Divāsaddūpa pada karadhātu",
  "anya-e0601n:520_2": "karaṇe a. Atha vā divā divase karo raṃsi assāti divākaro. Karasaddo hi raṃsivācako.",
  "anya-e0601n:520_3": "Sobhantoti virocamāno hutvā. Subhati virocati chabbaṇṇaraṃsiādīhīti sobhanto, buddho.",
  "anya-e0601n:520_4": "Subhadhātu sobhe, dittiyaṃ vā antapaccayo. Bhagavā hi chabbaṇṇaraṃsīhi dvattiṃsamahāpurisalakkhaṇehi",
  "anya-e0601n:520_5": "asītyānubyañjanalakkhaṇehi ca devānaṃ majjhe sobhati virocatīti attho. Ratijananeti",
  "anya-e0601n:520_6": "devānaṃ atappakapītisomanassuppādane, pemuppādane vā. Ramanaṃ rati. Ramudhātu kīḷāyanti.",
  "anya-e0601n:520_7": "Taṃ janeti uppādetīti ratijananaṃ. Silāsanaṃ. Ratisaddūpapada janadhātu janane yu. Tasmiṃ ratijanane.",
  "anya-e0601n:521_0": "Silāsanamhīti tidasālaye, pāricchattakamūle jāte nikkhitte vā dīghato saṭṭhiyojane",
  "anya-e0601n:521_1": "vitthārato paṇṇāsa yojane puthulato pannarasayojane vaṇṇato jayasumanapupphasadise",
  "anya-e0601n:521_2": "rattakampalavaṇṇe vā saṇhasukhume paṇḍukampa lanāmake silāsane. Sakkena seviyatīti",
  "anya-e0601n:521_3": "silaṃ. Pāsāṇo. Sidhātu sevāyaṃ alapaccayo. Āsiyati etthāti āsanaṃ. Atha vā āgantvā",
  "anya-e0601n:521_4": "seviyati etthāti āsanaṃ. Āpubbasidhātu sevāyaṃ yu. Silaṃeva āsanaṃ silāsanaṃ. Paṇḍukampalasilāsanaṃ",
  "anya-e0601n:521_5": "labbhati. Tasmiṃ silāsanamhi. Āsīnoti dasahi cakkavāḷasahassehi āgamma sannisinnānaṃ",
  "anya-e0601n:521_6": "devānaṃ gaṇena parivārito hutvā nisīdanto. Āsīdanaṃ nisajjanaṃ āsīno. Āsamantato",
  "anya-e0601n:521_7": "sīdati vasatīti vā āsīno. Abhidhammakathābhimukhaṃ sīdati nisajjatīti vā āsīno, buddho.",
  "anya-e0601n:521_8": "Āpubbasīdadhātu nisajjāyaṃ. Visaraṇa gatyāvasānesu vā tapaccayo. Tassa īṇādeso, ṇassanattaṃ,",
  "anya-e0601n:521_9": "dhātvantalopo. Sivasukhadanti nibbānasukhadāyakaṃ. Ariyehi seviyatīti sivaṃ, nibbānaṃ.",
  "anya-e0601n:521_10": "Sidhātu sevāyaṃ avo. Atha vā rāgaggiādīhi samati upasamati etthāti sivaṃ, nibbānaṃ.",
  "anya-e0601n:521_11": "Samudhātu upasame rivo. Abhidhānappadīpikaṭīkāyaṃ pana “sivaṃ khemabhāvaṃ karotīti",
  "anya-e0601n:521_12": "sivaṃ, saṃsārabhīrukehi sevitabbattā vā sivaṃ. Yadādinā vapaccayo”ti vuttaṃ. Sukhayatīti",
  "anya-e0601n:521_13": "sukhaṃ. Yassuppajjati, taṃ sukhitaṃ karotīti attho. Atha vā suṭṭhu dukkhaṃ khanatīti",
  "anya-e0601n:521_14": "sukhaṃ. Supubba khanudhātu avadāraṇe kvi. Sivassa nibbānassa sukhaṃ sivasukhaṃ, taṃ",
  "anya-e0601n:521_15": "dadātīti sivasukhadaṃ, abhidhammadhammo. Sivasukhasaddūpapadadādhātu a. Yo hi abhidhammadhammaṃ",
  "anya-e0601n:521_16": "suṇāti, so tassa nibbānasukhaṃ dadātīti attho.",
  "anya-e0601n:522_0": "Adesi dhammaṃ devānanti devānaṃ dhammaṃ adesīti sambandho. Ettha ca dhammanti nānānayavicittaṃ",
  "anya-e0601n:522_1": "gambhīraṃ saṇhasukhumaṃ duddasaṃ abhidhamma dhammaṃ. Attano sabhāvaṃ dhāretīti dhammo,",
  "anya-e0601n:522_2": "paṇḍitehi dhāriyati na bālehīti vā dhammo, abhidhammapiṭakaṃ. Dharadhātu dhāraṇe",
  "anya-e0601n:522_3": "rammapaccayo. Taṃ dhammaṃ. Devānanti pubbe manussaloke mātubhūtadevaputtappamukhānaṃ",
  "anya-e0601n:522_4": "upapattidevānaṃ. Vuttañhetaṃ aṭṭhasālinīaṭṭhakathāyaṃ –",
  "anya-e0601n:523": "“Mātaraṃ pamukhaṃ katvā, tassā paññāya tejasā;",
  "anya-e0601n:524": "Abhidhammakathāmaggaṃ, devānaṃ sampavattayī”ti.",
  "anya-e0601n:525": "Ettha ca mātarantipadassa pubbe manussaloke mātubhūtaṃ devaputtanti attho daṭṭhabbo. Vuttañhetaṃ jinālaṅkārapāḷiyaṃ –",
  "anya-e0601n:526": "“Tato puttaṃ gahetvāna, gatā mātā sakaṃ gharaṃ;",
  "anya-e0601n:527": "Sattamiyaṃ cutā gantvā, devaputtattamāgamī”ti.",
  "anya-e0601n:528_0": "Taṭṭīkāyañca “bodhisattamātā gabbhavuṭṭhānato sattame divase kālaṅkatvā tusitapure",
  "anya-e0601n:528_1": "devaputto hutvā nibbattī”ti vuttaṃ. Ettha ca devaputtasaddena vuttameva. Kāḷudāyī",
  "anya-e0601n:528_2": "theragāthāaṭṭhakathāyañca “parivāritāti ca itthiliṅganiddeso purimattabhāvasiddhaṃ",
  "anya-e0601n:528_3": "itthibhāvaṃ devatābhāvaṃ vā sandhāya kato. Devūpapatti pana purisabhāvena jātā”ti",
  "anya-e0601n:528_4": "vuttaṃ. Jātakaṭīkāyañca “devorohaneti mātudevaputtassa temāsaṃ abhidhammapiṭakaṃ",
  "anya-e0601n:528_5": "desetvā devorohanakāle”ti mātudevaputtasaddena vuttaṃ. Abhidhammāvatāraṭīkāyañca",
  "anya-e0601n:528_6": "“devānanti tadā dhammapaṭiggāhakānaṃ dasasahassacakkavāḷādhivāsīnaṃ mātudevaputtappamukhānaṃ",
  "anya-e0601n:528_7": "upapattidevāna”nti mātudevaputta saddena vuttaṃ. Sirīmahāmāyāsatthe ca “sirīmahāmāyā",
  "anya-e0601n:528_8": "devīpi sattadivaseyeva vasitvā kālaṅkatvā attano puññānubhāvena tusitabhavane devaputto",
  "anya-e0601n:528_9": "hutvā nibbattī”ti devaputtasaddena vuttaṃ. Maṇidīpaṭīkāyañca “mātaranti pubbe manussaloke",
  "anya-e0601n:528_10": "mātubhūtaṃ devaputtanti attho. Sirīmahāmāyā hi bodhisattaṃ vijāyitvā sattāhamattaṃ",
  "anya-e0601n:528_11": "ṭhatvā ito cavitvā tusitabhavane purisabhāveneva nibbatto, na itthibhāvenā”ti vuttaṃ.",
  "anya-e0601n:528_12": "Tasmā mātarantipadassa mātubhūtaṃ devaputtanti attho mukhyena daṭṭhabbo.",
  "anya-e0601n:529": "Madhusārattha dīpanīṭīkāyaṃ pana –",
  "anya-e0601n:530": "“Suddhodano nāma pitā mahesino,",
  "anya-e0601n:531": "Buddhassa mātā pana māyā nāma.",
  "anya-e0601n:532": "Bodhisattaṃ parihariya kucchinā,",
  "anya-e0601n:533": "Kāyassa bhedā tidivasmiṃ modati;",
  "anya-e0601n:534": "Sā gotamī kālaṃkatā ito cutā,",
  "anya-e0601n:535": "Dibbehi kāmehi samaṅgibhūtā;",
  "anya-e0601n:536": "Āmodati kāmaguṇehi pañcahi,",
  "anya-e0601n:537": "Parivāritā devagaṇehi tehī”ti; Therāpāḷi;",
  "anya-e0601n:538_0": "Tadaṭṭhakathāyaṃ “parivāritāti ca itthiliṅganiddeso purimatta bhāvasiddhaṃ itthibhāvaṃ",
  "anya-e0601n:538_1": "devatābhāvaṃ vā sandhāya kato. Devūpapatti pana purisabhāvena jātāti vuttattā mātaranti",
  "anya-e0601n:538_2": "manussattabhāvavasena vutta”nti vadanti. Theraṭṭhakathā pana nasaṅgahāruḷhā. Aññaṭṭhakathāṭīkāsu",
  "anya-e0601n:538_3": "ca tādisaṃ vacanaṃ natthi. Patthanākāle ca buddhamātā hutvā pacchā puriso homīti",
  "anya-e0601n:538_4": "patthanā natthi. Tiṃsadhammatāyañca buddhamātuyā purisabhāvo nāma natthi. Tasmā taṃ",
  "anya-e0601n:538_5": "vīmaṃsitabbantipi vidū vadantīti vuttaṃ. Taṃ pana na gahetabbaṃ. Kasmā, saṃsayavacanena",
  "anya-e0601n:538_6": "vīmaṃsitabbanti vidūvadantīti ca vuttattā ca yathāvuttaṭṭhakathāṭīkāvacanehi ujukaṃ",
  "anya-e0601n:538_7": "viruddhattā ca. Devatāsaddo hi devaputte brahme devadhītāya ca vattati. Tathāhesa",
  "anya-e0601n:538_8": "“atha kho aññatarā devatā abhikkantāya rattiyā abhikkantavaṇṇā”tiādīsu devaputte.",
  "anya-e0601n:538_9": "Vuttañhi khuddakapāṭhaaṭṭhakathāyaṃ “aññatarāti aniyamita niddeso. Sā hi nāmagottato",
  "anya-e0601n:538_10": "apākaṭā. Tasmā aññatarāti vuttā. Devoyeva devatā. Itthipurisasādhāraṇamevetaṃ. Idha",
  "anya-e0601n:538_11": "pana purisoeva. So devaputto. Kintusādhāraṇanāmavasena devatāti vutto”ti. Sunītattheraapadāna",
  "anya-e0601n:538_12": "pāḷiyaṃ āgatāsu “tathā tā devatā sattasatā uḷārā brahmā vimānā abhinikkhamitvā”tiādīsu",
  "anya-e0601n:538_13": "brahme. Padīpavimānavatthupāḷiyaṃ vuttāsu –",
  "anya-e0601n:539": "“Abhikkantena vaṇṇena, yā tvaṃ tiṭṭhati devate;",
  "anya-e0601n:540": "Obhāsentī disā sabbā, osadhī viya tārakā”ti.",
  "anya-e0601n:541_0": "Ādīsu devadhītāya. Evaṃ pana parivāritāsaddopi veditabbo. Tasmā ācariyadhammapālattherena",
  "anya-e0601n:541_1": "katāya theraṭṭhakathāya vuttavacanaṃ jātakaṭīkāya vuttavacanañca ācariyasumaṅgalattherena",
  "anya-e0601n:541_2": "katāya abhidhammāvatāraṭīkāya vuttavacanaṃ pamāṇaṃ katvā mātudevaputtoti atthoyeva",
  "anya-e0601n:541_3": "daṭṭhabbo. Etarahi pana keci ācariyā therāpāḷiyaṃ āgataṃ parivāritāsaddañca madhusāratthadīpanīṭīkāvacanañca",
  "anya-e0601n:541_4": "paṭicca mātudevadhītāti vadanti. Taṃ pana tesaṃ matimattanti daṭṭhabbaṃ. Adesīti",
  "anya-e0601n:541_5": "mahākaruṇāpubbaṅgamena sabbaññutañāṇena kathesi. Asadisaṃ tanti sambandho. Ettha",
  "anya-e0601n:541_6": "ca tanti buddhaṃ. Asadisanti appaṭipuggalaṃ. Natthi etassa sadiso paṭipuggaloti asadiso,",
  "anya-e0601n:541_7": "buddho. Sadevake loke sīlādiguṇena buddhena sadiso koci puggalo natthīti attho. Tenāha",
  "anya-e0601n:541_8": "vinayamahāvaggapāḷiyaṃ –",
  "anya-e0601n:542": "“Na me ācariyo atthi, sadiso me na vijjati;",
  "anya-e0601n:543": "Sadevakasmiṃ lokasmiṃ, natthi me paṭipuggalo”ti.",
  "anya-e0601n:544": "Niccantisatataṃ samitaṃ, sabbakālaṃ nirantaranti attho. Asadisaṃ taṃ buddhaṃ niccaṃ namāmīti sambandhoti.",
  "anya-e0601n:545_0": "Ayaṃ panettha saṅkhepayojanā. Sumati sundarasabbaññuta ñāṇavāto, desanāñāṇavāto vā.",
  "anya-e0601n:545_1": "Yo yādiso buddho. Dive divase divākarova sūriyoiva, sobhanto virocamāno hutvā, ratijanane",
  "anya-e0601n:545_2": "devānaṃ atappakapīti somanassuppādane, pemuppādane vā, silāsanamhi paṇḍu kampalanāmake",
  "anya-e0601n:545_3": "silāsane, āsīno nisīdanto hutvā sivasukhadaṃ nibbānasukhadāyakaṃ, dhammaṃ abhidhammadhammaṃ,",
  "anya-e0601n:545_4": "devānaṃ mātu pubbadevaputtappamukhānaṃ upapattidevānaṃ adesi kathesi. Asadisaṃ appaṭipuggalaṃ",
  "anya-e0601n:545_5": "taṃ buddhaṃ ahaṃ niccaṃ satataṃ namāmi vandāmīti.",
  "anya-e0601n:546": "Terasamavandanagāthāvaṇṇanā samattā.",
  "anya-e0601n:547": "14.",
  "anya-e0601n:548": "Yo pādapaṅkajamuduttalarājikehi,",
  "anya-e0601n:549": "Lokehi tīhivikalehi nirākulehi;",
  "anya-e0601n:550": "Sampāpuṇe nirupameyyatameva nātho,",
  "anya-e0601n:551": "Taṃ sabbalokamahitaṃ asamaṃ namāmi.",
  "anya-e0601n:552_0": "14. Evaṃ terasamagāthāya buddhaṃ vanditvā idāni buddhassa pādatale vicittappavattehi",
  "anya-e0601n:552_1": "aṭṭhasatacakkalakkhaṇehi thomitvā vanditukāmo yo pādapaṅkajatyādigāthamāha. Ayaṃ",
  "anya-e0601n:552_2": "pana ta bha ja ja gaṇehi ca garudvayena racitattā cuddasakkharehi yuttā vasantatilakāgāthāti",
  "anya-e0601n:552_3": "daṭṭhabbā. Vuttañhetaṃ vuttodaye “vuttā vasantatilakā ta bha jā jagā go”ti. Tassāyamattho.",
  "anya-e0601n:552_4": "Yassaṃ paṭipādaṃ ta bha jā ta bha ja gaṇā ca jagā jagaṇagarukā ca go garu ca ce bhavanti,",
  "anya-e0601n:552_5": "sā gāthā vasantatilakāgāthāti chandācariyehi vuttāti.",
  "anya-e0601n:553_0": "Tattha pana yo nātho avikalehi nirākulehi pādapaṅkajamuduttalehitīhi lokehi nirupameyyataṃ",
  "anya-e0601n:553_1": "sampāpuṇeeva sabbalokamahitaṃ asamaṃ taṃ nāthaṃ ahaṃ namāmīti sambandho. Ettha pana",
  "anya-e0601n:553_2": "saddakkamena adassetvā atthakkamena vaṇṇanaṃ dassayissāma. Yo nāthoti yo yādiso sabbasattānaṃ",
  "anya-e0601n:553_3": "paṭisaraṇo buddho. Taṃ pana padaṃ sampāpuṇeevātipade kattubhāvena sambandhitabbaṃ.",
  "anya-e0601n:553_4": "Nāthassa pana vacanattho heṭṭhā vuttoyeva. Avikalehīti kenaci avekallehi sabbapādacakkalakkhaṇehi",
  "anya-e0601n:553_5": "sampuṇṇehīti attho. Virūpaṃ kalati gacchatīti vikalo. Vipubbakaladhātu gatiyaṃ a.",
  "anya-e0601n:553_6": "Natthi kiñci vikalaṃ etissā rājiyāti avikalā, pādarāji. Pādadvaye paribyattaṃ saṇṭhānarūpaṃ",
  "anya-e0601n:553_7": "kiñci vikalaṃ natthīti attho. Tehi avikalehi.",
  "anya-e0601n:554_0": "Nirākulehīti ākulavirahitehi. Pādacakkalakkhaṇānaṃ aññamaññaṃ asaṃmissehi asaṃsaṭṭhehīti",
  "anya-e0601n:554_1": "attho. Ābhuso kulati bandhatīti ākulaṃ, āpubba kuladhātu bandhane a. Atha vā ābhuso",
  "anya-e0601n:554_2": "kulati āvarati sobhananti ākulaṃ, natthi ākulaṃ aññamaññamissaṃ etissā pādarāji yāti",
  "anya-e0601n:554_3": "nirākulā, pādarāji. Tehi nirākulehi. Taṃ pana padadvayaṃ pādapaṅkajamuduttalarājikehītipade",
  "anya-e0601n:554_4": "visesanaṃ. Pādapaṅkajamuduttalarājikehīti pādasaṅkhātapadumassa saṇha tale jātehi",
  "anya-e0601n:554_5": "aṭṭhasatacakkalakkhaṇarājikehi padati gacchati etenāti pādo. Padadhātu gatimhiṇa.",
  "anya-e0601n:554_6": "Paṅke kaddame jātanti paṅkajaṃ, padumaṃ. Pādasaṅkhātaṃ paṅkajaṃ pādapaṅkajaṃ. Paṅkajaṃiva",
  "anya-e0601n:554_7": "pādo vā pādapaṅkajaṃ, pādo. Saṇhabhāvena mudati pavattatīti mudu, mudadhātu gatiyaṃ",
  "anya-e0601n:554_8": "u. Talati patiṭṭhati etthāti talaṃ. Taladhātu patiṭṭhāyaṃ a. Mudu ca taṃ talañcāti",
  "anya-e0601n:554_9": "muduttalaṃ, pādapaṅkajassa muduttalaṃ pādapaṅkajamuduttalaṃ, rājati dissatīti rājikā,",
  "anya-e0601n:554_10": "rājati sobhati etenāti rājikā. Rājadhātu sobhane ṇiko. Pādapaṅkaja muduttale jātaṃ",
  "anya-e0601n:554_11": "aṭṭhasatacakkalakkhaṇasaṅkhātaṃ rājikanti pādapaṅkajamuduttalarājikaṃ, tehi.",
  "anya-e0601n:555_0": "Taṃ pana aṭṭhasatapādacakkalakkhaṇaṃ nāmevaṃ veditabbaṃ. Bhagavato pādapaṅkajamudutalassa",
  "anya-e0601n:555_1": "majjhe nābhi dissati. Nābhipaṭicchinnā vaṭṭalekhā dissati. Nābhimukhaparikkhepapaṭṭo",
  "anya-e0601n:555_2": "dissati. Panāḷimukhaṃ dissati. Arā dissanti. Aresu vaṭṭalekhā dissanti. Nemi dissati.",
  "anya-e0601n:555_3": "Nemimaṇikā dissanti. Idaṃ tāva pāḷiāgatameva. Sampahulavāro pana anāgato, so evaṃ",
  "anya-e0601n:555_4": "daṭṭhabbo. Satti, sirīvaccho, nandiyāvaṭṭaṃ, sovattiko, vaṭaṃsako, vaḍḍhamānakaṃ,",
  "anya-e0601n:555_5": "macchayugalaṃ, bhaddapīṭhaṃ, aṅkusaṃ, tomaro, pāsādo, toraṇaṃ, setacchattaṃ, khaggo,",
  "anya-e0601n:555_6": "tālavaṇḍaṃ, morahatthako, vāḷabījani, uṇhīsaṃ, patto, maṇikusumadāmaṃ, nīluppalaṃ,",
  "anya-e0601n:555_7": "rattuppalaṃ, setuppalaṃ, padumaṃ, puṇḍarikaṃ, puṇṇaghaṭo, puṇṇapāti, samuddo, cakkavāḷaṃ,",
  "anya-e0601n:555_8": "himavā, sineru, candimasūriyā, nakkhattāni, cattāro mahādīpā, dveparittadīpasahassāni",
  "anya-e0601n:555_9": "antamaso cakkavatti rañño parisaṃ upādāya sabbo cakkalakkhaṇasseva parivāroti ettakameva",
  "anya-e0601n:555_10": "majjhimapaṇṇāsaṭṭhakathāyaṃ vuttanti veditabbaṃ.",
  "anya-e0601n:556_0": "Jinālaṅkāraṭīkāyaṃ pana “heṭṭhāpādatalesu cakkāni jātānīti cakkalakkhaṇaṃ nāma dvīsu",
  "anya-e0601n:556_1": "pādatalesu dve cakkāni ekekasmiṃ sahassamattā arā yuttā honti. Nemivalayaṃ suvaṇṇavaṇṇaṃ.",
  "anya-e0601n:556_2": "Nābhi indanīlamaṇivaṇṇā. Tasmiṃ majjhe ca nābhipariyante ca nābhimukhe ca vaṭṭalekhā",
  "anya-e0601n:556_3": "majjhe chiddaṃ cakkapariyante nemito bahiddhā vaṭṭe. Satti, sirīvaccho, nandiyāvaṭṭaṃ,",
  "anya-e0601n:556_4": "sovattiko, vaṭaṃsakaṃ, vaḍḍhamānakaṃ, bhaddapīṭhaṃ, aṅkuso, pāsādaṃ, toraṇaṃ, setacchattaṃ,",
  "anya-e0601n:556_5": "khaggaṃ, tālavaṇḍaṃ, mayūrahatthaṃ, cāmaraṃ, uṇhīsaṃ, pattaṃ, maṇi, sumanadāmaṃ,",
  "anya-e0601n:556_6": "nīluppalaṃ, rattuppalaṃ, rattapadumaṃ, setapadumaṃ, puṇḍarikaṃ, puṇṇakalasaṃ, puṇṇapattaṃ,",
  "anya-e0601n:556_7": "samuddo, cakkavāḷapabbato, himavantapabbato, merupabbato, sūriyamaṇḍalaṃ, candamaṇḍalaṃ,",
  "anya-e0601n:556_8": "nakkhattaṃ, saparivārā catumahādīpā, saparivāro sattaratanasamaṅgī cakkavatti, dakkhiṇāvaṭṭa",
  "anya-e0601n:556_9": "setasaṅkhaṃ, suvaṇṇamacchayugaḷaṃ, cakkāvudhaṃ, sattamahāgaṅgā, sattakulapabbatā,",
  "anya-e0601n:556_10": "sattasīdantasāgarā, suvaṇṇa haṃsarājā, saṃsumāro, dhajapaṭāko, suvaṇṇasivikā, suvaṇṇavāḷabījani,",
  "anya-e0601n:556_11": "kelāsapabbato, sīharājā, byaggharājā, valāhakaassarājā, uposathachaddantahatthirājā,",
  "anya-e0601n:556_12": "vāsukīnāgarājā, haṃsarājā, usabharājā, erāvaṇa hatthirājā, suvaṇṇamakaraṃ, catumukhasuvaṇṇanāvā,",
  "anya-e0601n:556_13": "savacchakā dhenu, kiṃpuriso, kinnarī, karavīko, mayūrarājā, koñcarājā, cakkavākarājā,",
  "anya-e0601n:556_14": "jīvañjīvakarājā cha devalokā, soḷasa brahmalokāti ime ettakā aggamaṅgalalakkhaṇā",
  "anya-e0601n:556_15": "pādatale paññāyantī”ti vuttaṃ. Iminā ca vacanena aṭṭhasata pādacakkalakkhaṇaṃ paripuṇṇaṃ veditabbanti.",
  "anya-e0601n:557_0": "Tīhi lokehīti sambandho. Tīhi kāmarūpārūpa lokehīti attho. Tassa pana vacanattho",
  "anya-e0601n:557_1": "heṭṭhā vuttoyeva. Taṃ panetaṃ katvatthe karaṇavacanaṃ. Tassa pana padassa nirupameyyāti",
  "anya-e0601n:557_2": "padena kattubhāvena sambandho. Nirupameyyatanti appameyyabhāvaṃ. Upamitabbanti upameyyaṃ.",
  "anya-e0601n:557_3": "Upapubba mādhātu pamāne ṇyo. Upameyyassa bhāvo upameyyataṃ. Natthi upameyyataṃ assa",
  "anya-e0601n:557_4": "rājikassāti nirupameyyataṃ. Atha vā natthi upameyyaṃ etassa rājikassāti nirupameyyo,",
  "anya-e0601n:557_5": "pādacakkalakkhaṇarājiko labbhati. Tassa bhāvo nirupameyyataṃ. Taṃ pana padaṃ sampāpuṇe",
  "anya-e0601n:557_6": "evātipade kammaṃ. Sampāpuṇeevāti sambandho. Sammā gacchatievāti attho. Kasmā pana",
  "anya-e0601n:557_7": "tīhi lokehi pādapaṅkajamudutalehi nirupameyyataṃ pāpuṇātīti. Buddhato aññassa kassaci",
  "anya-e0601n:557_8": "devamanussassa pādatalamajjhe pādacakkalakkhaṇassa abhāvato. Bhagavato hi pādapaṅkajamudutale",
  "anya-e0601n:557_9": "pāramipuññānubhāvena nibbattāni aṭṭhasatapādacakkalakkhaṇāni sampāpuṇanti, na aññesaṃ.",
  "anya-e0601n:557_10": "Tasmā nirupameyyataṃ pāpuṇātīti.",
  "anya-e0601n:558_0": "Sabbalokamahitanti sabbalokena pūjitaṃ. Sabbena devamanussalokena mahitabbo pūjitabboti",
  "anya-e0601n:558_1": "sabbaloka mahito, nātho labbhati. Taṃ. Uppanne hi tathāgate ye keci mahesakkhā devamanussā",
  "anya-e0601n:558_2": "buddhassa pūjenti, pageva aññā. Tathā hi brahmā sahampati sinerumattena ratana dāmena",
  "anya-e0601n:558_3": "tathāgataṃ pūjeti. Yathābalañca aññepi devā manussā ca bimbisārakosalarājādayo nibbutampi",
  "anya-e0601n:558_4": "bhagavantaṃ uddissa channavutikoṭidhanaṃ vissajjetvā asoka mahārājā sakalajambudīpe",
  "anya-e0601n:558_5": "caturāsītivihārasahassāni patiṭṭhāpeti. Kā kathā pana aññesaṃ pūjāti vuttaṃ hoti.",
  "anya-e0601n:559_0": "Asamanti sabbamanussadevabrahmehi asadisaṃ. Appaṭipuggalanti attho. Natthi samo sadiso",
  "anya-e0601n:559_1": "puggalo assāti asamo, nātho. So pana asītianubyañjanapaṭimaṇḍita dvattiṃsa mahāpurisalakkhaṇa",
  "anya-e0601n:559_2": "vicitrarūpakāyo. Sabbākāra parisuddha sīlakkhandhādiguṇaratanasamiddhadhammakāyo.",
  "anya-e0601n:559_3": "Puññamahatta thāmamahattaiddhimahatta yasamahatta paññāmahattānaṃ paramukkaṃsa gato",
  "anya-e0601n:559_4": "ca hoti, tasmā tathāgatena samo sadiso nāma natthīti attho. Taṃ asamaṃ. Tanti nāthaṃ",
  "anya-e0601n:559_5": "ahaṃ namāmīti sambandho.",
  "anya-e0601n:560_0": "Ayaṃ panettha saṅkhepayojanā. Yo nātho yo yādiso sabbasattānaṃ paṭisaraṇo buddho,",
  "anya-e0601n:560_1": "avikalehi kehici avekallehi, nirākulehi ākulavirahitehi, pādapaṅkaja muduttalarājikehi",
  "anya-e0601n:560_2": "pādasaṅkhātapadumassa saṇhatale jātehi aṭṭhasatacakkalakkhaṇarājikehi, tīhi lokehi",
  "anya-e0601n:560_3": "kattubhūtehi, nirupameyyataṃ appameyyabhāvaṃ appamitabba bhāvaṃ vā, sampāpuṇeeva",
  "anya-e0601n:560_4": "sammā gacchatieva, sabbalokamahitaṃ sabbalokena pūjitaṃ, asamaṃ sabbamanussadevabrahmehi",
  "anya-e0601n:560_5": "asadisaṃ taṃ nāthaṃ ahaṃ namāmīti.",
  "anya-e0601n:561": "Cuddasamavandanagāthāvaṇṇanā samattā.",
  "anya-e0601n:562": "15.",
  "anya-e0601n:563": "Buddhaṃ narānarasamosaraṇaṃ dhitattaṃ,",
  "anya-e0601n:564": "Paññāpadīpajutiyā vihatandhakāraṃ;",
  "anya-e0601n:565": "Atthābhikāmanaradevahitāvahaṃ taṃ,",
  "anya-e0601n:566": "Vandāmi kāruṇikamaggamanantañāṇaṃ.",
  "anya-e0601n:567_0": "15. Evaṃ cuddasamagāthāya nāthaṃ natvā idāni narānarasa mosaraṇantyādīhi sattahi",
  "anya-e0601n:567_1": "guṇehi thomitvā buddhaṃ vanditu kāmo buddhaṃ narānarasamosaraṇantyādigāthamāha. Ayaṃ",
  "anya-e0601n:567_2": "pana tabhajajagaṇehi garudvayena ca racitattā cuddasakkharehi yuttā vasantatilakāgāthāti",
  "anya-e0601n:567_3": "daṭṭhabbā. Sādhakaṃ panettha heṭṭhā vuttameva.",
  "anya-e0601n:568_0": "Tattha pana narānarasamosaraṇanti ettha naraanarasamaṃ osaraṇanti padavibhāgo. Manussadevānaṃ",
  "anya-e0601n:568_1": "samaṃ osaraṇaṃ sannipatitaṭṭhānanti attho. Narānarasaddassa vacanattho heṭṭhā vuttoyeva.",
  "anya-e0601n:568_2": "Samaṃ avasaranti sannipatanti etthāti samosaraṇo, buddho. Samaavapubba saradhātu",
  "anya-e0601n:568_3": "gatiyaṃ yu. Narānarānaṃ manussadevānaṃ samosaraṇo narānarasamosaraṇo, buddho. Yathā",
  "anya-e0601n:568_4": "hi mahānigrodho phalakāmānaṃ sakuṇa samūhānaṃ samosaraṇaṃ hoti, evaṃ buddho lokiya",
  "anya-e0601n:568_5": "lokuttarasampattikāmānaṃ manussadevānaṃ samosaraṇo sannipatito paṭisaraṇo vā hoti.",
  "anya-e0601n:568_6": "Tasmā narānarasamosaraṇanti thometi.",
  "anya-e0601n:569_0": "Dhitattanti samāhitacittaṃ. Ettha attasaddo attasammā paṇidhi cātiādīsu attasaddo",
  "anya-e0601n:569_1": "viya cittavācako daṭṭhabbo. Dhiyati ṭhapiyati ettha etena vā ekārammaṇe sampayutta",
  "anya-e0601n:569_2": "dhammāti dhito, samādhi. Dhādhātu patiṭṭhāyaṃ ta. Ārammaṇaṃ adati ādadātīti attaṃ,",
  "anya-e0601n:569_3": "cittaṃ. Adadhātu ādāne ta. Dhitaṃ samāhitaṃ attaṃ cittaṃ yassāti dhitatto, buddho. Taṃ dhitattaṃ.",
  "anya-e0601n:570_0": "Paññāpadīpajutiyāti arahattamaggañāṇasaṅkhātapadīpobhāsena karaṇabhūtena. Pajānātīti",
  "anya-e0601n:570_1": "paññā, arahattamagga ñāṇaṃ. Yathāsabhāvaṃ sabbappakārehi catusaccadhammaṃ paṭivijjhatīti",
  "anya-e0601n:570_2": "attho. Paññāva ñeyyāvaraṇappahānato sabbapakārehi dhammasabhāvaṃ dīpetīti paññāpadīpo.",
  "anya-e0601n:570_3": "Jotetīti juti, paññāpadīpobhāso. Judhātu dittiyanti. Paññā padīpoeva juti paññāpadīpajuti.",
  "anya-e0601n:570_4": "Atha vā paññāpadīpassa juti paññāpadīpajuti, ayaṃ pana samāso abhedabhedū pacārena",
  "anya-e0601n:570_5": "daṭṭhabbo. Tāya paññāpadīpajutiyā.",
  "anya-e0601n:571_0": "Vihatandhakāranti hanitabbaavijjāsaṅkhātamohatamaṃ. Savāsanakilesappahānato visesena",
  "anya-e0601n:571_1": "hanitabboti vihato. Vipubbahanadhātu hiṃsāyaṃ ta. Andhaṃ tamaṃ karotīti andhakāro,",
  "anya-e0601n:571_2": "avijjāsaṅkhātamoho. Visayasabhāvapaṭicchādanato andhakārasarikkhakatāya moho andhakāroti",
  "anya-e0601n:571_3": "vuccati. Atha vā andhaṃ paññācakkhuandhaṃ karotīti andhakāro, moho. Andhasaddūpapada",
  "anya-e0601n:571_4": "karadhātu ṇa. Vihato andhakāro yena soti vihatandhakāro, buddho. Taṃ vihatandhakāraṃ.",
  "anya-e0601n:571_5": "Yathā hi loke padīpo attano jutiyā andhakāraṃ hanati, evaṃ buddhassa arahattamaggapaññāpi",
  "anya-e0601n:571_6": "avijjandhakāraṃ hanatīti vuttā. Ayaṃ pana hīnūpamāti vuccati. Paññāvato hi ekapallaṅkenapi",
  "anya-e0601n:571_7": "nisinnassa dasasahassi lokadhātu ekapajjotā hoti. Vuttañhetaṃ bhagavatā “cattārome",
  "anya-e0601n:571_8": "bhikkhave pajjotā. Katame cattāro. Candapajjoto, sūriyapajjoto, aggipajjoto, paññā",
  "anya-e0601n:571_9": "pajjoto. Ime kho bhikkhave cattāro pajjotā. Etadaggaṃ bhikkhave imesaṃ catunnaṃ pajjotānaṃ",
  "anya-e0601n:571_10": "yadidaṃ paññā pajjoto”ti.",
  "anya-e0601n:572_0": "Paññāpadīpajutiyā vihatandhakāranti ettha pana paññāpadīpa jutiyātiiminā buddhassa",
  "anya-e0601n:572_1": "arahattamaggañāṇaṃ mukhyena dasseti. Taṃ dassanena pāramīñāṇañca vipassanāñāṇañca",
  "anya-e0601n:572_2": "heṭṭhimamaggaphala ñāṇañca phalūpacārena dīpeti. Taddīpakena avijjandhakārappahānaṃ",
  "anya-e0601n:572_3": "paṭhamakāraṇūpacārena pakāseti. Tappakāsanena arahatta phalañāṇalabhanaṃ dutiyakāraṇūpacārena",
  "anya-e0601n:572_4": "vibhāveti. Taṃ vibhāvanena sabbaññutañāṇādisabbabuddhaguṇalabhanaṃ tatiya kāraṇūpacārena ānubhāveti.",
  "anya-e0601n:573_0": "Nanu ca sabbesampi khīṇāsavānaṃ paññāpadīpajutiyā vihatandhakāratā sambhavati, atha",
  "anya-e0601n:573_1": "kasmā aññasādhāraṇāvisesa guṇena buddhassa thomanā katāti. Savāsanappahānena anaññasādhāraṇavisesatāya",
  "anya-e0601n:573_2": "sambhavato. Sabbesampi hi khīṇāsavānaṃ satipi paññāpadīpajutiyā vihatandhakāratte",
  "anya-e0601n:573_3": "ariyasāvakapaccekabuddhānaṃ savāsanāya kilesappahānaṃ na vijjati. Sammāsambuddhānaṃyeva",
  "anya-e0601n:573_4": "savāsanappahānena kilesappahānassa viseso vijjatīti sātisayavasena avijjandhakārappahānena",
  "anya-e0601n:573_5": "bhagavantaṃyeva paññāpadīpajutiyā vihatandhakāranti thometīti.",
  "anya-e0601n:574_0": "Atthābhikāmanti sattalokassa lokiyalokuttara saṅkhātaṃ payojanaṃ ativiya icchantaṃ.",
  "anya-e0601n:574_1": "Kāraṇānurūpaṃ asati bhavatīti atthaṃ, phalaṃ. Asadhātu bhuvimhi tha. Taṃ abhiatirekaṃ",
  "anya-e0601n:574_2": "kāmeti icchatīti atthābhikāmo, buddho. Atthasaddūpapada abhipubbakamudhātu icchāyaṃ",
  "anya-e0601n:574_3": "ṇa. Taṃ atthābhikāmaṃ. Naradevahitāvahanti manussadevānaṃ hitaṃ dhārakaṃ. Hitaṃ narati",
  "anya-e0601n:574_4": "netīti naro, manusso. Atha vā nariyati sakena kammena niyyatīti naro, manusso. Naradhātu",
  "anya-e0601n:574_5": "nayane a. Vuttañhi “kammena niyyati loko”ti. Kāmaguṇa jhānābhiññacittissariyādīhi",
  "anya-e0601n:574_6": "dibbanti kīḷantīti devā, tesu vā viharantīti devā, divudhātu kīḷādīsu ṇa. Narā ca",
  "anya-e0601n:574_7": "devā ca naradevā. Hinoti vaḍḍhatīti hitaṃ, phalaṃ. Hidhātu vaḍḍhane ta. Naradevānaṃ",
  "anya-e0601n:574_8": "hitaṃ naradevahitaṃ, taṃ āvahatīti naradevahitāvaho, buddho. Naradevahitasaddūpapadaāpubba",
  "anya-e0601n:574_9": "vahadhātu haraṇe ṇa. Buddho hi sabbadevamanussānaṃ lokiyalokuttarasampattiatthaṃ",
  "anya-e0601n:574_10": "dhammadesanāya dhāretīti vuttaṃ hoti, taṃ naradevahitāvahaṃ. Kāruṇikamaggamananta",
  "anya-e0601n:574_11": "ñāṇanti ettha kāruṇikaṃ aggaṃ anantañāṇantipadacchedo. Tattha kāruṇikanti sabbasattesu",
  "anya-e0601n:574_12": "mahākaruṇāya yuttaṃ, mahākaruṇavantaṃ vā. Kiratīti karuṇā. Kiradhātu apanayane uṇapaccayo.",
  "anya-e0601n:574_13": "Paradukkhaṃ vikkhipati apanetīti attho.",
  "anya-e0601n:575_0": "Atha vā kinātīti karuṇā. Kidhātu hiṃsāyaṃ ruṇapaccayo. Paradukkhe sati kāruṇikaṃ",
  "anya-e0601n:575_1": "hiṃsati vibādhatīti attho. Paradukkhe sati sādhūnaṃ hadayakampanaṃ karotīti vā karuṇā.",
  "anya-e0601n:575_2": "Karadhātu uṇapaccayo. Atha vā kaṃ vuccati sukhaṃ, taṃ rundhatīti karuṇā. Kaṃsaddūpapada",
  "anya-e0601n:575_3": "rudhidhātu āvaraṇe yupaccayo. Esā hi paradukkhāpanayanakāmatā lakkhaṇā. Attasukhanirapekkhatāya",
  "anya-e0601n:575_4": "kāruṇikānaṃ sukhaṃ rundhati vibādhatīti attho. Karuṇāya mahākaruṇāya yutto kāruṇiko.",
  "anya-e0601n:575_5": "Karuṇā assa atthīti vā kāruṇiko, buddho. Taṃ kāruṇitaṃ. Agganti jātipuñña guṇamahattabhāvena",
  "anya-e0601n:575_6": "sabbasattuttamaṃ seṭṭhabhāvaṃ ajati gacchatīti aggo, buddho. Ajadhātu gatiyaṃ a.",
  "anya-e0601n:575_7": "Jassa go. Buddho hi asambhinnakhattiyavaṃse jātattā jātivasena ca pūritapāramīpuññattā",
  "anya-e0601n:575_8": "puññavasena ca aparimitanirupamasīlādi guṇavisesena samannāgatattā guṇavasena ca",
  "anya-e0601n:575_9": "anantalokadhātūsu sabbasattuttamabhāvaṃ gacchatīti aggo. Nibbānaṃ ajati gacchatīti",
  "anya-e0601n:575_10": "vā aggo. Atha vā ajeti khepeti kileseti aggo, buddho. Ajadhātu khepane a. Taṃ aggaṃ.",
  "anya-e0601n:575_11": "Anantañāṇanti gaṇanavasena ca sabhāvavasena ca visayavasena ca antavirahitañāṇaṃ.",
  "anya-e0601n:575_12": "Kenaci puggalena ñāṇena anantaṃ aparicchinnaṃ, sabbaññutañāṇavantaṃ vā. Natthi antaṃ",
  "anya-e0601n:575_13": "yassāti anantaṃ, ñāṇaṃ. Sabbañeyyadhammaṃ jānātīti ñāṇaṃ, sabbaññutañāṇaṃ. Anantaṃ",
  "anya-e0601n:575_14": "ñāṇaṃ yassa soti anantañāṇo, buddho. Buddhassa hi ñāṇaṃ koci manusso vā devo vā brahmā",
  "anya-e0601n:575_15": "vā ettakanti paricchindituṃ na sakkoti, tasmā anantaṃ aparimāṇaṃ hotīti vuttaṃ hoti.",
  "anya-e0601n:576": "Vuttañhetaṃ sāriputtattheraapadāne –",
  "anya-e0601n:577": "“Sakkā samudde udakaṃ, pametuṃ aḷhakena vā;",
  "anya-e0601n:578": "Natveva tava sabbaññu, ñāṇaṃ sakkā pametave”ti.",
  "anya-e0601n:579_0": "Kāruṇikamaggamanantañāṇanti ettha ca karuṇaggahaṇena sammāsambodhiyā mūlaṃ dasseti,",
  "anya-e0601n:579_1": "mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ dīpaṅkarapādamūle",
  "anya-e0601n:579_2": "katābhinīhāro kappasatasahassādhikāni cattāri asaṅkhyeyyāni anupubbena pāramiyo pūretvā",
  "anya-e0601n:579_3": "anuttaraṃ sammāsambodhiṃ adhigatoti karuṇā sammāsambodhiyā mūlanti. Agganti etena",
  "anya-e0601n:579_4": "bhagavato aparimitanirupamasīlādiguṇasamaṅgītāya aparimāṇāsu lokadhātūsu aparimāṇānaṃ",
  "anya-e0601n:579_5": "sattānaṃ uttamabhāvaṃ dasseti. Anantañāṇantietena sammāsambodhiṃ dasseti. Sabbaññutañāṇapadaṭṭhānañhi",
  "anya-e0601n:579_6": "aggamaggañāṇaṃ, aggamaggañāṇapadaṭṭhānañca sabbaññutañāṇaṃ sammāsambodhīti vuccati.",
  "anya-e0601n:579_7": "Tassa ca sāmatthiyena catupaṭisambhidāñāṇaṃ catuvesārajjañāṇaṃ chaasādhāraṇañāṇāni",
  "anya-e0601n:579_8": "ca chaabhiññā aṭṭhasu parisāsu akampana ñāṇāni dasabalañāṇāni soḷasañāṇacariyā ca",
  "anya-e0601n:579_9": "catucattārīsañāṇavatthūni sattasattatiñāṇavatthūni cāti evamādīnaṃ anekesaṃ paññāpabhedānaṃ",
  "anya-e0601n:579_10": "vasena ñāṇācāraṃ dassetīti. Taṃ buddhaṃ ahaṃ vippasannena cetasā vandāmīti sambandhoti.",
  "anya-e0601n:580_0": "Ayaṃ panettha saṅkhepayojanā. Narānarasamosaraṇaṃ manussadevānaṃ samaṃ osaraṇaṃ sannipatitaṭṭhānaṃ,",
  "anya-e0601n:580_1": "dhitattaṃ samāhitacittaṃ, paññāpadīpajutiyā arahattamaggañāṇasaṅkhāta padīpobhāsena",
  "anya-e0601n:580_2": "karaṇabhūtena vihatandhakāraṃ hanitabba avijjāsaṅkhātamohatamaṃ, atthābhikāmaṃ sattalokassa",
  "anya-e0601n:580_3": "lokiyalokuttarasaṅkhātapayojanaṃ ativiya icchantaṃ, naradevahitāvahaṃ manussadevānaṃ",
  "anya-e0601n:580_4": "hitaṃ dhārakaṃ, kāruṇikaṃ sabbasattesu mahākaruṇāya yuttaṃ mahākaruṇavantaṃ vā, aggaṃ",
  "anya-e0601n:580_5": "jātipuññaguṇamahattabhāvena sabbasattuttamaṃ, ananta ñāṇaṃ gaṇavasena ca sabhāvavasena",
  "anya-e0601n:580_6": "ca visayavasena ca antavirahitañāṇaṃ, anantaṃ sabbaññutañāṇavantaṃ vā taṃ buddhaṃ",
  "anya-e0601n:580_7": "ahaṃ vippasannena cetasā vandāmīti.",
  "anya-e0601n:581": "Pannarasamavandanagāthāvaṇṇanā samattā.",
  "anya-e0601n:582": "16.",
  "anya-e0601n:583": "Akhilaguṇanidhāno yo munindopagantvā,",
  "anya-e0601n:584": "Vanamisipatanavhaṃ saññatānaṃ niketaṃ;",
  "anya-e0601n:585": "Tahimakusalachedaṃ dhammacakkaṃ pavatto,",
  "anya-e0601n:586": "Tamatulamabhikantaṃ vandaneyyaṃ namāmi.",
  "anya-e0601n:587_0": "16. Evaṃ pannarasamagāthāya buddhaṃ vanditvā idāni isipatana migadāye dhammacakkapavattanādiguṇehi",
  "anya-e0601n:587_1": "thomitvā munindaṃ vanditu kāmo akhilaguṇanidhāno tyādigāthamāha. Ayaṃ pana nanamayayagaṇehi",
  "anya-e0601n:587_2": "racitattā pannarasakkharehi yuttā mālinī gāthāti daṭṭhabbā. Vuttañhi vuttodaye “nanamayayayutāyaṃ",
  "anya-e0601n:587_3": "mālinībhogisīhī”ti. Tassattho. Yassaṃ paṭipādaṃ bhogisīhi aṭṭhasattayatīhi yuttā",
  "anya-e0601n:587_4": "ca nanamayayayutā nanagaṇamagaṇa yayagaṇehi yuttā ca ce siyuṃ, ayaṃ gāthā mālinīgāthā",
  "anya-e0601n:587_5": "nāmāti. Ettha ca bhogisīhīti bhogaisīhīti padacchedo. Bhogasaddo aṭṭhasaṅkhyā vācako.",
  "anya-e0601n:587_6": "Isisaddo sattasaṅkhyāvācakoti daṭṭhabbo.",
  "anya-e0601n:588_0": "Tattha akhilaguṇanidhānoti sabbalokiyalokuttara saṅkhātānaṃ sīlasamādhipaññādiguṇasamūhānaṃ",
  "anya-e0601n:588_1": "patiṭṭhāno. Ettha ca akhilasaddo anavasesavācako. Sabboti attho. Vuttañhi madhuṭīkāyaṃ",
  "anya-e0601n:588_2": "“khilasaddo hettha avasesavācako”ti. Na khilaṃ akhilaṃ. Atha vā na khīyatīti akhilaṃ,",
  "anya-e0601n:588_3": "sabbaṃ. Napubbakhidhātu khaye lo. Guṇasaddassa vacanattho heṭṭhā vuttoyeva. Akhilāni",
  "anya-e0601n:588_4": "sabbāni guṇāni akhilaguṇāni, tesaṃ nidhāti tiṭṭhati etthāti akhilaguṇanidhāno, munindo",
  "anya-e0601n:588_5": "labbhati. Yoti yo yādiso. Munindopagantvāti ettha munindo upagantvāti padacchedo.",
  "anya-e0601n:588_6": "Munindoti agāriyamuni, anagāriyamuni, sekkhamuni, asekkhamuni, pacceka munivasena",
  "anya-e0601n:588_7": "pañcannaṃ munīnaṃ indo issaroti attho. Tassa pana vacanattho heṭṭhā vuttoyeva. Akhilaguṇanidhāno",
  "anya-e0601n:588_8": "yo munindo saññatānaṃ niketaṃ isipatanaavhaṃ vanaṃ upagantvā tahiṃ akusalachedaṃ",
  "anya-e0601n:588_9": "dhammacakkaṃ pavattoti sambandho.",
  "anya-e0601n:589_0": "Vanamisipatanavhanti vanaṃ isipatanaavhanti padacchedo. Ettha vananti migadāyavanaṃ.",
  "anya-e0601n:589_1": "Tañhi vivekakāmehi vanitabbaṃ sambhajitabbaṃ etthāti vananti vuccati. Vanadhātu sambhattiyaṃ",
  "anya-e0601n:589_2": "kvi. Isipatanavhanti isipatananāmikaṃ isīnaṃ patanaṭṭhānattā isipatananti voharitabbaṃ",
  "anya-e0601n:589_3": "vā, sīlakkhandhādike esanti gavesantīti isi, paccekabuddhādayo. Isadhātu gavesane",
  "anya-e0601n:589_4": "ipaccayo. Te patanti sannipatanti etthāti isipatanaṃ, vanaṃ. Isisaddūpapadapatadhātu",
  "anya-e0601n:589_5": "gatiyaṃ yu. Atha vā isīnaṃ patanaṃ isipatanaṃ, vanaṃ. Avhetabbaṃ voharitabbanti avhaṃ.",
  "anya-e0601n:589_6": "Āpubbavhedhātu avhayane kvi. Saṃyogaparattā ākārassa rassādeso. Isipatananti avhetabbanti",
  "anya-e0601n:589_7": "isipatanavhaṃ, vanaṃ. Saññatānanti kāyavacīmanosaṃyamantānaṃ sādhūnaṃ. Saṃyamantīti",
  "anya-e0601n:589_8": "saññatā, paccekabuddhādayo sādhū. Saṃpubbayamudhātu uparame ta. Tesaṃ saññatānaṃ.",
  "anya-e0601n:589_9": "Niketanti vasanaṭṭhānaṃ, rammaṇaṭṭhānaṃ vā. Nikitati nivasati rammati vā etthāti",
  "anya-e0601n:589_10": "niketaṃ, vanaṃ. Nipubba kitadhātu nivāse ṇa. Upagantvāti gamitvā. Tahinti tasmiṃ",
  "anya-e0601n:589_11": "isipatananāmake migadāyavane. Akusalachedanti akusalassa samucchedaṃ. Akusalaṃ chindati",
  "anya-e0601n:589_12": "samucchindati etena suttenāti akusalachedaṃ, dhammacakka pavattanasuttaṃ. Akusalasaddūpapadachididhātu dvidhākaraṇe ṇa.",
  "anya-e0601n:590_0": "Dhammacakkanti dhammacakkapavattanasuttaṃ. Ettha hi cakkasaddo sampattiyaṃ, lakkhaṇe,",
  "anya-e0601n:590_1": "rathaṅge, iriyāpathe, dāne, ratana dhammakhuracakkādīsu ca dissati. Cattārimāni bhikkhave",
  "anya-e0601n:590_2": "cakkāni, yehi samannāgatānaṃ devamanussānantiādīsu hi sampattiyaṃ dissati. Pādatalesu",
  "anya-e0601n:590_3": "cakkāni jātānīti ettha lakkhaṇe. Cakkaṃva vahato padanti ettha rathaṅge. Catucakkaṃ",
  "anya-e0601n:590_4": "navadvāranti ettha iriyāpathe. Dadaṃ bhuñja mā ca pamādo cakkaṃ vattaya sabbapāṇīnanti",
  "anya-e0601n:590_5": "ettha dāne. Dibbacakkaratanaṃ pāturahosīti ettha ratanacakke. Mayā pavattitaṃ cakkanti",
  "anya-e0601n:590_6": "ettha dhammacakke. Icchāhatassa posassa cakkaṃ bhamati matthaketi ettha khuracakke.",
  "anya-e0601n:590_7": "Khurapariyantena cakkenāti ettha paharaṇacakke. Asanivicakkanti ettha asanimaṇḍale.",
  "anya-e0601n:590_8": "Idha panāyaṃ dhammacakke daṭṭhabbo. Tañhi satipaṭṭhānādidhammaṃ cakketi pavattetīti",
  "anya-e0601n:590_9": "dhammacakkanti vuccati. Ariyasaccādidhammaṃ vā cakketi pavattetīti cakkanti. Atha",
  "anya-e0601n:590_10": "vā dhammato anapetattā dhammañca taṃ āṇācakkañcāti dhammacakkaṃ. Dhammena ñāyena",
  "anya-e0601n:590_11": "cakkanti dhammacakkaṃ, tena vuttaṃ paṭisambhidāyaṃ “dhammacakkanti kenaṭṭhena dhammacakkaṃ.",
  "anya-e0601n:590_12": "Dhammañca pavatteti cakkañcāti dhammacakkaṃ, cakkañca pavatteti dhammañcāti dhammacakkaṃ,",
  "anya-e0601n:590_13": "dhammena pavattetīti dhammacakkaṃ, dhammacariyāya pavattetīti dhammacakkaṃ, dhamme",
  "anya-e0601n:590_14": "ṭhito pavattetīti dhammacakka”ntiādi. Api ca dhammacakkanti paṭivedhañāṇampi desanāñāṇampi.",
  "anya-e0601n:590_15": "Tattha paṭivedhañāṇaṃ nāma yena ñāṇena bodhipallaṅke nisinno cattāri saccāni soḷasahākārehi",
  "anya-e0601n:590_16": "saṭṭhinayasahassehi paṭivijjhi. Desanāñāṇaṃ nāma yena ñāṇena tiparivaṭṭaṃ dvādasākāraṃ",
  "anya-e0601n:590_17": "dhammacakkaṃ pavattesi. Ubhayampetaṃ dasabalassa ure jātañāṇameva. Tesu pana dhammadesanāñāṇaṃ",
  "anya-e0601n:590_18": "adhippetaṃ. Suttaṃ pana ṭhānūpacārena dhammacakkanti vuccati. Pavattoti pañcavaggiyānaṃ",
  "anya-e0601n:590_19": "bhikkhūnaṃ dveme bhikkhave antā pabbajitena na sevitabbātiādinā adesayi.",
  "anya-e0601n:591_0": "Tamatulamabhikantanti taṃ atulaṃ abhikantanti padacchedo. Ettha tanti munindaṃ. Atulanti",
  "anya-e0601n:591_1": "sīlādīhi guṇehi kenaci asadisaṃ. Natthi tulo sadiso puggalo etassāti atulo, munindo.",
  "anya-e0601n:591_2": "Tassa hi aparimāṇāsu loka dhātūsu sīlādīhi guṇehi sadiso puggalo natthi. Asadisehi",
  "anya-e0601n:591_3": "buddhehi samoti attho. Abhikantanti sabbadevamanussehi ativiya kantaṃ kamanīyaṃ sarīravaṇṇavantaṃ.",
  "anya-e0601n:591_4": "Atirekaṃ tusitabbasarīravaṇṇasampannaṃ vā. Abhikkantavaṇṇanti hi vattabbe chandānurakkhaṇatthaṃ",
  "anya-e0601n:591_5": "kakāralopañca vaṇṇapadalopaṃ katvā vuttasandhivasena abhikantanti vuttaṃ. Uttarapadalopa",
  "anya-e0601n:591_6": "vasena vā. Munindassa pana sarīravaṇṇaṃ sabbadevamanussehi ativiya atirekaṃ vā kamiyati",
  "anya-e0601n:591_7": "tosiyatīti abhikantanti vuccati. Abhipubbakamudhātu icchākantīsu ta. Abhikantaṃ vaṇṇaṃ",
  "anya-e0601n:591_8": "sarīravaṇṇaṃ yassa soti abhikanto, munindo. Tassa hi dvattiṃsamahāpurisalakkhaṇehi",
  "anya-e0601n:591_9": "ca asītyānubyañjana lakkhaṇehi ca chabbaṇṇaraṃsīhi ca suvaṇṇavaṇṇena ca samannā gatattā",
  "anya-e0601n:591_10": "sarīrasobhaggappattito sabbadevamanussehi ativiya kamanīyo tuṭṭho sarīravaṇṇo atthīti",
  "anya-e0601n:591_11": "abhikantanti thometi. Taṃ abhikantaṃ. Vandaneyyanti devamanussānaṃ vandanārahaṃ.",
  "anya-e0601n:591_12": "Tehi vanditabbaṃ vā, vandiyate thomiyate vā vandanaṃ. Bhāvasādhanoyaṃ. Vandadhātu",
  "anya-e0601n:591_13": "vadidhātu vā abhivādanathutīsu yu. Taṃ arahatīti vandaneyyo, munindo. Vandapadaṃ",
  "anya-e0601n:591_14": "arahatitaddhite ṇeyyo.",
  "anya-e0601n:592_0": "Atha vā devamanussehi vanditabbaṃ thomitabbanti vā vandaneyyo, munindo. So hi ādimajjhapariyosāna",
  "anya-e0601n:592_1": "guṇehi samannāgatattā sabbadevamanussānaṃ vandanāraho tehi vā vanditabbo hoti. Tattha",
  "anya-e0601n:592_2": "ca ādiguṇaṃ nāma karuṇānidānaṃ sīlaṃ pāṇātipātādiviratippavattito. Majjha guṇaṃ nāma",
  "anya-e0601n:592_3": "samādhi jhānattayayogato. Pariyosānaguṇaṃ nāma paññā tato uttari karaṇīyābhāvatoti",
  "anya-e0601n:592_4": "visesena bhagavato vandaneyyanti thometi. Ahaṃ tīhi dvārehi namāmi vandāmīti sambandho.",
  "anya-e0601n:593_0": "Ayaṃ panettha saṅkhepayojanā. Akhilanidhāno sabba lokiyalokuttarasaṅkhātānaṃ sīlasamādhipaññādiguṇa",
  "anya-e0601n:593_1": "samūhānaṃ patiṭṭhāno yo yādiso munindo pañcannaṃ munīnaṃ indo issaro bhagavā, saññatānaṃ",
  "anya-e0601n:593_2": "kāyavacīmanosaṃya mantānaṃ sādhūnaṃ, niketaṃ vasanaṭṭhānaṃ rammaṇaṭṭhānaṃ vā, isipatanavhaṃ",
  "anya-e0601n:593_3": "isipatananāmikaṃ isipatananti voharitabbaṃ vā, vanaṃ migadāyavanaṃ, upagantvā gamitvā",
  "anya-e0601n:593_4": "tahiṃ tasmiṃ isipatananāmake migadāya vane, akusalassa samucchedaṃ, dhammacakkaṃ",
  "anya-e0601n:593_5": "dhammacakkappavattanasuttaṃ, pavatto pañcavaggiyānaṃ bhikkhūnaṃ adesayi, atulaṃ sīlādīhi",
  "anya-e0601n:593_6": "guṇehi kenaci asadisaṃ, abhikantaṃ sabbadevamanussehi ativiya kantaṃ kamanīyaṃ tuṭṭhi",
  "anya-e0601n:593_7": "sarīravaṇṇavantaṃ, vandaneyyaṃ deva manussānaṃ vandanārahaṃ tehi vā vanditabbaṃ,",
  "anya-e0601n:593_8": "taṃ munindaṃ ahaṃ tīhi dvārehi namāmi vandāmīti.",
  "anya-e0601n:594": "Soḷasamavandanagāthāvaṇṇanā samattā.",
  "anya-e0601n:595": "17.",
  "anya-e0601n:596": "Suciparivāritaṃ surucirappabhāhi rattaṃ,",
  "anya-e0601n:597": "Sirivisarālayaṃ gupitamindriyehupetaṃ;",
  "anya-e0601n:598": "Ravisasimaṇḍalappabhutilakkhaṇopacittaṃ,",
  "anya-e0601n:599": "Suranarapūjitaṃ sugatamādaraṃ namāmi.",
  "anya-e0601n:600_0": "17. Evaṃ soḷasamagāthāya munindaṃ vanditvā idāni suciparivāritantyādīhi sattahi guṇehi",
  "anya-e0601n:600_1": "thomitvā vanditukāmo suciparivāritantyādigāthamāha. Ayaṃ pana na jabhajaragaṇehi",
  "anya-e0601n:600_2": "ca ekagarunā ca racitattā soḷasakkharehi yuttāvāṇinīgāthāti daṭṭhabbā. Vuttañhi vuttodaye",
  "anya-e0601n:600_3": "“najabhajarā yadā bhavati vāṇinī gayuttā”ti. Tassattho. Yassaṃ paṭipādaṃ najabhajarā",
  "anya-e0601n:600_4": "nagaṇa jagaṇa bhagaṇa jagaṇa ragaṇā yadā gayuttā pādantagarunā saṃyogā ce siyuṃ,",
  "anya-e0601n:600_5": "tadā sā vuttā vāṇinī vāṇinīgāthā nāma bhavatīti.",
  "anya-e0601n:601_0": "Tattha suciparivāritanti rāgādimalavisuddhāhi ariyasāvakādiparisāhi parikkhāritaṃ",
  "anya-e0601n:601_1": "kilesamalavisuddhaṃ parikkhāravantaṃ vā. Rāgādimalehi sucati sujjhatīti suci, parisā.",
  "anya-e0601n:601_2": "Sucadhātu soceyye i. Parisamantato ariyabhikkhuādīhi deva manussehi vāriyati parikkhariyatīti",
  "anya-e0601n:601_3": "parivāro, sugato. Paripubbavaradhātu āvaraṇe parikkhāre vā ṇa. Sucīhi parisāhi parivārito",
  "anya-e0601n:601_4": "suciparivārito, sugato. Tatiya tappurisasamāsoyaṃ. Bhagavato hi sadā rāgādimala visuddhehi",
  "anya-e0601n:601_5": "ariyabhikkhuādīhi catūhi parisāhi aṭṭhahi parisāhi vā parivārito hotīti adhippāyo.",
  "anya-e0601n:601_6": "Atha vā suciparisuddhaṃ parivāritaṃ yassa soti suciparivārito, sugato. Surucirappabhāhīti",
  "anya-e0601n:601_7": "suṭṭhu kantitasarīranikkhanta byāmamattaraṃsīhi karaṇabhūtehi suṭṭhu ruciyati kamiyati",
  "anya-e0601n:601_8": "tusiyatīti surucirā, raṃsi. Supubba rucadhātu rocane iro. Pakārena bhāti dibbatīti",
  "anya-e0601n:601_9": "pabhā, raṃsi. Papubba bhādhātu dibbane kvi. Surucirā ca sā pabhā cāti surucirappabhā,",
  "anya-e0601n:601_10": "tāhi surucirappabhāhi. Rattanti niccaṃ rañjitabbakāyaṃ. Rañjiyatīti ratto, kāyo.",
  "anya-e0601n:601_11": "Ranjadhātu rāge ta. Ratto kāyo yassa soti ratto, sugato. Uttarapadalopasamā soyaṃ.",
  "anya-e0601n:601_12": "Rūpassa bhavo rūpaṃ viya, taṃ rattaṃ. Bhagavato hi sarīrato niccaṃ nikkhantehi byāmamattaraṃsīhi",
  "anya-e0601n:601_13": "rañjitabbo rūpakāyo atthīti vuttaṃ hoti.",
  "anya-e0601n:602_0": "Sirivisarālayanti paññāpuññasaṅkhātalakkhisamūhānaṃ patiṭṭhānaṃ. Ettha ca sirīti",
  "anya-e0601n:602_1": "paññāpuññānametaṃ adhivacanaṃ. Atha vā puññanibbattā sarīrasobhaggādisampatti. Sā",
  "anya-e0601n:602_2": "hi katapuññe siyati nissayati, katapuññehi vā siyati nissiyatīti sirīti vuccati,",
  "anya-e0601n:602_3": "paññāpuññaṃ, issariyaṃ vā. Sarīrasobhaggādi sampatti vā labbhati. Vuttañhi vimānavatthuaṭṭhakathādīsu",
  "anya-e0601n:602_4": "“sirīti buddhipuññānaṃ adhivacananti ca. Sirīti issariyanti ca sirīti rūpakāyasampattī”ti",
  "anya-e0601n:602_5": "ca. Sidhātu sevāyaṃ, rapaccayo ca, itthiliṅgajotakaīpaccayo ca. Sirīti hi dīghavasena",
  "anya-e0601n:602_6": "vattabbe gāthābandhattā chandānurakkhaṇatthaṃ rassavasena vuttaṃ. Visarālayanti visaraālayanti",
  "anya-e0601n:602_7": "padacchedo. Visaroti samūho. Visanti pavisanti avayavā yasmiṃ samūheti visaro, samūho.",
  "anya-e0601n:602_8": "Visadhātu pavesane arapaccayo. Atha vā visaranti samosaranti avayavā yasminti visaro.",
  "anya-e0601n:602_9": "Vipubba saradhātu samosaraṇe a. Potthakesu pana visayāla yanti yakārena pāṭho dissati.",
  "anya-e0601n:602_10": "Na so yujjati. Kasmā, visarasaddasseva samūhavācakattā. Vuttañhi abhidhānappa dīpikāyaṃ –",
  "anya-e0601n:603": "“Samūho gaṇasaṅghātā,",
  "anya-e0601n:604": "Samudāyo ca sañcayo;",
  "anya-e0601n:605": "Sandoho nivaho ogho,",
  "anya-e0601n:606": "Visaro nikaro cayo”tyādi.",
  "anya-e0601n:607_0": "Ālayanti patiṭṭhānaṃ. Ālayanti patiṭṭhanti etthāti ālayo, sugato. Āpubba lidhātu",
  "anya-e0601n:607_1": "alliyane ṇa. Sirīnaṃ paññāsaṅkhātalakkhīnaṃ visaro samūho sirīvisaro, tesaṃ ālayo",
  "anya-e0601n:607_2": "sirīvisarālayo, sugato. Taṃ sirivisarālayaṃ. Gupitamindriyehupetanti gopitabbehi",
  "anya-e0601n:607_3": "saṃvaritabbehi cakkhādīhi chahi indriyehi upetaṃ samupetaṃ samannāgataṃ. Gupiyanti",
  "anya-e0601n:607_4": "rakkhiyantīti gupitāni. Gupadhātu rakkhane ta. Idanti sahajātadhamme issariyaṃ karontīti",
  "anya-e0601n:607_5": "indriyāni. Ididhātu paramissariye iyo. Gupitāni indriyāni gupitamindriyāni, cakkhādiindriyāni",
  "anya-e0601n:607_6": "labbhanti. Tehi. Upeti sampajjatīti upeto, sugato. Upapubba idhātu gatiyaṃ ta, taṃ",
  "anya-e0601n:607_7": "upetaṃ. Kiñcāpi buddhato aññehi ariyasāvakādīhi puggalehi cakkhādiindriyāni rakkhitāni.",
  "anya-e0601n:607_8": "Buddhoyeva pana bodhipallaṅke saha vāsanāya sabba kilesānaṃ arahattamaggena viddhaṃsitattā",
  "anya-e0601n:607_9": "visiṭṭhena cakkhādi indriyaṃ rakkhito hotīti tassa gupitamindriyehupetanti thometi.",
  "anya-e0601n:608_0": "Ravisasimaṇḍalappabhutilakkhaṇopacittanti sūriyamaṇḍala candamaṇḍalādīhi pādacakkalakkhaṇehi",
  "anya-e0601n:608_1": "abhivicitrapādaṃ. Upasaddo cettha bhusaṭṭhavācako. Abhivicitraṃ sūriyamaṇḍala candamaṇḍalādiṃ",
  "anya-e0601n:608_2": "pādacakkalakkhaṇavantaṃ vā. Ettha ca ravīti sūriyo, so hi ravati sīghaṃ gacchatīti",
  "anya-e0601n:608_3": "ravīti vuccati. Rudhātu gatiyaṃ ṇi. Vuttañhi pātheyyaṭṭhakathāyaṃ “cando ujukaṃ saṇikaṃ",
  "anya-e0601n:608_4": "gacchati, sūriyassa pana ujukaṃ gamanaṃ sīgha”nti. Ṇvādi moggallāne pana “rusadde",
  "anya-e0601n:608_5": "i. O avādeso. Ravati gajjatīti ravi. Ādicco”ti vuttaṃ. Abhidhāna ṭīkāyañca “ravanti",
  "anya-e0601n:608_6": "etena sattā pabhāvitattāti ravī”ti vuttaṃ. Sasīti cando. So hi sasati tiṇena pāṇati",
  "anya-e0601n:608_7": "jīvatīti saso, sasapaṇḍito. Sasadhātu pāṇe a. Sasarūpalakkhaṇamettha atthīti sasīti",
  "anya-e0601n:608_8": "vuccati. Atīte hi sasarājā brāhmaṇavesena āgantvā yācakassa sakkarañño aṅgārarāsimhi",
  "anya-e0601n:608_9": "laṅghitvā jīvitaṃ pariccajitvā kāyaṃ adāsi. Atha pana sakko rājā tassa sasapaṇḍitassa",
  "anya-e0601n:608_10": "jīvitapariccajitassa jīvitadānaguṇo sakalakappaṃ pākaṭo hotūti pabbataṃ pīḷetvā pabbatarasaṃ",
  "anya-e0601n:608_11": "ādāya candamaṇḍale sasarūpalakkhaṇaṃ likhitvā ṭhapesi. Tasmā cando sasīti lokehi",
  "anya-e0601n:608_12": "vohariyati. Tassa pana vitthāro sasapaṇḍitajātake passitvā gahetabbo.",
  "anya-e0601n:609_0": "Atha vā sasati hiṃsati uṇhaguṇanti sasīti vuccati. Sasudhātu hiṃsāyaṃ īpaccayo. Maṇḍiyati",
  "anya-e0601n:609_1": "vibhūsiyati paricchedakaraṇavasenāti maṇḍalaṃ. Maṇḍadhātu maḍidhātu vā vibhūsane",
  "anya-e0601n:609_2": "alo. Atha vā maṇḍaṃ vibhūsanaṃ parisamantato lāti gaṇhātīti maṇḍalaṃ. Maṇḍasaddūpapada",
  "anya-e0601n:609_3": "lādhātu gahaṇe kvi. Ravino maṇḍalaṃ ravimaṇḍalaṃ, sasino maṇḍalaṃ sasimaṇḍalaṃ, ravimaṇḍalañca",
  "anya-e0601n:609_4": "sasimaṇḍalañca ravisasimaṇḍalaṃ, maṇḍalasaddo ravisaddepi yojetabbo. Maṇḍalasaddassa",
  "anya-e0601n:609_5": "dvandapadato suyyamānattā. Pabhutītiādi. So hi ādyatthavācako abyayanipāto. Ravisasimaṇḍalaṃ",
  "anya-e0601n:609_6": "pabhutiādi yassāti ravisasimaṇḍalappabhuti, pādacakkalakkhaṇaṃ labbhati. Lakkhiyati",
  "anya-e0601n:609_7": "lakkhitabbaṃ etenāti lakkhaṇaṃ, pādappa vattacakkalakkhaṇaṃ, ravisasimaṇḍalappabhuti",
  "anya-e0601n:609_8": "ca taṃ lakkhaṇañcāti ravisasimaṇḍalappabhutilakkhaṇaṃ, tena upacittaṃ ativicitraṃ",
  "anya-e0601n:609_9": "pādaṃ yassa soti ravisasimaṇḍalappabhutilakkhaṇopa citto, sugato. Atha vā upacittaṃ",
  "anya-e0601n:609_10": "ativicitraṃ ravisasi maṇḍalappabhutilakkhaṇaṃ pādacakkalakkhaṇaṃ assāti tathā, sugato. Taṃ.",
  "anya-e0601n:610_0": "Suranarapūjitanti devamanussehi pūjitabbaṃ. Suranti issariya kīḷādīhi dibbantīti",
  "anya-e0601n:610_1": "surā, devā. Suradhātu dibbane a. Atha vā surati isati devissariyaṃ pāpuṇāti virocati",
  "anya-e0601n:610_2": "cāti surā, devā. Suradhātu issariyadittīsu a. Sundarā rāvācā etesanti vā surā, devā.",
  "anya-e0601n:610_3": "Khandhasantānaṃ sakakammaṃ vā naranti niyantīti narā, manussā. Naradhātu nayane a.",
  "anya-e0601n:610_4": "Surā ca narā ca suranarā, tehi pūjitabboti suranara pūjito, sugato. Taṃ. Sugatanti",
  "anya-e0601n:610_5": "buddhaṃ. So hi sobhanaṃ gataṃ gamanaṃ etassāti sugatoti vuccati. Bhagavato hi veneyyajanūpasaṅkamanaṃ",
  "anya-e0601n:610_6": "ekantena tesaṃ hitasukhanipphādanato sobhanaṃ. Tathā lakkhaṇānubyañjanappaṭi maṇḍitarūpakāyatāya",
  "anya-e0601n:610_7": "dutavilambitakhalitānukaḍḍhananippiḷinukkuṭika kuṭilākuṭilatādi dosarahita mavahasita",
  "anya-e0601n:610_8": "rājahaṃsausabha vāraṇa migarājagamanaṃ kāyagamanaṃ. Ñāṇagamanañca vipula nimmala",
  "anya-e0601n:610_9": "karuṇā sati vīriyādi guṇavisesa sahita abhinīhārato yāva mahābodhi anavajjatāya sobhanamevāti.",
  "anya-e0601n:611_0": "Atha vā sayambhūñāṇena sakalampi lokaṃ pariññābhi samayavasena parijānanto ñāṇena",
  "anya-e0601n:611_1": "sammā gato avagatoti sugato, tathā lokasamudayaṃ pahānātisamayavasena pajahanto anuppattidhammataṃ",
  "anya-e0601n:611_2": "āpādento sammā gato avagatoti sugato, lokanirodhaṃ nibbānaṃ sacchikiriyābhisamayavasena",
  "anya-e0601n:611_3": "sammā gato avagatoti sugato, lokanirodhagāminippaṭipadaṃ bhāvanābhi samayavasena",
  "anya-e0601n:611_4": "sammā gato paṭipannoti sugato, sotāpattimaggena ye kilesā pahīnā, te kilese na puneti",
  "anya-e0601n:611_5": "na pacceti na paccāgacchatīti sugatotiādinā nayena ayamattho vibhāvetabbo. Atha vā",
  "anya-e0601n:611_6": "sundaraṃ ṭhānaṃ sammāsambodhiṃ nibbānameva vā gato adhigatoti sugato. Yasmā vā bhūtaṃ",
  "anya-e0601n:611_7": "tacchaṃ atthasaṃhitaṃ veneyyānaṃ yathārahaṃ yuttameva ca dhammaṃ bhāsati, tasmā sammā",
  "anya-e0601n:611_8": "gadatīti sugato dakārassa takāraṃ katvā. Iti sobhana gamanatādīhi sugato, taṃ sugataṃ.",
  "anya-e0601n:611_9": "Ādaranti sakkaccaṃ, ādaranaṃ ādaro. Āpubba daradhātu ādare ṇa. Taṃ ādaraṃ. Namāmīti",
  "anya-e0601n:611_10": "ahaṃ vandāmīti atthoti.",
  "anya-e0601n:612_0": "Ayaṃ panettha saṅkhepayojanā. Suciparivāritaṃ rāgādimala visuddhāhi ariyasāvakādiparisāhi",
  "anya-e0601n:612_1": "parikkhāritaṃ kilesamalavisuddhaṃ parikkhāravantaṃ vā, surucirappabhāhi suṭṭhu kantita",
  "anya-e0601n:612_2": "sarīranikkhantabyāmamattaraṃsīhi karaṇabhūtehi, rattaṃ niccaṃ rañjitabbakāyaṃ, sirivisarālayaṃ",
  "anya-e0601n:612_3": "paññāpuññasaṅkhātalakkhisa mūhānaṃ patiṭṭhānaṃ, gupitamindriyehi gupitabbehi saṃvaritabbehi",
  "anya-e0601n:612_4": "chahi cakkhādiindriyehi, upetaṃ samupetaṃ samannāgataṃ, ravisasimaṇḍalappabhutilakkhaṇopacittaṃ",
  "anya-e0601n:612_5": "sūriyamaṇḍalacandamaṇḍalādīhi pādacakkalakkhaṇehi abhivicitrapādaṃ, abhivicitraṃ",
  "anya-e0601n:612_6": "sūriya maṇḍalacandamaṇḍalādiṃ pādacakkalakkhaṇavantaṃ vā, suranarapūjitaṃ devamanussehi",
  "anya-e0601n:612_7": "pūjitabbaṃ, sugataṃ buddhaṃ ādaraṃ sakkaccaṃ ahaṃ namāmi vandāmīti.",
  "anya-e0601n:613": "Sattarasamavandanagāthāvaṇṇanā samattā.",
  "anya-e0601n:614": "18.",
  "anya-e0601n:615": "Maggoḷumpena muhapaṭighāsādiullolavīciṃ,",
  "anya-e0601n:616": "Saṃsāroghaṃ tari tamabhayaṃ pārapattaṃ pajānaṃ;",
  "anya-e0601n:617": "Tāṇaṃ leṇaṃ asamasaraṇaṃ ekatitthaṃ patiṭṭhaṃ,",
  "anya-e0601n:618": "Puññakkhettaṃ paramasukhadaṃ dhammarājaṃ namāmi.",
  "anya-e0601n:619_0": "18. Evaṃ sattarasamagāthāya sugataṃ vanditvā idāni saṃsāroghaṃ taritādīhi navahi",
  "anya-e0601n:619_1": "guṇehi thomitvā vanditukāmo maggoḷumpenatyādigāthamāha. Ayaṃ pana ma bha na ta ta",
  "anya-e0601n:619_2": "gaṇehi ca garudvayena ca racitattā sattarasakkharehi yuttā mandakkantāgāthāti daṭṭhabbā.",
  "anya-e0601n:619_3": "Vuttañhi vuttodaye “mandakkantā ma bha na tata gā go yugutvassa kehī”ti. Tassā panāyamattho.",
  "anya-e0601n:619_4": "Yassaṃ paṭipādaṃ yugutvassakehi catu cha sattayatīhi ma bha na ta ta gā magaṇa bhagaṇa",
  "anya-e0601n:619_5": "nagaṇa tagaṇa tagaṇa garū ca go garu ca ce yuttā, mandakkantāgāthānāmāti. Yugutvassakehīti",
  "anya-e0601n:619_6": "ettha ca yugasaddassa maggaphalacatubbidhapurisayugaḷavācakattā yugasaddo catusaṅkhyāvācako,",
  "anya-e0601n:619_7": "utūnaṃ hemantasisira vassanta gimha vassāna sarada utuvasena chabbidhattā utusaddo",
  "anya-e0601n:619_8": "chasaṅkhyāvācako. Assasaddo sattasaṅkhyāvācakoti veditabbo. Chappaccayaṭīkādīsu hi",
  "anya-e0601n:619_9": "“assasaddassa sattasaṅkhyāvācakabhāvo vutto”ti.",
  "anya-e0601n:620_0": "Tattha pana yo dhammarājā muhapaṭighāsādiullolavīciṃ saṃsāroghaṃ maggoḷumpena tari,",
  "anya-e0601n:620_1": "abhayaṃ pārapattaṃ pajānaṃ tāṇaṃ leṇaṃ asamasaraṇaṃ ekatitthaṃ patiṭṭhaṃ puññakkhettaṃ",
  "anya-e0601n:620_2": "paramasukhadaṃ taṃ dhammarājaṃ ahaṃ namāmīti sambandho. Etissaṃ pana atthakkamena",
  "anya-e0601n:620_3": "vaṇṇayissāmi. Muhapaṭighāsādi ullolavīcinti mohadosataṇhādisaṅkhātaṃ mahātaraṅga",
  "anya-e0601n:620_4": "khuddaūmikaṃ. Muyhanti etena sampayuttadhammā, sayaṃ vā muyhati, muyhanamattamevetanti",
  "anya-e0601n:620_5": "muho, moho. Muhadhātu vekhitte ṇa. Paṭihaññanti sampayuttadhammā, sayaṃ vā paṭihaññati",
  "anya-e0601n:620_6": "paṭihaññanamattamevetanti paṭigho, doso. Paṭipubba hanadhātu hiṃsāgatīsu a. Hanassa",
  "anya-e0601n:620_7": "gho. Asanaṃ icchanaṃ āsā, isati icchatīti vā āsā, taṇhā. Isudhātu icchāyaṃ a. Issa",
  "anya-e0601n:620_8": "ā. Muho ca paṭigho ca āsā ca muhapaṭighāsā, te ādi yesanteti muhapaṭighāsādi, lobhādikilesā",
  "anya-e0601n:620_9": "labbhanti. Ettha ca ādisaddena māna diṭṭhi vicikicchā thina uddhacca ahirika anottappakilese",
  "anya-e0601n:620_10": "ca akusalacittuppāde ca saṅgaṇhāti. Uddhaṃ udakaṃ lolati ākuletīti ullolo, mahātaraṅgo.",
  "anya-e0601n:620_11": "Upubbalola dhātu ummādane ṇa. Tīraṃ ulati gacchatīti vā ullolo. Uladhātu gatiyaṃ",
  "anya-e0601n:620_12": "olapaccayo. Vimhayaṃ vicittaṃ cinotīti vīci, khuddakaūmi. Vipubba cidhātu caye kvi.",
  "anya-e0601n:620_13": "Ullolo ca vīci ca ullolavīci. Kesuci potthakesu ca kullolavīcintipāṭho dissati. Na",
  "anya-e0601n:620_14": "so yujjati, kasmā, kullasaddassa uḷumpatthavācakattā. Ullolasaddoyeva hi mahātaraṅgattha",
  "anya-e0601n:620_15": "vācako hotīti. Vuttañhi abhidhānappadīpikāyaṃ “ullolo tu ca kallolo, mahāvīcisu kathyate”ti.",
  "anya-e0601n:621_0": "Mūlapaṇṇāsaṭṭhakathāyañca “kullo nāma taraṇatthāya kalāpaṃ katvā bandho. Pattharitvā",
  "anya-e0601n:621_1": "baddhā pana padaracāṭi ādayo uḷumpo”ti vutto. Muhapaṭighāsādieva ullolavīci. Sā asmiṃ",
  "anya-e0601n:621_2": "saṃsāroghe atthīti muhapaṭighāsādiullolavīci. Samāsantataddhitāyaṃ. Pītisukhaṃ, mahāsannaṃ,",
  "anya-e0601n:621_3": "rattidivantyādīsu viya. Evaṃ panettha vacanattho kātabbo. Pīti ca sukhañca pītisukhaṃ,",
  "anya-e0601n:621_4": "taṃ assa jhānassa atthi, tasmiṃ vā vijjatīti pītisukhaṃ, jhānaṃ. Mahantaṃ āsanaṃ",
  "anya-e0601n:621_5": "mahāsanaṃ, tassa bhāvo mahāsannaṃ. Ratti ca divā ca rattidivaṃ. Rattidivaṃ kataṃ",
  "anya-e0601n:621_6": "rattidivanti. Atha vā ullolavīci viya muhapaṭighāsādi ullolavīci, saṃsāroghaṃ labbhati.",
  "anya-e0601n:621_7": "Upamā bahubbīhisamāsoyaṃ. Yathā pana mahāsamudde bhāyitabbā mahātaraṅgaūmivegādayo",
  "anya-e0601n:621_8": "ca saṃsumāra timi tipiṅgalādi macchamakārādayo ca okiṇṇā honti, evaṃ mohādikilesā",
  "anya-e0601n:621_9": "ca akusalacittuppādā ca tehi nibbattā bhayānakā bahū jātijarābyādhimaraṇadukkhādayo",
  "anya-e0601n:621_10": "ca khandhādayo ca okiṇṇā hontīti vuttaṃ hoti. Saṃsāroghanti saṃsārasaṅkhātaṃ oghaṃ",
  "anya-e0601n:621_11": "samuddajalappavāhaṃ. Saṃpunappunaṃ abbocchinnaṃ vā sarati gacchati pavattatīti saṃsāro.",
  "anya-e0601n:621_12": "Saṃpubbasaradhātu gatiyaṃ ṇa. Khandhadhātuāyata nānaṃ abbocchinnaṃ pavattatīti attho.",
  "anya-e0601n:621_13": "Tena vuttaṃ aṭṭhakathāsu –",
  "anya-e0601n:622": "“Khandhānañca paṭipāṭi, dhātuāyatanāna ca;",
  "anya-e0601n:623": "Abbocchinnaṃ vattamānā, saṃsāroti pavuccatī”ti.",
  "anya-e0601n:624_0": "Satte ottharitvā ajjhottharitvā heṭṭhā hanati haratīti ogho, jalappavāho. Avapubba",
  "anya-e0601n:624_1": "hanadhātu haraṇe ṇa. Hanassa gho. Avasaddo ottharaṇattho. Attani patite satte heṭṭhā",
  "anya-e0601n:624_2": "katvā haneti osīdāpetīti vā ogho, jalappavāho. Avapubba hanadhātu osīdāpane ṇa. Avasaddo",
  "anya-e0601n:624_3": "heṭṭhābhāgattho. Ogho viyāti ogho, saṃsāro. Atha vā sattasaṅkhāre ottharitvā ajjhottharitvā",
  "anya-e0601n:624_4": "abhibhavitvā vaṭṭasmiṃ hanati haratīti ogho, ohaneti osīdāpeti vaṭṭasmiṃ sattasaṅkhāreti",
  "anya-e0601n:624_5": "vā ogho, rāgādi kilesā labbhanti. Saṃsāroeva ogho saṃsārogho, taṃ saṃsāroghaṃ.",
  "anya-e0601n:625_0": "Maggoḷumpenāti ettha maggaoḷumpenāti padacchedo. Aṭṭhamaggaṅgasaṅkhātena kullenāti",
  "anya-e0601n:625_1": "attho. Ettha ca maggo vuccati aṭṭhaṅgikamaggo. Magganti gacchanti buddhā ca ariyasāvakā",
  "anya-e0601n:625_2": "ca agataṃ disaṃ nibbānanti maggo. Aṭṭhaṅgiko maggo. Maggadhātu gatiyaṃ a. Vuttañhi",
  "anya-e0601n:625_3": "paṭisambhidāmagge “etena maggena buddhā ca sāvakā ca agataṃ disaṃ nibbānaṃ gacchantīti",
  "anya-e0601n:625_4": "aṭṭhaṅgiko maggo”ti. Atha vā nibbānaṃ maggati gavesatīti maggo, nibbānatthikehi maggiyati",
  "anya-e0601n:625_5": "gavesiyatīti vā maggo, aṭṭhaṅgiko maggo. Ñāṇena dassiyatīti attho. Maggadhātu gavesane",
  "anya-e0601n:625_6": "a. Vuttañhetaṃ mahāvaggasaṃyuttaṭṭhakathāyaṃ “maggoti kenaṭṭhena maggo, nibbānaṃ",
  "anya-e0601n:625_7": "magganaṭṭhena nibbānatthikehi magganiyaṭṭhena cā”ti. Atha vā maggiyati paṭipajjiyatīti",
  "anya-e0601n:625_8": "maggo, nibbānatthikehi aṭṭhaṅgiko maggo paṭipajjiyatīti attho. Uḷu vuccati udakaṃ,",
  "anya-e0601n:625_9": "tato pāti rakkhatīti uḷupo, soyeva niggahitāgamavasena uḷumpo, kullo. Uḷusaddūpapadapādhātu",
  "anya-e0601n:625_10": "rakkhane kvi. Maggoeva uḷumpo maggoḷumpo, maggasaṅkhāto vā uḷumpo tathā, maggasadiso",
  "anya-e0601n:625_11": "vā uḷumpo tathā, maggo viya vā uḷumpo tathā, maggo ca uḷumpo ca maggoḷumpo. Atha",
  "anya-e0601n:625_12": "vā uḷumpoeva maggo maggoḷumpo, uḷumpasaṅkhāto vā maggo tathā, uḷumpa sadiso vā maggo",
  "anya-e0601n:625_13": "tathā, uḷumpo viya vā maggo tathā, uḷumpo ca maggo ca maggoḷumpoti evaṃ rūpakasadisaupamā",
  "anya-e0601n:625_14": "samupekkhatthavasena ca parapakkha sakapakkhatthavasena ca vacanattho veditabbo.",
  "anya-e0601n:625_15": "Tena maggoḷumpena. Tarīti atari. Dhammarājā hi aṭṭhamaggaṅganāvāya saṃsāroghaṃ taritvā",
  "anya-e0601n:625_16": "nibbānatīraṃ pāpuṇāti. Atītā buddhā pāpuṇiṃsu. Anāgatā buddhā pāpuṇissantīti vuttaṃ",
  "anya-e0601n:625_17": "hoti. Vuttañhi mahāvaggasaṃyutte",
  "anya-e0601n:626": "“Ekāyanaṃ jātikhayantadassī,",
  "anya-e0601n:627": "Maggaṃ pajānāti hitānukampī;",
  "anya-e0601n:628": "Etena maggena tariṃsu pubbe,",
  "anya-e0601n:629": "Tarissantiyeva taranti ogha”nti; Buddhavaṃse ca",
  "anya-e0601n:630": "“Saṃsārasotaṃ chinditvā, viddhaṃsetvā tayo bhave;",
  "anya-e0601n:631": "Dhammanāvaṃ samāruyha, tāremi janataṃ bahu”nti.",
  "anya-e0601n:632_0": "Abhayanti jātijarābyādhimaraṇabhayādīnaṃ abhāvato nibbhayaṃ. So hi bhagavā natthi",
  "anya-e0601n:632_1": "bhayaṃ etassāti abhayoti vuccati. Atha vā abhayanti khemaṃ. Tañhi nibbānaṃ natthi",
  "anya-e0601n:632_2": "jātiādibhayaṃ etthāti abhayanti vuccati. Etasmiṃ pana dutiyavikappe taṃ padaṃ pārantipade",
  "anya-e0601n:632_3": "visesanaṃ. Pārapattanti ettha pāranti saṃsāravaṭṭassa paratīraṭṭhena vuccati nibbānaṃ.",
  "anya-e0601n:632_4": "Tañhi udakaṃ pāti rakkhatīti pāraṃ, samuddapāraṃ. Pādhātu rakkhane aro. Atha vā pāreti",
  "anya-e0601n:632_5": "samattheti taraṅgādayo vāretunti pāraṃ. Pāradhātu samatthiyaṃ a. Pāraṃ viyāti pāranti",
  "anya-e0601n:632_6": "vuccati. Nītatthena pana evaṃ vacanattho kātabbo. Jāti bhayādiṃ pāti rakkhati etthāti",
  "anya-e0601n:632_7": "pāraṃ, pāreti samattheti ettha vā jātibhayādayo vāretunti pāraṃ, nibbānaṃ. Taṃ pajjittha",
  "anya-e0601n:632_8": "adhigamitthāti pārapatto, dhammarājā. Pārasaddūpapada padadhātu gatiyaṃ ta. Atha",
  "anya-e0601n:632_9": "vā mutto moceyyantiādinā nayena pavattassa mahābhinīhārassa sakalassa saṃsāradukkhassa",
  "anya-e0601n:632_10": "vā sabbaññutañāṇādiguṇānaṃ vā pāraṃ pariyantaṃ patto gatoti pārapatto, dhammarājā.",
  "anya-e0601n:632_11": "Pārasaddo hi pariyanta vācako. Taṃ pārapattaṃ. Pajānanti sabbasattānaṃ. Tehi kammakilesehi",
  "anya-e0601n:632_12": "pakārena janiyati nibbattiyatīti pajāti vuccanti. Tesaṃ pajānaṃ.",
  "anya-e0601n:633_0": "Tāṇanti tāyanaṭṭhena tāṇaṃ. Sattānaṃ saṃsāra bhayato tāyati rakkhatīti tāṇo, dhammarājā.",
  "anya-e0601n:633_1": "Tādhātu rakkhane yu. Atha vā tāṇanti sattānaṃ saṃsāravaṭṭadukkhato paripālanaṭṭhena",
  "anya-e0601n:633_2": "tāṇaṃ. So hi dhammarājā sattānaṃ saṃsāravaṭṭadukkhato dhammadesanāya magga phalanibbānasukhaṃ",
  "anya-e0601n:633_3": "dadanto tāyati pāletīti tāṇoti vuccati. Taṃ tāṇaṃ. Leṇanti nilīyanaṭṭhena leṇaṃ,",
  "anya-e0601n:633_4": "jātibhayādīhi pīḷitehi sattehi līyanti nilīyanti etthāti leṇo, dhammarājā. Līdhātu",
  "anya-e0601n:633_5": "nilīyane yu. Atha vā leṇanti saṃsārabhayaṃ passantehi nilīyanaṭṭhena leṇaṃ. So hi",
  "anya-e0601n:633_6": "dhammarājā saṃsāranissaraṇatthikehi līyanti nilīyanti etthāti leṇoti vuccati. Taṃ",
  "anya-e0601n:633_7": "leṇaṃ. Dhammarājā hi saṃsārabhayehi pīḷitānaṃ sabbasattānaṃ tāṇaṃ leṇaṃ saraṇaṃ parāyanaṃ",
  "anya-e0601n:633_8": "ṭhānaṃ hotīti vuttaṃ hoti.",
  "anya-e0601n:634_0": "Asamasaraṇanti sabbasattānaṃ asadisaavassayanaṃ, natthi etassa samo sadiso sīlādiguṇenāti",
  "anya-e0601n:634_1": "asamo, dhammarājā. Sarati gacchati avassayati etthāti saraṇo, dhammarājā. Saradhātu",
  "anya-e0601n:634_2": "gatimhi yu. Asamo asadiso hutvā saraṇoti asamasaraṇo, dhammarājā. Sambhāva nākammadhārayasamāsoyaṃ.",
  "anya-e0601n:634_3": "Dhammarājā hi sabbasampattisukhānaṃ dāyakattā sabbasattānaṃ anaññasādhāraṇaṃ asamaṃ",
  "anya-e0601n:634_4": "saraṇaṃ avassayanaṃ parāyanaṃ hotīti attho. Taṃ asamasaraṇaṃ. Ekatitthanti nibbānapāragamanānaṃ",
  "anya-e0601n:634_5": "ekatitthabhūtaṃ. Taranti uttaranti ettha etena vā najjasamuddādinti titthaṃ. Najjasamuddādīnaṃ",
  "anya-e0601n:634_6": "pārimatīragamanatthaṃ otaraṇaṭṭhānaṃ labbhati. Taradhātu otaraṇe tha. Rassa to, ikārāgamo.",
  "anya-e0601n:634_7": "Manussānaṃ ekaṃ titthaṃ ekatitthaṃ, taṃ viyāti ekatittho, dhammarājā. Yathā hi titthena",
  "anya-e0601n:634_8": "najjādiṃ tarantā manussā pārimatīraṃ sukhaṃ pāpuṇanti, na atitthena, evaṃ seṭṭhabhūtena",
  "anya-e0601n:634_9": "buddhatitthena saṃsāroghaṃ tarantā veneyyasattā nibbānapāraṃ sukhaṃ pāpuṇanti, na",
  "anya-e0601n:634_10": "atitthena aññatitthiyena, tasmā dhammarājaṃ ekatitthoti thometi. Nītatthena pana",
  "anya-e0601n:634_11": "eko seṭṭho hutvā nibbānapāraṃ taranti uttaranti etthāti eka tittho, dhammarājā. Khemaṃ",
  "anya-e0601n:634_12": "nibbānapāraṃ taritukāmā veneyyasattā ettha buddhatitthe desitadhammaṃ sutvā desitadhammānurūpaṃ",
  "anya-e0601n:634_13": "paṭipajjitvā saṃsāroghaṃ aṭṭhamaggaṅganāvāya chinditvā khemaṃ nibbānapāraṃ sukhaṃ",
  "anya-e0601n:634_14": "taranti, ititasmā etthātipadena niddiṭṭho so buddho sabbasattānaṃ eko seṭṭho tittho",
  "anya-e0601n:634_15": "nāma. Na aññatitthiyā ekatitthā nāma hontīti attho. Taṃ ekatitthaṃ.",
  "anya-e0601n:635_0": "Patiṭṭhanti sabbasattānaṃ mahādīpaṃ viya patiṭṭhaṃ ādhārabhūtaṃ. Paṭisaraṇaṃ leṇaṃ",
  "anya-e0601n:635_1": "parāyananti attho. Patiṭṭhahanti etthāti patiṭṭho, dhammarājā. Patipubbaṭṭhādhātu",
  "anya-e0601n:635_2": "gatinivattimhi a. Dhammarājā hi sabbasukhatthikānaṃ sattānaṃ mahādīpo viya patiṭṭho",
  "anya-e0601n:635_3": "paṭisaraṇo leṇo parāyano hotīti attho, taṃ patiṭṭhaṃ. Puññakkhettanti nibbānasukhatthikānaṃ",
  "anya-e0601n:635_4": "puññabījassa khettabhūtaṃ. Puññatthikānaṃ puññabījassa vapanaṭhānaṃ khettabhūtaṃ",
  "anya-e0601n:635_5": "vā, attano kārakaṃ pavati sodhetīti puññaṃ, kusalaṃ. Pudhātu sodhane ṇyo. Atha vā",
  "anya-e0601n:635_6": "paraṃ pujjabhāvaṃ janetīti puññaṃ, sadā pūjitaṃ vā janetīti puññaṃ, kusalaṃ. Pūjasaddūpapada",
  "anya-e0601n:635_7": "janadhātu ṇyo. Niruttinayena saddasiddhi veditabbā. Avasesaṃ apuññaṃ punāti sodhetīti",
  "anya-e0601n:635_8": "vā puññaṃ, kusalaṃ. Pudhātu sodhane ṇyo. Khittaṃ vuttaṃ bījaṃ tāyati rakkhatīti khettaṃ,",
  "anya-e0601n:635_9": "kedārādi. Khipasaddūpapada tādhātu rakkhane kvi. Bījāni vapantānaṃ manussānaṃ mahapphalabhāvakaraṇena",
  "anya-e0601n:635_10": "bījaṃ rakkhatīti attho. Atha vā khipanti vapanti ettha bījānīti khettaṃ. Khipadhātu",
  "anya-e0601n:635_11": "peraṇe khepe vā ta. Khettaṃ viyāti khetto. Dhammarājā. Nītatthena pana puññabījāni",
  "anya-e0601n:635_12": "vapantānaṃ sattānaṃ mahapphala bhāvakaraṇena khittaṃ vuttaṃ puññabījaṃ tāyati rakkhatīti",
  "anya-e0601n:635_13": "khetto. Atha vā nibbānatthikehi puññabījāni khipiyanti vapiyanti etthāti khetto.",
  "anya-e0601n:635_14": "Dhammarājāti kātabbo. Puññānaṃ khettaṃ puññakkhetto, dhammarājā. Yathā hi rañño vā",
  "anya-e0601n:635_15": "amaccādīnaṃ vā sālīnaṃ vā yavānaṃ vā virūhanaṭṭhānaṃ rañño vā amaccādīnaṃ vā sālikhettaṃ",
  "anya-e0601n:635_16": "yavakhettanti vuccati. Evaṃ dhammarājā sabbalokassa puññamahabbalabhāvakaraṇena puññānaṃ",
  "anya-e0601n:635_17": "virūha naṭṭhānaṃ dhammarājaṃ nissāya sattalokassa nānāppakārahita sukhasaṃvattanikāni",
  "anya-e0601n:635_18": "puññāni virūhanti, tasmā dhammarājā puññakkhettanti abhitthavitoti vuttaṃ hoti. Taṃ puññakkhettaṃ.",
  "anya-e0601n:636_0": "Paramasukhadanti uttamaṃ nibbānasukhaṃ dadamānaṃ. Vuttañhi “nibbānaṃ paramaṃ sukha”nti.",
  "anya-e0601n:636_1": "Ettha ca paramasaddo uttamatthavācako anipphannapāṭi padiko. Atha vā paraṃ atirekaṃ",
  "anya-e0601n:636_2": "ariyehi mānitabbanti paramaṃ, nibbānaṃ. Parapubbamādhātu māne a. Pakārena ariyehi",
  "anya-e0601n:636_3": "ramiyati etthāti vā paramaṃ, nibbānaṃ. Papubbaramudhātu ramane ṇa. Abhidhānaṭīkāyaṃ",
  "anya-e0601n:636_4": "pana “paraṃ paccanīkaṃ māretīti paramaṃ. Pakaṭṭhabhāve ramatīti paramaṃ. Ṇo”ti vuttaṃ.",
  "anya-e0601n:636_5": "Tassa sukhaṃ paramasukhaṃ. Paramaṃ uttamaṃ vā sukhaṃ paramasukhaṃ. Taṃ dadātīti paramasukhado,",
  "anya-e0601n:636_6": "dhammarājā. Paramasukhasaddūpapada dādhātu dāne kvi. Dhammarājā pana veneyyasattānaṃ",
  "anya-e0601n:636_7": "dhammadesanāya ca catupaccayappaṭiggahaṇena ca nibbānasukhaṃ detīti vuttaṃ hoti.",
  "anya-e0601n:636_8": "Taṃ paramasukhadaṃ. Dhammarājanti buddhaṃ. So hi lokiya lokuttaradhammehi devamanussānaṃ",
  "anya-e0601n:636_9": "rañjeti tosetīti dhammarājāti. Atha vā pāramīdhammeneva buddhattaṃ patvā rājā jātoti",
  "anya-e0601n:636_10": "dhammarājāti. Pāramīdhammeneva jāto vā rājāti dhammarājāti ca vuccati. Taṃ dhammarājaṃ",
  "anya-e0601n:636_11": "ahaṃ namāmīti sambandho.",
  "anya-e0601n:637_0": "Ayaṃ panettha saṅkhepayojanā. Yo dhammarājā muha paṭighāsādiullolavīciṃ mohadosataṇhādisaṅkhātaṃ",
  "anya-e0601n:637_1": "mahātaraṅga khuddakaūmikaṃ, saṃsāroghaṃ saṃsārasaṅkhātaṃ oghaṃ samuddajalappavāhaṃ.",
  "anya-e0601n:637_2": "Maggoḷumpena aṭṭhamaggaṅgasaṅkhātena kullena tari atariṃ, abhayaṃ khemaṃ, jātiādīnaṃ",
  "anya-e0601n:637_3": "abhāvato nibbhayaṃ vā, pārapattaṃ nibbānapāraṃ pattaṃ adhigataṃ, pajānaṃ sabba sattānaṃ,",
  "anya-e0601n:637_4": "tāṇaṃ tāyanaṭṭhena tāṇaṃ rakkhaṇaṃ. Leṇaṃ nilīyanaṭṭhena leṇaṃ nilīyanaṃ, asamasaraṇaṃ",
  "anya-e0601n:637_5": "sabbasattānaṃ asadisaavassayanaṃ, ekatitthaṃ nibbānapāragamanānaṃ ekatittha bhūtaṃ,",
  "anya-e0601n:637_6": "patiṭṭhaṃ sabbasattānaṃ mahādīpaṃ viya patiṭṭhaṃ ādhārabhūtaṃ, puññakkhettaṃ nibbānasukhatthikānaṃ",
  "anya-e0601n:637_7": "puññabījassa khettabhūtaṃ, puññatthikānaṃ puññabījassa vapanaṭṭhānaṃ khettabhūtaṃ",
  "anya-e0601n:637_8": "vā, paramasukhaṃ uttamaṃ nibbānasukhaṃ dadamānaṃ, dhammarājaṃ buddhaṃ lokiyalokuttara",
  "anya-e0601n:637_9": "dhammehi pajānaṃ rañjāpanaṃ vā, pāramīdhammeneva buddhabhāvaṃ jātaṃ buddhaṃ vā, ahaṃ",
  "anya-e0601n:637_10": "tīhi dvārehi namāmīti.",
  "anya-e0601n:638": "Aṭṭhārasamavandanagāthāvaṇṇanā samattā.",
  "anya-e0601n:639": "19.",
  "anya-e0601n:640": "Kaṇḍambaṃmūle parahitakaro yo munindo nisinno;",
  "anya-e0601n:641": "Accheraṃ sīghaṃ nayanasubhagaṃ ākulaṇṇaggijālaṃ;",
  "anya-e0601n:642": "Dujjāladdhaṃsaṃ munibhijahitaṃ pāṭiheraṃ akāsi;",
  "anya-e0601n:643": "Vande taṃ seṭṭhaṃ paramaratijaṃ iddhidhammehupetaṃ.",
  "anya-e0601n:644_0": "19. Evaṃ aṭṭhārasamagāthāya dhammarājaṃ vanditvā idāni sāvatthiyaṃ kaṇḍambamūle iddhipāṭiherādīhi",
  "anya-e0601n:644_1": "guṇehi munindassa thometvā vanditukāmo kaṇḍambaṃmūletyādi gāthamāha. Ayaṃ pana matanayayayagaṇehi",
  "anya-e0601n:644_2": "ca pañca yati chayati sattaya tīhi ca racitattā aṭṭhārasakkharehi yuttā kusumitalatā",
  "anya-e0601n:644_3": "vellitāgāthāti daṭṭhabbā. Vuttañhi vuttodaye “mo to no yo yā kusumitalatā vellitākkhutvisīhī”ti.",
  "anya-e0601n:644_4": "Ayaṃ panettha yojanā. Yassaṃ paṭipādaṃ akkhutvisīhi pañcayati chayati sattayatīhi",
  "anya-e0601n:644_5": "mogaṇo ca togaṇo ca nogaṇo ca yogaṇo ca yā yagaṇadvayañca ce yuttā, sā gāthā kusumitalatā",
  "anya-e0601n:644_6": "vellitā kusumitalatā vellitā gāthā nāmāti. Ettha ca akkhasaddassa pañcindriyavācakattā",
  "anya-e0601n:644_7": "akkhasaddo pañcasaṅkhyāvācakoti veditabbo. Utūnaṃ hemantasisīravassantagimhavassānasaradavasena",
  "anya-e0601n:644_8": "chabbidhattā utusaddo chasaṅkhyāvācakoti. Isisaddo vipassīādīnaṃ buddhānaṃ sattavidhattā",
  "anya-e0601n:644_9": "sattasaṅkhyāvācakoti veditabboti.",
  "anya-e0601n:645_0": "Tattha pana parahitakaro yo munindo kaṇḍambamūle nisinno pāṭiheraṃ sīghaṃ akāsi,",
  "anya-e0601n:645_1": "taṃ munindaṃ ahaṃ vande vandāmīti sambandho. Atthakkamena panettha vaṇṇayissāmi.",
  "anya-e0601n:645_2": "Parahitakaroti attanā paresaṃ sabbasattānaṃ hitaṃ atthaṃ karonto. Hinoti vaḍḍhati",
  "anya-e0601n:645_3": "sukhaṃ etenāti hitaṃ, atthaṃ payojanaṃ vā. Hidhātu vaḍḍhane ta. Taṃsamaṅgino lokiyalokuttarasukhaṃ",
  "anya-e0601n:645_4": "vaḍḍhatīti attho. Paresaṃ hitaṃ parahitaṃ, taṃ karotīti parahitakaro, munindo. So",
  "anya-e0601n:645_5": "hi dīpaṅkarassa bhagavato pādamūle laddhabyākaraṇato paṭṭhāya attano sukhaṃ pajahanto",
  "anya-e0601n:645_6": "sattalokassa hitasukhatthāya kappasata sahassādhikāni cattāri asaṅkhyeyyāni samatiṃsapāramiyo",
  "anya-e0601n:645_7": "pañcamahāpariccāge ca karonto sabbaññubuddhabhāvaṃ pattakāle ca pañcacattālīsavassāni",
  "anya-e0601n:645_8": "dhamma desanāya sattalokassa lokiyalokuttarahita sukhaṃ karotīti parahitakaroti thometi.",
  "anya-e0601n:645_9": "Yoti yo yādiso. Munindoti buddho. So hi agāriya muni, anagāriyamuni, sekkhamuni,",
  "anya-e0601n:645_10": "asekkhamuni, paccekamunivasena pañcannaṃ munīnaṃ indoti munindoti vuccati. Kaṇḍambamūleti",
  "anya-e0601n:645_11": "ettha kaṇḍaambamūleti padacchedo. Chandānurakkhaṇatthaṃ bindāgamo. Kaṇḍanāmikena",
  "anya-e0601n:645_12": "pasenadīkosalarañño uyyānapālena ropitassa setambarukkhassa samīpeti attho. Ettha",
  "anya-e0601n:645_13": "ca kaṇḍanti tasseva nāmaṃ. Atha vā kaṃ vuccati sukhaṃ, taṃ ḍeti gacchati pāpuṇātīti",
  "anya-e0601n:645_14": "kaṇḍo, uyyānapālo. Kaṃsaddūpapadaḍi dhātu gatiyaṃ ṇa. Kaṃ vuccati vā udakaṃ, taṃ",
  "anya-e0601n:645_15": "rukkhesu siñcanaṃ ṭināti jānātīti kaṇḍo, uyyānapālo uyyāna nāyako vā. Phalakāmehi",
  "anya-e0601n:645_16": "janehi amiyati gamiyatīti ambo, setambarukkho. Amadhātu gatiyaṃ bo. Kaṇḍanāmikena",
  "anya-e0601n:645_17": "uyyānapālena ropito ambo kaṇḍambo, tassa mūlaṃ samīpanti kaṇḍambamūlaṃ, tasmiṃ kaṇḍambamūle.",
  "anya-e0601n:646_0": "Nisinnoti vasamāno. Vimhāpaniyaṭṭhena accheraṃ. Ayañhi accherasaddo vimhayatthavācako",
  "anya-e0601n:646_1": "anipphannapāṭi padiko. Atha vā ābhuso vimhayo carati pavattatīti accheraṃ, pāṭiheraṃ.",
  "anya-e0601n:646_2": "Āpubba caradhātu gatiyaṃ a. Caradhātussaccherādeso. Ākārassa rasso. Andhassa pabbatārohanaṃ",
  "anya-e0601n:646_3": "viya niccaṃ na carati na pavattatīti accheraṃ, pāṭiheraṃ. Napubba caradhātu gatiyaṃ",
  "anya-e0601n:646_4": "a. Yathā hi andhassa pabbātārohanaṃ niccaṃ na hoti, kadāciyeva hoti, evameva bhagavato",
  "anya-e0601n:646_5": "pāṭihāriyaṃ niccaṃ na hoti, kadāciyeva hoti. Tasmā taṃ accheranti vuccati. Tena vuttaṃ",
  "anya-e0601n:646_6": "nettiaṭṭhakathāyaṃ “yaṃ abhiṇhaṃ na pavattati, taṃ acchariya”nti. Atha vā accharaṃ",
  "anya-e0601n:646_7": "paharituṃ yogganti acchariyaṃ. Yoggataddhite ṇiyapaccayo. Acchariyanti hi vattabbe",
  "anya-e0601n:646_8": "chandānurakkhaṇatthaṃ iyasaddalopena accheranti vuttaṃ. Vuttañhetaṃ sīlakkhandhavaggaṭṭhakathāyaṃ",
  "anya-e0601n:646_9": "“andhassa pabbatārohanaṃ viya niccaṃ na hotīti acchariyaṃ. Ayaṃ tāva saddanayo. Ayaṃ",
  "anya-e0601n:646_10": "pana aṭṭhakathānayo, accharāyogganti acchariyaṃ, accharaṃ paharituṃ yuttanti attho”ti.",
  "anya-e0601n:646_11": "Nayanasubhaganti devamanussānaṃ pasādacakkhussa sobhanapattaṃ. Samavisamaṃ dassentaṃ",
  "anya-e0601n:646_12": "attabhāvaṃ netīti nayanaṃ, pasādacakkhu. Nīdhātu naye yu. Tassa subhaṃ sobhanaṃ gacchatīti",
  "anya-e0601n:646_13": "nayanasubhagaṃ, pāṭiheraṃ. Nayanasubha saddūpapadagamudhātu gatiyaṃ kvi. Taṃ nayanasubhagaṃ.",
  "anya-e0601n:647_0": "Ākulaṇṇaggijālanti ettha ākulaaṇṇaaggijālanti padacchedo. Parikiṇṇa udakadhāra aggisikhāvantaṃ.",
  "anya-e0601n:647_1": "Atha vā parisamantato kulaṃ pakiṇṇaṃ aññamaññamissakaṃ yamakaṃ yamakaṃ udakajālaaggijālavantanti",
  "anya-e0601n:647_2": "attho. Ābhuso kulati udakaggijālaṃ aññamaññamissakaṃ karotīti ākulaṃ, udakaggijālaṃ.",
  "anya-e0601n:647_3": "Āpubbakuladhātu karaṇe a. Ābhusaṃ kulati bandhati aññamaññanti vā ākulaṃ. Atha vā",
  "anya-e0601n:647_4": "āsamantato kulati yamakaṃ yamakaṃ udakaggijālaṃ pavattatīti ākulaṃ, udakaggijālaṃ.",
  "anya-e0601n:647_5": "Udakajālaṃ aggijālena aggijālañca udakajālena sammisso hotīti attho. Ananti jīvanti",
  "anya-e0601n:647_6": "etena sattāti aṇṇaṃ, udakaṃ. Anadhātu jīvāyaṃ a. Nassa ṇo. Tassa dvittaṃ. Dvibhāvo",
  "anya-e0601n:647_7": "vā. Atha vā arati gacchati taṃ taṃ ṭhānanti aṇṇaṃ. Aradhātu gatimhito. Tassa annādeso,",
  "anya-e0601n:647_8": "dhātvantalopo, nnassa ṇṇattaṃ. Aṇṇassa dhāraṃ aṇṇaṃ. Uttarapadalopena. Kuṭilabhāvena",
  "anya-e0601n:647_9": "ajati gacchatīti aggi, ajadhātu gatiyaṃ i. Jassa ggo. Jalati dibbatīti jālaṃ, sikhaṃ.",
  "anya-e0601n:647_10": "Jaladhātu dittiyaṃ ṇa. Aggino jālaṃ aggijālaṃ. Aṇṇañca aggijālañca aṇṇaggijālaṃ,",
  "anya-e0601n:647_11": "ākulaṃ parikiṇṇaṃ aṇṇaggijālaṃ assāti ākulaṇṇaggijālaṃ, yamaka pāṭiheraṃ labbhati.",
  "anya-e0601n:647_12": "Taṃ ākulaṇṇaggijālaṃ.",
  "anya-e0601n:648_0": "Dujjāladdhaṃsanti duṭṭhu diṭṭhivādasaṅkhātajālaṃ viddhaṃsitaṃ. Duṭṭhu jalati bandhati",
  "anya-e0601n:648_1": "saṃsāravaṭṭeti dujjālaṃ, diṭṭhivādajālaṃ. Titthiya vādo hi natthi dinnantiādinayapavatto",
  "anya-e0601n:648_2": "saṃsārato nissaritumappadānavasena jālasadisattā dujjālanti attho. Dupubba jaladhātu",
  "anya-e0601n:648_3": "bandhane ṇo. Taṃ dhaṃsati viddhaṃsatīti dujjāladdhaṃsaṃ, yamakapāṭihāriyaṃ. Munibhijahitanti",
  "anya-e0601n:648_4": "munibhi ajahitanti padacchedo. Tattha munibhīti sabbasammāsambuddhehi. Te hi monaṃ",
  "anya-e0601n:648_5": "vuccati sabbaññutañāṇaṃ, taṃ etesaṃ atthīti munīti vuccanti. Kāyamoneyya vacīmoneyya",
  "anya-e0601n:648_6": "manomoneyyaṃ etesaṃ atthīti vā muni. Assatthitaddhite ṇīpaccayo. Atha vā idhaloka",
  "anya-e0601n:648_7": "paralokaṃ attahita parahitaṃ hitāhitañca munanti jānantīti munīti vuccanti. Tehi munībhi.",
  "anya-e0601n:649_0": "Ajahitanti avijahitaṃ apariccattaṃ vā, hātabbaṃ cajitabbanti jahitaṃ. Hādhātu cāge",
  "anya-e0601n:649_1": "ta. Na jahitaṃ ajahitaṃ, pāṭiheraṃ. Taṃ ajahitaṃ. Bhagavato hi sāvatthinagarassa",
  "anya-e0601n:649_2": "dakkhiṇadvāre kaṇḍambarukkhamūle kataṃ pāṭihāriyañca bhagavā pana tasmiṃ pāṭihāriyāvasāne",
  "anya-e0601n:649_3": "tāvatiṃsapuraṃ gato, tasmiṃ pārichattakamūlamhi paṇḍukambalanāmake silāsane sannisinno",
  "anya-e0601n:649_4": "devānaṃ abhidhammakathāya desanā ca sabbasammāsambuddhehi avijahitā dhammatāyeva",
  "anya-e0601n:649_5": "hotīti vuttaṃ hoti. Buddhavaṃsaṭṭhakathāyañhi samatiṃsadhammatāpakāsane sāvatthi",
  "anya-e0601n:649_6": "nagaradvāre yamakapāṭihāriyakaraṇaṃ. Tāvatiṃse bhavane abhidhammadesanāti dhammatābhāvena",
  "anya-e0601n:649_7": "vuttaṃ. Tasmā pāṭiheraṃ munībhijahitanti thometi.",
  "anya-e0601n:650_0": "Pāṭiheranti paccanīkapaṭiharaṇavasena pāṭihāriyaṃ, paṭipakkhe titthiye madditvā hinoti",
  "anya-e0601n:650_1": "pavattatīti pāṭiheraṃ. Paṭipubbahidhātu gatiyaṃ ṇo. Hissa heraṇideso. Atha vā bhagavato",
  "anya-e0601n:650_2": "ca sāsanassa ca paṭipakkhe titthiye harati apanetīti pāṭiheraṃ, iddhividhañāṇaṃ.",
  "anya-e0601n:650_3": "Paṭipubbaharadhātu apanayane ṇo. Paṭiharati apaneti sattānaṃ diṭṭhimānopagatāni cittānīti",
  "anya-e0601n:650_4": "vā pāṭiheraṃ. Appasannānaṃ pasādaṃ āharatīti vā pāṭiheraṃ. Samāhite citte vigatūpakkilese",
  "anya-e0601n:650_5": "katakiccena paṭipacchā haritabbaṃ pavattetabbanti vā pāṭiheraṃ. Paṭīti hi ayaṃsaddo",
  "anya-e0601n:650_6": "pacchāti etassa atthaṃ bodheti. Tasmiṃ paṭipaviṭṭhamhi añño āgacchi brāhmaṇotiādīsu",
  "anya-e0601n:650_7": "viya. Atha vā paṭipunappunaṃ udakaggijālaṃ abbocchinnaṃ yamakaṃ yamakaṃ hutvā harati",
  "anya-e0601n:650_8": "pavattatīti pāṭiheraṃ, yamakapāṭihāriyaṃ. Tañca pana iddhipāṭihāriya, ādesanāpāṭihāriya,",
  "anya-e0601n:650_9": "anusā sanī pāṭihāriyavasena tividhaṃ hoti. Tesu pana idha iddhipāṭihāriyaṃ adhippetanti.",
  "anya-e0601n:650_10": "Sīghanti khippaṃ āsuṃ lahuṃ vā. Taṃ pana akāsītipade kriyāvisesanaṃ. Seti lahu hutvā",
  "anya-e0601n:650_11": "pavattatīti sīghaṃ. Sidhātu gatimhi ghapaccayo. Dīgho. Akāsīti akari.",
  "anya-e0601n:651_0": "Ettha ca pāṭihāriyamevaṃ veditabbaṃ. Bhagavā hi abhisambodhito sattame saṃvacchare",
  "anya-e0601n:651_1": "sāvatthinagarassa dakkhiṇadvāre kaṇḍambarukkhamūle devānamindena sakkena āṇāpitena",
  "anya-e0601n:651_2": "visukammadevaputtena nimmite dvādasayojane ratana maṇḍape bhagavatā nimmite yojanappamāṇe",
  "anya-e0601n:651_3": "ratanapallaṅke ratanacaṅkame ca nisīditvā tiyojanike dibbasetacchatte dhārayamāne",
  "anya-e0601n:651_4": "samantato dvādasayojanāya parisāya atthādānaparidīpanaṃ titthiyamaddanaṃ uparimakāyato",
  "anya-e0601n:651_5": "aggikkhandho pavattati, heṭṭhimakāyato udakadhārā pavattati, heṭṭhimakāyato aggikkhandho,",
  "anya-e0601n:651_6": "uparimakāyato udakadhārā. Puratthimakāyato aggikkhandho, pacchimakāyato udakadhārā.",
  "anya-e0601n:651_7": "Pacchimakāyato aggikkhandho, puratthimakāyato udakadhārā, dakkhiṇaakkhito aggikkhandho,",
  "anya-e0601n:651_8": "vāmaakkhito udakadhārā. Vāmaakkhito aggikkhandho, dakkhiṇaakkhito udakadhārā. Dakkhiṇakaṇṇasotato",
  "anya-e0601n:651_9": "aggikkhandho, vāmakaṇṇasotato udakadhārā. Vāmakaṇṇasotato aggikkhandho, dakkhiṇakaṇṇasotato",
  "anya-e0601n:651_10": "udakadhārā. Dakkhiṇa nāsikāsotato aggikkhandho, vāmanāsikāso tato udakadhārā. Vāmanāsikāsotato",
  "anya-e0601n:651_11": "aggikkhandho, dakkhiṇanāsikāsotato udakadhārā. Dakkhiṇaaṃsakūṭato aggikkhandho, vāmaaṃsakūṭato",
  "anya-e0601n:651_12": "udakadhārā. Vāmaaṃsakūṭato aggikkhandho, dakkhiṇaaṃsakūṭato udakadhārā. Dakkhiṇahatthato",
  "anya-e0601n:651_13": "aggikkhandho, vāmahatthato udakadhārā. Vāmahatthato aggikkhandho, dakkhiṇahatthato",
  "anya-e0601n:651_14": "udakadhārā. Dakkhiṇapassato aggikkhandho, vāmapassato udakadhārā. Vāmapassato aggikkhandho,",
  "anya-e0601n:651_15": "dakkhiṇapassato udakadhārā. Dakkhiṇapādato aggikkhandho, vāmapādato udakadhārā. Vāmapādato",
  "anya-e0601n:651_16": "aggikkhandho, dakkhiṇapādato udakadhārā. Aṅgulaṅgulehi aggikkhandho, aṅgulantarikāhi",
  "anya-e0601n:651_17": "udakadhārā. Aṅgulantarikāhi aggikkhandho, aṅgulaṅgulehi udakadhārā. Ekekalomato aggikkhandho,",
  "anya-e0601n:651_18": "ekekalomato udakadhārā. Lomakūpato lomakūpato aggikkhandho, lomakūpato lomakūpato",
  "anya-e0601n:651_19": "udakadhārā pavattati. Channaṃ vaṇṇānaṃ nīlānaṃ pītānaṃ lohitakānaṃ odātānaṃ mañjaṭṭhānaṃ",
  "anya-e0601n:651_20": "pabhassarānaṃ ubbahanabhūtānaṃ yamakā yamakā vaṇṇā pavattanti. Bhagavā caṅkamati,",
  "anya-e0601n:651_21": "nimmito tiṭṭhati vā nisīdati vā seyyaṃ vā kappeti. Bhagavā tiṭṭhati, nimmito caṅkamati",
  "anya-e0601n:651_22": "vā nisīdati vā seyyaṃ vā kappeti. Bhagavā nisīdati, nimmito caṅkamati vā tiṭṭhati",
  "anya-e0601n:651_23": "vā seyyaṃ vā kappeti. Bhagavā seyyaṃ kappeti, nimmito caṅkamati vā tiṭṭhati vā nisīdati",
  "anya-e0601n:651_24": "vā. Nimmito caṅkamati, bhagavā tiṭṭhati vā nisīdati vā seyyaṃ vā kappeti. Nimmito",
  "anya-e0601n:651_25": "tiṭṭhati, bhagavā caṅkamati vā nisīdati vā seyyaṃ vā kappeti. Nimmito nisīdati, bhagavā",
  "anya-e0601n:651_26": "caṅkamati vā tiṭṭhati vā seyyaṃ vā kappeti. Nimmito seyyaṃ kappeti, bhagavā caṅkamati",
  "anya-e0601n:651_27": "vā tiṭṭhati vā nisīdati vāti vividhaṃ yamakapāṭihāriyaṃ titthiyānaṃ maddanatthāya",
  "anya-e0601n:651_28": "akāsīti. Ettha ca pana yo koci evarūpaṃ pāṭihāriyaṃ kātuṃ samattho ce. So āgacchatūti",
  "anya-e0601n:651_29": "codanāsadisattā vuttaṃ atthādānaparidīpananti. Atthādānañhi anuyogo, paṭipakkhassa",
  "anya-e0601n:651_30": "atthassa ādānaṃ gahaṇanti katvā, tassa paridīpanaṃ atthādānaparidīpanaṃ. Titthiyamaddananti",
  "anya-e0601n:651_31": "pāṭihāriyaṃ karissāmāti kuhāyanavasena pubbe uṭṭhitānaṃ titthiyānaṃ maddanaṃ. Tañca",
  "anya-e0601n:651_32": "tathā kātuṃ asamatthatā sampādanameva. Tadetaṃ padadvayaṃ yamakapāṭihāriyanti etena sambandhitabbanti.",
  "anya-e0601n:652_0": "Seṭṭhanti pasatthataraṃ. Tassa vacanattho heṭṭhā vuttoyeva. Paramaratijanti devamanussānaṃ",
  "anya-e0601n:652_1": "uttamaratiṃ janakaṃ. Paramānaṃ uttamasādhūnaṃ cittaramanaṃ janāpetaṃ vā, ettha ca",
  "anya-e0601n:652_2": "paṭhamavikappe paramasaddo uttamavācako anipphannapāṭipadiko nipāto. Dutiyavikappe",
  "anya-e0601n:652_3": "sādhuvācako nipphannapāṭipadiko. Devamanussānaṃ paramaṃ uttamaṃ ratiṃ janetīti paramaratijo,",
  "anya-e0601n:652_4": "munindo. Paramaratisaddūpapada janadhātu janane kvi. Atha vā pakārena saddhamme ramantīti",
  "anya-e0601n:652_5": "paramā, sādhū labbhanti. Papubba ramudhātu kīḷāyaṃ a. Tesaṃ cittassa ratiṃ ramanaṃ",
  "anya-e0601n:652_6": "janetīti paramaratijo, munindo. Taṃ paramaratijaṃ. So hi dhamma desanāya ca pāṭihāriyena",
  "anya-e0601n:652_7": "iddhiyā sarīrasobhagga sampattiādīhi ca devamanussānaṃ cittassa abhiratiṃ abhikkantaṃ",
  "anya-e0601n:652_8": "janetīti paramaratijanti thometi.",
  "anya-e0601n:653_0": "Iddhidhammehupetanti iddhidhammehi upetanti padacchedo. Iddhi dhammehīti acinteyyaappameyyehi",
  "anya-e0601n:653_1": "buddhaiddhisaṅkhātaguṇehi. Dhammasaddo hi guṇe vattati buddhadhammātiādīsu viya.",
  "anya-e0601n:653_2": "Ijjhanaṃ samijjhanaṃ iddhi. Ijjhati samijjhatīti vā iddhi. Ijjhati samijjhati yathicchitattho",
  "anya-e0601n:653_3": "etāyāti iddhi. Idhadhātu vuddhiyaṃ i, tipaccayo vā. Bhagavā etāya iddhiyā yathicchitattho",
  "anya-e0601n:653_4": "iddho vuddho ukkaṃsagato hotīti attho. Dhāreti pakāseti taṃsamaṅgino dabbanti dhammo,",
  "anya-e0601n:653_5": "guṇo. Iddhieva dhammo iddhidhammo, tehi dhammehi. Upetanti samannāgataṃ. Upagacchati",
  "anya-e0601n:653_6": "sampajjatīti upeto, munindo. Upapubbaidhātu gatiyaṃ ta. Taṃ upetaṃ.",
  "anya-e0601n:654_0": "Iddhi pana adhiṭṭhānā iddhi, vikuppanā iddhi, manomayā iddhi, ñāṇavipphārā iddhi,",
  "anya-e0601n:654_1": "samādhivipphārā iddhi, ariyā iddhi, kammavipākajā iddhi, puññavato iddhi, vijjāmayā",
  "anya-e0601n:654_2": "iddhi, tattha tattha sammāpayogapaccayā ijjhanaṭṭhena iddhi cāti dasavidhā hoti.",
  "anya-e0601n:654_3": "Tattha pakatiyā eko bahukaṃ āpajjati. Sataṃ vā sahassaṃ vā āvajjitvā ñāṇena adhiṭṭhāti",
  "anya-e0601n:654_4": "bahuko homīti evaṃ vibhajitvā dassitā iddhi adhiṭṭhāna vasena nipphannattā adhiṭṭhānā",
  "anya-e0601n:654_5": "iddhi nāma. Pakativaṇṇaṃ vijahitvā kumāravaṇṇaṃ vā dasseti nāgavaṇṇaṃ vā supaṇṇavaṇṇaṃ",
  "anya-e0601n:654_6": "vā yakkhavaṇṇaṃ vā…pe… vividhampi senābyūhaṃ dassetīti evaṃ āgatā iddhi pakativaṇṇavijahanavikāravasena",
  "anya-e0601n:654_7": "pavattattā vikuppanā iddhi nāma. Idha bhikkhu imamhā kāyā aññaṃ kāyaṃ abhinimmināti",
  "anya-e0601n:654_8": "rūpaṃ manomayanti iminā nayena āgatā iddhi sarīrabbhantare aññasseva manomayassa",
  "anya-e0601n:654_9": "sarīrassa nipphattivasena pavattattā manomayā iddhi nāma. Ñāṇuppattito pubbe vā pacchā",
  "anya-e0601n:654_10": "vā taṅkhaṇe vā ñāṇānubhāvanibbattā visesā ñāṇavipphārā iddhi nāma. Ettha ca āyasmato",
  "anya-e0601n:654_11": "bākulattherassa ca āyasmato saṃkiccattherassa ca āyasmato bhūtapālattherassa ca ñāṇavipphārā",
  "anya-e0601n:654_12": "iddhi veditabbā. Samādhito pubbe vā pacchā vā taṅkhaṇe vā samathānubhāvena nibbattā",
  "anya-e0601n:654_13": "visesā samādhivipphārā iddhi nāma. Ettha ca āyasmato sāriputtattherassa ca āyasmato",
  "anya-e0601n:654_14": "sañjīvattherassa ca āyasmato khāṇukoṇḍaññattherassa ca uttarāya upāsikāya ca sāmāvatiyā",
  "anya-e0601n:654_15": "upāsikāya ca samādhivipphārā iddhi veditabbā.",
  "anya-e0601n:655_0": "Paṭikūlādīsu appaṭikūlasaññī vihārādikā pana ariyā iddhi nāma. Pakkhidevādīnaṃ vehāsagamanādikā",
  "anya-e0601n:655_1": "kamma vipākajā iddhi nāma. Yathāha “katamā vipākajā iddhi. Sabbesaṃ pakkhīnaṃ sabbesaṃ",
  "anya-e0601n:655_2": "devānaṃ ekaccānaṃ manussānaṃ ekaccā nañca vinipātikānaṃ ayaṃ kammavipākajā iddhī”tiādi.",
  "anya-e0601n:655_3": "Cakkavattiādīnaṃ vehāsagamanādikā pana puññavato iddhi nāma. Yathāha “katamā puññavato",
  "anya-e0601n:655_4": "iddhi. Rājā cakkavatti vehāsaṃ gacchati saddhiṃ caturaṅginiyā senāya antamaso assabandhagobandhapurise",
  "anya-e0601n:655_5": "upādāya. Jotikassa gahapatissa puññavato iddhi. Jaṭilassa gahapatissa puññavato iddhi.",
  "anya-e0601n:655_6": "Ghosakassa gahapatissa puññavato iddhi. Meṇḍakassa gahapatissa puññavato iddhi. Pañcannaṃ",
  "anya-e0601n:655_7": "mahāpuññānaṃ puññavato iddhī”ti. Vijjādharādīnaṃ vehāsagamanādikā pana vijjāmayā",
  "anya-e0601n:655_8": "iddhi nāma. Ettha ca ādisaddena ākāse antalikkhe hatthimpi dasseti. Assampi…pe… vividhampi",
  "anya-e0601n:655_9": "senābyūhaṃ dasseti tyādiṃ saṅgaṇhāti. Tena tena sammāpayogena tassa tassa kammassa",
  "anya-e0601n:655_10": "ijjhanaṃ tattha tattha sammā payogapaccayā ijjhanaṭṭhena iddhi nāma.",
  "anya-e0601n:656_0": "Ayaṃ panettha saṅkhepo. Vitthāro pana paṭisambhidāmagge iddhikathāya ca visuddhimaggaṭṭhakathāya",
  "anya-e0601n:656_1": "ca gahetabbo. Tāsu pana iddhīsu bhagavato ṭhapetvā vijjāmayiddhiṃ avasesā atthīti",
  "anya-e0601n:656_2": "veditabbā. Atha vā bhagavato tīhi vijjāhi ca aṭṭhahi vijjāhi ca samannāgatattā sabbā",
  "anya-e0601n:656_3": "buddhaiddhiyo santīti vijjāmayiddhipi labbhatīti daṭṭhabbā. Taṃ munindaṃ ahaṃ vande",
  "anya-e0601n:656_4": "vandāmīti sambandho.",
  "anya-e0601n:657_0": "Ayaṃ panettha saṅkhepatthayojanā. Parahitakaro attanā paresaṃ sabbasattānaṃ atthaṃ",
  "anya-e0601n:657_1": "payojanaṃ karonto, yo munindo yo yādiso buddho, kaṇḍambaṃmūle kaṇḍanāmikena pasenadikosalarañño",
  "anya-e0601n:657_2": "uyyānapālena ropitassa setambarukkhassa samīpe sannisinno vasamāno accheraṃ vimhāpanīyaṃ",
  "anya-e0601n:657_3": "nayanasubhagaṃ devamanussānaṃ pasāda cakkhussa sobhanapattaṃ ākulaṇṇaggijālaṃ parikiṇṇaudaka",
  "anya-e0601n:657_4": "dhāraaggisikhavantaṃ parisamantato kulaṃ parikiṇṇaṃ aññamañña missakaṃ yamakaṃ yamakaṃ",
  "anya-e0601n:657_5": "udakajālaaggijālavantaṃ vā, dujjāladdhaṃsaṃ duṭṭhuṃ micchādiṭṭhivādasaṅkhātaṃ jālaṃ",
  "anya-e0601n:657_6": "viddhaṃsitaṃ, munibhijahitaṃ sabbasammāsambuddhehi avijahitaṃ, pāṭiheraṃ paccanīka",
  "anya-e0601n:657_7": "paṭihārakaṃ pāṭihāriyaṃ udakaggiyamakaṃyamakaṃ pāṭihāriyaṃ vā, sīghaṃ khippaṃ akāsi",
  "anya-e0601n:657_8": "akari, seṭṭhaṃ pasatthataraṃ, paramaratijaṃ devamanussānaṃ uttamaratiṃ janakaṃ uttamānaṃ",
  "anya-e0601n:657_9": "sādhūnaṃ cittaramanaṃ janāpetaṃ vā, iddhidhammehi acinteyyaappameyyehi buddhaiddhi",
  "anya-e0601n:657_10": "guṇehi upetaṃ samannāgataṃ, taṃ munindaṃ ahaṃ sirasā vande vandāmīti.",
  "anya-e0601n:658": "Ekūnavīsatimavandanagāthāvaṇṇanā samattā.",
  "anya-e0601n:659_0": "20. Munindakko yveko dayudayaruṇo ñāṇavitthiṇṇabimbo, vineyyappāṇoghaṃ kamalakathitaṃ",
  "anya-e0601n:659_1": "dhammaraṃsīvarehi. Subodhesī suddhe tibhavakuhare byāpitakkittinañca, tilokekaccakkhuṃ",
  "anya-e0601n:659_2": "dukhamasahanaṃ taṃ mahesiṃ namāmi.",
  "anya-e0601n:660_0": "20. Evaṃ ekūnavīsatimāya gāthāya munindaṃ vanditvā idāni vineyyappāṇoghaṃ dhammadesanāya",
  "anya-e0601n:660_1": "catusaccadhammaṃ bodhaneyyādīhi navahi guṇehi thomitvā munindakkaṃ vanditukāmo munindakkotyādigāthamāha.",
  "anya-e0601n:660_2": "Ayaṃ pana ya ma na sa ra ragaṇehi ca ekagarunā ca chayatīhi ca sattayatīhi ca racitattā",
  "anya-e0601n:660_3": "ekūnavīsatakkharā meghavipphujjitāgāthāti daṭṭhabbā. Vuttañhi vuttodaye “rasutvassehi",
  "anya-e0601n:660_4": "ymā na sa ra ra garū meghavipphujjitā sā”ti. Ayaṃ panettha yojanā. Yassaṃ paṭipādaṃ",
  "anya-e0601n:660_5": "rasutvassehi cha cha satta yatīhi ymā yagaṇamagaṇā ca na sa rara garū nagaṇa sagaṇa",
  "anya-e0601n:660_6": "ragaṇa ragaṇa ekagaru ca ce yuttā, sā gāthā meghavipphujjitā megha vipphujjitā gāthā",
  "anya-e0601n:660_7": "nāmāti. Ettha ca rasānaṃ kasāva titta madhuralavaṇa ambila kaṭukavasena chabbidhattā",
  "anya-e0601n:660_8": "rasasaddo chasaṅkhyāvācakoti daṭṭhabbo. Utūnaṃ hemanta sisīra vasanta gimhavassānasaradavasena",
  "anya-e0601n:660_9": "chabbidhattā utusaddo chasaṅkhyāvācakoti. Assasaddo sattasaṅkhyāvācakoti daṭṭhabbo.",
  "anya-e0601n:660_10": "Assasaddassa hi sattasaṅkhyāvācakabhāvo chandaṭīkāsu vuttoti.",
  "anya-e0601n:661_0": "Tattha pana dayudayaruṇo ñāṇavitthiṇṇabimbo eko yo munindakko suddhe tibhavakuhare",
  "anya-e0601n:661_1": "kamalakathitaṃ vineyyappāṇoghaṃ dhammaraṃsīvarehi subodhesi byāpitakkitti nañca tilokekaccakkhuṃ",
  "anya-e0601n:661_2": "dukhamasahanaṃ mahesiṃ taṃ munindakkaṃ namāmīti yojanā.",
  "anya-e0601n:662_0": "Imissā gāthāya ca atthakkameneva sukhajānanatthaṃ vaṇṇayissāma, na saddakkamena.",
  "anya-e0601n:662_1": "Dayudayaruṇotipadassa dayāudayaaruṇoti padavibhāgo kātabbo. Mahākaruṇāsaṅkhātaudayapabbatuggatasūriyāruṇo.",
  "anya-e0601n:662_2": "Atha vā udayapabbatato uggatasūriyāruṇo viya mahākaruṇā vāti attho. Ettha ca dayāsaddo",
  "anya-e0601n:662_3": "karuṇāmettāsu vattati. Adayāti vuccati nikkaruṇatanti ettha hi karuṇāyaṃ. Dayāpannoti",
  "anya-e0601n:662_4": "ettha mettāyaṃ vattati. Mettācittataṃ āpannoti attho. Idha pana karuṇā adhippetā.",
  "anya-e0601n:663_0": "Ayaṃ pana vacanattho. Dayati hiṃsati kāruṇikaṃ yāva yathādhippetaṃ parassa hitanibbattiṃ",
  "anya-e0601n:663_1": "na pāpuṇāti tāvāti dayā, mahākaruṇā. Dayadhātu hiṃsāyaṃ a. Dayati anuggaṇhāti pāpajanampi",
  "anya-e0601n:663_2": "etāyāti vā dayā. Dayadhātu anuggahaṇe. Dayati attano sukhampi pahāya khedaṃ gaṇhātīti",
  "anya-e0601n:663_3": "vā dayā. Dayadhātu gahaṇe. Atha vā dayanti gaṇhanti etāya bodhisattā saṃsāradukkhañca",
  "anya-e0601n:663_4": "sabbaññutañāṇañcāti dayā, mahākaruṇā. Mahābodhisattā hi buddhabhāvāya abhinīhārakaraṇakāle",
  "anya-e0601n:663_5": "hatthagatampi arahatta phalaṃ chaṭṭetvā saṃsārasāgarato satte samuddharitukāmā anassāsakaraṃ",
  "anya-e0601n:663_6": "atibhayānakaṃ saṃsāradukkhaṃ pacchimabhave ca saha amatadhātupaṭilābhena anekaguṇasamalaṅkataṃ",
  "anya-e0601n:663_7": "sabbaññutañāṇañca gaṇhantīti attho. Karuṇāmūlakā hi sabbe buddhaguṇā. Tena vuttaṃ",
  "anya-e0601n:663_8": "aṅguttaraṭīkāyaṃ “sabbesañca buddhaguṇānaṃ karuṇā ādi, tannidānabhāvato”ti.",
  "anya-e0601n:664_0": "Api ca dayanti anurakkhanti satte etāya, sayaṃ vā anuddayati anudayamattameva vā",
  "anya-e0601n:664_1": "etanti dayā. Dayadhātu anurakkhaṇe apaccayo. Udeti vaḍḍhetīti udayo, pabbato. Udidhātu",
  "anya-e0601n:664_2": "pasavane ṇa. Āsamantato ālokaṃ karonto uṇati gacchatīti aruṇo, sūriyaraṃsī viseso.",
  "anya-e0601n:664_3": "Āpubbauṇadhātu gatiyaṃ ṇa. Dayāsaṅkhātato udayapabbatato uggatasūriyassa aruṇo yassāti",
  "anya-e0601n:664_4": "dayudayaruṇo. Atha vā udayapabbatato uggatasūriyāruṇo viya dayā mahākaruṇā yassāti",
  "anya-e0601n:664_5": "dayudayaruṇo, munindakko. Yathā hi uggatasūriyassa aruṇo ālokassa ādi hoti, evaṃ",
  "anya-e0601n:664_6": "bodhisatto dīpaṅkarabuddhassa pādamūle karopayātaṃ nibbānasukhamosajja mahākaruṇāya",
  "anya-e0601n:664_7": "saṃsārasamuddato satte samuddharitukāmo buddhabhāvāya sudukkarā dānādayo dasa pāramiyo",
  "anya-e0601n:664_8": "ca pañca mahāpariccāge ca kappasatasahassādhikāni cattāri asaṅkhyeyyāni akāsīti karuṇā",
  "anya-e0601n:664_9": "buddhabhāvāya ādi. Tasmā buddhasseva dayudayaruṇoti abhitthavituṃ arahatīti vuttaṃ hoti.",
  "anya-e0601n:665_0": "Ñāṇavitthiṇṇabimboti sabbaññutañāṇasaṅkhāto vitthāra parimaṇḍalo. Vitthāracakkavāḷamaṇḍalaṃ",
  "anya-e0601n:665_1": "viya vipulārammaṇa sabbaññutañāṇavā. Saṅkhatāsaṅkhatabhedaṃ sabbeñeyyadhammaṃ jānātīti",
  "anya-e0601n:665_2": "ñāṇaṃ, sabbaññutañāṇaṃ. Ñādhātu avabodhaneyu. Visesena tanoti vitthāretīti vitthiṇṇaṃ,",
  "anya-e0601n:665_3": "ñāṇaṃ. Vipubbatanudhātu vitthāre tapaccayo. Tassa iṇṇādeso. Dhātvantassa lopo, asarūpadvittaṃ.",
  "anya-e0601n:665_4": "Atha vā vittharati pattharatīti vitthiṇṇaṃ. Tharadhātumevettha viseso. Vamati parimaṇḍalākārena",
  "anya-e0601n:665_5": "gacchati pavattatīti bimbaṃ, ñāṇamaṇḍalaṃ. Vamadhātu gatiyaṃ bo. Assi. Vassa bo.",
  "anya-e0601n:666_0": "Ṇvādimoggallāne pana “vama uggiraṇe ba. Vamissa vassa bittaṃ. Vamati uggiratīti bimbaṃ,",
  "anya-e0601n:666_1": "sarīra”nti vuttaṃ. Taṃ pana bimbasaddassa sarīravācake yuttameva. Na parimaṇḍalavācake.",
  "anya-e0601n:666_2": "Idha pana bimbasaddassa parimaṇḍalavācakattā. Ācariyā pana idha bimbasaddassa atthaṃ",
  "anya-e0601n:666_3": "cakkamaṇḍalanti vadanti. Taṃ pana vicāretabbaṃ. Kasmā, abhidhānappadīpikāyaṃ “bimbaṃ",
  "anya-e0601n:666_4": "tu paṭibimbe ca, maṇḍale bimbikāphale”ti ca. Taṭṭīkāyañca “maṇḍale paṭimaṇḍale”ti",
  "anya-e0601n:666_5": "ca vuttattā. Ñāṇaṃ sabbaññutañāṇasaṅkhātaṃ vitthiṇṇaṃ vitthāraṃ bimbaṃ parimaṇḍalaṃ",
  "anya-e0601n:666_6": "assāti ñāṇavitthiṇṇabimbo. Atha vā vitthiṇṇaṃ vitthāraṃ bimbaṃ cakkavāḷaparimaṇḍalaṃ",
  "anya-e0601n:666_7": "viya vipulārammaṇaṃ ñāṇaṃ sabbaññutañāṇaṃ assāti ñāṇavitthiṇṇabimbo, munindakko.",
  "anya-e0601n:666_8": "Yathā hi cakkavāḷassa anantattā cakkavāḷamaṇḍalaṃ vipulaṃ mahantaṃ hoti, eva meva",
  "anya-e0601n:666_9": "buddhassa sabbaññutañāṇaṃ anantārammaṇattā vipulaṃ mahantaṃ. Tasmā tassa ñāṇavitthiṇṇabimboti",
  "anya-e0601n:666_10": "thometīti. Yvekoti yo ekoti padacchedo. Yekotipi katthaci pāṭho. Tassa pana yo ekoti",
  "anya-e0601n:666_11": "padacchedo kātabbo. Taṃ pana pāṭhadvayaṃ yuttameva. Yvekoti hi pāṭhe ādesasandhi",
  "anya-e0601n:666_12": "hoti. Yekoti pāṭhe pana lopasandhīti ayametesaṃ viseso. Yo munindakkoti sambandho.",
  "anya-e0601n:667_0": "Ekoti asahāyo, adutiyako eka buddhabhūtoti attho. Ettha ca ekasaddo aññaseṭṭhāsahāya",
  "anya-e0601n:667_1": "saṅkhyādīsu dissati. Tathāhesa sassato attā ca loko ca, idameva saccaṃ moghamaññanti",
  "anya-e0601n:667_2": "ittheke abhivadantītiādīsu aññatthe dissati. Cetaso ekodibhāvantiādīsu seṭṭhe. Eko",
  "anya-e0601n:667_3": "vūpakaṭṭhotiādīsu asahāye. Ekova kho bhikkhave khaṇo ca samayo ca brahmacariyāyātiādīsu",
  "anya-e0601n:667_4": "saṅkhyāyaṃ. Idha pana asahāye adhippeto. Ayaṃ panassa vacanattho. Asahāyo hutvā eti",
  "anya-e0601n:667_5": "gacchati pavattatīti eko, adutiyako hutvā anuttaraṃ sammāsambodhiṃ eti jānāti paṭivijjhatīti",
  "anya-e0601n:667_6": "vā eko, munindakko. Edhātu idhātu vā ñāṇagatīsu ṇvu. Atha vā eko bhagavā pabbajjasaṅkhātena",
  "anya-e0601n:667_7": "eko. Adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti",
  "anya-e0601n:667_8": "eko, ekantavītamohoti eko, ekantanikkilesoti eko, ekāya maggaṃ gatoti eko, anuttaraṃ",
  "anya-e0601n:667_9": "sammāsambodhiṃ abhisambuddhoti ekotiādinā āgatena mahāniddesanayenapettha attho veditabbo.",
  "anya-e0601n:668_0": "Api ca anantacakkavāḷesuyeva ekova buddho eti uppajjati vikasati vāti eko. Vuttañhi",
  "anya-e0601n:668_1": "ekanipāta aṅguttara pāḷiyaṃ “aṭṭhānametaṃ bhikkhave anavakāso, yaṃ ekissā lokadhātuyā",
  "anya-e0601n:668_2": "dve arahanto sammāsambuddhā apubbaṃ acarimaṃ uppajjeyyuṃ, netaṃ ṭhānaṃ vijjati. Ṭhānañca",
  "anya-e0601n:668_3": "kho etaṃ bhikkhave vijjati, yaṃ ekissā lokadhātuyā ekova arahaṃ sammāsambuddho uppajjeyya,",
  "anya-e0601n:668_4": "ṭhānametaṃ vijjatī”ti. Tadaṭṭhakathāyañca “ekissā lokadhātuyāti dasasahassilokadhātuyā.",
  "anya-e0601n:668_5": "Tīṇi hi khettāni jātikkhettaṃ āṇakkhettaṃ visayakkhettanti. Tattha jātikkhettaṃ nāma",
  "anya-e0601n:668_6": "dasasahassilokadhātu. Sā hi tathāgatassa mātukucchiṃ okkamanakāle nikkhamanakāle",
  "anya-e0601n:668_7": "sambodhikāle dhammacakkappavattane āyu saṅkhāravossajjane parinibbāne ca kampati,",
  "anya-e0601n:668_8": "koṭisatasahassa cakkavāḷaṃ pana āṇakkhettaṃ nāma. Āṭānāṭiyaparitta moraparittadhajaggaparitta",
  "anya-e0601n:668_9": "ratanaparittādīnañhi ettha āṇā pavattati. Visayakkhettassa pana parimāṇaṃ natthi.",
  "anya-e0601n:668_10": "Buddhānañhi yāvatakaṃ ñāṇaṃ, tāvatakaṃ ñeyyaṃ. Yāvatakaṃ ñeyyaṃ, tāvatakaṃ ñāṇaṃ.",
  "anya-e0601n:668_11": "Ñāṇapariyantikaṃ ñeyyaṃ, ñeyyapariyantikaṃ ñāṇanti vacanato avisayo nāma natthi.",
  "anya-e0601n:668_12": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti",
  "anya-e0601n:668_13": "suttaṃ natthi. Na uppajjantīti pana atthi. Tīṇi hi piṭakāni vinayapiṭakaṃ, suttantapiṭakaṃ,",
  "anya-e0601n:668_14": "abhidhammapiṭakaṃ. Tisso saṃgītiyo mahākassapattherassa saṃgīti, yasattherassa saṃgīti,",
  "anya-e0601n:668_15": "moggaliputtattherassa saṃgīti, imā tisso saṃgītiyo āruḷhe tepiṭake buddhavacane imaṃ",
  "anya-e0601n:668_16": "cakkavāḷaṃ muñcitvā aññattha buddhā uppajjantīti suttaṃ natthi. Na uppajjantīti pana atthī”ti.",
  "anya-e0601n:669_0": "Ettha ca ekissā lokadhātuyāti dasasahassi lokadhātuyāti idaṃ jātikkhettaṃ sandhāya",
  "anya-e0601n:669_1": "vuttaṃ. Dasasahassilokadhātu hi imaṃ lokadhātuṃ parivāretvā ṭhitā hoti. Tattakānaṃyeva",
  "anya-e0601n:669_2": "jātikkhettabhāvo dhammatā vasena veditabbo. Imesu pana tīsu khettesūti iminā dasasahassilokadhātusaṅkhāte",
  "anya-e0601n:669_3": "jātikkhette koṭisatasahassacakkavāḷasaṅkhāte āṇakkhette anantacakkavāḷa saṅkhāte",
  "anya-e0601n:669_4": "visayakkhette cāti imesu tīsu buddhakkhettesu ito cakkavāḷato aññesu anantacakkavāḷesu",
  "anya-e0601n:669_5": "buddhā nuppajjantīti dasseti. Tividhañhi buddhakkhettaṃ dassetvā imesu pana tīsu",
  "anya-e0601n:669_6": "khettesūti ādhārabhāvena vuttaṃ, na niddhāraṇabhāvena. Kasmā, aṭṭhakathāyaṃ niddhāraṇīyapadassa",
  "anya-e0601n:669_7": "abhāvato. Sati hi aṭṭhakathācariyo tassa padassa niddhāraṇatthe adhippete imesu tīsu",
  "anya-e0601n:669_8": "khettesu āṇakkhette ṭhapetvā imaṃ cakkavāḷantiādi vucceyya. Na. Tasmā tassa padassa",
  "anya-e0601n:669_9": "ādhāratthoyeva gahetabbo. Pubbanissayā cariyehi ca tassa padassa ādhārabhāvena atthayojanā",
  "anya-e0601n:669_10": "katāti. Tatheva pana abhidhammañāṇavibhaṅgapāḷiyañca, tadaṭṭhakathāyañca uparipaṇṇāse",
  "anya-e0601n:669_11": "bahudhātusuttapāḷiyañca, tadaṭṭhakathāyañca nettipāḷiyañca tadaṭṭhakathāyañca taṃ",
  "anya-e0601n:669_12": "kāraṇaṃ āgatamevāti. Taṃ aṅguttaraṭīkāyaṃ pana “na uppajjantīti pana atthīti na me",
  "anya-e0601n:669_13": "ācariyo atthi, sadiso me navijjatītiādi. Imissā lokadhātuyā ṭhatvā vadantena bhagavatā",
  "anya-e0601n:669_14": "kiṃpanāvuso sāriputta atthetarahi añño samaṇo vā brāhmaṇo vā bhagavatā samasamo sambodhiyanti",
  "anya-e0601n:669_15": "evaṃ puṭṭhohaṃ bhante noti vadeyyanti vatvā tassa kāraṇaṃ dassetuṃ aṭṭhānametaṃ anavakāso,",
  "anya-e0601n:669_16": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyunti",
  "anya-e0601n:669_17": "imaṃ suttaṃ āharantena dhamma senāpatinā ca buddhakkhettabhūtaṃ imaṃ lokadhātuṃ ṭhapetvā",
  "anya-e0601n:669_18": "aññattha anuppatti vuttā hotīti adhippāyo”ti vuttaṃ. Tatheva pana ñāṇavibhaṅgamūlaṭīkāyaṃ,",
  "anya-e0601n:669_19": "uparipaṇṇāsabahudhātu suttaṭīkāyañca vuttaṃ. Ettha ca imaṃ lokadhātuṃ ṭhapetvā aññattha",
  "anya-e0601n:669_20": "anuppatti vuttā hotīti iminā buddhakkhettabhūtato ito cakkavāḷato aññesu anantacakkavāḷesu",
  "anya-e0601n:669_21": "buddhānaṃ anuppatti dassitā hoti. Aññatthāti hi sāmaññena vuttepi aṭṭhakathāyaṃ vuttena",
  "anya-e0601n:669_22": "imesu tīsu khettesūti saddantarasannidhānena anantacakkavāḷabhūto visesattho gahetabbo.",
  "anya-e0601n:669_23": "Sāmaññavacanopi hi saddo saddantarasannidhānena visesavisayoti.",
  "anya-e0601n:670_0": "Ayaṃ panettha aparo nayo. Aṭṭhakathāyaṃ vutte buddhā hi uppajjamānā imasmiṃyeva cakkavāḷe",
  "anya-e0601n:670_1": "uppajjanti. Uppajjanaṭṭhāne pana vārite ito aññesu cakkavāḷesu nuppajjantīti vāritameva",
  "anya-e0601n:670_2": "hotītiettha vākye imasmiṃ yevātipade samabhiniviṭṭho evasaddo nivattāpanāvadhāraṇattho.",
  "anya-e0601n:670_3": "Etena aññesu anantacakkavāḷesu aññesaṃ buddhānaṃ uppattiṃ nivatteti. Yadipi hi aññesu",
  "anya-e0601n:670_4": "anantacakkavāḷesu aññe buddhā uppajjeyyuṃ. Evaṃ santesu saṅkhatāsaṅkhatabhedaṃ sabbadhammaṃ",
  "anya-e0601n:670_5": "jānanto passanto amhākaṃ bhagavā aññacakkavāḷesu aññe buddhā uppajjantīti evaṃ vucceyya.",
  "anya-e0601n:670_6": "Na. Taṇhaṅkarādayo hi aṭṭhavīsati sambuddhā ito cakkavāḷato aññesu cakkavāḷesu uppajjantītivacanaṃ",
  "anya-e0601n:670_7": "tepiṭake buddhavacane natthi, tathā aṭṭhakathā ṭīkāsu ca. Tasmā ito cakkavāḷato aññesu",
  "anya-e0601n:670_8": "ananta cakkavāḷesu aññe buddhā nuppajjantīti daṭṭhabbā. Vuttañhetaṃ suttantamahāvaggaṭṭhakathāyaṃ",
  "anya-e0601n:670_9": "mahāsamayasuttavaṇṇanāyaṃ –",
  "anya-e0601n:671_0": "“Athassa etadahosi mādiso buddhoyeva sakkuṇeyya. Atthi pana katthaci añño buddhoti",
  "anya-e0601n:671_1": "anantāsu lokadhātūsu anantañāṇaṃ pattharitvā olokento aññaṃ buddhaṃ na addasa. Anacchariyañcetaṃ,",
  "anya-e0601n:671_2": "yaṃ idāni attanā samaṃ na passeyya. Yo jātadivasepi brahmajālasuttavaṇṇanāyaṃ vuttanayena",
  "anya-e0601n:671_3": "attanā samaṃ apassanto aggohamasmi lokassāti appaṭivattiyaṃ sīhanādaṃ nadi. Evaṃ",
  "anya-e0601n:671_4": "aññaṃ attanā samaṃ apassitvā cintesī”ti. Tathevetaṃ. Purābhedasutta mahāniddesaṭṭhakathāyañca,",
  "anya-e0601n:671_5": "taṃ mahāsamayasuttaṭīkāyañca ekissā lokadhātuyāti sutte āgatanayena sabbattheva pana",
  "anya-e0601n:671_6": "apubbaṃ acarimaṃ dve buddhā nāma na honteva. Tenevāha “anantāsu loka dhātūsu…pe…",
  "anya-e0601n:671_7": "na addasā”ti saṃvaṇṇeti.",
  "anya-e0601n:672_0": "Apaṇṇakajātakaṭṭhakathāyañca “satthā upāsakā heṭṭhā avīciṃ upari bhavaggaṃ paricchedaṃ",
  "anya-e0601n:672_1": "katvā aparimāṇāsu lokadhātūsu sīlādīhi guṇehi buddhena sadiso nāma natthi. Kuto adhikataro…pe…",
  "anya-e0601n:672_2": "āhā”ti vuttaṃ. Imāsu dvīsu aṭṭhakathāsu ca anantāsu lokadhātūsūti ca aparimāṇāsu",
  "anya-e0601n:672_3": "lokadhātūsūti ca anantaaparimāṇa saddena vuttaṃ. Tehi dvīhi saddehi ṭīkāvacanena",
  "anya-e0601n:672_4": "ca anantāsu lokadhātūsu aññesaṃ buddhānaṃ anuppattiṃ dasseti.",
  "anya-e0601n:673_0": "Sammohavinodanīaṭṭhakathāya yojanāyaṃ pana imesu panātiādinā koṭisatasahassa cakkavāḷato",
  "anya-e0601n:673_1": "aññasmiṃ cakkavāḷe buddhā na uppajjantīti ñāpeti. Mayaṃ pana evaṃ vitakkayāma. Aññasmiṃ",
  "anya-e0601n:673_2": "cakkavāḷeti ito cakkavāḷato aññesu sabbesupi tīsu buddhakkhettesūti atthe gayhamāne",
  "anya-e0601n:673_3": "sati koṭisatasahassacakkavāḷato aññasmiṃ cakkavāḷe buddhā na uppajjantīti viññāyati.",
  "anya-e0601n:673_4": "Yadi pana aññasmiṃ cakkavāḷeti ito aññasmiṃ jātiāṇākhettabhūte cakkavāḷeti atthe",
  "anya-e0601n:673_5": "gahite koṭisatasahassacakkavāḷato aññasmiṃ cakkavāḷe buddhānaṃ uppatti bhaveyyāti",
  "anya-e0601n:673_6": "viññāyati. “Aṭṭhānametaṃ anavakāso, yaṃ ekissā lokadhātuyā dve arahanto sammāsambuddhā”tiādipāḷiyā",
  "anya-e0601n:673_7": "ca. “Aṭṭhānametaṃ anavakāso, yaṃ ekissā lokadhātuyā dve rājāno cakkavattī”tiādipāḷiyā",
  "anya-e0601n:673_8": "saddhiṃ kathanato koṭisatasahassacakkavāḷato buddhānaṃ anuppatti viya aññissā lokadhātuyā",
  "anya-e0601n:673_9": "cakkavattirañño anuppatti bhaveyya. Kathāvatthuppakaraṇe ca koṭisatasahassacakkavāḷato",
  "anya-e0601n:673_10": "aññasmiṃ cakkavāḷe buddhānaṃ uppatti na paṭisedhitā. Tasmā āṇakkhettabhūtato koṭisatasahassacakkavāḷato",
  "anya-e0601n:673_11": "aññasmiṃ cakkavāḷe buddhassa bhaveyyāti ayaṃ amhākaṃ khanti. Vīmaṃsetvā gahetabbanti vuttaṃ.",
  "anya-e0601n:674_0": "Ettha ca yaṃ kathāvatthuppakaraṇe ca…pe… na paṭisedhitāti vuttaṃ. Taṃ pana kathāvatthupāḷiyaṃ",
  "anya-e0601n:674_1": "nattheva. Imissā pana sabbadisākathāyaṃ paravādīnaṃ parikappavacanamattameva atthi.",
  "anya-e0601n:674_2": "Tena vuttaṃ tassaṃ pāḷiyaṃ “sabbadisā buddhā tiṭṭhantīti. Āmantā. Puratthimāya disāya",
  "anya-e0601n:674_3": "buddho tiṭṭhatīti. Nahevaṃ vattabbe…pe… puratthimāya disāya buddho tiṭṭhatīti. Āmantā.",
  "anya-e0601n:674_4": "Kinnāmo so bhagavā kiṃjacco kiṃgotto, kinnāmā tassa bhagavato mātāpitaro, kinnāmaṃ",
  "anya-e0601n:674_5": "tassa bhagavato sāvakayugaṃ, ko nāmo tassa bhagavato upaṭṭhako, kiṃdisaṃ cīvaraṃ",
  "anya-e0601n:674_6": "dhāreti, kiṃdisaṃ pattaṃ dhāreti. Katarasmiṃ gāme vā nigame vā nagare vā raṭṭhe vā",
  "anya-e0601n:674_7": "janapade vāti. Nahevaṃ vattabbe”tyādi.",
  "anya-e0601n:675_0": "Tadaṭṭhakathāyaṃ pana “idāni sabbadisākathā nāma hoti. Tattha catūsu disāsu heṭṭhā",
  "anya-e0601n:675_1": "uparīti samantato lokadhātusannivesaṃ sabbalokadhātūsu ca buddho atthīti attano vikappasippaṃ",
  "anya-e0601n:675_2": "uppādetvā sabbadisāsu buddhā tiṭṭhantīti yesaṃ…pe… seyyathāpi mahāsaṅghikānaṃ, te",
  "anya-e0601n:675_3": "sandhāya pucchā sakavādissa. Paṭiññā itarassa. Puratthimāyāti puṭṭho sakyamuniṃ sandhāya",
  "anya-e0601n:675_4": "paṭikkhipati. Puna puṭṭho laddhivasena aññalokadhātuyaṃ ṭhitaṃ sandhāya paṭijānāti.",
  "anya-e0601n:675_5": "Kinnāmo so bhagavātiādi sace tvaṃ jānāsi. Nāmādivasena naṃ kathehīti codanatthaṃ",
  "anya-e0601n:675_6": "vuttaṃ. Iminā upāyena sabbattha attho veditabbo”ti vuttaṃ. Ettha ca catūsu disāsu…pe…",
  "anya-e0601n:675_7": "seyyathāpi mahāsaṅghikānanti iminā paravādīnaṃ laddhiṃ dasseti. Tattha pana catūsu",
  "anya-e0601n:675_8": "disāsu ca heṭṭhā ca upari ca iti evaṃ samantato lokadhātusannivesaṃ atthīti yojanā.",
  "anya-e0601n:675_9": "Yesaṃ…pe… mahāsaṅghikānanti yesaṃ paravādīnaṃ laddhi hoti. Kesaṃ laddhi viya. Mahāsaṅghikānaṃ",
  "anya-e0601n:675_10": "laddhi seyyathāpīti attho. Te sandhāyāti te paravādīpuggale sandhāya ñāṇena dhāretvā",
  "anya-e0601n:675_11": "sallakkhetvāti attho. Pucchā sakavādissāti sakavādissa sabbadisāsu buddhā tiṭṭhantīti",
  "anya-e0601n:675_12": "pucchā hoti. Paṭiññā itarassāti paravādissa paṭijānanā hoti. Puratthimāyāti puṭṭhoti",
  "anya-e0601n:675_13": "sakavādinā puratthi māyātiādinā pucchite sati. Sakyamuninti sakyavaṃsa khattiyajātibhūtaṃ",
  "anya-e0601n:675_14": "amhākaṃ gotamabuddhaṃ sandhāya. Paṭikkhipatīti paravādīpuggalo apaneti. Puna puṭṭhoti",
  "anya-e0601n:675_15": "sakavādinā puna puratthimāya buddho tiṭṭhatīti pucchite sati. Laddhivasenāti attano",
  "anya-e0601n:675_16": "aññalokadhātuyaṃ buddho atthi ca uppajjati cāti micchāladdhivasena paṭijānātīti paravādī",
  "anya-e0601n:675_17": "puggalo paṭijānāti. Yadi pana aññalokadhātuyaṃ buddho tiṭṭhati. Evaṃ sati tassa nāmagottādiṃ",
  "anya-e0601n:675_18": "tvaṃ kathehīti sakavādissa codanāvacanaṃ dassetuṃ kinnāmo so bhagavātiādimāha. Iminā",
  "anya-e0601n:675_19": "ca ito cakkavāḷato aññesu anantacakkavāḷesu aññesaṃ buddhānaṃ abhāvaṃ dasseti. Tena",
  "anya-e0601n:675_20": "vuttaṃ kathāvatthupāḷiyaṃ “kinnāmo so bhagavā kiṃjacco…pe… janapadevāti. Nahevaṃ vattabbe”ti.",
  "anya-e0601n:676_0": "Ettha ca pana sakavādinā kinnāmotyādinā pucchite paravādīpuggalo attano laddhiyā",
  "anya-e0601n:676_1": "sabbalokadhātūsu uppajjamānānaṃ buddhānaṃ nāmādiṃ ajānanto apassanto na hevaṃ vattabbeti",
  "anya-e0601n:676_2": "paṭikkhipati. Tasmā panettha sakavādī puggalassa laddhiyā aññesu anantacakkavāḷesu",
  "anya-e0601n:676_3": "aññesaṃ buddhānaṃ uppajjanābhāvo viññāyati. Yadipi hi aññānantacakkavāḷesu aññabuddhā",
  "anya-e0601n:676_4": "uppajjeyyuṃ. Evaṃ santesu buddhassa matiṃ yathābhūtato jānanto passanto mahāpañño",
  "anya-e0601n:676_5": "iddhimā dibbacakkhuādīhi chaḷabhiññehi sampanno paṭisambhidā patto satthārā dinnamātikānayena",
  "anya-e0601n:676_6": "kathāvatthupāḷiṃ desento āyasmā mahāmoggaliputtatthero aññānantacakkavāḷesu aññabuddhānaṃ",
  "anya-e0601n:676_7": "uppattiṃ katheyya ca. Nāti. Tasmā ayaṃ kathāvatthupāḷi ca tadaṭṭhakathāvacanañca",
  "anya-e0601n:676_8": "aññānantacakkavāḷesu aññabuddhānaṃ abhāvadīpane sabbaṭṭhakathāṭīkāsu vuttavacanehi",
  "anya-e0601n:676_9": "daḷhataraṃ padhānavacanameva hotīti daṭṭhabbaṃ.",
  "anya-e0601n:677_0": "Na pana buddhāeva aññānantacakkavāḷesu na uppajjeyyuṃ, atha kho laddhabyākaraṇā mahābodhisattā",
  "anya-e0601n:677_1": "ca paccekabodhi sattā aggasāvakamahāsāvakabodhisattā paripākindriyā sāvakabodhisattā",
  "anya-e0601n:677_2": "ca buddhakkhettabhūte imasmiṃyeva cakkavāḷe uppajjanti, na aññattha. Kasmā, tesu",
  "anya-e0601n:677_3": "buddhānaṃ anuppannattā, tesaṃ pana abhinīhāro pāramīsambharaṇaṃ ñāṇaparipācanañca",
  "anya-e0601n:677_4": "tasmiṃeva samijjhati, na aññattha. Tena vuttaṃ mahāpadāna suttaṭīkāyaṃ –",
  "anya-e0601n:678_0": "“Purimabuddhānaṃ mahābodhisattānaṃ paccekabuddhānañca nibbattiyā sāvakabodhisattānaṃ",
  "anya-e0601n:678_1": "sāvakabodhiyā abhinīhāro sāvakapāramiyā sambharaṇaṃ paripācanañca buddhakkhettabhūte",
  "anya-e0601n:678_2": "imasmiṃ cakkavāḷe jambudīpeeva ijjhati, na aññatthā”ti. Tathevetaṃ ekanipātaaṅguttaraṭīkāyañcāti.",
  "anya-e0601n:679_0": "Etarahi pana apare ācariyā “āṇakkhettabhūtato koṭisatasahassacakkavāḷato aññesu cakkavāḷesu",
  "anya-e0601n:679_1": "buddhā uppajjantī”ti vadanti. Tesaṃ pana vacanaṃ ayuttameva. Kasmā, aṭṭhakathāyaṃ",
  "anya-e0601n:679_2": "vutte aññasmiṃ cakkavāḷeti ettha aññasaddassa ṭhapetvā imaṃ cakkavāḷantipadato aññassa",
  "anya-e0601n:679_3": "apādānassa asambhavato ca anantacakkavāḷesu bahūsu buddhesu uppannesu buddhassa anacchariyattā",
  "anya-e0601n:679_4": "ca. Acchariyamanusso hi sammāsambuddho. Vuttañhi ekanipāta aṅguttarapāḷiyaṃ",
  "anya-e0601n:680_0": "“Ekapuggalo bhikkhave loke uppajjamāno uppajjati acchariyamanusso. Katamo ekapuggalo,",
  "anya-e0601n:680_1": "tathāgato arahaṃ sammāsambuddho. Ayaṃ kho bhikkhave ekapuggalo loke uppajjati acchariyamanusso”ti.",
  "anya-e0601n:680_2": "Aññaṃ pana kāraṇaṃ mayā heṭṭhā vuttanayenapi viññūhi viññātabbanti. Aññe pana ācariyā",
  "anya-e0601n:680_3": "buddhaapadānapāḷiyaṃ –",
  "anya-e0601n:681": "“Disā dasavidhā loke, yāyato natthi antakaṃ;",
  "anya-e0601n:682": "Tasmiñca disābhāgamhi, buddhakkhette asaṅkhayā;",
  "anya-e0601n:683": "Pabhā pakittitā mayhaṃ, yamakā raṃsivāhanā;",
  "anya-e0601n:684": "Etthantare raṃsijālaṃ, āloko vipulo bhave”ti.",
  "anya-e0601n:685_0": "Vuttāsu dvīsu gāthāsu paṭhamagāthāya atthaṃ buddhassa anādhippāyena gahetvā micchāñāṇena",
  "anya-e0601n:685_1": "aññānantacakkavāḷesu uppajjamānā buddhā asaṅkhayāti vadanti. Tesaṃ panetaṃ ayuttameva",
  "anya-e0601n:685_2": "asundarameva. Kasmā, pāḷiyā ca aṭṭhakathāṭīkāvacanehi ca viruddhattā ca tassā gāthāya",
  "anya-e0601n:685_3": "atthaggahaṇassa micchattā ca. Imāya hi pāḷiyā gāthāya vā aññānantacakkavāḷesu aññe",
  "anya-e0601n:685_4": "buddhā uppajjantīti atthe gayhamāne aṭṭhakathāsu imesu pana tīsu khettesu ṭhapetvā",
  "anya-e0601n:685_5": "imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi, na uppajjantīti",
  "anya-e0601n:685_6": "pana atthīti vuttavacanena ca, tīṇi hi piṭakāni…pe… imā tisso saṃgītiyo āruḷhe tepiṭake",
  "anya-e0601n:685_7": "buddhavacane…pe… suttaṃ natthi. Na uppajjantīti pana atthīti vuttavacanena ca ujukaṃ",
  "anya-e0601n:685_8": "virujjhati ca. Bhaddantamahā buddhaghosādayo aṭṭhakathācariyā taṃ pāḷiṃ na passantīti",
  "anya-e0601n:685_9": "attano duggahitena aṭṭhakathācariyānaṃ abbhakkhānaṃ āpajjati ca. Kiṃ panete tipiṭakadharā",
  "anya-e0601n:685_10": "tikkhavisadajavana gambhīrādiñāṇikā aṭṭhakathācariyā na passeyyuṃ. Passeyyuṃ eva.",
  "anya-e0601n:685_11": "Tasmā ayuttameva. Aṭṭhakathāsu pana āgataṃ suttaṃ natthītiādivacanameva yuttataraṃ hotīti daṭṭhabbaṃ.",
  "anya-e0601n:686_0": "Ettha ca buddhakkhettetipadaṃ tasmiñca disābhāgamhītipade visesanaṃ, asaṅkhayātipadaṃ",
  "anya-e0601n:686_1": "dutiyagāthāya pabhātipadassa visesananti daṭṭhabbaṃ. Ayaṃ panettha yojanā. Loke cakkavāḷaloke",
  "anya-e0601n:686_2": "dasavidhā dasa koṭṭhāsā disā honti. Tattha koṭṭhāse yāyato yāyantassa gacchantassa",
  "anya-e0601n:686_3": "me antakaṃ pariyosānaṃ natthi. Buddhakkhette buddhassa dasasahassisaṅkhātajātikkhettabhūte",
  "anya-e0601n:686_4": "tasmiñca disābhāgamhi mayhaṃ asaṅkhayā saṅkhārahitā yamakā yugaḷā yugaḷā hutvā raṃsivāhanā",
  "anya-e0601n:686_5": "raṃsivahantā raṃsimuñcamānā vā pabhā cakkaratanamaṇiratanādīnaṃ ālokā pakittitā pākaṭā",
  "anya-e0601n:686_6": "pattharitā vā. Etthantare dasasahassacakkavāḷantare raṃsijālaṃ raṃsisamūhena vipulo",
  "anya-e0601n:686_7": "bahutaro āloko bhave ahosinti. Ayamattho cakkindābhisirīsaddhamma dhajamahādhammarājādhirājagurūtiladdhalañchitena",
  "anya-e0601n:686_8": "ācariyabudhena likhitoti daṭṭhabbo.",
  "anya-e0601n:687_0": "Bhagavā hi imāhi gāthāhi cakkavattirājakāle mayhaṃcakkaratanamaṇīratanādīnaṃ asaṅkhayā",
  "anya-e0601n:687_1": "pabhā buddhakkhettabhūte dasasahassicakkavāḷe pākaṭā pattharitāti dasseti. Na anantacakkavāḷesu",
  "anya-e0601n:687_2": "uppajjanabuddhānaṃ asaṅkhayabhāvanti.",
  "anya-e0601n:688_0": "Vuttañhetaṃ buddhaapadānaṭṭhakathāyaṃ “disā dasavidhā loketi cakkavāḷaloke dasavidhā",
  "anya-e0601n:688_1": "dasakoṭṭhāsā disā honti. Tattha koṭṭhāse yāyato yāyantassa gacchantassa antakaṃ natthīti",
  "anya-e0601n:688_2": "attho. Cakkavattikāle tasmiṃ mayā gataṭṭhāne disābhāge vā buddhakkhette buddhavisayā",
  "anya-e0601n:688_3": "asaṅkhayā saṅkhārahitā. Pabhā pakittitāti tadā cakkavatti rājakāle mayhaṃ pabhā cakkaratanamaṇiratanādīnaṃ",
  "anya-e0601n:688_4": "pabhā ālokā yamakā yugaḷā yugaḷā hutvā raṃsivāhanā raṃsimuñcamānā pakittitā pākaṭā.",
  "anya-e0601n:688_5": "Etthantare dasasahassacakkavāḷantare raṃsijālaṃ raṃsisamūhaṃ āloko vipulo bahutaro",
  "anya-e0601n:688_6": "bhave ahosinti attho”ti. Ettha ca paṭhamagāthāya pubbaḍḍhassa ekavākyabhāvato disā",
  "anya-e0601n:688_7": "dasavidhā loketi cakkavāḷaloke…pe… antakaṃ natthīti atthoti vuttaṃ. Aparaḍḍhassa",
  "anya-e0601n:688_8": "dutiyagāthāyaṃ antogadhattā cakkavattikāle…pe… asaṅkhayā saṅkhārahitā pabhā pakittitāti",
  "anya-e0601n:688_9": "tadā cakkavattikāle…pe… bhave ahosinti atthoti vuttaṃ. Tasmā asaṅkhayātipadaṃ dutiyagāthāya",
  "anya-e0601n:688_10": "pabhātipadassa visesananti daṭṭhabbaṃ.",
  "anya-e0601n:689": "Jinālaṅkāraṭīkāyaṃ pana evamassa sabbadhammesu appaṭihata ñāṇācāraṃ dassetvā idāni loke tādisassa aññassa abhāvaṃ dassento āha.",
  "anya-e0601n:690": "“Anantasattesu ca lokadhātusu,",
  "anya-e0601n:691": "Ekova sabbepi samā na tenā”ti.",
  "anya-e0601n:692_0": "Tattha anantalokadhātūsu ekekissaṃ lokadhātuyā anantasattesu tena tathāgatena samo",
  "anya-e0601n:692_1": "ekopi natthi. Sace eko pana samo na bhaveyya. Sabbe sattā ekajjhaṃ hutvā samā bhaveyyunti",
  "anya-e0601n:692_2": "ce. Tathāpi natthi, sabbe ekajjhaṃ hutvāpi iminā ekakena samā na hontīti adhippāyoti",
  "anya-e0601n:692_3": "vuttaṃ. Ettha ca anantalokadhātusūtiādinā ito cakkavāḷato aññesu anantacakkavāḷesu",
  "anya-e0601n:692_4": "aññesaṃ buddhānaṃ abhāvaṃ dasseti. Evaṃ pana mayā pathavojaṃ uddharitvā dassito viya",
  "anya-e0601n:692_5": "dassitehi atidaḷhatarehi sādhakavacanehi ito cakkavāḷato aññacakkavāḷesu buddhā uppajjantīti",
  "anya-e0601n:692_6": "micchāvādo sūriyo andhakāraṃ paṭihanati viya paṭihaniyati apaniyatīti saddhahakaṃ daṭṭhabboti.",
  "anya-e0601n:693_0": "Munindakkoti muninda akkoti padacchedo. Buddhādiccoti attho. Sabbadhamme manati jānātīti",
  "anya-e0601n:693_1": "muni. Manadhātu ñāṇe i. Makāre assuttaṃ. Atha vā munāti sabbadhamme saka sāmaññalakkhaṇādinā",
  "anya-e0601n:693_2": "paṭivijjhatīti muni. Munati hitāhitaṃ paricchindatīti vā muni, bhagavā. Munadhātu",
  "anya-e0601n:693_3": "paṭivijjhane, catusaccadhamme munāti jānātīti vā monaṃ. Catumaggañāṇaṃ. Vuttañhi",
  "anya-e0601n:693_4": "saṃyuttaṭṭhakathāyaṃ “monanti catumaggañāṇaṃ. Tañhi munātīti monaṃ, catusaccadhamme",
  "anya-e0601n:693_5": "jānātīti attho”ti. Monaṃ assa atthīti muni, bhagavā. Muni ca so indati veneyyasatte",
  "anya-e0601n:693_6": "dhammena abhibhavati indo cāti munindo, bhagavā. Atha vā munīnaṃ pañcamunīnaṃ indoti",
  "anya-e0601n:693_7": "munindo, bhagavā. Na kamati na gacchati pādena attano puññajavimānena gacchatīti",
  "anya-e0601n:693_8": "akko, ādicco. Napubba kamudhātu gatiyaṃ kvi. Dhātvantalopo. Kassa dvittaṃ. Atha vā",
  "anya-e0601n:693_9": "yugandharubbedhappamāṇe ākāse arati gacchatīti akko. Aradhātu gamane kapaccayo. Kassa",
  "anya-e0601n:693_10": "dvittaṃ. Taṃ taṃ rāsito taṃ taṃ rāsiṃ arati yātīti vā akko. Atha vā mahantajutatāya",
  "anya-e0601n:693_11": "akkiyati abhitthaviyati tappasannehi janehīti akko, ādicco. Akkadhātu thavane a.",
  "anya-e0601n:693_12": "Munindo ca so akko cāti munindakko, akko ādicco viya vā munindoti munindakko, buddho.",
  "anya-e0601n:693_13": "Yathā hi sūriyo attano sahassaraṃsiyā ekacakkavāḷe timirandhakāraṃ vidhametvā dine",
  "anya-e0601n:693_14": "dine navayojanasatasahassappadesaṃ koṭisahassappadesaṃ vā dasadisaṃ vā obhāsetvā",
  "anya-e0601n:693_15": "virocamāno carati, evameva bhagavāpi attano saddhammaraṃ siyā buddhakkhettabhūtesu",
  "anya-e0601n:693_16": "dasasahassacakkavāḷesu vineyyānaṃ avijjandhakāraṃ vidhametvā dine dine tasmiṃ tasmiṃ",
  "anya-e0601n:693_17": "disābhāge veneyyasattasamūhaṃ catusaccadhammobhāsena jotayamāno virocanaṃ caratīti",
  "anya-e0601n:693_18": "ṭhānānurūpaṃ munindakkoti thometi. Ayaṃ samāsopamā hīnūpamāti daṭṭhabbā.",
  "anya-e0601n:694_0": "Suddheti rāgādimalehi visuddhe. Sujjhati visujjhatīti suddho, tibhavo. Sudhadhātu",
  "anya-e0601n:694_1": "soceyyeti. Tibhava kuhareti tibhavasaṅkhātakamalasare. Kamalasaraṃ viya tibhavasmiṃ",
  "anya-e0601n:694_2": "vā bhavanti sattā etthāti bhavo. Bhūdhātu sattāyaṃ ṇa. Tayo bhavā tibhavā, kāmarūpārūpabhūmi",
  "anya-e0601n:694_3": "labbhati. Kuṃ vuccati udakaṃ, taṃ haratīti kuharo. Kupubbaharadhātu haraṇe a. Tayo",
  "anya-e0601n:694_4": "bhavā ca te kuharo cāti tibhavakuharo, kuharo viya tayo bhavāti vā tathā. Tasmiṃ",
  "anya-e0601n:694_5": "tibhavakuhare. Kamala kathitanti uppalanti kathetabbaṃ kaṃ jalaṃ alayati vibhūsayatīti",
  "anya-e0601n:694_6": "kamalaṃ, uppalaṃ. Kaṃsaddūpapada aladhātu vibhūsane a. Atha vā kamiyati icchiyatīti",
  "anya-e0601n:694_7": "kamalaṃ. Kamudhātu icchāyaṃ alapaccayo. Kamalanti uppalanti kathiyatīti kamalakathitaṃ.",
  "anya-e0601n:694_8": "Vineyyappāṇoghanti vineyyapāṇaoghanti padavibhāgo. Vinetabbasattasamūhanti attho.",
  "anya-e0601n:694_9": "Vinetabbo dametabbo satthārāti vineyyo, satto. Vipubbanidhātu damane ṇyo. Paṇanti",
  "anya-e0601n:694_10": "jīvanti sattā anenāti pāṇaṃ, jīvitindriyaṃ. Paṇadhātu jīvāyaṃ ṇa. Taṃ assa atthi",
  "anya-e0601n:694_11": "tasmiṃ vā vijjatīti pāṇo, satto. Assatthitaddhite ṇapaccayo. Vineyyo ca so pāṇo cāti",
  "anya-e0601n:694_12": "vineyyappāṇo. Avayavena saha hanati gacchati pavattatīti ogho, samūho. Avapubba hanadhātu",
  "anya-e0601n:694_13": "gatiyaṃ ṇo. Avassa o. Hanassa gho. Vineyyappāṇānaṃ ogho samūhoti vineyyappāṇogho, taṃ.",
  "anya-e0601n:695_0": "Dhammaraṃsivarehīti uttamadhammasaṅkhātaraṃsīhi. Ettha ca dhammoti yathānusiṭṭhaṃ",
  "anya-e0601n:695_1": "paṭipajjamāne satte catūsu apāyesu vaṭṭadukkhesu ca apatamāne katvā dhāretīti dhammo.",
  "anya-e0601n:695_2": "Dharadhātu dhāraṇe rammapaccayo. Dhāreti ca apāyādinibbattakakilesaṃ viddhaṃsetīti",
  "anya-e0601n:695_3": "attho. Caturiyamaggo ca nibbānañca nippariyāyato labbhati. Kasmā, ariyamaggassa kilesānaṃ",
  "anya-e0601n:695_4": "samucchedappahānavasena samucchedakattā, nibbānassa ca nissaraṇappahānavasena tassa",
  "anya-e0601n:695_5": "ārammaṇabhāvaṃ patvā tadatthasiddhihetuttā. Caturiyaphalañca pariyattidhammo ca pariyāyato",
  "anya-e0601n:695_6": "labbhati. Kasmā, phalassa maggena viddhaṃsi tabbānaṃ kilesānaṃ paṭippassambhanappahānavasena",
  "anya-e0601n:695_7": "maggānukūlappa vattattā. Pariyattidhammassa ca tadaṅgappahānavasena tadadhigama hetuttā.",
  "anya-e0601n:695_8": "Atha vā kilese dhunāti kampati calati viddhaṃsetīti dhammo, caturiyamaggo. Dhunadhātu",
  "anya-e0601n:695_9": "kampane rammo. Ariyehi dhāriyati paṭivijjhiyati sacchikariyati ārammaṇa karaṇavasenāti",
  "anya-e0601n:695_10": "dhammo, nibbānaṃ. Dharadhātu ñāṇe. Dhaṃseti paṭippassambheti maggappahīnakilesavāsananti",
  "anya-e0601n:695_11": "dhammo, ariyaphalaṃ. Dhaṃsadhātu viddhaṃsane. Attano sabhāvaṃ dhāreti ca dhāriyati",
  "anya-e0601n:695_12": "ca paṇḍitehi na bālehīti dhammo, pariyattidhammo. Dhammo ca dhammo ca dhammo ca dhammo",
  "anya-e0601n:695_13": "cāti dhammo eka sesanayena, dasavidho dhammo labbhati. Vuttañhetaṃ chattavimāne –",
  "anya-e0601n:696": "“Rāgavirāgamanejamasokaṃ,",
  "anya-e0601n:697": "Dhammamasaṅkhatamappaṭikūlaṃ;",
  "anya-e0601n:698": "Madhuramimaṃ paguṇaṃ suvibhattaṃ,",
  "anya-e0601n:699": "Dhammamimaṃ saraṇattamupehī”ti.",
  "anya-e0601n:700_0": "Ayaṃ panettha yojanā. Māṇava rāgavirāgaṃ rāgavigataṃ imaṃ dhammaṃ maggadhammañca",
  "anya-e0601n:700_1": "anejaṃ ejāsaṅkhātataṇhāvirahitaṃ asokaṃ sokavirahitaṃ imaṃ dhammaṃ phaladhammañca,",
  "anya-e0601n:700_2": "asaṅkhataṃ saṅkhatavirahitaṃ imaṃ dhammaṃ nibbānadhammañca. Appaṭikūlaṃ avirodhanaṃ",
  "anya-e0601n:700_3": "madhuraṃ atthabyañjana sampannattā madhuraṃ, paguṇaṃ pakaṭṭhaguṇaṃ suvibhattaṃ suṭṭhu",
  "anya-e0601n:700_4": "vibhajitabbaṃ, imaṃ dhammaṃ pariyattidhammañca saraṇattaṃ saraṇabhāvaṃ upehi upagacchāhīti.",
  "anya-e0601n:701_0": "Ettha hi kāmarāgādibhedo sabbopi rāgo virajjati pahiyati etenāti rāgavirāgoti maggo",
  "anya-e0601n:701_1": "kathito. Ejāsaṅkhātāya taṇhāya antonijjhānalakkhaṇassa ca sokassa taduppattiyā sabbaso",
  "anya-e0601n:701_2": "parikkhīṇattā anejama sokanti phalaṃ kathitaṃ. Kenaci paccayena asaṅkhatattā dhammamasaṅkhatanti",
  "anya-e0601n:701_3": "nibbānaṃ kathitaṃ. Avirodhadīpanato pana atthabyañjanassa sampannatāya pakaṭṭhaguṇavibhāvanato",
  "anya-e0601n:701_4": "suṭṭhu vibhajitattā ca appaṭikūlantiādinā sabbopi pariyatti dhammo kathito. Vuttañhi",
  "anya-e0601n:701_5": "tadaṭṭhakathāyaṃ “ettha hi rāgavirāganti maggo kathito. Anejamasokanti phalaṃ. Dhammamasaṅkhatanti",
  "anya-e0601n:701_6": "nibbānaṃ. Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhā”ti.",
  "anya-e0601n:701_7": "Idha pana sāmaññato dasavidho dhammo. Visesato pana pariyatti dhammo adhippeto. Kasmā,",
  "anya-e0601n:701_8": "subodhesīti vuccamānattā. Raṃsīti rasiyanti assādiyantīti raṃsī, rasanti assādenti",
  "anya-e0601n:701_9": "sattā etāyāti vā raṃsī, rasadhātu assādane a ca ī ca. Atha vā rasiyati sinehiyati",
  "anya-e0601n:701_10": "taṃ janehīti raṃsī. Rasadhātu sinehe. Niggahītāgamo.",
  "anya-e0601n:702_0": "Varoti uttamo, varitabbo patthitabboti varo, varati nivāreti hīnanti vā varo. Varadhātu",
  "anya-e0601n:702_1": "patthane nivāraṇe vā a. Dhammo ca so raṃsi cāti dhammaraṃsi, dhammassa vā raṃsi dhammaraṃsi.",
  "anya-e0601n:702_2": "Ayaṃ pana samāso abhedūpacārena vutto. Varo ca so dhammaraṃsi cāti dhammaraṃsivaro,",
  "anya-e0601n:702_3": "tehi dhammaraṃsivarehi. Subodhesīti catusaccadhammaṃ paṭivijjhayamānena suṭṭhu pabodhesi",
  "anya-e0601n:702_4": "vikāsetīti attho. Yathā hi sūriyo attano raṃsiyā phusayitvā kuhara saṅkhāte sare",
  "anya-e0601n:702_5": "jātaṃ uppalaṃ vikāseti, evameva bhagavāpi attano dhammadesanāsaṅkhātaraṃsiyā kamalasarasaṅkhāte",
  "anya-e0601n:702_6": "bhavattaye vasantaṃ puññūpanissayaṃ paṭivijjhārahaṃ kamala saṅkhātaṃ vineyyappāṇoghaṃ",
  "anya-e0601n:702_7": "catusaccadhammaṃ paṭivijjhayamāno phaladhammena pabodhesi vikāsetīti vuttaṃ hoti.",
  "anya-e0601n:703_0": "Byāpitakkittinañcāti tiloke patthaṭaparikittanaṃ. Sīlādiguṇehi patthaṭathutighosikanti",
  "anya-e0601n:703_1": "attho. Casaddo cettha padapūraṇamattoyeva. Visesena vividhaṃ vā āpati vaḍḍhatīti",
  "anya-e0601n:703_2": "byāpito. Vipubbaāpadhātu byāpane vaḍḍhane vā ta. Byāpanaṃ vā byāpitaṃ. Kittiyate",
  "anya-e0601n:703_3": "abhitthaviyate kittinaṃ. Bhāvasādhanoyaṃ. Thutikriyā labbhati. Kittiyati abhitthaviyati",
  "anya-e0601n:703_4": "devamanussehīti kittinaṃ, thutighoso. Kittadhātu abhitthavane yu. Byāpito patthaṭo",
  "anya-e0601n:703_5": "kittano thutighoso yassa soti byāpitakkittino, munindakko. Taṃ. Bhagavato hi tiloke",
  "anya-e0601n:703_6": "devamanussehi sīlādiguṇehi ca arahaṃ sammāsambuddhotyādīhi guṇehi ca thomito kittisaddo",
  "anya-e0601n:703_7": "yāva bhavaggaṃ abbhuggacchatīti byāpitakkittinanti thometīti vuttaṃ hoti.",
  "anya-e0601n:704_0": "Tilokekaccakkhunti tiloke ekacakkhūti padacchedo. Kāmarūpa arūpasaṅkhātānaṃ tilokānaṃ",
  "anya-e0601n:704_1": "ekaṃ paññācakkhubhūtanti attho. Tayo lokā tilokaṃ. Tassa cakkhu viya eka bhūtaṃpaññācakkhu",
  "anya-e0601n:704_2": "yassa soti tilokekaccakkhu, munindakko. Ettha ca ekacakkhusaddassa lopo hoti brahmassarotiādīsu",
  "anya-e0601n:704_3": "viya. Atha vā tilokassa ekaṃ paññācakkhuṃ bhūto pattoti tilokekaccakkhu, munindakko.",
  "anya-e0601n:704_4": "Tilokekaccakkhubhūtanti vattabbe chandānurakkhaṇatthaṃ bhūtasaddalopaṃ katvā tilokekaccakkhunti",
  "anya-e0601n:704_5": "vuttaṃ. Atha vā tilokassa ekabhūto paññācakkhu hutvā sabbadhamme cakkhati passatīti",
  "anya-e0601n:704_6": "tilokekaccakkhu, munindakko. Taṃ. Bhagavā hi paññācakkhu mayattā sattesu ca taduppādanato",
  "anya-e0601n:704_7": "tilokassa cakkhubhūto ñāṇabhūto dhammabhūto brahmabhūto hoti. Vuttañhi madhupiṇḍikasutte",
  "anya-e0601n:704_8": "“so hāvuso bhagavā jānaṃ jānāti, passaṃ passati cakkhubhūto ñāṇabhūto dhammabhūto",
  "anya-e0601n:704_9": "brahmabhūto vattā pavattā atthassa ninnetā amatassa dātā dhammassāmī tathāgato”ti.",
  "anya-e0601n:704_10": "Tasmā tilokekaccakkhunti thometi.",
  "anya-e0601n:705_0": "Dukhamasahananti puthujjanehi atidukkhamitaṭṭhānaṃ khamanaṃ. Puthujjanehi dukkhena",
  "anya-e0601n:705_1": "kasirena khamitabbanti dukhamaṃ, iṭṭhāniṭṭhādi ārammaṇaṃ. Dukkhamanti vattabbe gajjabandhattā",
  "anya-e0601n:705_2": "chandānurakkhaṇatthaṃ kakāralopaṃ katvā dukhamanti vuttaṃ. Taṃ sahati khamatīti dukhamasahano,",
  "anya-e0601n:705_3": "munindakko. Sahadhātu parisahane yu. Taṃ dukhamasahanaṃ. Bhagavā hi puthujjanehi",
  "anya-e0601n:705_4": "sudukkhamitaṃ iṭṭhā niṭṭhādiārammaṇaṃ sītuṇhādiṃ lābhālābhayasāyasa nindapasaṃsasukhadukkhasaṅkhātaṃ",
  "anya-e0601n:705_5": "lokadhammañca ativiya khamati adhivāseti, tasmā dukhamasahananti thometi.",
  "anya-e0601n:706_0": "Mahesinti mahantaṃ sīlakkhandhādiṃ pariyesamānaṃ mahantaṃ nibbānaṃ gavesamānaṃ vā",
  "anya-e0601n:706_1": "mahante sīlakkhandhādike esati gavesati pariyesatīti mahesī, munindakko. Mahantasaddūpa",
  "anya-e0601n:706_2": "pada esadhātu gavesane ī. Vuttañhi mahāniddese “mahesīti mahesī. Bhagavā mahantaṃ",
  "anya-e0601n:706_3": "sīlakkhandhaṃ esi gavesi pariyesīti mahesī. Mahantaṃ samādhikkhandhaṃ mahantaṃ paññākkhandhaṃ",
  "anya-e0601n:706_4": "mahantaṃ vimuttikkhandhaṃ mahantaṃ vimuttiñāṇadassanakkhandhaṃ esī gavesī pariyesīti",
  "anya-e0601n:706_5": "mahesī”ti. Mahante sattatiṃsabodhipakkhiya dhamme esati gavesatīti vā mahesī, mahantaṃ",
  "anya-e0601n:706_6": "nibbānaṃ esati gavesatīti vā mahesī. Vuttañhi mahāniddese “mahante satipaṭṭhāne mahante",
  "anya-e0601n:706_7": "sammappadhāne mahante iddhipāde mahantāni indriyāni mahantāni balāni mahante bojjhaṅge",
  "anya-e0601n:706_8": "mahantaṃ ariyaṃ aṭṭhaṅgikaṃ maggaṃ mahantaṃ paramatthaṃ amataṃ nibbānaṃ esī gavesī",
  "anya-e0601n:706_9": "pariyesīti mahesī”ti. Atha vā mahesakkhehi sattehi esiyati gavesiyati pariyesiyati",
  "anya-e0601n:706_10": "amhākaṃ kahaṃ buddhoti mahesī. Vuttañhi mahāniddese “mahesakkhehi vā sattehi esito",
  "anya-e0601n:706_11": "gavesito kahaṃ buddho”tyādi. Taṃ mahesiṃ. Tanti munindakkaṃ. Ahaṃ sirasā namāmīti sambandho.",
  "anya-e0601n:707_0": "Ayaṃ panettha saṅkhepayojanā. Dayudayaruṇo mahākaruṇāsaṅkhātaudayapabbatuggatasūriyāruṇo,",
  "anya-e0601n:707_1": "udayapabba tato uggatasūriyāruṇo viya mahākaruṇā vā, ñāṇa vitthiṇṇabimbo sabbaññutañāṇasaṅkhāto",
  "anya-e0601n:707_2": "vitthāraparimaṇḍalo, vitthāracakkavāḷamaṇḍalaṃ viya vipulārammaṇasabbaññutañāṇavā,",
  "anya-e0601n:707_3": "eko asahāyo ekabuddhabhūto, yo yādiso munindakko buddhādicco suddhe rāgādimalehi",
  "anya-e0601n:707_4": "visuddhe tibhava kuhare tibhavasaṅkhātakamalasare, kamalakathitaṃ uppalanti kathetabbaṃ,",
  "anya-e0601n:707_5": "vineyyappāṇoghaṃ vinetabbasattasamūhaṃ, dhammaraṃ sīvarehi uttamadhammasaṅkhātaraṃsīhi,",
  "anya-e0601n:707_6": "subodhesi catusaccadhammaṃ paṭivedhayamānena suṭṭhu pabodhesi vikāsesi, byāpitakkittinaṃ",
  "anya-e0601n:707_7": "tiloke patthaṭaparikittanaṃ, sīlādiguṇehi patthaṭathutighosikaṃ vā, tilokekaccakkhuṃ",
  "anya-e0601n:707_8": "kāmarūpaarūpa saṅkhātānaṃ tilokānaṃ ekaṃ paññācakkhubhūtaṃ, dukhamasahanaṃ puthujjanehi",
  "anya-e0601n:707_9": "atidukkhamitaṭṭhānaṃ khamanaṃ, mahesiṃ mahantaṃ sīlakkhandhādiṃ pariyesamānaṃ mahantaṃ",
  "anya-e0601n:707_10": "nibbānaṃ gavesamānaṃ vā, taṃ munindakkaṃ ahaṃ sirasā namāmi vandāmīti.",
  "anya-e0601n:708": "Vīsatimavandanagāthāvaṇṇanā samattā.",
  "anya-e0601n:709": "21.",
  "anya-e0601n:710": "Yo jino anekajātiyaṃ saputtadāramaṅgajīvitampi;",
  "anya-e0601n:711": "Bodhipemato alaggamānaso adāsiyeva atthi kassa;",
  "anya-e0601n:712": "Dānapāramiṃ tato paraṃ apūri sīlapāramādikampi;",
  "anya-e0601n:713": "Tāsamiddhiyopayātamaggataṃ tamekadīpakaṃ namāmi.",
  "anya-e0601n:714_0": "21. Evaṃ vīsatimāya gāthāya munindakkaṃ vanditvā idāni pubbe anekajātiyaṃ bodhisattakāle",
  "anya-e0601n:714_1": "jīvitapariccāgādīhi ca dānādidasapāramiyo pūrentehi guṇehi ca thometvā jinaṃ vanditukāmo",
  "anya-e0601n:714_2": "yo jino tyādimāha. Ayaṃ pana raja raja raja gaṇehi ca garulahūhi ca racitattā vīsatakkharehi",
  "anya-e0601n:714_3": "lakkhitā vuttagāthāti daṭṭhabbā. Vuttañhi vuttodaye “vutta mīdisantu nāmato rajā",
  "anya-e0601n:714_4": "rajā rajā garullahū cā”ti.",
  "anya-e0601n:715_0": "Ayaṃ panettha yojanā. Yassaṃ paṭipādaṃ rajā rajagaṇā ca rajā rajagaṇā ca rajā rajagaṇā",
  "anya-e0601n:715_1": "ca garullahū ca ce siyyuṃ, īdisantu īdisaṃ pana gāthā nāmato nāmena vuttaṃ vutta gāthā nāmāti.",
  "anya-e0601n:716_0": "Tattha pana yo jinoti yo buddho. So hi devaputtakilesābhisaṅkhārakhandhamaccuvasena",
  "anya-e0601n:716_1": "pañcamāre ajini jināti jinissatīti jinoti vuccati. Nanu ca buddhasāvakāpi pañcamāre",
  "anya-e0601n:716_2": "jinattā jinā nāmāti ce. Na bhagavato parūpa nissayavirahaniratisayavasena pañcamārajinattā",
  "anya-e0601n:716_3": "bhagavāyeva jino nāmāti. Vuttañhi dhātukathāmūlaṭīkāyaṃ –",
  "anya-e0601n:717_0": "“Tattha balavidhamana visayātikkamavasena devaputtamārassa, apavattikaraṇavasena",
  "anya-e0601n:717_1": "kilesābhisaṅkhāramārānaṃ, samudayappahānapariññāvasena khandhamārassa, maccumārassa,",
  "anya-e0601n:717_2": "ca bodhimūle eva bhañjitattā parūpanissayarahitaṃ niratisayaṃ taṃ bhañjanaṃ upādāya",
  "anya-e0601n:717_3": "bhagavāeva mārabhañjanoti thomito”ti.",
  "anya-e0601n:718_0": "Anekajātiyanti anekasaṃsārabhave. Ettha hi ayaṃ jātisaddo anekattho. Tathā hesa ekampi",
  "anya-e0601n:718_1": "jātiṃ dvepi jātiyoti ettha bhave āgato. Atthi visākhe nigaṇṭhā nāma samaṇajātīti",
  "anya-e0601n:718_2": "ettha nikāye. Tiri nāma tiṇajāti nābhiyā uggantvā nabhaṃ āhacca ṭhitā ahosīti ettha",
  "anya-e0601n:718_3": "paññattiyaṃ. Jāti dvīhi khandhehi saṅgahitāti ettha saṅkhatalakkhaṇe. Yaṃ mātukucchiyaṃ",
  "anya-e0601n:718_4": "paṭhamaṃ cittaṃ uppannaṃ paṭhamaṃ viññāṇaṃ pātubhūtaṃ. Tadupādāya sāvassa jātīti",
  "anya-e0601n:718_5": "ettha paṭisandhiyaṃ. Sampatijāto ānanda bodhisattoti ettha pasūtiyaṃ. Anupakuṭṭho",
  "anya-e0601n:718_6": "jātivādenāti ettha kule. Yatohaṃ bhagini ariyāya jātiyā jātoti ettha ariyasīle. Idha",
  "anya-e0601n:718_7": "panāyaṃ bhave vattati. Tasmā anekasaṃsārabhaveti attho viññātabbo. So hi jāyati yoni",
  "anya-e0601n:718_8": "gatiādi vibhāgoti jātīti vuccati. Atha vā jāyanti nibbattanti ettha khandhādayoti",
  "anya-e0601n:718_9": "jāti, bhavo. Janidhātu nibbattaneti. Na ekā anekā, anekā ca sā jāti cāti aneka jāti.",
  "anya-e0601n:718_10": "Tassaṃ anekajātiyaṃ.",
  "anya-e0601n:719_0": "Saputtadāranti puttena ca bhariyāya ca sahitaṃ. Attano kulaṃ punāti pavati sodhetīti",
  "anya-e0601n:719_1": "vā putto. Pudhātu pavane ta. Mātāpitūnaṃ manaṃ pūretīti vā putto. Pūradhātu pūraṇe",
  "anya-e0601n:719_2": "ta. Putto ca dhītā ca putto. Virūpeka sesoyaṃ. Sāmikena dhariyateti dāro. Dharadhātu",
  "anya-e0601n:719_3": "dhāraṇe ṇo. Dhassa do. Atha vā purisena bhogaṃ dīyatīti dāro. Dādhātu dāne rapaccayo.",
  "anya-e0601n:719_4": "Dākucchitā kārena purisena ramiyati etthāti vā dāro, bhariyā. Dāpubbaramudhātu ramane",
  "anya-e0601n:719_5": "kvi. Dāsaddo kucchitattho. Abhidhānaṭīkāyaṃ pana “dārayante yenāti dāro, dara vidāraṇe.",
  "anya-e0601n:719_6": "Akattari ca kārake saññāyaṃ ṇo”ti vuttaṃ. Putto ca dāro ca puttadāro. Samāhāradvandepi",
  "anya-e0601n:719_7": "hi pulliṅgaṃ icchanti ācariyā. Tena saha vattati yassāti saputtadāro, puttadārapariccāgo.",
  "anya-e0601n:719_8": "Taṃ saputtadāraṃ. Aṅgajīvitampīti hatthapādakaṇṇanāsacakkhādisarīrāvayavañca jīvitindriya",
  "anya-e0601n:719_9": "paṭibaddhasakalasarīrañca aṅgati gacchati kāyeti aṅgo, cakkhādisarīrāvayavo. Agidhātu",
  "anya-e0601n:719_10": "gatiyaṃ a. Jīvanti sattā etenāti jīvitaṃ, jīvitindriyaṃ. Jīvadhātu pāṇadhāraṇe ta.",
  "anya-e0601n:719_11": "Aṅgo ca jīvitañca aṅgajīvitaṃ. Ettha ca pisaddo sampiṇḍanattho. Tena dhanaraṭṭhapariccāgaṃ",
  "anya-e0601n:719_12": "sampiṇḍeti. Vuttañhi sīlakkhandhaṭṭha kathāyaṃ –",
  "anya-e0601n:720_0": "“Aṅgapariccāgaṃ jīvitadhanarajjaputtadārapariccāganti ime pañca mahāpariccāge pariccajitvā”ti.",
  "anya-e0601n:720_1": "Atha vā sambhāvanattho. Tena bhagavā sabbaññutañāṇahetupi puttadāraaṅgajīvitampi",
  "anya-e0601n:720_2": "alaggamānaso pariccajeti, pageva dhanādibāhiravatthu pariccāgepīti sambhāveti.",
  "anya-e0601n:721_0": "Bodhipematoti arahattamaggasabbaññutañāṇasaṅkhātāya bodhiyā piyamānattā, hetvatthe",
  "anya-e0601n:721_1": "hi topaccayo. Cattāri saccāni bujjhatīti bodhi, arahattamaggañāṇaṃ. Sabba ñeyyadhamme",
  "anya-e0601n:721_2": "bujjhatīti bodhi, sabbaññutañāṇaṃ. Budhadhātu ñāṇe ṇa. Itthiliṅgajotako īpaccayo",
  "anya-e0601n:721_3": "ca. Vuttañhi abhidhānappadīpikāyaṃ – “bodhi sabbaññutañāṇe, ariyamagge ca nāriya”nti.",
  "anya-e0601n:721_4": "Bodhi ca bodhi ca bodhi sarūpekase savasena. Piyanaṃ pemo, piyāyitabboti vā pemo.",
  "anya-e0601n:721_5": "Pīdhātu tappanakantīsu manipaccayo. Bodhiyā pemo bodhipemo, tato bodhipemato. Bhagavatā",
  "anya-e0601n:721_6": "hi puttadāraaṅgajīvitehipi sataguṇena sahassaguṇena sata sahassaguṇenapi bodhiñāṇameva",
  "anya-e0601n:721_7": "piyanti vuttaṃ hoti. Vuttañhi vessantarajātake –",
  "anya-e0601n:722": "“Na me dessā ubho puttā, maddī devī na dessiyā;",
  "anya-e0601n:723": "Sabbaññutaṃ piyaṃ mayhaṃ, tasmā piye adāsaha”nti.",
  "anya-e0601n:725_0": "Alaggamānasoti puttadāraaṅgajīvitādīsu anallīyana citto hutvā laganaṃ saṅganaṃ laggo,",
  "anya-e0601n:725_1": "lagati saṅgati allayati vāti laggo. Lagadhātu saṅge allīyane vā gapaccayo. Na laggo",
  "anya-e0601n:725_2": "alaggo, natthi laggo ettha puttadāra aṅgajīvitādīsūti vā alaggo. Manati jānāti ārammaṇanti",
  "anya-e0601n:725_3": "mano. Soyeva mānaso. Alaggo mānaso yassa soti alaggamānaso, jino. Atthikassāti putta",
  "anya-e0601n:725_4": "dārādiṃ kāmikassa, yācakassa paṭiggāhakassa vāti attho. Attho kāmo assa atthīti atthiko,",
  "anya-e0601n:725_5": "ṇiko. Tassa atthikassa. Adāsiyevāti pūjānuggahakāmatāya ñāṇasampayuttapariccāgacetanāya",
  "anya-e0601n:725_6": "adāsievāti attho. Bodhisatto hi pāramīpūraṇa kāle sarāgasadosasamohasseva sato āgatā",
  "anya-e0601n:725_7": "gatānaṃ yācakānaṃ alaṅkatapaṭiyattaṃ sīsaṃ kantitvā galalohitaṃ nīharitvā suañjitāni",
  "anya-e0601n:725_8": "akkhīni uppāṭetvā kulavaṃsappadīpaṃ puttaṃ manāpacāriniṃ bhariyañca kheḷapiṇḍamiva",
  "anya-e0601n:725_9": "anapekkho pariccajitvā dīyamānova sammāsambodhiñāṇaṃ laddhuṃ sakkā, na puttadāraaṅgajīvitampi",
  "anya-e0601n:725_10": "apariccajitvā. Pañca hi mahāpariccāge apariccajitvā buddhabhūtapubbā nāma natthi.",
  "anya-e0601n:725_11": "Paccekabuddhāriyasāvakā pana puttadāraaṅgajīvitaṃ apariccajantāpi paccekabuddhāriyasāvakabodhiñāṇaṃ",
  "anya-e0601n:725_12": "laddhuṃ samatthāva. Tasmāyeva bhagavantaṃyeva saputtadāramaṅgajīvitampi bodhipemato",
  "anya-e0601n:725_13": "alaggamānaso adāsiyeva atthi kassāti thometi. Vuttañhetaṃ vessantarajātakaṭṭha kathāyaṃ",
  "anya-e0601n:725_14": "“sabbabodhisattā dhanapariccāgaṃ, puttapariccāgaṃ, bhariyapariccāgaṃ, aṅgapariccāgaṃ,",
  "anya-e0601n:725_15": "jīvitapariccāganti ime pañca mahāpariccāge apariccajitvā buddhabhūtapubbā nāma natthī”ti.",
  "anya-e0601n:726_0": "Evaṃ pañcahi mahāpariccāgaguṇehi bhagavato thomanaṃ katvā idāni dānādipāramīpūraṇaguṇena",
  "anya-e0601n:726_1": "thomanaṃ kattu kāmo dānapāramintiādimāha. Tattha dānanti tividhaṃ hoti cāgacetanā",
  "anya-e0601n:726_2": "ca, virati ca, deyyadhammo cāti. Saddhā hiriyaṃ kusalañca dānanti āgataṭṭhāne hi",
  "anya-e0601n:726_3": "cāgacetanā dānaṃ nāma. Abhayaṃ detīti āgataṭṭhāne viratī dānaṃ nāma. Dānaṃ deti annaṃ",
  "anya-e0601n:726_4": "pānanti āgataṭṭhāne deyyadhammo dānaṃ nāma. Tattha cāgacetanā deti vā deyyadhammaṃ",
  "anya-e0601n:726_5": "denti vā etāya deyyadhammanti dānaṃ. Virati avakhaṇḍanaṭṭhena lavanaṭṭhena vā dānaṃ.",
  "anya-e0601n:726_6": "Sā hi uppajjamānā bhayabheravasaṅkhātaṃ dussilyaṃ cetanaṃ dāti lunāti cāti dānaṃ,",
  "anya-e0601n:726_7": "deyyadhammo diyyatīti dānaṃ. Idha pana tividhaṃ dānaṃ adhippetaṃ. Pāramīsaddassa",
  "anya-e0601n:726_8": "vacanattho heṭṭhā vuttoyeva. Atha vā pāraṃ nibbānaṃ eti gacchati etāyāti pārami.",
  "anya-e0601n:726_9": "Pārasaddūpapada idhātu gatiyaṃ kvi. Pāraṃ itīti padacchedo kātabbo. Dānameva pāramī",
  "anya-e0601n:726_10": "dānapāramī, taṃ dānapāramiṃ. Tatoti dānapāramito. Paranti aññaṃ. Sīlapāramādikampīti",
  "anya-e0601n:726_11": "sīlatīti sīlaṃ. Sīla dhātu samādhimhi a. Kāyavacīkammāni samādahati samādhapetīti",
  "anya-e0601n:726_12": "attho. Sīlati samādhiyati kāyakammādīnaṃ susilyavasena na vippakiratīti vā sīlaṃ,",
  "anya-e0601n:726_13": "sīlanti samādahanti cittaṃ etenāti vā sīlaṃ. Atha vā sīlayati upadhāretīti sīlaṃ,",
  "anya-e0601n:726_14": "sīladhātu upadhāraṇe a. Kusala dhammānaṃ patiṭṭhānabhāvena ābhuso dhāretīti attho.",
  "anya-e0601n:726_15": "Sīlenti vā etena kusale dhamme upadhārenti sādhavoti sīlaṃ, sīliyati upadhāriyati",
  "anya-e0601n:726_16": "sappurisehi hadayamaṃsantaraṃ upanetvāti vā sīlaṃ, sīleti upadhāreti taṃ samaṅgī",
  "anya-e0601n:726_17": "puggalaṃ apāyesu uppattinīvāraṇavasena suggati nibbānanti vā sīlaṃ, sīlameva pāramī",
  "anya-e0601n:726_18": "sīlapāramī, sā ādi yāsanteti sīlapāramādikā. Ettha ca ādisaddena nekkhammapaññā vīriyakhantisaccaadhiṭṭhānamettāupekkhāpāramiṃ",
  "anya-e0601n:726_19": "saṅgaṇhāti. Vuttañhetaṃ buddhavaṃsapāḷiyaṃ –",
  "anya-e0601n:727": "“Dānaṃ sīlañca nekkhammaṃ, paññā vīriyena pañcamaṃ;",
  "anya-e0601n:728": "Khantisaccamadhiṭṭhānaṃ, mettupekkhā imā dasā”ti.",
  "anya-e0601n:729": "Pisaddo cettha sampiṇḍanattho. Tena pañca mahāpariccāge sampiṇḍeti.",
  "anya-e0601n:730_0": "Apūrīti sammāsambodhatthāya pūraṇaṃ akāsīti attho. Bhagavato hi dīpaṅkarapādamūle",
  "anya-e0601n:730_1": "aṭṭha dhamme samodhānetvā buddhatthāya abhinīhārato paṭṭhāya anekajātīsu sammāsambodhiṃ",
  "anya-e0601n:730_2": "paṭivijjhituṃ vāyamanto adinnadānaṃ nāma natthi, arakkhitasīlaṃ nāma natthi. Apūritā",
  "anya-e0601n:730_3": "pāramī nāma natthi. Atibahumpi pūraṇaṃ akāsiyeva. Bhagavā hi bodhisatta bhūto catūsu",
  "anya-e0601n:730_4": "mahāsamuddesu udakaṃ parājetvā adhikaṃ lohitadānamakāsi. Sakalapathaviyā paṃsuṃ parājetvā",
  "anya-e0601n:730_5": "adhikaṃ maṃsamadāsi. Sinerupabbatarājaṃ parājetvā adhikaṃ sīsadānamadāsi. Ākāse tārakasamūhaṃ",
  "anya-e0601n:730_6": "parājetvā adhikaṃ nayanamadāsi.",
  "anya-e0601n:731": "Tena vuttaṃ jinālaṅkāre –",
  "anya-e0601n:732": "“So sāgare jaladhikaṃ rudhiraṃ adāsi,",
  "anya-e0601n:733": "Bhūmiṃ parājiya samaṃsamadāsi dānaṃ;",
  "anya-e0601n:734": "Meruppamāṇamadhikañca samoḷisīsaṃ,",
  "anya-e0601n:735": "Khe tārakādhikataraṃ nayanaṃ adāsī”ti.",
  "anya-e0601n:736": "Vasantatilakagāthā.",
  "anya-e0601n:737_0": "Tattha ca soti so evaṃvidho bodhisatto. Sāgareti catūsu mahāsamuddesu. Jaladhikanti",
  "anya-e0601n:737_1": "udakato adhikaṃ katvā. Rudhiraṃ adāsīti lohitadānamadāsi. Bhūmiṃ parājiyāti paṃsupathaviyā",
  "anya-e0601n:737_2": "paṃsuṃ parājetvā attano sarīramaṃsaṃ adhikaṃ adāsi. Meruppamāṇamadhikanti yojana",
  "anya-e0601n:737_3": "aṭṭhasaṭṭhisatasahassubbedhassa girirājassa pamāṇatopi adhikaṃ katvā. Samoḷisīsanti",
  "anya-e0601n:737_4": "moḷiyā saha abhisittasīsaṃ adāsi. Kheti cakkavāḷapabbatapariyante ākāse. Tārakādhikataranti",
  "anya-e0601n:737_5": "nakkhattāditārakarūpatopi adhikaṃ katvā. Nayanaṃ adāsīti nettadānaṃ adāsīti evamettha attho daṭṭhabbo.",
  "anya-e0601n:738_0": "Tāsamiddhiyopayātamaggatanti tāsaṃ iddhiyā upayātaṃ aggatanti padacchedo. Tāsanti",
  "anya-e0601n:738_1": "tāsaṃ pāramīnaṃ. Iddhiyāti samiddhiyā, hetvatthe cetaṃ karaṇavacanaṃ. Upayātanti",
  "anya-e0601n:738_2": "upagataṃ. Aggatanti sabbasattānaṃ uttamabhāvaṃ, seṭṭhabhūtaṃ buddhattanti attho.",
  "anya-e0601n:738_3": "Taṃ pana padaṃ upayātantipade kammaṃ. Aggasaddo cettha uttamavācako anipphannapāṭipadiko.",
  "anya-e0601n:738_4": "Atha vā aggati uttamabhāvaṃ seṭṭhabhūtaṃ vā buddhabhāvaṃ pāpuṇātīti aggo, jino. Aggadhātu",
  "anya-e0601n:738_5": "gatiyaṃ a. Aggassa bhāvo aggataṃ. Bhagavā hi anantalokadhātūsu sabba sattānaṃ aggo",
  "anya-e0601n:738_6": "uttamataro seṭṭhataroti attho. Vuttañhetaṃ dasanipāta aṅguttarapāḷiyaṃ –",
  "anya-e0601n:739_0": "“Yāvatā bhikkhave sattā apadā vā dvipadā vā catuppadā vā bahuppadā vā rūpino vā arūpino",
  "anya-e0601n:739_1": "vā saññino vā asaññino vā nevasaññīnāsaññino vā, tathāgato tesaṃ aggamakkhāyati arahaṃ sammāsambuddho”ti.",
  "anya-e0601n:740_0": "Tamekadīpakanti taṃ ekadīpakanti padacchedo. Tanti jinaṃ. Ekadīpakanti sabbasattānaṃ",
  "anya-e0601n:740_1": "ekapaṭisaraṇabhūtaṃ patiṭṭhabhūtaṃ vā. Dīpakasaddo hi paṭisaraṇapatiṭṭhavācako nipphannapāṭipadiko.",
  "anya-e0601n:740_2": "Vuttañhi saṃyuttaṭṭhakathāyaṃ “patiṭṭhāpanaṭṭhena dīpa”nti. Dīpanti patiṭṭhahanti",
  "anya-e0601n:740_3": "paṭisaraṇabhāvena sattā etthāti vā dīpako, jino. Dīpadhātu patiṭṭhāyaṃ ako. Ekasaddo",
  "anya-e0601n:740_4": "saṅkhyāvācako. Eko ekabhūto dīpakoti ekadīpako, jino. Atha vā ekadīpakanti manussānaṃ",
  "anya-e0601n:740_5": "paṭisaraṇabhūtaṃ patiṭṭhānabhūtaṃ samuddadīpakamiva sabbasattānaṃ paṭisaraṇabhūtaṃ",
  "anya-e0601n:740_6": "patiṭṭhānabhūtaṃ ekabuddhabhūtaṃ.",
  "anya-e0601n:741_0": "Ayaṃ panettha vacanattho. Jalamajjhe dippatīti dīpo. Dvidhā āposandati etthāti vā",
  "anya-e0601n:741_1": "dīpo. Soyeva dīpako. Soviya eko buddho hutvā eti gacchati pavattatīti ekadīpako,",
  "anya-e0601n:741_2": "jino. Yathā hi mahāsamudde bhinnanāvānaṃ manussānaṃ samuddadīpo paṭisaraṇo patiṭṭho",
  "anya-e0601n:741_3": "hoti, evaṃ jino saṃsārasāgare alabbhaneyyapatiṭṭhe osīdantānaṃ sabbasattānaṃ ekabuddhabhūto",
  "anya-e0601n:741_4": "paṭisaraṇo patiṭṭho hotīti ekadīpakanti thometi. Taṃ jinaṃ ahaṃ namāmīti sambandhoti.",
  "anya-e0601n:742_0": "Ayaṃ panettha saṅkhepayojanā. Yo jino aneka jātiyaṃ anekasaṃsārabhave, saputtadāraṃ",
  "anya-e0601n:742_1": "puttena ca bhariyāya ca sahitaṃ, aṅgajīvitampi aṅgapaccaṅgajīvitindriyampi. Atha",
  "anya-e0601n:742_2": "vā hatthapādakaṇṇanāsacakkhādisarīrāvayavañca jīvitindriya paṭibaddhasakalasarīrañca,",
  "anya-e0601n:742_3": "bodhipemato arahattamagga sabbaññutañāṇasaṅkhātāya bodhiyā piyamānattā, alagga mānasoti",
  "anya-e0601n:742_4": "puttadāraaṅgajīvitādīsu anallīyanacitto hutvā, atthikassa puttadārādiṃ kāmikassa",
  "anya-e0601n:742_5": "yācakassa adāsiyeva pariccāgacetanāya adāsieva. Dānapāramimpi tato dānapāramito paraṃ",
  "anya-e0601n:742_6": "aññaṃ sīlapāramādikampi sīlapāramīādikampi, apūri sammāsambodhatthāya pūraṇaṃ akāsi,",
  "anya-e0601n:742_7": "tāsaṃ pāramīnaṃ iddhiyā samiddhiyā aggataṃ uttama bhāvaṃ seṭṭhabuddhattaṃ vā, upayātaṃ",
  "anya-e0601n:742_8": "upagataṃ, ekadīpakaṃ sabbasattānaṃ ekapaṭisaraṇabhūtaṃ ekapatiṭṭhānabhūtaṃ vā, dīpakamiva",
  "anya-e0601n:742_9": "ekapaṭisaraṇabhūtaṃ patiṭṭhānabhūtaṃ vā taṃ jinaṃ tīhi dvārehi namāmīti.",
  "anya-e0601n:743": "Ekavīsatimavandanagāthāvaṇṇanā samattā.",
  "anya-e0601n:744": "22.",
  "anya-e0601n:745": "Devādevātidevaṃ nidhanavapudharaṃ mārabhaṅgaṃ abhaṅgaṃ,",
  "anya-e0601n:746": "Dīpaṃ dīpaṃ pajānaṃ jayavarasayane bodhipattaṃdhipattaṃ;",
  "anya-e0601n:747": "Brahmābrahmāgatānaṃ varagirakathikaṃ pāpahīnaṃ pahīnaṃ,",
  "anya-e0601n:748": "Lokālokābhirāmaṃ satatamabhiname taṃ munindaṃ munindaṃ.",
  "anya-e0601n:749_0": "22. Evaṃ ekavīsatimāya gāthāya jinaṃ vanditvā idāni devādevātidevantyādīhi dasahi",
  "anya-e0601n:749_1": "guṇehi thometvā munindaṃ vanditukāmo devādevātidevantiādimāha. Ayaṃ pana ma ra bha",
  "anya-e0601n:749_2": "na ya ya gaṇehi ca timuniyatīhi ca racitattā ekavīsatakkharehi yuttā ādyantayamakā",
  "anya-e0601n:749_3": "saddharā gāthāti daṭṭhabbā. Vuttañhi vuttodaye “mrā bhnā yo yotra yena timuniyatiyutā",
  "anya-e0601n:749_4": "saddharā kittitāya”nti.",
  "anya-e0601n:750_0": "Ayaṃ panettha yojanā. Yassaṃ paṭipādaṃ mrā maragaṇā ca bhnā bhanagaṇā ca yogaṇo ca",
  "anya-e0601n:750_1": "yena yagaṇena saha yogaṇo ca timuniyatiyutā sattamakkharantetīhi yatīhi yuttā ca",
  "anya-e0601n:750_2": "ce siyuṃ. Atra imasmiṃ pakati chande ayaṃ gāthā saddharāgāthāti kittitāti. Ettha",
  "anya-e0601n:750_3": "ca munisaddo sattasaṅkhyāvācakoti daṭṭhabbo. Ekasmiṃ pāde sattamakkharante sattamakkharante",
  "anya-e0601n:750_4": "yatīnaṃ tiparivattattā timuniyatiyutāti vuttaṃ. Ekavīsatakkharavantoti vuttaṃ hoti.",
  "anya-e0601n:751_0": "Tattha ca devādevātidevanti rājasaṅkhātasammutideva catumahārājādikaupapattidevānaṃ",
  "anya-e0601n:751_1": "atiuttamaṃ atiseṭṭhaṃ visuddhidevabhūtaṃ. Ettha hi devāti sammutidevā. Te hi mānussaissariyasampattīhi",
  "anya-e0601n:751_2": "dibbantīti manussarājadevī kumārā devāti vuccanti. Puna devāti upapattidevā. Te hi",
  "anya-e0601n:751_3": "dibbaissariyasampattīhi dibbantīti catumahārājikā devā vuccanti, dibbanti kāmaguṇādīhi",
  "anya-e0601n:751_4": "kīḷanti laḷanti, tesu vā viharanti, vijayasamatthatāyogena paccatthike vijetuṃ icchanti,",
  "anya-e0601n:751_5": "issariyadhanādisakkāradānaggahaṇaṃ taṃ taṃ atthānusāsanañca karontā voharanti. Puññātisayayogānubhāvappattāya",
  "anya-e0601n:751_6": "jutiyā jotanti. Yathādhippetañca visayaṃ appaṭighātena gacchanti. Yathicchitanipphādane",
  "anya-e0601n:751_7": "ca sakkontīti devāti visuddhimaggamahāṭīkāyaṃ āgatanayenapi veditabbo. Atidevanti",
  "anya-e0601n:751_8": "tesaṃ devānaṃ atiuttamaṃ atiseṭṭhaṃ vā visuddhi devabhūtaṃ bhagavantanti attho. So",
  "anya-e0601n:751_9": "hi tesaṃ sammuti upapattidevānaṃ sīlādiguṇehi atirekattā atireko devoti bhagavā atidevoti",
  "anya-e0601n:751_10": "vuccati. Devo devānaṃ atireko atiuttamo atiseṭṭho ativisiṭṭho devo devādevātidevo,",
  "anya-e0601n:751_11": "visuddhidevabhūto munindo labbhati. Taṃ devādevātidevaṃ.",
  "anya-e0601n:752_0": "Vuttañhi dhammahadayavibhaṅge “devāti tayo devā sammuti devā, upapattidevā, visuddhidevā.",
  "anya-e0601n:752_1": "Sammutidevā nāma rājāno deviyo rājakumārā. Upapattidevā nāma catumahārājike deve",
  "anya-e0601n:752_2": "upādāya tadupari devā. Visuddhidevā nāma arahanto vuccantī”ti.",
  "anya-e0601n:753_0": "Bhagavā pana nirātisayāya abhiññākīḷāya uttamehi dibbabrahmaariyavihārehi saparasantānagatapañcavidhamāravija",
  "anya-e0601n:753_1": "yicchānipphattiyācittissariya sattadhanādi sammāpaṭipatti aveccappasādasakkāradānaggahaṇasaṅkhātena",
  "anya-e0601n:753_2": "dhammasabhāvapuggalajjhāsayānurūpānusāsanīsaṅkhātena ca vohārātisayena paramāya paññāsarīrappabhāsaṅkhātāya",
  "anya-e0601n:753_3": "jutiyā anaññasādhāraṇāya ñāṇasarīragatiyā māravijaya sabbaññuguṇaparahita nipphādanesu",
  "anya-e0601n:753_4": "appaṭihatāya sattiyā ca samannāgatattā sadevakena lokena saraṇanti gamanīyato abhitthavanīyato",
  "anya-e0601n:753_5": "bhattivasena kamanīyato ca sabbe te deve tehi guṇehi abhibhuyya ṭhitattā tesaṃ devānaṃ",
  "anya-e0601n:753_6": "atiseṭṭho atiuttamo devoti devādevātidevoti visuddhimagga mahāṭīkāyaṃ āgatanayenapi veditabbo.",
  "anya-e0601n:754_0": "Nidhanavapudharanti antimakāyadhāraṇaṃ. Ettha ca nidhanasaddo pariyosānavācako anipphannapāṭipadiko.",
  "anya-e0601n:754_1": "Atha vā nidheti pariyosānaṃ karoti etenāti nidhanaṃ. Nidheti vināseti bhavanti vā",
  "anya-e0601n:754_2": "nidhanaṃ, antimakāyo labbhati. Nipubba dhā dhātu nāse yu. Vapati kusalākusalabījametthāti",
  "anya-e0601n:754_3": "vapu, kāyo. Vapadhātu bījasantāne u. Nidhanañca taṃ vapu cāti nidhanavapu, taṃ dhāretīti",
  "anya-e0601n:754_4": "nidhanavapudharo, munindo. Taṃ nidhanavapudharaṃ. So hi anamataggasaṃsārabhavesu",
  "anya-e0601n:754_5": "nibbattentānaṃ sabbakilesānaṃ bodhimaṇḍe aggamaggañāṇasatthena samucchindi tattā",
  "anya-e0601n:754_6": "punabbhavābhinibbatti natthi. Ayañhi buddhabhāvajāti antima bhavo hoti, tasmā visesena",
  "anya-e0601n:754_7": "munindameva nidhanavapudharanti thometi. Vuttañhetaṃ aṅguttarapāḷiyaṃ “buddho antima dharo”ti.",
  "anya-e0601n:755_0": "Mārabhaṅganti devaputtādipañcamāre viddhaṃsanaṃ. Mārasaddattho heṭṭhā vuttoyeva.",
  "anya-e0601n:755_1": "Pañcamāre bhañjati abhañji bhañjissatīti mārabhaṅgo, munindo. Mārasaddūpapada bhanjadhātu",
  "anya-e0601n:755_2": "avamaddane tapaccayo. Tassa saha dhātvantena goādeso. Nakārassa niggahitādeso. Tassa",
  "anya-e0601n:755_3": "kavaggantādeso. Taṃ mārabhaṅgaṃ. Abhaṅganti mārasenāya bhañjituṃ viddhaṃsituṃ asamatthaṃ,",
  "anya-e0601n:755_4": "bhañjiyate bhaṅgo. Nabhaṅgo abhaṅgo. Atha vā mārasenāya na bhañjiyatīti abhaṅgo.",
  "anya-e0601n:755_5": "Mārasenāya bhañjituṃ na arahatīti attho. Mārasenā bhañjituṃ na samatthoti vā abhaṅgo,",
  "anya-e0601n:755_6": "munindo. Taṃ abhaṅgaṃ.",
  "anya-e0601n:756_0": "Dīpaṃdīpaṃ pajānanti ettha pajānaṃ dīpaṃ dīpanti sambandho. Tattha pajānanti sattānaṃ.",
  "anya-e0601n:756_1": "Tehi kammakilesehi pajāyanti nibbattiyanti, pakārena vā jāyanti nibbattanti paṭisandhicutivasenāti",
  "anya-e0601n:756_2": "pajāti vuccanti. Dīpanti paññāpadīpaṃ. Tañhi kusalākusale dhamme vibhajitvā dīpeti",
  "anya-e0601n:756_3": "pakāseti jotetīti dīpanti vuccati. Atha vā dippati jotetīti dīpo. Andhakāraṃ vidhametvā",
  "anya-e0601n:756_4": "ālokaṃ pakāsetīti attho. Dīpadhātu dittiyaṃ a. Dīpamivāti dīpā, paññā. Yathā hi padīpo",
  "anya-e0601n:756_5": "andhakāraṃ vidhamitvā ālokaṃ pakāseti, evaṃ paññā avijjandhakāraṃ hantvā dhammālokaṃ",
  "anya-e0601n:756_6": "pakāsetīti vuttaṃ hoti. Taṃ dīpaṃ. Puna dīpanti dīpakaṃ pakāsentanti attho. So hi",
  "anya-e0601n:756_7": "dīpeti pakāsetīti dīpoti vuccati. Munindo hi payirupāsanavasena gatāgatānaṃ vineyyasattānaṃ",
  "anya-e0601n:756_8": "dhammadesanāya catumaggañāṇādipaññāpadīpaṃ pakāsetīti vuttaṃ hoti. Taṃ dīpaṃ.",
  "anya-e0601n:757_0": "Jayavarasayaneti pañcamāravijayantaṭṭhānabhūte uttama bodhipallaṅkāsane. Pañcamāre",
  "anya-e0601n:757_1": "jināti etthāti jayo, bodhirukkhapallaṅko. Jidhātu jaye ṇa. Varitabbo patthi tabboti",
  "anya-e0601n:757_2": "varo, varadhātu patthane a. Varati nivāreti hīnanti vā varo. Varadhātu nivāraṇe a.",
  "anya-e0601n:757_3": "Buddhena seviyati bhajiyati etthāti sayano. Sidhātu sevāyaṃyu. Varo uttamo sayano",
  "anya-e0601n:757_4": "varasayano, jayoeva varasayano jayavarasayano, bodhirukkhapallaṅko. Tasmiṃ.",
  "anya-e0601n:758_0": "Bodhipattaṃdhipattanti bodhipattaṃ adhipattanti padacchedo. Bodhipattanti arahattamaggasabbaññutañāṇaṃ",
  "anya-e0601n:758_1": "gataṃ. Ettha ca bodhisaddo rukkhamaggañāṇasabbaññutañāṇanibbānesupi vattati. Tathā",
  "anya-e0601n:758_2": "hesa bodhirukkhamūle paṭhamābhisambuddhotiādīsu rukkhe vattati. Bodhi vuccati catūsu",
  "anya-e0601n:758_3": "maggesu ñāṇantiādīsu magge. Pappoti bodhiṃ varabhūrī medhasotiādīsu sabbaññutañāṇe.",
  "anya-e0601n:758_4": "Patvāna bodhiṃ amataṃ asaṅkhatantiādīsu nibbāne. Idha pana bhagavato arahattamaggasabbaññutañāṇaṃ",
  "anya-e0601n:758_5": "adhippetaṃ. Cattāri saccāni bujjhatīti bodhi, arahatta maggañāṇaṃ. Sabbañeyyadhamme",
  "anya-e0601n:758_6": "bujjhatīti bodhi, sabbaññutañāṇaṃ. Budhadhātu ñāṇe ṇa ī ca. Bodhi ca bodhi ca bodhi",
  "anya-e0601n:758_7": "sarūpekasesavasena. Taṃ apajjiṃ agaminti bodhi patto, munindo. Taṃ bodhipattaṃ. Adhipattanti",
  "anya-e0601n:758_8": "sadevake loke sabbadevamanussānaṃ jeṭṭhabhāvaṃ gatanti attho. Sabbadevamanussānaṃ",
  "anya-e0601n:758_9": "adhikaṃ jeṭṭhabhāvaṃ vuḍḍhatarabhāvaṃ patto gatoti adhipatto, munindo. Taṃ adhipattaṃ.",
  "anya-e0601n:758_10": "Yathā hi kukkuṭapotakānaṃ yo kukkuṭapotako aṇḍakosaṃ padāletvā abhinibbhido, so tesaṃ",
  "anya-e0601n:758_11": "jeṭṭhabhāvaṃ vuḍḍhatarabhāvaṃ gato, evameva bhagavā sadevake loke avijjā gatāya pajāya",
  "anya-e0601n:758_12": "taṃ avijjaṇḍakosaṃ padāletvā paṭhamataraṃ ariyāya jātiyā jātattā ca sīlasamādhipaññādi",
  "anya-e0601n:758_13": "sabbaguṇehi adhikattā ca appaṭisamattā ca sabbadevamanussānaṃ jeṭṭhabhāvaṃ vuḍḍhatarabhāvaṃ",
  "anya-e0601n:758_14": "seṭṭhabhāvaṃ appaṭisamabhāvañca patto gatoti vuttaṃ hoti. Tasmā adhipattanti thometi.",
  "anya-e0601n:759_0": "Brahmābrahmāgatānanti brahma abrahma āgatānanti padacchedo. Āgatānaṃ payirupāsanavasena",
  "anya-e0601n:759_1": "āgatānaṃ brahma devamanussaparisānanti attho. Tattha brahmāti brahmapārisajjādi brahmā.",
  "anya-e0601n:759_2": "Te hi jhānādiguṇehi brūhanti vaḍḍhantīti brahmāti vuccanti, abrahmāti devamanussā.",
  "anya-e0601n:759_3": "Te hi na brahmā abrahmāti vuccanti, āgacchanti payirupāsanavasenāti āgatā, brahmā",
  "anya-e0601n:759_4": "brahmāno labbhanti. Āpubbagamudhātu gatiyaṃ ta. Āgatā brahmā ca abrahmā cāti brahmābrahmāgatā,",
  "anya-e0601n:759_5": "tesaṃ. Visesana paranipātapadametaṃ agyāhitotiādīsu viya. Taṃ pana padaṃ varagirakathikantipade",
  "anya-e0601n:759_6": "sampadānaṃ. Payirupāsanānaṃ brahma devamanussaparisānanti attho.",
  "anya-e0601n:760_0": "Varagirakathikanti uttamaṃ dhammavācaṃ desentaṃ. Seṭṭhavācāya dhammaṃ desamānaṃ vā,",
  "anya-e0601n:760_1": "gāyati kathiyatīti girā, vācā. Gādhātu sadde īro. Varā seṭṭhā girā vācā varagirā.",
  "anya-e0601n:760_2": "Tāya dhammaṃ kathetīti varagirakathiko, munindo. Uttamāya manāpabhūtavācāya dhammaṃ",
  "anya-e0601n:760_3": "desetīti attho. Taṃ.",
  "anya-e0601n:761_0": "Pāpahīnanti lāmakaakusalakilesaṃ. Tañhi apāyādi dukkhaṃ pāpetīti pāpoti vuccati.",
  "anya-e0601n:761_1": "Akusalakileso. Papubbaapadhātu pāpuṇane. Kusaladhammena hātabbaṃ caji tabbanti hīnanti",
  "anya-e0601n:761_2": "vuccati. Lāmakadhammo. Hādhātu cāge tapaccayo, tassino. Pāpoeva hīnaṃ pāpahīnaṃ.",
  "anya-e0601n:761_3": "Pahīnanti arahattamaggañāṇena susamucchinnaṃ. Pajahatīti pahīno, munindo. Papubbahādhātu",
  "anya-e0601n:761_4": "cāge ino. Sabbe akusaladhamme aggamaggañāṇena samucchindatīti attho.",
  "anya-e0601n:762_0": "Lokālokābhirāmanti lokaalokaabhirāmanti padacchedo. Manussalokadevabrahmalokānaṃ",
  "anya-e0601n:762_1": "abhirāmaṭṭhānabhūtanti attho. Lokoti manussa loko, so hi lokayati patiṭṭhahati pavattati",
  "anya-e0601n:762_2": "vā ettha puññāpuññaṃ tabbipāko cāti loko, manussa loko. Lokadhātu patiṭṭhāyaṃ a.",
  "anya-e0601n:762_3": "Na loko aloko. Devabrahmaloko. Loko ca aloko ca lokālokā, tesaṃ sattalokānaṃ abhiadhikaṃ",
  "anya-e0601n:762_4": "ramanti etthāti lokālokābhirāmo. Munindo, taṃ. So hi tilokānaṃ pūjānuggahādikaraṇavasena",
  "anya-e0601n:762_5": "abhirāmaṭṭhānaṃ hotīti lokālokābhirāmanti thometi. Satatanti niccaṃ. Rattidivaṃ abhiṇhanti",
  "anya-e0601n:762_6": "attho. Munindanti pañcamunissaraṃ, taṃ munindaṃ. Abhinameti ahaṃ abhisakkaccaṃ namāmīti sambandhoti.",
  "anya-e0601n:763_0": "Ayaṃ panettha saṅkhepayojanā. Devādevātidevaṃ sammutidevaupapattidevānaṃ atiuttamaṃ",
  "anya-e0601n:763_1": "visuddhidevabhūtaṃ nidhanavapudharaṃ antimakāyadhāraṇaṃ, mārabhaṅgaṃ devaputtādipañcamāre",
  "anya-e0601n:763_2": "viddhaṃsanaṃ abhaṅgaṃ mārasenāya bhañjituṃ asamatthaṃ, mārasenā bhañjanārahaṃ vā,",
  "anya-e0601n:763_3": "pajānaṃ sattānaṃ dīpaṃ paññāpadīpaṃ, kammabhūtaṃ dīpaṃ dīpakaṃ pakāsentaṃ, jayavarasayane",
  "anya-e0601n:763_4": "pañcamāravijayantaṭṭhānabhūte uttamabodhipallaṅkāsane ādhārabhūte, bodhipattaṃ arahattamaggasabbaññutañāṇaṃ",
  "anya-e0601n:763_5": "gataṃ adhipattaṃ sadevake loke sabbadevamanussānaṃ jeṭṭhabhāvaṃ gataṃ, brahmā brahmāgatānaṃ",
  "anya-e0601n:763_6": "payirupāsanavasena āgatānaṃ brahmadeva manussaparisānaṃ varagirakathikaṃ seṭṭhavācāya",
  "anya-e0601n:763_7": "dhammaṃ desamānaṃ pāpahīnaṃ lāmakaakusalakilesaṃ pahīnaṃ arahattamagga ñāṇena susamucchinnaṃ",
  "anya-e0601n:763_8": "lokālokābhirāmaṃ manussa lokadevabrahmalokānaṃ abhirāmabhūtaṃ, munindaṃ pañcamunissaraṃ",
  "anya-e0601n:763_9": "taṃ munindaṃ satataṃ niccaṃ abhiṇhaṃ ahaṃ abhiname abhisakkaccaṃ namāmīti.",
  "anya-e0601n:764": "Dvāvīsatimavandanagāthāvaṇṇanā samattā.",
  "anya-e0601n:765": "23.",
  "anya-e0601n:766": "Buddho nigrodhabimbo mudukaracaraṇo brahmaghoseṇijaṅgho,",
  "anya-e0601n:767": "Kosacchādaṅgajāto punarapi sugato suppatiṭṭhitapādo;",
  "anya-e0601n:768": "Mūdodātuṇṇalomo athamapi sugato brahmujuggattabhāvo,",
  "anya-e0601n:769": "Nīlakkhī dīghapaṇhī sukhumamalachavī thomyarasaggasaggī.",
  "anya-e0601n:770": "24.",
  "anya-e0601n:771": "Cattālīsaggadanto samakalapanajo antaraṃsappapīno,",
  "anya-e0601n:772": "Cakkenaṅkitapādo aviraḷadasano mārajussaṅkhapādo;",
  "anya-e0601n:773": "Tiṭṭhanto nonamantobhayakaramudunā jaṇṇukānāmasanto,",
  "anya-e0601n:774": "Vaṭṭakkhandho jino gotaruṇapakhumako sīhapubbaḍḍhakāyo.",
  "anya-e0601n:775": "25.",
  "anya-e0601n:776": "Sattappīno ca dīghaṅguli matha sugato lomakūpekalomo,",
  "anya-e0601n:777": "Sampannodātadāṭho kanakasamataco nīlamuddhaggalomo;",
  "anya-e0601n:778": "Sambuddho thūlajivho atha sīhahanuko jālikappādahattho,",
  "anya-e0601n:779": "Nātho uṇhīsasīso itiguṇasahitaṃ taṃ mahesiṃ namāmi.",
  "anya-e0601n:780_0": "23. Evaṃ dvāvīsatimāya gāthāya munindassa paṇāmaṃ katvā idāni buddho nigrodhabimbotyādīhi",
  "anya-e0601n:780_1": "tīhi gāthāhi buddhassa dvattiṃsamahāpurisalakkhaṇasampannehi guṇehi thomitvā mahesiṃ",
  "anya-e0601n:780_2": "vanditukāmo buddho nigrodhabimbotyādigāthāttayamāha. Taṃ pana gāthāttayaṃ saddharāgāthāti",
  "anya-e0601n:780_3": "daṭṭhabbaṃ. Sādhakaṃ pana heṭṭhā vuttameva.",
  "anya-e0601n:781_0": "Tattha paṭhamagāthāyaṃ buddhoti paṭividdhacatusaccadhammo paṭividdhaniravasesasabbadhammo",
  "anya-e0601n:781_1": "vā. Taṃ pana padaṃ nigrodhabimbo tyādīsu padesu tulyaliṅgattabhāvena sambandhitabbaṃ.",
  "anya-e0601n:781_2": "So hi cattāri saccāni bujjhati abujjhi bujjhissatīti ca, niravasesasabbadhamme bujjhati",
  "anya-e0601n:781_3": "abujjhi bujjhissatīti ca buddhoti vuccati. Tesu pana dvīsu vikappesu paṭhamavikappe",
  "anya-e0601n:781_4": "budhadhātussa vāccaṃ catusaccadhammapaṭivijjhanaṃ arahattamaggañāṇaṃ mukhyena labbhati.",
  "anya-e0601n:781_5": "Heṭṭhā maggaphalañāṇañca vipassanāñāṇañca pāramīñāṇañca phalūpacārena. Arahattaphalañāṇañca",
  "anya-e0601n:781_6": "sabbaññutañāṇādipacchimapacchimañāṇāni ca kāraṇūpacārena. Tapaccayassa vāccaṃ tena",
  "anya-e0601n:781_7": "mukhyopacārena upalakkhito aparimitaguṇagaṇālaṅkāraṃ khandhapañcakaṃ paṭicca buddhobuddhoti",
  "anya-e0601n:781_8": "paññatto sattaviseso labbhati. Dutiya vikappe budhadhātussa vāccaṃ sabbañeyyadhammapaṭivijjhanasamatthaṃ",
  "anya-e0601n:781_9": "sabbaññutañāṇaṃ mukhyena labbhati. Catumaggaphalañāṇañca vipassanā pāramīñāṇañca",
  "anya-e0601n:781_10": "phalūpacārena. Āsayānusayañāṇādipacchima pacchimañāṇāni kāraṇūpacārena. Tapaccayassa",
  "anya-e0601n:781_11": "vāccaṃ tena mukhyopacārena upalakkhito aparimāṇaguṇoghālaṅkataṃ khandhapañcakaṃ paṭicca",
  "anya-e0601n:781_12": "buddhobuddhoti paññatto sattaviseso labbhati. Kiṃpanettha budhadhātussa vāccabhūtaṃ",
  "anya-e0601n:781_13": "ñāṇameva buddho nāma hoti. Udāhu tapaccayassa vāccabhūto khandhasantāno buddho nāmāti.",
  "anya-e0601n:781_14": "Ñāṇena pana malakara kilesānaṃ savāsanānaṃ niravasesaṃ pahīnattā citta santāno suddho",
  "anya-e0601n:781_15": "hoti. Tassa pana suddhattā tassa nissayabhūto rūpakāyopi suddho hoti. Tasmā tapaccayassa",
  "anya-e0601n:781_16": "vāccabhūto arahattamaggañāṇādīnaṃ ādhārabhūto khandhasantāno nāmapaññattivohārena",
  "anya-e0601n:781_17": "buddho nāmāti. Tena vuttaṃ paṭisambhidāmaggaṭṭhakathāyaṃ –",
  "anya-e0601n:782_0": "“Sabbesu dhammesu appaṭihatañāṇa nimittānuttaravimokkhādhigamaparibhāvitaṃ khandhasantānaṃ",
  "anya-e0601n:782_1": "upādāya paṇṇattiko sabbaññutapadaṭṭhānaṃ vā saccābhisambodhimupādāya paṇṇattiko sattaviseso buddho”ti.",
  "anya-e0601n:783_0": "Paramatthabhūte hi khandhasantāne vohārasukhatthaṃ satta puggalādivohāro āropito.",
  "anya-e0601n:783_1": "Evaṃ vohārappatto satto yāva bodhiñāṇatthāya na vāyamati, paṇidhānaṃ na karoti. Tāva",
  "anya-e0601n:783_2": "sattotveva saṅkhaṃ gacchati. Yato pana paṭṭhāya bodhiñāṇatthāya vāyamati, paṇidhānaṃ",
  "anya-e0601n:783_3": "karoti, tadā bodhisatto nāma vohāro hoti. So pana yadā bodhiñāṇaṃ labhati, tadā buddho",
  "anya-e0601n:783_4": "nāma vohāro hoti. Tasmā paññattisaṅkhāto khandhasantāno buddho nāmāti daṭṭhabbo.",
  "anya-e0601n:783_5": "Vuttañhi mahāniddese “buddhoti netaṃ nāmaṃ mātarā kataṃ, na pitarā kataṃ, na bhātarā",
  "anya-e0601n:783_6": "kataṃ, na bhaginiyā kataṃ, na mittāmaccehi kataṃ, na ñātisā lohitehi kataṃ, na samaṇabrāhmaṇehi",
  "anya-e0601n:783_7": "kataṃ, na devatāhi kataṃ, vimokkhantikametaṃ buddhānaṃ bhagavantānaṃ bodhiyā mūle",
  "anya-e0601n:783_8": "saha sabbaññutañāṇassa paṭilābhā sacchikā paññatti yadidaṃ buddhoti taṃ buddha”nti.",
  "anya-e0601n:783_9": "Atha vā paṭṭhānanayena vā nānantarikanayena vā ñāṇappadhāno suvisuddhakhandhasantāno",
  "anya-e0601n:783_10": "buddho nāmāti atthopi yujjatevāti.",
  "anya-e0601n:784_0": "Nigrodhabimboti nigrodharukkhassa parimaṇḍalo viya parimaṇḍalasarīro. Adhobhāgaṃ",
  "anya-e0601n:784_1": "rundhatīti nigrodho, vaṭarukkho. Nipubbarudhadhātu āvaraṇe ṇa, usso gāgamo. Vamati",
  "anya-e0601n:784_2": "uggiratīti bimbo, sarīro. Vamudhātu uggiraṇe bo. Vamissa vassa bittaṃ. Nigrodhassa",
  "anya-e0601n:784_3": "parimaṇḍalo viya parimaṇḍalo bimbo sarīro yassāti nigrodhabimbo, buddho. Nigrodhaparimaṇḍalabimboti",
  "anya-e0601n:784_4": "vattabbe parimaṇḍalasaddalope nevaṃ vuttaṃ. Yathā hi paṇṇāsahatthatāya vā satahatthatāya",
  "anya-e0601n:784_5": "vā samakkhandhasākho nigrodho dīghatopi vitthāratopi ekappamāṇova hoti, evaṃ kāyatopi",
  "anya-e0601n:784_6": "byāmatopi ekappamāṇo. Yathā aññesaṃ kāyo vā dīgho hoti, byāmo vā na evaṃ visamappamāṇoti",
  "anya-e0601n:784_7": "attho. Vuttañhi brahmāyusutte “nigrodhaparimaṇḍalo kho pana bhavaṃ gotamo. Yāvatakvāssa",
  "anya-e0601n:784_8": "kāyo, tāva takvāssa byāmo. Yāvatakvāssa byāmo, tāva takvāssa kāyo”ti.",
  "anya-e0601n:785_0": "Mudukaracaraṇoti saṇhahatthapādo. Ettha ca mudusaddo saṇhasukhumavācako anipphannapāṭipadiko.",
  "anya-e0601n:785_1": "Atha vā mudeti modayati satteti mudu, saṇhahatthapādo. Mudadhātu modane hāse vā u.",
  "anya-e0601n:785_2": "Taṃ taṃ kammaṃ karoti etenāti karo, hattho carati gacchati etena taṃ taṃ ṭhānanti",
  "anya-e0601n:785_3": "caraṇo, pādo. Caradhātu gatiyaṃ yu. Mudukaro ca caraṇo ca yassāti mudukaracaraṇo,",
  "anya-e0601n:785_4": "buddho. Sappi maṇḍe osāritvā ṭhapitaṃ satavāraṃ vihatakappāsapaṭalaṃ viya mudujātamattakumārassa",
  "anya-e0601n:785_5": "viya ca niccakālaṃ muduhattha pādoti attho.",
  "anya-e0601n:786_0": "Brahmaghoseṇijaṅghoti brahmaghoso eṇijaṅghoti padacchedo. Brahmaghosoti brahmuno",
  "anya-e0601n:786_1": "saro viya aṭṭhaṅga sampannasaravantoti attho. Jhānādiguṇehi brūhati vaḍḍhatītibrahmā.",
  "anya-e0601n:786_2": "Brūhadhātu manipaccayo. Ghusiyati saddiyati kathiyatīti ghoso, saro. Ghusadhātu sadde",
  "anya-e0601n:786_3": "ṇa. Brahmuno ghoso saro brahmaghoso, so viya ghoso saro yassāti brahmaghoso, buddho.",
  "anya-e0601n:786_4": "Yathā hi mahābrahmuno pittasemhehi apalibuddhattā saro visuddho hoti, evameva tathāgatenapi",
  "anya-e0601n:786_5": "kataṃ kammaṃ vatthuṃ sodheti, vatthussa suddhattā nābhito paṭṭhāya samuṭṭhahanto",
  "anya-e0601n:786_6": "saro visuddho aṭṭhaṅgasamannāgatoti attho. Tasmā brahmaghoso viya aṭṭhaṅgasamannāgatasaravantoti thometi.",
  "anya-e0601n:787_0": "Eṇijaṅghoti eṇimigassa jaṅghā viya suvaṭṭajāṇuko. Eti gacchatīti eṇi, migo. Idhātu",
  "anya-e0601n:787_1": "gatiyaṃ ṇi. Jāyati kamanametāyāti jaṅgho, jāṇu. Janadhātu janane gho. Nassa niggahitādeso.",
  "anya-e0601n:787_2": "Eṇimigassa jaṅgho viya jaṅgho yassa soti eṇijaṅgho, buddho. Yathā hi eṇimigassa jaṅgho",
  "anya-e0601n:787_3": "suvaṭṭo hoti, evameva buddhassa maṃsussadena paripuṇṇajaṅgho. Na ekato bandhapiṇḍikamaṃso.",
  "anya-e0601n:787_4": "Samantato samasaṇṭhitena maṃsena parikkhittāhi suvaṭṭitāhi sāli gabbhayavagabbhasadisāhi",
  "anya-e0601n:787_5": "jaṅghāhi samannāgatoti attho. Tasmā eṇimigajaṅghasadiso suvaṭṭajāṇukoti thometi.",
  "anya-e0601n:788_0": "Kosacchādaṅgajātoti kosacchādaaṅgajātoti padacchedo. Usabhavāraṇādīnaṃ aṅgajāto viya",
  "anya-e0601n:788_1": "suvaṇṇapaduma kaṇṇikasadisena vatthakosena paṭicchannena guyhaṅgajātena samannāgatoti",
  "anya-e0601n:788_2": "attho. Kusati tiṭṭhati etthāti koso. Kusadhātu gatiyaṃ ṇa. Chādiyatīti chādo. Chadadhātu",
  "anya-e0601n:788_3": "paṭicchanne ṇa. Kosena chādo kosacchādo. Aṅge sarīrāvayave jātanti aṅgajātaṃ. Kosacchādaṃ",
  "anya-e0601n:788_4": "aṅgajātaṃ byañjanaṃ yassāti kosacchādaṅgajāto, buddho. Bhagavato hi usabhavāraṇādīnaṃ",
  "anya-e0601n:788_5": "aṅgajāto viya suvaṇṇapadumakaṇṇi kasadisena kosohitavatthaguyhena byañjanena samannāgatoti",
  "anya-e0601n:788_6": "attho. Tasmā kosacchādaṅgajātasampannoti thometi. Punarapīti puna apīti padacchedo.",
  "anya-e0601n:788_7": "Rakārā gamo. Punāti eso atthantaratthe nipāto. Apisaddo sampiṇḍanattho. Sugatoti",
  "anya-e0601n:788_8": "buddho. So hi sundaraṃ nibbānaṃ gacchatīti sugatoti vuccati.",
  "anya-e0601n:789_0": "Suppatiṭṭhitapādoti suvaṇṇapādukatalamiva bhūmiyaṃ samaṃ suṭṭhu patiṭṭhitapādo. Samaṃ",
  "anya-e0601n:789_1": "suṭṭhu bhūmiyaṃ patiṭṭhatīti suppatiṭṭhito, pādo. Su pati pubbo ṭhā dhātu gatinivattiyaṃ",
  "anya-e0601n:789_2": "ta. Pajjati gacchati etenāti pādo. Padadhātu gatimhi ṇa. Suppatiṭṭhito pādo yassāti",
  "anya-e0601n:789_3": "suppatiṭṭhitapādo, sugato. Yathā hi aññesaṃ bhūmiyaṃ pādaṃ ṭhapentānaṃ aggatalaṃ",
  "anya-e0601n:789_4": "vā paṇhiṃ vā passaṃ vā paṭhamaṃ phusati vemajjhaṃ vā pana chiddaṃ hoti, ukkhipantānampi",
  "anya-e0601n:789_5": "aggatalādīsu ekakoṭṭhāsova paṭhamaṃ uṭṭhahati, na evaṃ tassa. Tassa pana suvaṇṇapādukatalaṃ",
  "anya-e0601n:789_6": "viya ekappahāreneva sakalapādatalaṃ bhūmiṃ phusati, bhūmito uṭṭhahati. Sacepi hi",
  "anya-e0601n:789_7": "bhagavā anekasataporisaṃ narakaṃ akkamissāmīti pādaṃ nīharati, tāvadeva ninnaṭṭhānaṃ",
  "anya-e0601n:789_8": "vātapūritaṃ viya kammārabhastaṃ unnamitvā pathavīsamaṃ hoti, unnataṭṭhānampi anto",
  "anya-e0601n:789_9": "pavisati, dūre akkamissāmīti abhinīharantassa sineruppamāṇopi pabbato seditavetthaṅkuro",
  "anya-e0601n:789_10": "viya namitvā pādasamīpaṃ āgacchati. Tathā hissa yamakapāṭihāriyaṃ katvā yugandharapabbataṃ",
  "anya-e0601n:789_11": "akkamissāmīti pāde abhinīharato pabbato namitvā pādasamīpaṃ āgato. So taṃ akkamitvā",
  "anya-e0601n:789_12": "dutiyapādena tāvatiṃsabhavanaṃ akkami. Na hi cakkalakkhaṇena patiṭṭhātabbaṭṭhānaṃ",
  "anya-e0601n:789_13": "visamaṃ bhavituṃ sakkoti. Khāṇu vā kaṇḍako vā sakkharakathalā vā uccārapassāvo vā",
  "anya-e0601n:789_14": "kheḷasiṅghaṇikādīni vā purimatarāva apagacchanti. Tattha tattheva pathaviṃ pavisanti.",
  "anya-e0601n:789_15": "Tathāgatassa hi sīlatejena paññātejena dhammatejena dasannaṃ pāramīnaṃ ānubhāvena",
  "anya-e0601n:789_16": "ayaṃ mahāpathavī samā mudu pupphākiṇṇā honti. Tatra tathāgato samaṃ pādaṃ nikkhipati.",
  "anya-e0601n:789_17": "Samaṃ uddharati, sabbāvantehi pādatalehi bhūmiṃ phusati, tasmā suppatiṭṭhitapādoti thometi.",
  "anya-e0601n:790_0": "Mūdo dātuṇṇalomoti muda odāta uṇṇalomoti padacchedo. Bhamukantare jāto saṇhasukhumo",
  "anya-e0601n:790_1": "seto suddho uṇṇalomavantoti attho. Ettha ca mudasaddo saṇhasukhumavācako anipphannapāṭipadiko.",
  "anya-e0601n:790_2": "Atha vā mudeti mudayati satteti mudo, sukhumo. Mudadhātu modane a. Avadāyati khaṇḍiyatīti",
  "anya-e0601n:790_3": "odāto. Avapubba dādhātu avakhaṇḍane ta. Atha vā avadāyati sujjhatīti odāto, yathā",
  "anya-e0601n:790_4": "vodānanti. Mudo ca odāto ca mudodāto, uṇati uddhaṃ gacchatīti uṇṇā, lomo. Uṇṇasaddo",
  "anya-e0601n:790_5": "hi loke lomasaddapariyāyoti vadanti ācariyā. Maṃsassa upari pavattatīti attho. Uṇadhātu",
  "anya-e0601n:790_6": "gatiyaṃ ṇa. Maṃsacammāni lunāti chindatīti lomo. Ludhātu chindane manipaccayo. Lunitabboti",
  "anya-e0601n:790_7": "vā lomo, uṇṇā ca sā lomo cāti uṇṇalomo, lomaviseso. Mudo dāto uṇṇalomo yassa soti",
  "anya-e0601n:790_8": "mudodātuṇṇa lomo, sugato. Uṇṇālomaṃ pana bhagavato dvinnaṃ bhamukānaṃ vemajjhe nāsimatthakeyeva",
  "anya-e0601n:790_9": "jātaṃ. Uggantvā pana nalāṭamajjhe jātaṃ. Sappimaṇḍe osāretvā ṭhapitasata vitatakappāsapaṭalaṃ",
  "anya-e0601n:790_10": "viya mudaṃ. Parisuddhaosadhitārakavaṇṇaṃ viya ca sippalitūlalatātūlaṃ viya ca vigatamalena",
  "anya-e0601n:790_11": "odātaṃ uṇṇālomaṃ atthi, na aññesanti attho. Vuttañhetaṃ brahmāyusutte –",
  "anya-e0601n:791": "“Uṇṇā kho panassa bhoto gotamassa bhamukantare jātā odātā mudu tūlasannibhā”ti.",
  "anya-e0601n:792_0": "Taṃ panetaṃ koṭiyaṃ gahetvā ākaḍḍhiyamānaṃ upaḍḍha bāhuppamāṇaṃ hoti. Vissaṭṭhaṃ",
  "anya-e0601n:792_1": "dakkhiṇāvaṭṭavasena āvaṭṭitvā uddhaggā hutvā santiṭṭhati. Suvaṇṇaphalakamajjhe ṭhapitarajata",
  "anya-e0601n:792_2": "pupphuḷakaṃ viya, suvaṇṇaghaṭato nikkhammamānaṃ khīradhāraṃ viya aruṇappabhārañjite",
  "anya-e0601n:792_3": "gaganatale osadhitārakaṃ viya ca atimanoharāya siriyā virocati, tasmā mūdodātuṇṇalomoti thometi.",
  "anya-e0601n:793_0": "Athamapīti tadaññaṃ api. Sugatoti buddho. So hi sundaravācaṃ gadati vadatīti sugatoti",
  "anya-e0601n:793_1": "vuccati. Brahmujuggattabhāvoti brahmaujuuggataattabhāvoti padavibhāgo. Brahmuno uju",
  "anya-e0601n:793_2": "uggataattabhāvo viya ujumeva uggataattabhāvo dīghasarīroti attho. Brahmāyusutte pana",
  "anya-e0601n:793_3": "“brahmujugatto”tipāṭho. Tadaṭṭhakathāyañca brahmujugattoti brahmā viya ujugatto ujumeva",
  "anya-e0601n:793_4": "uggatadīghasarīroti vivarati. Taṃ pana sandhāya brahmujuggattabhāvoti vuttaṃ.",
  "anya-e0601n:794_0": "Ayaṃ panettha vacanattho. Jhānādiguṇehi uparūparibrūhati vaḍḍhatīti brahmā. Brūhadhātu",
  "anya-e0601n:794_1": "vaḍḍhane ma, arati avaṅkabhāvena pavattatīti uju, avaṅko. Aradhātu gatiyaṃ jupaccayo.",
  "anya-e0601n:794_2": "Arissa uādeso. Uddhaṃ gacchati pāpuṇātīti uggato. Upubba gamudhātu gatiyaṃ to. Āhito",
  "anya-e0601n:794_3": "āropito ahaṃ māno etthāti attā, sarīro. Āpubba dhā dhātu ropane manipaccayo tupaccayo",
  "anya-e0601n:794_4": "vā. Dhassa to. Massa to. Atha vā sukhadukkhaṃ adati anubhavatīti attā. Adadhātu anubhavane",
  "anya-e0601n:794_5": "manipaccayo. Kaccāyanasaddasatthe pana “sukhadukkhaṃ adati bhakkhatīti attā, jātijarāmaraṇādīhi",
  "anya-e0601n:794_6": "adiyate bhakkhiyateti vā attā. Ātumā”ti vuttaṃ. Khyādīhi manimaca tovāti suttena",
  "anya-e0601n:794_7": "padasiddhi veditabbā. Attāti abhidhānaṃ buddhi ca bhavanti etasmāti attabhāvo, rūpakāyo.",
  "anya-e0601n:794_8": "Anuṭīkāyaṃ pana “āhito ahaṃ māno etthāti attā, soeva bhavati uppajjati na paraparikappito",
  "anya-e0601n:794_9": "viya niccoti attabhāvo. Attāti vā diṭṭhigatikehi gahetabbākārena bhavati pavattatīti",
  "anya-e0601n:794_10": "attabhāvo”ti vuttaṃ. Brahmuno ujumeva uggato attabhāvo viya ujumeva uggato attabhāvo",
  "anya-e0601n:794_11": "yassa soti brahmujuggattabhāvo, sugato. Yebhuyyena hi sattā khandhe kaṭiyaṃ jāṇusūti",
  "anya-e0601n:794_12": "tīsu ṭhānesu namanti. Thokaṃ kaṭiyaṃ namantā pacchato namanti. Itaresu dvīsu ṭhānesu",
  "anya-e0601n:794_13": "purato. Dīghasarīrā paneke passā vaṅkā honti, eke mukhaṃ unnametvā nakkhattāni gaṇayantā",
  "anya-e0601n:794_14": "viya caranti, eke appamaṃsalohitā sūlasadisā honti, pavedhamānā gacchanti, tathāgato",
  "anya-e0601n:794_15": "pana ujumeva uggantvā dīghappamāṇo devanagare ussitasuvaṇṇa toraṇaṃ viya hoti. Tasmā",
  "anya-e0601n:794_16": "brahmujuggattabhāvoti thometi.",
  "anya-e0601n:795_0": "Nīlakkhīti nīlaakkhīti padacchedo. Atinīlanettena samannāgatoti attho. Ikkhati passati",
  "anya-e0601n:795_1": "anena rūpārammaṇaṃ samavisamaṃ vāti akkhi, nettaṃ. Ikkhadhātu dassane i. Issa attaṃ.",
  "anya-e0601n:795_2": "Nīlā atinīlā akkhi nettā yassāti nīlakkhi, sugato. Bhagavato hi na sakalanīlakkhiva",
  "anya-e0601n:795_3": "hoti. Nīlayuttaṭṭhāne panassa ummārapupphasadisena ativisuddhena nīlavaṇṇena samannāgatāni",
  "anya-e0601n:795_4": "akkhīni honti. Pītayuttaṭṭhāne kaṇikārapupphasadisena lohitavaṇṇena. Lohitayuttaṭṭhāne",
  "anya-e0601n:795_5": "bandhujīvakapupphasadisena lohitavaṇṇena. Seta yuttaṭṭhāne osadhitārakasadisena setavaṇṇena.",
  "anya-e0601n:795_6": "Kāḷa yuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne ugghāṭitamaṇisīhapañjarasadisāni",
  "anya-e0601n:795_7": "khāyanti. Vuttañhi mahāniddese “maṃsacakkhumhi bhagavato pañcavaṇṇā saṃvijjanti.",
  "anya-e0601n:795_8": "Nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo",
  "anya-e0601n:795_9": "akkhilomāni ca bhagavato, yattha ca akkhi lomāni patiṭṭhitāni. Taṃ nīlaṃ hoti sunīlaṃ",
  "anya-e0601n:795_10": "pāsādikaṃ dassaneyyaṃ ummārapupphasamānaṃ. Tassa parato pītakaṃ hoti supītakaṃ suvaṇṇavaṇṇaṃ",
  "anya-e0601n:795_11": "pāsādikaṃ dassaneyyaṃ kaṇikārapupphasamānaṃ. Ubhato akkhikuṭāni bhagavato lohitakāni",
  "anya-e0601n:795_12": "honti sulohikāni pāsādikāni dassaneyyāni indagopakasamānāni. Majjhe kaṇhaṃ hoti sukaṇhaṃ",
  "anya-e0601n:795_13": "alūkhaṃ suddhaṃ pāsādikaṃ dassaneyyaṃ addāriṭṭhaka samānaṃ. Tassa parato odātaṃ hoti",
  "anya-e0601n:795_14": "suodātaṃ setaṃ paṇḍaraṃ pāsādikaṃ dassaneyyaṃ osadhitārakasamāna”nti. Bhagavā pana",
  "anya-e0601n:795_15": "tena maṃsacakkhunā caturaṅgasamannāgate andhakārepi samantā yojanaṃ passati divā ceva rattiñca.",
  "anya-e0601n:796": "Vuttañhi mahāniddese –",
  "anya-e0601n:797_0": "“Tena bhagavā pākatikena maṃsacakkhunā attabhāva pariyāpannena purimasucaritakammābhinibbattena",
  "anya-e0601n:797_1": "samantā yojanaṃ passati divā ceva rattiñca. Yadāpi caturaṅgasamannāgato andhakāro",
  "anya-e0601n:797_2": "hoti, sūriyo ca atthaṅgamito hoti, kāḷapakkho ca uposatho hoti, tibbo ca vanasaṇḍo",
  "anya-e0601n:797_3": "hoti, mahā ca kāḷamegho abbhuṭṭhito hoti, evarūpepi caturaṅgasamannāgate andhakāre",
  "anya-e0601n:797_4": "samantā yojanaṃ passati. Natthi so kuṭṭo vā kavāṭaṃ vā pākāro vā pabbato vā gaccho",
  "anya-e0601n:797_5": "vā latā vā āvaraṇaṃ rūpānaṃ dassanāyā”ti. Tasmā upalakkhaṇanayena nīlakkhīti thometi.",
  "anya-e0601n:798_0": "Dīghapaṇhīti āyatapaṇhi. Paripuṇṇapaṇhīti attho. Pasati bādhati anena paresanti paṇhi,",
  "anya-e0601n:798_1": "pādassa pacchābhāgo. Pasadhātu bādhane ṇi. Sassa ho. Ṇvādimoggallāne pana “paṇa byavahārathutīsu",
  "anya-e0601n:798_2": "hi paṇiyati vohāriyatīti paṇhi, pādassa pacchābhāgo”ti vuttaṃ. Dīghā paṇhi yassa",
  "anya-e0601n:798_3": "soti dīghapaṇhi, sugato. Yathā hi aññesaṃ agga pādo dīgho hoti. Paṇhimatthake jaṅghā",
  "anya-e0601n:798_4": "patiṭṭhāti paṇhiṃ tacchetvā ṭhapitā viya hoti. Na evaṃ tathāgatassa. Tathāgatassa",
  "anya-e0601n:798_5": "pana catūsu koṭṭhāsesu dve koṭṭhāsā aggapādā honti. Tatiye koṭṭhāse jaṅghā patiṭṭhāti.",
  "anya-e0601n:798_6": "Catutthe koṭṭhāse āraggena vaṭṭetvā ṭhapitā viya rattakambale geṇḍukasadisā paṇhi",
  "anya-e0601n:798_7": "hoti. Tasmā dīghapaṇhīti thometi.",
  "anya-e0601n:799_0": "Sukhumamalachavīti sukhuma amala chavīti padacchedo. Saṇhamalavisuddhataco saṇhamalavirahitataco",
  "anya-e0601n:799_1": "vāti attho. Ettha ca sukhumasaddo saṇhavācako anipphannapāṭipadiko. Atha vā sukhayati",
  "anya-e0601n:799_2": "saṇhabhāvenāti sukhumaṃ, saṇhaṃ. Sukhadhātu takkariyaṃ umapaccayo. Taṃsamaṅgīpuggalaṃ",
  "anya-e0601n:799_3": "kiliṭṭhaṃ malati dhāretīti malaṃ, rajādimalaṃ. Maladhātu dhāraṇe a, natthi malametissāti",
  "anya-e0601n:799_4": "amalā, chavī. Maṃsaṃ chādetīti chavī. Chada dhātu saṃvaraṇe ravapaccayo īpaccayo",
  "anya-e0601n:799_5": "ca. Sukhumā saṇhā amalā malavirahitā chavī yassāti sukhumamalachavī, sugato. Bhagavato",
  "anya-e0601n:799_6": "hi suvaṇṇasiniddhasaṇhasarīrattā kañcanasannibha tacattā ca rūpakāye padumapalāse",
  "anya-e0601n:799_7": "udakabindhu viya rajojallaṃ vā malaṃ vā na limpati. Vuttañhi majjhimapaṇṇāse brahmāyusutte –",
  "anya-e0601n:800": "“Sukhumacchavī kho pana bhavaṃ gotamo sukhumattā chaviyā rajojallaṃ kāye na upalimpatī”ti. Tasmā sukhuma malachavīti thometi.",
  "anya-e0601n:801_0": "Thomyarasaggasaggīti thomyarasa gasa aggīti padacchedo. Thomitabba rasaharaṇasattasahassanhārū",
  "anya-e0601n:801_1": "uddhaggikāti attho. Thomiyatīti thomyo, nhāru. Thomadhātu sīlāghāyaṃ ṇyo. Madhurādibhedaṃ",
  "anya-e0601n:801_2": "rasaṃ gasenti anto pavesentīti rasaggasā, nhāru. Rasasaddūpapadagasadhātu adane a.",
  "anya-e0601n:801_3": "Atha vā rasaṃ gasati harati etehīti rasaggasā, nhāru. Gasadhātu haraṇe a. Dhātusaddo",
  "anya-e0601n:801_4": "hi anekattho. Rasaggasānaṃ aggāti rasaggasaggā, te ettha santīti rasaggasaggī, nhāru.",
  "anya-e0601n:801_5": "Assathyatthe īpaccayo. Thomyo rasaggasaggī yassa soti thomyarasaggasaggī, sugato.",
  "anya-e0601n:801_6": "Tathāgatassa hi sattarasaharaṇisahassāni uddhaggāni hutvā gīvāyameva paṭimukkāni.",
  "anya-e0601n:801_7": "Tilaphalamattopi āhāro jivhagge ṭhapito sabbaṃ kāyaṃ anupharati. Teneva mahāpadhānaṃ",
  "anya-e0601n:801_8": "padahantassa ekataṇḍulādīhipi kaḷāyayūsapasatenapi kāyassa yāpanaṃ hoti. Aññesaṃ",
  "anya-e0601n:801_9": "pana tathā abhāvā na sakalakāyaṃ ojā pharati. Tena te bahvābādhā honti. Idaṃ lakkhaṇaṃ",
  "anya-e0601n:801_10": "appābādhatāsaṅkhātassa nissandaphalassavasena pākaṭaṃ hoti, tasmā thomyarasaggasaggīti thometi.",
  "anya-e0601n:802": "Tevīsatimavandanagāthāvaṇṇanā samattā.",
  "anya-e0601n:803_0": "24. Dutiyagāthāyaṃ jinoti pañcamārajitavā buddho. Tassa pana padassa samacattālīsaggadantotyādīhi",
  "anya-e0601n:803_1": "padehi tulyaliṅgattabhāvena sambandho. Cattālīsaggadantoti cattālīsaaggadantoti padacchedo.",
  "anya-e0601n:803_2": "Samacattālīsa uttamadantoti attho. Ettha ca aggasaddo uttamavācako anipphannapāṭipadiko.",
  "anya-e0601n:803_3": "Atha vā uttamabhāvaṃ ajati gacchatīti aggo, danto. Daṃsati vidaṃsati bhojjamanenāti",
  "anya-e0601n:803_4": "danto. Daṃsadhātu daṃsane ta. Tassa nto dhātvantalopo. Samacattālīsaṃ aggo uttamo",
  "anya-e0601n:803_5": "danto yassāti cattālīsaggadanto, jino. Uparimahanuke patiṭṭhitā dantā vīsati heṭṭhime",
  "anya-e0601n:803_6": "vīsatīti samacattālīsadantā hontīti attho. Aññesañhi paripuṇṇadantānampi dvattiṃsadantā",
  "anya-e0601n:803_7": "honti. Tathā gatassa pana cattālīsaṃ. Tasmā cattālīsaggadantoti thometi.",
  "anya-e0601n:804_0": "Samakalapanajoti kakacena chinditvā ṭhapito viya samadantoti attho. Lapati vadati",
  "anya-e0601n:804_1": "etenāti lapanaṃ, mukhaṃ. Lapadhātu vadane yu. Tasmiṃ lapane mukhe jātoti lapanajo,",
  "anya-e0601n:804_2": "danto. Tappurisasamāsoyaṃ, samako lapanajo danto yassāti samakalapanajo, jino. Pāḷiyaṃ",
  "anya-e0601n:804_3": "pana “samadanto”ti pāṭho atthi. Ayamevattho. Aññesañhi keci dantā uccā, keci nīcāti",
  "anya-e0601n:804_4": "visamā honti. Tathāgatassa pana ayapaṭṭachinnasaṅkhapaṭalaṃ viya samā honti. Tasmā",
  "anya-e0601n:804_5": "samakalapanajoti thometi.",
  "anya-e0601n:805_0": "Antaraṃsappapīnoti antaraaṃsapīnoti padavibhāgo. Gāthābandhavasena chandānurakkhaṇatthaṃ",
  "anya-e0601n:805_1": "pakārāgamaṃ katvā evaṃ vuttaṃ. Dvinnaṃ aṃsānaṃ khandhānaṃ antaraṃ vemajjhe paripuṇṇapiṭṭhitaloti",
  "anya-e0601n:805_2": "attho. Ettha ca aṃsasaddo khandhatthe vattati. Vuttañhetaṃ abhidhānappadīpikāyaṃ",
  "anya-e0601n:805_3": "“aṃso nitthi bhujasiro, khandho tassandhi jattu ta”nti.",
  "anya-e0601n:806_0": "Anati jīvati etenāti aṃso, khandho. Anadhātu pāṇe sopaccayo. Nassa niggahitādeso.",
  "anya-e0601n:806_1": "Sarīrassa avayavabhāvena anati gacchati pavattatīti vā aṃso, dvinnaṃ aṃsānaṃ khandhānaṃ",
  "anya-e0601n:806_2": "antaraṃ vemajjhanti antaraṃso, piṇati pūratīti pīno, piṭṭhitalaṃ. Piṇadhātu pinane",
  "anya-e0601n:806_3": "pūraṇe vā ṇa. Ṇassa no. Dvinnaṃ aṃsānaṃ khandhānaṃ antaraṃ vemajjhe pīnaṃ paripuṇṇaṃ",
  "anya-e0601n:806_4": "piṭṭhitalaṃ yassāti antaraṃsappapīno, jino. Uttarapadalopabahubbīhisamāsoyaṃ. Aññesañhi",
  "anya-e0601n:806_5": "taṃ ṭhānaṃ ninnaṃ hoti, dve piṭṭhikoṭṭā pāṭiekkaṃ paññāyanti. Tathāgatassa pana kaṭito",
  "anya-e0601n:806_6": "paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ viya piṭṭhiṃ",
  "anya-e0601n:806_7": "chādetvā patiṭṭhitaṃ. Tasmā antaraṃsappapīnoti thometi. Pāḷiyaṃ pana “citantaraṃso”ti",
  "anya-e0601n:806_8": "pāṭho. Tadaṭṭhakathāyañca “citantaraṃ soti antaraṃsaṃ vuccati dvinnaṃ koṭṭānamantaraṃ.",
  "anya-e0601n:806_9": "Taṃ paripuṇṇa massāti antaraṃso”ti vuttaṃ.",
  "anya-e0601n:807_0": "Cakkenaṅkitapādoti cakkena aṅkitapādoti padacchedo. Aṭṭhasatapādacakkalakkhaṇena",
  "anya-e0601n:807_1": "lakkhitapādataloti attho. Cakkena aṭṭhasatapādacakkena aṅkito lakkhito pādo yena",
  "anya-e0601n:807_2": "soti cakkenaṅkitapādo, jino. Tatiyābahubbīhi samāsoyaṃ. Aññesañhi pādatale aṭṭhasatapādacakka",
  "anya-e0601n:807_3": "lakkhaṇaṃ natthi. Tathāgatassa pādataleeva vicitraṃ aṭṭhasata pādacakkalakkhaṇaṃ",
  "anya-e0601n:807_4": "atthi. Tasmā cakkenaṅkitapādoti thometi.",
  "anya-e0601n:808_0": "Vuttañhi brahmāyusutte “heṭṭhā kho pana tassa bhoto gotamassa pādatalesu cakkāni",
  "anya-e0601n:808_1": "jātāni sahassārāni sanemikāni sanābhikāni sabbākāraparipūrānī”ti. Aṭṭhasatapādacakkalakkhaṇasarūpaṃ",
  "anya-e0601n:808_2": "pana yo pādapaṅkajamuduttalarā jikehīti gāthāvaṇṇanāyaṃ vuttamevāti.",
  "anya-e0601n:809_0": "Aviraḷadasanoti avivaradanto. Avivaradantena sampannoti attho. Vivarati phullatīti",
  "anya-e0601n:809_1": "viraḷo. Varadhātu phullaneḷo. Assi. Na viraḷo aviraḷo, natthi viraḷo etassāti aviraḷo,",
  "anya-e0601n:809_2": "danto. Daṃsati vidaṃsati khādanīyaṃ vā bhojanīyaṃ vā etenāti dasano, danto. Daṃsadhātu",
  "anya-e0601n:809_3": "daṃsane yu. Niggahitalopo. Aviraḷo dasano danto yassāti aviraḷadasano, jino. Aññesañhi",
  "anya-e0601n:809_4": "kumbhilānaṃ viya dantā viraḷā honti. Macchamaṃsādīni khādantānaṃ dantantaraṃ pūrati.",
  "anya-e0601n:809_5": "Tathāgatassa pana kanakalatāya samussāpitavajira panti viya aviraḷā tulikāya dassitaparicchedā",
  "anya-e0601n:809_6": "viya dantā honti, tasmā aviraḷadasanoti thometi.",
  "anya-e0601n:810_0": "Mārajussaṅkhapādoti māraji ussaṅkhapādoti padacchedo. Ettha ca mārajīti pañcamārajitavā",
  "anya-e0601n:810_1": "buddho kattubhūto. So hi pañcamāre jitavāti mārajīti vuccati. Ussaṅkhapādoti pādassa",
  "anya-e0601n:810_2": "upari ṭhitena saṅkhasadisattā saṅkhanāmikena gopphakena samannāgatoti attho. Saṃsuṭṭhuṃ",
  "anya-e0601n:810_3": "pathaviṃ khanatīti saṅkhe. Saṃpubbakhanudhātu avadāraṇe kvi. Apadānaṭṭhakathāyaṃ",
  "anya-e0601n:810_4": "pana “saṃsuṭṭhuṃ khādanto khaṇanto gacchatīti saṅkhe. Samuddajalapariyante caramāno",
  "anya-e0601n:810_5": "gacchati caratīti attho”ti vuttaṃ. Saṅkhe viyāti saṅkhe, gopphako. Pādassa uddhaṃ",
  "anya-e0601n:810_6": "upari ṭhitaṃ saṅkhasadisaṃ gopphaka massāti ussaṅkhapādo, jino. Vuttañhi brahmāyusuttaṭṭhakathāyaṃ",
  "anya-e0601n:810_7": "“uddhaṃ patiṭṭhitagopphakattā ussaṅkhā pādā assāti ussaṅkhapādo”ti. Aññesañhi piṭṭhipāde",
  "anya-e0601n:810_8": "gopphakā honti. Tena tesaṃ pādā āṇibaddhā viya baddhā honti. Na yathāsukhaṃ parivattanti.",
  "anya-e0601n:810_9": "Gacchantānaṃ pādatalāni na dissanti. Tathāgatassa pana abhirūhitvā upari gopphakā",
  "anya-e0601n:810_10": "patiṭṭhahanti. Tenassa nābhito paṭṭhāya uparimakāyo nāvāya ṭhapita suvaṇṇapaṭimā",
  "anya-e0601n:810_11": "viya niccalo hoti. Adhokāyova iñjati. Sukhena pādā parivattanti. Puratopi pacchato",
  "anya-e0601n:810_12": "ubhayapassesupi ṭhatvā passantānaṃ pādatalāni paññāyanti. Na hatthīnaṃ viya pacchatoyevāti.",
  "anya-e0601n:810_13": "Tasmā ussaṅkhapādoti thometi.",
  "anya-e0601n:811_0": "Tiṭṭhanto nonamantobhayakaramudunā jaṇṇukānāma santoti ettha tiṭṭhanto no namanto",
  "anya-e0601n:811_1": "ubhaya karamudunā jaṇṇukāni āmasantoti padavibhāgo. Tiṭṭhantoti ṭhitakova. Nonamantoti",
  "anya-e0601n:811_2": "anamamāno hutvā. Ubhaya karamudunāti sukhumena hatthadvayena. Jaṇṇukānīti jaṅghāni.",
  "anya-e0601n:811_3": "Jāyati gamanāgamanaṃ anenāti jaṇṇu, janadhātu janane ṇu. Soeva jaṇṇukā, jaṅghorūnaṃ",
  "anya-e0601n:811_4": "sandhi labbhati. Tāni. Āmasantoti parimajjituṃ sakkonto. Ettha ca tiṭṭhanto nonamantoti",
  "anya-e0601n:811_5": "iminā tathāgatassa akhujjaavāmanabhāvo dīpito. Avasesajanā hi khujjā vā honti vāmanā",
  "anya-e0601n:811_6": "vā. Khujjānaṃ uparimakāyo aparipuṇṇo hoti vāmanānaṃ heṭṭhimakāyo. Te aparipuṇṇakāyattā",
  "anya-e0601n:811_7": "na sakkonti nonamanto jaṇṇukāni parimajjituṃ. Tathāgato pana paripuṇṇaubhayakāyattā",
  "anya-e0601n:811_8": "sakkoti, tasmā tiṭṭhanto…pe… jaṇṇukā nāmasantoti thometi.",
  "anya-e0601n:812_0": "Vaṭṭakkhandhoti suvaṇṇāliṅgo viya samavaṭṭitagaliko. Vuttañhi brahmāyusutte “samavaṭṭakkhandho”ti.",
  "anya-e0601n:812_1": "Parimaṇḍalā kārena vaṭṭati pavattatīti vaṭṭo, parimaṇḍalo. Vaṭṭadhātu vaṭṭane a.",
  "anya-e0601n:812_2": "Bhojanaṃ khādati etena galenāti khandho, galo. Khādadhātu khādane bhakkhane vā kvipaccayo.",
  "anya-e0601n:812_3": "Khādāmagamānaṃ khandhandhagandhāti suttena padasiddhi veditabbā. Abhidhānaṭīkāyaṃ",
  "anya-e0601n:812_4": "pana “kaṃ matthakaṃ dadhātīti kandho. Soeva kakārassa khakārakaraṇavasenā”ti vuttaṃ.",
  "anya-e0601n:812_5": "Vaṭṭo samaparimaṇḍalo khandho galo yassāti vaṭṭakkhandho, jino. Yathā hi eke koñcā",
  "anya-e0601n:812_6": "viya bakā viya varāhā viya ca dīghagalā vaṅkagalā puthugalā ca honti. Kathanakāle",
  "anya-e0601n:812_7": "sirājalaṃ paññāyati. Mando saro nikkhamati, na evaṃ tassa. Tathāgatassa pana suvaṭṭitasuvaṇṇāliṅgasadiso",
  "anya-e0601n:812_8": "khandho galo hoti. Kathanakāle sirājalaṃ na paññāyati. Meghassa viya gajjato saro",
  "anya-e0601n:812_9": "mahā hoti. Tasmā vaṭṭakkhandhoti thometi.",
  "anya-e0601n:813_0": "Puna jinoti buddho kattubhūto. Tassa pana padassa gotaruṇapakhumakotyādīhi padehi",
  "anya-e0601n:813_1": "tulyaliṅgattabhāvena sambandho. Gotaruṇapakhumakoti taṃmuhuttajātaratta vacchassa",
  "anya-e0601n:813_2": "cakkhubhaṇḍo viya vippasannacakkhubhaṇḍo, vippasannacakkhubhaṇḍena samannāgato vā.",
  "anya-e0601n:813_3": "Ettha ca pakhumakoti sakalaṃ cakkhubhaṇḍaṃ adhippetaṃ. Cakkhubhaṇḍanti cakkhuparivāraṃ.",
  "anya-e0601n:813_4": "Cakkhubhaṇḍanti akkhidalanti keci. Akkhidalapattanti vadanti aññe. Akkhidale hi pana",
  "anya-e0601n:813_5": "saddhiṃ akkhibimbanti veditabbaṃ. Ayaṃ panettha vacanattho. Patati cakkhuṃ parivāreti",
  "anya-e0601n:813_6": "etenāti pakhumaṃ, pamhādiparivāraṃ. Patadhātu parivāre umo. Takārassa kho. Atha vā",
  "anya-e0601n:813_7": "akkhino pakkhadvaye jātanti pakhumaṃ, pamhaṃ. Jātataddhite umo. Pakkhumanti vattabbe",
  "anya-e0601n:813_8": "kakāralopavasena pakhumanti vuccati. Pakhumaṃyeva pakhumako. Gotaruṇassa taṃmuhuttajātarattavacchassa",
  "anya-e0601n:813_9": "pakhumaṃ viya pakhumaṃ yassa soti gotaruṇapakhumako, jino. Gotaruṇassa taṃmuhuttajātarattavacchassa",
  "anya-e0601n:813_10": "pakhumasadisaṃ vippasannacakkhubhaṇḍaṃ atthīti attho. Aññesañhi akkhibhaṇḍo aparipuṇṇo",
  "anya-e0601n:813_11": "hoti. Hatthimūsikakākādīnaṃ akkhisadisehi viniggatehi gambhīrehipi akkhīhi samannāgatā.",
  "anya-e0601n:813_12": "Tathāgatassa pana dhovitvā majjitvā ṭhapitamaṇiguḷikā viya mudusiniddhanīla sukhumapakhumācitāni",
  "anya-e0601n:813_13": "akkhīni honti. Tasmā gotaruṇapakhumakoti thometi.",
  "anya-e0601n:814_0": "Sīhapubbaḍḍhakāyoti sīhassa pubbaḍḍhakāyo viya paripuṇṇakāyo. Vātātapādiparissayaṃ",
  "anya-e0601n:814_1": "sahati khamatīti sīho, sahadhātu khamane a. Īkārāgamo. Atha vā sūkaramahiṃsādayo",
  "anya-e0601n:814_2": "satte hiṃsatīti sīho. Hiṃsadhātu hanane ṇa. Hiṃsoti vattabbe akkharavipariyāyena",
  "anya-e0601n:814_3": "sīhoti vuccati. Atha vā sabbiriyāpathesu daḷhavīriyattā suṭṭhu īhati vāyamatīti sīho,",
  "anya-e0601n:814_4": "kesarasīho. Supubba īhadhātu cetāyaṃ a. Tena vuttaṃ saddanītiyaṃ “sahahiṃsa īhāvasā,",
  "anya-e0601n:814_5": "sīhasaddagatiṃ vade”ti. Sīhassa pubbaḍḍhe jāto kāyo viya paripuṇṇakāyo yassāti sīhapubbaḍḍhakāyo,",
  "anya-e0601n:814_6": "jino. Yathā hi sīhassa pubbaḍḍhakāyova paripuṇṇo hoti, na evaṃ tassa. Tathāgatassa",
  "anya-e0601n:814_7": "pana kāyo sabbaparipuṇṇoti attho. Sīhassa pana purimakāyova paripuṇṇo hoti, pacchima",
  "anya-e0601n:814_8": "kāyo aparipuṇṇo. Tathāgatassa pana sīhassa pubbaḍḍhakāyoiva sabbo kāyo paripuṇṇo.",
  "anya-e0601n:814_9": "Sopi sīhasseva na tattha tattha vinatunnatādivasena dussaṇṭhita visaṇṭhito. Dīghayuttaṭṭhāne",
  "anya-e0601n:814_10": "pana dīgho. Rassakisathūla anuvaṭṭitayuttaṭṭhānesu tathāvidhova hoti. Vuttañhetaṃ",
  "anya-e0601n:814_11": "“manāpiye ca kho bhikkhave kammavipāke paccupaṭṭhite yehi aṅgehi dīghehi sobhati,",
  "anya-e0601n:814_12": "tāni aṅgāni thūlāni saṇṭhahanti. Yehi aṅgehi kisehi sobhati, tāni aṅgāni kisāni saṇṭhahanti.",
  "anya-e0601n:814_13": "Yehi aṅgehi vaṭṭehi sobhati, tāni aṅgāni vaṭṭāni saṇṭhahantī”ti. Iti nānācittena",
  "anya-e0601n:814_14": "puññacittena cittito dasahi pāramīhi sajjito tathāgatassa attabhāvo tassa loke sabbasippino",
  "anya-e0601n:814_15": "vā iddhimanto vā patirūpakampi kātuṃ na sakkonti. Tasmā sīhapubbaḍḍhakāyoti thometi.",
  "anya-e0601n:815": "Catuvīsatimavandanagāthāvaṇṇanā samattā.",
  "anya-e0601n:816_0": "25. Tatiya gāthāyaṃ sugatoti buddho kattubhūto. Tassa pana padassa sattappīnotyādīhi",
  "anya-e0601n:816_1": "padehi tulyaliṅgattabhāvena sambandho. Sattappīnoti dvihatthapāda aṃsakūṭa ekagalavasena",
  "anya-e0601n:816_2": "sattasu ṭhānesu paripuṇṇamaṃsikoti attho. Ācariyā pana paripuṇṇadvihatthapāda aṃsakūṭa",
  "anya-e0601n:816_3": "khandhasaṅkhātasattaṭṭhānoti atthaṃ vadanti. Maṃsena pīṇati paripūratīti pīno. Pīṇate",
  "anya-e0601n:816_4": "paripūrate vā pīno. Pīṇadhātu pīṇane, pūraṇe vā ṇa. Ṇassa no. Dve hatthapiṭṭhiyo",
  "anya-e0601n:816_5": "dve pādapiṭṭhiyo dve aṃsakūṭāni ekagalo cāti sattasu ṭhānesu pīno paripuṇṇo maṃso",
  "anya-e0601n:816_6": "assāti sattapīno, sugato labbhati. Aññesañhi hatthapādapiṭṭhīsu nhārujālā paññāyanti",
  "anya-e0601n:816_7": "aṃsakūṭagalesu aṭṭhikoṭiyo. Te manussā petā viya khāyanti. Na tathāgato. Tathāgato",
  "anya-e0601n:816_8": "pana sattasu ṭhānesu paripuṇṇamaṃsussadattā niguḷanhārujālehi hatthapiṭṭhādīhi vaṭṭetvā",
  "anya-e0601n:816_9": "ṭhapitasuvaṇṇavaṇṇāliṅgasadisena galena sīlārūpakaṃ viya cittakammarūpakaṃ viya ca",
  "anya-e0601n:816_10": "khāyati, tasmā sattappīnoti thometi.",
  "anya-e0601n:817": "Brahmāyusutte pana “sattussado”ti pāṭho. Tassa pana sattasu ṭhānesu paripuṇṇamaṃsussadoti attho daṭṭhabbo.",
  "anya-e0601n:818_0": "Dīghaṅgulīti dīghaaṅgulīti padacchedo. Samaāyatahattha pādaṅgulīti attho. Aṅgati",
  "anya-e0601n:818_1": "uddhaṃ gacchatīti aṅguli. Aṅgati taṃ taṃ kāyaṅgaṃ parāmasati etāyāti vā aṅguli, karasākhā.",
  "anya-e0601n:818_2": "Agidhātu gatiyaṃ ulipaccayo. Atha vā aṅgaṃ kāyaṅgaṃ ulati gacchati parāmasati etāyāti",
  "anya-e0601n:818_3": "aṅguli, karasākhā. Aṅga saddūpapadauladhātu gatiyaṃ i. Samadīghā aṅguli hattha pādaṅguli",
  "anya-e0601n:818_4": "yassa soti dīghaṅguli, sugato. Samadīghā hatthapādaṅguli atthīti attho. Yathā hi",
  "anya-e0601n:818_5": "aññesaṃ kāci aṅguli dīghā hoti kāci rassā, na evaṃ tathāgatassa. Tathāgatassa pana",
  "anya-e0601n:818_6": "makkaṭasseva dīghahatthapādaṅguliyo mūle thūlā anupubbena gantvā agge tanukā niyyāsatelena",
  "anya-e0601n:818_7": "madditvā vaṭṭitaharitālavaṭṭasadisā honti. Tasmā dīghaṅgulīti thometi. Mathāti maathāti",
  "anya-e0601n:818_8": "padacchedo. Makāro hi padasandhikaro. Athāti atthantare nipāto. Tadaññanti attho.",
  "anya-e0601n:819_0": "Lomakūpekalomoti lomakūpaekalomoti padacchedo. Ekekalomakūpe ekekajātalomoti attho.",
  "anya-e0601n:819_1": "Cammamaṃsaṃ lunāti chindatīti lomo, vaḍḍhamānaṃ lunitabbanti vā lomo, lūdhātu chedane",
  "anya-e0601n:819_2": "manipaccayo. Kuvuccati udakaṃ, taṃ pāti rakkhatīti kūpo. Kupubbapādhātu rakkhane",
  "anya-e0601n:819_3": "kvi. Ussa dīgho. Kūpo viyāti kūpo, atha vā kuvuccati lomaṃ, taṃ pāti rakkhatīti kūpo.",
  "anya-e0601n:819_4": "Abhidhānaṭīkāyaṃ pana “kusadde po. Dīghādi. Kūpo. Kena ubhatīti vā kūpo. Bhassa po”ti",
  "anya-e0601n:819_5": "vuttaṃ. Lomassa kūpo lomakūpo. Tasmiṃ tasmiṃ jāto ekeka lomo yassāti lomakūpekalomo,",
  "anya-e0601n:819_6": "sugato. Yathā hi aññesaṃ ekekasmimpi lomakūpe anekāni lomāni jāyanti, na evaṃ tathāgatassa.",
  "anya-e0601n:819_7": "Tathāgatassa pana ekekasmiṃ lomakūpe ekekalomo jāyati. Vuttañhi brahmāyusutte “ekekalomo",
  "anya-e0601n:819_8": "kho pana bhavaṃ gotamo. Ekekāni lomāni lomakūpesu jātā nī”ti. Tasmā lomakūpekalomoti thometi.",
  "anya-e0601n:820_0": "Sampannodātadāṭhoti sampannoodātadāṭhoti padacchedo. Sampannasukkadāṭhoti attho.",
  "anya-e0601n:820_1": "Sampajjatīti sampanno. Saṃpubbapadadhātu gatiyaṃ ta. Tassa anno. Avadāyati avakhaṇḍiyati",
  "anya-e0601n:820_2": "aññavaṇṇobhāsanti odāto. Avapubba dādhātu avakhaṇḍane ta. Daṃsati odanādiṃ etāyāti",
  "anya-e0601n:820_3": "dāṭho, dantaviseso. Daṃsadhātu daṃsane ṭho. Daṃsissa dā. Sampanno ca odāto ca dāṭho",
  "anya-e0601n:820_4": "yassāti sampanno dātadāṭho, sugato. Aññesañhi pūtidantā uṭṭhahanti. Tena kāci dāṭhā",
  "anya-e0601n:820_5": "kāḷāpi vivaṇṇāpi honti. Tathāgato pana sukkadāṭho osadhitārakampi atikkamma virocamānāya",
  "anya-e0601n:820_6": "pabhāya samannāgatadāṭho hoti. Pāḷiyaṃ pana “susukkadāṭho”ti pāṭho. Ayamevattho.",
  "anya-e0601n:820_7": "Tasmā sampannodātadāṭhoti thometi.",
  "anya-e0601n:821_0": "Kanakasamatacoti suvaṇṇena sadisacammo. Kanati dibbati obhāsenāti kanakaṃ. Kaniyati",
  "anya-e0601n:821_1": "icchiyati manusse hīti vā kanakaṃ, suvaṇṇaṃ. Kanadhātu dittigatikantīsu akapaccayo,",
  "anya-e0601n:821_2": "saṃsadisena amati gacchati pavattatīti samaṃ. Saṃpubbaamadhātu gatiyaṃ a. Tacati",
  "anya-e0601n:821_3": "maṃsaṃ chādeti saṃvarati vāti taco, tacati dibbati suvaṇṇobhāsenāti vā taco, cammaṃ.",
  "anya-e0601n:821_4": "Tacadhātu saṃvaraṇadittīsu a. Kanakena suvaṇṇena samo sadiso taco yassāti kanaka",
  "anya-e0601n:821_5": "samataco, sugato. Yathā hi aññesaṃ taco koci nīlataco setataco pītataco hoti, na",
  "anya-e0601n:821_6": "evaṃ tathāgatassa. Tathāgatassa pana jātihiṅgulakena majjitvā nisadāya ghaṃsitvā",
  "anya-e0601n:821_7": "gerukaparikammaṃ katvā ṭhapita ghanasuvaṇṇarūpakaṃ viya kañcanasadisataco hoti. Pāḷiyaṃ",
  "anya-e0601n:821_8": "pana “suvaṇṇavaṇṇo kañcanasannibhattaco”ti vutto. Ettha ca suvaṇṇavaṇṇo viya vaṇṇo",
  "anya-e0601n:821_9": "yassāti suvaṇṇavaṇṇo, kañcanena sannibhaṃ sadisaṃ tacamassāti kañcanasannibhattacoti",
  "anya-e0601n:821_10": "vacanattho kātabbo. Ettha ca suvaṇṇavaṇṇanti iminā tathāgatassa ghanasiniddhasaṇhasarīrataṃ",
  "anya-e0601n:821_11": "dasseti. Kañcanasannibhattacoti iminā chavivaṇṇaṃ dasseti. Atha vā vevacanametaṃ",
  "anya-e0601n:821_12": "padadvayaṃ. Tasmā kanakasamatacoti thometi.",
  "anya-e0601n:822_0": "Nīlamuddhaggalomoti nīlaṃ uddhaṃ aggalomoti padacchedo. Nīlaṃ uddhaṃ aggā koṭi hutvā",
  "anya-e0601n:822_1": "mukhasobhaṃ ullokayamāno viya ṭhitalomo, nīlāni uddhaṃ aggāni koṭīni hutvā ṭhitāni",
  "anya-e0601n:822_2": "lomāni yassāti nīlamuddhaggalomo, sugato. Yathā hi aññesaṃ lomāni heṭṭhā aggāni hutvā",
  "anya-e0601n:822_3": "tiṭṭhanti, na evaṃ tathāgatassa. Tathāgatassa pana lomāni āvaṭṭapariyosāne uddhaṃ",
  "anya-e0601n:822_4": "aggāni hutvā mukhasobhaṃ ullokayamānāni viya tiṭṭhanti. Vuttañhetaṃ brahmāyusutte",
  "anya-e0601n:822_5": "“uddhaggalomo bhavaṃ gotamo. Uddhaggāni lomāni jātāni nīlāni añjanavaṇṇāni kuṇḍalāvaṭṭāni",
  "anya-e0601n:822_6": "padakkhiṇāvaṭṭakajātānī”ti. Tasmā nīlamuddhaggalomoti thometi.",
  "anya-e0601n:823_0": "Sambuddhoti tathāgato. So hi anaññabuddho hutvā sāmaṃyeva cattāri saccāni bujjhatīti",
  "anya-e0601n:823_1": "sambuddhoti vuccati. Tassa pana padassa thūlajivhotyādīhi tīhi padehi tulyaliṅgattabhāvena sambandho.",
  "anya-e0601n:824_0": "Thūlajivhoti mududīghaputhula jivhāya sampannoti attho. Gāthābandhavasena hi mududīghasaddalopaṃ",
  "anya-e0601n:824_1": "katvā evaṃ vuttaṃ. Tena vuttaṃ aṭṭhakathāyaṃ “mudujivhā dīghā thūlā vaṇṇa sampannā”ti.",
  "anya-e0601n:824_2": "Thūlati brūhatīti thūlā, jivhā. Thūladhātu buddhiyaṃ a. Jīvati pāṇaṃ dhāretīti jivhā,",
  "anya-e0601n:824_3": "rasanā. Jīvadhātu pāṇadhāraṇe hapaccayo. Jīvanti sattā etena rasenāti jīvitaṃ, chabbidharaso.",
  "anya-e0601n:824_4": "Taṃ avhāyatīti jivhā, jivhāpasādarūpaṃ. Sambhārajivhā ṭhānūpacārena labbhati. Jīvitasaddūpapada",
  "anya-e0601n:824_5": "avhadhātu avhāyane a. Jīvitaavhāti vattabbe niruttinayena vitasaddalopaṃ katvā jivhāti",
  "anya-e0601n:824_6": "vuttaṃ. Thūlā mahantā dīghā mudukā jivhā yassāti thūlajivho, sambuddho. Aññesañhi",
  "anya-e0601n:824_7": "jivhā thūlāpi hoti kisāpi rassāpi thaddhāpi visamāpi. Tathāgatassa pana mudujivhā",
  "anya-e0601n:824_8": "dīghā puthulā vaṇṇa sampannā hoti. So taṃ lakkhaṇaṃ pariyesituṃ āgatānaṃ brahmāyubrāhmaṇādīnaṃ",
  "anya-e0601n:824_9": "kaṅkhāvinodanatthaṃ jivhāya mudukattā taṃ jivhaṃ kathinasūci viya vaṭṭetvā ubhopi",
  "anya-e0601n:824_10": "nāsikāsotāni parāmasati, dīghattā ubho kaṇṇasotāni parāmasati, puthulattā kesantapariyosānaṃ",
  "anya-e0601n:824_11": "kevalampi nalāṭaṃ paṭicchādeti, evaṃ tassā mududīghaputhulabhāvaṃ pakāsento kaṅkhāvinodeti,",
  "anya-e0601n:824_12": "evaṃ tilakkhaṇasampannaṃ jivhaṃ sandhāya thūla jivhoti thometi. Pāḷiyaṃ pana “pahūtajivho”ti pāṭho. Ayamevattho.",
  "anya-e0601n:825_0": "Athāti atthantaratthe nipāto. Tadaññanti attho. Sīhahanukoti sīhassa heṭṭhā hanu",
  "anya-e0601n:825_1": "viya paripuṇṇa hanuko. Sīhasaddattho heṭṭhā vuttoyeva. Hanati odanādīnaṃ vaṇṇavisesaṃ",
  "anya-e0601n:825_2": "nāsetīti hanu. Hanadhātu hiṃsāyaṃ u. Sīhassa heṭṭhā hanu viya hanu yassāti sīhahanuko,",
  "anya-e0601n:825_3": "sambuddho. Samāsante ko. Sīhassa hi heṭṭhimahanumeva paripuṇṇaṃ hoti, na uparimaṃ.",
  "anya-e0601n:825_4": "Tathāgatassa pana sīhassa heṭṭhimaṃ viya dvepi paripuṇṇāni dvādasiyaṃ pakkhassa candasadisāni",
  "anya-e0601n:825_5": "honti. Tasmā sīhahanukoti thometi.",
  "anya-e0601n:826_0": "Jālikappādahatthoti kusalena vaḍḍhakinā vātapāne sammāyojitajālaṃ viya cammena appaṭibaddhahatthapādaṅgulantaro.",
  "anya-e0601n:826_1": "Jalati dibbatīti jālaṃ, jaladhātu dittiyaṃ ṇa. Jālaṃ assa atthi tasmiṃ vā vijjatīti",
  "anya-e0601n:826_2": "jālikaṃ, vātapānaṃ. Assathyatthe ṇiko. Atha vā jālaṃ eva jālikaṃ. Pajjati gacchati",
  "anya-e0601n:826_3": "etenāti pādo, caraṇo. Padadhātu gamane ṇa. Taṃ taṃ bhāraṃ haratīti hattho, karo.",
  "anya-e0601n:826_4": "Haradhātu haraṇe tho. Jālikaṃ viya hatthapādaṅgulantaraṃ yassāti jālikappādahattho,",
  "anya-e0601n:826_5": "sambuddho. Kusalena vaḍḍhakinā vātapāne sammāyojitāni jālasadisāni hatthapādaṅgulantarāni",
  "anya-e0601n:826_6": "honti. Na ca cammena paṭibaddhaaṅgulantarānīti attho. Ettha jālikappādahatthaṅgulantaranti",
  "anya-e0601n:826_7": "vattabbe uttarapadalopena evaṃ vuttaṃ. Cammena paṭibaddhahatthapādaṅgulantaro hi",
  "anya-e0601n:826_8": "phaṇahatthako purisadosena upahato pabbajjampi na labhati. Tathāgatassa pana catasso",
  "anya-e0601n:826_9": "hatthaṅguliyo pañcapi pādaṅguliyo ekappamāṇā honti. Tāsaṃ ekappamāṇa tāya yavalakkhaṇaṃ",
  "anya-e0601n:826_10": "aññamaññaṃ paṭivijjhitvā tiṭṭhati. Athassa hatthapādā kusalena vaḍḍhakinā sammāyojitajālavāta",
  "anya-e0601n:826_11": "pānasadisā honti, tasmā jālikappādahatthoti thometi. Pāḷiyaṃ pana “jālahatthapādo”ti pāṭho. Ayamevattho.",
  "anya-e0601n:827_0": "Nāthoti buddho kattuvasena. So hi nāthati vineyyānaṃ hitapaṭipattiṃ yācati, parasantānagataṃ",
  "anya-e0601n:827_1": "vā kilesabyasaṃ upatāpeti, paramena cittissariyena samannā gato. Sabbasatte vā guṇehi",
  "anya-e0601n:827_2": "īsati abhibhavati, veneyyānaṃ hitasukhaṃ vā āsīsatīti nāthoti vuccati. Vuttañhi saddanītiyaṃ",
  "anya-e0601n:827_3": "“nāthadhātu yācane upatāpe issariye āsisane cāti catūsvatthesu pavattatī”ti.",
  "anya-e0601n:828_0": "Tassa pana padassa uṇhīsasīsotipadena tulyaliṅgattabhāvena sambandho. Uṇhīsasīsoti",
  "anya-e0601n:828_1": "rañño baddhauṇhīsa paṭṭo viya virocamāno pakatimaṃsapiṇḍasaṅkhāto uṇhīsapaṭṭasīso.",
  "anya-e0601n:828_2": "Nalāṭe nahiyati bandhiyatīti uṇhīso. Upubbanahadhātu bandhane, īso. Vaṇṇavikāro.",
  "anya-e0601n:828_3": "Vuttañhi jāliniyaṃ –",
  "anya-e0601n:829": "“Vaṇṇāgamo vaṇṇavipariyāyo,",
  "anya-e0601n:830": "Dve cāpare vaṇṇavikāranāsā;",
  "anya-e0601n:831": "Dhātūnamatthātisayena yogo,",
  "anya-e0601n:832": "Taduccate pañcavidhaṃ nirutti”nti.",
  "anya-e0601n:833_0": "Tattha ca avijjamānassa āgamā vaṇṇāgamo nāma. Vijjamānaakkharānaṃ heṭṭhupariyāyavasena",
  "anya-e0601n:833_1": "vaṇṇavipariyāyo nāma. Aññakkharassa aññakkharāpajjanatā vaṇṇavikāro nāma. Vijjamānakkharavināso",
  "anya-e0601n:833_2": "vaṇṇavināso nāma. Tattha tattha yathāyogaṃ visesatthayogo dhātūnaṃ atthātisaya yogo",
  "anya-e0601n:833_3": "nāmāti adhippāyo. Ettha pana nakārassa ṇakāraṃ katattā vaṇṇavikāroti daṭṭhabbo. Mālādiṃ",
  "anya-e0601n:833_4": "siyati bandhiyatīti sīso, uttamaṅgo. Sidhātu bandhane īso. Rājūnaṃ uṇhīsapaṭṭena",
  "anya-e0601n:833_5": "veṭhitasīso viya sīso yassāti uṇhīsasīso. Atha vā rājūnaṃ uṇhīsaṃ viya sabbattha",
  "anya-e0601n:833_6": "parimaṇḍalasīso yassāti uṇhīsasīso, nātho.",
  "anya-e0601n:834_0": "Vuttañhi brahmāyusuttaṭṭhakathāyaṃ “uṇhīsasīsoti idaṃ paripuṇṇanalāṭañceva paripuṇṇasīsañcāti",
  "anya-e0601n:834_1": "dve atthavase paṭicca vuttaṃ. Tathāgatassa hi dakkhiṇakaṇṇacūḷikato paṭṭhāya maṃsapaṭaṃ",
  "anya-e0601n:834_2": "uṭṭhahitvā sakalaṃ nalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ.",
  "anya-e0601n:834_3": "Rañño baddhauṇhīsapaṭṭo viya virocati. Pacchimabhavikabodhisattānaṃ kira imaṃ lakkhaṇaṃ",
  "anya-e0601n:834_4": "viditvā rājūnaṃ uṇhīsapaṭṭaṃ akaṃsu. Ayaṃ tāva eko attho. Aññe pana janā aparipuṇṇasīsā",
  "anya-e0601n:834_5": "honti. Keci kapisīsā, keci phalasīsā, keci aṭṭhisīsā, keci tumba sīsā, keci pabbhārasīsā.",
  "anya-e0601n:834_6": "Tathāgatassa pana āraggena vaṭṭetvā ṭhapitaṃ viya suparipuṇṇaṃ udakapupphulasadisaṃ",
  "anya-e0601n:834_7": "sīsaṃ hoti. Tattha purimanayena uṇhīsaveṭhitasīso viyāti uṇhīsasīso. Dutiyanayena",
  "anya-e0601n:834_8": "uṇhīsaṃ viya sabbattha parimaṇḍala sīsoti uṇhīsasīso”ti. Taṭṭīkāyañca “dve attha",
  "anya-e0601n:834_9": "vase paṭicca vuttanti, yasmā buddhā cakkavattino ca paripuṇṇa nalāṭatāya paripuṇṇasīsabimbatāya",
  "anya-e0601n:834_10": "uṇhīsasīsāti vuccanti. Tasmā te dve atthavase paṭicca uṇhīsasīsoti vutta”nti vaṇṇeti.",
  "anya-e0601n:834_11": "Tasmā uṇhīsasīsoti thometi.",
  "anya-e0601n:835_0": "Itiguṇasahitanti iminā vuttappakārena nigrodhabimbotyādinā dvattiṃsamahāpurisalakkhaṇaguṇena",
  "anya-e0601n:835_1": "sampannaṃ. Itievaṃ vuttappakāraṃ guṇaṃ itiguṇaṃ. Tena saha ito pattoti itiguṇasahito,",
  "anya-e0601n:835_2": "mahesī. Aññe hi dvattiṃsa mahāpurisalakkhaṇehi sampannā na honti, cakkavattirājāno",
  "anya-e0601n:835_3": "mahāpurisalakkhaṇehi sampannāpi ṭhapetvā kosohitavattha guyhalakkhaṇaṃ avasesehi",
  "anya-e0601n:835_4": "sampannā honti. Tathāgatoyeva sabbamahāpurisalakkhaṇehi samannāgato. Tasmā bhagavantaṃyeva",
  "anya-e0601n:835_5": "itiguṇasahitanti thomanaṃ arahatīti vuttaṃ hoti. Taṃ mahesinti sīlakkhandhādike ca",
  "anya-e0601n:835_6": "nibbānañca esati gavesatīti mahesī. Taṃ mahesiṃ ahaṃ tīhi dvārehi namāmi vandāmīti sambandho.",
  "anya-e0601n:836": "Pañcavīsatimavandanagāthāvaṇṇanā samattā.",
  "anya-e0601n:837_0": "23. Ayaṃ pana imāsu tīsu gāthāsu saṅkhepatthayojanā. Buddho kattubhūto nigrodhabimbo",
  "anya-e0601n:837_1": "nigrodhassa parimaṇḍalo viya parimaṇḍalasarīro mudukaracaraṇo saṇhahatthapādo, brahmaghoso",
  "anya-e0601n:837_2": "brahmuno saro viya aṭṭhaṅgasampannasaravanto, eṇijaṅghā eṇimigassa jaṅghā viya suvaṭṭajāṇuko,",
  "anya-e0601n:837_3": "kosacchādaṅgajāto usabhavāraṇā dīnaṃ aṅgajāto viya suvaṇṇapadumakaṇṇikasadisena vatthakosena",
  "anya-e0601n:837_4": "paṭicchannena guyhaṅgajātena samannāgato, punarapi punaapi, sugato buddho suppatiṭṭhitapādo",
  "anya-e0601n:837_5": "suvaṇṇa pādukatalamiva bhūmiyaṃ samaṃ suṭṭhu patiṭṭhitapādo, mūdo dātuṇṇalomo bhamukantare",
  "anya-e0601n:837_6": "jāto saṇhasukhumo seto suddho uṇṇalomavanto, athamapi tadaññaṃapi, sugato buddho,",
  "anya-e0601n:837_7": "brahmujuggattabhāvo brahmuno ujuuggata attabhāvo viya ujumeva attabhāvo, nīlakkhī",
  "anya-e0601n:837_8": "atinīlanettena samannāgato, dīghapaṇhi āyatapaṇhi paripuṇṇapaṇhi vā, sukhumamalachavī",
  "anya-e0601n:837_9": "saṇhamalavisuddhataco saṇhamala virahitataco vā, thomyarasaggasaggī thomitabbasattara",
  "anya-e0601n:837_10": "saharaṇasahassanhāruuddhaggikā.",
  "anya-e0601n:838_0": "24. Jino pañcamārajitavā buddho, cattālīsaggadanto samacattālīsauttamadanto, samakalapanajo",
  "anya-e0601n:838_1": "kakacena chinditvā ṭhapito viya samadanto, antaraṃsappapīno dvinnaṃ aṃsānaṃ khandhānaṃ",
  "anya-e0601n:838_2": "antaraṃ vemajjhe paripuṇṇapiṭṭhitalo, cakkenaṅkitapādo aṭṭhasatapādacakkalakkhaṇena",
  "anya-e0601n:838_3": "lakkhita pādatalo, aviraḷadasano avivaradantena sampanno, māraji pañcamārajitavā",
  "anya-e0601n:838_4": "buddho, ussaṅkhapādo pādassa upari ṭhitena saṅkhasadisattā saṅkhanāmikena gopphakena",
  "anya-e0601n:838_5": "samannāgato, tiṭṭhanto ṭhitakova nonamanto anamamāno hutvā ubhayakaramudunā sukhumena",
  "anya-e0601n:838_6": "hatthadvayena jaṇṇukāni jaṅghāni āmasanto parimajjituṃ sakkonto, vaṭṭakkhandho suvaṇṇāliṅgo",
  "anya-e0601n:838_7": "viya samavaṭṭitagaliko, gotaruṇa pakhumako taṃmuhuttajātarattavacchassa cakkhubhaṇḍo",
  "anya-e0601n:838_8": "viya vippasannacakkhubhaṇḍo, vippasannacakkhubhaṇḍena samannāgato vā, sīhapubbaḍḍhakāyo",
  "anya-e0601n:838_9": "sīhassa pubbaḍḍhakāyo viya paripuṇṇakāyo.",
  "anya-e0601n:839_0": "25. Sugato buddho, sattapīno dvihatthapādaaṃsakūṭaekagalavasena sattasu ṭhānesu paripuṇṇamaṃsiko,",
  "anya-e0601n:839_1": "dīghaṅguli samaāyatahatthapādaṅguli, atha tadaññaṃ loma kūpekalomo ekekalomakūpe",
  "anya-e0601n:839_2": "ekekajātalomo, sampannodātadāṭho sampannasukkadāṭho, kanaka samataco suvaṇṇena sadisacammo",
  "anya-e0601n:839_3": "nīlamuddhaggalomo nīlaṃ uddhaṃ aggā koṭi hutvā mukhasobhaṃ ullokayamāno viya ṭhitalomo,",
  "anya-e0601n:839_4": "sambuddho tathāgato, thūlajivho mududīghaputhulajivhāya sampanno, atha tadaññaṃ,",
  "anya-e0601n:839_5": "sīhahanuko sīhassa heṭṭhāhanu viya paripuṇṇahanuko, jālikappāda hattho kusalena vaḍḍhakinā",
  "anya-e0601n:839_6": "vātapāne sammāyojita jālaṃ viya cammena appaṭibaddhahatthapādaṅgulantaro, nātho buddho,",
  "anya-e0601n:839_7": "uṇhīsasīso rañño uṇhīsapaṭṭo viya virocamāno pakatimaṃsapiṇḍasaṅkhāto uṇhīsapaṭṭasīso,",
  "anya-e0601n:839_8": "iti guṇasahitaṃ evaṃ iminā vuttappakārena dvattiṃsamahāpurisalakkhaṇaguṇena samannāgataṃ",
  "anya-e0601n:839_9": "taṃ mahesiṃ buddhaṃ tīhi dvārehi ahaṃ namāmi vandāmīti.",
  "anya-e0601n:840": "Tīsu gāthāsu saṅkhepatthayojanā samattā.",
  "anya-e0601n:841_0": "Imissaṃ pana namakkārapāḷiyaṃ dvattiṃsamahāpurisalakkhaṇaṃ buddhavacanapāḷiyaṃ āgatanayānukkamena",
  "anya-e0601n:841_1": "na vuttaṃ. Gāthābandhavasena chandānurakkhaṇatthameva pana nigrodhabimbotyādinā akkamena",
  "anya-e0601n:841_2": "vuttaṃ. Tasmā pātheyyavagge lakkhaṇasutte vuttaṃ dvattiṃsamahāpurisalakkhaṇakkamaṃ",
  "anya-e0601n:841_3": "saṅkhepena dassayissāma bahussutapaññāvaḍḍhanatthaṃ.",
  "anya-e0601n:843_0": ". Buddho suppatiṭṭhitapādo 2. heṭṭhāpādatalesu cakkajāto 3. āyatapaṇhi 4. dīghaṅguli",
  "anya-e0601n:843_1": "5. mudutaluna hatthapādo 6. jālahatthapādo 7. ussaṅkhapādo 8. eṇijaṅgho 9. ṭhitakova",
  "anya-e0601n:843_2": "anonamanto ubhohi pāṇitalehi jāṇukāni parimasati 10. kosohita vatthaguyho 11. suvaṇṇavaṇṇo",
  "anya-e0601n:843_3": "kañcanasannibhattaco 12. sukhumacchavī 13. ekekalomakūpesu ekekalomo 14. nīlamuddhaggalomo",
  "anya-e0601n:843_4": "15. brahmujugatto 16. sattussado 17. sīhapubbaḍḍhakāyo 18. citantaraṃso 19. nigrodhaparimaṇḍalo",
  "anya-e0601n:843_5": "20. samavaṭṭakkhandho 21. rasaggasaggī 22. sīhahanuko 23. cattālīsadanto 24. samadanto",
  "anya-e0601n:843_6": "25. aviraḷadanto 26. susukkadāṭho 27. pahuta jivho 28. brahmasaro 29. abhinīlanetto",
  "anya-e0601n:843_7": "30. gopa khumo 31. uṇṇā bhamukantare jātā odātā mudutūla sannibhā 32. uṇhīsasīsoti",
  "anya-e0601n:843_8": "dvattiṃsamahāpurisalakkhaṇassa kamo veditabbo. Imāni pana bhagavato dvattiṃsamahāpurisalakkhaṇāni",
  "anya-e0601n:843_9": "pāramīpuññakammena yathārahaṃ kammasarikkhakaṃ labbhantīti veditabbāni. Tāni pana",
  "anya-e0601n:843_10": "kammāni pātheyyavagge lakkhaṇasutte vuttāni, tāni panettha oloketvā gahetabbānīti.",
  "anya-e0601n:844": "Tisso vandanagāthāvaṇṇanā samattā.",
  "anya-e0601n:845": "26.",
  "anya-e0601n:846": "Buddhobuddhotighoso atidulabhataro kā kathā buddhabhāvo,",
  "anya-e0601n:847": "Loke tasmā vibhāvī vividhahitasukhaṃ sādhavo patthayantā;",
  "anya-e0601n:848": "Iṭṭhaṃ atthaṃ vahantaṃ suranaramahitaṃ nibbhayaṃ dakkhiṇeyyaṃ,",
  "anya-e0601n:849": "Lokānaṃ nandivaḍḍhaṃ dasabalamasamaṃ taṃ namassantu niccaṃ.",
  "anya-e0601n:850_0": "26. Evaṃ sugatantiādīhi pañcavīsativandanagāthāhi buddhassa paṇāmaṃ katvā idāni tassa",
  "anya-e0601n:850_1": "vandane uyyojanaṃ karonto āha buddho buddhotighoso tyādigāthaṃ. Ayaṃ pana saddharāgāthāti daṭṭhabbo.",
  "anya-e0601n:851_0": "Tattha pana loke buddho buddhoti ghoso atidulabhataro buddhabhāvo kā kathāti sambandho.",
  "anya-e0601n:851_1": "Ettha ca loketi manussaloke tiloke vā anantacakkavāḷa loke vā. Buddho buddhotighosoti",
  "anya-e0601n:851_2": "buddho buddho iti kittisaddo thutisaddo vā. Ghusanaṃ ghoso. Ghusiyati kathiyatīti",
  "anya-e0601n:851_3": "vā ghoso, kittisaddo. Ghusadhātu sadde ṇa. Atha vā ghusiyati thaviyatīti ghoso, thutisaddo.",
  "anya-e0601n:851_4": "Tena vuttaṃ pārājikaṇḍaṭṭhakathāyaṃ “kittisaddoti kittieva. Thutighoso vā”ti. Buddho",
  "anya-e0601n:851_5": "buddho iti pavatto ghoso thutighosoti buddhobuddhotighoso. Atidulabhataroti ativiya",
  "anya-e0601n:851_6": "dullabhatamo. Dullabhataroti hi vattabbe chandānurakkhaṇatthaṃ lakāralopena dulabhataroti",
  "anya-e0601n:851_7": "vuttaṃ. Dukkhena labhiyatīti dullabho. Dupubbalabhadhātu labhane a. Atha vā labhassa",
  "anya-e0601n:851_8": "asamiddhanti dullabho, dubbhijāneyya abyayībhāvasamāsoyaṃ. Dusaddo asamiddhattho,",
  "anya-e0601n:851_9": "yathā dubbhikkhoti. Ati viya dullabhoti atidulabho. Tesaṃ visesena atidullabhoti",
  "anya-e0601n:851_10": "atidulabhataro. Buddhā hi loke kadāci karahaci uppajjanti. Tasmā buddho buddhoti",
  "anya-e0601n:851_11": "ghoso atidulabhataroti vuttaṃ. Vuttañhetaṃ cūḷavaggakhandhake “ghosopi kho eso gahapati",
  "anya-e0601n:851_12": "dullabho lokasmiṃ, yadidaṃ buddho buddho”ti. Yathā ca hi loke udumbarikapupphaṃ dullabhaṃ.",
  "anya-e0601n:851_13": "Candamhi sasakaṃ hatthena gaṇhituṃ. Vāyasānaṃ khīraṃ, evaṃ buddhabhāvo atidullabhataroti",
  "anya-e0601n:851_14": "vuttaṃ hoti. Ayaṃ pana hīnūpamāti daṭṭhabbā. Vuttañhetaṃ apadānapāḷiyaṃ –",
  "anya-e0601n:852": "“Udumbarikapupphaṃva, candamhi sasakaṃ yathā;",
  "anya-e0601n:853": "Vāyasānaṃ yathā khīraṃ, dullabhaṃ lokanāyaka”nti ca;",
  "anya-e0601n:854": "Dullabho buddhuppādo lokasmi”nti ca;",
  "anya-e0601n:855_0": "Kiñcāpi hi loke cakkavattirājūnaṃ uppajjamāno dullabho. Ekasmimpi pana kappe cakkavattirājāno",
  "anya-e0601n:855_1": "anekā uppajjanti. Tathāgatā pana loke uppajjamānāpi ekasmiṃ kappe eka dviti catu",
  "anya-e0601n:855_2": "pañca buddhāyeva uppajjanti, na taduttari. Yasmā hi asaṅkhyeyyepi kappe tathāgatasuñño",
  "anya-e0601n:855_3": "hoti. Tasmā tathāgatasseva kadāci karahaci uppajjanato buddhobuddhotighoso atidulabhataro",
  "anya-e0601n:855_4": "kā kathā buddhabhāvoti vutto. Vuttampi cetaṃ bhagavatā mahāparinibbānasamaye “devatā",
  "anya-e0601n:855_5": "ānanda ujjhāyanti. Durāvatamhā āgatā tathāgataṃ dassanāya kadāci karahaci tathāgatā",
  "anya-e0601n:855_6": "loke uppajjanti arahanto sammāsambuddhā. Ajja rattiyā paccūsasamaye tathāgatassa",
  "anya-e0601n:855_7": "parinibbānaṃ bhavissati. Ayañca mahesakkho bhikkhu bhagavato purato ṭhito ovārento",
  "anya-e0601n:855_8": "otarento vā na mayaṃ labhāma pacchime kāle tathāgataṃ dassanāyā”ti.",
  "anya-e0601n:856_0": "Buddhabhāvoti buddhassa bhāvo. Kā kathāti kiṃ vattabboevāti attho. Kasmā pana buddho",
  "anya-e0601n:856_1": "atidullabhataroti ca, buddho kadāci karahaci uppajjantīti ca vuttaṃ. Nanu buddhā",
  "anya-e0601n:856_2": "loke anekā uppajjantīti. Saccametaṃ. Buddho nāma pana anekāsaṅkhyeyyavārena vā anekāsaṅkhyeyyadivasamāsasaṃvaccharaṃ",
  "anya-e0601n:856_3": "vā anekāsaṅkhyeyyakappaṃ vā dasapāramiyo ca pañcamahāpariccāge ca pūretvāva bhavituṃ",
  "anya-e0601n:856_4": "sakkoti, na ekekavārādinā. Atha kho pana antamaso kappasatasahassādhikāni cattāri",
  "anya-e0601n:856_5": "asaṅkhyeyyāni dasapāramiyo ca pañca mahāpariccāge ca pūretvāva buddho bhavituṃ sakkoti.",
  "anya-e0601n:856_6": "Tasmā buddho atidullabhataroti ca, buddhā kadāci karahaci uppajjantīti ca vuttanti.",
  "anya-e0601n:857": "Evaṃ buddhassa atidullabhatarattā ca kadāci karahaci uppannattā caeva buddhobuddhoti kittayantassa mahapphalaṃ hoti. Vuttañhetaṃ apadāne –",
  "anya-e0601n:858": "“Buddhoti kittayantassa, kāye bhavati yā pīti;",
  "anya-e0601n:859": "Varameva hi sā pīti, kasiṇenapi jambudīpassā”ti.",
  "anya-e0601n:860_0": "Tasmāti yasmā buddho buddhoti ghoso atidullabhataro, buddhabhāvo kā kathā. Tasmā.",
  "anya-e0601n:860_1": "Vibhāvīti medhāvī. Te hi hitāhitaṃ kāraṇākāraṇaṃ vā visesena bhāveti pakāsetīti vibhāvā,",
  "anya-e0601n:860_2": "paññā. Vipubba bhūdhātu sattāyaṃ ṇa. Sā etesaṃ atthīti vibhāvīti vuccanti, sādhavo",
  "anya-e0601n:860_3": "labbhati. Taṃ pana sādhavoti pade visesanaṃ.",
  "anya-e0601n:861_0": "Vividhahitasukhanti nānappakāraṃ lokiyalokuttara saṅkhātaṃ hitasukhaṃ. Tassa pana",
  "anya-e0601n:861_1": "attho heṭṭhā vuttoyeva. Taṃ pana patthayantātipade kammaṃ. Sādhavoti sappurisā. Te",
  "anya-e0601n:861_2": "hi saparahitaṃ sādheti nibbattetīti sādhavoti vuccati. Sādhadhātu saṃsiddhiyaṃ avo.",
  "anya-e0601n:861_3": "Tassa pana padassa namassantūti padena kattubhāvena sambandho. Patthayantāti yācantā.",
  "anya-e0601n:861_4": "Vividhahitasukhaṃ patthayanti yācantīti patthayantā, sādhavo. Patthadhātu yācane",
  "anya-e0601n:861_5": "anto. Yakārāgamo. Taṃ pana sādhavotipade visesanaṃ. Iṭṭhanti kāmayamānaṃ. Icchitabbaṃ",
  "anya-e0601n:861_6": "kamitabbanti iṭṭhaṃ. Isudhātu icchā kantīsu tapaccayo. Tassa raṭṭho, dhātvantalopo.",
  "anya-e0601n:861_7": "Atthanti diṭṭhadhammikasamparāyikādiatthaṃ. Atthiyati patthiyatīti attho, vipākānisaṃsaphalaṃ.",
  "anya-e0601n:861_8": "Atthadhātu yācanāyaṃ a. Atha vā asati bhavati phalabhāvenāti attho. Asadhātu bhuvimhi",
  "anya-e0601n:861_9": "tha. Taṃ pana padadvayaṃ vahantantipade kammaṃ. Vahantanti dhārakaṃ. Vahati haratīti",
  "anya-e0601n:861_10": "vahanto, buddho. Vahadhātu vahane pāpuṇane vā anto. Buddho hi sattānaṃ lokiyalokuttarahitasukhaṃ",
  "anya-e0601n:861_11": "dhammadesanāya dhāretīti attho.",
  "anya-e0601n:862_0": "Suranaramahitanti devehi ca manussehi ca catupaccayādīhi pūjitaṃ. Idaṃ panettha nibbacanaṃ.",
  "anya-e0601n:862_1": "Issariyakīḷādīhi suranti dibbantīti surā, devā. Suradhātu dittiyaṃ. Atha vā suranti",
  "anya-e0601n:862_2": "īsanti devissariyaṃ pāpuṇanti virocanti cāti surā, devā. Sundarā rā vācā etesanti",
  "anya-e0601n:862_3": "vā surā, devā. Khandhasantānaṃ naranti nentīti narā, manussā. Naradhātu nayane a.",
  "anya-e0601n:862_4": "Surā ca narā ca suranarā. Tehi mahitabbā pūjitabbāti suranaramahito, buddho. Mahadhātu",
  "anya-e0601n:862_5": "pūjāyaṃ ta. Taṃ suranaramahitaṃ. Nibbhayanti abhayaṃ. Bhiyate bhayaṃ. Natthi bhayaṃ",
  "anya-e0601n:862_6": "etassāti nibbhayo, buddho. Taṃ nibbhayaṃ. Tathāgatassa aṭṭhasu parisāsu kenaci kāraṇena",
  "anya-e0601n:862_7": "bhayaṃ hadayacalanaṃ kampanaṃ natthīti attho.",
  "anya-e0601n:863_0": "Dakkhiṇeyyanti paralokaṃ saddahitvā dātabbauttamadānārahaṃ. Dātabbāti dakkhiṇā, deyyadhammavatthu.",
  "anya-e0601n:863_1": "Dādhātu dānekkhiṇapaccayo. Atha vā dakkhanti vaḍḍhanti etāya sattā yathādhippetāhi",
  "anya-e0601n:863_2": "sampattīhīti dakkhiṇā, paralokaṃ saddahitvā dātabbadānaṃ. Dakkhadhātu vaḍḍhaneyu,",
  "anya-e0601n:863_3": "taṃ arahatīti dakkhiṇeyyo, buddho. Arahatitaddhite ṇeyyo. Atha vā dakkhiṇāya hitaṃ",
  "anya-e0601n:863_4": "anurūpaṃ mahapphalakaraṇatāya visodhetīti dakkhiṇeyyo, buddho. Visodhetitaddhitāyaṃ.",
  "anya-e0601n:863_5": "Buddhoyeva hi dakkhiṇāya mahapphalakaraṇavasena ca, visodhanavasena ca, devasakkabrahmehi",
  "anya-e0601n:863_6": "ca, kosalarājādīhi ca, anāthapiṇḍikaseṭṭhādīhi ca paralokaṃ saddahitvā dātabbaṃ uttamadānaṃ",
  "anya-e0601n:863_7": "visesena arahati, tasmā dakkhiṇeyyanti thometi.",
  "anya-e0601n:864_0": "Lokānanti sattalokānaṃ. Tassa pana attho heṭṭhā vuttoyeva. Nandivaḍḍhanti pītiyā",
  "anya-e0601n:864_1": "vaḍḍhāpentaṃ. Nandiyate nandi. Bhāvasādhanoyaṃ. Nandadhātu samiddhiyaṃ nandane vā",
  "anya-e0601n:864_2": "i. Pītiyā adhivacanametaṃ. Sā vaḍḍheti buddhetīti nandivaḍḍho, buddho. Nandisaddūpapadavaḍḍhadhātu",
  "anya-e0601n:864_3": "vaḍḍhane a. Buddho hi dvattiṃsamahāpurisalakkhaṇāsītānubyañjanalakkhaṇasampannena",
  "anya-e0601n:864_4": "ca sabbaññutañāṇādiguṇasampannena dhammadesanāya ca loke sabbasattānaṃ pītiṃ vaḍḍhetīti",
  "anya-e0601n:864_5": "attho. Sabbasattānañhi buddhadassane dhammasavane ca titto natthi, tasmā lokānaṃ",
  "anya-e0601n:864_6": "nandivaḍḍhanti thometi. Vuttañhetaṃ apadānaṭṭhakathāyaṃ “pakatiyāeva hi buddhadassane",
  "anya-e0601n:864_7": "puṇṇacandasamuddarājadassane atitto lokoti. Kathaṃ pana sabbasattānaṃ buddhadassane",
  "anya-e0601n:864_8": "atitto hotī”ti. Buddhassa pana bāttiṃsamahāpurisalakkhaṇādīhi sīlādiasādhāraṇaguṇehi",
  "anya-e0601n:864_9": "ca adhika sampanno hutvā sabbadevamanussehi ativirocamānattā. Vuttañhetaṃ bhagavatā tāvatiṃse –",
  "anya-e0601n:865": "“Na koci devo vaṇṇena, sambuddhaṃ atirocati;",
  "anya-e0601n:866": "Sabbe deve adhiggayha, sambuddhova virocatī”ti.",
  "anya-e0601n:867_0": "Dasabalanti aññehi paccekabuddhāriyasāvakehi asādhāraṇena dasakāyabalena ca dasañāṇabalena",
  "anya-e0601n:867_1": "sampannaṃ. Tañhi kehici viruddhehi kāraṇehi balanti na kampentīti balanti vuccati.",
  "anya-e0601n:867_2": "Atha vā balanti jīvitaṃ kappenti etenāti balaṃ, kāyabalaṃ. Baladhātu pāṇe a. Balanti",
  "anya-e0601n:867_3": "bhāraṃ vahituṃ sakkuṇantīti vā balaṃ, balanti jānanti sabbadhammanti balaṃ, ñāṇa",
  "anya-e0601n:867_4": "balaṃ. Dasabalañca dasabalañca dasabalāni ekasesanayena. Tāni yassa soti dasabalo,",
  "anya-e0601n:867_5": "buddho. Idha pana sāmaññavasena vuttopi visesaṭṭhāniyattā bhagavato dasakāyabalāni",
  "anya-e0601n:867_6": "ca, dasañāṇabalāni ca adhippetāni. Tesaṃ pana sarū patthaṃ nayanasubhagakāyaṅgantyādi",
  "anya-e0601n:867_7": "gāthāvaṇṇanāyaṃ vuttameva.",
  "anya-e0601n:868_0": "Asamanti sīlādiguṇehi kenaci asadisaṃ. Natthi samo sadiso puggalo etassāti asamo,",
  "anya-e0601n:868_1": "buddho. Taṃ asamaṃ. Tanti tādisaṃ guṇasampannaṃ buddhaṃ. Niccanti satataṃ samitaṃ",
  "anya-e0601n:868_2": "sabbakālaṃ nirantaranti attho. Namassantūti abhivandantūti.",
  "anya-e0601n:869_0": "Ayaṃ panettha saṅkhepayojanā. Loke tiloke manussaloke vā, buddhobuddhotighoso buddho",
  "anya-e0601n:869_1": "buddhoiti kittisaddo thutisaddo vā, atidulabhataro ativiya dullabhatamo, buddhabhāvo",
  "anya-e0601n:869_2": "buddhassa bhāvo, kā kathā kiṃvattabbo eva, tasmā buddhobuddhoti ghosassa atidullabhatarattā,",
  "anya-e0601n:869_3": "vibhāvī medhāvī vividhahitasukhaṃ nānappakāraṃ lokiyalokuttarasaṅkhātaṃ hitasukhaṃ",
  "anya-e0601n:869_4": "patthayantā yācantā, sādhavo sappurisā iṭṭhaṃ kāmayamānaṃ, atthaṃ diṭṭhadhammikasamparāyikādiatthaṃ,",
  "anya-e0601n:869_5": "vahantaṃ dhārakaṃ, suranaramahitaṃ devamanussehi pūjitaṃ, nibbhayaṃ abhayaṃ asantāsaṃ",
  "anya-e0601n:869_6": "vā, dakkhiṇeyyaṃ paralokaṃ saddahitvā dātabbauttamadānārahaṃ, lokānaṃ sattalokānaṃ",
  "anya-e0601n:869_7": "nandivaḍḍhaṃ pītiyā vaḍḍhāpanentaṃ. Dasabalaṃ asādhāraṇena dasakāyañāṇabalena sampannaṃ,",
  "anya-e0601n:869_8": "asamaṃ sīlādiguṇehi kenaci asadisaṃ taṃ tādisaṃ guṇasampannaṃ buddhaṃ niccaṃ satataṃ",
  "anya-e0601n:869_9": "samitaṃ sabbakālaṃ nirantaraṃ, namassantu abhivandantūti.",
  "anya-e0601n:870": "Chabbīsatimavandanagāthāvaṇṇanā samattā.",
  "anya-e0601n:871": "27.",
  "anya-e0601n:872": "Puññenetena sohaṃ nipuṇamati sato samparāye ca titto,",
  "anya-e0601n:873": "Dakkho diṭṭhujjupañño avikalavīriyo bhogavā saṃvibhāgī;",
  "anya-e0601n:874": "Tikkho sūro dhitatto saparahitadharo dīghajīvī arogo,",
  "anya-e0601n:875": "Dhañño vaṇṇo yasassī atibalavadharo kittimā khantupeto.",
  "anya-e0601n:876": "28.",
  "anya-e0601n:877": "Saddho dātaṅgupeto paramasiridharo diṭṭhadhamme viratto,",
  "anya-e0601n:878": "Lajjī kalyāṇamitto abhiratakusalo pañcasīlādirakkho;",
  "anya-e0601n:879": "Appiccho appakodho ativujuhadayo iddhimā appameyyo,",
  "anya-e0601n:880": "Pāsaṃso pemavāco sujanaguṇavidū māmako so bhaveyyaṃ.",
  "anya-e0601n:881_0": "27. Evaṃ buddho buddhoti ghosotyādigāthāya buddhavandane uyyojanaṃ katvā idāni sugatantyādīhi",
  "anya-e0601n:881_1": "gāthāhi buddhaṃ vanditvā paṇidhiṃ karonto āha puññenetena sohantyādi gāthādvayaṃ.",
  "anya-e0601n:881_2": "Ayaṃ pana gāthādvayampi saddharāgāthāti daṭṭhabbā. Tattha paṭhamagāthāyaṃ soahaṃ",
  "anya-e0601n:881_3": "etena puññena samparāye nipuṇamati ca sato ca…pe… khantupeto ca bhaveyyanti sambandho.",
  "anya-e0601n:881_4": "Sohanti so ahaṃ. Buddhassa namakkāro soahanti attho. Etena puññenāti iminā buddhavandanapuññakammena",
  "anya-e0601n:881_5": "attano kārakaṃ pavati sodhetīti puññaṃ. Pudhātu sodhane ṇya. Puññanti ca idha pana",
  "anya-e0601n:881_6": "buddhapaṇāmakriyābhinipphādikā kusalacetanā adhippetā. Sā ca vandaneyyavandakānaṃ",
  "anya-e0601n:881_7": "khettajjhāsayasampadāhi diṭṭhadhamma vedanīyabhūtā yathāladdhasampattinimittakassa",
  "anya-e0601n:881_8": "kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni",
  "anya-e0601n:881_9": "paṭibāhitvā tannidānānaṃ yathādhippetasiddhivibandhakānaṃ rogādiantarāyānamappavattiṃsādheti",
  "anya-e0601n:881_10": "cāti attho ca veditabbo. Samparāye cāti ettha casaddo aṭṭhānayogo. So ca nipuṇamatityādīsu",
  "anya-e0601n:881_11": "padesu yojetabbo. Samparāyeti paraloke. So hi samparāyitabbā upagamitabbā ettha sattehīti",
  "anya-e0601n:881_12": "ca, kammakilesavasena sattehi samparāyitabbā pāpuṇitabbāti vā etthāti ca samparāyoti",
  "anya-e0601n:881_13": "vuccati. Saṃparipubba ayadhātu hi gatiyaṃ ṇa. Atha vā kammavasena abhimukho sampareti",
  "anya-e0601n:881_14": "gacchati pavattatīti samparāyoti vuccati. Saṃpubbaparadhātu gatiyaṃ ṇya. Iti kho",
  "anya-e0601n:881_15": "ānanda kusalāni sīlāni anupubbena aggāya parentītiādīsu viya hi curādi gaṇavasena",
  "anya-e0601n:881_16": "parasaddaṃ gatiyamicchanti saddavidū. Tasmiṃ samparāye.",
  "anya-e0601n:882_0": "Nipuṇamatīti saṇhasukhumapaññavā ca. Saṇhasukhumaṃ atthantaraṃ paṭivijjhanasamatthāya",
  "anya-e0601n:882_1": "paññāya sampanno ca vā. Ettha ca nipuṇasaddo saṇhasukhumavācako anipphannapāṭipadiko.",
  "anya-e0601n:882_2": "Hitāhitaṃ manati jānātīti mati, paññā. Manadhātu ñāṇeti. Nipuṇā saṇhā mati paññā",
  "anya-e0601n:882_3": "yassa meti nipuṇamati. Satoti satimā ca. Saratīti sati, saradhātu cintāyanti. Sā",
  "anya-e0601n:882_4": "assa me atthīti sato. Tittoti tappano ca. Yathāladdhavatthunā santuṭṭho cāti attho.",
  "anya-e0601n:882_5": "Tisanaṃ tappanaṃ titto. Tisadhātu tappane tapaccayo. Sakārassa toādeso. Yathālābha",
  "anya-e0601n:882_6": "santoso, yathābalasantoso, yathāsāruppasanto so cāti tividhena santosena santuṭṭhoti vuttaṃ hoti.",
  "anya-e0601n:883_0": "Dakkhoti taṃ taṃ kicce cheko ca kusalo ca vā. So hi kusalakamme aññasmiñca kiccākicce",
  "anya-e0601n:883_1": "adandhatāya sīghaṃ gacchatīti dakkho. Dakkhadhātu sīghatthe a. Diṭṭhujjupaññoti diṭṭhiujupaññoti",
  "anya-e0601n:883_2": "padacchedo. Uju diṭṭhipaññāya samannāgatoti attho. Kesuci potthakesu diṭṭhijju paññoti",
  "anya-e0601n:883_3": "pāṭho. Diṭṭhiujupaññoti padacchedo, soye vattho. Ujūti akuṭilabhāvena bhavatīti uju,",
  "anya-e0601n:883_4": "ajjavo. Ujudhātu ajjave kvi. Atha vā arati akuṭilabhāvena pavattatīti uju, avaṅko.",
  "anya-e0601n:883_5": "Aradhātu gatiyaṃ jupaccayo. Arissa uādeso. Sammā passatīti diṭṭhi, mati. Disadhātu",
  "anya-e0601n:883_6": "passane tapaccayo. Tassa raṭṭhādeso. Dhātvantalopo ca ī ca. Uju ajjavā diṭṭhi mati",
  "anya-e0601n:883_7": "diṭṭhuju visesanaparanipātavasena. Pakārena jānāti aniccādivasena avabujjhatīti paññā.",
  "anya-e0601n:883_8": "Papubbañādhātu avabodhane a. Ujudiṭṭhi ca ujupaññā ca yassa meti diṭṭhujjupañño,",
  "anya-e0601n:883_9": "puggalo. Avikalavīriyoti anūnavīriyo ca paripuṇṇavīriyo cāti attho. Vihīnaṃ karotīti",
  "anya-e0601n:883_10": "vikalo. Vipubbakaradhātu karaṇe a. Rassalo. Vīrānaṃ kammaṃ vīriyaṃ. Avikalaṃ anūnaṃ",
  "anya-e0601n:883_11": "vīriyaṃ assameti avikalavīriyo. Na sakkā kusīteneva navalokuttaradhammā laddhuṃ,",
  "anya-e0601n:883_12": "āraddhavīriyeneva sakkā. Tasmā avikalavīriyoti patthetīti vuttaṃ hoti.",
  "anya-e0601n:884_0": "Bhogavāti bhuñjitabbasampattisukhena sampanno ca. Bhuñjitabboti bhogo, sampatti.",
  "anya-e0601n:884_1": "Bhujadhātu pālanabyavaharaṇesu ṇa. Bhogo assa me atthīti bhogavā. Saṃvibhāgīti saṃvibhajanasīlo",
  "anya-e0601n:884_2": "ca saṃvibhajanasampanno ca vā, saṃvibhajati sīlenāti saṃvibhāgī. Saṃvibhajanasīloti",
  "anya-e0601n:884_3": "vā saṃvibhāgī, saṃvibhajituṃ sīlamassāti vā saṃvibhāgī. Saṃvibhāge sīlamassāti saṃvibhāgī.",
  "anya-e0601n:884_4": "Ayaṃ tassīlattho. Saṃvibhajati dhammenāti saṃvibhajanadhammoti vā. Saṃvibhajituṃ",
  "anya-e0601n:884_5": "dhammo assāti vā, saṃvibhajane dhammo assāti vā saṃvibhāgī. Ayaṃ taddhammattho. Saṃvibhajanaṃ",
  "anya-e0601n:884_6": "sādhukāro assa atthi. Sādhukārinā saṃvibhajatīti vā, saṃvibhajituṃ sādhukārīti vā,",
  "anya-e0601n:884_7": "saṃvibhajane sādhukārīti vā saṃvibhāgī. Ayaṃ tassā dhukārattho. Saṃvipubba bhajadhātu",
  "anya-e0601n:884_8": "vibhāge ṇa. Jassa go. Atha vā saṃvibhajanaṃ saṃvibhāgo. So me assa atthīti saṃvibhāgī.",
  "anya-e0601n:884_9": "Assathyatthe ī. Paresaṃ yācakānaṃ annādidānavatthuṃ niccaṃ pariccajanakārīti vuttaṃ hoti.",
  "anya-e0601n:885_0": "Tikkhoti tikkhappaññavā ca nisānapaññavā vā. Tijanaṃ nisanaṃ tikkhā, paññā. Tijadhātu",
  "anya-e0601n:885_1": "nisāne kha. Jassa ko. Tikkhā paññā me assa atthīti tikkho. Assathyatthe ṇo. Tikkha",
  "anya-e0601n:885_2": "paññāya sampanno cāti attho. Paññāya ca sabba kusalānaṃ dhammānaṃ seṭṭhattā mūlakāraṇattā",
  "anya-e0601n:885_3": "ca tikkhoti patthanaṃ karoti. Vuttañhi milindapañhe –",
  "anya-e0601n:886": "“Paññā pasaṭṭhā lokasmiṃ, katā saddhammaṭṭhitiyā;",
  "anya-e0601n:887": "Paññāya vimatiṃ hantvā, santiṃ pappoti paṇḍito”ti.",
  "anya-e0601n:888_0": "Sūroti catūsu parisāsu aṭṭhasu parisāsu ca vīro ca. Sattivanto nibbhayoti attho.",
  "anya-e0601n:888_1": "Sūrayate virayate sūro. Bhāvasādhanoyaṃ. Sūradhātu vikkantiyaṃ vīre vā a. Atha vā",
  "anya-e0601n:888_2": "abhiruachambhianutrāsabhāvena sūrati gacchati pavattatīti sūro. Sūradhātu gatiyaṃ",
  "anya-e0601n:888_3": "a. Sīho viya parisamajjhe sūravīrasampanno cāti attho. Sāsani kehi pana saddhammavidūhi",
  "anya-e0601n:888_4": "sūrasaddassa nibbacanaṃ na dassitaṃ. Kevalaṃ pana sūroti visiṭṭhasūroti atthavivaraṇamattameva",
  "anya-e0601n:888_5": "dassitaṃ. Dhitattoti ettha dhita attoti padacchedo. Dhitoti samādhi. Attanti cittaṃ.",
  "anya-e0601n:888_6": "Ekaggacittasampanno cāti attho. Dhāti tiṭṭhati ekārammaṇehi dhito, ekārammaṇe sampayuttadhamme",
  "anya-e0601n:888_7": "dhāretīti vā dhito, samādhi. Dhādhātu dhāraṇe ta. Ārammaṇaṃ arati jānātīti attaṃ,",
  "anya-e0601n:888_8": "cittaṃ. Aradhātu gatiyaṃ ta. Rassa to. Dhito samādhi attaṃ cittaṃ assa meti dhitatto.",
  "anya-e0601n:889_0": "Saparahitacaroti attahitaparahitacaro, attano ca parassa ca atthaṃ paṭipannako cāti",
  "anya-e0601n:889_1": "attho. Attano ca parassa ca hitaṃ atthaṃ payojanaṃ carati paṭipajjatīti saparahitacaro.",
  "anya-e0601n:889_2": "Saparahitasaddūpapada caradhātu caraṇe a. Dīghajīvīti dīghāyuko ca. Dīghena jīvitindriyena",
  "anya-e0601n:889_3": "sampanno vā. Dīgho jīvo jīvitaṃ assa meti dīghajīvi. Āyukappampi dīghajīvitasampanno",
  "anya-e0601n:889_4": "cāti attho. Arogoti rogaviraho ca ārogyaṃ vā. Rujjati bhañjati aṅgapaccaṅgānīti rogo,",
  "anya-e0601n:889_5": "byādhi. Rujadhātu bhaṅge ṇa. Atha vā rujjati hiṃsatīti rogo. Rujadhātu hiṃsāyaṃ ṇa.",
  "anya-e0601n:889_6": "Natthi rogo tassa meti arogo, channavutirogānaṃ abhāvo bhaveyyanti attho. Dhaññoti",
  "anya-e0601n:889_7": "sirīpuññapaññālakkhaṇasampanno ca. Dhaññasaddo hi sirīpuññapaññālakkhaṇavācakoti",
  "anya-e0601n:889_8": "daṭṭhabbo. Vuttañhi vessantarajātake “dhaññaṃ maṅgala sammata”nti ca. Temiyajātake",
  "anya-e0601n:889_9": "“dhaññapuññalakkhaṇasampannaṃ puttaṃ vijāyī”ti ca. Idaṃ pana nibbacanaṃ. Dhananaṃ",
  "anya-e0601n:889_10": "sampajjanaṃ dhaññaṃ, sirīpaññāpuññalakkhaṇānaṃ sampannanti attho. Dhanadhātu sampanne.",
  "anya-e0601n:889_11": "Dhātūnaṃ anekatthattā ṇyapaccayo. Ṇakārānubandhe lope kate yapaccayena saddhiṃ nakārassa",
  "anya-e0601n:889_12": "ñakāraṃ katvā dhaññanti rūpasiddhi veditabbā. Atha vā dhanaṃ sirīpaññā puññalakkhaṇasampadaṃ",
  "anya-e0601n:889_13": "assa me atthīti dhañño. Assathyatthe ṇyo.",
  "anya-e0601n:890_0": "Vaṇṇoti vaṇṇasampanno ca. Ettha ca vaṇṇo duvidho hoti sarīravaṇṇaguṇavaṇṇavasena.",
  "anya-e0601n:890_1": "Tattha sarīra vaṇṇo nāma rūpakāyassa pāsādikarūpasampannatā. Guṇa vaṇṇo nāma sīlasamādhipaññādiguṇena",
  "anya-e0601n:890_2": "ca dhutaṅgādipaṭipadāguṇena ca sampannatā. Idaṃ pana nibbacanaṃ. Vaṇṇeti vikāramāpannānaṃ",
  "anya-e0601n:890_3": "hadayaṅgatabhāvaṃ pakāsetīti vaṇṇo, sarīrarūpaṃ. Vaṇṇeti attano dabbaṃ pakāsetīti",
  "anya-e0601n:890_4": "vaṇṇo, guṇo. Vaṇṇadhātu pakāsane a. Idha pana tadubhayampi yujjati. Vaṇṇaṃ assa me",
  "anya-e0601n:890_5": "atthīti vaṇṇo. Assathyatthe a. Yasassīti parivārasampanno kittivanto vā. Ettha ca",
  "anya-e0601n:890_6": "duvidho hoti yaso parivārakittiyasavasena. Tattha yajiyati pūjiyati etena parivārenāti",
  "anya-e0601n:890_7": "yaso, parivāro. Yajadhātu pūjāyaṃ a. Jassa so. Atha vā yāti gacchati pāpuṇāti sāmikassa",
  "anya-e0601n:890_8": "parivāranti yaso, parivāro. Yādhātu gatiyaṃ sopaccayo. Yajiyati pūjiyati etenāti",
  "anya-e0601n:890_9": "yaso, kittisaddo. Yajadhātu devapūjāsaṅgahakaraṇadānadhammesu a. Jassa so. Atha vā",
  "anya-e0601n:890_10": "yāti gacchati pāpuṇāti sabbattha byāpananti yaso, kittighoso thutisaddo vā. Yādhātu",
  "anya-e0601n:890_11": "gatiyaṃ sopaccayo. Yaso ca yaso ca yaso ekasesanayena. So assa me atthīti yasassī,",
  "anya-e0601n:890_12": "assathyatthe sīpaccayo.",
  "anya-e0601n:891_0": "Atibalavadharoti atibalavantadhārako ca ativiya kāyabalañāṇabalavantaṃ dhāretīti",
  "anya-e0601n:891_1": "atibalavadharo. Ajātasatturājādayo viya pañcahatthi dasahatthibalassa dhāraṇasamattho",
  "anya-e0601n:891_2": "ca, sāriputtattherādayo viya ñāṇabalassa dhāraṇasamattho ca bhaveyyanti attho. Kittimāti",
  "anya-e0601n:891_3": "kittighosavanto ca. Kittiyate kathiyate guṇanti kitti, thutighoso. Kittadhātu sadde",
  "anya-e0601n:891_4": "i. Kittighoso assa me atthīti kittimā. Assathyatthe mantupaccayo. Khantupetoti khantiyā",
  "anya-e0601n:891_5": "upeto samupeto samannāgato ca. Khamanaṃ sahanaṃ khanti. Khamudhātu sahane tapaccayo.",
  "anya-e0601n:891_6": "Tassanti tāya upeto samupeto samannāgatoti khantupeto. Khantivādatāpaso viya khantupeto",
  "anya-e0601n:891_7": "ca bhaveyyanti attho. Khantiyā hi dukkarattā sabbakusala dhammānaṃ padhānattā seṭṭhatapattā",
  "anya-e0601n:891_8": "ca khantupetoti patthanaṃ karoti. Vuttañhetaṃ bhagavatā “khantī paramaṃ tapo titikkhā”ti",
  "anya-e0601n:891_9": "ca. “Khantyā bhiyyo na vijjatī”ti ca. “Khantībalaṃ balānīka”nti ca.",
  "anya-e0601n:892": "“Sīlasamādhipaññānaṃ, khantippadhānakāraṇaṃ;",
  "anya-e0601n:893": "Sabbepi kusalā dhammā, khantyāyattāva vaḍḍhare”ti ca.",
  "anya-e0601n:894_0": "Ayaṃ panettha saṅkhepayojanā. Sohaṃ so ahaṃ, etena puññena iminā buddhavandanapuññakammena",
  "anya-e0601n:894_1": "samparāye paraloke, nipuṇamati ca saṇhasukhumapaññavā ca, sato satimā ca titto tappano",
  "anya-e0601n:894_2": "yathāladdhavatthunā santuṭṭho ca, dakkho taṃtaṃkicce cheko ca, diṭṭhujjupañño ujudiṭṭhi",
  "anya-e0601n:894_3": "paññāya sampanno ca avīkalavīriyo anūnavīriyo ca paripuṇṇavīriyo vā, bhogavābhuñjitabbasampattisukhena",
  "anya-e0601n:894_4": "sampanno ca saṃvibhāgī saṃvibhajanasīlo ca tikkho tikkhapaññavā ca, sūroti sattivanto",
  "anya-e0601n:894_5": "nibbhayo ca, dhitatto samāhita citto ca ekaggacitto vā, saparahitacaro attahita parahitapaṭipannako",
  "anya-e0601n:894_6": "ca dīghajīvī dīghāyuko ca arogo rogaviraho ca dhañño sirīpuññapaññālakkhaṇasampanno",
  "anya-e0601n:894_7": "ca vaṇṇo vaṇṇasampanno ca yasassī parivārasampanno ca atibalavadharo atibalavantadhārako",
  "anya-e0601n:894_8": "ca kittimā kitti ghosavanto ca khantupeto khantiyā upeto samupeto samannāgato ca bhaveyyanti.",
  "anya-e0601n:895": "Sattavīsatimagāthāvaṇṇanā samattā.",
  "anya-e0601n:896_0": "28. Evaṃ puññenetenatyādigāthāya samparāye paṇidhiṃ katvā idāni diṭṭhadhamme patthanaṃ",
  "anya-e0601n:896_1": "kattukāmo saddho dātaṅgupeto tyādigāthamāha. Tattha saddhoti kammādi saddahanalakkhaṇāya",
  "anya-e0601n:896_2": "saddhāya sampanno ca. Saddahanaṃ saddhā, saddahatīti vā saddhā. Saddahanti sampayuttadhammā",
  "anya-e0601n:896_3": "etāyāti saddhā. Saṃpubbadhādhātu dhāraṇe ta. Sā pana kammādīsu saddahanalakkhaṇā.",
  "anya-e0601n:896_4": "Okappanalakkhaṇā vā. Pasādarasā. Udakappasādakamaṇi viya. Pakkhandanarasā vā. Oghuttaraṇo",
  "anya-e0601n:896_5": "viya. Akālussiyapaccupaṭṭhānā adhimuttipaccupaṭṭhānā vā, saddheyyavatthupadaṭṭhānā",
  "anya-e0601n:896_6": "sotāpattiyaṅgapadaṭṭhānā vā. Sā hatthavittabījāni viya daṭṭhabbā. Bhagavatā hi sā",
  "anya-e0601n:896_7": "saddhā “saddhāhattho mahānāgo”ti ca. “Saddhīdha vittaṃ purisassa seṭṭha”nti ca. “Saddhābījaṃ",
  "anya-e0601n:896_8": "tapo vuṭṭhī”ti ca “saddhāya tarati ogha”nti ca “saddhā bandhati pātheyyaṃ, saddhā",
  "anya-e0601n:896_9": "dutiyā purisassa hotī”ti ca, “saddhesiko bhikkhave ariyasāvako”ti ca, “saddhādhana”nti ca.",
  "anya-e0601n:897": "“Yesaṃ atthi saddhā buddhe, dhamme ca saṅgharatane;",
  "anya-e0601n:898": "Te maṃ ativirocanti, āyunā yasasā siriyā”ti.",
  "anya-e0601n:899_0": "Ca. “Saddhaṃ upanissāya dānaṃ deti, sīlaṃ samādiyati, uposathakammaṃ karoti, jhānaṃ",
  "anya-e0601n:899_1": "uppādeti, vipassanaṃ uppādeti, maggaṃ uppādeti, abhiññaṃ uppādeti, samāpattiṃ uppādetī”ti",
  "anya-e0601n:899_2": "ca. “Dullabhā saddhāsampattī”ti ca vuttā. Tasmā saddho ca bhaveyyanti patthanaṃ karoti.",
  "anya-e0601n:900_0": "Sā ca pana catubbidhā hoti āgamasaddhā, adhigamasaddhā, okappanasaddhā, pasādasaddhā",
  "anya-e0601n:900_1": "cāti. Tattha sabbaññubodhisattānaṃ abhinīhārato āgatattā āgamasaddhā nāma. Ariyasāvakānaṃ",
  "anya-e0601n:900_2": "saccapaṭivedhena adhigatattā adhigamasaddhā nāma. Buddho dhammo saṅghoti vutte acalabhāvena",
  "anya-e0601n:900_3": "okappanaṃ okappanasaddhā nāma. Buddhādīsu pasāduppattimattā pasādasaddhā nāma. Idha",
  "anya-e0601n:900_4": "pana paṇidhānaṭṭhānattā sabbasaddhā adhippetā. Saddhā assa me atthīti saddho. Assathyatthe ṇa.",
  "anya-e0601n:901_0": "Dātaṅgupetoti dātassa aṅgāya kāraṇabhūtāya dhanasampattiyā upeto samupeto samannāgato",
  "anya-e0601n:901_1": "ca. Dātabbavatthu ca, tappaṭiggāhakapuggalo ca, saddhā cāti tīhi aṅgehi upeto samupeto",
  "anya-e0601n:901_2": "samannāgato ca vā. Diyate dātaṃ. Bhāvasādhanoyaṃ. Dādhātu dāne a. Aṅgīyati ñāyati",
  "anya-e0601n:901_3": "etenāti aṅgo, dhanasampatti. Dātassa aṅgo dātaṅgo, tena upeto samupeto samannāgatoti",
  "anya-e0601n:901_4": "dātaṅgupeto, atha vā diyatīti dātaṃ, dānavatthu. Dātassa aṅgo dātaṅgo, tena upeto",
  "anya-e0601n:901_5": "samupeto samannāgatoti dātaṅgupeto, dātabbavatthu ca, tappaṭiggāhaka puggalo ca,",
  "anya-e0601n:901_6": "saddhā cāti tīhi aṅgehi sampajjāmīti patthanaṃ karotīti vuttaṃ hoti. Vuttañhi itivuttaṭṭhakathāyaṃ",
  "anya-e0601n:901_7": "“saddhā deyyadhammo paṭiggāhako cāti imesaṃ tiṇṇaṃ samukhībhūtakāleyeva hi dānaṃ sambhavatī”ti.",
  "anya-e0601n:902_0": "Paramasiridharoti uttamasirīdhārako ca. Uttamasiriṃ dhāraṇasamattho ca vā. Ettha",
  "anya-e0601n:902_1": "ca sirīti paññāpuññasarīrasobhaggasampattīnametaṃ adhivacanaṃ. Katapuññehi seviyatīti",
  "anya-e0601n:902_2": "sirī, katapuññe puggale sevati nissayatīti vā sirī, paññāpuññasarīrasobhaggasampatti",
  "anya-e0601n:902_3": "labbhati. Sidhātu sevāyaṃ iro ī ca. Paramā uttamā sirī paramasirī, taṃ dhāretīti",
  "anya-e0601n:902_4": "paramasirīdharo, paramasiriyā dhāraṇasamatthoti attho.",
  "anya-e0601n:903_0": "Diṭṭhadhammeti paccakkhabhūte attabhāve. Ettha ca diṭṭhadhammo vuccati paccakkhabhūto",
  "anya-e0601n:903_1": "attabhāvo. So hi passitabboti diṭṭho, attabhāvo. Diṭṭho passitabbo dhammo sabhāvo",
  "anya-e0601n:903_2": "assāti diṭṭhadhammoti vuccati. Tasmiṃ diṭṭhadhamme. Virattoti kāmaguṇesu vigataratto",
  "anya-e0601n:903_3": "ca, rajjanaṃ ratto. Ranjadhātu rāge. Vigato ratto assa meti viratto. Lajjīti pāpahirivanto",
  "anya-e0601n:903_4": "ca, pāpajigucchanalakkhaṇāya lajjāya sampanno ca vā. Atha vā lajjīti hirottappasampanno",
  "anya-e0601n:903_5": "ca. Lajjīsaddena hi lakkhaṇāhāranayena ottappampi gahetabbaṃ. Kasmā, kusala lakkhaṇasabhāvena",
  "anya-e0601n:903_6": "samānattā. Vuttañhetaṃ nettipāḷiyaṃ –",
  "anya-e0601n:904": "“Vuttamhi ekadhamme, ye dhammā ekalakkhaṇā keci;",
  "anya-e0601n:905": "Vuttā bhavanti sabbo, sohāro lakkhaṇo nāmā”ti.",
  "anya-e0601n:906_0": "Lajjatīti lajjā, hiri. Lajjadhātu hiriyaṃ. Lajjā assa me atthīti lajjā, kāyaduccaritādito",
  "anya-e0601n:906_1": "hirottappasamannāgato cāti attho. Kalyāṇamittoti sundaramitta sampanno ca. Kalyāṇasaddo",
  "anya-e0601n:906_2": "hi sundaravācako anipphanna pāṭipadiko. Atha vā kalyaṃ hitaṃ aṇayati pāpayatīti kalyāṇo,",
  "anya-e0601n:906_3": "sumitto. Kalyasaddūpapadaaṇadhātu gatiyaṃ ṇa. Mijjati sinehatīti mitto, mijjiyati",
  "anya-e0601n:906_4": "sinehiyatīti vā mitto, midadhātu sinehe ta. Kalyāṇo mitto assa meti kalyāṇamitto.",
  "anya-e0601n:906_5": "Hitadharasumittasampanno ca bhaveyyanti attho. Idha pana saddhāsīlasutacāgavīriyasati",
  "anya-e0601n:906_6": "samādhipaññāguṇehi samannāgato kalyāṇamitto adhippeto. Taṃ pana sandhāya bhagavatā siṅgālasutte –",
  "anya-e0601n:907": "“Upakāro ca yo mitto, sukhadukkhe ca yo sakhā;",
  "anya-e0601n:908": "Atthakkhāyī ca yo mitto, yo ca mittānukampako;",
  "anya-e0601n:909": "Etepi mitte cattāro, iti viññāya paṇḍito; Sakkaccaṃ",
  "anya-e0601n:910": "Payirupāseyya, mātā puttaṃva orasa”nti vutto.",
  "anya-e0601n:911": "Visuddhimagge ca –",
  "anya-e0601n:912_0": "“Piyo garu bhāvanīyo, vattā ca vacanakkhamo. Gambhīrañca kathaṃ kattā, no cāṭṭhāne",
  "anya-e0601n:912_1": "niyojaye”ti vutto. Iti evarūpassa ca kalyāṇamittassa dullabhattā kalyāṇamittena sampajjāmīti",
  "anya-e0601n:912_2": "patthanaṃ karotīti vuttaṃ hoti.",
  "anya-e0601n:913_0": "Abhiratakusaloti dānādipuññakusaladhammesu abhiramaṇo ca. Kucchitaṃ apāyadvāraṃ salanti",
  "anya-e0601n:913_1": "saṃvaranti pidahanti sādhavo etenāti kusalaṃ, dānādipuññadhammā. Kupubba saladhātu",
  "anya-e0601n:913_2": "saṃvaraṇe a. Tesu abhiatirekaṃ ramatīti abhiratakusalo, kitantasamāsoyaṃ. Kusalābhiratoti",
  "anya-e0601n:913_3": "vattabbe chandānurakkhaṇatthaṃ padavipariyāyena evaṃ vuttanti. Atha vā abhiatirekaṃ",
  "anya-e0601n:913_4": "ramanaṃ abhirato, kusalesu abhirato yassa meti abhiratakusalo, niccaṃ kusalapuññassa",
  "anya-e0601n:913_5": "karaṇe abhiratacittasampanno cāti attho.",
  "anya-e0601n:914_0": "Pañcasīlādirakkhoti pañcasīlādīnaṃ rakkhituṃ samattho ca. Ettha ca ādisaddena gihīnaṃ",
  "anya-e0601n:914_1": "aṭṭhaṅguposathasīlaṃ, sāmaṇerānaṃ dasaṅgasīlañca, bhikkhūnaṃ catupārisuddhisīlañca",
  "anya-e0601n:914_2": "saṅgaṇhāti. Pañcasīlaṃ ādi yesaṃ teti pañcasīlādi, taṃ rakkhati rakkhituṃ samatthetīti",
  "anya-e0601n:914_3": "pañcasīlādirakkho. Gahaṭṭhānaṃ niccasīlavasena pañcasīlaṃ sati ussāhasamatthe uposathaṅgavasena",
  "anya-e0601n:914_4": "aṭṭhaṅgasīlaṃ dasaṅgasīlañca akhaṇḍaṃ acchiddaṃ asabalaṃ akammāsaṃ katvā rakkhituṃ",
  "anya-e0601n:914_5": "sāmaṇerasīlavasena dasasīlañca, bhikkhusīlavasena catupārisuddhisīlañca rakkhituṃ",
  "anya-e0601n:914_6": "samattho cāti attho. Bhagavatā hi “sīlavipattihetu vā bhikkhave sattā kāyassa bhedā",
  "anya-e0601n:914_7": "paraṃ maraṇā apāyaṃ duggatiṃ vinipātaṃ nirayaṃ upapajjantī”ti ca. “Sīlasampadāhetu",
  "anya-e0601n:914_8": "vā bhikkhave sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti",
  "anya-e0601n:914_9": "ca. “Sīlasampanno mahantaṃ bhogakkhandhaṃ adhigacchati kalyāṇo kittisaddo abbhuggacchati.",
  "anya-e0601n:914_10": "Catuparisaṃ visārado upasaṅkamati amaṅkubhūto. Asammūḷho kālaṃ karoti, kāyassa bhedā",
  "anya-e0601n:914_11": "paraṃ maraṇā sugatiṃ saggaṃ lokaṃ upapajjatī”ti ca vuttattā ca. Aṭṭhakathāyañca “sīlālaṅkārasadiso",
  "anya-e0601n:914_12": "alaṅkāro natthi, sīlasadisaṃ pupphaṃ natthi, sīlagandhasadiso gandho natthī”ti ca.",
  "anya-e0601n:914_13": "“Sīla sampattiñhi nissāya tisso vijjā pāpuṇātī”ti ca. “Ādimhi sīlaṃ visodheyyā”ti",
  "anya-e0601n:914_14": "ca. “Sattā sīlena visujjhantī”ti ca. “Sīlaṃ sāsanassa ādī”ti ca. “Sattasu visuddhīsu",
  "anya-e0601n:914_15": "sīlavisuddhi sarīraṃ nāmā”ti ca. “Sīlaṃ nāmetaṃ avassayo patiṭṭhā ārammaṇaṃ tāṇaṃ",
  "anya-e0601n:914_16": "leṇaṃ gati parāyana”nti ca vuttattā pañcasīlādirakkhoti patthanaṃ karotīti vuttaṃ hoti.",
  "anya-e0601n:915_0": "Appicchoti aniccho ca, rūpādikāmaguṇesu anicchantoti attho. Abhāvatthohettha appasaddo.",
  "anya-e0601n:915_1": "Appaḍaṃsamakasavā tātapātiādīsu viya icchanaṃ icchā, rūpādikāmaguṇaṃ icchatīti vā",
  "anya-e0601n:915_2": "icchā, kāmataṇhā. Isudhātu icchākantīsu a. Dhātvantassaccho. Natthi icchā yassa meti",
  "anya-e0601n:915_3": "appiccho, rūpādīsu kāmesu anicchanto cāti attho. Appiccho pana catubbidho hoti paccayaappiccho,",
  "anya-e0601n:915_4": "pariyattiappiccho, dhutaṅgaappiccho, paṭivedhaappiccho cāti. Tattha catūsu paccayesu",
  "anya-e0601n:915_5": "appiccho paccayaappiccho. Yo pana paccaye bahuṃ dente appaṃ gaṇhati, appaṃ dente",
  "anya-e0601n:915_6": "appataraṃ vā gaṇhati na vā gaṇhati. Na anavasesagāhī hoti. Ayaṃ paccayaappiccho nāma.",
  "anya-e0601n:915_7": "Yo pana tepiṭakopi samāno na bahussutabhāvaṃ jānāpetukāmo hoti, ayaṃ pariyattiappiccho",
  "anya-e0601n:915_8": "nāma. Dhutaṅgasamādānassa pana dhutaṅgapariharaṇabhāvaṃ aññesaṃ jānituṃ na deti,",
  "anya-e0601n:915_9": "ayaṃ dhutaṅgaappiccho nāma. Yo pana sotāpannādīsu aññataro hutvā sotāpannādibhāvaṃ",
  "anya-e0601n:915_10": "jānāpetuṃ na icchati, ayaṃ adhigamaappiccho nāma. Imehi appicchaguṇehi sampanno ca",
  "anya-e0601n:915_11": "ahaṃ bhaveyyanti vuttaṃ hoti.",
  "anya-e0601n:916": "Appakodhoti dussanalakkhaṇadosato virahito ca. So hi kujjhatīti kodhoti vuccati. Dosassetaṃ adhivacanaṃ. Natthi kodho assa meti appakodho.",
  "anya-e0601n:917": "Kuddho atthaṃ na jānāti, kuddho dhammaṃ na passati;",
  "anya-e0601n:918": "Andhatamaṃ tadā hoti, yaṃ kodho sahate naranti.",
  "anya-e0601n:919": "Vuttadesanaṃ manasikaritvā appakodhoti patthanaṃ karotīti vuttaṃ hoti.",
  "anya-e0601n:920_0": "Ativujuhadayoti atieva ujucittasamannāgato ca. Arati gacchati pavattati akuṭilabhāvenāti",
  "anya-e0601n:920_1": "uju, ajjavaṃ. Aradhātu gatiyaṃ ju. Arissa u. Ārammaṇaṃ haratīti hadayaṃ, cittaṃ.",
  "anya-e0601n:920_2": "Haradhātu haraṇe aya. Rassa do. Atha vā ārammaṇaṃ harantaṃ ayati gacchati pavattatīti",
  "anya-e0601n:920_3": "hadayaṃ, cittaṃ. Harasaddūpapada ayadhātu gatiyaṃ a. Uju ca taṃ hadayañcāti ujuhadayaṃ.",
  "anya-e0601n:920_4": "Atieva uju hadayaṃ assa meti ativujuhadayo. Gomuttavaṅko ca candalekhāvaṅko ca naṅgalakoṭi",
  "anya-e0601n:920_5": "vaṅko cāti tīhi vaṅkehi vigato hutvā ativiya ujucittasamannāgato ca bhaveyyanti attho.",
  "anya-e0601n:920_6": "Tattha ca yo pāpaṃ katvāva na karomīti bhāsati. So gantvā paccosakkanatāya gomuttavaṅko",
  "anya-e0601n:920_7": "nāma. Yo pāpaṃ karontova bhāyāmahaṃ pāpassāti bhāsati. So yebhuyyena kuṭilatāya candalekhā",
  "anya-e0601n:920_8": "vaṅko nāma. Yo pāpaṃ karontova ko pāpassa na bhāyeyyāti bhāsati, so nātikuṭilatāya",
  "anya-e0601n:920_9": "naṅgalakoṭivaṅko nāma hoti. Yassa vā tīṇi kammadvārāni asuddhāni. So gomuttavaṅko",
  "anya-e0601n:920_10": "nāma hoti. Yassa yāni kānici dve. So candalekhā vaṅko nāma. Yassa yaṃkiñci ekaṃ.",
  "anya-e0601n:920_11": "So naṅgalakoṭivaṅko nāmāti veditabbo.",
  "anya-e0601n:921_0": "Iddhimāti iddhiyā samannāgato ca, iddhisaddassa vacanattho heṭṭhā vuttoyeva. Iddhi",
  "anya-e0601n:921_1": "assa me atthīti iddhimā. Assathyatthe mantupaccayo. Mānussikāle manussiddhiyā devuppattikāle",
  "anya-e0601n:921_2": "deviddhiyā samaṇuppattikāle samaṇiddhiyā ca sampuṇṇeyyanti attho.",
  "anya-e0601n:922_0": "Appameyyoti appametabbehi sīlādiguṇehi sampanno ca. Pametabboti pameyyo. Papubbamādhātu",
  "anya-e0601n:922_1": "pamāṇe ṇya. Na pameyyo appameyyo, appameyyo sīlādiguṇo me assa atthīti appameyyo.",
  "anya-e0601n:922_2": "Assathyatthe ṇa. Appameyyehi sīlādiguṇehi ca bhogasampattīhi ca sampajjāmīti patthanaṃ",
  "anya-e0601n:922_3": "karotīti vuttaṃ hoti.",
  "anya-e0601n:923_0": "Pāsaṃsoti sīlādiguṇehi buddhādisappurisānaṃ pasaṃsāraho ca, pasaṃsiyate thaviyate",
  "anya-e0601n:923_1": "pasaṃso. Bhāva sādhanoyaṃ. Papubbasaṃsadhātu thutiyaṃ, taṃ arahatīti pāsaṃso. Arahatitaddhite",
  "anya-e0601n:923_2": "ṇa. Buddhādisappurisehi pasaṃsi tabbehi dānasīlādiguṇehi sampanno ca bhaveyyanti vuttaṃ hoti.",
  "anya-e0601n:924_0": "Pemavācoti atthabyañjanamadhuratāya buddhādisappurisehi pemitabbavācāya sampanno",
  "anya-e0601n:924_1": "ca. Piyateti pemā, vācā. Pīdhātu tappanakantīsu imo. Vacitabbāti vācā. Vacadhātu",
  "anya-e0601n:924_2": "viyattiyaṃ vācāyaṃ ṇa. Pemā vācā assa meti pema vāco. Buddhādisappurisehi pemiyā",
  "anya-e0601n:924_3": "caturaṅgasamannāgata vācāya sampanno cāti attho. Sappurisānaṃ pana vācā caturaṅgasamannāgatā",
  "anya-e0601n:924_4": "hoti. Subhāsitavācā ca dhammavācā piyavācā saccavācāti. Tathāhetaṃ vuttaṃ sagāthāvagga saṃyutte –",
  "anya-e0601n:925": "Subhāsitaṃ uttamamāhu santo,",
  "anya-e0601n:926": "Dhammaṃ bhaṇe nādhammaṃ taṃ dutiyaṃ;",
  "anya-e0601n:927": "Piyaṃ bhaṇe nāppiyaṃ taṃ tatiyaṃ,",
  "anya-e0601n:928": "Saccaṃ bhaṇe nālikaṃ taṃ catutthanti.",
  "anya-e0601n:929_0": "Ayaṃ panettha yojanā. Santo sappurisā uttamaṃ subhāsitaṃ suṭṭhu bhāsitaṃ vācaṃ āhu,",
  "anya-e0601n:929_1": "dhammaṃ bhaṇe bhaṇeyya adhammaṃ na bhaṇe na bhaṇeyya, dutiyaṃ taṃ vācaṃ āhu, piyaṃ",
  "anya-e0601n:929_2": "bhaṇe bhaṇeyya, appiyaṃ na bhaṇe na bhaṇeyya, tatiyaṃ taṃ vācaṃ āhu, saccaṃ bhaṇe",
  "anya-e0601n:929_3": "bhaṇeyya alikaṃ na bhaṇe na bhaṇeyya, catutthaṃ taṃ vācaṃ āhūti.",
  "anya-e0601n:930_0": "Sujanaguṇavidūti buddhādisappurisānaṃ sīlādiguṇaṃ vijānako ca. Sundaro jano sujano.",
  "anya-e0601n:930_1": "Guṇati pakāseti sīlādiguṇasamaṅgitaṃ puggalanti guṇaṃ, sīlādiguṇaṃ. Guṇadhātu pakāsane",
  "anya-e0601n:930_2": "a. Sujanānaṃ buddhādisappurisānaṃ guṇo sujanaguṇo, taṃ vidati jānātīti sujanaguṇavidū.",
  "anya-e0601n:930_3": "Sujana guṇasaddūpapadavidadhātu ñāṇe ū. Buddhādisappurisānaṃ sīlasamādhipaññādiguṇaṃ",
  "anya-e0601n:930_4": "jānituṃ samattho ca bhaveyyanti attho.",
  "anya-e0601n:931_0": "Māmakoti buddhādisajjanānaṃ māmako ca. Mamāyatīti māmako. Mamadhātu mānane peme vā",
  "anya-e0601n:931_1": "ṇvu. Tassa ako. Buddhādiratanattayañca saddhammañca mānanto ca bhaveyyanti attho.",
  "anya-e0601n:931_2": "Soti so ahaṃ. Bhaveyyanti bhavāmīti.",
  "anya-e0601n:932_0": "Ayaṃ panettha saṅkhepayojanā. So ahaṃ diṭṭhadhamme paccakkhabhūte attabhāve, saddho",
  "anya-e0601n:932_1": "saddhāya samannāgato ca, dātaṅgupeto dātassa aṅgāya kāraṇabhūtāya dhana sampattiyā",
  "anya-e0601n:932_2": "upeto samupeto samannāgato ca, dātabba vatthu ca, tappaṭiggāhakapuggalo ca, saddhā",
  "anya-e0601n:932_3": "cāti tīhi aṅgehi upeto samupeto samannāgato ca vā, paramasiridharo uttamasirīdhārako",
  "anya-e0601n:932_4": "ca, uttamasiriṃ dhāraṇasamattho ca vā, viratto kāmaguṇesu vigataratto ca, lajjī pāpahirivanto",
  "anya-e0601n:932_5": "ca, pāpajigucchanalakkhaṇāya lajjāya sampanno ca vā, hirottappasamannāgato ca vā,",
  "anya-e0601n:932_6": "kalyāṇamitto sundaramitta sampanno ca, abhiratakusalo dānādipuññakusaladhammesu abhiramaṇo",
  "anya-e0601n:932_7": "ca, pañcasīlādirakkho pañcasīlādīni rakkhituṃ samattho ca, appiccho aniccho ca, rūpādikāmaguṇesu",
  "anya-e0601n:932_8": "anicchanto ca vā, appakodho dussanalakkhaṇadosato virahito ca, ativujuhadayo atieva",
  "anya-e0601n:932_9": "ujucittasamannāgato ca, iddhiyā samannāgato ca, appameyyo appameyyehi sīlādiguṇehi",
  "anya-e0601n:932_10": "sampanno ca, pāsaṃso sīlādiguṇehi buddhādisappurisānaṃ pasaṃsāraho ca, pemavāco atthabyañjanamadhuratāya",
  "anya-e0601n:932_11": "buddhādisappurisehi pemitabbavācāya sampanno ca, sujanaguṇavidū buddhādisappurisānaṃ",
  "anya-e0601n:932_12": "sīlādiguṇaṃ vijānako ca, māmako buddhādisajjanānaṃ māmako ca, buddhādiratanattayañca",
  "anya-e0601n:932_13": "saddhammañca mānanto ca vā, bhaveyyaṃ bhavāmīti.",
  "anya-e0601n:933": "Aṭṭhavīsatimagāthāvaṇṇanā samattā.",
  "anya-e0601n:934": "29.",
  "anya-e0601n:935": "Itthaṃ asaṅkhaye nātha, guṇe lakkhaṇadīpite;",
  "anya-e0601n:936": "Gāthāsu sūcakāsveka, gāthampi sarate budho.",
  "anya-e0601n:937": "30.",
  "anya-e0601n:938": "Caturāpāyamutto so, sādhakatthadvayassa ca;",
  "anya-e0601n:939": "Hatūpaddavajālo ca, lābhī hitasukhassa ca.",
  "anya-e0601n:940": "31.",
  "anya-e0601n:941": "Adhipo naradevānaṃ, catudīpissaropi vā;",
  "anya-e0601n:942": "Bhaveyya antime dehe, tamaññaṃ setachattakaṃ.",
  "anya-e0601n:943": "32.",
  "anya-e0601n:944": "Bhāvanāyānamāruyha, samamessati subbato;",
  "anya-e0601n:945": "Imasmiṃ attabhāvepi, arogo dīghajīviko.",
  "anya-e0601n:946": "33.",
  "anya-e0601n:947": "Pūjito sabbalokehi, bhāvanābhiratīmano;",
  "anya-e0601n:948": "Janappiyo manāpo ca, kā kathākhiladhāraṇe.",
  "anya-e0601n:949_0": "29. Evaṃ puññenetenatyādi gāthādvayena paṇidhiṃ katvā idāni buddhavandanassa phalānisaṃsaṃ",
  "anya-e0601n:949_1": "dassento itthantyādi gāthāpañcakaṃ āha. Taṃ pana mūlācariyehi na vuttaṃ, pacchā pana",
  "anya-e0601n:949_2": "hitakāmehi paṇḍitehi pakkhittaṃ gāthāpañcakanti daṭṭhabbaṃ. Tā pana gāthāyo pathyāvattagāthāti daṭṭhabbā.",
  "anya-e0601n:950_0": "Tāsu pana paṭhamagāthāyaṃ itthaṃ asaṅkhaye lakkhaṇadīpite nāthaguṇe sūcakāsu gāthāsu",
  "anya-e0601n:950_1": "ekagāthampi yo budho sarateti sambandho. Itthanti iminā sugatantiādinā vuttappakārena.",
  "anya-e0601n:950_2": "Asaṅkhayeti ettakā buddhaguṇāti gaṇetuṃ asamatthe. Saṅkhiyate saṅkhayā. Saṅkhiyati",
  "anya-e0601n:950_3": "gaṇiyatīti vā saṅkhayā. Sakhidhātu saṅkhyāyaṃ yapaccayo. Atha vā saṅkhituṃ na sakkontīti",
  "anya-e0601n:950_4": "asaṅkhayā. Ettakā buddhaguṇā ettakā buddhaguṇāti niravasesato ekabuddhopi anekavassa",
  "anya-e0601n:950_5": "satasahassakoṭiyāpi gaṇetuṃ asamatthova. Pageva pana aññeti attho. Vuttampi cetaṃ apadāne –",
  "anya-e0601n:951": "“Buddhopi buddhassa bhaṇeyya vaṇṇaṃ,",
  "anya-e0601n:952": "Kappampi ce aññamabhāsamāno;",
  "anya-e0601n:953": "Khīyetha kappo ciradīghamantare,",
  "anya-e0601n:954": "Vaṇṇo na khīyetha tathāgatassā”ti ca.",
  "anya-e0601n:955": "“Sakkā samudde udakaṃ, pametuṃ āḷhakena vā;",
  "anya-e0601n:956": "Natveva tava sabbaññu, ñāṇaṃ sakkā pametave”ti ca.",
  "anya-e0601n:957_0": "Mahāvaggasaṃyuttaṭṭhakathāyañca “appamāṇā hi buddhā tesaṃ buddhāpi anavasesato vaṇṇaṃ",
  "anya-e0601n:957_1": "vattuṃ asamatthā, pageva itarā pajā”ti ca. Lakkhaṇadīpiteti upalakkhaṇa nayena pakāsitabbe.",
  "anya-e0601n:957_2": "Ettha ca padhānanayo nidassana nayo ca labbhati. Nāthaguṇeti buddhassa sīlasamādhi",
  "anya-e0601n:957_3": "paññādiguṇe. Tassa pana padassa vacanattho heṭṭhā vuttoyeva. Sūcakāsvekagāthampīti",
  "anya-e0601n:957_4": "sūcakāsu ekagāthampīti padacchedo. Sūcakāsūti pakāsakāsu. Gāthāsūti sugatantyādinā",
  "anya-e0601n:957_5": "vuttāsu chabbīsativandanagāthāsu. Niddhāraṇe cetaṃ bhummavacanaṃ. Kavīhi gāyati kathiyatīti",
  "anya-e0601n:957_6": "gāthā. Pajjaviseso. Gedhātu sadde tha. Gedhātussa gādeso. Atha vā gaṃ vuccati ñāṇaṃ.",
  "anya-e0601n:957_7": "Taṃ tiṭṭhati etthāti gāthā. Gaṃsaddūpapadathādhātu gatinivattiyaṃ. Gaṃ vuccati ñāṇaṃ,",
  "anya-e0601n:957_8": "tena kavīhi bandhitvā thiyati thapiyatīti vā gāthā, tāsu gāthāsu. Ekagāthampīti ekapajjampi.",
  "anya-e0601n:957_9": "Ettha ca pisaddo garahattho. Tena anekagāthāya buddhaguṇasaraṇe kā kathāvāti sambhāveti.",
  "anya-e0601n:957_10": "Budhoti yo paṇḍito. So hi atthānatthaṃ budhati jānātītibudhoti vuccati. Sarateti",
  "anya-e0601n:957_11": "sarati. Chandānurakkhaṇatthañhi parassapadativibhattiyā attanopadatevibhattādeso.",
  "anya-e0601n:958_0": "30. Soti so budho bhaveyyāti sambandho. Caturāpāyamuttoti nirayatiracchānapetaasurakāyasaṅkhātehi",
  "anya-e0601n:958_1": "catūhi apāyehi vimutto ca. Puññasammatā ayāyebhuyyena apagatoti apāyo. Ayato sukhato",
  "anya-e0601n:958_2": "apagatoti vā apāyo. Abyayībhāvasamāsoyaṃ. Atha vā tisso sampattiyo ayanti gacchanti",
  "anya-e0601n:958_3": "pavattanti etenāti ayo, puññaṃ. Ayadhātu gatiyaṃ a. Puññato ayati gacchati pavattatīti",
  "anya-e0601n:958_4": "vā, puññakārīhi ayitabbo pavattetabboti vā ayo, sukhaṃ. Tato apagatoti apāyo. Caturo",
  "anya-e0601n:958_5": "apāyo caturāpāyo, tehi mutto vimuttoti caturāpāyamutto. Sādhakatthadvayassa cāti",
  "anya-e0601n:958_6": "sādhako atthadvayassa cāti padacchedo. Atthadvayassāti diṭṭhadhammikasamparāyikasaṅkhātassa",
  "anya-e0601n:958_7": "atthadvayassa. Ettha casaddo aṭṭhānayogo. So pana sādhako tyādīsu padesu yutto. Sādhakoti",
  "anya-e0601n:958_8": "nipphādako ca. So hi sādheti nipphādetīti sādhakoti vuccati.",
  "anya-e0601n:959_0": "Hatūpaddavajālo cāti hato upaddavasaṅkhātajālo ca. Hanayittha apanayitthāti hato.",
  "anya-e0601n:959_1": "Hanadhātu hiṃsāyaṃ ta. Upagantvā davati hiṃsatīti upaddavo, jātibhayādi soḷasaupaddavo.",
  "anya-e0601n:959_2": "Upapubbadudhātu hiṃsāyaṃ, upaddavā nāma pana soḷasavidhā honti jātibhayaṃ, jarābhayaṃ,",
  "anya-e0601n:959_3": "byādhibhayaṃ, maraṇabhayaṃ, rājabhayaṃ, corabhayaṃ, aggibhayaṃ, udakabhayaṃ, ūmibhayaṃ,",
  "anya-e0601n:959_4": "kumbhilabhayaṃ, āvaṭṭabhayaṃ, susukābhayaṃ, attānuvādabhayaṃ, parānuvādabhayaṃ, daṇḍabhayaṃ,",
  "anya-e0601n:959_5": "duggatibhayañcāti. Jalati hiṃsati macche etenāti jālaṃ, macchajālaṃ. Jālaṃ viyāti",
  "anya-e0601n:959_6": "jālo, upaddavo. Nitatthena pana jalati hiṃsati satte etenāti jālo. Upaddavo. Jaladhātu",
  "anya-e0601n:959_7": "hiṃsāyaṃ ṇa. Hato upaddavasaṅkhātajālo yena soti hatūpaddavajālo. Buddhapaṇāmacetanāya",
  "anya-e0601n:959_8": "pahito upaddavasaṅkhātajālo bhaveyyāti attho. Lābhī hitasukhassa cāti hitassa ca",
  "anya-e0601n:959_9": "sukhassa ca lābhī ca. Labhanaṃ lābho, taṃ assa atthīti lābhī, hinoti vaḍḍhatīti hitaṃ,",
  "anya-e0601n:959_10": "atthaṃ. Sukhayatīti sukhaṃ. Yassuppajjati, taṃ sukhitaṃ karotīti attho. Atha vā suṭṭhu",
  "anya-e0601n:959_11": "dukkhaṃ khanatīti sukhaṃ. Supubba khanudhātu avadhāraṇe kvi. Hitañca sukhañca hitasukhaṃ,",
  "anya-e0601n:959_12": "tassa lābhī bhaveyyāti attho.",
  "anya-e0601n:960_0": "31-32. Naradevānaṃ adhipo ca catudīpissaropi vā bhaveyyāti sambandho. Naradevānanti",
  "anya-e0601n:960_1": "narā ca devā ca naradevā, tesaṃ. Kammatthe cetaṃ chaṭṭhīvacanaṃ. Adhipoti issaro",
  "anya-e0601n:960_2": "ca. So hi attādhīnaṃ pāti rakkhati dhammena vā adhiabhibhavitvā pāti rakkhatīti adhipoti",
  "anya-e0601n:960_3": "vuccati. Adhipubbapādhātu rakkhane a, narānaṃ adhipo issaro manussarājā ca devānaṃ",
  "anya-e0601n:960_4": "adhipo issaro devarājā ca bhaveyyāti attho. Catudīpissaropi vāti ettha pisaddo sambhāvanatthe",
  "anya-e0601n:960_5": "nipāto. Tena pageva ekadīpissararājabhāvo ca, pade sissararājabhāvo cāti sambhāveti.",
  "anya-e0601n:960_6": "Vā saddo padapūraṇa mattoyeva. Catudīpissaroti pubbavideho, aparago yāno, jambudīpo,",
  "anya-e0601n:960_7": "uttarakuru cāti catunnaṃ dīpānaṃ issaro cakkavattirājāpi bhaveyyāti attho. Tattha",
  "anya-e0601n:960_8": "pubbavidehoti sineruno pure bhavaṃ pubbaṃ, vedena paññāya īhanti vāyamanti etthāti",
  "anya-e0601n:960_9": "vedeho, vidasaddūpapada īhadhātu vāyāme ṇa. Soyeva videho. Imaṃ dīpamupādāya sineruno",
  "anya-e0601n:960_10": "pubbadisabhāgattā pubbo ca so videho cāti pubbavideho, pubbadīpo.",
  "anya-e0601n:961_0": "Aparagoyānoti sineruno apare pacchime bhavo aparo. Gavena yanti gacchanti etthāti",
  "anya-e0601n:961_1": "goyāno. Gosaddūpapada yādhātu gamane yu. Sineruno pacchima disabhāgattā aparo ca",
  "anya-e0601n:961_2": "so goyāno cāti aparagoyāno, pacchimadīpo. Jambudīpoti jāyatīti jambū. Yojanasatubbedho",
  "anya-e0601n:961_3": "rukkho. Janadhātu janane ū. Nassa mo. Bakārāgamo. Jalamajjhe dippatīti dīpo, dippanti",
  "anya-e0601n:961_4": "jotanti ettha saddhammāti vā dīpo. Dīpadhātu dittiyaṃ a. Tassa pana dviāpoti padacchedaṃ",
  "anya-e0601n:961_5": "katvā dvidhā āpo sandati etthāti dīpoti bahubbīhisamāsopi yujjati. Jambuyā lakkhito",
  "anya-e0601n:961_6": "paññāto vā dīpo jambudīpo, dakkhiṇadīpo. Uttarakurūti sineruno uttare bhavā uttarā.",
  "anya-e0601n:961_7": "Dhammatāsiddhassa pañcasīlassa ānubhāvena kaṃ sukhaṃ urumahantaṃ etthāti kuru. Bahubbīhisamāsoyaṃ.",
  "anya-e0601n:961_8": "Kuṃ vuccati pāpaṃ. Taṃ rundhanti etthāti vā kuru. Kupubbarudhidhātu āvaraṇe kvi.",
  "anya-e0601n:961_9": "Dhātvantassa lopo. Sineruno uttaradisabhāgattā uttaro ca so kuru cāti uttarakuru.",
  "anya-e0601n:961_10": "Uttaradīpoti catunnaṃ dīpānaṃ issaro catudīpissaro, cakkavattirājā labbhati.",
  "anya-e0601n:962_0": "Evaṃ lokiyahitaṃ dassetvā idāni lokuttarahitaṃ dassento āha antime dehe…pe… subbatoti",
  "anya-e0601n:962_1": "antime dehe subbato bhāvanāyānaṃ āruyha aññaṃ taṃ setachattakaṃ dhārento samaṃ essatīti",
  "anya-e0601n:962_2": "sambandho. Tattha pana atthakkamena vaṇṇayissāma. Antimeti carime pacchime vā. Ante",
  "anya-e0601n:962_3": "pariyosāne bhavo antimo, pacchimasarīro. Tasmiṃ. Deheti sarīre. Dihati upaciyati",
  "anya-e0601n:962_4": "vaḍḍhatīti deho, sarīro. Dihadhātu upacaye ṇa. Atha vā dihati upacayati etena puññāpuññanti",
  "anya-e0601n:962_5": "deho, pacchimabhavabhūte bhabbakulaputtabhūte vā sarīreti attho. Subbatoti suṭṭhu",
  "anya-e0601n:962_6": "paṭipannako hutvā. Suṭṭhu vataṃ paṭipannaṃ assāti subbato. Vakārassabbo. Bhāvanāyānamāruyhāti",
  "anya-e0601n:962_7": "bhāvanāyānaṃ āruyhāti padacchedo. Vipassanābhāvanāsaṅkhātayānaṃ āruhitvāti attho.",
  "anya-e0601n:962_8": "Bhāvetabbā vaḍḍhetabbāti bhāvanā. Tebhūmaka saṅkhārārammaṇaṃ. Atha vā tadārammaṇaṃ",
  "anya-e0601n:962_9": "bhāveti vaḍḍhetīti bhāvanā, vipassanāpaññā. Bhūdhātu sattāyaṃ vaḍḍhane vā yu. Sā",
  "anya-e0601n:962_10": "ca samathavipassanā bhāvanāvasena duvidhā hoti. Tattha idha pana aññaṃ setachattakanti",
  "anya-e0601n:962_11": "saddantarasanniṭṭhānena vipassanābhāvanā adhippetā. Yanti pāpuṇanti etena nibbānanti",
  "anya-e0601n:962_12": "yānaṃ, aniccādivipassanāñāṇaṃ. Yādhātu gatiyaṃ yu. Bhāvanāsaṅkhātaṃ yānaṃ bhāvanāyānaṃ,",
  "anya-e0601n:962_13": "bhāvanā ca sā yānañcāti vā bhāvanāyānaṃ.",
  "anya-e0601n:963_0": "Āruyhāti ārohitvā. Pakatiyānasadisaṃ anicca dukkhaanattayānaṃ āruhitvāti attho. Aniccādilakkhaṇena",
  "anya-e0601n:963_1": "hi vinā maggaphalanibbānaṃ patto nāma natthi. Tasmā bhāvanāyānamāruyhāti vuttaṃ.",
  "anya-e0601n:963_2": "Aññanti arahattaphalaṃ. Tañhi paṭhamamaggena ādiṭṭhamariyādaṃ anatikkamitvā catusaccadhammaṃ",
  "anya-e0601n:963_3": "avabujjhatīti aññanti vuccati. Āpubbañādhātu avabodhane kvi. Āsaddo mariyādattho.",
  "anya-e0601n:963_4": "Setachattakanti odātātapattaṃ. Seviyatīti setaṃ, dhavalaṃ. Sidhātu sevāyaṃ ta. Kilesatapaṃ",
  "anya-e0601n:963_5": "chādetīti chattaṃ. Chadadhātu saṃvaraṇe ta. Taṃyeva chattakaṃ. Setañca taṃ chattakañcāti",
  "anya-e0601n:963_6": "setachattakaṃ. Arahattaphalaātapattaṃ labbhati. Aññaṃ arahattaphalasaṅkhātaṃ setachattakaṃ",
  "anya-e0601n:963_7": "dhārento hutvāti sambandho. Samanti nibbānaṃ. Tañhi sabbaṃ vaṭṭadukkhaṃ samati vūpasamati",
  "anya-e0601n:963_8": "nirujjhati etthāti samanti vuccati. Essatīti pāpuṇissatīti.",
  "anya-e0601n:964_0": "Idāni diṭṭhadhammikatthaṃ dassento imasmiṃ attabhāvepītiādimāha. Tattha imasmiṃ attabhāvepi",
  "anya-e0601n:964_1": "arogo ca dīghāyuko ca sabbalokehi pūjito ca bhāvanābhi ratimano ca janappiyo ca manāpo",
  "anya-e0601n:964_2": "ca bhaveyyāti yojanā. Attabhāvepīti ettha pisaddo sampiṇḍanattho. Tena samparāyikatthaṃ",
  "anya-e0601n:964_3": "sampiṇḍeti. Attāti bhavati etena abhidhānaṃ buddhi cāti attabhāvo. Khandhapañcakassetamadhivacanaṃ.",
  "anya-e0601n:964_4": "Arogoti sabbabyādhiviraho ca. So hi natthi rogo assāti arogoti vuccati. Dīghajīvikoti",
  "anya-e0601n:964_5": "dīghāyuko ca. So hi dīghā jīvi āyu assāti dīghajīvikoti vuccati.",
  "anya-e0601n:965_0": "33. Sabbalokehīti sabbadevamanussehi. Pūjitoti pūjitabbo ca. Bhāvanābhiratimanoti",
  "anya-e0601n:965_1": "samathavipassanā saṅkhātāya bhāvanāya abhiramaṇacitto ca. Janappiyoti sabbajanehi",
  "anya-e0601n:965_2": "piyāyitabbo ca. Manāpoti sabbasattānaṃ cittavaḍḍhanako ca bhaveyyāti sambandho.",
  "anya-e0601n:966_0": "Evaṃ chabbīsatiyā vandanagāthāsu ekagāthāmattampi buddhaguṇānussaraṇe phalānisaṃsaṃ",
  "anya-e0601n:966_1": "dassetvā idāni sabbagāthāyo vacasā dhāretvā buddhavandane anekāni phalānisaṃsāni",
  "anya-e0601n:966_2": "dassetuṃ kā kathākhiladhāraṇeti āha. Tattha kā kathākhiladhāraṇeti kā kathā akhiladhāraṇeti",
  "anya-e0601n:966_3": "padacchedo. Sabbabuddhavandanagāthāya vacasā dhāraṇe kiṃ vattabbā yevāti attho.",
  "anya-e0601n:967_0": "Ettha ca akhilasaddo sabbavācako anipphannapāṭipadiko. Atha vā khiyanaṃ khilaṃ. Khidhātu",
  "anya-e0601n:967_1": "khaye lapaccayo. Khayaṃ lāti gaṇhātīti vā khilaṃ, appakaṃ. Khayasaddūpapadalādhātu",
  "anya-e0601n:967_2": "gahaṇe a. Na khilaṃ akhilaṃ, sabbagāthāyo. Dhāriyate dhāraṇaṃ, akhilāya sabbāya gāthāya",
  "anya-e0601n:967_3": "dhāraṇaṃ akhiladhāraṇaṃ, tasmiṃ. Chabbīsatiyā buddhavandanagāthāsu ekaṃ gāthaṃ vacasā",
  "anya-e0601n:967_4": "dhārayitvā buddhavandane yathāvuttaphalānisaṃsāni labbhanti, pageva pana sabbabuddhavandanagāthāyo",
  "anya-e0601n:967_5": "vacasā dhārayitvā dine dine buddhavandaneti atthoti. Iminā pana gāthāpañcakena yathāvutta",
  "anya-e0601n:967_6": "phalānisaṃsaṃ ñatvā saddahako sammādiṭṭhiko kulaputto sabbabuddhavandanagāthāyo vacasā",
  "anya-e0601n:967_7": "dhārayitvā rattindivaṃ pubbaṇhakāle ca sāyanhakāle ca rattiyā paṭhamayāme ca pacchimayāme",
  "anya-e0601n:967_8": "ca satataṃ samitaṃ nirantaraṃ buddhaṃ vandeyyāti uyyojanaṃ dassetīti.",
  "anya-e0601n:968": "Pañcakagāthāvaṇṇanā samattā.",
  "anya-e0601n:969_0": "Iti porāṇācariyehi vanditassa namakkārassa saddatthanayehi chandālaṅkāranayehi ca",
  "anya-e0601n:969_1": "saṇhasukhumasududdasa gambhīrassa buddhassa duppaṭividhaguṇaparidīpakassa sappurisānaṃ",
  "anya-e0601n:969_2": "cittapasannajanakassa sāṭṭhakathe piṭakattaye asaṃhira visāradañāṇacārinā sāsanasodhakena",
  "anya-e0601n:969_3": "bhaddantareva tattheravarena racitā buddhaguṇappadīpikanāmikā vaṇṇanā.",
  "anya-e0601n:970": "Nigamana",
  "anya-e0601n:971_0": "Idaṃ pana puraṃ nimmitena sirīpavaravijayānantayasapaṇḍita tribhavanādityādhipatimahādhammarājādhirājāti",
  "anya-e0601n:971_1": "lañchitanāmikena piṭakattayapāḷiṃ silārūḷhaṃ kārayitvā pañcama saṅgītikaraṇena timahādhammarājena",
  "anya-e0601n:971_2": "ratanāpuñjanti sammate rājadhānībhūte nānākulasaṃkiṇṇe puññadhaññavantānaṃ sādhūnañca",
  "anya-e0601n:971_3": "sīlasamādhipaññavantānaṃ bhikkhūnañca nivāsabhūte buddhadhammasaṅgharatanākare candimasūriyā",
  "anya-e0601n:971_4": "viya buddhasāsanujjotane mantale nagare iti parikittite mahārāme dese vasantena upāsaka",
  "anya-e0601n:971_5": "guṇasampannena nāmikena upāsakena ca tassupaṭṭhākāya nāmikāya upāsikāya ca samakusalacchandaṃ",
  "anya-e0601n:971_6": "katvā nibbānassa sacchikaraṇatthāya kārite manorame suvaṇṇena limpitattā suvaṇṇavatī",
  "anya-e0601n:971_7": "nāmike dvibhummike mahiṭṭhakavihāre aṭṭhahi disāhi āgatānaṃ sutesanabhikkhūnaṃ sāṭṭhakathaṃ",
  "anya-e0601n:971_8": "piṭakattayaṃ dine dine satataṃ nirantaraṃ vācentena adhivasantena sāṭṭhakathe piṭakattaye",
  "anya-e0601n:971_9": "asaṃhiravisāradañāṇacārinā mantale pure pariyattisāsanahitadhammācariyagaṇassa jeṭṭhukkaṭṭhabhūtena",
  "anya-e0601n:971_10": "revatābhipaṇḍitadhajasāsanavaṃsamahādhammarājagurūti ca agga mahāpaṇḍitāti ca laddhalañchitena",
  "anya-e0601n:971_11": "mūladvādasasāsana karamahāgaṇassa jeṭṭhamahānāyakabhūtena sāsanāpruñño ācariyoti",
  "anya-e0601n:971_12": "vissutena sāsanasodhaka mahānāyakattheravarena porāṇehi tattha tattha pāḷiyaṃ bhagavatā",
  "anya-e0601n:971_13": "vuttehi buddhaguṇappakāsakehi buddhaguṇapadehi thomitvā vanditassa atthabyañjanena",
  "anya-e0601n:971_14": "chandālaṅkāranayena ca pathavīsandhārakassa udakakkhandhassa viya gambhīrassa pabbatena",
  "anya-e0601n:971_15": "paṭicchādetvā ṭhapitassa vatthussa viya atiduddasassa satadhā bhinnassa vālassa aggakoṭiyā",
  "anya-e0601n:971_16": "viya atisaṇha sukhumassa puthujjanañāṇena buddhassa duppaṭividhaguṇaparidīpakassa",
  "anya-e0601n:971_17": "namakkārassa līnatthappakāsanā buddhaguṇappadīpikanāmikā saṃvaṇṇanā tāsu tāsu aṭṭhakathāṭīkāsu",
  "anya-e0601n:971_18": "āgataṃ saṃvaṇṇanānayaṃ nissāya paññāpāṭavatthāya sāsanavuddhiyā ca katā.",
  "anya-e0601n:972": "Ettāvatā ca –",
  "anya-e0601n:973": "Sampatte cakkavasse sā, dvisahasse catūsate;",
  "anya-e0601n:974": "Navādhikāsitīyā ca, sakkarāje ca sampatte.",
  "anya-e0601n:975": "Sattatisatasahassa, vasse phussamāsasseva;",
  "anya-e0601n:976": "Kālapakkhasattame ca, buddhadine suniṭṭhitā; Sāmañña.",
  "anya-e0601n:977": "Esā ca saṅkharontena, yaṃ puññaṃ pasutaṃ mayā;",
  "anya-e0601n:978": "Aññampi tena puññena, patvā sambodhimuttamaṃ.",
  "anya-e0601n:979": "Saṃsārato bahū satte, tārayitvā taṇhakkhayaṃ;",
  "anya-e0601n:980": "Nibbānaṃ sacchikāreyyaṃ, maggañāṇuttarena ca.",
  "anya-e0601n:981": "Sadā rakkhantu rājāno, dhammeneva pajaṃ imaṃ;",
  "anya-e0601n:982": "Sabbe sattā sukhī hontu, jotentu jinasāsanaṃ.",
  "anya-e0601n:983": "Mrammaraṭṭhe manussā ca, sabbadā nirupaddavā;",
  "anya-e0601n:984": "Niccaṃ kalyāṇasaṅkappā, pappontu amataṃ padanti.",
  "anya-e0601n:985": "Buddhaguṇappadīpikanāmikā",
  "anya-e0601n:986": "Namakkāraṭīkā samattā."
}