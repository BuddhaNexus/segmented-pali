{
  "atk-abh03a5:0": "2. Niddesavaṇṇanā",
  "atk-abh03a5:1": "1. Ekakaniddesavaṇṇanā",
  "atk-abh03a5:2_0": "1. Idāni yathāṭhapitaṁ mātikaṁ ādito paṭṭhāya vibhajitvā dassetuṁ – katamo ca puggalo",
  "atk-abh03a5:2_1": "samayavimuttotiādimāha. Tattha idhāti imasmiṁ sattaloke. Ekacco puggaloti eko puggalo.",
  "atk-abh03a5:2_2": "Kālena kālanti ettha bhummavasena attho veditabbo. Ekekasmiṁ kāleti vuttaṁ hoti.",
  "atk-abh03a5:2_3": "Samayena samayanti idaṁ purimasseva vevacanaṁ. Aṭṭha vimokkheti rūpāvacarārūpāvacaraaṭṭhasamāpattiyo.",
  "atk-abh03a5:2_4": "Tāsañhi paccanīkadhammehi vimuccanato vimokkhoti nāmaṁ. Kāyenāti vimokkhasahajātena",
  "atk-abh03a5:2_5": "nāmakāyena. Phusitvā viharatīti paṭilabhitvā iriyati. Katamasmiṁ panesa kāle vimokkhe",
  "atk-abh03a5:2_6": "phusitvā viharatīti? Samāpattiṁ samāpajjitukāmassa hi kālo nāma atthi, akālo nāma",
  "atk-abh03a5:2_7": "atthi. Tattha pātova sarīrapaṭijagganakālo, vattakaraṇakālo ca samāpajjanassa akālo",
  "atk-abh03a5:2_8": "nāma. Sarīraṁ pana paṭijaggitvā vattaṁ katvā vasanaṭṭhānaṁ pavisitvā nisinnassa yāva",
  "atk-abh03a5:2_9": "piṇḍāya gamanakālo nāgacchati, etasmiṁ antare samāpajjanassa kālo nāma.",
  "atk-abh03a5:3_0": "Piṇḍāya gamanakālaṁ pana sallakkhetvā nikkhantassa cetiyavandanakālo, bhikkhusaṅghaparivutassa",
  "atk-abh03a5:3_1": "vitakkamāḷake ṭhānakālo piṇḍāya gamanakālo gāme caraṇakālo; āsanasālāya yāgupānakālo",
  "atk-abh03a5:3_2": "vattakaraṇakāloti ayampi samāpajjanassa akālo nāma. Āsanasālāya pana vivitte okāse",
  "atk-abh03a5:3_3": "sati yāva bhattakālo nāgacchati, etasmimpi antare samāpajjanassa kālo nāma. Bhattaṁ",
  "atk-abh03a5:3_4": "pana bhuñjanakālo, vihāragamanakālo, pattacīvarapaṭisāmanakālo, divāvattakaraṇakālo,",
  "atk-abh03a5:3_5": "paripucchādānakāloti ayampi samāpajjanassa akālo nāma. Yo akālo, sveva asamayo. Taṁ",
  "atk-abh03a5:3_6": "sabbampi ṭhapetvā avasese kāle kāle, samaye samaye vuttappakāre aṭṭha vimokkhe sahajātanāmakāyena",
  "atk-abh03a5:3_7": "paṭilabhitvā viharanto, ‘‘idhekacco puggalo…pe… viharatī’’ti vuccati.",
  "atk-abh03a5:4_0": "Apicesa saphassakehi sahajātanāmadhammehi sahajātadhamme phusatiyeva nāma, upacārena",
  "atk-abh03a5:4_1": "appanaṁ phusatiyeva nāma. Purimāya appanāya aparaṁ appanaṁ phusatiyeva. Yena hi saddhiṁ",
  "atk-abh03a5:4_2": "ye dhammā sahajātā, tena te paṭiladdhā nāma honti. Phassenāpi phuṭṭhāyeva nāma honti.",
  "atk-abh03a5:4_3": "Upacārampi appanāya paṭilābhakāraṇameva, tathā purimā appanā aparaappanāya. Tatrāssa",
  "atk-abh03a5:4_4": "evaṁ sahajātehi sahajātānaṁ phusanā veditabbā – paṭhamajjhānañhi vitakkādīhi pañcaṅgikaṁ.",
  "atk-abh03a5:4_5": "Tasmiṁ ṭhapetvā tāni aṅgāni sesā atirekapaṇṇāsadhammā cattāro khandhā nāma honti.",
  "atk-abh03a5:4_6": "Tena nāmakāyena paṭhamajjhānasamāpattivimokkhaṁ phusitvā paṭilabhitvā viharati. Dutiyaṁ",
  "atk-abh03a5:4_7": "jhānaṁ pītisukhacittekaggatāhi tivaṅgikaṁ, tatiyaṁ sukhacittekaggatāhi duvaṅgikaṁ,",
  "atk-abh03a5:4_8": "catutthaṁ upekkhācittekaggatāhi duvaṅgikaṁ, tathā ākāsānañcāyatanaṁ…pe… nevasaññānāsaññāyatanañca.",
  "atk-abh03a5:4_9": "Tattha ṭhapetvā tāni aṅgāni sesā atirekapaṇṇāsadhammā cattāro khandhā nāma honti.",
  "atk-abh03a5:4_10": "Tena nāmakāyena nevasaññānāsaññāyatanasamāpattivimokkhaṁ phusitvā paṭilabhitvā viharati.",
  "atk-abh03a5:5_0": "Paññāya cassa disvāti vipassanāpaññāya saṅkhāragataṁ, maggapaññāya catusaccadhamme",
  "atk-abh03a5:5_1": "passitvā. Ekacce āsavā parikkhīṇā hontīti upaḍḍhupaḍḍhā paṭhamamaggādivajjhā āsavā",
  "atk-abh03a5:5_2": "parikkhīṇā honti. Ayaṁ vuccati puggalo samayavimuttoti ettha aṭṭhasamāpattilābhī",
  "atk-abh03a5:5_3": "puthujjano tena nāmakāyena phusitvā viharatīti vattuṁ vaṭṭati. Pāḷiyaṁ pana ‘‘ekacce",
  "atk-abh03a5:5_4": "āsavā parikkhīṇā’’ti vuttaṁ. Puthujjanassa ca khīṇā āsavā nāma natthi, tasmā so na",
  "atk-abh03a5:5_5": "gahito. Aṭṭhasamāpattilābhī khīṇāsavopi tena nāmakāyena phusitvā viharatīti vattuṁ",
  "atk-abh03a5:5_6": "vaṭṭati. Tassa pana aparikkhīṇāsavā nāma natthi, tasmā sopi na gahito. Samayavimuttoti",
  "atk-abh03a5:5_7": "pana tiṇṇaṁ sotāpannasakadāgāmianāgāmīnaṁyevetaṁ nāmanti veditabbaṁ.",
  "atk-abh03a5:6_0": "2. Asamayavimuttaniddese – purimasadisaṁ vuttanayeneva veditabbaṁ. Asamayavimuttoti",
  "atk-abh03a5:6_1": "panettha sukkhavipassakakhīṇāsavassetaṁ nāmaṁ. Sukkhavipassakā pana sotāpannasakadāgāmianāgāmino",
  "atk-abh03a5:6_2": "aṭṭhasamāpattilābhino ca khīṇāsavā puthujjanā ca imasmiṁ duke na labbhanti, dukamuttakapuggalā",
  "atk-abh03a5:6_3": "nāma honti. Tasmā satthā attano buddhasubuddhatāya heṭṭhā gahite ca aggahite ca saṅkaḍḍhitvā",
  "atk-abh03a5:6_4": "saddhiṁ piṭṭhivaṭṭakehi tantiṁ āropento sabbepi ariyapuggalātiādimāha. Tattha ariye",
  "atk-abh03a5:6_5": "vimokkheti kilesehi ārakattā ariyeti saṅkhaṁ gate lokuttaravimokkhe. Idaṁ vuttaṁ",
  "atk-abh03a5:6_6": "hoti – bāhirānañhi aṭṭhannaṁ samāpattīnaṁ samāpajjantassa samayopi atthi asamayopi.",
  "atk-abh03a5:6_7": "Maggavimokkhena vimuccanassa samayo vā asamayo vā natthi. Yassa saddhā balavatī,",
  "atk-abh03a5:6_8": "vipassanā ca āraddhā, tassa gacchantassa tiṭṭhantassa nisīdantassa nipajjantassa",
  "atk-abh03a5:6_9": "khādantassa bhuñjantassa maggaphalapaṭivedho nāma na hotīti natthi. Iti maggavimokkhena",
  "atk-abh03a5:6_10": "vimuccanassa samayo vā asamayo vā natthīti heṭṭhā gahite ca aggahite ca saṅkaḍḍhitvā",
  "atk-abh03a5:6_11": "imaṁ piṭṭhivaṭṭakaṁ tantiṁ āropesi dhammarājā. Samāpattilābhī puthujjano imāyapi",
  "atk-abh03a5:6_12": "tantiyā aggahitova. Bhajāpiyamāno pana samāpattivikkhambhitānaṁ kilesānaṁ vasena",
  "atk-abh03a5:6_13": "samayavimuttabhāvaṁ bhajeyya.",
  "atk-abh03a5:7_0": "3. Kuppadhammākuppadhammaniddesesu – yassa adhigato samāpattidhammo kuppati nassati,",
  "atk-abh03a5:7_1": "so kuppadhammo. Rūpasahagatānanti rūpanimittasaṅkhātena rūpena sahagatānaṁ. Tena",
  "atk-abh03a5:7_2": "saddhiṁ pavattānaṁ na vinā rūpārammaṇānaṁ catunnaṁ rūpāvacarajjhānānanti attho. Arūpasahagatānanti",
  "atk-abh03a5:7_3": "rūpato aññaṁ, na rūpanti arūpaṁ. Arūpena sahagatānaṁ tena saddhiṁ pavattānaṁ na vinā",
  "atk-abh03a5:7_4": "arūpārammaṇānaṁ catunnaṁ arūpāvacarajjhānānanti attho. Na nikāmalābhīti pañcahākārehi",
  "atk-abh03a5:7_5": "aciṇṇavasitāya icchitākārena aladdhattā na nikāmalābhī. Appaguṇasamāpattikoti attho.",
  "atk-abh03a5:7_6": "Na akicchalābhīti kicchalābhī dukkhalābhī. Yo āgamanamhi kilese vikkhambhento upacāraṁ",
  "atk-abh03a5:7_7": "pāpento appanaṁ pāpento cittamañjūsaṁ labhanto dukkhena kicchena sasaṅkhārena sappayogena",
  "atk-abh03a5:7_8": "kilamanto taṁ sampadaṁ pāpuṇituṁ sakkoti, so na akicchalābhī nāma. Na akasiralābhīti",
  "atk-abh03a5:7_9": "avipulalābhī. Samāpattiṁ appetvā addhānaṁ pharituṁ na sakkoti. Ekaṁ dve cittavāre",
  "atk-abh03a5:7_10": "vattetvā sahasāva vuṭṭhātīti attho.",
  "atk-abh03a5:8_0": "Yatthicchakanti yasmiṁ okāse samāpattiṁ appetvā nisīdituṁ icchati. Yadicchakanti",
  "atk-abh03a5:8_1": "kasiṇajjhānaṁ vā ānāpānajjhānaṁ vā brahmavihārajjhānaṁ vā asubhajjhānaṁ vāti yaṁ",
  "atk-abh03a5:8_2": "yaṁ samāpattiṁ appetvā nisīdituṁ icchati. Yāvaticchakanti addhānaparicchedena yattakaṁ",
  "atk-abh03a5:8_3": "kālaṁ icchati. Idaṁ vuttaṁ hoti – yattha yattha yaṁ yaṁ samāpattiṁ yattakaṁ addhānaṁ",
  "atk-abh03a5:8_4": "samāpajjitumpi vuṭṭhātumpi icchati, tattha tattha taṁ taṁ samāpattiṁ tattakaṁ addhānaṁ",
  "atk-abh03a5:8_5": "samāpajjitumpi vuṭṭhātumpi na sakkoti. Candaṁ vā sūriyaṁ vā ulloketvā ‘imasmiṁ cande",
  "atk-abh03a5:8_6": "vā sūriye vā ettakaṁ ṭhānaṁ gate vuṭṭhahissāmī’ti paricchinditvā jhānaṁ samāpanno",
  "atk-abh03a5:8_7": "yathāparicchedena vuṭṭhātuṁ na sakkoti, antarāva vuṭṭhāti; samāpattiyā appaguṇatāyāti.",
  "atk-abh03a5:9_0": "Pamādamāgammāti pamādaṁ paṭicca. Ayaṁ vuccatīti ayaṁ evaṁvidho puggalo kuppadhammoti",
  "atk-abh03a5:9_1": "vuccati. Idaṁ pana aṭṭhasamāpattilābhino puthujjanassa sotāpannassa sakadāgāminoti",
  "atk-abh03a5:9_2": "tiṇṇaṁ puggalānaṁ nāmaṁ. Etesañhi samādhipāribandhakā vipassanāpāribandhakā ca dhammā",
  "atk-abh03a5:9_3": "na suvikkhambhitā, na suvikkhālitā, tena tesaṁ samāpatti nassati parihāyati. Sā ca",
  "atk-abh03a5:9_4": "kho neva sīlabhedena, nāpattivītikkamena. Na garukamokkhadhammo panesa appamattakenapi",
  "atk-abh03a5:9_5": "kiccakaraṇīyena vā vattabhedamattakena vā nassati.",
  "atk-abh03a5:10_0": "Tatridaṁ vatthu – eko kira thero samāpattiṁ vaḷañjeti. Tasmiṁ piṇḍāya gāmaṁ paviṭṭhe",
  "atk-abh03a5:10_1": "dārakā pariveṇe kīḷitvā pakkamiṁsu. Thero āgantvā ‘pariveṇaṁ sammajjitabba’nti cintetvā",
  "atk-abh03a5:10_2": "asammajjitvā vihāraṁ pavisitvā ‘samāpattiṁ appessāmī’ti nisīdi. So appetuṁ asakkonto,",
  "atk-abh03a5:10_3": "‘kiṁ nu kho āvaraṇa’nti sīlaṁ āvajjanto appamattakampi vītikkamaṁ adisvā ‘vattabhedo",
  "atk-abh03a5:10_4": "nu kho atthī’ti olokento pariveṇassa asammaṭṭhabhāvaṁ ñatvā sammajjitvā pavisitvā",
  "atk-abh03a5:10_5": "nisīdanto samāpattiṁ appentova nisīdi.",
  "atk-abh03a5:11_0": "4. Akuppadhammaniddeso vuttapaṭipakkhavaseneva veditabbo. Akuppadhammoti idaṁ pana",
  "atk-abh03a5:11_1": "aṭṭhasamāpattilābhino anāgāmissa ceva khīṇāsavassa cāti dvinnaṁ puggalānaṁ nāmaṁ.",
  "atk-abh03a5:11_2": "Tesañhi samādhipāribandhakā vipassanāpāribandhakā ca dhammā suvikkhambhitā suvikkhālitā;",
  "atk-abh03a5:11_3": "tena tesaṁ bhassasaṅgaṇikārāmādikiccena vā aññena vā yena kenaci attano anurūpena",
  "atk-abh03a5:11_4": "pamādena vītināmentānampi samāpatti na kuppati, na nassati. Sukkhavipassakā pana",
  "atk-abh03a5:11_5": "sotāpannasakadāgāmianāgāmikhīṇāsavā imasmiṁ duke na labbhanti; dukamuttakapuggalā",
  "atk-abh03a5:11_6": "nāma honti. Tasmā satthā attano buddhasubuddhatāya heṭṭhā gahite ca aggahite ca saṅkaḍḍhitvā",
  "atk-abh03a5:11_7": "imasmimpi duke saddhiṁ piṭṭhivaṭṭakehi tantiṁ āropento sabbepi ariyapuggalātiādimāha.",
  "atk-abh03a5:11_8": "Aṭṭhannañhi samāpattīnaṁ kuppanaṁ nassanaṁ bhaveyya, lokuttaradhammassa pana sakiṁ",
  "atk-abh03a5:11_9": "paṭividdhassa kuppanaṁ nassanaṁ nāma natthi, taṁ sandhāyetaṁ vuttaṁ.",
  "atk-abh03a5:12_0": "5. Parihānadhammāparihānadhammaniddesāpi kuppadhammākuppadhammaniddesavaseneva veditabbā.",
  "atk-abh03a5:12_1": "Kevalañhi idha puggalassa pamādaṁ paṭicca dhammānaṁ parihānampi aparihānampi gahitanti",
  "atk-abh03a5:12_2": "idaṁ pariyāyadesanāmattameva nānaṁ. Sesaṁ sabbattha tādisameva.",
  "atk-abh03a5:13_0": "7. Cetanābhabbaniddese – cetanābhabboti cetanāya aparihāniṁ āpajjituṁ bhabbo. Sace",
  "atk-abh03a5:13_1": "anusañcetetīti, sace samāpajjati. Samāpattiñhi samāpajjanto anusañceteti nāma. So",
  "atk-abh03a5:13_2": "na parihāyati, itaro parihāyati.",
  "atk-abh03a5:14_0": "8. Anurakkhaṇābhabbaniddese – anurakkhaṇābhabboti anurakkhaṇāya aparihāniṁ āpajjituṁ",
  "atk-abh03a5:14_1": "bhabbo. Sace anurakkhatīti sace anupakāradhamme pahāya upakāradhamme sevanto samāpajjati.",
  "atk-abh03a5:14_2": "Evañhi paṭipajjanto anurakkhati nāma. So na parihāyati, itaro parihāyati.",
  "atk-abh03a5:15_0": "Ime dvepi samāpattiṁ ṭhapetuṁ thāvaraṁ kātuṁ paṭibalā. Cetanābhabbato pana anurakkhaṇābhabbova",
  "atk-abh03a5:15_1": "balavataro. Cetanābhabbo hi upakārānupakāre dhamme na jānāti. Ajānanto upakāradhamme",
  "atk-abh03a5:15_2": "nudati nīharati, anupakāradhamme sevati. So te sevanto samāpattito parihāyati . Anurakkhaṇābhabbo",
  "atk-abh03a5:15_3": "upakārānupakāre dhamme jānāti. Jānanto anupakāradhamme nudati nīharati, upakāradhamme",
  "atk-abh03a5:15_4": "sevati. So te sevanto samāpattito na parihāyati.",
  "atk-abh03a5:16_0": "Yathā hi dve khettapālā eko paṇḍurogena sarogo akkhamo sītādīnaṁ, eko arogo sītādīnaṁ",
  "atk-abh03a5:16_1": "saho. Sarogo heṭṭhākuṭiṁ na otarati, rattārakkhaṁ divārakkhaṁ vijahati. Tassa divā",
  "atk-abh03a5:16_2": "sukamorādayo khettaṁ otaritvā sālisīsaṁ khādanti, rattiṁ migasūkarādayo pavisitvā",
  "atk-abh03a5:16_3": "khalaṁ tacchi taṁ viya chetvā gacchanti. So attano pamattakāraṇā puna bījamattampi",
  "atk-abh03a5:16_4": "na labhati. Itaro rattārakkhaṁ divārakkhaṁ na vijahati. So attano appamattakāraṇā",
  "atk-abh03a5:16_5": "ekakarīsato cattāripi aṭṭhapi sakaṭāni labhati.",
  "atk-abh03a5:17_0": "Tattha sarogakhettapālo viya cetanābhabbo, arogo viya anurakkhaṇābhabbo daṭṭhabbo.",
  "atk-abh03a5:17_1": "Sarogassa attano pamādena puna bījamattassapi alabhanaṁ viya cetanābhabbassa upakārānupakāre",
  "atk-abh03a5:17_2": "dhamme ajānitvā upakāre pahāya anupakāre sevantassa samāpattiyā parihānaṁ. Itarassa",
  "atk-abh03a5:17_3": "attano appamādena ekakarīsamattato catuaṭṭhasakaṭauddharaṇaṁ viya anurakkhaṇābhabbassa",
  "atk-abh03a5:17_4": "upakārānupakāre dhamme jānitvā anupakāre pahāya upakāre sevantassa samāpattiyā aparihānaṁ",
  "atk-abh03a5:17_5": "veditabbaṁ. Evaṁ cetanābhabbato anurakkhaṇābhabbova samāpattiṁ thāvaraṁ kātuṁ balavataroti veditabbo.",
  "atk-abh03a5:18_0": "9. Puthujjananiddese – tīṇi saṁyojanānīti diṭṭhisaṁyojanasīlabbataparāmāsasaṁyojanavicikicchāsaṁyojanāni.",
  "atk-abh03a5:18_1": "Etāni hi phalakkhaṇe pahīnāni nāma honti. Ayaṁ pana phalakkhaṇepi na hotīti dasseti.",
  "atk-abh03a5:18_2": "Tesaṁ dhammānanti tesaṁ saṁyojanadhammānaṁ. Maggakkhaṇasmiñhi tesaṁ pahānāya paṭipanno",
  "atk-abh03a5:18_3": "nāma hoti. Ayaṁ pana maggakkhaṇepi na hoti. Ettāvatā vissaṭṭhakammaṭṭhāno thūlabālaputhujjanova",
  "atk-abh03a5:18_4": "idha kathitoti veditabbo.",
  "atk-abh03a5:19_0": "10. Gotrabhuniddese – yesaṁ dhammānanti yesaṁ gotrabhuñāṇena saddhiṁ uppannānaṁ paropaṇṇāsakusaladhammānaṁ.",
  "atk-abh03a5:19_1": "Ariyadhammassāti lokuttaramaggassa. Avakkanti hotīti okkanti nibbatti pātubhāvo hoti.",
  "atk-abh03a5:19_2": "Ayaṁ vuccatīti ayaṁ nibbānārammaṇena ñāṇena sabbaṁ puthujjanasaṅkhaṁ puthujjanagottaṁ",
  "atk-abh03a5:19_3": "puthujjanamaṇḍalaṁ puthujjanapaññattiṁ atikkamitvā ariyasaṅkhaṁ ariyagottaṁ ariyamaṇḍalaṁ",
  "atk-abh03a5:19_4": "ariyapaññattiṁ okkamanato gotrabhūpuggalo nāma vuccati.",
  "atk-abh03a5:20_0": "11. Bhayūparataniddese – bhayena uparatoti bhayūparato. Sattapi sekkhā puthujjanā",
  "atk-abh03a5:20_1": "ca bhāyitvā pāpato oramanti pāpaṁ na karonti . Tattha puthujjanā duggatibhayaṁ, vaṭṭabhayaṁ,",
  "atk-abh03a5:20_2": "kilesabhayaṁ, upavādabhayanti cattāri bhayāni bhāyanti. Tesu bhāyitabbaṭṭhena duggatiyeva",
  "atk-abh03a5:20_3": "bhayaṁ duggatibhayaṁ. Sesesupi eseva nayo. Tattha puthujjano ‘sace tvaṁ pāpaṁ karissasi,",
  "atk-abh03a5:20_4": "cattāro apāyā mukhaṁ vivaritvā ṭhitacchātaajagarasadisā, tesu dukkhaṁ anubhavanto",
  "atk-abh03a5:20_5": "kathaṁ bhavissasī’ti duggatibhayaṁ bhāyitvā pāpaṁ na karoti. Anamataggasaṁsāravaṭṭaṁyeva",
  "atk-abh03a5:20_6": "pana vaṭṭabhayaṁ nāma. Sabbampi akusalaṁ kilesabhayaṁ nāma. Garahā pana upavādabhayaṁ",
  "atk-abh03a5:20_7": "nāma. Tānipi bhāyitvā puthujjano pāpaṁ na karoti. Sotāpannasakadāgāmianāgāmino pana",
  "atk-abh03a5:20_8": "tayo sekkhā duggatiṁ atītattā sesāni tīṇi bhayāni bhāyitvā pāpaṁ na karonti. Maggaṭṭhakasekkhā",
  "atk-abh03a5:20_9": "āgamanavasena vā asamucchinnabhayattā vā bhayūparatā nāma honti. Khīṇāsavo imesu",
  "atk-abh03a5:20_10": "catūsu bhayesu ekampi na bhāyati. So hi sabbaso samucchinnabhayo; tasmā abhayūparatoti",
  "atk-abh03a5:20_11": "vuccati. Kiṁ pana so upavādampi na bhāyatīti? Na bhāyati. Upavādaṁ pana rakkhatīti",
  "atk-abh03a5:20_12": "vattuṁ vaṭṭati. Doṇuppalavāpigāme khīṇāsavatthero viya.",
  "atk-abh03a5:21_0": "12. Abhabbāgamananiddese – sammattaniyāmāgamanassa abhabboti abhabbāgamano. Kammāvaraṇenāti",
  "atk-abh03a5:21_1": "pañcavidhena ānantariyakammena. Kilesāvaraṇenāti niyatamicchādiṭṭhiyā. Vipākāvaraṇenāti",
  "atk-abh03a5:21_2": "ahetukaduhetukapaṭisandhiyā. Assaddhāti buddhadhammasaṅghesu saddhārahitā. Acchandikāti",
  "atk-abh03a5:21_3": "kattukamyatākusalacchandarahitā. Te ṭhapetvā jambudīpaṁ itaradīpattayavāsino veditabbā.",
  "atk-abh03a5:21_4": "Tesu hi manussā acchandikabhāvaṁ paviṭṭhā nāma. Duppaññāti bhavaṅgapaññārahitā. Abhabbāti",
  "atk-abh03a5:21_5": "appaṭiladdhamaggaphalūpanissayā. Niyāmanti magganiyāmaṁ, sammattaniyāmaṁ. Okkamitunti",
  "atk-abh03a5:21_6": "etaṁ kusalesu dhammesu sammattasaṅkhātaṁ niyāmaṁ okkamituṁ pavisituṁ tattha patiṭṭhātuṁ abhabbā.",
  "atk-abh03a5:22_0": "13. Bhabbāgamananiddeso vuttapaṭipakkhanayena veditabbo. Evamimasmiṁ duke ye ca puggalā",
  "atk-abh03a5:22_1": "pañcānantariyakā, ye ca niyatamicchādiṭṭhikā, yehi ca ahetukaduhetukapaṭisandhi gahitā",
  "atk-abh03a5:22_2": ", ye ca buddhādīnaṁ na saddahanti, yesañca kattukamyatāchando natthi, ye ca aparipuṇṇabhavaṅgapaññā,",
  "atk-abh03a5:22_3": "yesañca maggaphalānaṁ upanissayo natthi, te sabbepi sammattaniyāmaṁ okkamituṁ abhabbā,",
  "atk-abh03a5:22_4": "viparītā bhabbāti vuttā.",
  "atk-abh03a5:23_0": "14. Niyatāniyataniddese – ānantarikāti āntarikakammasamaṅgino. Micchādiṭṭhikāti niyatamicchādiṭṭhisamaṅgino.",
  "atk-abh03a5:23_1": "Sabbepi hete nirayassa atthāya niyatattā niyatā nāma. Aṭṭha pana ariyapuggalā sammābhāvāya",
  "atk-abh03a5:23_2": "uparūparimaggaphalatthāya ceva anupādāparinibbānatthāya ca niyatattā niyatā nāma.",
  "atk-abh03a5:23_3": "Avasesapuggalā pana anibaddhagatikā. Yathā ākāse khittadaṇḍo pathaviyaṁ patanto ‘aggena",
  "atk-abh03a5:23_4": "vā majjhena vā mūlena vā patissatī’ti na ñāyati; evameva ‘asukagatiyā nāma nibbattissantī’ti",
  "atk-abh03a5:23_5": "niyamābhāvā aniyatā nāmāti veditabbā. Yā pana uttarakurukānaṁ niyatagatikatā vuttā,",
  "atk-abh03a5:23_6": "na sā niyatadhammavasena. Micchattasammattaniyatadhammāyeva hi niyatā nāma. Tesañca",
  "atk-abh03a5:23_7": "vasenāyaṁ puggalaniyamo kathitoti.",
  "atk-abh03a5:24_0": "15. Paṭipannakaniddese – maggasamaṅginoti maggaṭṭhakapuggalā. Te hi phalatthāya paṭipannattā",
  "atk-abh03a5:24_1": "paṭipannakā nāma. Phalasamaṅginoti phalapaṭilābhasamaṅgitāya phalasamaṅgino. Phalapaṭilābhato",
  "atk-abh03a5:24_2": "paṭṭhāya hi te phalasamāpattiṁ asamāpannāpi phale ṭhitāyeva nāma.",
  "atk-abh03a5:25_0": "16. Samasīsīniddese – apubbaṁ acarimanti apure apacchā, ekappahārenevāti attho. Pariyādānanti",
  "atk-abh03a5:25_1": "parikkhayo. Ayaṁ vuccatīti ayaṁ puggalo samasīsī nāma vuccati. So panesa tividho",
  "atk-abh03a5:25_2": "hoti – iriyāpathasamasīsī, rogasamasīsī, jīvitasamasīsīti. Tattha yo caṅkamantova",
  "atk-abh03a5:25_3": "vipassanaṁ paṭṭhapetvā arahattaṁ patvā caṅkamantova parinibbāti padumatthero viya;",
  "atk-abh03a5:25_4": "ṭhitakova vipassanaṁ paṭṭhapetvā arahattaṁ patvā ṭhitakova parinibbāti koṭapabbatavihāravāsītissatthero",
  "atk-abh03a5:25_5": "viya; nisinnova vipassanaṁ paṭṭhapetvā arahattaṁ patvā nisinnova parinibbāti, nipannova",
  "atk-abh03a5:25_6": "vipassanaṁ paṭṭhapetvā arahattaṁ patvā nipannova parinibbāti – ayaṁ iriyāpathasamasīsī nāma.",
  "atk-abh03a5:26": "Yo pana ekaṁ rogaṁ patvā antorogeyeva vipassanaṁ paṭṭhapetvā arahattaṁ patvā teneva rogena parinibbāti – ayaṁ rogasamasīsī nāma.",
  "atk-abh03a5:27_0": "Kataro jīvitasamasīsī nāma? ‘‘Sīsanti terasa sīsāni – palibodhasīsañca taṇhā, vinibandhanasīsañca",
  "atk-abh03a5:27_1": "māno, parāmāsasīsañca diṭṭhi, vikkhepasīsañca uddhaccaṁ, saṁkilesasīsañca avijjā,",
  "atk-abh03a5:27_2": "adhimokkhasīsañca saddhā, paggahasīsañca vīriyaṁ, upaṭṭhānasīsañca sati, avikkhepasīsañca",
  "atk-abh03a5:27_3": "samādhi, dassanasīsañca paññā, pavattasīsañca jīvitindriyaṁ, gocarasīsañca vimokkho,",
  "atk-abh03a5:27_4": "saṅkhārasīsañca nirodho’’ti (paṭi. ma. 1.87). Tattha kilesasīsaṁ avijjaṁ arahattamaggo",
  "atk-abh03a5:27_5": "pariyādiyati. Pavattasīsaṁ jīvitindriyaṁ cuticittaṁ pariyādiyati. Avijjāpariyādāyakaṁ",
  "atk-abh03a5:27_6": "cittaṁ jīvitindriyaṁ pariyādātuṁ na sakkoti. Jīvitindriyapariyādāyakaṁ cittaṁ avijjaṁ",
  "atk-abh03a5:27_7": "pariyādātuṁ na sakkoti. Avijjāpariyādāyakaṁ cittaṁ aññaṁ, jīvitindriyapariyādāyakaṁ",
  "atk-abh03a5:27_8": "cittaṁ aññaṁ. Yassa cetaṁ sīsadvayaṁ samaṁ pariyādānaṁ gacchati, so jīvitasamasīsī nāma.",
  "atk-abh03a5:28_0": "Kathamidaṁ samaṁ hotīti? Vārasamatāya. Yasmiñhi vāre maggavuṭṭhānaṁ hoti – sotāpattimagge",
  "atk-abh03a5:28_1": "pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti",
  "atk-abh03a5:28_2": "ekūnavīsatiyā paccavekkhaṇañāṇe patiṭṭhāya bhavaṅgaṁ otaritvā parinibbāyati. Imāya",
  "atk-abh03a5:28_3": "vārasamatāya idaṁ ubhayasīsapariyādānaṁ samaṁ hoti nāma. Tenāyaṁ puggalo jīvitasamasīsīti",
  "atk-abh03a5:28_4": "vuccati. Ayameva ca idha adhippeto.",
  "atk-abh03a5:29_0": "17. Ṭhitakappīniddese – ṭhito kappoti ṭhitakappo, ṭhitakappo assa atthīti ṭhitakappī.",
  "atk-abh03a5:29_1": "Kappaṁ ṭhapetuṁ samatthoti attho. Uḍḍayhanavelā assāti jhāyanakālo bhaveyya. Neva",
  "atk-abh03a5:29_2": "tāvāti yāva esa maggasamaṅgī puggalo sotāpattiphalaṁ na sacchikaroti, neva tāva kappo",
  "atk-abh03a5:29_3": "jhāyeyya. Jhāyamānopi ajjhāyitvāva tiṭṭheyya. Kappavināso hi nāma mahāvikāro mahāpayogo",
  "atk-abh03a5:29_4": "koṭisatasahassacakkavāḷassa jhāyanavasena mahālokavināso. Ayampi evaṁ mahāvināso",
  "atk-abh03a5:29_5": "tiṭṭheyya vāti vadati. Sāsane pana dharamāne ayaṁ kappavināso nāma natthi. Kappavināse",
  "atk-abh03a5:29_6": "sāsanaṁ natthi. Gatakoṭike hi kāle kappavināso nāma hoti. Evaṁ santepi satthā antarāyābhāvaṁ",
  "atk-abh03a5:29_7": "dīpetuṁ idaṁ kāraṇaṁ āhari – ‘‘idampi bhaveyya, maggasamaṅgino pana phalassa antarāyo",
  "atk-abh03a5:29_8": "na sakkā kātu’’nti. Ayaṁ pana puggalo kappaṁ ṭhapento kittakaṁ kālaṁ ṭhapeyyāti?",
  "atk-abh03a5:29_9": "Yasmiṁ vāre maggavuṭṭhānaṁ hoti, atha bhavaṅgaṁ āvaṭṭentaṁ manodvārāvajjanaṁ uppajjati.",
  "atk-abh03a5:29_10": "Tato tīṇi anulomāni, ekaṁ gotrabhucittaṁ, ekaṁ maggacittaṁ, dve phalacittāni, pañca",
  "atk-abh03a5:29_11": "paccavekkhaṇañāṇānīti ettakaṁ kālaṁ ṭhapeyya. Imaṁ panatthaṁ bāhirāya āgantukūpamāyapi",
  "atk-abh03a5:29_12": "evaṁ dīpayiṁsu. Sace hi sotāpattimaggasamaṅgissa matthakūpari yojanikaṁ ekagghanaselaṁ",
  "atk-abh03a5:29_13": "tivaṭṭāya rajjuyā bandhitvā olambeyya, ekasmiṁ vaṭṭe chinne dvīhi olambeyya, dvīsu",
  "atk-abh03a5:29_14": "chinnesu ekena olambeyyeva, tasmimpi chinne abbhakūṭaṁ viya ākāse tiṭṭheyya, na tveva",
  "atk-abh03a5:29_15": "tassa puggalassa maggānantaraphalassa antarāyaṁ kareyyāti. Ayaṁ pana dīpanā parittā,",
  "atk-abh03a5:29_16": "purimāva mahantā. Na kevalaṁ pana sotāpattimaggaṭṭhova kappaṁ ṭhapeti, itare maggasamaṅginopi",
  "atk-abh03a5:29_17": "ṭhapentiyeva. Tena bhagavā heṭṭhā gahitañca aggahitañca sabbaṁ saṅkaḍḍhitvā saddhiṁ",
  "atk-abh03a5:29_18": "piṭṭhivaṭṭakapuggalehi imaṁ tantiṁ āropesi – ‘‘sabbepi maggasamaṅgino puggalā ṭhitakappino’’ti.",
  "atk-abh03a5:30": "18. Ariyaniddese – kilesehi ārakattā ariyā. Sadevakena lokena araṇīyattā ariyā. Ariyaṭṭho nāma parisuddhaṭṭhoti parisuddhattāpi ariyā. Sesā aparisuddhatāya anariyā.",
  "atk-abh03a5:31_0": "19. Sekkhaniddese – maggasamaṅgino maggakkhaṇe, phalasamaṅgino ca phalakkhaṇe, adhisīlasikkhādikā",
  "atk-abh03a5:31_1": "tissopi sikkhā sikkhantiyevāti sekkhā. Arahatā pana arahattaphalakkhaṇe tisso sikkhā",
  "atk-abh03a5:31_2": "sikkhitā. Puna tassa sikkhanakiccaṁ natthīti asekkhā. Iti satta ariyā sikkhantīti",
  "atk-abh03a5:31_3": "sekkhā. Khīṇāsavā aññassa santike sīlādīnaṁ sikkhitattā sikkhitaasekkhā nāma. Buddhapaccekabuddhā",
  "atk-abh03a5:31_4": "sayambhūtatāya asikkhitaasekkhā nāma. Sesapuggalā neva sikkhanti na sikkhitāti nevasekkhānāsekkhā.",
  "atk-abh03a5:32_0": "20. Tevijjaniddese – paṭhamaṁ pubbenivāsadibbacakkhuñāṇāni nibbattetvā pacchā arahattaṁ",
  "atk-abh03a5:32_1": "pattopi, paṭhamaṁ arahattaṁ patvā pacchā pubbenivāsadibbacakkhuñāṇanibbattakopi tevijjoyeva",
  "atk-abh03a5:32_2": "nāma. Suttantakathā pana pariyāyadesanā abhidhammakathā nippariyāyadesanāti imasmiṁ",
  "atk-abh03a5:32_3": "ṭhāne āgamanīyameva dhuraṁ. Tasmā paṭhamaṁ dve vijjā nibbattetvā pacchā arahattaṁ",
  "atk-abh03a5:32_4": "pattova idha adhippeto. Chaḷabhiññepi eseva nayo.",
  "atk-abh03a5:33_0": "22. Sammāsambuddhaniddese – pubbe ananussutesūti pacchimabhave saccappaṭivedhato",
  "atk-abh03a5:33_1": "pubbe aññassa kassaci santike assutapubbesu. Tato purimapurimesu pana bhavesu sabbaññubodhisattā",
  "atk-abh03a5:33_2": "buddhasāsane pabbajitvā tīṇi piṭakāni uggahetvā gatapaccāgatavattaṁ āruyha kammaṭṭhānaṁ",
  "atk-abh03a5:33_3": "anulomaṁ gotrabhuṁ āhacca ṭhapenti. Tasmā pacchimabhavasmiṁyeva anācariyakabhāvaṁ",
  "atk-abh03a5:33_4": "sandhāyetaṁ vuttaṁ. Tadā hi tathāgato pūritapāramittā aññassa santike sāmaṁ ananussutesu",
  "atk-abh03a5:33_5": "saṅkhatāsaṅkhatadhammesu ‘‘idaṁ dukkhaṁ…pe… ayaṁ dukkhanirodhagāminī paṭipadā’’ti",
  "atk-abh03a5:33_6": "attapaccakkhena ñāṇena cattāri saccāni abhisambujjhati.",
  "atk-abh03a5:34_0": "Tattha cāti tasmiñca catusaccasambodhisaṅkhāte arahattamagge. Sabbaññutaṁ pāpuṇāti",
  "atk-abh03a5:34_1": "balesu ca vasībhāvanti sabbaññutaññāṇañceva balesu ca ciṇṇavasībhāvaṁ pāpuṇāti. Buddhānañhi",
  "atk-abh03a5:34_2": "sabbaññutaññāṇassa ceva dasabalañāṇassa ca adhigamanato paṭṭhāya aññaṁ kātabbaṁ nāma",
  "atk-abh03a5:34_3": "natthi. Yathā pana ubhatosujātassa khattiyakumārassa abhisekappattito paṭṭhāya ‘idaṁ",
  "atk-abh03a5:34_4": "nāma issariyaṁ anāgata’nti na vattabbaṁ, sabbaṁ āgatameva hoti. Evameva buddhānaṁ",
  "atk-abh03a5:34_5": "arahattamaggassa āgamanato paṭṭhāya ‘ayaṁ nāma guṇo na āgato, na paṭividdho, na paccakkho’ti",
  "atk-abh03a5:34_6": "na vattabbo, sabbepi sabbaññuguṇā āgatā paṭividdhā paccakkhakatāva honti. Ayaṁ vuccatīti",
  "atk-abh03a5:34_7": "ayaṁ evaṁ pāramīpūraṇasiddhānubhāvena ariyamaggena paṭividdhasabbaññuguṇo puggalo",
  "atk-abh03a5:34_8": "sammāsambuddhoti vuccati.",
  "atk-abh03a5:35_0": "23. Paccekabuddhaniddesepi – pubbe ananussutesūti pade pubbe vuttanayeneva attho",
  "atk-abh03a5:35_1": "veditabbo. Paccekabuddhopi hi pacchimabhave anācariyako attukkaṁsikañāṇeneva paṭividdhasacco",
  "atk-abh03a5:35_2": "sabbaññutaññāṇañceva balesu ca ciṇṇavasībhāvaṁ na pāpuṇāti.",
  "atk-abh03a5:36_0": "24. Ubhatobhāgavimuttaniddese – aṭṭha vimokkhe kāyena phusitvā viharatīti aṭṭha samāpattiyo",
  "atk-abh03a5:36_1": "sahajātanāmakāyena paṭilabhitvā viharati. Paññāya cassa disvāti vipassanāpaññāya",
  "atk-abh03a5:36_2": "saṅkhāragataṁ, maggapaññāya cattāri saccāni passitvā cattāropi āsavā khīṇā honti.",
  "atk-abh03a5:36_3": "Ayaṁ vuccatīti ayaṁ evarūpo puggalo ubhatobhāgavimutto nāmāti vuccati. Ayañhi dvīhi",
  "atk-abh03a5:36_4": "bhāgehi dve vāre vimuttoti ubhatobhāgavimutto. Tatrāyaṁ theravādo – tipiṭakacūḷanāgatthero",
  "atk-abh03a5:36_5": "tāva āha – ‘‘samāpattiyā vikkhambhanavimokkhena, maggena samucchedavimokkhena vimuttoti",
  "atk-abh03a5:36_6": "ubhatobhāgehi dve vāre vimutto’’ti. Tipiṭakamahādhammarakkhitatthero ‘‘nāmanissitako eso’’ti vatvā –",
  "atk-abh03a5:37": "‘‘Accī yathā vātavegena khittā, (upasīvāti bhagavā;)",
  "atk-abh03a5:38": "Atthaṁ paleti na upeti saṅkhaṁ;",
  "atk-abh03a5:39": "Evaṁ munī nāmakāyā vimutto,",
  "atk-abh03a5:40": "Atthaṁ paleti na upeti saṅkha’’nti. (su. ni. 1080);",
  "atk-abh03a5:41_0": "Vatvā suttaṁ āharitvā ‘‘nāmakāyato ca rūpakāyato ca suvimuttattā ubhatobhāgavimutto’’ti",
  "atk-abh03a5:41_1": "āha. Tipiṭakacūḷābhayatthero panāha – ‘‘samāpattiyā vikkhambhanavimokkhena ekavāraṁ",
  "atk-abh03a5:41_2": "vimutto maggena samucchedavimokkhena ekavāraṁ vimuttoti ubhatobhāgavimutto’’ti. Ime",
  "atk-abh03a5:41_3": "pana tayopi therā paṇḍitā, ‘tiṇṇampi vāde kāraṇaṁ dissatī’ti tiṇṇampi vādaṁ tantiṁ katvā ṭhapayiṁsu.",
  "atk-abh03a5:42_0": "Saṅkhepato pana arūpasamāpattiyā rūpakāyato vimutto, maggena nāmakāyato vimuttoti",
  "atk-abh03a5:42_1": "ubhohi bhāgehi vimuttattā ubhatobhāgavimutto. So catunnaṁ arūpasamāpattīnaṁ ekekato",
  "atk-abh03a5:42_2": "vuṭṭhāya saṅkhāre sammasitvā arahattaṁ pattānaṁ catunnaṁ, nirodhā vuṭṭhāya arahattaṁ",
  "atk-abh03a5:42_3": "pattassa anāgāmino ca vasena pañcavidho hoti. Tattha purimā cattāro samāpattisīsaṁ",
  "atk-abh03a5:42_4": "nirodhaṁ na samāpajjantīti pariyāyena ubhatobhāgavimuttā nāma. Aṭṭhasamāpattilābhī",
  "atk-abh03a5:42_5": "anāgāmī taṁ samāpajjitvā tato vuṭṭhāya vipassanaṁ vaḍḍhetvā arahattaṁ pattoti nippariyāyena",
  "atk-abh03a5:42_6": "ubhatobhāgavimuttaseṭṭho nāma. Nanu ca arūpāvacarajjhānampi upekkhācittekaggatāhi",
  "atk-abh03a5:42_7": "duvaṅgikaṁ rūpāvacaracatutthajjhānampi, tasmā tampi padaṭṭhānaṁ katvā arahattaṁ pattena",
  "atk-abh03a5:42_8": "ubhatobhāgavimuttena bhavitabbanti? Na bhavitabbaṁ. Kasmā? Rūpakāyato avimuttattā.",
  "atk-abh03a5:42_9": "Tañhi kilesakāyatova vimuttaṁ, na rūpakāyato; tasmā tato vuṭṭhāya arahattaṁ patto",
  "atk-abh03a5:42_10": "ubhatobhāgavimutto nāma na hoti . Arūpāvacaraṁ pana nāmakāyato ca vimuttaṁ rūpakāyato",
  "atk-abh03a5:42_11": "cāti tadeva pādakaṁ katvā arahattaṁ patto ubhatobhāgavimutto hotīti veditabbo.",
  "atk-abh03a5:43_0": "25. Paññāvimuttaniddese – paññāya vimuttoti paññāvimutto. So sukkhavipassako catūhi",
  "atk-abh03a5:43_1": "jhānehi vuṭṭhāya arahattaṁ pattā cattāro cāti pañcavidho hoti. Etesu hi ekopi aṭṭhavimokkhalābhī",
  "atk-abh03a5:43_2": "na hoti. Teneva na heva kho aṭṭha vimokkhetiādimāha. Arūpāvacarajjhānesu pana ekasmiṁ",
  "atk-abh03a5:43_3": "sati ubhatobhāgavimuttoyeva nāma hotīti.",
  "atk-abh03a5:44_0": "26. Kāyasakkhiniddese – ekacce āsavāti heṭṭhimamaggattayavajjhā. Ayaṁ vuccatīti ayaṁ",
  "atk-abh03a5:44_1": "evarūpo puggalo kāyasakkhīti vuccati. So hi phuṭṭhantaṁ sacchikarotīti kāyasakkhī.",
  "atk-abh03a5:44_2": "Jhānaphassaṁ paṭhamaṁ phusati, pacchā nirodhaṁ nibbānaṁ sacchikarotītipi kāyasakkhī.",
  "atk-abh03a5:44_3": "So sotāpattiphalaṭṭhaṁ ādiṁ katvā yāva arahattamaggaṭṭhā chabbidho hoti.",
  "atk-abh03a5:45_0": "27. Diṭṭhippattaniddese – idaṁ dukkhanti idaṁ dukkhaṁ, ettakaṁ dukkhaṁ, na ito uddhaṁ",
  "atk-abh03a5:45_1": "dukkhaṁ. Dukkhasamudayādīsupi eseva nayo. Yathābhūtaṁ pajānātīti ṭhapetvā taṇhaṁ",
  "atk-abh03a5:45_2": "pañcupādānakkhandhe ‘dukkhasacca’nti yāthāvasarasato pajānāti. Taṇhā pana dukkhaṁ",
  "atk-abh03a5:45_3": "janeti nibbatteti, pabhāveti, tato taṁ dukkhaṁ samudeti; tasmā naṁ ayaṁ ‘dukkhasamudayo’ti",
  "atk-abh03a5:45_4": "yathābhūtaṁ pajānāti. Yasmā pana idaṁ dukkhañca samudayo ca nibbānaṁ patvā nirujjhanti",
  "atk-abh03a5:45_5": "vūpasammanti appavattiṁ gacchanti; tasmā naṁ ‘ayaṁ dukkhanirodho’ti yathābhūtaṁ pajānāti.",
  "atk-abh03a5:45_6": "Ariyo pana aṭṭhaṅgiko maggo, taṁ dukkhanirodhaṁ gacchati; tena taṁ ‘ayaṁ dukkhanirodhagāminī",
  "atk-abh03a5:45_7": "paṭipadā’ti yathābhūtaṁ pajānāti. Ettāvatā nānākkhaṇe saccavavatthānaṁ dassitaṁ.",
  "atk-abh03a5:45_8": "Idāni ekakkhaṇe dassetuṁ tathāgatappaveditātiādimāha. Tattha tathāgatappaveditāti",
  "atk-abh03a5:45_9": "mahābodhimaṇḍe nisīdatvā tathāgatena paṭividdhā viditā pākaṭīkatā. Dhammāti catusaccadhammā.",
  "atk-abh03a5:45_10": "Vodiṭṭhā hontīti sudiṭṭhā honti. Vocaritāti sucaritā. Tesu anena paññā suṭṭhu carāpitā",
  "atk-abh03a5:45_11": "hotīti attho. Ayaṁ vuccatīti ayaṁ evarūpo puggalo diṭṭhippattoti vuccati. Ayañhi",
  "atk-abh03a5:45_12": "diṭṭhantaṁ patto. ‘‘Dukkhā saṅkhārā, sukho nirodho’’ti ñāṇaṁ hoti . Diṭṭhaṁ viditaṁ",
  "atk-abh03a5:45_13": "sacchikataṁ passitaṁ paññāyāti diṭṭhappatto. Ayampi kāyasakkhī viya chabbidhova hoti.",
  "atk-abh03a5:46_0": "28. Saddhāvimuttaniddese – no ca kho yathā diṭṭhippattassāti yathā diṭṭhippattassa",
  "atk-abh03a5:46_1": "āsavā parikkhīṇā, na evaṁ saddhāvimuttassāti attho. Kiṁ pana nesaṁ kilesappahāne",
  "atk-abh03a5:46_2": "nānattaṁ atthīti? Natthi. Atha kasmā saddhāvimutto diṭṭhippattaṁ na pāpuṇātīti? Āgamanīyanānattena.",
  "atk-abh03a5:46_3": "Diṭṭhippato hi āgamanamhi kilese vikkhambhento appadukkhena appakasirena akilamantova",
  "atk-abh03a5:46_4": "vikkhambhetuṁ sakkoti. Saddhāvimutto pana dukkhena kasirena kilamanto hutvā vikkhambhetuṁ",
  "atk-abh03a5:46_5": "sakkoti, tasmā diṭṭhippattaṁ na pāpuṇāti. Apica nesaṁ paññāyapi nānattaṁ atthiyeva.",
  "atk-abh03a5:46_6": "Diṭṭhippattassa hi upari tiṇṇaṁ maggānaṁ vipassanāñāṇaṁ tikkhaṁ sūraṁ pasannaṁ hutvā",
  "atk-abh03a5:46_7": "vahati. Saddhāvimuttassa vipassanāñāṇaṁ no tikkhaṁ sūraṁ pasannaṁ hutvā vahati, tasmāpi",
  "atk-abh03a5:46_8": "so diṭṭhippattaṁ na pāpuṇāti.",
  "atk-abh03a5:47_0": "Yathā hi dvīsu taruṇesu sippaṁ dassentesu ekassa hatthe tikhiṇo asi, ekassa kuṇṭho.",
  "atk-abh03a5:47_1": "Tikhiṇena asinā kadalī chijjamānā saddaṁ na karoti. Kuṇṭhena asinā chijjamānā ‘kaṭakaṭā’ti",
  "atk-abh03a5:47_2": "saddaṁ karoti. Tattha tikhiṇena asinā saddaṁ akarontiyā eva kadaliyā chedanaṁ viya",
  "atk-abh03a5:47_3": "diṭṭhippattassa tiṇṇaṁ maggānaṁ vipassanāñāṇassa tikhiṇasūravippasannabhāvo. Kuṇṭhena",
  "atk-abh03a5:47_4": "asinā saddaṁ karontiyāpi kadaliyā chedanaṁ viya saddhāvimuttassa tiṇṇaṁ maggānaṁ",
  "atk-abh03a5:47_5": "vipassanāñāṇassa atikhiṇaasūraappasannabhāvo veditabbo. Imaṁ pana nayaṁ ‘no’ti paṭikkhipitvā,",
  "atk-abh03a5:47_6": "āgamanīyanānatteneva saddhāvimutto diṭṭhippattaṁ na pāpuṇātīti sanniṭṭhānaṁ kataṁ.",
  "atk-abh03a5:48_0": "Āgamaṭṭhakathāsu pana vuttaṁ – ‘‘etesu hi saddhāvimuttassa pubbabhāgamaggakkhaṇe",
  "atk-abh03a5:48_1": "saddahantassa viya okappentassa viya adhimuccantassa viya ca kilesakkhayo hoti. Diṭṭhippattassa",
  "atk-abh03a5:48_2": "pubbabhāgamaggakkhaṇe kilesacchedakañāṇaṁ adandhaṁ tikhiṇaṁ sūraṁ hutvā vahati. Tasmā",
  "atk-abh03a5:48_3": "yathā nāma atikhiṇena asinā kadaliṁ chindantassa chinnaṭṭhānaṁ na maṭṭhaṁ hoti, asi",
  "atk-abh03a5:48_4": "na sīghaṁ vahati, saddo suyyati, balavataro vāyāmo kātabbo hoti ; evarūpā saddhāvimuttassa",
  "atk-abh03a5:48_5": "pubbabhāgamaggabhāvanā. Yathā pana sunisiteneva asinā kadaliṁ chindantassa chinnaṭṭhānaṁ",
  "atk-abh03a5:48_6": "maṭṭhaṁ hoti, asi sīghaṁ vahati, saddo na suyyati, balavavāyāmakiccaṁ na hoti; evarūpā",
  "atk-abh03a5:48_7": "diṭṭhippattassa pubbabhāgamaggabhāvanā veditabbā’’ti. Ayaṁ vuccatīti ayaṁ evarūpo",
  "atk-abh03a5:48_8": "puggalo saddhāvimuttoti vuccati. Ayañhi saddahanto vimuttoti saddhāvimutto. Ayampi",
  "atk-abh03a5:48_9": "kāyasakkhī viya chabbidhova hoti.",
  "atk-abh03a5:49_0": "29. Dhammānusārīniddese – paṭipannassāti iminā sotāpattimaggaṭṭho dassito. Adhimattanti",
  "atk-abh03a5:49_1": "balavaṁ. Paññaṁ vāhetīti paññāvāhī. Paññā imaṁ puggalaṁ vahatīti paññāvāhītipi vuttaṁ",
  "atk-abh03a5:49_2": "hoti. Paññāpubbaṅgamanti paññaṁ purecārikaṁ katvā. Ayaṁ vuccatīti ayaṁ evarūpo puggalo",
  "atk-abh03a5:49_3": "dhammānusārīti vuccati. So hi paññāsaṅkhātena dhammena sarati anussaratīti dhammānusārī.",
  "atk-abh03a5:49_4": "Sotāpattimaggaṭṭhassevetaṁ nāmaṁ. Phale pana patte diṭṭhippatto nāma hoti.",
  "atk-abh03a5:50_0": "30. Saddhānusārīniddesepi – saddhaṁ vāhetīti saddhāvāhī. Saddhā imaṁ puggalaṁ vahatīti",
  "atk-abh03a5:50_1": "saddhāvāhītipi vuttameva. Saddhāpubbaṅgamanti saddhaṁ purecārikaṁ katvā. Ayaṁ vuccatīti",
  "atk-abh03a5:50_2": "ayaṁ evarūpo puggalo saddhānusārīti vuccati. So hi saddhāya sarati. Anussaratīti",
  "atk-abh03a5:50_3": "saddhānusārī. Sotāpattimaggaṭṭhassevetaṁ nāmaṁ. Phale pana patte saddhāvimutto nāma",
  "atk-abh03a5:50_4": "hoti. Lokuttaradhammañhi nibbattentānaṁ dve dhurāni nāma, dve abhinivesā nāma, dve",
  "atk-abh03a5:50_5": "sīsāni nāma. Tattha saddhādhuraṁ paññādhuranti – dve dhurāni nāma. Eko pana bhikkhu",
  "atk-abh03a5:50_6": "samathābhinivesena abhinivisati, eko vipassanābhinivesenāti – ime dve abhinivesā",
  "atk-abh03a5:50_7": "nāma. Eko ca matthakaṁ pāpuṇanto ubhatobhāgavimutto hoti, eko paññāvimuttoti – imāni",
  "atk-abh03a5:50_8": "dve sīsāni nāma. Ye keci hi lokuttaradhammaṁ nibbattenti, sabbe te ime dve dhamme",
  "atk-abh03a5:50_9": "dhuraṁ katvā imesu dvīsu ṭhānesu abhinivisitvā imehi dvīhi ṭhānehi vimuccanti. Tesu",
  "atk-abh03a5:50_10": "yo bhikkhu aṭṭhasamāpattilābhī paññaṁ dhuraṁ katvā samathavasena abhiniviṭṭho aññataraṁ",
  "atk-abh03a5:50_11": "arūpasamāpattiṁ padaṭṭhānaṁ katvā vipassanaṁ paṭṭhapetvā arahattaṁ pāpuṇāti, so sotāpattimaggakkhaṇe",
  "atk-abh03a5:50_12": "dhammānusārī nāma. Parato pana chasu ṭhānesu kāyasakkhī nāma. Arahattaphale patte",
  "atk-abh03a5:50_13": "ubhatobhāgavimutto nāma.",
  "atk-abh03a5:51_0": "Aparo paññameva dhuraṁ katvā vipassanāvasena abhiniviṭṭho suddhasaṅkhāre vā rūpāvacarajjhānesu",
  "atk-abh03a5:51_1": "vā aññataraṁ sammasitvā arahattaṁ pāpuṇāti, ayampi sotāpattimaggakkhaṇeyeva dhammānusārī",
  "atk-abh03a5:51_2": "nāma. Parato pana chasu ṭhānesu diṭṭhippatto nāma. Arahatte patte paññāvimutto nāma.",
  "atk-abh03a5:51_3": "Idha dve nāmāni apubbāni, tāni purimehi saddhiṁ pañca honti. Aparo aṭṭhasamāpattilābhī",
  "atk-abh03a5:51_4": "saddhaṁ dhuraṁ katvā samādhivasena abhiniviṭṭho aññataraṁ arūpasamāpattiṁ padaṭṭhānaṁ",
  "atk-abh03a5:51_5": "katvā vipassanaṁ paṭṭhapetvā arahattaṁ pāpuṇāti – ayaṁ sotāpattimaggakkhaṇe saddhānusārī",
  "atk-abh03a5:51_6": "nāma. Parato chasu ṭhānesu kāyasakkhīyeva nāma. Arahatte patte ubhatobhāgavimuttoyeva",
  "atk-abh03a5:51_7": "nāma. Idha ekameva nāmaṁ apubbaṁ. Tena saddhiṁ purimāni pañca cha honti. Aparo saddhameva",
  "atk-abh03a5:51_8": "dhuraṁ katvā vipassanāvasena abhiniviṭṭho suddhasaṅkhāre vā rūpāvacarajjhānesu vā",
  "atk-abh03a5:51_9": "aññataraṁ sammasitvā arahattaṁ pāpuṇāti. Ayampi sotāpattimaggakkhaṇe saddhānusārī",
  "atk-abh03a5:51_10": "nāma. Parato chasu ṭhānesu saddhāvimutto nāma. Arahatte patte paññāvimutto nāma.",
  "atk-abh03a5:51_11": "Idhāpi ekameva nāmaṁ apubbaṁ. Tena saddhiṁ purimāni cha satta honti. Ime satta puggalā",
  "atk-abh03a5:51_12": "loke aggadakkhiṇeyyā nāmāti.",
  "atk-abh03a5:52_0": "31. Sattakkhattuparamaniddese – sattakkhattunti sattavāre. Sattakkhattuparamā bhavūpapatti",
  "atk-abh03a5:52_1": "attabhāvaggahaṇaṁ assa, tato paraṁ aṭṭhamaṁ bhavaṁ nādiyatīti sattakkhattuparamo.",
  "atk-abh03a5:52_2": "Sotāpanno hotīti ettha sototi ariyamaggo, tena samannāgato sotāpanno nāma. Yathāha –",
  "atk-abh03a5:53_0": "‘‘Soto sototi hidaṁ, sāriputta, vuccati. Katamo nu kho, sāriputta, sototi? Ayameva",
  "atk-abh03a5:53_1": "hi, bhante, ariyo aṭṭhaṅgiko maggo soto, seyyathidaṁ – sammādiṭṭhi…pe… sammāsamādhīti.",
  "atk-abh03a5:53_2": "Sotāpanno sotāpannoti, hidaṁ, sāriputta, vuccati. Katamo nu kho, sāriputta, sotāpannoti?",
  "atk-abh03a5:53_3": "Yo hi, bhante, iminā ariyena aṭṭhaṅgikena maggena samannāgato ayaṁ vuccati sotāpanno,",
  "atk-abh03a5:53_4": "svāyaṁ āyasmā evaṁnāmo evaṁgotto iti vā’’ti (saṁ. ni. 5.1001).",
  "atk-abh03a5:54": "Evaṁ maggakkhaṇepi sotāpanno nāma hoti. Idha pana maggena phalassa nāmaṁ dinnanti phalakkhaṇe sotāpanno adhippeto.",
  "atk-abh03a5:55_0": "Avinipātadhammoti vinipātasaṅkhātaṁ apāyaṁ upapattivasena anāgamanasabhāvo. Niyatoti",
  "atk-abh03a5:55_1": "magganiyāmena niyato. Sambodhiparāyaṇoti bujjhanakabhāvaparāyaṇo. So hi paṭiladdhamaggena",
  "atk-abh03a5:55_2": "bujjhatīti sambodhiparāyaṇo. Upari tīhi maggehi avassaṁ bujjhissatīti sambodhiparāyaṇo.",
  "atk-abh03a5:55_3": "Deve ca manusse cāti devalokañca manussalokañca. Sandhāvitvā saṁsaritvāti paṭisandhivasena",
  "atk-abh03a5:55_4": "aparāparaṁ gantvā. Dukkhassantaṁ karotīti vaṭṭadukkhassa pariyantaṁ parivaṭumaṁ karoti.",
  "atk-abh03a5:55_5": "Ayaṁ vuccatīti ayaṁ evarūpo puggalo sattakkhattuparamo nāma vuccati. Ayaṁ pana kālena",
  "atk-abh03a5:55_6": "devalokassa kālena manussalokassa vasena missakabhavena kathitoti veditabbo.",
  "atk-abh03a5:56_0": "32. Kolaṁkolaniddese – kulato kulaṁ gacchatīti kolaṁkolo. Sotāpattiphalasacchikiriyato",
  "atk-abh03a5:56_1": "hi paṭṭhāya nīce kule upapatti nāma natthi, mahābhogakulesuyeva nibbattatīti attho.",
  "atk-abh03a5:56_2": "Dve vā tīṇi vā kulānīti devamanussavasena dve vā tayo vā bhave. Iti ayampi missakabhaveneva",
  "atk-abh03a5:56_3": "kathito. Desanāmattameva cetaṁ – ‘dve vā tīṇi vā’ti. Yāva chaṭṭhabhavā saṁsarantopi",
  "atk-abh03a5:56_4": "pana kolaṁkolova hoti.",
  "atk-abh03a5:57_0": "33. Ekabījiniddese – khandhabījaṁ nāma kathitaṁ. Yassa hi sotāpannassa ekaṁyeva khandhabījaṁ",
  "atk-abh03a5:57_1": "atthi, ekaṁ attabhāvaggahaṇaṁ, so ekabījī nāma. Mānusakaṁ bhavanti idaṁ panettha",
  "atk-abh03a5:57_2": "desanāmattameva. Devabhavaṁ nibbattetītipi pana vattuṁ vaṭṭatiyeva. Bhagavatā gahitanāmavaseneva",
  "atk-abh03a5:57_3": "cetāni etesaṁ nāmāni. Ettakaṁ ṭhānaṁ gato sattakkhattuparamo nāma hoti, ettakaṁ kolaṁkolo,",
  "atk-abh03a5:57_4": "ettakaṁ ekabījīti bhagavatā etesaṁ nāmaṁ gahitaṁ. Niyamato pana ayaṁ sattakkhattuparamo,",
  "atk-abh03a5:57_5": "ayaṁ kolaṁkolo, ayaṁ ekabījīti natthi.",
  "atk-abh03a5:58_0": "Ko pana tesaṁ etaṁ pabhedaṁ niyametīti? Keci tāva therā ‘pubbahetu niyametī’ti vadanti,",
  "atk-abh03a5:58_1": "keci ‘paṭhamamaggo’, keci ‘upari tayo maggā’, keci ‘tiṇṇaṁ maggānaṁ vipassanā’ti.",
  "atk-abh03a5:58_2": "Tattha ‘pubbahetu niyametī’ti vāde ‘paṭhamamaggassa upanissayo kato nāma hoti, upari",
  "atk-abh03a5:58_3": "tayo maggā nirupanissayā uppannā’ti vacanaṁ āpajjati. ‘Paṭhamamaggo niyametī’ti vāde",
  "atk-abh03a5:58_4": "upari tiṇṇaṁ maggānaṁ niratthakatā āpajjati. ‘Upari tayo maggā niyamentī’ti vāde",
  "atk-abh03a5:58_5": "‘aṭṭhamamagge anuppanneyeva upari tayo maggā uppannā’ti āpajjati. ‘Tiṇṇaṁ maggānaṁ",
  "atk-abh03a5:58_6": "vipassanā niyametī’ti vādo pana yujjati. Sace hi upari tiṇṇaṁ maggānaṁ vipassanā",
  "atk-abh03a5:58_7": "balavatī hoti, ekabījī nāma hoti; tato mandatarāya kolaṁkolo; tato mandatarāya sattakkhattuparamoti.",
  "atk-abh03a5:59_0": "Ekacco hi sotāpanno vaṭṭajjhāsayo hoti, vaṭṭābhirato, punappunaṁ vaṭṭasmiṁyeva vicarati",
  "atk-abh03a5:59_1": "sandissati. Anāthapiṇḍiko seṭṭhi, visākhā upāsikā, cūḷarathamahārathā devaputtā,",
  "atk-abh03a5:59_2": "anekavaṇṇo devaputto, sakko devarājā, nāgadatto devaputtoti ime hi ettakā janā vaṭṭajjhāsayā",
  "atk-abh03a5:59_3": "vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,",
  "atk-abh03a5:59_4": "ime idha na gahitā. Na kevalañcime; yopi manussesuyeva sattakkhattuṁ saṁsaritvā arahattaṁ",
  "atk-abh03a5:59_5": "pāpuṇāti, yopi devaloke nibbatto devesuyeva sattakkhattuṁ aparāparaṁ saṁsaritvā arahattaṁ",
  "atk-abh03a5:59_6": "pāpuṇāti, imepi idha na gahitā. Missakabhavavaseneva panettha sattakkhattuparamakolaṁkolā",
  "atk-abh03a5:59_7": "mānusakabhavanibbattakoyeva ca ekabījī gahitoti veditabbo. Tattha ekeko dukkhāpaṭipadādivasena",
  "atk-abh03a5:59_8": "catubbidhabhāvaṁ āpajjati. Saddhādhureneva cattāro sattakkhattuparamā, cattāro kolaṁkolā,",
  "atk-abh03a5:59_9": "cattāro ekabījinoti dvādasa honti. Sace paññāya sakkā nibbattetuṁ, ‘ahaṁ lokuttaraṁ",
  "atk-abh03a5:59_10": "dhammaṁ nibbattessāmī’ti evaṁ paññaṁ dhuraṁ katvā sattakkhattuparamādibhāvaṁ pattāpi",
  "atk-abh03a5:59_11": "paṭipadāvasena dvādasevāti ime catuvīsati sotāpannā ihaṭṭhakanijjhānikavaseneva imasmiṁ",
  "atk-abh03a5:59_12": "ṭhāne kathitāti veditabbā.",
  "atk-abh03a5:60_0": "34. Sakadāgāminiddese – paṭisandhivasena sakiṁ āgacchatīti sakadāgāmī. Sakidevāti",
  "atk-abh03a5:60_1": "ekavāraṁyeva. Imaṁ lokaṁ āgantvāti iminā pañcasu sakadāgāmīsu cattāro vajjetvā ekova",
  "atk-abh03a5:60_2": "gahito. Ekacco hi idha sakadāgāmiphalaṁ patvā idheva parinibbāyati, ekacco idha patvā",
  "atk-abh03a5:60_3": "devaloke parinibbāyati, ekacco devaloke patvā tattheva parinibbāyati, ekacco devaloke",
  "atk-abh03a5:60_4": "patvā idhūpapajjitvā parinibbāyati – ime cattāropi idha na gahitā. Yo pana idha patvā",
  "atk-abh03a5:60_5": "devaloke yāvatāyukaṁ vasitvā puna idhūpapajjitvā parinibbāyati – ayaṁ ekova idha",
  "atk-abh03a5:60_6": "gahitoti veditabbo. Sesamettha yaṁ vattabbaṁ siyā taṁ sabbaṁ heṭṭhā dhammasaṅgahaṭṭhakathāyaṁ",
  "atk-abh03a5:60_7": "lokuttarakusalaniddese vuttameva. Imassa pana sakadāgāmino ekabījinā saddhiṁ kiṁ",
  "atk-abh03a5:60_8": "nānākaraṇanti? Ekabījissa ekāva paṭisandhi, sakadāgāmissa dve paṭisandhiyo – idaṁ",
  "atk-abh03a5:60_9": "nesaṁ nānākaraṇanti.",
  "atk-abh03a5:61_0": "35. Anāgāminiddese – orambhāgiyānaṁ saṁyojanānanti oraṁ vuccati kāmadhātu. Yassa",
  "atk-abh03a5:61_1": "imāni pañca bandhanāni appahīnāni honti, so bhavagge nibbattopi gilitabaḷiso maccho",
  "atk-abh03a5:61_2": "viya dīghasuttakena pāde baddhakāko viya tehi bandhanehi ākaḍḍhiyamāno kāmadhātuyaṁyeva",
  "atk-abh03a5:61_3": "pavattatīti pañca bandhanāni orambhāgiyānīti vuccanti. Heṭṭhābhāgiyāni heṭṭhākoṭṭhāsikānīti",
  "atk-abh03a5:61_4": "attho. Parikkhayāti tesaṁ bandhanānaṁ parikkhayena. Opapātikoti upapātayoniko. Imināssa",
  "atk-abh03a5:61_5": "gabbhaseyyā paṭikkhittā. Tattha parinibbāyīti tattha suddhāvāsaloke parinibbāyitā.",
  "atk-abh03a5:61_6": "Anāvattidhammo tasmā lokāti paṭisandhiggahaṇavasena tasmā lokā idha anāvattanasabhāvo.",
  "atk-abh03a5:61_7": "Buddhadassanatheradassanadhammassavanānaṁ panatthāyassa āgamanaṁ anivāritaṁ. Ayaṁ",
  "atk-abh03a5:61_8": "vuccatīti ayaṁ evaṁvidho puggalo paṭisandhivasena puna anāgamanato anāgāmī nāma vuccati.",
  "atk-abh03a5:62_0": "36. Antarāparinibbāyiniddese – upapannaṁ vā samanantarāti upapannasamanantarā vā",
  "atk-abh03a5:62_1": "hutvā. Appattaṁ vā vemajjhaṁ āyuppamāṇanti āyuppamāṇaṁ vemajjhaṁ appattaṁ vā hutvā",
  "atk-abh03a5:62_2": "ariyamaggaṁ sañjanetīti attho. Vāsaddavikappato pana vemajjhaṁ pattantipi attho veditabbo.",
  "atk-abh03a5:62_3": "Evaṁ tayo antarāparinibbāyino siddhā honti. Upariṭṭhimānaṁ saṁyojanānanti upari pañcannaṁ",
  "atk-abh03a5:62_4": "uddhambhāgiyasaṁyojanānaṁ aṭṭhannaṁ vā kilesānaṁ. Pahānāyāti etesaṁ pajahanatthāya",
  "atk-abh03a5:62_5": "maggaṁ sañjaneti. Ayaṁ vuccatīti ayaṁ evarūpo puggalo āyuvemajjhassa antarāyeva parinibbāyanato",
  "atk-abh03a5:62_6": "antarāparinibbāyīti vuccati.",
  "atk-abh03a5:63_0": "37. Upahaccaparinibbāyiniddese – atikkamitvā vemajjhaṁ āyuppamāṇanti āyuppamāṇaṁ",
  "atk-abh03a5:63_1": "vemajjhaṁ atikkamitvā. Upahacca vā kālakiriyanti upagantvā kālakiriyaṁ. Āyukkhayassa",
  "atk-abh03a5:63_2": "āsanne ṭhatvāti attho. Ayaṁ vuccatīti ayaṁ evarūpo puggalo avihesu tāva kappasahassappamāṇassa",
  "atk-abh03a5:63_3": "āyuno pañcakappasatasaṅkhātaṁ vemajjhaṁ atikkamitvā chaṭṭhe vā kappasate sattamaṭṭhamanavamānaṁ",
  "atk-abh03a5:63_4": "vā aññatarasmiṁ dasameyeva vā kappasate ṭhatvā arahattaṁ patvā kilesaparinibbānena",
  "atk-abh03a5:63_5": "parinibbāyanato upahaccaparinibbāyīti vuccati.",
  "atk-abh03a5:64_0": "38. Asaṅkhārasasaṅkhāraparinibbāyiniddesesu – asaṅkhārena appadukkhena adhimattapayogaṁ",
  "atk-abh03a5:64_1": "akatvāva kilesaparinibbānena parinibbānadhammoti asaṅkhāraparinibbāyī. Sasaṅkhārena",
  "atk-abh03a5:64_2": "dukkhena kasirena adhimattapayogaṁ katvāva kilesaparinibbānena parinibbāyanadhammoti",
  "atk-abh03a5:64_3": "sasaṅkhāraparinibbāyī.",
  "atk-abh03a5:65_0": "40. Uddhaṁsotaniddese – uddhaṁ vāhibhāvena uddhamassa taṇhāsotaṁ vaṭṭasotaṁ vāti",
  "atk-abh03a5:65_1": "uddhaṁsoto. Uddhaṁ vā gantvā paṭilabhitabbato uddhamassa maggasotanti uddhaṁsoto.",
  "atk-abh03a5:65_2": "Akaniṭṭhaṁ gacchatīti akaniṭṭhagāmī. Avihā cuto atappaṁ gacchatītiādīsu avihe kappasahassaṁ",
  "atk-abh03a5:65_3": "vasanto arahattaṁ pattuṁ asakkuṇitvā atappaṁ gacchati. Tatrāpi dve kappasahassāni",
  "atk-abh03a5:65_4": "vasanto arahattaṁ pattuṁ asakkuṇitvā sudassaṁ gacchati. Tatrāpi cattāri kappasahassāni",
  "atk-abh03a5:65_5": "vasanto arahattaṁ pattuṁ asakkuṇitvā sudassiṁ gacchati. Tatrāpi aṭṭha kappasahassāni",
  "atk-abh03a5:65_6": "vasanto arahattaṁ pattuṁ asakkuṇitvā akaniṭṭhaṁ gacchati. Tattha vasanto ariyamaggaṁ sañjanetīti attho.",
  "atk-abh03a5:66_0": "Imesaṁ pana anāgāmīnaṁ pabhedajānanatthaṁ uddhaṁsoto akaniṭṭhagāmīcatukkaṁ veditabbaṁ.",
  "atk-abh03a5:66_1": "Tattha yo avihato paṭṭhāya cattāro devaloke sodhetvā akaniṭṭhaṁ gantvā parinibbāyati",
  "atk-abh03a5:66_2": "ayaṁ uddhaṁsoto akaniṭṭhagāmī nāma. Yo pana heṭṭhā tayo devaloke sodhetvā sudassīdevaloke",
  "atk-abh03a5:66_3": "ṭhatvā parinibbāyati – ayaṁ uddhaṁsoto, na akaniṭṭhagāmī nāma . Yo pana ito akaniṭṭhameva",
  "atk-abh03a5:66_4": "gantvā parinibbāyati, ayaṁ na uddhaṁsoto, akaniṭṭhagāmī nāma . Yo pana heṭṭhā catūsu",
  "atk-abh03a5:66_5": "devalokesu tattha tattheva parinibbāyati, ayaṁ na uddhaṁsoto, na akaniṭṭhagāmī nāmāti.",
  "atk-abh03a5:66_6": "Evamete aṭṭhacattālīsa anāgāmino honti.",
  "atk-abh03a5:67_0": "Kathaṁ? Avihe tāva tayo antarāparinibbāyino, eko upahaccaparinibbāyī, eko uddhaṁsoto",
  "atk-abh03a5:67_1": "te asaṅkhāraparinibbāyino pañca, sasaṅkhāraparinibbāyino pañcāti dasa honti. Tathā",
  "atk-abh03a5:67_2": "atappāsudassāsudassīsūti cattāro dasakā cattālīsaṁ. Akaniṭṭhe pana uddhaṁsoto natthi.",
  "atk-abh03a5:67_3": "Tayo pana antarāparinibbāyino, eko upahaccaparinibbāyī. Te asaṅkhāraparinibbāyino",
  "atk-abh03a5:67_4": "cattāro, sasaṅkhāraparinibbāyino cattāroti aṭṭha. Evaṁ aṭṭhacattālīsaṁ honti.",
  "atk-abh03a5:68_0": "Te sabbepi papaṭikopamāya dīpitā – divasaṁ santattānampi hi ārakaṇṭakavipphalikanakhacchedanānaṁ",
  "atk-abh03a5:68_1": "ayomukhe haññamāne papaṭikā uppajjitvāva nibbāyati – evarūpo paṭhamo antarāparinibbāyī",
  "atk-abh03a5:68_2": "veditabbo. Kasmā? Uppannasamanantarāva kilesaparinibbānena parinibbāyanato. Tato",
  "atk-abh03a5:68_3": "mahantatare ayomukhe haññamāne papaṭikā ākāsaṁ ullaṅghitvā nibbāyati – evarūpo dutiyo",
  "atk-abh03a5:68_4": "antarāparinibbāyī daṭṭhabbo. Kasmā? Vemajjhaṁ appatvā parinibbāyanato. Tato mahantatare",
  "atk-abh03a5:68_5": "ayomukhe haññamāne papaṭikā ākāsaṁ ullaṅghitvā nivattamānā pathaviyaṁ anupahaccatalā",
  "atk-abh03a5:68_6": "hutvā parinibbāyati – evarūpo tatiyo antarāparinibbāyī daṭṭhabbo. Kasmā? Vemajjhaṁ",
  "atk-abh03a5:68_7": "patvā anupahacca parinibbāyanato. Tato mahantatare ayomukhe haññamāne papaṭikā ākāsaṁ",
  "atk-abh03a5:68_8": "ullaṅghitvā pathaviyaṁ patitvā upahaccatalā hutvā nibbāyati – evarūpo upahaccaparinibbāyī",
  "atk-abh03a5:68_9": "veditabbo. Kasmā? Kālakiriyaṁ upagantvā āyugatiṁ khepetvā parinibbāyanato. Tato mahantatare",
  "atk-abh03a5:68_10": "ayomukhe haññamāne papaṭikā paritte tiṇakaṭṭhe patitvā taṁ parittaṁ tiṇakaṭṭhaṁ jhāpetvā",
  "atk-abh03a5:68_11": "nibbāyati – evarūpo asaṅkhāraparinibbāyī veditabbo. Kasmā? Appayogena lahusāya gatiyā",
  "atk-abh03a5:68_12": "parinibbāyanato. Tato mahantatare ayomukhe haññamāne papaṭikā vipule tiṇakaṭṭhapuñje",
  "atk-abh03a5:68_13": "patitvā taṁ vipulaṁ tiṇakaṭṭhapuñjaṁ jhāpetvā nibbāyati – evarūpo sasaṅkhāraparinibbāyī",
  "atk-abh03a5:68_14": "veditabbo. Kasmā? Sappayogena alahusāya gatiyā parinibbāyanato. Aparā mahantesu tiṇakaṭṭhapuñjesu",
  "atk-abh03a5:68_15": "patati, tattha mahantesu tiṇakaṭṭhapuñjesu jhāyamānesu vītaccitaṅgāro vā jālā vā",
  "atk-abh03a5:68_16": "uppatitvā kammārasālaṁ jhāpetvā gāmanigamanagararaṭṭhaṁ jhāpetvā samuddantaṁ patvā",
  "atk-abh03a5:68_17": "nibbāyati – evarūpo uddhaṁsoto akaniṭṭhagāmī daṭṭhabbo. Kasmā? Anekabhavabījavipphāraṁ",
  "atk-abh03a5:68_18": "phussa phussa byantīkatvā parinibbāyanato. Yasmā pana ārakaṇṭakādibhedaṁ khuddakampi",
  "atk-abh03a5:68_19": "mahantampi ayokapālameva, tasmā sutte sabbavāresu ayokapālantveva vuttaṁ (a. ni. 7.55). Yathāha –",
  "atk-abh03a5:69_0": "‘‘Idha, bhikkhave, bhikkhu evaṁ paṭipanno hoti – ‘no cassa, no ca me siyā, na bhavissati,",
  "atk-abh03a5:69_1": "na me bhavissati, yadatthi yaṁ bhūtaṁ, taṁ pajahāmī’’’ti upekkhaṁ paṭilabhati. So",
  "atk-abh03a5:69_2": "bhave na rajjati, sambhave na rajjati, atthuttari padaṁ santaṁ sammappaññāya passati.",
  "atk-abh03a5:69_3": "Tañca khvassa padaṁ na sabbena sabbaṁ sacchikataṁ hoti. Tassa na sabbena sabbaṁ mānānusayo",
  "atk-abh03a5:69_4": "pahīno hoti, na sabbena sabbaṁ bhavarāgānusayo pahīno hoti, na sabbena sabbaṁ avijjānusayo",
  "atk-abh03a5:69_5": "pahīno hoti. So pañcannaṁ orambhāgiyānaṁ saṁyojanānaṁ parikkhayā antarāparinibbāyī",
  "atk-abh03a5:69_6": "hoti. Seyyathāpi, bhikkhave, divasaṁ santatte ayokapāle haññamāne papaṭikā nibbattitvā",
  "atk-abh03a5:69_7": "nibbāyeyya; evameva kho , bhikkhave, bhikkhu evaṁ paṭipanno hoti – no cassa…pe… antarāparinibbāyī hoti.",
  "atk-abh03a5:70_0": "‘‘Idha pana, bhikkhave, bhikkhu evaṁ paṭipanno hoti – no cassa…pe… antarāparinibbāyī",
  "atk-abh03a5:70_1": "hoti. Seyyathāpi, bhikkhave, divasaṁ santatte ayokapāle haññamāne papaṭikā nibbattitvā",
  "atk-abh03a5:70_2": "uppatitvā nibbāyeyya; evameva kho, bhikkhave, bhikkhu evaṁ paṭipanno hoti – no cassa…pe…",
  "atk-abh03a5:70_3": "antarāparinibbāyī hoti.",
  "atk-abh03a5:71_0": "‘‘Idha pana, bhikkhave, bhikkhu evaṁ paṭipanno hoti – no cassa…pe… antarāparinibbāyī",
  "atk-abh03a5:71_1": "hoti. Seyyathāpi, bhikkhave, divasaṁ santatte ayokapāle haññamāne papaṭikā nibbattitvā",
  "atk-abh03a5:71_2": "uppatitvā anupahacca talaṁ nibbāyeyya; evameva kho, bhikkhave, bhikkhu evaṁ paṭipanno",
  "atk-abh03a5:71_3": "hoti – no cassa…pe… antarāparinibbāyī hoti.",
  "atk-abh03a5:72_0": "‘‘Idha pana, bhikkhave, bhikkhu evaṁ paṭipanno hoti – no cassa…pe… upahaccaparinibbāyī",
  "atk-abh03a5:72_1": "hoti. Seyyathāpi, bhikkhave, divasaṁ santatte ayokapāle haññamāne papaṭikā nibbattitvā",
  "atk-abh03a5:72_2": "uppatitvā upahacca talaṁ nibbāyeyya; evameva kho, bhikkhave, bhikkhu evaṁ paṭipanno",
  "atk-abh03a5:72_3": "hoti – no cassa…pe… upahaccaparinibbāyī hoti.",
  "atk-abh03a5:73_0": "‘‘Idha pana, bhikkhave, bhikkhu evaṁ paṭipanno hoti – no cassa…pe… parikkhayā asaṅkhāraparinibbāyī",
  "atk-abh03a5:73_1": "hoti. Seyyathāpi, bhikkhave, divasaṁ santatte ayokapāle haññamāne papaṭikā nibbattitvā",
  "atk-abh03a5:73_2": "uppatitvā paritte tiṇapuñje vā kaṭṭhapuñje vā nipateyya, sā tattha aggimpi janeyya,",
  "atk-abh03a5:73_3": "dhūmampi janeyya, aggimpi janetvā dhūmampi janetvā tameva parittaṁ tiṇapuñjaṁ vā",
  "atk-abh03a5:73_4": "kaṭṭhapuñjaṁ vā pariyādiyitvā anāhārā nibbāyeyya; evameva kho, bhikkhave, bhikkhu",
  "atk-abh03a5:73_5": "evaṁ paṭipanno hoti – no cassa…pe… parikkhayā asaṅkhāraparinibbāyī hoti.",
  "atk-abh03a5:74_0": "‘‘Idha pana, bhikkhave, bhikkhu evaṁ paṭipanno hoti – no cassa…pe… sasaṅkhāraparinibbāyī",
  "atk-abh03a5:74_1": "hoti. Seyyathāpi, bhikkhave, divasaṁ santatte ayokapāle haññamāne papaṭikā nibbattitvā",
  "atk-abh03a5:74_2": "uppatitvā vipule tiṇapuñje vā kaṭṭhapuñje vā nipateyya, sā tattha aggimpi janeyya…pe…",
  "atk-abh03a5:74_3": "tameva vipulaṁ tiṇapuñjaṁ vā kaṭṭhapuñjaṁ vā pariyādiyitvā anāhārā nibbāyeyya; evameva",
  "atk-abh03a5:74_4": "kho, bhikkhave, bhikkhu evaṁ paṭipanno hoti – no cassa…pe… sasaṅkhāraparinibbāyī hoti.",
  "atk-abh03a5:75_0": "‘‘Idha pana, bhikkhave, bhikkhu evaṁ paṭipanno hoti – no cassa…pe… parikkhayā uddhaṁsoto",
  "atk-abh03a5:75_1": "hoti akaniṭṭhagāmī. Seyyathāpi, bhikkhave, divasaṁ santatte ayokapāle haññamāne papaṭikā",
  "atk-abh03a5:75_2": "nibbattitvā uppatitvā mahante tiṇapuñje vā kaṭṭhapuñje vā nipateyya, sā tattha aggimpi",
  "atk-abh03a5:75_3": "janeyya…pe… tameva mahantaṁ tiṇapuñjaṁ vā kaṭṭhapuñjaṁ vā pariyādiyitvā gacchampi",
  "atk-abh03a5:75_4": "daheyya, dāyampi daheyya , gacchampi dahitvā dāyampi dahitvā haritantaṁ vā pathantaṁ",
  "atk-abh03a5:75_5": "vā selantaṁ vā udakantaṁ vā ramaṇīyaṁ vā bhūmibhāgaṁ āgamma anāhārā nibbāyeyya; evameva",
  "atk-abh03a5:75_6": "kho, bhikkhave, bhikkhu evaṁ paṭipanno hoti – no cassa…pe… parikkhayā uddhaṁsoto",
  "atk-abh03a5:75_7": "hoti akaniṭṭhagāmī’’ti (a. ni. 7.55).",
  "atk-abh03a5:76_0": "41-44. Sotāpattiphalasacchikiriyāya paṭipannādiniddesā uttānatthāva. Ayaṁ vuccati",
  "atk-abh03a5:76_1": "puggalo arahāti ettha pana dvādasa arahanto veditabbā. Kathaṁ? Tayo hi vimokkhā –",
  "atk-abh03a5:76_2": "suññato, animitto, appaṇihitoti. Tattha suññatavimokkhena vimuttakhīṇāsavo paṭipadāvasena",
  "atk-abh03a5:76_3": "catubbidho hoti; tathā animittaappaṇihitavimokkhehīti – evaṁ dvādasa arahanto veditabbā.",
  "atk-abh03a5:76_4": "Iti ime dvādasa arahanto viya dvādaseva sakadāgāmino, catuvīsati sotāpannā, aṭṭhacattālīsa",
  "atk-abh03a5:76_5": "anāgāminoti ettakā puggalā ito muccitvā bahiddhā nuppajjanti, imasmiññeva sabbaññubuddhasāsane uppajjantīti.",
  "atk-abh03a5:77": "Ekakaniddesavaṇṇanā.",
  "atk-abh03a5:78": "2. Dukaniddesavaṇṇanā",
  "atk-abh03a5:79_0": "45. Dukaniddese kodhanoti kujjhanasīlo mahākodho. Evaṁ puggalaṁ pucchitvāpi dhammena",
  "atk-abh03a5:79_1": "puggalaṁ dassetuṁ tattha katamo kodhotiādimāha. Upanāhīniddesādīsupi eseva nayo.",
  "atk-abh03a5:79_2": "Kodho kujjhanātiādīni heṭṭhā vuttatthāneva. Tathā upanāhīniddesādīsu pubbakālaṁ kodhotiādīni.",
  "atk-abh03a5:79_3": "Ayaṁ kodho appahīnoti ayaṁ ettako kodho vikkhambhanappahānena vā tadaṅgappahānena",
  "atk-abh03a5:79_4": "vā samucchedappahānena vā appahīno. Parato upanāhādīsupi eseva nayo.",
  "atk-abh03a5:80": "53. Ahirikaniddesādīsu – iminā ahirikenāti iminā evaṁpakārena ahirikadhammena samannāgato. Iminā anottappenātiādīsupi eseva nayo.",
  "atk-abh03a5:81_0": "63.Ajjhattasaṁyojanoti ajjhattabandhano. Bahiddhāsaṁyojanoti bahiddhābandhano. Te",
  "atk-abh03a5:81_1": "ubhopi vacchakasālūpamāya dīpetabbā. Vacchakasālāya hi anto baddho antoyeva sayitavacchako",
  "atk-abh03a5:81_2": "viya idhaṭṭhakasotāpannasakadāgāmino. Tesañhi bandhanampi idheva, sayampi idheva.",
  "atk-abh03a5:81_3": "Anto baddho pana bahi sayitavacchako viya rūpārūpabhave sotāpannasakadāgāmino. Tesañhi",
  "atk-abh03a5:81_4": "bandhanameva idha, sayaṁ pana brahmaloke ṭhitā. Bahi baddho bahi sayitavacchako viya",
  "atk-abh03a5:81_5": "rūpārūpabhave anāgāmī. Tassa hi bandhanampi bahiddhā, sayampi bahiddhāva. Bahi baddho",
  "atk-abh03a5:81_6": "pana antosayitavacchako viya idhaṭṭhakaanāgāmī. Tassa hi bandhanaṁ rūpārūpabhavesu,",
  "atk-abh03a5:81_7": "sayaṁ pana idha ṭhito.",
  "atk-abh03a5:82": "65. Akkodhananiddesādīsu – pahīnoti vikkhambhanappahānena vā, tadaṅgappahānena vā, samucchedappahānena vā pahīno.",
  "atk-abh03a5:83_0": "83. Dullabhaniddese – dullabhāti na sulabhā. Pubbakārīti paṭhamameva kārako. Katavedīti",
  "atk-abh03a5:83_1": "kataṁ vedeti, viditaṁ pākaṭaṁ karoti. Te agāriyānagāriyehi dīpetabbā. Agāriyesu hi",
  "atk-abh03a5:83_2": "mātāpitaro pubbakārino nāma. Puttadhītaro pana mātāpitaro paṭijaggantā abhivādanādīni",
  "atk-abh03a5:83_3": "tesaṁ kurumānā katavedino nāma. Anagāriyesu ācariyupajjhāyā pubbakārino nāma. Antevāsikasaddhivihārikā",
  "atk-abh03a5:83_4": "ācariyupajjhāye paṭijaggantā abhivādanādīni tesaṁ kurumānā katavedino nāma. Tesaṁ",
  "atk-abh03a5:83_5": "āvibhāvatthāya upajjhāyaposakasoṇattherādīnaṁ vatthūni kathetabbāni.",
  "atk-abh03a5:84_0": "Aparo nayo – parena akateyeva upakāre attani kataṁ upakāraṁ anapekkhitvā kārako pubbakārī,",
  "atk-abh03a5:84_1": "seyyathāpi mātāpitaro ceva ācariyupajjhāyā ca. So dullabho; sattānaṁ taṇhābhibhūtattā.",
  "atk-abh03a5:84_2": "Parena katassa upakārassa anurūpappavattiṁ attani kataṁ upakāraṁ upakārato jānanto,",
  "atk-abh03a5:84_3": "vediyanto, kataññukatavedī. Seyyathāpi mātāpituācariyupajjhāyesu sammā paṭipanno.",
  "atk-abh03a5:84_4": "Sopi dullabho; sattānaṁ avijjābhibhūtattā.",
  "atk-abh03a5:85_0": "Apica – akāraṇavacchalo pubbakārī, sakāraṇavacchalo kataññukatavedī. ‘Karissati me’ti",
  "atk-abh03a5:85_1": "evamādikāraṇanirapekkhakiriyo pubbakārī. ‘Karissati me’ti evamādikāraṇasāpekkhakiriyo",
  "atk-abh03a5:85_2": "kataññukatavedī. Tamojotiparāyaṇo pubbakārī, jotijotiparāyaṇo kataññukatavedī. Desetā",
  "atk-abh03a5:85_3": "pubbakārī, paṭipajjitā kataññukatavedī. Sadevake loke arahaṁ sammāsambuddho pubbakārī,",
  "atk-abh03a5:85_4": "ariyasāvako kataññukatavedīti. Dukanipātaṭṭhakathāyaṁ (a. ni. aṭṭha. 2.2.120) pana",
  "atk-abh03a5:85_5": "– ‘‘‘pubbakārī’ti paṭhamaṁ upakārassa kārako, ‘kataññukatavedī’ti tena kataṁ ñatvā",
  "atk-abh03a5:85_6": "pacchā kārako. Tesu pubbakārī iṇaṁ demīti saññaṁ karoti, pacchākārako ‘iṇaṁ jīrāpemī’ti",
  "atk-abh03a5:85_7": "saññaṁ karotī’’ti ettakameva vuttaṁ.",
  "atk-abh03a5:86_0": "84. Duttappayaniddese – duttappayāti atappayā, na sakkā kenaci tappetuṁ. Yo hi upaṭṭhākakulaṁ",
  "atk-abh03a5:86_1": "vā ñātikulaṁ vā nissāya vasamāno cīvare jiṇṇe tehi dinnaṁ cīvaraṁ nikkhipati, na",
  "atk-abh03a5:86_2": "paribhuñjati. Punappunaṁ dinnampi gahetvā nikkhipateva. Yo ca teneva nayena laddhaṁ",
  "atk-abh03a5:86_3": "laddhaṁ vissajjeti parassa deti. Punappunaṁ laddhampi tatheva karoti. Ime dve puggalā",
  "atk-abh03a5:86_4": "sakaṭehipi paccaye upanentena tappetuṁ na sakkāti duttappayā nāma.",
  "atk-abh03a5:87_0": "85. Sutappayaniddese – na vissajjetīti attano akatvā parassa na deti. Atireke pana",
  "atk-abh03a5:87_1": "sati na nikkhipati parassa deti. Idaṁ vuttaṁ hoti – yo pana bhikkhu upaṭṭhākakulā",
  "atk-abh03a5:87_2": "vā ñātikulā vā jiṇṇacīvaro sāṭakaṁ labhitvā cīvaraṁ katvā paribhuñjati, na nikkhipati;",
  "atk-abh03a5:87_3": "aggaḷaṁ datvā pārupantopi puna diyyamāne sahasā na paṭiggaṇhāti. Yo ca laddhaṁ laddhaṁ",
  "atk-abh03a5:87_4": "attanā paribhuñjati, paresaṁ na deti. Ime dvepi sukhena sakkā tappetunti sutappayā nāmāti.",
  "atk-abh03a5:88_0": "86.Āsavāti kilesā. Na kukkuccāyitabbaṁ kukkuccāyatīti na kukkuccāyitabbayuttakaṁ",
  "atk-abh03a5:88_1": "kukkuccāyati. Sūkaramaṁsaṁ labhitvā acchamaṁsanti kukkuccāyati, migamaṁsaṁ, labhitvā",
  "atk-abh03a5:88_2": "dīpimaṁsanti kukkuccāyati. Kāle santeyeva ‘kālo natthī’ti, appavāretvāva ‘pavāritosmī’ti,",
  "atk-abh03a5:88_3": "patte rajasmiṁ apatiteyeva ‘patita’nti, attānaṁ uddissa macchamaṁse akateyeva ‘maṁ",
  "atk-abh03a5:88_4": "uddissa kata’nti kukkuccāyati. Kukkuccāyitabbaṁ na kukkuccāyatīti kukkuccāyitabbayuttakaṁ",
  "atk-abh03a5:88_5": "na kukkuccāyati. Acchamaṁsaṁ labhitvā sūkaramaṁsanti na kukkuccāyati…pe… attānaṁ",
  "atk-abh03a5:88_6": "uddissa macchamaṁse kate ‘maṁ uddissa kata’nti na kukkuccāyati . Aṅguttaraṭṭhakathāyaṁ",
  "atk-abh03a5:88_7": "pana – ‘‘‘na kukkuccāyitabba’nti saṅghabhogassa apaṭṭhapanaṁ avicāraṇaṁ na kukkuccāyitabbaṁ",
  "atk-abh03a5:88_8": "nāma, taṁ kukkuccāyati. ‘Kukkuccāyitabba’nti tasseva paṭṭhapanaṁ vicāraṇaṁ, taṁ na",
  "atk-abh03a5:88_9": "kukkuccāyatī’’ti ettakameva vuttaṁ. Imesanti imesaṁ dvinnaṁ puggalānaṁ subhūmiyaṁ",
  "atk-abh03a5:88_10": "tiṇalatādīni viya rattimpi divāpi āsavā vaḍḍhantiyeva. Sukkapakkhe kappiyamaṁsaṁ",
  "atk-abh03a5:88_11": "labhitvā kappiyamaṁsantveva gaṇhanto na kukkuccāyitabbaṁ na kukkuccāyati nāmāti iminā",
  "atk-abh03a5:88_12": "nayena attho veditabbo.",
  "atk-abh03a5:89": "88.Hīnādhimuttoti hīnajjhāsayo. Dussīloti nissīlo. Pāpadhammoti lāmakadhammo.",
  "atk-abh03a5:90": "89.Paṇītādhimuttoti paṇītajjhāsayo. Kalyāṇadhammoti bhaddakadhammo, sucidhammo, sundaradhammo.",
  "atk-abh03a5:91_0": "90.Tittoti suhito pariyosito. Tappetāti aññesampi tittikaro. Paccekasambuddhā ye",
  "atk-abh03a5:91_1": "ca tathāgatasāvakāti ettha paccekabuddhā navahi lokuttaradhammehi sayaṁ tittā paripuṇṇā.",
  "atk-abh03a5:91_2": "Aññe pana tappetuṁ na sakkonti. Tesañhi dhammakathāya abhisamayo na hoti. Sāvakānaṁ",
  "atk-abh03a5:91_3": "pana dhammakathāya aparimāṇānampi devamanussānaṁ abhisamayo hoti. Evaṁ santepi yasmā",
  "atk-abh03a5:91_4": "pana te dhammaṁ desentā na attano vacanaṁ katvā kathenti, buddhānaṁ vacanaṁ katvā",
  "atk-abh03a5:91_5": "kathenti. Sotuṁ nisinnaparisāpi ‘ayaṁ bhikkhu na attanā paṭividdhadhammaṁ katheti,",
  "atk-abh03a5:91_6": "buddhehi paṭividdhadhammaṁ kathetī’ti cittīkāraṁ karoti. Iti so cittīkāro buddhānaṁyeva",
  "atk-abh03a5:91_7": "hoti. Evaṁ tattha sammāsambuddhova tappetā nāma. Yathā hi ‘asukassa nāma idañcidañca",
  "atk-abh03a5:91_8": "dethā’ti raññā āṇattā kiñcāpi ānetvā denti, atha kho rājāva tattha dāyako. Yehipi",
  "atk-abh03a5:91_9": "laddhaṁ hoti, te ‘raññā amhākaṁ ṭhānantaraṁ dinnaṁ, issariyavibhavo dinno’tveva gaṇhanti,",
  "atk-abh03a5:91_10": "na rājapurisehīti. Evaṁsampadamidaṁ veditabbaṁ. Sesaṁ sabbattha uttānatthamevāti.",
  "atk-abh03a5:92": "Dukaniddesavaṇṇanā.",
  "atk-abh03a5:93": "3. Tikaniddesavaṇṇanā",
  "atk-abh03a5:94_0": "91. Tikaniddese – dussīloti nissīlo. Pāpadhammoti lāmakadhammo. Sīlavipattiyā vā",
  "atk-abh03a5:94_1": "dussīlo, diṭṭhivipattiyā pāpadhammo . Kāyavacīsaṁvarabhedena dussīlo, sesasaṁvarabhedena",
  "atk-abh03a5:94_2": "pāpadhammo. Asuddhapayogatāya dussīlo, asuddhāsayatāya pāpadhammo. Kusalasīlavirahena",
  "atk-abh03a5:94_3": "dussīlo; akusalasīlasamannāgamena pāpadhammo. Asucīti asucīhi kāyakammādīhi samannāgato.",
  "atk-abh03a5:94_4": "Saṅkassarasamācāroti saṅkāya parehi saritabbasamācāro. Kiñcideva asāruppaṁ disvā",
  "atk-abh03a5:94_5": "‘idaṁ iminā kataṁ bhavissatī’ti evaṁ parehi āsaṅkanīyasamācāro, attanoyeva vā saṅkāya",
  "atk-abh03a5:94_6": "saritabbasamācāro – sāsaṅkasamācāroti attho. Tassa hi divāṭṭhānādīsu sannipatitvā",
  "atk-abh03a5:94_7": "kiñcideva mantayante bhikkhū disvā ‘ime ekato hutvā mantenti, kacci nu kho mayā katakammaṁ",
  "atk-abh03a5:94_8": "jānitvā mantentī’ti evaṁ sāsaṅkasamācāro hoti.",
  "atk-abh03a5:95_0": "Paṭicchannakammantoti paṭicchādetabbayuttakena pāpakammena samannāgato. Assamaṇo",
  "atk-abh03a5:95_1": "samaṇapaṭiññoti assamaṇo hutvāva samaṇapatirūpakatāya ‘samaṇo aha’nti evaṁ paṭiñño.",
  "atk-abh03a5:95_2": "Abrahmacārī brahmacāripaṭiññoti aññe brahmacārino sunivatthe supārute sumbhakapattadhare",
  "atk-abh03a5:95_3": "gāmanigamajanapadarājadhānīsu piṇḍāya caritvā jīvikaṁ kappente disvā sayampi tādisena",
  "atk-abh03a5:95_4": "ākārena tathā paṭipajjanato ‘ahaṁ brahmacārī’ti paṭiññaṁ dento viya hoti. ‘Ahaṁ bhikkhū’ti",
  "atk-abh03a5:95_5": "vatvā uposathaggādīni pavisanto pana brahmacāripaṭiñño hotiyeva, tathā saṅghikaṁ",
  "atk-abh03a5:95_6": "lābhaṁ gaṇhanto. Antopūtīti pūtinā kammena anto anupaviṭṭho, nigguṇatāya vā guṇasāravirahitattā",
  "atk-abh03a5:95_7": "antopūti. Avassutoti rāgādīhi tinto. Kasambujātoti sañjātarāgādikacavaro. Atha vā",
  "atk-abh03a5:95_8": "kasambu vuccati tintakuṇapagataṁ kasaṭaudakaṁ. Imasmiñca sāsane dussīlo nāma jigucchanīyattā",
  "atk-abh03a5:95_9": "tintakuṇapakasaṭaudakasadiso. Tasmā kasambu viya jātoti kasambujāto.",
  "atk-abh03a5:96_0": "Tassa na evaṁ hotīti kasmā na hoti? Yattha patiṭṭhitena sakkā bhaveyya arahattaṁ",
  "atk-abh03a5:96_1": "laddhuṁ, tassā patiṭṭhāya bhinnattā. Yathā hi caṇḍālakumārakassa ‘asuko nāma khattiyakumāro",
  "atk-abh03a5:96_2": "rajje abhisitto’ti sutvāpi, yasmiṁ kule paccājātā abhisekaṁ pāpuṇanti, tasmiṁ kule",
  "atk-abh03a5:96_3": "apaccājātattā na evaṁ hoti – ‘kudāssu nāmāhampi so khattiyakumāro viya abhisekaṁ",
  "atk-abh03a5:96_4": "pāpuṇeyya’nti; evameva dussīlassa ‘asuko nāma bhikkhu arahattaṁ patto’ti sutvāpi,",
  "atk-abh03a5:96_5": "yasmiṁ sīle patiṭṭhitena arahattaṁ pattabbaṁ, tassa abhāvato ‘kudāssu nāmāhampi so",
  "atk-abh03a5:96_6": "sīlavā viya arahattaṁ pāpuṇeya’nti na evaṁ hoti. Ayaṁ vuccatīti ayaṁ evarūpo puggalo",
  "atk-abh03a5:96_7": "arahattāsāya abhāvā nirāsoti vuccati.",
  "atk-abh03a5:97_0": "92.Tassa evaṁ hotīti kasmā hoti? Yasmiṁ patiṭṭhitena sakkā bhaveyya arahattaṁ pāpuṇituṁ,",
  "atk-abh03a5:97_1": "tassā patiṭṭhāya thirattā. Yathā hi sujātassa khattiyakumārassa ‘asuko nāma khattiyakumāro",
  "atk-abh03a5:97_2": "rajje abhisitto’ti sutvāva yasmiṁ kule paccājātā abhisekaṁ pāpuṇanti, tasmiṁ paccājātassa",
  "atk-abh03a5:97_3": "evaṁ hoti – ‘kudāssu nāmāhampi, so kumāro viya abhisekaṁ pāpuṇeyya’nti evameva sīlavato",
  "atk-abh03a5:97_4": "‘asuko nāma bhikkhu arahattaṁ patto’ti sutvāva yasmiṁ sīle patiṭṭhitena arahattaṁ",
  "atk-abh03a5:97_5": "pattabbaṁ, tassā patiṭṭhāya thirattā – ‘kudāssu nāmāhampi so bhikkhu viya arahattaṁ",
  "atk-abh03a5:97_6": "pāpuṇeyya’nti evaṁ hoti. Ayaṁ vuccatīti ayaṁ evarūpo puggalo āsaṁso nāma vuccati.",
  "atk-abh03a5:97_7": "So hi arahattaṁ āsaṁsati patthetīti āsaṁso.",
  "atk-abh03a5:98_0": "93.Yā hissa pubbe avimuttassāti yā tassa khīṇāsavassa pubbe arahattavimuttiyā avimuttassa",
  "atk-abh03a5:98_1": "vimuttāsā ahosi, sā paṭippassaddhā, tasmā na evaṁ hoti. Yathā hi abhisittassa khattiyassa",
  "atk-abh03a5:98_2": "‘asuko nāma khattiyakumāro rajje abhisitto’ti sutvā ekassa rañño dvinnaṁ rajjābhisekānaṁ",
  "atk-abh03a5:98_3": "dvinnaṁ setacchattānaṁ abhāvā na evaṁ hoti – ‘‘kudāssu nāmāhampi so kumāro viya abhisekaṁ",
  "atk-abh03a5:98_4": "pāpuṇeyya’’nti; evameva khīṇāsavassa ‘asuko nāma bhikkhu arahattaṁ patto’ti sutvā,",
  "atk-abh03a5:98_5": "dvinnaṁ arahattānaṁ abhāvā – ‘kudāssu nāmāhampi so bhikkhu viya arahattaṁ pāpuṇeyya’nti",
  "atk-abh03a5:98_6": "na evaṁ hoti. Ayaṁ vuccatīti ayaṁ evarūpo puggalo arahattāsāya vigatattā vigatāsoti vuccati.",
  "atk-abh03a5:99_0": "94. Gilānūpamaniddese – yāya upamāya te gilānūpamāti vuccanti, taṁ tāva upamaṁ dassetuṁ",
  "atk-abh03a5:99_1": "tayo gilānātiādi vuttaṁ. Tattha sappāyānīti hitāni vuddhikarāni. Patirūpanti anucchavikaṁ.",
  "atk-abh03a5:99_2": "Neva vuṭṭhāti tamhā ābādhāti iminā atekicchena vātāpamārādinā rogena samannāgato",
  "atk-abh03a5:99_3": "niṭṭhappatto gilāno kathito. Vuṭṭhāti tamhā ābādhāti iminā khipitakacchutiṇapupphakajarādippabhedo",
  "atk-abh03a5:99_4": "appamattakābādho kathito.",
  "atk-abh03a5:100_0": "Labhantosappāyāni bhojanāni no alabhantoti iminā pana yesaṁ paṭijagganena phāsukaṁ",
  "atk-abh03a5:100_1": "hoti, sabbepi te ābādhā kathitā. Ettha ca patirūpo upaṭṭhāko nāma gilānupaṭṭhākaaṅgehi",
  "atk-abh03a5:100_2": "samannāgato paṇḍito dakkho analaso veditabbo.",
  "atk-abh03a5:101_0": "Gilānupaṭṭhāko anuññātoti ‘bhikkhusaṅghena dātabbo’ti anuññāto. Tasmiñhi gilāne attano",
  "atk-abh03a5:101_1": "dhammatāya yāpetuṁ asakkonte bhikkhusaṅghena tassa bhikkhuno ‘eko bhikkhu ca sāmaṇero",
  "atk-abh03a5:101_2": "ca imaṁ paṭijaggathā’ti apaloketvā dātabbā. Yāva pana te taṁ paṭijagganti, tāva gilānassa",
  "atk-abh03a5:101_3": "ca tesañca dvinnaṁ yenattho sabbaṁ bhikkhusaṅghasseva bhāro. Aññepi gilānā upaṭṭhātabbāti",
  "atk-abh03a5:101_4": "itarepi dve gilānā upaṭṭhātabbā. Kiṁ kāraṇā? Yopi hi niṭṭhappattagilāno, so anupaṭṭhiyamāno",
  "atk-abh03a5:101_5": "‘sace maṁ paṭijaggeyyuṁ, phāsukaṁ me bhaveyya, na kho pana maṁ paṭijaggantī’ti manopadosaṁ",
  "atk-abh03a5:101_6": "katvā apāye nibbatteyya. Paṭijaggiyamānassa pana evaṁ hoti – ‘bhikkhusaṅghena yaṁ",
  "atk-abh03a5:101_7": "kattabbaṁ taṁ sabbaṁ kataṁ, mayhaṁ pana kammavipāko īdiso’ti so bhikkhusaṅghe mettaṁ",
  "atk-abh03a5:101_8": "paccupaṭṭhapetvā sagge nibbattati. Yo pana appamattakena byādhinā samannāgato labhantopi",
  "atk-abh03a5:101_9": "alabhantopi vuṭṭhātiyeva, tassa vināpi bhesajjena vūpasamanakabyādhi bhesajje kate",
  "atk-abh03a5:101_10": "khippataraṁ vūpasammati. Tato so buddhavacanaṁ vā uggaṇhituṁ samaṇadhammaṁ vā kātuṁ",
  "atk-abh03a5:101_11": "sakkhissati. Iminā kāraṇena aññepi gilānā upaṭṭhātabbāti vuttaṁ.",
  "atk-abh03a5:102_0": "Neva okkamatīti neva pavisati. Niyāmaṁ kusalesu dhammesu sammattanti kusalesu dhammesu",
  "atk-abh03a5:102_1": "magganiyāmasaṅkhātaṁ sammattaṁ. Iminā padaparamo puggalo kathito. Dutiyavārena ugghaṭitaññū",
  "atk-abh03a5:102_2": "gahito sāsane nāḷakattherasadiso . Buddhantare ekavāraṁ paccekabuddhānaṁ santike",
  "atk-abh03a5:102_3": "ovādaṁ labhitvā paṭividdhapaccekabodhiñāṇo ca. Tatiyavārena vipañcitaññū puggalo",
  "atk-abh03a5:102_4": "kathito. Neyyo pana tannissitova hoti.",
  "atk-abh03a5:103_0": "Dhammadesanā anuññātāti māsassa aṭṭha vāre dhammakathā anuññātā. Aññesampi dhammo",
  "atk-abh03a5:103_1": "desetabboti itaresampi dhammo kathetabbo. Kiṁ kāraṇā? Padaparamassa hi imasmiṁ attabhāve",
  "atk-abh03a5:103_2": "dhammaṁ paṭivijjhituṁ asakkontassāpi anāgate paccayo bhavissati. Yo pana tathāgatassa",
  "atk-abh03a5:103_3": "rūpadassanaṁ labhantopi alabhantopi dhammavinayañca savanāya labhantopi alabhantopi",
  "atk-abh03a5:103_4": "dhammaṁ abhisameti; so alabhanto na tāva abhisameti, labhanto pana khippameva abhisamessatīti",
  "atk-abh03a5:103_5": "iminā kāraṇena tesaṁ dhammo desetabbo. Tatiyassa pana punappunaṁ desetabbova. Kāyasakkhidiṭṭhappattasaddhāvimuttā heṭṭhā kathitāyeva.",
  "atk-abh03a5:104_0": "98. Gūthabhāṇīādīsu – sabhaggatoti sabhāyaṁ ṭhito. Parisaggatoti gāmaparisāya ṭhito.",
  "atk-abh03a5:104_1": "Ñātimajjhagatoti dāyādānaṁ majjhe ṭhito. Pūgamajjhagatoti seṇīnaṁ majjhe ṭhito. Rājakulamajjhagatoti",
  "atk-abh03a5:104_2": "rājakulassa majjhe mahāvinicchaye ṭhito. Abhinītoti pucchanatthāya nīto. Sakkhipuṭṭhoti",
  "atk-abh03a5:104_3": "sakkhiṁ katvā pucchito. Ehambho purisāti ālapanametaṁ. Attahetu vā parahetu vāti",
  "atk-abh03a5:104_4": "attano vā parassa vā hatthapādādihetu vā dhanahetu vā. Āmisakiñcikkhahetu vāti ettha",
  "atk-abh03a5:104_5": "āmisanti lābho adhippeto. Kiñcikkhanti yaṁ vā taṁ vā appamattakaṁ. Antamaso tittiravaṭṭakasappipiṇḍanavanītapiṇḍādiappamattakassāpi",
  "atk-abh03a5:104_6": "lañjassa hetūti attho. Sampajānamusā bhāsitā hotīti jānantoyeva musāvādaṁ kattā hoti.",
  "atk-abh03a5:104_7": "Ayaṁ vuccatīti ayaṁ evarūpo puggalo gūthasadisavacanattā gūthabhāṇīti vuccati. Yathā",
  "atk-abh03a5:104_8": "hi gūthaṁ nāma mahājanassa aniṭṭhaṁ hoti akantaṁ; evameva imassa puggalassa vacanaṁ",
  "atk-abh03a5:104_9": "devamanussānaṁ aniṭṭhaṁ hoti akantaṁ.",
  "atk-abh03a5:105_0": "99.Ayaṁ vuccatīti ayaṁ evarūpo puggalo pupphasadisavacanattā pupphabhāṇīti vuccati.",
  "atk-abh03a5:105_1": "Yathā hi phullāni vassikāni vā adhimuttakāni vā mahājanassa iṭṭhāni kantāni honti;",
  "atk-abh03a5:105_2": "evameva imassa puggalassa vacanaṁ devamanussānaṁ iṭṭhaṁ hoti kantaṁ.",
  "atk-abh03a5:106_0": "100.Nelāti elaṁ vuccati doso. Nāssā elanti nelā. Niddosāti attho, ‘‘nelaṅgo setapacchādo’’ti",
  "atk-abh03a5:106_1": "(udā. 65) ettha vuttanelaṁ viya. Kaṇṇasukhāti byañjanamadhuratāya kaṇṇānaṁ sukhā.",
  "atk-abh03a5:106_2": "Sūcivijjhanaṁ viya kaṇṇasūlaṁ na janeti. Atthamadhuratāya sakalasarīre kopaṁ ajanetvā",
  "atk-abh03a5:106_3": "pemaṁ janetīti pemanīyā. Hadayaṁ gacchati appaṭihaññamānā sukhena cittaṁ pavisatīti",
  "atk-abh03a5:106_4": "hadayaṅgamā. Guṇaparipuṇṇatāya pure bhavāti porī. Pure saṁvaḍḍhanārī viya sukumārātipi",
  "atk-abh03a5:106_5": "porī. Purassa esātipi porī. Nagaravāsīnaṁ kathāti attho. Nagaravāsino hi yuttakathā",
  "atk-abh03a5:106_6": "honti. Pitimattaṁ pitāti, mātimattaṁ mātāti, bhātimattaṁ bhātāti vadanti. Evarūpī",
  "atk-abh03a5:106_7": "kathā bahuno janassa kantā hotīti bahujanakantā. Bahujanassa kantabhāveneva bahuno",
  "atk-abh03a5:106_8": "janassa manāpā cittavuddhikarāti bahujanamanāpā. Ayaṁ vuccatīti ayaṁ evarūpo puggalo",
  "atk-abh03a5:106_9": "madhubhāṇīti vuccati. Mudubhāṇītipi pāṭho. Ubhayatthāpi madhuravacanoti attho. Yathā",
  "atk-abh03a5:106_10": "hi catumadhuraṁ nāma madhuraṁ paṇītaṁ; evameva imassa puggalassa vacanaṁ devamanussānaṁ madhuraṁ hoti.",
  "atk-abh03a5:107_0": "101. Arukūpamacittādīsu – abhisajjatīti laggati. Kuppatīti kopavasena kuppati. Byāpajjatīti",
  "atk-abh03a5:107_1": "pakatibhāvaṁ pajahati, pūtiko hoti. Patitthīyatīti thinabhāvaṁ thaddhabhāvañca āpajjati.",
  "atk-abh03a5:107_2": "Kopanti dubbalakodhaṁ. Dosanti dussanavasena tato balavataraṁ. Appaccayanti atuṭṭhākāraṁ",
  "atk-abh03a5:107_3": "domanassaṁ. Duṭṭhārukoti purāṇavaṇo. Kaṭṭhenāti daṇḍakakoṭiyā. Kaṭhalāyāti kapālena.",
  "atk-abh03a5:107_4": "Āsavaṁ detīti aparāparaṁ savati. Purāṇavaṇo hi attano dhammatāya eva pubbaṁ lohitaṁ",
  "atk-abh03a5:107_5": "yūsanti imāni tīṇi savati , ghaṭṭito pana tāni adhikataraṁ savati. Evamevaṁ khoti",
  "atk-abh03a5:107_6": "ettha idaṁ opammasaṁsandanaṁ, duṭṭhāruko viya hi kodhano puggalo. Tassa attano dhammatāya",
  "atk-abh03a5:107_7": "savanaṁ viya kodhanassapi attano dhammatāya uddhumātakassa viya caṇḍikatassa caraṇaṁ.",
  "atk-abh03a5:107_8": "Kaṭṭhena vā kaṭhalāya vā ghaṭṭanaṁ viya appamattakampi vacanaṁ bhiyyoso mattāya savanaṁ",
  "atk-abh03a5:107_9": "viya ‘mādisaṁ nāma esa evaṁ vadatī’ti bhiyyoso mattāya uddhumāyanabhāvo daṭṭhabbo.",
  "atk-abh03a5:107_10": "Ayaṁ vuccatīti ayaṁ evarūpo puggalo arukūpamacittoti vuccati. Purāṇavaṇasadisacittoti attho.",
  "atk-abh03a5:108_0": "102.Rattandhakāratimisāyāti rattiṁ cakkhuviññāṇuppattinivāraṇena andhabhāvakaraṇe",
  "atk-abh03a5:108_1": "bahalatame. Vijjantarikāyāti vijjuppattikkhaṇe. Idhāpi idaṁ opammasaṁsandanaṁ – cakkhumā",
  "atk-abh03a5:108_2": "puriso viya hi yogāvacaro daṭṭhabbo. Andhakāraṁ viya sotāpattimaggavajjhā kilesā.",
  "atk-abh03a5:108_3": "Vijjusañcaraṇaṁ viya sotāpattimaggañāṇassa uppattikālo. Vijjantarikāya cakkhumato",
  "atk-abh03a5:108_4": "purisassa sāmantā rūpadassanaṁ viya sotāpattimaggakkhaṇe nibbānadassanaṁ. Puna andhakārāvattharaṇaṁ",
  "atk-abh03a5:108_5": "viya sakadāgāmimaggavajjhā kilesā. Puna vijjusañcaraṇaṁ viya sakadāgāmimaggañāṇassa",
  "atk-abh03a5:108_6": "uppādo. Vijjantarikāya cakkhumato purisassa sāmantā rūpadassanaṁ viya sakadāgāmimaggakkhaṇe",
  "atk-abh03a5:108_7": "nibbānadassanaṁ. Puna andhakārāvattharaṇaṁ viya anāgāmimaggavajjhā kilesā. Puna vijjusañcaraṇaṁ",
  "atk-abh03a5:108_8": "viya anāgāmimaggañāṇassa uppādo. Vijjantarikāya cakkhumato purisassa sāmantā rūpadassanaṁ",
  "atk-abh03a5:108_9": "viya anāgāmimaggakkhaṇe nibbānadassanaṁ veditabbaṁ. Ayaṁ vuccatīti ayaṁ evarūpo puggalo",
  "atk-abh03a5:108_10": "vijjūpamacittoti vuccati. Ittarakālobhāsena vijjusadisacittoti attho.",
  "atk-abh03a5:109_0": "103. Vajirūpamacittatāyapi idaṁ opammasaṁsandanaṁ – vajiraṁ viya hi arahattamaggañāṇaṁ",
  "atk-abh03a5:109_1": "daṭṭhabbaṁ. Maṇigaṇṭhipāsāṇagaṇṭhi viya arahattamaggavajjhā kilesā. Vajirassa maṇigaṇṭhiṁ",
  "atk-abh03a5:109_2": "vā pāsāṇagaṇṭhiṁ vā vinivijjhitvā agamanabhāvassa natthibhāvo viya arahattamaggañāṇena",
  "atk-abh03a5:109_3": "acchejjānaṁ kilesānaṁ natthibhāvo. Vajirena nibbiddhavedhassa puna apaṭipūraṇaṁ viya",
  "atk-abh03a5:109_4": "arahattamaggena chinnānaṁ kilesānaṁ puna anuppādo daṭṭhabbo. Ayaṁ vuccatīti ayaṁ",
  "atk-abh03a5:109_5": "evarūpo puggalo vajirūpamacittoti vuccati. Kilesānaṁ mūlaghātakaraṇasamatthatāya",
  "atk-abh03a5:109_6": "vajirena sadisacittoti attho.",
  "atk-abh03a5:110_0": "104. Andhādīsu tathārūpaṁ cakkhu na hotīti tathājātikaṁ tathāsabhāvaṁ paññācakkhu",
  "atk-abh03a5:110_1": "na hoti. Phātiṁ kareyyāti phītaṁ vaḍḍhitaṁ kareyya. Sāvajjānavajjeti sadosaniddose.",
  "atk-abh03a5:110_2": "Hīnappaṇīteti adhamuttame. Kaṇhasukkasappaṭibhāgeti kaṇhasukkāyeva aññamaññapaṭibāhanato",
  "atk-abh03a5:110_3": "paṭipakkhavasena sappaṭibhāgāti vuccanti. Ayaṁ panettha saṅkhepo – kusale dhamme",
  "atk-abh03a5:110_4": "‘kusalā dhammā’ti yena paññācakkhunā jāneyya, akusale dhamme ‘akusalā dhammā’ti,",
  "atk-abh03a5:110_5": "sāvajjādīsupi eseva nayo. Kaṇhasukkasappaṭibhāgesu pana kaṇhadhamme ‘sukkasuppaṭibhāgā’ti,",
  "atk-abh03a5:110_6": "sukkadhamme ‘kaṇhasappaṭibhāgā’ti yena paññācakkhunā jāneyya. Tathārūpampissa cakkhu",
  "atk-abh03a5:110_7": "na hotīti iminā nayena sesaṭṭhānesupi attho veditabbo. Ayaṁ vuccatīti ayaṁ evarūpo",
  "atk-abh03a5:110_8": "puggalo diṭṭhadhammikabhogasaṁharaṇapaññācakkhuno ca samparāyikatthasodhanapaññācakkhuno",
  "atk-abh03a5:110_9": "ca abhāvā andhoti vuccati. Dutiyo diṭṭhadhammikabhogasaṁharaṇapaññācakkhuno bhāvā,",
  "atk-abh03a5:110_10": "samparāyikatthasodhanapaññācakkhuno pana abhāvā ekacakkhūti vuccati. Tatiyo dvinnampi",
  "atk-abh03a5:110_11": "bhāvā dvicakkhūti vuccati.",
  "atk-abh03a5:111_0": "107. Avakujjapaññādīsu dhammaṁ desentīti upāsako dhammassavanatthāya āgatoti attano",
  "atk-abh03a5:111_1": "kammaṁ pahāya dhammaṁ desenti. Ādikalyāṇanti ādimhi kalyāṇaṁ bhaddakaṁ anavajjaṁ",
  "atk-abh03a5:111_2": "niddosaṁ katvā desenti. Sesapadesupi eseva nayo. Ettha pana ādīti pubbapaṭṭhapanā.",
  "atk-abh03a5:111_3": "Majjhanti kathāvemajjhaṁ. Pariyosānanti sanniṭṭhānaṁ. Itissa dhammaṁ kathentā pubbapaṭṭhapanepi",
  "atk-abh03a5:111_4": "kalyāṇaṁ bhaddakaṁ anavajjameva katvā kathenti, vemajjhepi, pariyosānepi. Ettha ca",
  "atk-abh03a5:111_5": "atthi desanāya ādimajjhapariyosānāni, atthi sāsanassa. Tattha desanāya tāva – catuppadikagāthāya",
  "atk-abh03a5:111_6": "paṭhamapadaṁ ādi, dve padāni majjhaṁ, avasānapadaṁ pariyosānaṁ. Ekānusandhikasuttassa",
  "atk-abh03a5:111_7": "– nidānaṁ ādi, anusandhi majjhaṁ, idamavocāti appanā pariyosānaṁ. Anekānusandhikassa",
  "atk-abh03a5:111_8": "– paṭhamo anusandhi ādi , tato paraṁ eko vā anekā vā majjhaṁ, pacchimo pariyosānaṁ.",
  "atk-abh03a5:111_9": "Ayaṁ tāva desanāya nayo.",
  "atk-abh03a5:112_0": "Sāsanassa pana sīlaṁ ādi, samādhi majjhaṁ, vipassanā pariyosānaṁ. Samādhi vā ādi,",
  "atk-abh03a5:112_1": "vipassanā majjhaṁ, maggo pariyosānaṁ. Vipassanā vā ādi, maggo majjhaṁ, phalaṁ pariyosānaṁ.",
  "atk-abh03a5:112_2": "Maggo vā ādi, phalaṁ majjhaṁ, nibbānaṁ pariyosānaṁ . Dve dve vā kariyamāne sīlasamādhayo",
  "atk-abh03a5:112_3": "ādi, vipassanāmaggā majjhaṁ, phalanibbānāni pariyosānaṁ. Sātthanti sātthakaṁ katvā",
  "atk-abh03a5:112_4": "desenti. Sabyañjananti akkharapāripūriṁ katvā desenti. Kevalaparipuṇṇanti sakalaparipuṇṇaṁ",
  "atk-abh03a5:112_5": "anūnaṁ katvā desenti. Parisuddhanti parisuddhaṁ nijjaṭaṁ niggaṇṭhiṁ katvā desenti.",
  "atk-abh03a5:112_6": "Brahmacariyaṁ pakāsentīti evaṁ desentā ca seṭṭhacariyabhūtaṁ sikkhattayasaṅgahitaṁ",
  "atk-abh03a5:112_7": "ariyaṁ aṭṭhaṅgikaṁ maggaṁ pakāsenti. Neva ādiṁ manasi karotīti neva pubbapaṭṭhapanaṁ",
  "atk-abh03a5:112_8": "manasi karoti. Kumbhoti ghaṭo. Nikkujjoti adhomukho ṭhapito. Evamevanti ettha kumbho",
  "atk-abh03a5:112_9": "nikkujjo viya avakujjapañño puggalo daṭṭhabbo. Udakāsiñcanakālo viya dhammadesanāya",
  "atk-abh03a5:112_10": "laddhakālo. Udakassa vivaṭṭanakālo viya tasmiṁ āsane nisinnassa uggahetuṁ asamatthakālo.",
  "atk-abh03a5:112_11": "Udakassa asaṇṭhānakālo viya uṭṭhahitvā asallakkhaṇakālo veditabbo. Ayaṁ vuccatīti",
  "atk-abh03a5:112_12": "ayaṁ evarūpo puggalo avakujjapaññoti vuccati. Adhomukhapaññoti attho.",
  "atk-abh03a5:113_0": "108.Ākiṇṇānīti pakkhittāni. Satisammosā pakireyyāti muṭṭhassatitāya vikireyya. Evamevanti",
  "atk-abh03a5:113_1": "ettha ucchaṅgo viya ucchaṅgapañño puggalo daṭṭhabbo. Nānākhajjakāni viya nānappakāraṁ",
  "atk-abh03a5:113_2": "buddhavacanaṁ. Ucchaṅge nānākhajjakāni khādantassa nisinnakālo viya tasmiṁ āsane",
  "atk-abh03a5:113_3": "nisinnassa uggahaṇakālo. Vuṭṭhahantassa satisammosā vikiraṇakālo viya tasmā āsanā",
  "atk-abh03a5:113_4": "vuṭṭhāya gacchantassa asallakkhaṇakālo veditabbo. Ayaṁ vuccatīti ayaṁ evarūpo puggalo",
  "atk-abh03a5:113_5": "ucchaṅgapaññoti vuccati. Ucchaṅgasadisapaññoti attho.",
  "atk-abh03a5:114_0": "109.Ukkujjoti uparimukho ṭhapito. Saṇṭhātīti patiṭṭhahati. Evameva khoti ettha uparimukho",
  "atk-abh03a5:114_1": "ṭhapito kumbho viya puthupañño puggalo daṭṭhabbo. Udakassa āsittakālo viya desanāya",
  "atk-abh03a5:114_2": "laddhakālo. Udakassa saṇṭhānakālo viya tattha nisinnassa uggahaṇakālo. No vivaṭṭanakālo",
  "atk-abh03a5:114_3": "viya uṭṭhāya gacchantassa sallakkhaṇakālo veditabbo. Ayaṁ vuccatīti ayaṁ evarūpo",
  "atk-abh03a5:114_4": "puggalo puthupaññoti vuccati. Vitthārikapaññoti attho.",
  "atk-abh03a5:115_0": "110. Avītarāgādīsu – yathā sotāpannasakadāgāmino, evaṁ puthujjanopi pañcasu kāmaguṇesu,",
  "atk-abh03a5:115_1": "tīsu ca bhavesu avītarāgo. Adabbatāya pana na gahito. Yathā hi cheko vaḍḍhakī dabbasambhāratthaṁ",
  "atk-abh03a5:115_2": "vanaṁ paviṭṭho na ādito paṭṭhāya sampattasampattarukkhe chindati, ye panassa dabbasambhārūpagā",
  "atk-abh03a5:115_3": "honti, teyeva chindati; evamidhāpi bhagavatā dabbajātikā ariyāva gahitā, puthujjanā",
  "atk-abh03a5:115_4": "pana adabbatāya na gahitāti veditabbā. Kāmesu vītarāgoti pañcasu kāmaguṇesu vītarāgo.",
  "atk-abh03a5:115_5": "Bhavesu avītarāgoti rūpārūpabhavesu avītarāgo.",
  "atk-abh03a5:116_0": "113. Pāsāṇalekhūpamādīsu – anusetīti appahīnatāya anuseti. Na khippaṁ lujjatīti na",
  "atk-abh03a5:116_1": "antarā nassati, kappuṭṭhāneneva nassati. Evamevanti evaṁ tassāpi puggalassa kodho",
  "atk-abh03a5:116_2": "na antarā punadivase vā aparadivase vā nibbāti, addhaniyo pana hoti. Maraṇeneva nibbātīti",
  "atk-abh03a5:116_3": "attho. Ayaṁ vuccatīti ayaṁ evarūpo puggalo pāsāṇalekhā viya kujjhanabhāvena ciraṭṭhitikato",
  "atk-abh03a5:116_4": "pāsāṇalekhūpamoti vuccati.",
  "atk-abh03a5:117_0": "114.So ca khvassa kodhoti so appamattakepi kāraṇe sahasā kuddhassa kodho. Na ciranti",
  "atk-abh03a5:117_1": "aciraṁ appahīnatāya nānuseti. Yathā pana pathaviyaṁ ākaḍḍhitvā katalekhā vātādīhi",
  "atk-abh03a5:117_2": "khippaṁ nassati, evamassa sahasā uppannopi kodho khippameva nibbātīti attho. Ayaṁ",
  "atk-abh03a5:117_3": "vuccatīti ayaṁ evarūpo puggalo pathaviyaṁ lekhā viya kujjhanabhāvena aciraṭṭhitikato",
  "atk-abh03a5:117_4": "pathavīlekhūpamoti vuccati.",
  "atk-abh03a5:118_0": "115.Āgāḷhenāti atigāḷhena mammacchedakena thaddhavacanena. Pharusenāti na sotasukhena.",
  "atk-abh03a5:118_1": "Amanāpenāti na cittasukhena. Saṁsandatīti ekībhavati. Sandhiyatīti ghaṭayati. Sammodatīti",
  "atk-abh03a5:118_2": "nirantaro hoti. Atha vā – saṁsandatīti cittakiriyādīsu cittena samodhānaṁ gacchati.",
  "atk-abh03a5:118_3": "Khīrodakaṁ viya ekībhāvaṁ upetīti attho. Sandhiyatīti ṭhānagamanādīsu kāyakiriyādīsu",
  "atk-abh03a5:118_4": "kāyena samodhānaṁ gacchati. Tilataṇḍulā viya missībhāvaṁ upetīti attho. Sammodatīti",
  "atk-abh03a5:118_5": "uddesaparipucchādīsu vacīkiriyāsu vācāya samodhānaṁ gacchati. Vippavāsagatopi piyasahāyako",
  "atk-abh03a5:118_6": "viya piyatarabhāvaṁ upetīti attho. Apica – kiccakaraṇīyesu tehi saddhiṁ āditova ekakiriyabhāvaṁ",
  "atk-abh03a5:118_7": "upagacchanto saṁsandati. Yāva majjhā pavattanto sandhiyati, yāva pariyosānā anivattanto",
  "atk-abh03a5:118_8": "sammodatītipi veditabbo. Ayaṁ vuccatīti ayaṁ evarūpo puggalo udakalekhā viya khippaṁ",
  "atk-abh03a5:118_9": "saṁsandanato udakalekhūpamoti vuccati.",
  "atk-abh03a5:119_0": "116. Potthakūpamesu – yāya upamāya te potthakūpamāti vuccanti, taṁ tāva upamaṁ dassetuṁ",
  "atk-abh03a5:119_1": "tayo potthakātiādi vuttaṁ. Tattha navoti navavāyimo. Potthakoti sāṇavākasāṭako. Dubbaṇṇoti",
  "atk-abh03a5:119_2": "vivaṇṇo. Dukkhasamphassoti kharasamphasso. Appagghoti atibahuṁ agghanto kahāpaṇagghanako",
  "atk-abh03a5:119_3": "hoti. Majjhimoti paribhogamajjhimo. So hi navabhāvaṁ atikkamitvā jiṇṇabhāvaṁ appatto",
  "atk-abh03a5:119_4": "majjhe paribhogakālepi dubbaṇṇo ca dukkhasamphasso ca appagghoyeva ca hoti. Atibahuṁ",
  "atk-abh03a5:119_5": "agghanto aḍḍhaṁ agghati. Jiṇṇakāle pana aḍḍhamāsakaṁ vā kākaṇikaṁ vā agghati. Ukkhaliparimajjananti",
  "atk-abh03a5:119_6": "kāḷukkhaliparipuñchanaṁ.",
  "atk-abh03a5:120_0": "Navoti upasampadāya pañcavassakālato heṭṭhā jātiyā saṭṭhivassopi navoyeva. Dubbaṇṇatāyāti",
  "atk-abh03a5:120_1": "sarīravaṇṇenapi guṇavaṇṇenapi dubbaṇṇatāya. Dussīlassa hi parisamajjhe nisinnassa",
  "atk-abh03a5:120_2": "nittejatāya sarīravaṇṇopi na sampajjati, guṇavaṇṇe vattabbameva natthi. Ye kho panassāti",
  "atk-abh03a5:120_3": "ye kho pana tassa upaṭṭhākā vā ñātimittādayo vā etaṁ puggalaṁ sevanti. Tesaṁ tanti",
  "atk-abh03a5:120_4": "tesaṁ puggalānaṁ cha satthāre sevantānaṁ micchādiṭṭhikānaṁ viya, devadattaṁ sevantānaṁ",
  "atk-abh03a5:120_5": "kokālikādīnaṁ viya ca taṁ sevanaṁ dīgharattaṁ ahitāya dukkhāya hoti. Majjhimoti pañcavassakālato",
  "atk-abh03a5:120_6": "paṭṭhāya yāva navavassakālā majjhimo nāma. Theroti dasavassakālato paṭṭhāya thero",
  "atk-abh03a5:120_7": "nāma. Evamāhaṁsūti evaṁ vadanti. Kiṁ nu kho tuyhanti tuyhaṁ bālassa bhaṇitena ko",
  "atk-abh03a5:120_8": "atthoti vuttaṁ hoti. Tathārūpanti tathājātikaṁ tathāsabhāvaṁ ukkhepanīyakammassa kāraṇabhūtaṁ.",
  "atk-abh03a5:121_0": "117. Kāsikavatthūpamesu – kāsikavatthaṁ nāma tayo kappāsaṁsū gahetvā kantitasuttena",
  "atk-abh03a5:121_1": "vāyitaṁ sukhumavatthaṁ. Taṁ navavāyimaṁ anagghaṁ hoti. Paribhogamajjhimaṁ vīsampi",
  "atk-abh03a5:121_2": "tiṁsampi sahassāni agghati. Jiṇṇakāle pana aṭṭhapi dasapi sahassāni agghati.",
  "atk-abh03a5:122_0": "Tesaṁtaṁ hotīti tesaṁ sammāsambuddhādayo sevantānaṁ viya taṁ sevanaṁ dīgharattaṁ",
  "atk-abh03a5:122_1": "hitāya sukhāya hoti. Sammāsambuddhañhi ekaṁ nissāya yāvajjakālā muccanakasattānaṁ",
  "atk-abh03a5:122_2": "pamāṇaṁ natthi. Tathā sāriputtattheramahāmoggallānatthere avasese ca asītimahāsāvake",
  "atk-abh03a5:122_3": "nissāya saggaṁ gatasattānaṁ pamāṇaṁ natthi. Yāvajjakālā tesaṁ diṭṭhānugatiṁ paṭipannasattānampi",
  "atk-abh03a5:122_4": "pamāṇaṁ natthiyeva. Ādheyyaṁ gacchatīti tassa mahātherassa taṁ atthanissitaṁ vacanaṁ",
  "atk-abh03a5:122_5": "yathā gandhakaraṇḍake kāsikavatthaṁ ādhātabbataṁ ṭhapetabbataṁ gacchati, evaṁ uttamaṅge",
  "atk-abh03a5:122_6": "sirasmiṁ hadaye ca ādhātabbataṁ ṭhapetabbatampi gacchati. Sesamettha heṭṭhā vuttānusāreneva veditabbaṁ.",
  "atk-abh03a5:123_0": "118. Suppameyyādīsu – sukhena pametabboti suppameyyo. Idhāti imasmiṁ sattaloke. Uddhatoti",
  "atk-abh03a5:123_1": "uddhaccena samannāgato. Unnaḷoti uggatanaḷo; tucchamānaṁ ukkhipitvā ṭhitoti attho.",
  "atk-abh03a5:123_2": "Capaloti pattamaṇḍanādinā cāpallena samannāgato. Mukharoti mukhakharo. Vikiṇṇavācoti",
  "atk-abh03a5:123_3": "asaṁyatavacano. Asamāhitoti cittekaggatārahito. Vibbhantacittoti bhantacitto, bhantagāvībhantamigīsappaṭibhāgo.",
  "atk-abh03a5:123_4": "Pākaṭindriyoti vivaṭindriyo. Ayaṁ vuccatīti ayaṁ evarūpo puggalo ‘suppameyyo’ti vuccati.",
  "atk-abh03a5:123_5": "Yathā hi parittassa udakassa sukhena pamāṇaṁ gayhati; evameva imehi aguṇaṅgehi samannāgatassa",
  "atk-abh03a5:123_6": "sukhena pamāṇaṁ gayhati. Tenesa ‘suppameyyo’ti vutto.",
  "atk-abh03a5:124_0": "119. Dukkhena pametabboti duppameyyo. Anuddhatādīni vuttapaṭipakkhavasena veditabbāni.",
  "atk-abh03a5:124_1": "Ayaṁ vuccatīti ayaṁ evarūpo puggalo ‘duppameyyo’ti vuccati. Yathā hi mahāsamuddassa",
  "atk-abh03a5:124_2": "dukkhena pamāṇaṁ gayhati; evameva imehi guṇaṅgehi samannāgatassa dukkhena pamāṇaṁ",
  "atk-abh03a5:124_3": "gayhati. Tādiso ‘anāgāmī nu kho, khīṇāsavo nu kho’ti vattabbataṁ gacchati, tenesa",
  "atk-abh03a5:124_4": "‘duppameyyo’ti vutto.",
  "atk-abh03a5:125": "120. Na sakkā pametunti appameyyo. Yathā hi ākāsassa na sakkā pamāṇaṁ gahetuṁ, evaṁ khīṇāsavassa. Tenesa ‘appameyyo’ti vutto.",
  "atk-abh03a5:126_0": "121. Na sevitabbādīsu – na sevitabboti na upasaṅkamitabbo. Na bhajitabboti na allīyitabbo.",
  "atk-abh03a5:126_1": "Na payirupāsitabboti na santike nisīdanavasena punappunaṁ upāsitabbo. Hīnohoti sīlenātiādīsu",
  "atk-abh03a5:126_2": "upādāyupādāya hīnatā veditabbā . Yo hi pañca sīlāni rakkhati, so dasa sīlāni rakkhantena",
  "atk-abh03a5:126_3": "na sevitabbo. Yo pana dasa sīlāni rakkhati, so catupārisuddhisīlaṁ rakkhantena na",
  "atk-abh03a5:126_4": "sevitabbo. Aññatra anuddayā aññatra anukampāti ṭhapetvā anuddayañca anukampañca.",
  "atk-abh03a5:126_5": "Attano atthāya eva hi evarūpo puggalo na sevitabbo. Anuddayānukampāvasena pana taṁ",
  "atk-abh03a5:126_6": "upasaṅkamituṁ vaṭṭati.",
  "atk-abh03a5:127_0": "122.Sadiso hotīti samāno hoti. Sīlasāmaññagatānaṁ satanti sīlena samānabhāvaṁ gatānaṁ",
  "atk-abh03a5:127_1": "santānaṁ. Sīlakathā ca no bhavissatīti evaṁ samānasīlānaṁ amhākaṁ sīlameva ārabbha",
  "atk-abh03a5:127_2": "kathā bhavissati. Sā ca no phāsu bhavissatīti sā ca sīlakathā amhākaṁ phāsuvihāro",
  "atk-abh03a5:127_3": "sukhavihāro bhavissati. Sā ca no pavattinī bhavissatīti sā ca amhākaṁ kathā divasampi",
  "atk-abh03a5:127_4": "kathentānaṁ pavattinī bhavissati, na paṭihaññissati. Dvīsu hi sīlavantesu ekena sīlassa",
  "atk-abh03a5:127_5": "vaṇṇe kathite itaro anumodati; tena tesaṁ kathā phāsu ceva hoti, pavattinī ca. Ekasmiṁ",
  "atk-abh03a5:127_6": "pana dussīle sati dussīlassa sīlakathā dukkathāti neva sīlakathā hoti, na phāsu hoti,",
  "atk-abh03a5:127_7": "na pavattinī. Samādhipaññākathāsupi eseva nayo. Dve hi samādhilābhino samādhikathaṁ,",
  "atk-abh03a5:127_8": "sappaññā ca paññākathaṁ kathentā, rattiṁ vā divasaṁ vā atikkantampi na jānanti.",
  "atk-abh03a5:128_0": "123.Sakkatvā garuṁ katvāti sakkārañceva garukārañca karitvā. Adhiko hotīti atireko",
  "atk-abh03a5:128_1": "hoti. Sīlakkhandhanti sīlarāsiṁ. Paripūressāmīti taṁ atirekasīlaṁ puggalaṁ nissāya",
  "atk-abh03a5:128_2": "attano aparipūraṁ sīlarāsiṁ paripūraṁ karissāmi. Tattha tattha paññāya anuggahessāmīti",
  "atk-abh03a5:128_3": "ettha sīlassa asappāye anupakāradhamme vajjetvā sappāye upakāradhamme sevanto tasmiṁ",
  "atk-abh03a5:128_4": "tasmiṁ ṭhāne sīlakkhandhaṁ paññāya anuggaṇhāti nāma. Samādhipaññākkhandhesupi eseva nayo.",
  "atk-abh03a5:129_0": "124. Jigucchitabbādīsu – jigucchitabboti gūthaṁ viya jigucchitabbo. Atha kho nanti",
  "atk-abh03a5:129_1": "atha kho assa. Kittisaddoti kathāsaddo. Evamevanti ettha gūthakūpo viya dussīlyaṁ",
  "atk-abh03a5:129_2": "daṭṭhabbaṁ. Gūthakūpe patitvā ṭhito dhamanīahi viya dussīlapuggalo. Guthakūpato uddhariyamānena",
  "atk-abh03a5:129_3": "tena ahinā purisassa sarīraṁ āruḷhenāpi adaṭṭhabhāvo viya dussīlaṁ sevamānassāpi",
  "atk-abh03a5:129_4": "tassa kiriyāya kāraṇabhāvo sarīraṁ gūthena makkhetvā ahino gatakālo viya dussīlaṁ",
  "atk-abh03a5:129_5": "sevamānassa pāpakittisaddassa abbhuggamanakālo veditabbo.",
  "atk-abh03a5:130_0": "125.Tindukālātanti tindukarukkhaalātaṁ. Bhiyyoso mattāya cicciṭāyatīti tañhi jhāyamānaṁ",
  "atk-abh03a5:130_1": "pakatiyāpi papaṭikāyo muñcantaṁ cicciṭāyati ciṭiciṭāti saddaṁ karoti. Ghaṭṭitaṁ pana",
  "atk-abh03a5:130_2": "adhimattaṁ karotīti attho. Evamevanti evamevaṁ kodhano attano dhammatāyapi uddhato",
  "atk-abh03a5:130_3": "caṇḍikato hutvā carati. Appamattakaṁ pana vacanaṁ vuttakāle ‘mādisaṁ nāma evaṁ vadatī’ti",
  "atk-abh03a5:130_4": "atirekataraṁ uddhato caṇḍikato hutvā carati. Gūthakūpoti gūthapuṇṇakūpo, gūtharāsiyeva",
  "atk-abh03a5:130_5": "vā. Opammasaṁsandanaṁ panettha purimanayeneva veditabbaṁ. Tasmā evarūpo puggalo ajjhupekkhitabbo,",
  "atk-abh03a5:130_6": "na sevitabboti yasmā kodhano atiseviyamānopi atiupasaṅkamiyamānopi kujjhatiyeva,",
  "atk-abh03a5:130_7": "‘kiṁ iminā’ti paṭikkamantopi kujjhatiyeva, tasmā palālaggi viya ajjhupekkhitabbo,",
  "atk-abh03a5:130_8": "na sevitabbo. Kiṁ vuttaṁ hoti? Yo hi palālaggiṁ atiupasaṅkamitvā tappati, tassa sarīraṁ",
  "atk-abh03a5:130_9": "jhāyati. Yo atipaṭikkamitvā tappati, tassa sītaṁ na vūpasammati. Anupasaṅkamitvā",
  "atk-abh03a5:130_10": "apaṭikkamitvā pana majjhattabhāvena tappentassa sītaṁ vūpasammati, kāyopi na ḍayhati.",
  "atk-abh03a5:130_11": "Tasmā palālaggi viya kodhano puggalo majjhattabhāvena ajjhupekkhitabbo, na sevitabbo,",
  "atk-abh03a5:130_12": "na bhajitabbo, na payirupāsitabbo.",
  "atk-abh03a5:131_0": "126.Kalyāṇamittoti sucimitto. Kalyāṇasahāyoti sucisahāyo. Sahāyoti sahagāmī saddhiṁcaro.",
  "atk-abh03a5:131_1": "Kalyāṇasampavaṅkoti kalyāṇesu sucipuggalesu sampavaṅko, tanninnatappoṇatappabbhāramānasoti attho.",
  "atk-abh03a5:132_0": "127. Sīlesu paripūrakārītiādīsu – sīlesu paripūrakārinoti ete ariyasāvakā yāni tāni",
  "atk-abh03a5:132_1": "maggabrahmacariyassa ādibhūtāni, ādibrahmacariyakāni, pārājikasaṅkhātāni cattāri",
  "atk-abh03a5:132_2": "mahāsīlasikkhāpadāni, tesaṁ avītikkamanato yāni khuddānukhuddakāni āpajjanti, tehi",
  "atk-abh03a5:132_3": "ca vuṭṭhānato sīlesu yaṁ kattabbaṁ, taṁ paripūraṁ samattaṁ karontīti ‘sīlesu paripūrakārino’ti",
  "atk-abh03a5:132_4": "vuccanti. Samādhipāribandhakānaṁ pana kāmarāgabyāpādānaṁ, paññāpāribandhakassa ca",
  "atk-abh03a5:132_5": "saccapaṭicchādakassa mohassa asamūhatattā, samādhiṁ paññañca bhāventāpi samādhipaññāsu",
  "atk-abh03a5:132_6": "yaṁ kattabbaṁ taṁ mattaso pamāṇena padesamattameva karontīti samādhismiṁ paññāya",
  "atk-abh03a5:132_7": "ca mattaso kārinoti vuccanti. Iminā upāyena itaresupi dvīsu nayesu attho veditabbo.",
  "atk-abh03a5:133": "Tatrāyaṁ aparopi suttantanayo –",
  "atk-abh03a5:134_0": "‘‘Idha, bhikkhave, bhikkhu sīlesu paripūrakārī hoti, samādhismiṁ mattaso kārī, paññāya",
  "atk-abh03a5:134_1": "mattaso kārī. So yāni tāni khuddānukhuddakāni sikkhāpadāni tāni āpajjatipi, vuṭṭhātipi.",
  "atk-abh03a5:134_2": "Taṁ kissa hetu? Na hi mettha, bhikkhave, abhabbatā vuttā. Yāni ca kho tāni sikkhāpadāni",
  "atk-abh03a5:134_3": "ādibrahmacariyakāni brahmacariyasāruppāni, tattha dhuvasīlo ca hoti, ṭhitasīlo ca,",
  "atk-abh03a5:134_4": "samādāya sikkhati sikkhāpadesu. So tiṇṇaṁ saṁyojanānaṁ parikkhayā sotāpanno hoti,",
  "atk-abh03a5:134_5": "avinipātadhammo niyato sambodhiparāyaṇo. Idha pana, bhikkhave, bhikkhu sīlesu…pe…",
  "atk-abh03a5:134_6": "so tiṇṇaṁ saṁyojanānaṁ parikkhayā, rāgadosamohānaṁ tanuttā, sakadāgāmī hoti; sakideva",
  "atk-abh03a5:134_7": "imaṁ lokaṁ āgantvā dukkhassantaṁ karoti. Idha pana, bhikkhave, bhikkhu sīlesu paripūrakārī",
  "atk-abh03a5:134_8": "hoti, samādhismiṁ paripūrakārī, paññāya mattaso kārī. So yāni tāni…pe… sikkhati sikkhāpadesu.",
  "atk-abh03a5:134_9": "So pañcannaṁ orambhāgiyānaṁ…pe… anāvattidhammo tasmā lokā. Idha pana, bhikkhave ,",
  "atk-abh03a5:134_10": "bhikkhu sīlesu paripūrakārī, samādhismiṁ paripūrakārī, paññāya paripūrakārī. So yāni",
  "atk-abh03a5:134_11": "tāni khuddānukhuddakāni…pe… sikkhati sikkhāpadesu. So āsavānaṁ khayā…pe… upasampajja",
  "atk-abh03a5:134_12": "viharatī’’ti (a. ni. 3.87).",
  "atk-abh03a5:135_0": "130. Satthāraniddese – pariññaṁ paññapetīti pahānaṁ samatikkamaṁ paññapeti. Tatrāti",
  "atk-abh03a5:135_1": "tesu tīsu janesu. Tena daṭṭhabboti tena paññāpanena so satthā rūpāvacarasamāpattiyā",
  "atk-abh03a5:135_2": "lābhīti daṭṭhabboti attho. Dutiyavārepi eseva nayo. Sammāsambuddho satthā tena daṭṭhabboti",
  "atk-abh03a5:135_3": "tena titthiyehi asādhāraṇena paññāpanena ayaṁ tatiyo satthā sabbaññubuddho daṭṭhabbo.",
  "atk-abh03a5:135_4": "Titthiyā hi kāmānaṁ pariññaṁ paññapentā rūpabhavaṁ vakkhanti. Rūpānaṁ pariññaṁ paññapentā",
  "atk-abh03a5:135_5": "arūpabhavaṁ vakkhanti. Vedanānaṁ pariññaṁ paññapentā asaññabhavaṁ vakkhanti. Sammā",
  "atk-abh03a5:135_6": "paññapentā ‘evaṁ paññapeyyuṁ’, no ca sammā paññapetuṁ sakkonti. Sammāsambuddho pana",
  "atk-abh03a5:135_7": "kāmānaṁ pariññaṁ pahānaṁ anāgāmimaggena paññapeti . Rūpavedanānaṁ pariññaṁ pahānaṁ",
  "atk-abh03a5:135_8": "arahattamaggena paññapeti. Ime tayo satthāroti ime dve janā bāhirakā, eko sammāsambuddhoti",
  "atk-abh03a5:135_9": "– imasmiṁ loke tayo satthāro nāma.",
  "atk-abh03a5:136_0": "131. Dutiye satthāraniddese – diṭṭhe ceva dhammeti imasmiṁ attabhāve. Attānaṁ saccato",
  "atk-abh03a5:136_1": "thetato paññapetīti ‘‘attā nāmeko atthi nicco dhuvo sassato’’ti bhūtato thirato paññapeti.",
  "atk-abh03a5:136_2": "Abhisamparāyañcāti aparasmiṁ attabhāve evameva paññapeti. Sesamettha vuttanayeneva veditabbanti.",
  "atk-abh03a5:137": "Tikaniddesavaṇṇanā.",
  "atk-abh03a5:138": "4. Catukkaniddesavaṇṇanā",
  "atk-abh03a5:139_0": "132. Catukkaniddese – asappurisoti lāmakapuriso. Pāṇaṁ atipātetīti pāṇātipātī. Adinnaṁ",
  "atk-abh03a5:139_1": "ādiyatīti adinnādāyī. Kāmesu micchā caratīti kāmesumicchācārī. Musā vadatīti musāvādī.",
  "atk-abh03a5:139_2": "Surāmerayamajjapamāde tiṭṭhatīti surāmerayamajjapamādaṭṭhāyī.",
  "atk-abh03a5:140_0": "133.Pāṇātipāte samādapetīti yathā pāṇaṁ atipāteti, tathā naṁ tattha gahaṇaṁ gaṇhāpeti.",
  "atk-abh03a5:140_1": "Sesesupi eseva nayo. Ayaṁ vuccatīti ayaṁ evarūpo puggalo yasmā sayaṁ katena ca dussīlyena",
  "atk-abh03a5:140_2": "samannāgato yañca samādapitena kataṁ, tato upaḍḍhassa dāyādo, tasmā asappurisena",
  "atk-abh03a5:140_3": "asappurisataroti vuccati. Sappurisoti uttamapuriso.",
  "atk-abh03a5:141": "135.Sappurisena sappurisataroti attanā katena susīlyena samannāgatattā yañca samādapito karoti. Tato upaḍḍhassa dāyādattā uttamapurisena uttamapurisataro.",
  "atk-abh03a5:142": "136.Pāpoti akusalakammapathasaṅkhātena dasavidhena pāpena samannāgato.",
  "atk-abh03a5:143": "138.Kalyāṇoti kusalakammapathasaṅkhātena dasavidhena kalyāṇadhammena samannāgato suddhako bhadrako. Sesamettha heṭṭhā vuttanayattā uttānatthameva.",
  "atk-abh03a5:144": "140. Pāpadhammādīsu – pāpo dhammo assāti pāpadhammo. Kalyāṇo dhammo assāti kalyāṇadhammo. Sesamettha uttānatthameva.",
  "atk-abh03a5:145_0": "144. Sāvajjādīsu – sāvajjoti sadoso. Sāvajjena kāyakammenāti sadosena pāṇātipātādinā",
  "atk-abh03a5:145_1": "kāyakammena. Itaresupi eseva nayo. Ayaṁ vuccatīti ayaṁ evarūpo puggalo tīhi dvārehi",
  "atk-abh03a5:145_2": "āyūhanakammassa sadosattā, gūthakuṇapādibharito padeso viya sāvajjoti vuccati.",
  "atk-abh03a5:146_0": "145.Sāvajjena bahulanti yassa sāvajjameva kāyakammaṁ bahu hoti, appaṁ anavajjaṁ;",
  "atk-abh03a5:146_1": "so sāvajjena bahulaṁ kāyakammena samannāgato, appaṁ anavajjenāti vuccati. Itaresupi",
  "atk-abh03a5:146_2": "eseva nayo. Ko pana evarūpo hotīti? Yo gāmadhammatāya vā nigamadhammatāya vā kadāci",
  "atk-abh03a5:146_3": "karahaci uposathaṁ samādiyati, sīlāni pūreti. Ayaṁ vuccatīti ayaṁ evarūpo puggalo",
  "atk-abh03a5:146_4": "tīhi dvārehi āyūhanakammesu sāvajjasseva bahulatāya anavajjassa appatāya vajjabahuloti vuccati.",
  "atk-abh03a5:147_0": "Yathā hi ekasmiṁ padese dubbaṇṇāni duggandhāni pupphāni rāsikatānassu, tesaṁ upari",
  "atk-abh03a5:147_1": "tahaṁ tahaṁ atimuttakavassikapāṭalāni patitāni bhaveyyuṁ. Evarūpo ayaṁ puggalo veditabbo.",
  "atk-abh03a5:147_2": "Yathā pana ekasmiṁ padese atimuttakavassikapāṭalāni rāsikatānassu, tesaṁ upari tahaṁ",
  "atk-abh03a5:147_3": "tahaṁ dubbaṇṇaduggandhāni badarapupphādīni patitāni bhaveyyuṁ. Evarūpo tatiyo puggalo",
  "atk-abh03a5:147_4": "veditabbo. Catuttho pana tīhipi dvārehi āyūhanakammassa niddosattā, catumadhurabharitasuvaṇṇapāti",
  "atk-abh03a5:147_5": "viya daṭṭhabbo. Tesu paṭhamo andhabālaputhujjano. Dutiyo antarantarā kusalassa kārako",
  "atk-abh03a5:147_6": "lokiyaputhujjano. Tatiyo sotāpanno sakadāgāmianāgāminopi eteneva saṅgahitā. Catuttho",
  "atk-abh03a5:147_7": "khīṇāsavo. So hi ekantena anavajjoyeva. Ayaṁ aṅguttaraṭṭhakathāyo.",
  "atk-abh03a5:148_0": "148. Ugghaṭitaññūādīsu – ugghaṭitaññūti ettha ugghaṭitaṁ nāma ñāṇugghāṭanaṁ, ñāṇe",
  "atk-abh03a5:148_1": "ugghaṭitamatteyeva jānātīti attho. Saha udāhaṭavelāyāti udāhāre udāhaṭamatteyeva.",
  "atk-abh03a5:148_2": "Dhammābhisamayoti catusaccadhammassa ñāṇena saddhiṁ abhisamayo. Ayaṁ vuccatīti ayaṁ",
  "atk-abh03a5:148_3": "‘cattāro satipaṭṭhānā’tiādinā nayena saṁkhittena mātikāya ṭhapiyamānāya desanānusārena",
  "atk-abh03a5:148_4": "ñāṇaṁ pesetvā arahattaṁ gaṇhituṁ samattho puggalo ugghaṭitaññūti vuccati.",
  "atk-abh03a5:149_0": "149. Vipañcitaṁ vitthāritameva atthaṁ jānātīti vipañcitaññū. Ayaṁ vuccatīti ayaṁ",
  "atk-abh03a5:149_1": "saṅkhittena mātikaṁ ṭhapetvā vitthārena atthe bhājiyamāne arahattaṁ pāpuṇituṁ samattho",
  "atk-abh03a5:149_2": "puggalo vipañcitaññūti vuccati.",
  "atk-abh03a5:150": "150. Uddesādīhi netabboti neyyo. Anupubbena dhammābhisamayo hotīti anukkamena arahattappatti.",
  "atk-abh03a5:151": "151. Byañjanapadameva paramaṁ assāti padaparamo. Na tāya jātiyā dhammābhisamayo hotīti na tena attabhāvena jhānaṁ vā vipassanaṁ vā maggaṁ vā phalaṁ vā nibbattetuṁ sakkotīti attho.",
  "atk-abh03a5:152_0": "152. Yuttapaṭibhānādīsu – paṭibhānaṁ vuccati ñāṇampi, ñāṇassa upaṭṭhitavacanampi.",
  "atk-abh03a5:152_1": "Taṁ idha adhippetaṁ. Atthayuttaṁ kāraṇayuttañca paṭibhānamassāti yuttappaṭibhāno.",
  "atk-abh03a5:152_2": "Pucchitānantarameva sīghaṁ byākātuṁ asamatthatāya no muttaṁ paṭibhānamassāti no muttappaṭibhāno.",
  "atk-abh03a5:152_3": "Iminā nayena sesā veditabbā. Ettha pana paṭhamo – kiñci kālaṁ vīmaṁsitvā yuttameva",
  "atk-abh03a5:152_4": "pekkhati, tipiṭakacūḷanāgatthero viya. So kira pañhaṁ puṭṭho pariggahetvā yuttapayuttakāraṇameva katheti.",
  "atk-abh03a5:153_0": "Dutiyo – pucchānantarameva yena vā tena vā vacanena paṭibāhati, vīmaṁsitvāpi ca yuttaṁ",
  "atk-abh03a5:153_1": "na pekkhati catunikāyikapaṇḍitatissatthero viya. So kira pañhaṁ puṭṭho pañhapariyosānampi",
  "atk-abh03a5:153_2": "nāgameti, yaṁ vā taṁ vā kathetiyeva. Vacanatthaṁ panassa vīmaṁsiyamānaṁ katthaci na laggati.",
  "atk-abh03a5:154": "Tatiyo – pucchāsamakālameva yuttaṁ pekkhati, taṅkhaṇaññeva vacanaṁ byākaroti tipiṭakacūḷābhayatthero viya. So kira pañhaṁ puṭṭho sīghameva katheti, yuttapayuttakāraṇo ca hoti.",
  "atk-abh03a5:155": "Catuttho – puṭṭho samāno neva yuttaṁ pekkhati , na yena vā tena vā paṭibāhituṁ sakkoti tibbandhakāranimuggo viya hoti lāḷudāyitthero viya.",
  "atk-abh03a5:156_0": "156. Dhammakathikesu – appañca bhāsatīti sampattaparisāya thokameva katheti. Asahitañcāti",
  "atk-abh03a5:156_1": "kathento ca pana na atthayuttaṁ kāraṇayuttaṁ katheti. Parisā cassa na kusalā hotīti",
  "atk-abh03a5:156_2": "sotuṁ nisinnaparisā cassa yuttāyuttaṁ kāraṇākāraṇaṁ siliṭṭhāsiliṭṭhaṁ na jānātīti",
  "atk-abh03a5:156_3": "attho. Evarūpoti ayaṁ evaṁjātiko bāladhammakathiko. Evaṁjātikāya bālaparisāya dhammakathikotveva",
  "atk-abh03a5:156_4": "nāmaṁ labhati. Iminā nayena sabbattha attho veditabbo. Ettha ca dveyeva janā sabhāvadhammakathikā,",
  "atk-abh03a5:156_5": "itare pana dhammakathikānaṁ antare paviṭṭhattā evaṁ vuttā.",
  "atk-abh03a5:157_0": "157. Valāhakūpamesu valāhakāti meghā. Gajjitāti thanitā. Tattha gajjitvā no vassanabhāvo",
  "atk-abh03a5:157_1": "nāma pāpako. Manussā hi yathā devo gajjati ‘suvuṭṭhikā bhavissatī’ti bījāni nīharitvā",
  "atk-abh03a5:157_2": "vapanti. Atha deve avassante khette bījāni khetteyeva nassanti, gehe bījāni geheyeva",
  "atk-abh03a5:157_3": "nassantīti dubbhikkhaṁ hoti. No gajjitvā vassanabhāvopi pāpakova. Manussā hi ‘imasmiṁ",
  "atk-abh03a5:157_4": "kāle dubbuṭṭhikā bhavissatī’ti ninnaṭṭhānesuyeva vappaṁ karonti. Atha devo vassitvā",
  "atk-abh03a5:157_5": "sabbabījāni mahāsamuddaṁ pāpeti, dubbhikkhameva hoti. Gajjitvā vassanabhāvo pana",
  "atk-abh03a5:157_6": "bhaddako. Tadā hi subhikkhaṁ hoti. No gajjitvā no vassanabhāvo ekantapāpakova.",
  "atk-abh03a5:158": "Bhāsitā hoti no kattāti ‘idāni ganthadhuraṁ pūressāmi, vāsadhuraṁ pūressāmī’ti kathetiyeva, na pana uddesaṁ gaṇhāti, na kammaṭṭhānaṁ bhāveti.",
  "atk-abh03a5:159_0": "Kattā hoti no bhāsitāti ‘ganthadhuraṁ vā pūressāmi vāsadhuraṁ vā’ti na bhāsati. Sampatte",
  "atk-abh03a5:159_1": "pana kāle tamatthaṁ sampādeti. Iminā nayena itarepi veditabbā. Sabbaṁ panetaṁ paccayadāyakeneva",
  "atk-abh03a5:159_2": "kathitaṁ. Eko hi ‘asukadivase nāma dānaṁ dassāmī’ti saṅghaṁ nimanteti, sampattakāle",
  "atk-abh03a5:159_3": "no karoti. Ayaṁ puggalo puññena parihāyati, bhikkhusaṅghopi lābhena parihāyati .",
  "atk-abh03a5:159_4": "Aparo saṅghaṁ animantetvāva sakkāraṁ katvā ‘bhikkhū ānessāmī’ti na labhati, sabbe",
  "atk-abh03a5:159_5": "aññattha nimantitā honti. Ayampi puññena parihāyati , saṅghopi tena lābhena parihāyati.",
  "atk-abh03a5:159_6": "Aparo paṭhamaṁ saṅghaṁ nimantetvā, pacchā sakkāraṁ katvā dānaṁ deti, ayaṁ kiccakārī",
  "atk-abh03a5:159_7": "hoti. Aparo neva saṅghaṁ nimanteti, na dānaṁ deti, ayaṁ ‘pāpapuggalo’ti veditabbo.",
  "atk-abh03a5:160_0": "158. Mūsikūpamesu – gādhaṁ kattā no vasitāti attano āsayaṁ bilaṁ kūpaṁ khaṇati, no",
  "atk-abh03a5:160_1": "tattha vasati, kismiñcideva ṭhāne vasati, evaṁ biḷārādiamittavasaṁ gacchati. Khattātipi",
  "atk-abh03a5:160_2": "pāṭho. Vasitā no gādhaṁ kattāti sayaṁ na khaṇati, parena khate bile vasati, evaṁ",
  "atk-abh03a5:160_3": "jīvitaṁ rakkhati. Tatiyā dvepi karontī, jīvitaṁ rakkhati. Catutthā dvepi akarontī",
  "atk-abh03a5:160_4": "amittavasaṁ gacchati. Imāya pana upamāya upamitesu puggalesu paṭhamo yathā sā mūsikā",
  "atk-abh03a5:160_5": "gādhaṁ khaṇati, evaṁ navaṅgaṁ satthusāsanaṁ uggaṇhāti. Yathā pana sā tattha na vasati,",
  "atk-abh03a5:160_6": "kismiñcideva ṭhāne vasantī, amittavasaṁ gacchati; tathā ayampi pariyattivasena ñāṇaṁ",
  "atk-abh03a5:160_7": "pesetvā catusaccadhammaṁ na paṭivijjhati, lokāmisaṭṭhānesuyeva caranto maccumārakilesamāradevaputtamārasaṅkhātānaṁ",
  "atk-abh03a5:160_8": "amittānaṁ vasaṁ gacchati. Dutiyo yathā sā mūsikā gādhaṁ na khaṇati, evaṁ navaṅgaṁ",
  "atk-abh03a5:160_9": "satthusāsanaṁ na uggaṇhāti. Yathā pana parena khatabile vasantī jīvitaṁ rakkhati;",
  "atk-abh03a5:160_10": "evaṁ parassa kathaṁ sutvā catusaccadhammaṁ paṭivijjhitvā tiṇṇaṁ mārānaṁ vasaṁ atikkamati.",
  "atk-abh03a5:160_11": "Iminā nayena tatiyacatutthesupi opammasaṁsandanaṁ veditabbaṁ.",
  "atk-abh03a5:161_0": "159. Ambūpamesu – āmaṁ pakkavaṇṇīti anto āmaṁ bahi pakkasadisaṁ. Pakkaṁ āmavaṇṇīti",
  "atk-abh03a5:161_1": "anto pakkaṁ bahi āmasadisaṁ. Sesadvayesupi eseva nayo. Tattha yathā ambe apakkabhāvo",
  "atk-abh03a5:161_2": "āmatā hoti, evaṁ puggalepi puthujjanabhāvo āmatā, ariyabhāvo pakkatā. Yathā ca tattha",
  "atk-abh03a5:161_3": "pakkasadisatā pakkavaṇṇitā; evaṁ puggalepi ariyānaṁ abhikkamanādisadisatā pakkavaṇṇitāti",
  "atk-abh03a5:161_4": "– iminā nayena upamitapuggalesu opammasaṁsandanaṁ veditabbaṁ.",
  "atk-abh03a5:162_0": "160. Kumbhūpamesu – kumbhoti ghaṭo. Tucchoti anto ritto. Pihitoti pidahitvā ṭhapito.",
  "atk-abh03a5:162_1": "Puroti anto puṇṇo. Vivaṭoti vivaritvā ṭhapito. Upamitapuggalesu panettha anto guṇasāravirahito",
  "atk-abh03a5:162_2": "tuccho bāhirasobhanatāya pihito puggalo veditabbo. Sesesupi eseva nayo.",
  "atk-abh03a5:163_0": "161. Udakarahadūpamesu – udakarahado tāva jaṇṇumattepi udake sati paṇṇarasasambhinnavaṇṇattā",
  "atk-abh03a5:163_1": "vā bahalattā vā udakassa apaññāyamānatalo uttāno gambhīrobhāso nāma hoti. Tiporisa",
  "atk-abh03a5:163_2": "catuporisepi pana udake sati acchattā udakassa paññāyamānatalo gambhīro uttānobhāso",
  "atk-abh03a5:163_3": "nāma hoti. Ubhayakāraṇasambhāvato pana itare dve veditabbā. Puggalopi kilesussadabhāvato",
  "atk-abh03a5:163_4": "guṇagambhīratāya ca abhāvato guṇagambhīrānaṁ sadisehi abhikkamādīhi yutto uttāno",
  "atk-abh03a5:163_5": "gambhīrobhāso nāma. Iminā nayena sesāpi veditabbā.",
  "atk-abh03a5:164_0": "162. Balībaddūpamesu – balībaddo tāva yo attano gogaṇaṁ ghaṭṭeti ubbejeti, paragogaṇe",
  "atk-abh03a5:164_1": "pana sorato sukhasīlo hoti – ayaṁ sakagavacaṇḍo no paragavacaṇḍo nāma. Puggalopi",
  "atk-abh03a5:164_2": "attano parisaṁ ghaṭṭento vijjhanto pharusena samudācaranto, paraparisāya pana soraccaṁ",
  "atk-abh03a5:164_3": "nivātavuttitaṁ āpajjanto sakagavacaṇḍo hoti no paragavacaṇḍo nāmāti. Iminā nayena",
  "atk-abh03a5:164_4": "sesāpi veditabbā. Niddesavāre panettha ubbejitā hotīti ghaṭṭetvā vijjhitvā ubbegappattaṁ karoticceva attho.",
  "atk-abh03a5:165_0": "163. Āsīvisūpamesu – āsīviso tāva yassa visaṁ āsuṁ āgacchati sīghaṁ pharati; ghoraṁ",
  "atk-abh03a5:165_1": "pana na hoti, cirakālaṁ na pīḷeti – ayaṁ āgataviso no ghoraviso. Sesapadesupi eseva",
  "atk-abh03a5:165_2": "nayo. Puggalavibhājanaṁ pana uttānatthameva.",
  "atk-abh03a5:166": "164.Ananuvicca apariyogāhetvā avaṇṇārahassa vaṇṇaṁ bhāsitā hotītiādīsu ananuviccāti atulayitvā, apariggaṇhitvā. Apariyogāhetvāti paññāya guṇe anogāhetvā.",
  "atk-abh03a5:167_0": "166.Bhūtaṁ tacchanti vijjamānato bhūtaṁ, aviparītato tacchaṁ. Kālenāti yuttapayuttakālena.",
  "atk-abh03a5:167_1": "Tatra kālaññū hotīti yamidaṁ kālenāti vuttaṁ. Tatra yo puggalo kālaññū hoti, kālaṁ",
  "atk-abh03a5:167_2": "jānāti, tassa pañhassa veyyākaraṇatthāya ‘‘imasmiṁ kāle pucchitenāpi mayā na kathetabbā,",
  "atk-abh03a5:167_3": "imasmiṁ kāle kathetabbā’’ti – ayaṁ kālena bhaṇati nāma. Upekkhako viharatīti majjhattabhūtāya",
  "atk-abh03a5:167_4": "upekkhāya ṭhito hutvā viharati. Sesaṁ sabbattha uttānatthameva.",
  "atk-abh03a5:168_0": "167. Uṭṭhānaphalūpajīvītiādīsu – yo uṭṭhānavīriyeneva divasaṁ vītināmetvā tassa nissandaphalamattaṁ",
  "atk-abh03a5:168_1": "kiñcideva labhitvā jīvikaṁ kappeti, taṁ pana uṭṭhānaṁ āgamma kiñci puññaphalaṁ na",
  "atk-abh03a5:168_2": "paṭilabhati, taṁ sandhāya yassa puggalassa uṭṭhahatotiādi vuttaṁ. Tatūpari devāti",
  "atk-abh03a5:168_3": "tato upari brahmakāyikādayo devā. Tesañhi uṭṭhānavīriyena kiccaṁ nāma natthi. Puññaphalameva",
  "atk-abh03a5:168_4": "upajīvanti. Puññavato cāti idaṁ puññavante khattiyabrāhmaṇādayo ceva bhummadeve ādiṁ",
  "atk-abh03a5:168_5": "katvā nimmānaratipariyosāne deve ca sandhāya vuttaṁ. Sabbepi hete vāyāmaphalañceva",
  "atk-abh03a5:168_6": "puññaphalañca anubhavanti. Nerayikā pana neva uṭṭhānena ājīvaṁ uppādetuṁ sakkonti,",
  "atk-abh03a5:168_7": "nāpi nesaṁ puññaphalena koci ājīvo uppajjati.",
  "atk-abh03a5:169_0": "168. Tamādīsu – ‘‘nīce kule paccājāto’’tiādikena tamena yuttoti tamo. Kāyaduccaritādīhi",
  "atk-abh03a5:169_1": "puna nirayatamūpagamanato tamaparāyaṇo. Nesādakuleti migaluddakādīnaṁ kule. Venakuleti",
  "atk-abh03a5:169_2": "vilīvakārakule. Rathakārakuleti cammakārakule. Pukkusakuleti pupphachaḍḍakakule.",
  "atk-abh03a5:169_3": "Kasiravuttiketi dukkhavuttike. Dubbaṇṇoti paṁsupisācako viya jhāmakhāṇuvaṇṇo. Duddasikoti",
  "atk-abh03a5:169_4": "vijātamātuyāpi amanāpadassano. Okoṭimakoti lakuṇḍako. Kāṇoti ekakkhikāṇo vā ubhayakkhikāṇo",
  "atk-abh03a5:169_5": "vā. Kuṇīti ekahatthakuṇī vā ubhayahatthakuṇī vā. Khañjoti ekapādakhañjo vā ubhayapādakhañjo",
  "atk-abh03a5:169_6": "vā. Pakkhahatoti hatapakkho pīṭhasappī. Padīpeyyassāti telakapallakādino padīpūpakaraṇassa.",
  "atk-abh03a5:169_7": "Evaṁ puggalo tamo hoti tamaparāyaṇoti ettha eko puggalo bahiddhā ālokaṁ adisvā mātukucchismiññeva",
  "atk-abh03a5:169_8": "kālaṁ katvā apāyesu nibbattanto sakalepi kappe saṁsarati. Sopi tamo tamaparāyaṇova.",
  "atk-abh03a5:169_9": "So pana kuhakapuggalo bhaveyya. Kuhakassa hi evarūpā nibbatti hotīti vuttaṁ.",
  "atk-abh03a5:170_0": "Ettha ca nīce kule paccājāto hoti caṇḍālakule vātiādīhi āgamanavipatti ceva pubbuppannapaccayavipatti",
  "atk-abh03a5:170_1": "ca dassitā. Daliddetiādīhi pavattipaccayavipatti. Kasiravuttiketiādīhi ājīvupāyavipatti.",
  "atk-abh03a5:170_2": "Dubbaṇṇotiādīhi rūpavipatti. Bahvābādhotiādīhi dukkhakāraṇasamāyogo. Na lābhītiādīhi",
  "atk-abh03a5:170_3": "sukhakāraṇavipatti ceva upabhogavipatti ca. Kāyena duccaritantiādīhi tamaparāyaṇabhāvassa",
  "atk-abh03a5:170_4": "kāraṇasamāyogo. Kāyassa bhedātiādīhi samparāyikatamūpagamo. Sukkapakkho vuttapaṭipakkhanayena veditabbo.",
  "atk-abh03a5:171_0": "Apicettha tividhāya kulasampattiyā paccājātiādikena jotinā yuttato joti, ālokabhūtoti",
  "atk-abh03a5:171_1": "vuttaṁ hoti. Kāyasucaritādīhi pana saggūpapattijotibhāvūpagamanato jotiparāyaṇo.",
  "atk-abh03a5:171_2": "Khattiyamahāsālakule vātiādīsu khattiyamahāsālāti khattiyā mahāsārā mahāsārappattā",
  "atk-abh03a5:171_3": "khattiyā. Yesañhi khattiyānaṁ heṭṭhimantena koṭisataṁ nidhānagataṁ hoti, tayo kahāpaṇakumbhā",
  "atk-abh03a5:171_4": "vaḷañjanatthāya gehamajjhe rāsiṁ katvā ṭhapitā honti, te khattiyamahāsālā nāma. Yesaṁ",
  "atk-abh03a5:171_5": "brāhmaṇānaṁ asītikoṭidhanaṁ nihitaṁ hoti, diyaḍḍho kahāpaṇakumbho vaḷañjanatthāya",
  "atk-abh03a5:171_6": "gehamajjhe rāsiṁ katvā ṭhapito hoti, te brāhmaṇamahāsālā nāma. Yesaṁ gahapatīnaṁ",
  "atk-abh03a5:171_7": "cattālīsakoṭidhanaṁ nihitaṁ hoti, kahāpaṇakumbho vaḷañjatthāya gehamajjhe rāsiṁ katvā",
  "atk-abh03a5:171_8": "ṭhapito hoti, te gahapatimahāsālā nāma. Tesaṁ kuleti attho. Aḍḍheti issare. Nidhānagatadhanassa",
  "atk-abh03a5:171_9": "mahantatāya mahaddhane. Suvaṇṇarajatabhājanādīnaṁ upabhogabhaṇḍānaṁ mahantatāya mahābhoge.",
  "atk-abh03a5:171_10": "Nidhānagatassa jātarūparajatassa pahūtatāya pahūtajātarūparajate. Vittūpakaraṇassa",
  "atk-abh03a5:171_11": "tuṭṭhikaraṇassa pahūtatāya pahūtavittūpakaraṇe. Godhanādīnañca sattavidhadhaññānañca",
  "atk-abh03a5:171_12": "pahūtatāya pahūtadhanadhaññe. Abhirūpoti sundararūpo. Dassanīyoti aññaṁ kammaṁ pahāya",
  "atk-abh03a5:171_13": "divasampi passitabbayutto. Pāsādikoti dassaneneva cittapasādāvaho. Paramāyāti uttamāya.",
  "atk-abh03a5:171_14": "Vaṇṇapokkharatāyāti pokkharavaṇṇatāya. Pokkharaṁ vuccati sarīraṁ. Tassa vaṇṇasampattiyāti",
  "atk-abh03a5:171_15": "attho. Samannāgatoti upeto.",
  "atk-abh03a5:172_0": "169. Oṇatoṇatādīsu – diṭṭhadhammikāya vā samparāyikāya vā sampattiyā virahito oṇato.",
  "atk-abh03a5:172_1": "Nīco, lāmakoti attho. Tabbipakkhato uṇṇato. Ucco, uggatoti attho. Sesamettha tamādīsu",
  "atk-abh03a5:172_2": "vuttanayeneva veditabbaṁ. Apica – oṇatoṇatoti idāni nīco, āyatimpi nīcova bhavissati.",
  "atk-abh03a5:172_3": "Oṇatuṇṇatoti idāni nīco, āyatiṁ ucco bhavissati. Uṇṇatoṇatoti idāni ucco, āyatiṁ",
  "atk-abh03a5:172_4": "nīco bhavissati. Uṇṇatuṇṇatoti idāni ucco, āyatimpi uccova bhavissatīti.",
  "atk-abh03a5:173_0": "170. Rukkhūpamesu – rukkho tāva pheggusāraparivāroti vanajeṭṭhakarukkho sayaṁ pheggu",
  "atk-abh03a5:173_1": "hoti , parivārarukkhā panassa sārā honti. Iminā nayena sesā veditabbā. Puggalesu",
  "atk-abh03a5:173_2": "pana sīlasāravirahato pheggutā, sīlācārasamannāgamena ca sāratā veditabbā.",
  "atk-abh03a5:174_0": "171. Rūpappamāṇādīsu – sampattiyuttaṁ rūpaṁ pamāṇaṁ karotīti rūpappamāṇo. Tattha",
  "atk-abh03a5:174_1": "pasādaṁ janetīti rūpappasanno. Kittisaddabhūtaṁ ghosaṁ pamāṇaṁ karotīti ghosappamāṇo.",
  "atk-abh03a5:174_2": "Ārohaṁ vātiādīsu pana – ārohanti uccattanaṁ. Pariṇāhanti kisathūlabhāvāpagataṁ parikkhepasampattiṁ.",
  "atk-abh03a5:174_3": "Saṇṭhānanti aṅgapaccaṅgānaṁ dīgharassavaṭṭatādiyuttaṭṭhānesu tathābhāvaṁ. Pāripūrinti",
  "atk-abh03a5:174_4": "yathāvuttappakārānaṁ anūnataṁ, lakkhaṇaparipuṇṇabhāvaṁ vā. Paravaṇṇanāyāti parehi",
  "atk-abh03a5:174_5": "parammukhā nicchāritāya guṇavaṇṇanāya. Parathomanāyāti parehi thutivasena gāthādiupanibandhanena",
  "atk-abh03a5:174_6": "vuttāya thomanāya. Parapasaṁsanāyāti parehi sammukhā vuttāya pasaṁsāya. Paravaṇṇahārikāyāti",
  "atk-abh03a5:174_7": "paramparathutivasena parehi pavattitāya vaṇṇaharaṇāya.",
  "atk-abh03a5:175_0": "172.Cīvaralūkhanti cīvarassa dubbaṇṇādibhāvena lūkhataṁ. Pattalūkhanti bhājanassa",
  "atk-abh03a5:175_1": "vaṇṇasaṇṭhānavatthūhi lūkhataṁ. Senāsanalūkhanti nāṭakādisampattivirahena senāsanassa",
  "atk-abh03a5:175_2": "lūkhataṁ. Vividhanti acelakādibhāvena anekappakāraṁ. Dukkarakārikanti sarīratāpanaṁ.",
  "atk-abh03a5:176_0": "Aparo nayo – imesu hi catūsu puggalesu rūpe pamāṇaṁ gahetvā pasanno rūpappamāṇo nāma.",
  "atk-abh03a5:176_1": "Rūpappasannoti tasseva atthavacanaṁ. Ghose pamāṇaṁ gahetvā pasanno ghosappamāṇo nāma.",
  "atk-abh03a5:176_2": "Cīvaralūkhapattalūkhesu pamāṇaṁ gahetvā pasanno lūkhappamāṇo nāma. Dhamme pamāṇaṁ",
  "atk-abh03a5:176_3": "gahetvā pasanno dhammappamāṇo nāma. Itarāni tesaṁyeva atthavacanāni. Sabbasatte ca",
  "atk-abh03a5:176_4": "tayo koṭṭhāse katvā dve koṭṭhāsā rūpappamāṇā, eko na rūpappamāṇo. Pañca koṭṭhāse",
  "atk-abh03a5:176_5": "katvā cattāro koṭṭhāsā ghosappamāṇā, eko na ghosappamāṇo. Dasa koṭṭhāse katvā nava",
  "atk-abh03a5:176_6": "koṭṭhāsā lūkhappamāṇā, eko na lūkhappamāṇo. Satasahassaṁ koṭṭhāse katvā pana eko",
  "atk-abh03a5:176_7": "koṭṭhāsova dhammappamāṇo, sesā na dhammappamāṇā. Evamayaṁ catuppamāṇo lokasannivāso.",
  "atk-abh03a5:177_0": "Etasmiṁ catuppamāṇe lokasannivāse buddhesu appasannā mandā, pasannāva bahukā. Rūpappamāṇassa",
  "atk-abh03a5:177_1": "hi buddharūpato uttari pasādāvahaṁ rūpaṁ nāma natthi. Ghosappamāṇassa buddhānaṁ kittighosato",
  "atk-abh03a5:177_2": "uttari pasādāvaho ghoso nāma natthi. Lūkhappamāṇassa kāsikāni vatthāni mahārahāni",
  "atk-abh03a5:177_3": "kañcanabhājanāni tiṇṇaṁ utūnaṁ anucchavike sabbasampattiyutte pāsādavare pahāya paṁsukūlacīvaraselamayapattarukkhamūlādisenāsanasevino",
  "atk-abh03a5:177_4": "buddhassa bhagavato lūkhato uttari pasādāvahaṁ aññaṁ lūkhaṁ nāma natthi. Dhammappamāṇassa",
  "atk-abh03a5:177_5": "sadevake loke asādhāraṇasīlādiguṇassa tathāgatassa sīlādiguṇato uttari pasādāvaho",
  "atk-abh03a5:177_6": "añño sīlādiguṇo nāma natthi. Iti bhagavā imaṁ catuppamāṇikaṁ lokasannivāsaṁ muṭṭhinā",
  "atk-abh03a5:177_7": "gahetvā viya ṭhitoti.",
  "atk-abh03a5:178_0": "173. Attahitāya paṭipannādīsu – sīlasampannoti sīlena sampanno samannāgato. Samādhisampannotiādīsupi",
  "atk-abh03a5:178_1": "eseva nayo. Ettha ca sīlaṁ lokiyalokuttaraṁ kathitaṁ. Tathā samādhipaññā ca. Vimutti",
  "atk-abh03a5:178_2": "arahattaphalavimuttiyeva. Ñāṇadassanaṁ ekūnavīsatividhaṁ paccavekkhaṇañāṇaṁ. No parantiādīsu",
  "atk-abh03a5:178_3": "– parapuggalaṁ ‘‘tayāpi sīlasampannena bhavituṁ vaṭṭatī’’ti vatvā yathā sīlaṁ samādiyati,",
  "atk-abh03a5:178_4": "evaṁ na samādapeti, na gaṇhāpeti. Eseva nayo sabbattha. Etesu pana catūsu paṭhamo",
  "atk-abh03a5:178_5": "vakkalittherasadiso hoti. Dutiyo upanandasakyaputtasadiso . Tatiyo sāriputtamoggallānattherasadiso.",
  "atk-abh03a5:178_6": "Catuttho devadattasadisoti veditabbo.",
  "atk-abh03a5:179_0": "174. Attantapādīsu – attānaṁ tapati dukkhāpetīti attantapo. Attano paritāpanānuyogaṁ",
  "atk-abh03a5:179_1": "attaparitāpanānuyogaṁ. Acelakoti niccelo, naggo. Muttācāroti visaṭṭhācāro. Uccārakammādīsu",
  "atk-abh03a5:179_2": "lokiyakulaputtācārena virahito ṭhitakova uccāraṁ karoti, passāvaṁ karoti, khādati,",
  "atk-abh03a5:179_3": "bhuñjati ca. Hatthāpalekhanoti hatthe piṇḍamhi niṭṭhite jivhāya hatthaṁ apalekhati.",
  "atk-abh03a5:179_4": "Uccāraṁ vā katvā hatthasmiññeva daṇḍakasaññī hutvā hatthena apalekhatīti dasseti.",
  "atk-abh03a5:179_5": "Te kira daṇḍakaṁ sattoti paññapenti. Tasmā tesaṁ paṭipadaṁ pūrento evaṁ karoti. Bhikkhāgahaṇatthaṁ",
  "atk-abh03a5:179_6": "‘ehi bhaddante’ti vutto, na etīti naehibhaddantiko. Tena hi ‘tiṭṭha bhaddante’ti",
  "atk-abh03a5:179_7": "vuttopi na tiṭṭhatīti natiṭṭhabhaddantiko. Tadubhayampi hetaṁ titthiyā ‘‘etassa vacanaṁ",
  "atk-abh03a5:179_8": "kataṁ bhavissatī’’ti na karonti. Abhihaṭanti puretaraṁ gahetvā āhaṭaṁ bhikkhaṁ. Uddissakatanti",
  "atk-abh03a5:179_9": "‘‘imaṁ tumhe uddissa kata’’nti evaṁ ārocitabhikkhaṁ. Na nimantananti ‘‘asukaṁ nāma",
  "atk-abh03a5:179_10": "kulaṁ vā vīthiṁ vā gāmaṁ vā paviseyyāthā’’ti evaṁ nimantitabhikkhampi na sādiyati, na gaṇhāti.",
  "atk-abh03a5:180_0": "Nakumbhimukhāti kumbhito uddharitvā diyyamānaṁ bhikkhaṁ na gaṇhāti. Na kaḷopimukhāti",
  "atk-abh03a5:180_1": "kaḷopīti ukkhali, pacchi vā. Tatopi na gaṇhāti. Kasmā? Kumbhī kaḷopiyo kaṭacchunā",
  "atk-abh03a5:180_2": "pahāraṁ labhantīti. Na eḷakamantaranti ummāraṁ antaraṁ katvā diyyamānaṁ na gaṇhāti.",
  "atk-abh03a5:180_3": "Kasmā? Ayaṁ maṁ nissāya antarakaraṇaṁ labhatīti. Daṇḍamusalesupi eseva nayo. Dvinnanti",
  "atk-abh03a5:180_4": "dvīsu bhuñjamānesu ekasmiṁ uṭṭhāya dente na gaṇhati. Kasmā? Kabaḷantarāyo hotīti.",
  "atk-abh03a5:180_5": "Na gabbhiniyātiādīsu pana gabbhiniyā kucchiyaṁ dārako kilamati. Pāyantiyā dārakassa",
  "atk-abh03a5:180_6": "khīrantarāyo hoti. Purisantaragatāya ratiantarāyo hotīti na gaṇhāti na saṅkittīsūti",
  "atk-abh03a5:180_7": "saṅkittetvā katabhattesu. Dubbhikkhasamaye kira acelakasāvakā acelakānaṁ atthāya",
  "atk-abh03a5:180_8": "tato tato taṇḍulādīni samādapetvā bhattaṁ pacanti, ukkaṭṭhācelako tato na paṭiggaṇhāti.",
  "atk-abh03a5:180_9": "Na yattha sāti yattha sunakho ‘piṇḍaṁ labhissāmī’ti upaṭṭhito hoti, tattha tassa",
  "atk-abh03a5:180_10": "adatvā āhaṭaṁ na gaṇhāti. Kasmā? Etassa piṇḍantarāyo hotīti.",
  "atk-abh03a5:181_0": "Saṇḍasaṇḍacārinīti samūhasamūhacārinī. Sace hi acelakaṁ disvā ‘imassa bhikkhaṁ dassāmā’ti",
  "atk-abh03a5:181_1": "mānussakā bhattagehaṁ pavisanti, tesu ca pavisantesu kaḷopimukhādīsu nilīnā makkhikā",
  "atk-abh03a5:181_2": "uppatitvā saṇḍasaṇḍā caranti, tato āhaṭaṁ bhikkhaṁ na gaṇhāti. Kasmā? Maṁ nissāya",
  "atk-abh03a5:181_3": "makkhikānaṁ gocarantarāyo jātoti. Thusodakanti sabbasassasambhārehi kataṁ sovīrakaṁ.",
  "atk-abh03a5:181_4": "Ettha ca surāpānameva sāvajjaṁ. Ayaṁ pana etasmimpi sāvajjasaññī. Ekāgārikoti yo",
  "atk-abh03a5:181_5": "ekasmiṁyeva gehe bhikkhaṁ labhitvā nivattati. Ekālopikoti yo ekeneva ālopena yāpeti.",
  "atk-abh03a5:181_6": "Dvāgārikādīsupi eseva nayo. Ekissāpi dattiyāti ekāya dattiyā. Datti nāma ekā khuddakapāti",
  "atk-abh03a5:181_7": "hoti, yattha aggabhikkhaṁ pakkhipitvā ṭhapenti.",
  "atk-abh03a5:182_0": "Ekāhikanti ekadivasantarikaṁ. Aḍḍhamāsikanti aḍḍhamāsantarikaṁ. Pariyāyabhattabhojananti",
  "atk-abh03a5:182_1": "vārabhattabhojanaṁ. Ekāhavārena dvīhavārena sattāhavārena aḍḍhamāsavārenāti – evaṁ",
  "atk-abh03a5:182_2": "divasavārena ābhatabhattabhojanaṁ. Sākabhakkhoti allasākabhakkho. Sāmākabhakkhoti",
  "atk-abh03a5:182_3": "sāmākataṇḍulabhakkho. Nīvārādīsu – nīvārā nāma tāva araññe sayaṁ jātā vīhijāti. Daddulanti",
  "atk-abh03a5:182_4": "cammakārehi cammaṁ vilikhitvā chaḍḍitakasaṭaṁ. Haṭaṁ vuccati silesopi, sevālopi kaṇikārādirukkhaniyyāsopi.",
  "atk-abh03a5:182_5": "Kaṇanti kuṇḍakaṁ. Ācāmoti bhattaukkhalikāya laggo jhāmodano. Taṁ chaḍḍitaṭṭhāne gahetvā",
  "atk-abh03a5:182_6": "khādati. ‘‘Odanakañjiya’’ntipi vadanti. Piññākādayo pākaṭā eva. Pavattaphalabhojīti patitaphalabhojī.",
  "atk-abh03a5:183_0": "Sāṇānīti sāṇavākacelāni. Masāṇānīti missakacelāni. Chavadussānīti matasarīrato chaḍḍitavatthāni.",
  "atk-abh03a5:183_1": "Erakatiṇādīni vā ganthetvā katanivāsanāni. Paṁsukūlānīti pathaviyaṁ chaḍḍitanantakāni.",
  "atk-abh03a5:183_2": "Tirīṭānīti rukkhattacavatthāni. Ajinanti ajinamigacammaṁ. Ajinakkhipanti tadeva majjhe",
  "atk-abh03a5:183_3": "phālitaṁ. Sakhurakantipi vadanti. Kusacīranti kusatiṇāni ganthetvā katacīrakaṁ. Vākacīraphalakacīresupi",
  "atk-abh03a5:183_4": "eseva nayo. Kesakambalanti manussakesehi katakambalaṁ. Yaṁ sandhāya vuttaṁ – ‘‘seyyathāpi,",
  "atk-abh03a5:183_5": "bhikkhave, yāni kānici tantāvutānaṁ vatthānaṁ kesakambalo tesaṁ patikuṭṭho akkhāyatī’’ti",
  "atk-abh03a5:183_6": "(a. ni. 3.138). Vāḷakambalanti assavāḷādīhi katakambalaṁ. Ulūkapakkhanti ulūkapattāni",
  "atk-abh03a5:183_7": "ganthetvā katanivāsanaṁ. Ubbhaṭṭhakoti uddhaṁ ṭhitako.",
  "atk-abh03a5:184_0": "Ukkuṭikappadhānamanuyuttoti ukkuṭikavīriyaṁ anuyutto. Gacchantopi ukkuṭikova hutvā",
  "atk-abh03a5:184_1": "uppatitvā uppatitvā gacchati. Kaṇṭakāpassayikoti ayakaṇṭake vā pakatikaṇṭake vā bhūmiyaṁ",
  "atk-abh03a5:184_2": "koṭṭetvā tattha cammaṁ attharitvā ṭhānacaṅkamādīni karoti. Seyyanti sayantopi tattheva",
  "atk-abh03a5:184_3": "seyyaṁ kappeti. Sāyaṁ tatiyamassāti sāyatatiyakaṁ. ‘‘Pāto, majjhanhike, sāyanti divasassa",
  "atk-abh03a5:184_4": "tikkhattuṁ pāpaṁ pavāhessāmī’’ti udakorohanānuyogaṁ anuyutto viharati.",
  "atk-abh03a5:185_0": "175. Paraṁ tapatīti parantapo. Paresaṁ paritāpanānuyogaṁ paraparitāpanānuyogaṁ. Orabbhikādīsu",
  "atk-abh03a5:185_1": "– urabbhā vuccanti eḷakā. Urabbhe hanatīti orabbhiko. Sūkarikādīsupi – eseva nayo.",
  "atk-abh03a5:185_2": "Luddoti dāruṇo kakkhaḷo. Macchaghātakoti macchabandho kevaṭṭo. Bandhanāgārikoti bandhanāgāragopako.",
  "atk-abh03a5:185_3": "Kurūrakammantāti dāruṇakammantā.",
  "atk-abh03a5:186_0": "176.Muddhāvasittoti khattiyābhisekena muddhani abhisitto. Puratthimena nagarassāti",
  "atk-abh03a5:186_1": "nagarato puratthimadisāya. Sandhāgāranti yaññasālaṁ . Kharājinaṁ nivāsetvāti sakhuraṁ",
  "atk-abh03a5:186_2": "ajinacammaṁ nivāsetvā. Sappitelenāti sappinā ca telena ca. Ṭhapetvā hi sappiṁ avaseso",
  "atk-abh03a5:186_3": "yo koci sneho telanti vuccati. Kaṇḍuvamānoti nakhānaṁ chinnattā kaṇḍuvitabbakāle",
  "atk-abh03a5:186_4": "tena kaṇḍuvamāno. Anantarahitāyāti asanthatāya. Sarūpavacchāyāti sadisavacchāya.",
  "atk-abh03a5:186_5": "Sace gāvī setā hoti, vacchopi setakova sace kabarā vā, rattā vā, vacchopi tādisovāti",
  "atk-abh03a5:186_6": "– evaṁ sarūpavacchāya. So evamāhāti so rājā evaṁ vadeti. Vacchatarāti taruṇavacchakabhāvaṁ",
  "atk-abh03a5:186_7": "atikkantā balavavacchā. Vacchatarīsupi eseva nayo. Barihisatthāyāti parikkhepakaraṇatthāya",
  "atk-abh03a5:186_8": "ceva yaññabhūmiyaṁ attharaṇatthāya ca.",
  "atk-abh03a5:187_0": "177.Diṭṭheva dhammeti imasmiṁyeva attabhāve. Nicchātoti chātaṁ vuccati taṇhā, sā",
  "atk-abh03a5:187_1": "assa natthīti nicchāto. Sabbakilesānaṁ nibbutattā nibbuto. Anto tāpanakilesānaṁ abhāvā",
  "atk-abh03a5:187_2": "sītalo jātoti sītībhūto. Jhānamaggaphalanibbānasukhāni paṭisaṁvedetīti sukhappaṭisaṁvedī.",
  "atk-abh03a5:187_3": "Brahmabhūtena attanāti seṭṭhabhūtena attanā.",
  "atk-abh03a5:188_0": "Imaṁ pana puggalaṁ buddhuppādato paṭṭhāya dassetuṁ – idha tathāgatotiādimāha. Tattha",
  "atk-abh03a5:188_1": "tathāgatoti aṭṭhahi kāraṇehi bhagavā tathāgato – tathā āgatoti tathāgato, tathā gatoti",
  "atk-abh03a5:188_2": "tathāgato, tathalakkhaṇaṁ āgatoti tathāgato, tathadhamme yāthāvato abhisambuddhoti",
  "atk-abh03a5:188_3": "tathāgato, tathadassitāya tathāgato, tathāvāditāya tathāgato, tathākāritāya tathāgato,",
  "atk-abh03a5:188_4": "abhibhavanaṭṭhena tathāgatoti. Arahaṁ sammāsambuddhotiādīni visuddhimagge vitthāritāneva.",
  "atk-abh03a5:188_5": "Taṁ dhammanti taṁ vuttappakārasampadaṁ dhammaṁ. Suṇāti gahapati vāti kasmā paṭhamaṁ",
  "atk-abh03a5:188_6": "gahapatiṁ niddisati? Nihatamānattā ussannattā ca. Yebhuyyena hi khattiyakulato pabbajitā",
  "atk-abh03a5:188_7": "jātiṁ nissāya mānaṁ karonti. Brāhmaṇakulā pabbajitā mante nissāya mānaṁ karonti.",
  "atk-abh03a5:188_8": "Hīnajaccakulā pabbajitā attano vijātitāya patiṭṭhātuṁ na sakkonti. Gahapatidārakā",
  "atk-abh03a5:188_9": "pana kacchehi sedaṁ muñcantehi piṭṭhiyā loṇaṁ pupphamānāya bhūmiṁ kasitvā tādisassa",
  "atk-abh03a5:188_10": "mānassa abhāvato nihatamānadappā honti. Te pabbajitvā mānaṁ vā dappaṁ vā akatvā yathābalaṁ",
  "atk-abh03a5:188_11": "buddhavacanaṁ uggahetvā vipassanāya kammaṁ karontā sakkonti arahatte patiṭṭhātuṁ.",
  "atk-abh03a5:188_12": "Itarehi ca kulehi nikkhamitvā pabbajitā nāma na bahukā, gahapatikāva bahukā. Iti",
  "atk-abh03a5:188_13": "nihatamānattā ussannattā ca paṭhamaṁ gahapatiṁ niddisatīti.",
  "atk-abh03a5:189_0": "Aññatarasmiṁ vāti itaresaṁ vā kulānaṁ aññatarasmiṁ. Paccājātoti patijāto. Tathāgate",
  "atk-abh03a5:189_1": "saddhaṁ paṭilabhatīti parisuddhaṁ dhammaṁ sutvā dhammassāmimhi tathāgate ‘‘sammāsambuddho",
  "atk-abh03a5:189_2": "vata so bhagavā’’ti saddhaṁ paṭilabhati. Iti paṭisañcikkhatīti evaṁ paccavekkhati.",
  "atk-abh03a5:189_3": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā",
  "atk-abh03a5:189_4": "vasanti, tathāpi nesaṁ sakiñcanasapalibodhaṭṭhena gharāvāso sambādhoyeva. Rajopathoti",
  "atk-abh03a5:189_5": "rāgarajādīnaṁ uṭṭhānaṭṭhānanti mahāaṭṭhakathāyaṁ vuttaṁ. Āgamanapathotipi vattuṁ",
  "atk-abh03a5:189_6": "vaṭṭati. Alagganaṭṭhena abbhokāso viyāti abbhokāso. Pabbajito hi kūṭāgāraratanapāsāde",
  "atk-abh03a5:189_7": "ca devavimānādīsu ca supihitadvāravātapānesu paṭicchannesu vasantopi neva laggati,",
  "atk-abh03a5:189_8": "na sajjati, na bajjhati. Tena vuttaṁ – ‘‘abbhokāso pabbajjā’’ti.",
  "atk-abh03a5:190_0": "Apica – sambādho gharāvāso kusalakiriyāya okāsābhāvato. Rajopatho asaṁvutasaṅkāraṭṭhānaṁ",
  "atk-abh03a5:190_1": "viya rajānaṁ kilesarajānaṁ sannipātaṭṭhānato. Abbhokāso pabbajjā kusalakiriyāya yathāsukhaṁ",
  "atk-abh03a5:190_2": "okāsasambhāvato. Nayidaṁ sukaraṁ…pe… pabbajeyyanti ettha ayaṁ saṅkhepakathā – yadetaṁ",
  "atk-abh03a5:190_3": "sikkhattayabrahmacariyaṁ ekampi divasaṁ akhaṇḍaṁ katvā carimakacittaṁ pāpetabbatāya",
  "atk-abh03a5:190_4": "ekantaparipuṇṇaṁ. Ekadivasampi ca kilesamalena amalinaṁ katvā carimakacittaṁ pāpetabbatāya",
  "atk-abh03a5:190_5": "ekantaparisuddhaṁ. Saṅkhalikhitaṁ likhitasaṅkhasadisaṁ dhotasaṅkhasappaṭibhāgaṁ caritabbaṁ.",
  "atk-abh03a5:190_6": "Idaṁ na sukaraṁ agāraṁ ajjhāvasatā agāramajjhe vasantena ekantaparipuṇṇaṁ…pe… carituṁ",
  "atk-abh03a5:190_7": "– ‘‘yaṁnūnāhaṁ kese ca massuñca ohāretvā kasāyarasapītatāya kāsāyāni brahmacariyaṁ",
  "atk-abh03a5:190_8": "carantānaṁ anucchavikāni vatthāni acchādetvā paridahitvā agārasmā nikkhamitvā anagāriyaṁ",
  "atk-abh03a5:190_9": "pabbajeyya’’nti. Ettha ca yasmā agārassa hitaṁ kasivāṇijjādikammaṁ ‘‘agāriya’’nti",
  "atk-abh03a5:190_10": "vuccati, tañca pabbajjāya natthi, tasmā pabbajjā ‘‘anagāriya’’nti ñātabbā. Taṁ anagāriyaṁ.",
  "atk-abh03a5:190_11": "Pabbajeyyanti paṭipajjeyyaṁ. Appaṁ vāti sahassato heṭṭhā bhogakkhandho appo nāma",
  "atk-abh03a5:190_12": "hoti, sahassato paṭṭhāya mahā. Abandhanaṭṭhena ñātiyeva ñātiparivaṭṭo. Sopi vīsatiyā",
  "atk-abh03a5:190_13": "heṭṭhā appo hoti, vīsatiyā paṭṭhāya mahā.",
  "atk-abh03a5:191_0": "178.Bhikkhūnaṁ sikkhāsājīvasamāpannoti yā bhikkhūnaṁ adhisīlasaṅkhātā sikkhā, tañca.",
  "atk-abh03a5:191_1": "Yattha cete saha jīvanti, ekajīvikā sabhāgavuttino honti, taṁ bhagavatā paññattasikkhāpadasaṅkhātaṁ",
  "atk-abh03a5:191_2": "sājīvañca. Tattha sikkhanabhāvena samāpannoti bhikkhūnaṁ sikkhāsājīvasamāpanno. Samāpannoti",
  "atk-abh03a5:191_3": "sikkhaṁ paripūrento sājīvañca avītikkamanto hutvā tadubhayaṁ upagatoti attho. Pāṇātipātaṁ",
  "atk-abh03a5:191_4": "pahāyātiādīsu pāṇātipātādikathā heṭṭhā vitthāritā eva. Pahāyāti imaṁ pāṇātipātacetanāsaṅkhātaṁ",
  "atk-abh03a5:191_5": "dussīlyaṁ pajahitvā. Paṭivirato hotīti pahīnakālato paṭṭhāya tato dussīlyato orato",
  "atk-abh03a5:191_6": "viratova hoti. Nihitadaṇḍo nihitasatthoti parūpaghātatthāya daṇḍaṁ vā satthaṁ vā",
  "atk-abh03a5:191_7": "ādāya avattanato nikkhittadaṇḍo ceva nikkhittasattho cāti attho. Ettha ca ṭhapetvā",
  "atk-abh03a5:191_8": "daṇḍaṁ, sabbampi avasesaṁ upakaraṇaṁ sattānaṁ vināsanabhāvato ‘sattha’nti veditabbaṁ.",
  "atk-abh03a5:191_9": "Yaṁ pana bhikkhū kattaradaṇḍaṁ vā dantakaṭṭhavāsiṁ vā pipphalikaṁ vā gahetvā vicaranti,",
  "atk-abh03a5:191_10": "na taṁ parūpaghātatthāya. Tasmā nihitadaṇḍā nihitasatthātveva saṅkhaṁ gacchanti.",
  "atk-abh03a5:191_11": "Lajjīti pāpajigucchanalakkhaṇāya lajjāya samannāgato. Dayāpannoti dayaṁ mettacittataṁ",
  "atk-abh03a5:191_12": "āpanno. Sabbapāṇabhūtahitānukampīti sabbe pāṇabhūte hitena anukampako. Tāya dayāpannatāya",
  "atk-abh03a5:191_13": "sabbesaṁ pāṇabhūtānaṁ hitacittakoti attho. Viharatīti iriyati, pāleti.",
  "atk-abh03a5:192_0": "Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.",
  "atk-abh03a5:192_1": "Thenetīti theno. Na thenena athenena. Athenattāyeva sucibhūtena. Attanāti attabhāvena.",
  "atk-abh03a5:192_2": "Athenaṁ sucibhūtaṁ attabhāvaṁ katvā viharatīti vuttaṁ hoti.",
  "atk-abh03a5:193_0": "Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ caratīti brahmacārī. Ārācārīti",
  "atk-abh03a5:193_1": "abrahmacariyato dūracārī. Methunāti rāgapariyuṭṭhānavasena sadisattā methunakāti",
  "atk-abh03a5:193_2": "laddhavohārehi paṭisevitabbato methunāti saṅkhaṁ gatā asaddhammā. Gāmadhammāti gāmavāsīnaṁ dhammā.",
  "atk-abh03a5:194_0": "Saccaṁ vadatīti saccavādī. Saccena saccaṁ sandahati ghaṭetīti saccasandho. Na antarantarā",
  "atk-abh03a5:194_1": "musā vadatīti attho. Yo hi puriso kadāci musā vadati, kadāci saccaṁ, tassa musāvādena",
  "atk-abh03a5:194_2": "antaritattā saccaṁ saccena na ghaṭīyati, tasmā na so saccasandho. Ayaṁ pana na tādiso.",
  "atk-abh03a5:194_3": "Jīvitahetupi musā avatvā saccena saccaṁ sandahatiyevāti saccasandho. Thetoti thiro,",
  "atk-abh03a5:194_4": "thirakathoti attho. Eko hi puggalo haliddirāgo viya, thusarāsimhi nikhātakhāṇuko",
  "atk-abh03a5:194_5": "viya, assapiṭṭhe ṭhapitakumbhaṇḍamiva ca, na thirakatho hoti. Eko pāsāṇalekhā viya,",
  "atk-abh03a5:194_6": "indakhīlo viya ca thirakatho hoti. Asinā sīse chindantepi dve kathā na katheti. Ayaṁ",
  "atk-abh03a5:194_7": "vuccati theto. Paccayikoti pattiyāyitabbako, saddhāyikoti attho. Ekacco hi puggalo",
  "atk-abh03a5:194_8": "na paccayiko hoti. ‘Idaṁ kena vuttaṁ? Asukenā’ti vutte ‘mā tassa vacanaṁ saddahathā’ti",
  "atk-abh03a5:194_9": "vattabbataṁ āpajjati. Eko paccayiko hoti. ‘Idaṁ kena vuttaṁ? Asukenā’ti vutte ‘yadi",
  "atk-abh03a5:194_10": "tena vuttaṁ, idameva pamāṇaṁ, idāni upaparikkhitabbaṁ natthi, evameva ida’nti vattabbataṁ",
  "atk-abh03a5:194_11": "āpajjati. Ayaṁ vuccati paccayiko. Avisaṁvādako lokassāti tāya saccavāditāya lokaṁ",
  "atk-abh03a5:194_12": "na visaṁvādetīti attho.",
  "atk-abh03a5:195_0": "Imesaṁbhedāyāti yesaṁ ito sutvāti vuttānaṁ santike sutaṁ, tesaṁ bhedāya. Bhinnānaṁ",
  "atk-abh03a5:195_1": "vā sandhātāti dvinnaṁ mittānaṁ vā samānupajjhāyakādīnaṁ vā kenacideva kāraṇena bhinnānaṁ",
  "atk-abh03a5:195_2": "ekamekaṁ upasaṅkamitvā – ‘tumhākaṁ īdise kule jātānaṁ, evaṁ bahussutānaṁ idaṁ na",
  "atk-abh03a5:195_3": "yutta’ntiādīni vatvā sandhānaṁ kattā. Anuppadātāti sandhānānuppadātā. Dve jane samagge",
  "atk-abh03a5:195_4": "disvā – ‘tumhākaṁ evarūpe kule jātānaṁ, evarūpehi guṇehi samannāgatānaṁ anucchavikameta’ntiādīni",
  "atk-abh03a5:195_5": "vatvā daḷhīkammaṁ kattāti attho. Samaggo ārāmo assāti samaggārāmo. Yattha samaggā",
  "atk-abh03a5:195_6": "natthi, tattha vasitumpi na icchatīti attho. Samaggarāmotipi pāḷi. Ayameva attho.",
  "atk-abh03a5:195_7": "Samaggaratoti samaggesu rato. Te pahāya aññatra gantumpi na icchatīti attho. Samagge",
  "atk-abh03a5:195_8": "disvāpi sutvāpi nandatīti samagganandī. Samaggakaraṇiṁ vācaṁ bhāsitāti yā vācā satte",
  "atk-abh03a5:195_9": "samaggeyeva karoti, taṁ sāmaggīguṇaparidīpakameva vācaṁ bhāsati, na itaranti.",
  "atk-abh03a5:196_0": "Kālena vadatīti kālavādī. Vattabbayuttakālaṁ sallakkhetvā vadatīti attho. Bhūtaṁ",
  "atk-abh03a5:196_1": "tathaṁ tacchaṁ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-abh03a5:196_2": "katvā vadatīti atthavādī. Navalokuttaradhammasannissitaṁ katvā vadatīti dhammavādī.",
  "atk-abh03a5:196_3": "Saṁvaravinayapahānavinayasannissitaṁ katvā vadatīti vinayavādī. Nidhānaṁ vuccati",
  "atk-abh03a5:196_4": "ṭhapanokāso. Nidhānamassa atthīti nidhānavatī. Hadaye nidhātabbayuttakaṁ vācaṁ bhāsitāti",
  "atk-abh03a5:196_5": "attho. Kālenāti evarūpiṁ bhāsamānopi ca ‘‘ahaṁ nidhānavatiṁ vācaṁ bhāsissāmī’’ti",
  "atk-abh03a5:196_6": "na akālena bhāsati. Yuttakālaṁ pana sallakkhetvāva bhāsatīti attho. Sāpadesanti saupamaṁ,",
  "atk-abh03a5:196_7": "sakāraṇanti attho. Pariyantavatinti paricchedaṁ dassetvā. Yathāssā paricchedo paññāyati,",
  "atk-abh03a5:196_8": "evaṁ bhāsatīti attho. Atthasaṁhitanti anekehipi nayehi vibhajantena pariyādātuṁ asakkuṇeyyatāya",
  "atk-abh03a5:196_9": "atthasampannaṁ bhāsati. Yaṁ vā so atthavādī atthaṁ vadati, tena atthena saṁhitattā",
  "atk-abh03a5:196_10": "atthasaṁhitaṁ vācaṁ bhāsati. Na aññaṁ nikkhipitvā aññaṁ bhāsatīti vuttaṁ hoti.",
  "atk-abh03a5:197_0": "179.Bījagāmabhūtagāmasamārambhāti mūlabījaṁ, khandhabījaṁ, phaḷubījaṁ, aggabījaṁ",
  "atk-abh03a5:197_1": "bījabījanti pañcavidhassa bījagāmassa ceva yassa kassaci nīlatiṇarukkhādikassa bhūtagāmassa",
  "atk-abh03a5:197_2": "ca samārambhā. Chedanabhedanapacanādibhāvena vikopanā paṭiviratoti attho. Ekabhattikoti",
  "atk-abh03a5:197_3": "pātarāsabhattaṁ, sāyamāsabhattanti dve bhattāni. Tesu pātarāsabhattaṁ antomajjhanhikena",
  "atk-abh03a5:197_4": "paricchinnaṁ. Itaraṁ majjhanhikato uddhaṁ antoaruṇena. Tasmā antomajjhanhike dasakkhattuṁ",
  "atk-abh03a5:197_5": "bhuñjamānopi ekabhattikova hoti. Taṁ sandhāya vuttaṁ – ekabhattikoti. Rattiyā bhojanaṁ",
  "atk-abh03a5:197_6": "ratti, tato uparatoti rattūparato. Atikkante majjhanhike yāva sūriyasatthaṅgamanā",
  "atk-abh03a5:197_7": "bhojanaṁ vikālabhojanaṁ nāma, tato viratattā virato vikālabhojanā. Sāsanassa ananulomattā",
  "atk-abh03a5:197_8": "visūkaṁ paṭāṇībhūtaṁ dassananti visūkadassanaṁ. Attanā naccananaccāpanādivasena naccā",
  "atk-abh03a5:197_9": "ca gītā ca vāditā ca antamaso mayūranaccanāpanādivasenapi pavattānaṁ naccādīnaṁ visūkabhūtā",
  "atk-abh03a5:197_10": "dassanā cāti naccagītavāditavisūkadassanā. Naccādīni hi attanā payojetuṁ vā parehi",
  "atk-abh03a5:197_11": "payojāpetuṁ vā yuttāni passituṁ vā neva bhikkhūnaṁ na bhikkhunīnaṁ vaṭṭanti. Mālādīsu",
  "atk-abh03a5:197_12": "– mālāti yaṁkiñci pupphaṁ. Gandhanti yaṁkiñci gandhajātaṁ. Vilepananti chavirāgakaraṇaṁ.",
  "atk-abh03a5:197_13": "Tattha piḷandhanto dhāreti nāma. Ūnaṭṭhānaṁ pūrento maṇḍeti nāma. Gandhavasena chavirāgavasena",
  "atk-abh03a5:197_14": "ca sādiyanto vibhūseti nāma. Ṭhānaṁ vuccati kāraṇaṁ. Tasmā yāya dussīlyacetanāya",
  "atk-abh03a5:197_15": "tāni mālādhāraṇādīni mahājano karoti, tato paṭiviratoti attho. Uccāsayanaṁ vuccati",
  "atk-abh03a5:197_16": "pamāṇātikkantaṁ. Mahāsayanaṁ akappiyasanthataṁ, tato paṭiviratoti attho. Jātarūpanti",
  "atk-abh03a5:197_17": "suvaṇṇaṁ. Rajatanti kahāpaṇo, lohamāsako, jatumāsako, dārumāsakoti ye vohāraṁ gacchanti.",
  "atk-abh03a5:197_18": "Tassa ubhayassāpi paṭiggahaṇā paṭivirato, neva naṁ uggaṇhāti, na uggaṇhāpeti, na",
  "atk-abh03a5:197_19": "upanikkhittaṁ sādiyatīti attho.",
  "atk-abh03a5:198_0": "Āmakadhaññapaṭiggahaṇāti sālivīhiyavagodhumakaṅguvarakakudrūsakasaṅkhātassa sattavidhassāpi",
  "atk-abh03a5:198_1": "āmakadhaññassa paṭiggahaṇā. Na kevalañca etesaṁ paṭiggahaṇameva, āmasanampi bhikkhūnaṁ",
  "atk-abh03a5:198_2": "na vaṭṭatiyeva. Āmakamaṁsapaṭiggahaṇāti ettha aññatra odissa anuññātā āmakamacchamaṁsānaṁ",
  "atk-abh03a5:198_3": "paṭiggahaṇameva bhikkhūnaṁ na vaṭṭati, no āmasanaṁ. Itthikumārikapaṭiggahaṇāti ettha",
  "atk-abh03a5:198_4": "itthīti purisantaragatā. Itarā kumārikā nāma. Tāsaṁ paṭiggahaṇampi āmasanampi akappiyameva.",
  "atk-abh03a5:198_5": "Dāsidāsapaṭiggahaṇāti ettha dāsidāsavaseneva tesaṁ paṭiggahaṇaṁ na vaṭṭati. ‘Kappiyakārakaṁ",
  "atk-abh03a5:198_6": "dammi’, ‘ārāmikaṁ dammī’ti evaṁ vutte pana vaṭṭati. Ajeḷakādīsupi khettavatthupariyosānesu",
  "atk-abh03a5:198_7": "kappiyākappiyanayo vinayavasena upaparikkhitabbo. Tattha khettaṁ nāma yasmiṁ pubbaṇṇaṁ",
  "atk-abh03a5:198_8": "ruhati. Vatthu nāma yasmiṁ aparaṇṇaṁ ruhati. Yattha vā ubhayampi ruhati taṁ khettaṁ.",
  "atk-abh03a5:198_9": "Tadatthāya akatabhūmibhāgo vatthu. Khettavatthusīsena cettha vāpitaḷākādīnipi saṅgahitāneva.",
  "atk-abh03a5:199_0": "Dūteyyaṁ vuccati dūtakammaṁ. Gihīnaṁ pahitaṁ paṇṇaṁ vā sāsanaṁ vā gahetvā tattha",
  "atk-abh03a5:199_1": "tattha gamanaṁ . Pahīṇagamanaṁ vuccati paragharaṁ pesitassa khuddakagamanaṁ. Anuyogo",
  "atk-abh03a5:199_2": "nāma tadubhayakaraṇaṁ. Tasmā dūteyyapahīṇagamanānaṁ anugoti evamettha attho daṭṭhabbo.",
  "atk-abh03a5:199_3": "Kayavikkayāti kayā ca vikkayā ca. Tulākūṭādīsu – kūṭanti vañcanaṁ. Tattha tulākūṭaṁ",
  "atk-abh03a5:199_4": "nāma rūpakūṭaṁ, aṅgakūṭaṁ gahaṇakūṭaṁ, paṭicchannakūṭanti catubbidhaṁ hoti. Tattha",
  "atk-abh03a5:199_5": "rūpakūṭaṁ nāma dve tulā samarūpā katvā gaṇhanto mahatiyā gaṇhāti, dadanto khuddikāya",
  "atk-abh03a5:199_6": "deti. Aṅgakūṭaṁ nāma gaṇhanto pacchābhāge hatthena tulaṁ akkamati, dadanto pubbabhāge.",
  "atk-abh03a5:199_7": "Gahaṇakūṭaṁ nāma gaṇhanto mūle rajjuṁ gaṇhāti, dadanto agge. Paṭicchannakūṭaṁ nāma",
  "atk-abh03a5:199_8": "tulaṁ susiraṁ katvā anto ayacuṇṇaṁ pakkhipitvā gaṇhanto taṁ pacchābhāge karoti, dadanto aggabhāge.",
  "atk-abh03a5:200_0": "Kaṁso vuccati suvaṇṇapāti. Tāya vañcanaṁ kaṁsakūṭaṁ. Kathaṁ? Ekaṁ suvaṇṇapātiṁ katvā",
  "atk-abh03a5:200_1": "aññā dve tisso lohapātiyo suvaṇṇavaṇṇā karonti, tato janapadaṁ gantvā kiñcideva aḍḍhakulaṁ",
  "atk-abh03a5:200_2": "pavisitvā suvaṇṇabhājanāni kiṇathā’ti vatvā agghe pucchite samagghataraṁ dātukāmā",
  "atk-abh03a5:200_3": "honti. Tato tehi ‘kathaṁ imesaṁ suvaṇṇabhāvo jānitabbo’ti vutte ‘vīmaṁsitvā gaṇhathā’ti",
  "atk-abh03a5:200_4": "suvaṇṇapātiṁ pāsāṇe ghaṁsitvā sabbapātiyo datvā gacchanti.",
  "atk-abh03a5:201_0": "Mānakūṭaṁ nāma hadayabhedasikhābhedarajjubhedavasena tividhaṁ hoti. Tattha hadayabhedo",
  "atk-abh03a5:201_1": "sappitelādiminanakāle labbhati. Tāni hi gaṇhanto heṭṭhā chiddena mānena ‘saṇikaṁ",
  "atk-abh03a5:201_2": "āsiñcā’ti vatvā antobhājane bahuṁ paggharāpetvā gaṇhāti. Dadanto chiddaṁ pidhāya",
  "atk-abh03a5:201_3": "sīghaṁ pūretvā deti. Sikhābhedo tilataṇḍulādiminanakāle labbhati. Tāni hi gaṇhanto",
  "atk-abh03a5:201_4": "saṇikaṁ sikhaṁ ussāpetvā gaṇhāti. Dadanto vegena pūretvā sikhaṁ chindanto deti. Rajjubhedo",
  "atk-abh03a5:201_5": "khettavatthuminanakāle labbhati. Lañjaṁ alabhantā hi khettaṁ amahantampi mahantaṁ katvā minanti.",
  "atk-abh03a5:202_0": "Ukkoṭanādīsu – ukkoṭananti assāmike sāmike kātuṁ lañjaggahaṇaṁ. Vañcananti tehi tehi",
  "atk-abh03a5:202_1": "upāyehi paresaṁ vañcanaṁ. Tatridamekaṁ vatthu – eko kira luddako migañca migapotakañca",
  "atk-abh03a5:202_2": "gahetvā āgacchati. Tameko dhutto – ‘‘kiṁ bho migo agghati, kiṁ migapotako’’ti āha.",
  "atk-abh03a5:202_3": "‘‘Migo dve kahāpaṇe, migapotako eka’’nti ca vutte kahāpaṇaṁ datvā migapotakaṁ gahetvā",
  "atk-abh03a5:202_4": "thokaṁ gantvā nivatto , ‘‘na me bho migapotakena attho, migaṁ me dehī’’ti āha. Tena",
  "atk-abh03a5:202_5": "hi ‘‘dve kahāpaṇe dehī’’ti. So āha – ‘‘nanu te, bho, mayā paṭhamaṁ eko kahāpaṇo dinno’’ti?",
  "atk-abh03a5:202_6": "‘‘Āma dinno’’ti. Idampi migapotakaṁ gaṇha, evaṁ so ca kahāpaṇo ayañca kahāpaṇagghaṇako",
  "atk-abh03a5:202_7": "migapotakoti dve kahāpaṇā bhavissantīti. So ‘‘kāraṇaṁ vadatī’’ti sallakkhetvā migapotakaṁ",
  "atk-abh03a5:202_8": "gahetvā migaṁ adāsīti.",
  "atk-abh03a5:203_0": "Nikatīti yogavasena vā māyāvasena vā apāmaṅgaṁ pāmaṅganti, amaṇiṁ maṇīti, asuvaṇṇaṁ",
  "atk-abh03a5:203_1": "suvaṇṇanti katvā patirūpakena vañcanaṁ. Sāciyogoti kuṭilayogo. Etesaṁyeva ukkoṭanādīnametaṁ",
  "atk-abh03a5:203_2": "nāmaṁ. Tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-abh03a5:203_3": "Keci aññaṁ dassetvā aññassa parivattanaṁ ‘sāciyogo’ti vadanti. Taṁ pana vañcaneneva saṅgahitaṁ.",
  "atk-abh03a5:204_0": "Chedanādīsu – chedananti hatthacchedanādi. Vadhoti māraṇaṁ. Bandhoti rajjubandhanādīhi",
  "atk-abh03a5:204_1": "bandhanaṁ. Viparāmosoti himaviparāmoso, gumbaviparāmosoti duvidho. Yañhi himapātasamaye",
  "atk-abh03a5:204_2": "himena paṭicchannā hutvā maggappaṭipannaṁ janaṁ musanti, ayaṁ himaviparāmoso. Yaṁ",
  "atk-abh03a5:204_3": "gumbādīhi paṭicchannā musanti, ayaṁ gumbaviparāmoso. Ālopo vuccati gāmanigamādīnaṁ",
  "atk-abh03a5:204_4": "vilopakaraṇaṁ. Sahasākāroti sāhasikakiriyā. Gehaṁ pavisitvā manussānaṁ ure satthaṁ",
  "atk-abh03a5:204_5": "ṭhapetvā icchitabhaṇḍaggahaṇaṁ. Evametasmā chedana…pe… sahasākārā paṭivirato hoti.",
  "atk-abh03a5:205_0": "180.So santuṭṭho hotīti so catūsu paccayesu dvādasavidhena itarītarapaccayasantosena",
  "atk-abh03a5:205_1": "samannāgato hoti. Kāyaparihārikenāti kāyaṁ pariharaṇamattakena. Kucchiparihārikenāti",
  "atk-abh03a5:205_2": "kucchipariharaṇamattakena. Samādāyeva pakkamatīti aṭṭhavidhaṁ bhikkhu parikkhāramattakaṁ",
  "atk-abh03a5:205_3": "sabbaṁ gahetvāva kāyapaṭibaddhaṁ katvāva gacchati. ‘‘Mama vihāro pariveṇaṁ upaṭṭhāko’’ti",
  "atk-abh03a5:205_4": "saṅgo vā baddho vā na hoti. So jiyā muttasaro viya yūthā pakkanto, mattahatthī viya",
  "atk-abh03a5:205_5": "icchiticchitaṁ senāsanaṁ vanasaṇḍaṁ rukkhamūlaṁ vanapatthaṁ pabbhāraṁ paribhuñjanto",
  "atk-abh03a5:205_6": "ekova tiṭṭhati, ekova nisīdati. Sabbiriyāpathesu ekova adutiyo.",
  "atk-abh03a5:206": "‘‘Cātuddiso appaṭigho ca hoti,",
  "atk-abh03a5:207": "Santussamāno itarītarena;",
  "atk-abh03a5:208": "Parissayānaṁ sahitā achambhī,",
  "atk-abh03a5:209": "Eko care khaggavisāṇakappo’’ti. (su. ni. 42);",
  "atk-abh03a5:210": "Evaṁ vaṇṇitaṁ khaggavisāṇakappataṁ āpajjati.",
  "atk-abh03a5:211_0": "Idāni tamatthaṁ upamāya sādhento, ‘‘seyyathāpī’’tiādimāha. Tattha pakkhī sakuṇoti",
  "atk-abh03a5:211_1": "pakkhayutto sakuṇo. Ḍetīti uppatati. Ayaṁ panettha saṅkhepattho – sakuṇo nāma ‘‘asukasmiṁ",
  "atk-abh03a5:211_2": "padese rukkho paripakkaphalo’’ti ñatvā nānādisāhi āgantvā nakhapakkhatuṇḍādīhi tassa",
  "atk-abh03a5:211_3": "phalāni vijjhantā vidhunantā khādanti. ‘‘Idaṁ ajjatanāya, idaṁ svātanāya bhavissatī’’ti",
  "atk-abh03a5:211_4": "tesaṁ na hoti. Phale pana khīṇe neva rukkhassa ārakkhaṁ ṭhapenti, na tattha pattaṁ",
  "atk-abh03a5:211_5": "vā nakhaṁ vā tuṇḍaṁ vā ṭhapenti. Atha kho tasmiṁ rukkhe anapekkho hutvā yo yaṁ disābhāgaṁ",
  "atk-abh03a5:211_6": "icchati, so tena sapattabhārova uppatitvā gacchati. Evameva ayaṁ bhikkhu nissaṅgo",
  "atk-abh03a5:211_7": "nirapekkhoyeva pakkamati, tena vuttaṁ samādāyeva pakkamatīti. Ariyenāti niddosena.",
  "atk-abh03a5:211_8": "Ajjhattanti sake attabhāve. Anavajjasukhanti niddosasukhaṁ.",
  "atk-abh03a5:212_0": "181.So cakkhunā rūpaṁ disvāti so iminā ariyena sīlakkhandhena samannāgato bhikkhu",
  "atk-abh03a5:212_1": "cakkhuviññāṇena rūpaṁ passitvāti attho. Sesapadesupi yaṁ vattabbaṁ, taṁ sabbaṁ heṭṭhā",
  "atk-abh03a5:212_2": "vuttameva. Abyāsekasukhanti kilesehi anavasittasukhaṁ. Avikiṇṇasukhantipi vuttaṁ.",
  "atk-abh03a5:212_3": "Indriyasaṁvarasukhañhi diṭṭhādīsu diṭṭhamattādivasena pavattatāya avikiṇṇaṁ hoti.",
  "atk-abh03a5:213_0": "182.Soabhikkante paṭikkanteti so manacchaṭṭhānaṁ indriyānaṁ saṁvarena samannāgato",
  "atk-abh03a5:213_1": "bhikkhu imesu abhikkantapaṭikkantādīsu sattasu ṭhānesu satisampajaññavasena sampajānakārī",
  "atk-abh03a5:213_2": "hoti. Tattha yaṁ vattabbaṁ siyā, taṁ jhānavibhaṅge vuttameva.",
  "atk-abh03a5:214_0": "So iminā cātiādinā kiṁ dasseti? Araññavāsassa paccayasampattiṁ dasseti. Yassa hi",
  "atk-abh03a5:214_1": "ime cattāro paccayā natthi , tassa araññavāso na ijjhati, tiracchānagatehi vā vanacarakehi",
  "atk-abh03a5:214_2": "vā saddhiṁ vattabbataṁ āpajjati. Araññe adhivatthā devatā ‘‘kiṁ evarūpassa pāpabhikkhuno",
  "atk-abh03a5:214_3": "araññavāsenā’’ti bheravaṁ saddaṁ sāventi. Hatthehi sīsaṁ paharitvā palāyanākāraṁ",
  "atk-abh03a5:214_4": "karonti . ‘‘Asuko bhikkhu araññaṁ pavisitvā idañcidañca pāpakammaṁ akāsī’’ti ayaso",
  "atk-abh03a5:214_5": "pattharati. Yassa panete cattāro paccayā atthi, tassa araññavāso ijjhati. So hi attano",
  "atk-abh03a5:214_6": "sīlaṁ paccavekkhanto kiñci kāḷakaṁ vā tilakaṁ vā apassanto pītiṁ uppādetvā taṁ khayato",
  "atk-abh03a5:214_7": "vayato sammasanto ariyabhūmiṁ okkamati. Araññe adhivatthā devatā attamanā vaṇṇaṁ",
  "atk-abh03a5:214_8": "bhāsanti. Itissa udake pakkhittatelabindu viya yaso vitthāriko hoti. Vivittantiādīni",
  "atk-abh03a5:214_9": "heṭṭhā vuttatthāneva. So evaṁ samāhite citte…pe… yathākammūpage satte pajānātīti",
  "atk-abh03a5:214_10": "ettake ṭhāne yaṁ vattabbaṁ siyā, taṁ sabbaṁ visuddhimagge vuttameva.",
  "atk-abh03a5:215_0": "185. Tatiyavijjāya so evaṁ samāhite citteti vipassanāpādakaṁ catutthajjhānacittaṁ",
  "atk-abh03a5:215_1": "veditabbaṁ. Āsavānaṁ khayañāṇāyāti arahattamaggañāṇatthāya. Arahattamaggo hi āsavānaṁ",
  "atk-abh03a5:215_2": "vināsanato āsavānaṁ khayoti vuccati. Tatra cetaṁ ñāṇaṁ tappariyāpannattāti. Cittaṁ",
  "atk-abh03a5:215_3": "abhininnāmetīti vipassanācittaṁ abhinīharati. So idaṁ dukkhanti evamādīsu – ‘‘ettakaṁ",
  "atk-abh03a5:215_4": "dukkhaṁ, na ito bhiyyo’’ti sabbampi dukkhasaccaṁ sarasalakkhaṇappaṭivedhena yathābhūtaṁ",
  "atk-abh03a5:215_5": "pajānāti, paṭivijjhati. Tassa ca dukkhassa nibbattikaṁ taṇhaṁ – ayaṁ dukkhasamudayoti;",
  "atk-abh03a5:215_6": "tadubhayampi yaṁ ṭhānaṁ patvā nirujjhati, taṁ tesaṁ appavattiṁ nibbānaṁ – ayaṁ dukkhanirodhoti;",
  "atk-abh03a5:215_7": "tassa ca sampāpakaṁ ariyamaggaṁ – ayaṁ dukkhanirodhagāminī paṭipadāti sarasalakkhaṇapaṭivedhena",
  "atk-abh03a5:215_8": "yathābhūtaṁ pajānāti, paṭivijjhatīti – evamattho veditabbo.",
  "atk-abh03a5:216_0": "Evaṁ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-abh03a5:216_1": "Tassa evaṁ jānato evaṁpassatoti tassa evaṁ jānantassa evaṁ passantassa saha vipassanāya",
  "atk-abh03a5:216_2": "koṭippattaṁ maggaṁ katheti. Kāmāsavāti kāmāsavato. Vimuccatīti iminā maggakkhaṇaṁ",
  "atk-abh03a5:216_3": "dasseti. Vimuttasminti iminā phalakkhaṇaṁ dasseti. Maggakkhaṇe hi cittaṁ vimuccati,",
  "atk-abh03a5:216_4": "phalakkhaṇe vimuttaṁ hoti. Vimuttasmiṁ vimuttamiti ñāṇanti iminā paccavekkhaṇañāṇaṁ",
  "atk-abh03a5:216_5": "dasseti. Khīṇā jātītiādīhi tassa bhūmiṁ. Tena hi ñāṇena so paccavekkhanto ‘khīṇā",
  "atk-abh03a5:216_6": "jātī’tiādīni pajānāti. Vusitanti vuṭṭhaṁ parivuṭṭhaṁ kataṁ caritaṁ niṭṭhitanti attho.",
  "atk-abh03a5:216_7": "Brahmacariyanti maggabrahmacariyaṁ. Puthujjanakalyāṇakena hi saddhiṁ satta sekkhā",
  "atk-abh03a5:216_8": "brahmacariyavāsaṁ vasanti nāma. Khīṇāsavo vuṭṭhavāso. Tasmā so attano brahmacariyavāsaṁ",
  "atk-abh03a5:216_9": "paccavekkhanto vusitaṁ brahmacariyanti pajānāti. Kataṁ karaṇīyanti catūsu saccesu",
  "atk-abh03a5:216_10": "catūhi maggehi pariññāpahānasacchikiriyābhāvanāvasena soḷasavidhampi kiccaṁ niṭṭhāpitanti",
  "atk-abh03a5:216_11": "attho. Puthujjanakalyāṇakādayo hi taṁ kiccaṁ karonti; khīṇāsavo katakaraṇīyo. Tasmā",
  "atk-abh03a5:216_12": "so attano karaṇīyaṁ paccavekkhanto. ‘‘Kataṁ karaṇīya’’nti pajānāti. Nāparaṁ itthattāyāti",
  "atk-abh03a5:216_13": "‘‘idāni puna etthabhāvāya evaṁ soḷasakiccabhāvāya kilesakkhayāya vā maggabhāvanākiccaṁ",
  "atk-abh03a5:216_14": "natthī’’ti pajānāti.",
  "atk-abh03a5:217": "186. Sarāgādīsu – appahīnoti vikkhambhanappahānena vā tadaṅgappahānena vā samucchedappahānena vā appahīno.",
  "atk-abh03a5:218_0": "187.Lābhī hotītiādīsu – lābhīti lābhavā paṭilabhitvā ṭhito. Ajjhattaṁ cetosamathassāti",
  "atk-abh03a5:218_1": "niyakajjhattasaṅkhāte attano citte uppannassa cetosamathassa. Adhipaññādhammavipassanāyāti",
  "atk-abh03a5:218_2": "adhipaññāsaṅkhātāya khandhadhammesu aniccādivasena pavattāya vipassanāya. Rūpasahagatānanti",
  "atk-abh03a5:218_3": "rūpanimittārammaṇānaṁ rūpāvacarasamāpattīnaṁ. Arūpasahagatānanti na rūpanimittārammaṇānaṁ",
  "atk-abh03a5:218_4": "arūpasamāpattīnaṁ. Ettha ca paṭhamo aṭṭhasamāpattilābhī puthujjano. Dutiyo sukkhavipassakaariyasāvako.",
  "atk-abh03a5:218_5": "Tatiyo aṭṭhasamāpattilābhī ariyasāvako. Catuttho lokiyamahājano veditabbo.",
  "atk-abh03a5:219_0": "188. Anusotagāmīādīsu – anusotagāmīti vaṭṭasotaṁ anugato, vaṭṭasote nimuggo puthujjano",
  "atk-abh03a5:219_1": "veditabbo. Paṭisotagāmīti paṭisotagamano . Anusotaṁ agantvā paṭisotaṁ gacchantassetaṁ",
  "atk-abh03a5:219_2": "adhivacanaṁ. Pāpañca kammaṁ na karotīti paññattaṁ vītikkamanto na karoti. Sahāpi",
  "atk-abh03a5:219_3": "dukkhena sahāpi domanassenāti kilesapariyuṭṭhāne sati uppannena dukkhadomanassena",
  "atk-abh03a5:219_4": "saddhimpi. Paripuṇṇanti tissannaṁ sikkhānaṁ ekāyapi anūnaṁ. Parisuddhanti nirupakkilesaṁ.",
  "atk-abh03a5:219_5": "Brahmacariyanti seṭṭhacariyaṁ. Iminā vārena sotāpannasakadāgāmino kathitā. Kiṁ pana",
  "atk-abh03a5:219_6": "te rudantā brahmacariyaṁ carantīti? Āma. Kilesarodanena rudantā caranti nāma. Sīlasampanno",
  "atk-abh03a5:219_7": "puthujjanabhikkhupi ettheva saṅgahito.",
  "atk-abh03a5:220_0": "Ṭhitattoti ṭhitasabhāvo. Anāgāmīti kāmarāgabyāpādehi akampanīyacittatāya ca tamhā",
  "atk-abh03a5:220_1": "lokā anāvattidhammatāya ca ṭhitasabhāvo nāma. Tiṇṇoti taṇhāsotaṁ uttiṇṇo. Pāraṅgatoti",
  "atk-abh03a5:220_2": "nibbānapāraṁ gato. Thale tiṭṭhatīti arahattaphalasamāpattithale tiṭṭhati. Cetovimuttinti",
  "atk-abh03a5:220_3": "phalasamādhiṁ. Paññāvimuttinti phalañāṇaṁ. Ayaṁ vuccatīti ayaṁ khīṇāsavo ‘‘tiṇṇo",
  "atk-abh03a5:220_4": "pāraṅgato thale tiṭṭhati brāhmaṇo’’ti vuccati. Bāhitapāpatāya hi esa brāhmaṇo nāma.",
  "atk-abh03a5:221_0": "189. Appassutādīsu – appakaṁ sutaṁ hotīti navaṅge satthusāsane kiñcideva thokaṁ sutaṁ",
  "atk-abh03a5:221_1": "hoti. Na atthamaññāya, na dhammamaññāya dhammānudhammapaṭipanno hotīti aṭṭhakathañca",
  "atk-abh03a5:221_2": "pāḷiñca jānitvā lokuttaradhammassa anurūpadhammaṁ pubbabhāgapaṭipadaṁ paṭipanno na",
  "atk-abh03a5:221_3": "hoti. Iminā nayena sabbattha attho veditabbo.",
  "atk-abh03a5:222_0": "190. Samaṇamacalādīsu – samaṇamacaloti samaṇaacalo, makāro padasandhikaro. Niccalasamaṇo,",
  "atk-abh03a5:222_1": "thirasamaṇoti attho . Ayaṁ vuccatīti ayaṁ sotāpanno sāsane mūlajātāya saddhāya patiṭṭhitattā",
  "atk-abh03a5:222_2": "‘samaṇamacalo’ti vuccati. Sakadāgāmī pana rajjanakilesassa atthitāya samaṇapadumoti",
  "atk-abh03a5:222_3": "vutto. Rattaṭṭho hi idha padumaṭṭho nāmāti vuttaṁ. Anāgāmī kāmarāgasaṅkhātassa rajjanakilesassa",
  "atk-abh03a5:222_4": "natthitāya samaṇapuṇḍarīkoti vutto. Paṇḍaraṭṭho hi idha puṇḍarīkaṭṭho nāmāti vuttaṁ",
  "atk-abh03a5:222_5": ". Khīṇāsavo ca thaddhabhāvakarānaṁ kilesānaṁ abhāvena samaṇesu samaṇasukhumālo nāmāti",
  "atk-abh03a5:222_6": "vutto. Appadukkhaṭṭhenapi cesa samaṇasukhumāloyevāti.",
  "atk-abh03a5:223": "Catukkaniddesavaṇṇanā.",
  "atk-abh03a5:224": "5. Pañcakaniddesavaṇṇanā",
  "atk-abh03a5:225_0": "191. Pañcake – tatrāti tesu ‘‘ārabhati ca vippaṭisārī ca hotī’’tiādinā nayena heṭṭhā",
  "atk-abh03a5:225_1": "uddiṭṭhapuggalesu. Yvāyanti yo ayaṁ. Ārabhatīti ettha ārambhasaddo kammakiriyāhiṁsanavīriyavikopanāpattivītikkamesu",
  "atk-abh03a5:225_2": "vattati. Tathā hesa ‘‘yaṁkiñci dukkhaṁ sambhoti, sabbaṁ ārambhapaccayā’’ti (su. ni.",
  "atk-abh03a5:225_3": "748) kamme āgato. ‘‘Mahāyaññā mahārambhā, na te honti mahapphalā’’ti (a. ni. 4.39)",
  "atk-abh03a5:225_4": "kiriyāyaṁ. ‘‘Samaṇaṁ gotamaṁ uddissa pāṇaṁ ārabhantī’’ti (ma. ni. 2.51-52) hiṁsane.",
  "atk-abh03a5:225_5": "‘‘Ārabhatha, nikkhamatha, yuñjatha buddhasāsane’’ti (saṁ. ni. 1.185) vīriye. ‘‘Bījagāmabhūtagāmasamārambhā",
  "atk-abh03a5:225_6": "paṭivirato hotī’’ti (dī. ni. 1.10, 194; ma. ni. 1.293) vikopane. ‘‘Ārabhati ca vippaṭisārī",
  "atk-abh03a5:225_7": "ca hotī’’ti (a. ni. 5.142) ayaṁ pana āpattivītikkame āgato. Tasmā āpattivītikkamavasena",
  "atk-abh03a5:225_8": "ārabhati ceva tappaccayā vippaṭisārī ca hotīti ayamettha attho.",
  "atk-abh03a5:226_0": "Yathābhūtaṁ nappajānātīti anadhigatattā yathāsabhāvato na jānāti. Yatthassāti yasmiṁ",
  "atk-abh03a5:226_1": "assa, yaṁ ṭhānaṁ patvā etassa puggalassa uppannā pāpakā akusalā dhammā aparisesā",
  "atk-abh03a5:226_2": "nirujjhantīti attho. Kiṁ pana patvā te nirujjhantīti? Arahattamaggaṁ. Phalappattassa",
  "atk-abh03a5:226_3": "pana niruddhā nāma honti. Evaṁ santepi idha maggakiccavasena phalameva vuttanti veditabbaṁ.",
  "atk-abh03a5:226_4": "Ārambhajāti āpattivītikkamasambhavā. Vippaṭisārajāti vippaṭisārato jātā. Pavaḍḍhantīti",
  "atk-abh03a5:226_5": "punappunaṁ uppajjanena vaḍḍhanti. Sādhūti āyācanasādhu. Idaṁ vuttaṁ hoti – yāva aparaddhañca",
  "atk-abh03a5:226_6": "vata āyasmatā, evaṁ santepi mayaṁ āyasmantaṁ yācāma – ‘‘desetabbayuttakassa desanāya,",
  "atk-abh03a5:226_7": "vuṭṭhātabbayuttakassa vuṭṭhānena, āvikātabbayuttakassa āvikiriyāya, ārambhaje āsave",
  "atk-abh03a5:226_8": "pahāya, suddhante ṭhitabhāvapaccavekkhaṇena vippaṭisāraje āsave paṭivinodetvā nīharitvā",
  "atk-abh03a5:226_9": "vipassanācittañceva vipassanāpaññañca bhāvetū’’ti. Amunā pañcamena puggalenāti etena",
  "atk-abh03a5:226_10": "pañcamena khīṇāsavapuggalena. Samasamo bhavissatīti lokuttaraguṇehi samabhāveneva",
  "atk-abh03a5:226_11": "samo bhavissatīti evaṁ khīṇāsavena ovaditabboti attho.",
  "atk-abh03a5:227_0": "Ārabhati na vippaṭisārī hotīti āpattiṁ āpajjati. Taṁ pana desetuṁ sabhāgapuggalaṁ",
  "atk-abh03a5:227_1": "pariyesati. Tasmā na vippaṭisārī hoti. Aṅguttaraṭṭhakathāyaṁ pana ‘‘vuṭṭhitattā na",
  "atk-abh03a5:227_2": "vippaṭisārī hotī’’ti vuttaṁ. Na ārabhati vippaṭisārī hotīti āpattiṁ nāpajjati, vinayapaññattiyaṁ",
  "atk-abh03a5:227_3": "pana akovidattā anāpattiyaṁ āpattisaññī hutvā vippaṭisārī hoti. Aṅguttaraṭṭhakathāyaṁ",
  "atk-abh03a5:227_4": "pana ‘‘sakiṁ āpattiṁ āpajjitvā tato vuṭṭhāya pacchā kiñcāpi nāpajjati, vippaṭisāraṁ",
  "atk-abh03a5:227_5": "pana vinodetuṁ na sakkotī’’ti vuttaṁ. Na ārabhati na vippaṭisārī hotīti neva āpattiṁ",
  "atk-abh03a5:227_6": "āpajjati, na vippaṭisārī hoti. Katamo panesa puggaloti? Ossaṭṭhavīriyapuggalo. So",
  "atk-abh03a5:227_7": "hi ‘‘kiṁ me imasmiṁ buddhakāle parinibbānena, anāgate metteyyasammāsambuddhakāle",
  "atk-abh03a5:227_8": "parinibbāyissāmī’’ti visuddhasīlopi paṭipattiṁ na pūreti. Sopi ‘‘kimatthaṁ āyasmā",
  "atk-abh03a5:227_9": "pamatto viharati puthujjanassa nāma gati anibaddhā. Āyasmā hi metteyyasammāsambuddhassa",
  "atk-abh03a5:227_10": "sammukhabhāvaṁ labheyyapi na labheyyāpīti arahattatthāya vipassanaṁ bhāvehī’’ti ovaditabbova.",
  "atk-abh03a5:227_11": "Sesaṁ sabbattha vuttanayeneva veditabbaṁ.",
  "atk-abh03a5:228_0": "192. Datvā avajānātītiādīsu – eko bhikkhu mahāpuñño catupaccayalābhī hoti. So cīvarādīni",
  "atk-abh03a5:228_1": "labhitvā aññaṁ appapuññaṁ āpucchati. Sopi tasmiṁ punappunaṁ āpucchantepi gaṇhātiyeva.",
  "atk-abh03a5:228_2": "Athassa itaro thokaṁ kupito hutvā maṅkubhāvaṁ uppādetukāmo vadati – ‘‘ayaṁ attano",
  "atk-abh03a5:228_3": "dhammatāya cīvarādīni na labhati, amhe nissāya labhatī’’ti. Evaṁ puggalo datvā avajānāti",
  "atk-abh03a5:228_4": "nāma. Eko pana ekena saddhiṁ dve tīṇi vassāni vasanto pubbe taṁ puggalaṁ garuṁ katvā",
  "atk-abh03a5:228_5": "pacchā gacchante gacchante kāle cittīkāraṁ na karoti, āsanāpi na vuṭṭhāti, upaṭṭhānampi",
  "atk-abh03a5:228_6": "na gacchati. Evaṁ puggalo saṁvāsena avajānāti nāma.",
  "atk-abh03a5:229_0": "Ādheyyamukhoti ādito dheyyamukho. Paṭhamavacanasmiṁyeva ṭhapitamukhoti attho. Adhimuccitā",
  "atk-abh03a5:229_1": "hotīti saddhātā hoti. Tatrāyaṁ nayo – eko puggalo sāruppaṁyeva bhikkhuṁ ‘asāruppo",
  "atk-abh03a5:229_2": "eso’ti katheti, taṁ sutvā esa niṭṭhaṁ gacchati. Puna aññena sabhāgena bhikkhunā ‘sāruppo",
  "atk-abh03a5:229_3": "aya’nti vuttepi tassa vacanaṁ na gaṇhāti ‘‘asukena nāma ‘asāruppo aya’nti amhākaṁ",
  "atk-abh03a5:229_4": "kathita’’nti purimabhikkhunova kathaṁ gaṇhāti. Aparopissa dussīlaṁ ‘sīlavā’ti katheti.",
  "atk-abh03a5:229_5": "Tassa vacanaṁ saddahitvā puna aññena ‘‘asāruppo esa bhikkhu, nāyaṁ tumhākaṁ santikaṁ",
  "atk-abh03a5:229_6": "upasaṅkamituṁ yutto’’ti vuttopi tassa vacanaṁ aggahetvā purimasseva kathaṁ gaṇhāti.",
  "atk-abh03a5:229_7": "Aparo vaṇṇampi kathitaṁ gaṇhāti, avaṇṇampi kathitaṁ gaṇhātiyeva. Ayampi ādheyyamukhoyeva",
  "atk-abh03a5:229_8": "nāma. Ādhātabbamukho yaṁ yaṁ suṇāti, tattha tattha ṭhapitamukhoti attho.",
  "atk-abh03a5:230_0": "Loloti saddhādīnaṁ ittarakālaṭṭhitikattā assaddhiyādīhi lulitabhāvena lolo. Ittarasaddhoti",
  "atk-abh03a5:230_1": "parittasaddho, aparipuṇṇasaddho. Sesesupi eseva nayo. Ettha pana punappunaṁ bhajanavasena",
  "atk-abh03a5:230_2": "saddhāva bhatti. Pemaṁ saddhāpemaṁ gehasitapemampi vaṭṭati. Pasādo saddhāpasādova.",
  "atk-abh03a5:230_3": "Evaṁ puggalo lolo hotīti evaṁ ittarasaddhāditāya puggalo lolo nāma hoti. Haliddirāgo",
  "atk-abh03a5:230_4": "viya , thusarāsimhi koṭṭitakhāṇuko viya, assapiṭṭhiyaṁ ṭhapitakumbhaṇḍaṁ viya ca",
  "atk-abh03a5:230_5": "anibaddhaṭṭhāno muhuttena pasīdati, muhuttena kuppati.",
  "atk-abh03a5:231": "Mando momūhoti aññāṇabhāvena mando avisadatāya momūho. Mahāmūḷhoti attho.",
  "atk-abh03a5:232_0": "193. Yodhājīvūpamesu – yodhājīvāti yuddhūpajīvino. Rajagganti hatthiassādīnaṁ pādappahārabhinnāya",
  "atk-abh03a5:232_1": "bhūmiyā uggataṁ rajakkhandhaṁ. Na santhambhatīti santhambhitvā ṭhātuṁ na sakkoti.",
  "atk-abh03a5:232_2": "Sahati rajagganti rajakkhandhaṁ disvāpi adhivāseti. Dhajagganti hatthiassādipiṭṭhesu",
  "atk-abh03a5:232_3": "vā rathesu vā ussāpitānaṁ dhajānaṁ aggaṁ. Ussāraṇanti hatthiassarathādīnañceva balakāyassa",
  "atk-abh03a5:232_4": "ca uccāsaddamahāsaddaṁ. Sampahāreti samāgate appamattakepi pahāre. Haññatīti vihaññati,",
  "atk-abh03a5:232_5": "vighātaṁ āpajjati. Byāpajjatīti vipattiṁ āpajjati, pakatibhāvaṁ jahati. Sahati sampahāranti",
  "atk-abh03a5:232_6": "dve tayo pahāre patvāpi sahati, adhivāseti . Tameva saṅgāmasīsanti tameva jayakhandhāvāraṭṭhānaṁ.",
  "atk-abh03a5:232_7": "Ajjhāvasatīti sattāhamattaṁ abhibhavitvā āvasati. Kiṁ kāraṇā? Laddhappahārānaṁ pahārajagganatthañceva",
  "atk-abh03a5:232_8": "katakammānaṁ visesaṁ ñatvā ṭhānantaradānatthañca issariyasukhānubhavanatthañca.",
  "atk-abh03a5:233": "194. Idāni yasmā satthu yodhājīvehi kiccaṁ natthi, imasmiṁ pana sāsane tathārūpe pañca puggale dassetuṁ idaṁ opammaṁ ābhataṁ, tasmā te puggale dassento evamevantiādimāha.",
  "atk-abh03a5:234_0": "Tattha saṁsīdatīti micchāvitakkasmiṁ visīdati, anupavisati. Na sakkoti brahmacariyaṁ",
  "atk-abh03a5:234_1": "sandhāretunti brahmacariyavāsaṁ anupacchijjamānaṁ gopetuṁ na sakkoti. Sikkhādubbalyaṁ",
  "atk-abh03a5:234_2": "āvikatvāti sikkhāya dubbalabhāvaṁ pakāsetvā. Kimassa rajaggasminti kiṁ tassa puggalassa",
  "atk-abh03a5:234_3": "rajaggaṁ nāmāti vadati. Abhirūpāti abhirūpavatī. Dassanīyāti dassanayoggā. Pāsādikāti",
  "atk-abh03a5:234_4": "dassaneneva cittappasādāvahā. Paramāyāti uttamāya. Vaṇṇapokkharatāyāti sarīravaṇṇena",
  "atk-abh03a5:234_5": "ceva aṅgasaṇṭhānena ca.",
  "atk-abh03a5:235": "196.Ūhasatīti avahasati. Ullapatīti katheti. Ujjagghatīti pāṇiṁ paharitvā mahāhasitaṁ hasati. Uppaṇḍetīti uppaṇḍanakathaṁ katheti.",
  "atk-abh03a5:236": "197.Abhinisīdatīti abhibhavitvā santike vā ekāsane vā nisīdati. Dutiyapadepi eseva nayo. Ajjhottharatīti avattharati.",
  "atk-abh03a5:237": "198.Viniveṭhetvā vinimocetvāti gahitaṭṭhānato tassa hatthaṁ viniveṭhetvā ceva, mocetvā ca. Sesamettha uttānatthameva.",
  "atk-abh03a5:238_0": "199. Piṇḍapātikesu – mandattā momūhattāti neva samādānaṁ jānāti, na ānisaṁsaṁ; attano",
  "atk-abh03a5:238_1": "pana mandattā momūhattā aññāṇeneva piṇḍapātiko hoti. Pāpiccho icchāpakatoti piṇḍapātikassa",
  "atk-abh03a5:238_2": "me sato ‘‘ayaṁ piṇḍapātiko’’ti catupaccayasakkāraṁ karissanti. Lajjī, appicchotiādīhi",
  "atk-abh03a5:238_3": "ca guṇehi sambhāvessantīti. Evaṁ pāpikāya icchāya ṭhatvā tāya pāpicchāya abhibhūto",
  "atk-abh03a5:238_4": "hutvā piṇḍapātiko hoti. Ummādavasena piṇḍāya caranto pana ummādā cittavikkhepā piṇḍapātiko",
  "atk-abh03a5:238_5": "nāma hoti. Vaṇṇitanti idaṁ piṇḍapātikaṅgaṁ nāma buddhehi ca buddhasāvakehi ca vaṇṇitaṁ",
  "atk-abh03a5:238_6": "pasatthanti piṇḍapātiko hoti. Appicchataṁyeva nissāyātiādīsu – ‘‘iti appiccho bhavissāmi,",
  "atk-abh03a5:238_7": "idaṁ me piṇḍapātikaṅgaṁ appicchatāya saṁvattissati; ‘iti santuṭṭho bhavissāmi idaṁ",
  "atk-abh03a5:238_8": "me piṇḍapātikaṅgaṁ santuṭṭhiyā saṁvattissati’; ‘iti kilese saṁlikhissāmi’, idaṁ me",
  "atk-abh03a5:238_9": "piṇḍapātikaṅgaṁ kilesasallekhanatthāya saṁvattissatī’’ti piṇḍapātiko hoti. Idamatthitanti",
  "atk-abh03a5:238_10": "imāya kalyāṇāya paṭipattiyā atthikabhāvaṁ, iminā vā piṇḍapātamattena atthikabhāvaṁ.",
  "atk-abh03a5:238_11": "Yaṁ yaṁ laddhaṁ tena teneva yāpanabhāvaṁ nissāyāti attho. Aggoti jeṭṭhako. Sesāni tasseva vevacanāni.",
  "atk-abh03a5:239_0": "Gavā khīranti gāvito khīraṁ nāma hoti, na vinā gāviyā. Khīramhā dadhītiādīsupi eseva",
  "atk-abh03a5:239_1": "nayo. Evamevanti yathā etesu pañcasu gorasesu sappimaṇḍo aggo; evamevaṁ imesu pañcasu",
  "atk-abh03a5:239_2": "piṇḍapātikesu yvāyaṁ appicchatādīni nissāya piṇḍapātiko hoti. Ayaṁ aggo ca seṭṭho",
  "atk-abh03a5:239_3": "ca pāmokkho ca uttamo ca pavaro ca. Imesu pana pañcasu piṇḍapātikesu dveva janā piṇḍapātikā",
  "atk-abh03a5:239_4": ", tayo na piṇḍapātikā. Nāmamattena pana piṇḍapātikāti veditabbā. Khalupacchābhattikādīsupi eseva nayoti.",
  "atk-abh03a5:240": "Pañcakaniddesavaṇṇanā.",
  "atk-abh03a5:241": "6. Chakkaniddesavaṇṇanā",
  "atk-abh03a5:242": "202. Chakke – tatrāti tesu chasu puggalesu. Sammāsambuddho tena daṭṭhabboti so puggalo tena anācariyakena attanā uppāditena sabbaññutaññāṇena sabbaññubuddho daṭṭhabbo.",
  "atk-abh03a5:243_0": "Paccekasambuddho tenātiādīsupi tena paccekasambodhiñāṇena so puggalo paccekasambuddho.",
  "atk-abh03a5:243_1": "Tena sāvakapāramīñāṇena te puggalā sāriputtamoggallānā. Tena dukkhassa antakaraṇena",
  "atk-abh03a5:243_2": "te puggalā avasesā arahanto. Tena itthattaṁ anāgamanena so puggalo anāgāmī. Tena",
  "atk-abh03a5:243_3": "itthattaṁ āgamanena te puggalā sotāpannasakadāgāmino daṭṭhabbāti.",
  "atk-abh03a5:244": "Chakkaniddesavaṇṇanā.",
  "atk-abh03a5:245": "7. Sattakaniddesavaṇṇanā",
  "atk-abh03a5:246_0": "203. Sattake – sakiṁ nimuggoti ekavāraṁ nimuggo. Ekantakāḷakehīti ekanteneva kāḷakehi",
  "atk-abh03a5:246_1": "natthikavādaahetukavādaakiriyavādasaṅkhātehi niyatamicchādiṭṭhidhammehi. Evaṁ puggaloti",
  "atk-abh03a5:246_2": "iminā kāraṇena puggalo ekavāraṁ nimuggo tathā nimuggova hoti. Etassa hi puna bhavato",
  "atk-abh03a5:246_3": "vuṭṭhānaṁ nāma natthīti vadanti. Makkhaligosālādayo viya heṭṭhā narakaggīnaṁyeva āhāro hoti.",
  "atk-abh03a5:247_0": "Sāhu saddhā kusalesu dhammesūti kusaladhammesu saddhā nāma sādhuladdhikāti ummujjati.",
  "atk-abh03a5:247_1": "So tāvatakeneva kusalena ummujjati nāma. Sādhu hirītiādīsupi eseva nayo. Hāyatiyevāti",
  "atk-abh03a5:247_2": "caṅkavāre āsittaudakaṁ viya ekantena parihāyateva. Evaṁ puggaloti evaṁ sāhu saddhāti.",
  "atk-abh03a5:247_3": "Imesaṁ saddhādīnaṁ vasena ekavāraṁ ummujjitvā tesaṁ parihāniyā puna nimujjatiyeva,",
  "atk-abh03a5:247_4": "devadattādayo viya. Devadatto hi aṭṭha samāpattiyo, pañca ca abhiññāyo nibbattetvāpi",
  "atk-abh03a5:247_5": "puna buddhānaṁ paṭikaṇṭakatāya tehi guṇehi parihīno ruhiruppādakammaṁ saṅghabhedakammañca",
  "atk-abh03a5:247_6": "katvā kāyassa bhedā dutiyacittavārena niraye nibbatti. Kokāliko dve aggasāvake upavaditvā",
  "atk-abh03a5:247_7": "padumaniraye nibbatto.",
  "atk-abh03a5:248_0": "Neva hāyati no vaḍḍhatīti appahonakakālepi na hāyati, pahonakakālepi na vaḍḍhati.",
  "atk-abh03a5:248_1": "Ubhayampi panetaṁ agārikenapi anagārikenapi dīpetabbaṁ. Ekacco hi agāriko appahonakakāle",
  "atk-abh03a5:248_2": "pakkhikabhattaṁ vā salākabhattaṁ vā vassāvāsikaṁ vā upanibandhāpeti. So pacchā pahonakakālepi",
  "atk-abh03a5:248_3": "pakkhikabhattādimattameva pavatteti. Anagārikopi ādimhi appahonakakāle uddesaṁ vā",
  "atk-abh03a5:248_4": "dhutaṅgaṁ vā gaṇhāti, medhābalavīriyasampattiyā pahonakakālepi tato uttariṁ na karoti.",
  "atk-abh03a5:248_5": "Evaṁ puggaloti evaṁ imāya saddhādīnaṁ ṭhitiyā puggalo ummujjitvā ṭhito nāma hoti.",
  "atk-abh03a5:249": "Ummujjitvā vipassati viloketīti sotāpanno puggalo uṭṭhahitvā gamanamaggaṁ gantabbaṁ disaṁ vā āloketi nāma.",
  "atk-abh03a5:250": "Ummujjitvāpataratīti sakadāgāmipuggalo kilesatanutāya uṭṭhahitvā gantabbadisābhimukho patarati nāma.",
  "atk-abh03a5:251": "Patigādhappatto hotīti anāgāmipuggalo uṭṭhāya viloketvā pataritvā gantvā ekasmiṁ ṭhāne patiṭṭhāpatto nāma hoti, tiṭṭhati, na punāgacchati.",
  "atk-abh03a5:252": "Tiṇṇo pāraṅgato thale tiṭṭhatīti sabbakilesoghaṁ taritvā paratīraṁ gantvā nibbānathale ṭhito nāma hoti. Ime pana satta puggalā udakopamena dīpitā.",
  "atk-abh03a5:253_0": "Satta kira jaṅghavāṇijā addhānamaggapaṭipannā antarāmagge ekaṁ puṇṇanadiṁ pāpuṇiṁsu.",
  "atk-abh03a5:253_1": "Tesu paṭhamaṁ otiṇṇo udakabhīruko puriso otiṇṇaṭṭhāneyeva nimujjitvā puna uṭṭhātuṁ",
  "atk-abh03a5:253_2": "nāsakkhi, antoyeva macchakacchapabhakkho jāto. Dutiyo otiṇṇaṭṭhāne nimujjitvā sakiṁ",
  "atk-abh03a5:253_3": "uṭṭhahitvā puna nimuggo uṭṭhātuṁ nāsakkhi, antoyeva macchakacchapabhakkho jāto. Tatiyo",
  "atk-abh03a5:253_4": "nimujjitvā uṭṭhahi. So majjhe nadiyā ṭhatvā neva orato āgantuṁ, na parato gantuṁ",
  "atk-abh03a5:253_5": "asakkhi . Catuttho uṭṭhāya ṭhito uttaraṇatitthaṁ olokesi. Pañcamo otaraṇatitthaṁ",
  "atk-abh03a5:253_6": "oloketvā patari. Chaṭṭho taritvā pārimatīraṁ gantvā kaṭippamāṇe udake ṭhito. Sattamo",
  "atk-abh03a5:253_7": "pārimatīraṁ gantvā gandhacuṇṇādīhi nhātvā varavatthāni nivāsetvā surabhivilepanaṁ",
  "atk-abh03a5:253_8": "vilimpitvā nīluppalādīni piḷandhitvā nānālaṅkārapaṭimaṇḍito mahānagaraṁ pavisitvā",
  "atk-abh03a5:253_9": "pāsādavaramāruyha uttamabhojanaṁ bhuñji.",
  "atk-abh03a5:254_0": "Tattha satta jaṅghavāṇijā viya ime satta puggalā. Nadī viya vaṭṭaṁ. Paṭhamassa udakabhīrukassa",
  "atk-abh03a5:254_1": "purisassa otiṇṇaṭṭhāneyeva nimujjanaṁ viya micchādiṭṭhikassa vaṭṭe nimujjanaṁ. Ummujjitvā",
  "atk-abh03a5:254_2": "nimuggapuriso viya saddhādīnaṁ uppattimattakena ummujjitvā tesaṁ parihāniyā nimuggapuggalo.",
  "atk-abh03a5:254_3": "Majjhe nadiyā ṭhito viya saddhādīnaṁ ṭhitiyā ṭhitapuggalo. Uttaraṇatitthaṁ olokento",
  "atk-abh03a5:254_4": "viya gantabbamaggaṁ gantabbadisaṁ vā olokento sotāpanno. Pataritapuriso viya kilesatanutāya",
  "atk-abh03a5:254_5": "pataranto sakadāgāmī. Taritvā kaṭimatte udake ṭhitapuriso viya anāvattitadhammatāya",
  "atk-abh03a5:254_6": "ṭhito anāgāmī. Nhatvā pārimatīraṁ uttaritvā thale ṭhitapuriso viya cattāro oghe atikkamitvā",
  "atk-abh03a5:254_7": "nibbānathale ṭhito khīṇāsavabrāhmaṇo. Thale ṭhitapurisassa nagaraṁ pavisitvā pāsādavaraṁ",
  "atk-abh03a5:254_8": "āruyha uttamabhojanabhuñjanaṁ viya khīṇāsavassa nibbānārammaṇaṁ phalasamāpattiṁ appetvā",
  "atk-abh03a5:254_9": "vītināmanaṁ veditabbaṁ. Ubhatobhāgavimuttādayo heṭṭhā pakāsitāyevāti.",
  "atk-abh03a5:255": "Sattakaniddesavaṇṇanā.",
  "atk-abh03a5:256": "207. Aṭṭhakanavakaniddesāpi heṭṭhā vuttanayeneva veditabbā.",
  "atk-abh03a5:257": "10. Dasakaniddesavaṇṇanā",
  "atk-abh03a5:258_0": "209. Dasakaniddese – idhāti kāmāvacarabhūmiyaṁ. Kāmāvacarabhūmiyañhi sattakkhattuparamādīnaṁ",
  "atk-abh03a5:258_1": "kāmāvacarabhūmiyaññeva niṭṭhā hoti. Kāmāvacarattabhāveneva arahattappatti ca anupādisesanibbānappatti ca hotīti attho.",
  "atk-abh03a5:259_0": "Idhavihāyāti idha kāmāvacare attabhāve vihāya suddhāvāsattabhāve ṭhitānaṁ niṭṭhā",
  "atk-abh03a5:259_1": "hotīti attho. Antarāparinibbāyiādayo hi idha anāgāmiphalaṁ patvā ito cutā suddhāvāsesu",
  "atk-abh03a5:259_2": "uppajjitvā tena attabhāvena arahattañceva anupādisesanibbānadhātuñca pāpuṇanti. Tena",
  "atk-abh03a5:259_3": "vuttaṁ – ‘‘imesaṁ pañcannaṁ idha vihāya niṭṭhā’’ti.",
  "atk-abh03a5:260": "Dasakaniddesavaṇṇanā.",
  "atk-abh03a5:261": "Nigamanakathā",
  "atk-abh03a5:262": "Ettāvatā ca –",
  "atk-abh03a5:263": "Yaṁ ve puggalapaññattiṁ, loke appaṭipuggalo;",
  "atk-abh03a5:264": "Nātisaṅkhepato satthā, desesi tidasālaye.",
  "atk-abh03a5:265": "Tassā aṭṭhakathañceva, dīpabhāsāya saṅkhataṁ;",
  "atk-abh03a5:266": "Āgamaṭṭhakathāyo ca, ogāhetvā asesato.",
  "atk-abh03a5:267": "Suvibhatto asaṁkiṇṇo, yo yo attho yahiṁ yahiṁ;",
  "atk-abh03a5:268": "Tato tato taṁ gahetvā, pahāya ativitthāraṁ.",
  "atk-abh03a5:269": "Visuddhimagge yaṁ vuttaṁ, taṁ anādāya saṅkhatā;",
  "atk-abh03a5:270": "Nātisaṅkhepavitthāra-nayenaṭṭhakathā ayaṁ.",
  "atk-abh03a5:271": "Taṁ etaṁ sattamattehi, bhāṇavārehi tantiyā;",
  "atk-abh03a5:272": "Ciraṭṭhitatthaṁ dhammassa, saṅkharontena yaṁ mayā.",
  "atk-abh03a5:273": "Sampattaṁ kusalaṁ tena, saddhammaṁ sukhumaṁ sivaṁ;",
  "atk-abh03a5:274": "Olokentu visuddhena, pāṇayo dhammacakkhunāti.",
  "atk-abh03a5:275": "Puggalapaññatti-aṭṭhakathā niṭṭhitā.",
  "atk-abh03a5:276": " Namo tassa bhagavato arahato sammāsambuddhassa",
  "atk-abh03a5:277": "Abhidhammapiṭake"
}