{
  "tika-s0519t6:0": "Sāsanapaṭṭhānavāravaṇṇanā",
  "tika-s0519t6:1_0": "89.Saṅgahavārādīsūti saṅgahavārauddesaniddesavāresu. Sarūpato na dassitaṁ, atthato",
  "tika-s0519t6:1_1": "pana dassitamevāti adhippāyo. Tameva hi atthato dassanatthaṁ udāharaṇabhāvena nikkhipati,",
  "tika-s0519t6:1_2": "yathā mūlapadehi paṭṭhānaṁ niddhāretabbanti. ‘‘Aññamaññasaṅgaho’’ti idaṁ mūlapadapaṭṭhānānaṁ",
  "tika-s0519t6:1_3": "aññamaññato niddhāretabbatāya kāraṇavacanaṁ ‘‘sati anuppavese tato viniggāmo siyā’’ti.",
  "tika-s0519t6:1_4": "Paṭṭhānanti ettha pa-iti upasaggapadaṁ, taṁ pana ‘‘vibhattesu dhammesu yaṁ seṭṭhaṁ,",
  "tika-s0519t6:1_5": "tadupāgamu’’ntiādīsu viya pakāratthajotakanti dassento ‘‘pakārehi ṭhāna’’ntiādīsu",
  "tika-s0519t6:1_6": "viya pakāratthajotakanti dassento ‘‘pakārehi ṭhāna’’nti āha. Idhāti imasmiṁ nettippakaraṇe.",
  "tika-s0519t6:1_7": "Tassāti desanāsaṅkhātassa pariyattisāsanassa. Tathābhāvadīpananti veneyyajjhāsayānurūpena",
  "tika-s0519t6:1_8": "pavattitattā saṁkilesabhāgiyatādippakārehi ṭhitabhāvena dīpetabbattā ‘‘dīpissatīti",
  "tika-s0519t6:1_9": "dīpana’’nti katvā. Patiṭṭhahanti adhisīlasikkhādayo samudāyarūpena gahitā. Etehi",
  "tika-s0519t6:1_10": "saṁkilesadhammādīhi, saṁkilesadhammādīnaṁ adhisīlasikkhādīnaṁ pavattanupāyatā anupubbikathāya",
  "tika-s0519t6:1_11": "sāmukkaṁsikāya dhammadesanāya dīpetabbā. Tesanti saṁkilesadhammādīnaṁ. Puna tesanti suttāni sandhāyāha.",
  "tika-s0519t6:2_0": "Goṭṭhāti vajā. Paṭṭhitagāvoti gatagāvo. Āgataṭṭhānasminti sīhanādasuttaṁ (ma. ni.",
  "tika-s0519t6:2_1": "1.156) vadati. Pavattagamanattā etthāti vacanaseso. Atha vā gacchati etthāti gamanaṁ,",
  "tika-s0519t6:2_2": "desanāñāṇassa nissaṅgavasena pavattagamanadesabhāvato paṭṭhānaṁ nāmāti attho. Vomissāti",
  "tika-s0519t6:2_3": "‘‘saṁkilesabhāgiyañca vāsanābhāgiyañcā’’tiādinā dukatikacatukkabhāvena missitā.",
  "tika-s0519t6:3_0": "Saṁkilesabhāve ñāpetabbe pavattaṁ, taṁ visayaṁ katvā desitanti attho, atthamattavacanañcetaṁ",
  "tika-s0519t6:3_1": ", saṁkilesabhāge bhavanti saddanayena attho veditabbo. ‘‘Saṁkilesabhāgika’’ntipi",
  "tika-s0519t6:3_2": "pāṭho, tassa saṁkilesabhāgo etassa atthi, saṁkilesabhāge vā niyuttaṁ, saṁkilesabhāgassa",
  "tika-s0519t6:3_3": "vā pabodhanasīlaṁ saṁkilesabhāgikaṁ, tadeva saṁkilesabhāgiyanti attho veditabbo.",
  "tika-s0519t6:3_4": "Padālanaṁ samucchindanaṁ, padālanasannissayatā cettha padālanaggahaṇena gahitāti",
  "tika-s0519t6:3_5": "daṭṭhabbaṁ. Asekkheti asekkhadhamme. Tesaṁ vomissakanayavasenāti tesaṁ saṁkilesabhāgiyādīnaṁ",
  "tika-s0519t6:3_6": "catunnaṁ paṭikkhepāpaṭikkhepavomissakanayavasena.",
  "tika-s0519t6:4_0": "‘‘Tāni pana cha dukā’’tiādinā padānaṁ gahaṇaparicchedato vavatthāpanataṁ vatvā parato",
  "tika-s0519t6:4_1": "‘‘sādhāraṇāni katānī’’ti padassa atthasaṁvaṇṇanāya sayameva sarūpato dassessati.",
  "tika-s0519t6:4_2": "‘‘Anuddharaṇe kāraṇaṁ natthī’ti vatvā uddharaṇe pana kāraṇaṁ dassento ‘‘tathā hi",
  "tika-s0519t6:4_3": "vakkhatī’’tiādinā pāḷimāhari. Vodānaṁ nāma saṁkilesato hoti saṁkiliṭṭhasseva vodānassa",
  "tika-s0519t6:4_4": "icchitattā. Yasmā vodānaṁ tadaṅgādivasena saṁkilesato visujjhanaṁ, tasmā ‘‘taṁ pana",
  "tika-s0519t6:4_5": "atthato vāsanābhāgiyādi eva hotī’’ti vuttaṁ. Tattha tadaṅgavikkhambhanehi vodānaṁ",
  "tika-s0519t6:4_6": "vāsanābhāgiyādivasena hoti, samucchedapaṭippassaddhīhi vodānaṁ nibbedhabhāgiyavasena,",
  "tika-s0519t6:4_7": "asekkhabhāgiyavasena vodānaṁ paṭippassaddhiyā eva veditabbaṁ. Yāyaṁ desanā rāgādibhāginī",
  "tika-s0519t6:4_8": "siyā, sā saṁkilesabhāgiyā. Yāyaṁ desanā cāgādibhāginī siyā, sā vāsanābhāgiyā. Yā",
  "tika-s0519t6:4_9": "pana āpattivicchedanī sāvasesaṁ, anavasesañca, sā nibbedhabhāgiyā, asekkhabhāgiyā ca.",
  "tika-s0519t6:5_0": "‘‘Taṇhāsaṁkilesabhāgiyaṁ sutta’’ntiādinā paṭhamameva saṁkilesabhāgassa dassitattā",
  "tika-s0519t6:5_1": "vuttaṁ ‘‘saṁkileso tividho…pe… visayadassanatthaṁ āraddha’’nti. Bhavarāgo bhavapatthanā.",
  "tika-s0519t6:5_2": "Uppajjatīti na vigacchati. Tatra tatra bhaveti yadi vā kāmabhave, yadi vā rūpabhave,",
  "tika-s0519t6:5_3": "yadi vā arūpabhave. Padantarasaṁyojanavasenāti dukanayeneva padantarena yojanavasena.",
  "tika-s0519t6:5_4": "Missitāni katānīti saṁsaṭṭhāni katāni.",
  "tika-s0519t6:6_0": "Ekakacatukkavasena dassitabbāni padāni eva gahetvā āvuttinayadassanavasena missetvā",
  "tika-s0519t6:6_1": "avasiṭṭhadukavasena, tikacatukkavasena ca itare aṭṭha paṭṭhānabhāgā dassitāti āha",
  "tika-s0519t6:6_2": "‘‘tāniyeva yathāvuttāni aṭṭha suttānī’’tiādi . Cattāro ekakāyeva pāḷiyaṁ ādito dassitā.",
  "tika-s0519t6:6_3": "Chadukā pāḷiyaṁ āgatā cattāro, aṭṭhakathāyaṁ dveti. Cattāro tikā pāḷiyaṁ āgatā dve,",
  "tika-s0519t6:6_4": "aṭṭhakathāyaṁ dveti. Dve catukkā pana aṭṭhakathāyameva āgatā. ‘‘Pāḷiyaṁ anāgatā’’ti",
  "tika-s0519t6:6_5": "idaṁ sarūpato anāgamanaṁ sandhāya vuttaṁ, nayato pana āgatabhāvo dassito eva. Ye",
  "tika-s0519t6:6_6": "panettha pāḷiyaṁ anāgatā, tesaṁ udāharaṇāni parato dassayissāma.",
  "tika-s0519t6:7_0": "Soḷasahīti soḷasavidhehi. Na hi tāni suttāni soḷaseva, atha kho soḷasappakārānīti",
  "tika-s0519t6:7_1": "mūlagaṇanaṁ ṭhapetvā kāraṇasuttaladdhena saṅkhāragabbhena tadanurūpo yo gaṇanavitthāro,",
  "tika-s0519t6:7_2": "tassa pattharaṇavidhi paṭṭhānanayo. Iminā…pe… natthīti yathāvuttapaṭṭhānavinimutto",
  "tika-s0519t6:7_3": "pariyattisāsanappadeso na vijjati yathārahaṁ taṁtaṁpaṭṭhānabhāvena pavattattāti dasseti.",
  "tika-s0519t6:7_4": "Yadi suttageyyādi navavidhaṁ pariyattisāsanaṁ yathāvuttapaṭṭhānavaseneva pavattaṁ,",
  "tika-s0519t6:7_5": "tattha kathamidha anidassitānaṁ gāthādīnaṁ saṁkilesabhāgiyādibhāvo gahetabboti pañhaṁ",
  "tika-s0519t6:7_6": "sandhāya ‘‘gāthāya gāthā anuminitabbā’’tiādipāḷi pavattāti dassetuṁ ‘‘kathaṁ panā’’tiādi vuttaṁ.",
  "tika-s0519t6:8_0": "Tattha ayaṁ gāthā viyāti ‘‘kāmandhā jālasañchannā, manopubbaṅgamā dhammā, uddhaṁ",
  "tika-s0519t6:8_1": "adho sabbadhi vippamutto, yassa selūpamaṁ citta’’ntiādinā idha udāhaṭagāthā viya.",
  "tika-s0519t6:8_2": "Gāthāti aññāpi tepiṭake buddhavacane āgatā idha anudāhaṭā. Saṁvaṇṇanākāle sammukhībhāvena",
  "tika-s0519t6:8_3": "‘‘ayaṁ gāthā viyā’’ti vuttā yā kāci gāthā ‘‘saṁkilesabhāgiyā’’ti vā ‘‘saṁkilesavāsanānibbedhaasekkhabhāgiyā’’ti",
  "tika-s0519t6:8_4": "vā anuminitabbā nayaggāhena ñāpetabbāti dassetuṁ vuttaṁ ‘‘saṁkilesa…pe… jānitabbāti",
  "tika-s0519t6:8_5": "attho’’ti. Vā-saddo hi idha avuttavikappanattho. Sesapadesūti veyyākaraṇasuttapadesu.",
  "tika-s0519t6:9": "90.Ariyānaṁ dhammanti cārittavārittabhedaṁ sīlācāraṁ. Ekantakaraṇīyassa akaraṇampi vītikkamo eva.",
  "tika-s0519t6:10_0": "Avijjādike saṁkilesadhamme tadaṅgādivasena dhunātīti dhonā vuccati paññā. Paccavekkhitvā",
  "tika-s0519t6:10_1": "paribhuñjanapaññāti pana pakaraṇena avacchinnattā vuttaṁ. Taṁ atikkamitvā carantoti",
  "tika-s0519t6:10_2": "paccayānaṁ apaccavekkhitvā paccayaparibhoge ādīnavaṁ apassanto iṇaparibhogavasena",
  "tika-s0519t6:10_3": "paribhuñjanto na parimuccati nirayādidukkhato, vaṭṭadukkhato ca.",
  "tika-s0519t6:11_0": "Kukkujanakaṁ nāma kadaliyā pupphanāḷi. Parābhavāyāti vināsāya. Tathāti yathā phalapākantā",
  "tika-s0519t6:11_1": "kadalī, evaṁ veḷunaḷāpi osadhijātikattāti upasaṁhārattho tathā-saddo. Tenāha ‘‘phalaṁ",
  "tika-s0519t6:11_2": "veḷuṁ phalaṁ naḷa’’nti.",
  "tika-s0519t6:12": "Sukhettepīti pi-saddena ko pana vādo ūsarādidosaduṭṭhesu khettesūti dasseti. ‘‘Chakaṇa…pe… attho’’ti etena yathāvuttaabhisaṅkharaṇābhāvena bījadosaduṭṭhanti dasseti.",
  "tika-s0519t6:13": "91.Sajjitanti sañjitaṁ. Aparikkhateti paṭipakkhehi dhammehi avikkhambhite aroge.",
  "tika-s0519t6:14_0": "Yāya samannāgato puggalo ‘‘kiṁ sutaṁ mayā, kiṁ vā suṇāmī’’ti kusalaṁ gavesī carati,",
  "tika-s0519t6:14_1": "sā dhammojapaññā kissavā nāma. Dubbhāsitāti duṭṭhu bhāsitā, issāmacchariyadosādīhi duṭṭhā vā bhāsitā.",
  "tika-s0519t6:15": "92.Vicinātīti visesato cināti pasavati.",
  "tika-s0519t6:16": "Vigatabhūtāti vigatasacca. Tenāha ‘‘alīkavādī’’ti.",
  "tika-s0519t6:17": "Avajātaputtāti lāmakaputta. Bhagavato sāsane pabbajitvā nihīnavuttitaṁ sandhāya vadati. Nerayikoti niraye nibbattanako. Pāpakammino papatanti etthāti papataṁ, narakaṁ.",
  "tika-s0519t6:18_0": "Taṇhādīnaṁ sabhāvabhedatoti taṇhādiṭṭhiduccaritānaṁ taṇhāyanaviparītadassanaduṭṭhacaritatāsaṅkhātasabhāvavibhāgato.",
  "tika-s0519t6:18_1": "Avatthābhedatoti taṇhāya chandapemalobharāganandīpipāsāmucchādayo, diṭṭhiyā gāhaparāmāsamicchābhinivesavisukavipphanditaviparītadassanādayo,",
  "tika-s0519t6:18_2": "duccaritassa tiracchānapettivisayaasurayonigāmitādayo avatthāvisesā. Ca-saddena tesaṁ",
  "tika-s0519t6:18_3": "kāmataṇhādirūpataṇhādiattānudiṭṭhādisassatagāhādikāyaduccaritādi- pāṇātipātādippakārabhedo saṅgayhati.",
  "tika-s0519t6:19": "93.Vipulanti uḷāraṁ, telādīhi ceva dhanadhaññādīhi ca pahūtasannicayanti attho. Sambādhāti janasaṁmaddasaṅghaṭā.",
  "tika-s0519t6:20": "Daṇḍena na hiṁsatīti ettha vuttaṁ yaṁ daṇḍanidhānaṁ, taṁ vaṭṭavivaṭṭanissitaṁ. Tadubhayassāpi phalaṁ dassento ‘‘so puggalo’’tiādimāha.",
  "tika-s0519t6:21_0": "94. Kiñcati taṁsamaṅginaṁ vimaddatīti kiñcanaṁ, rāgādi, palibundhati kusalappavattiṁ",
  "tika-s0519t6:21_1": "nivāretīti palibodho, rāgādiyeva, kiñcanameva palibodho kiñcanapalibodho. Atha vā",
  "tika-s0519t6:21_2": "kiñcanañca palibodho ca kiñcanapalibodho, āmisakiñcikkhañca rāgādisaṁkileso cāti attho.",
  "tika-s0519t6:22": "Visesitanti vilomaṁ, visamaṁ kiriyanti attho. Rājabhaṇḍanti orodhe sandhāya vadanti.",
  "tika-s0519t6:23_0": "Yācayogoti yācanayogo, yācakānaṁ manorathaparipūraṇato. Tenāha ‘‘yācitabbayutto’’ti.",
  "tika-s0519t6:23_1": "Dānayuttoti satataṁ dānakiriyāsamaṅgī. Dānasaṁvibhāgaratoti ettha dānaṁ nāma atthikānaṁ",
  "tika-s0519t6:23_2": "yathādhippāyapaṭiyattapariccāgo, saṁvibhāgo attanā paribhuñjitabbato appamattakatopi",
  "tika-s0519t6:23_3": "saṁvibhajanaṁ. Imehi kho…pe… hotīti ettha hotisaddena ‘‘samannāgato’’ti padaṁ sambandhitabbaṁ,",
  "tika-s0519t6:23_4": "na ‘‘sotāpanno’’ti dassetuṁ ‘‘sotāpanno…pe… hotī’’ti vuttaṁ. Tehi dhammehi samannāgamo",
  "tika-s0519t6:23_5": "hi idha vidhīyati, na sotāpannabhāvo, tena sotāpannalakkhaṇamete dhammā, na sotāpannabhāvalakkhaṇanti",
  "tika-s0519t6:23_6": "dasseti. Tathā hi ‘‘sotāpannena…pe… labbhamānataṁ dassetī’’ti vuttaṁ.",
  "tika-s0519t6:24": "95. Lapati katheti etenāti lapanaṁ, oṭṭhaṁ.",
  "tika-s0519t6:25": "97.Muditoti dibbasampattiyā pamudito.",
  "tika-s0519t6:26_0": "99. Kiñcāpi udatārīti taraṇakiriyā atītabhāvena vuttā, taraṇameva pana gahetvā āha",
  "tika-s0519t6:26_1": "‘‘oghataraṇassa ariyamaggakiccattā’’ti. Evaṁ vippamutto, vimuttoti ca ettha muccanakiriyāyapi vattabbaṁ.",
  "tika-s0519t6:27_0": "100.Pātu-saddapubbako bhavanti-saddo siyā uppādapariyāyo siyā āvibhāvapariyāyoti",
  "tika-s0519t6:27_1": "‘‘pātubhavantī’’ti padassa ‘‘uppajjanti, pakāsenti cā’’ti attho vutto. Pātubhūtadhammassāti",
  "tika-s0519t6:27_2": "uppannabodhipakkhiyadhammassa, vibhūtacatusaccadhammassa vā. No kalloti na yutto.",
  "tika-s0519t6:27_3": "Sahetudhammanti ettha paccayuppannadhammāva gahitā, na paccayadhammāti? Nayidamevaṁ",
  "tika-s0519t6:27_4": "daṭṭhabbaṁ paccayadhammānampi paccayuppannabhāvānativattanato. Atha vā sahetudhammanti",
  "tika-s0519t6:27_5": "paccayuppannadhammo padhānabhāvena vutto, paccayadhammo pana guṇabhāvenāti evamettha",
  "tika-s0519t6:27_6": "ubhayesaṁ vuttabhāvo veditabbo.",
  "tika-s0519t6:28": "Āraññakanti āraññakaṅgasamannāgataṁ. Aññātoti paricayavasena na ñāto, asaṁsaṭṭhoti attho. Tenāha ‘‘niccanavo’’ti.",
  "tika-s0519t6:29_0": "Byāpādavihiṁsāvitakkavirahe veriparisaṅkāya abhāve akittiparimuttīti evamādīhipi",
  "tika-s0519t6:29_1": "kāraṇehi kodhappahānena sukhaṁ supati. Kodhapariḷāhābhāvo pana pākaṭataroti āha ‘‘kodha…pe…",
  "tika-s0519t6:29_2": "sayatī’’ti. Visamūlassāti ettha visasarikkhatāya ‘‘visa’’nti dukkhaṁ adhippetanti",
  "tika-s0519t6:29_3": "āha ‘‘dukkhavipākassā’’ti. Sukhanti cetasikasukhaṁ. Akkuṭṭhassa paccakkositvā ca",
  "tika-s0519t6:29_4": "paccakkosanahetu uppajjatīti yojanā.",
  "tika-s0519t6:30": "101.Sallubbāhanaṁ salluddharaṇaṁ.",
  "tika-s0519t6:31": "Visayabhedena, pavattiākārabhedena ca anekabhedattā kāmasaññāya vuttaṁ ‘‘yāya kāyacī’’ti.",
  "tika-s0519t6:32": "Dānamukhenāti dānena mukhabhūtena, dānaṁ pamukhaṁ katvāti attho.",
  "tika-s0519t6:33": "‘‘Ariyamaggasampāpanavasenā’’ti iminā anukampānuddayānaṁ ekantānavajjatameva vibhāveti. ‘‘Anukampā’’ti padassatthavivaraṇaṁ ‘‘karuṇāyanā’’ti, itarassa ‘‘mettāyanā’’ti.",
  "tika-s0519t6:34": "102.Pakatiādīti ādisaddena aṇuissarapajāpatipurisakālādhiṭṭhāyakāriādike saṅgaṇhāti.",
  "tika-s0519t6:35": "Kāmesūti kāmaguṇesu rūpādivisayesu.",
  "tika-s0519t6:36": "Bahalakilesatāyāti bahulakilesabhāvena. Pubbahetumandatāyāti vivaṭṭūpanissayassa kusalassa akatattā.",
  "tika-s0519t6:37": "Cittavūpasamabhāvanāyāti cittavūpasamakarabhāvanāya samathavipassanāya.",
  "tika-s0519t6:38": "Parissayā sīlādiparipūraṇassa paribandhabhūtā kilesā eva. Anariyā paññāsīsaṁ ukkhipitvā ṭhātumeva na sakkontīti vuttaṁ ‘‘ñāṇasirena adhosirā hutvā’’ti.",
  "tika-s0519t6:39": "103. Bhagavato, bhikkhusaṅghassa ca vasanayogyabhāvo, tehi nivutthabhāvo ca tassa sātisayo vaṇṇoti vuttaṁ ‘‘paṭhamagāthāya jetavanassa vaṇṇaṁ kathetvā’’ti. Vuttañhetaṁ –",
  "tika-s0519t6:40": "‘‘Gāme vā yadi vāraññe, ninne vā yadi vā thale;",
  "tika-s0519t6:41": "Yattha arahanto viharanti, taṁ bhūmirāmaṇeyyaka’’nti. (dha. pa. 98; theragā. 991);",
  "tika-s0519t6:42_0": "Idha dhammasaddo samādhipariyāyo ‘‘evaṁdhammā te bhagavanto’’tiādīsu (dī. ni. 2.13;",
  "tika-s0519t6:42_1": "ma. ni. 3.198; saṁ. ni. 5.378) viyāti āha ‘‘dhammoti samādhī’’ti samādhipakkhikā dhammā sativāyāmā.",
  "tika-s0519t6:43_0": "Nānugaccheyyāti nānutaseyya. Anutasanameva hi taṇhādiṭṭhīhi anugamanaṁ. Paṭivipasseyyāti",
  "tika-s0519t6:43_1": "vipassanāsammasanamāha. Yamakato, hi khaṇikato, paṭipāṭito ca sammasanaṁ vipassanāyapi",
  "tika-s0519t6:43_2": "sammasanato paṭivipassanā nāma. Sā hi vipassanāya diṭṭhiugghāṭanamānasamugghāṭananikantipariyādānahetutāya",
  "tika-s0519t6:43_3": "visesato paṭipakkhena asaṁhīraasaṁkuppanahetubhūtā paribrūhanā hoti. ‘‘Punappunaṁ…pe…",
  "tika-s0519t6:43_4": "appento’’ti etena nibbānārammaṇadhammānubrūhanaṁ yathā ‘‘brūhetā suññāgārāna’’nti",
  "tika-s0519t6:43_5": "(ma. ni. 1.64) dasseti.",
  "tika-s0519t6:44_0": "Yaṁ kiñci apadisitvā paṭiññādānaṁ saṅgaro. So pana attano kiccavisesaṁ apadisitvā",
  "tika-s0519t6:44_1": "mittasanthavavasena vā kālāgamanaṁ apadisitvā kiñcikkhānuppadānena vā paṭibāhakaraṇaṁ",
  "tika-s0519t6:44_2": "apadisitvā balaggabodhavasena vā siyāti tassa mittakaraṇādipariyāyataṁ sandhāyāha",
  "tika-s0519t6:44_3": "‘‘saṅgaroti…pe… nāma’’nti. Evaṁ paṭipannattāti evaṁ aniccasaññāmukhena tiyaddhakesu",
  "tika-s0519t6:44_4": "saṅkhāresu appamādappaṭipattiyā paṭipannattā.",
  "tika-s0519t6:45": "Dibbacakkhu suvisuddhanti sāvasesā desanāti āha ‘‘yaṁ sacchikarotī’’ti. Rūpāyatanañhettha adhippetaṁ.",
  "tika-s0519t6:46_0": "104.Antanti saṅkhārānaṁ pārimantabhūtaṁ. Vedānanti maggañāṇavedānameva. Arahattādhigamena",
  "tika-s0519t6:46_1": "antaṁ pariyosānaṁ gatattā. Kammavipākavaṭṭānaṁ, kilesavaṭṭassāpi ca ussadena upacayena ussadā, rāgādayo.",
  "tika-s0519t6:47": "Sukkobhāsatāya sukkā, abhivisiṭṭhaggahā. Sabbāni vā tārakarūpāni sukkā. Vindatīti upalabhati, paṭivijjhatīti attho.",
  "tika-s0519t6:48_0": "‘‘Ajjhattaṁ vipassanābhiniveso hotī’’ti idaṁ ‘‘sakesu dhammesū’’ti pāragubhāvassa",
  "tika-s0519t6:48_1": "visesitattā vuttaṁ, tañca kho abhiniveseneva desitaṁ. ‘‘Sabbaṁ , bhikkhave, abhiññeyya’’nti",
  "tika-s0519t6:48_2": "(saṁ. ni. 4.46; paṭi. ma. 1.3) vuttaṁ. Pāragutā ca tesaṁ khandhānaṁ pariññābhisamayavasena",
  "tika-s0519t6:48_3": "hoti. Tato ca nesaṁ hetubhūtasamudaye, tadappavattilakkhaṇe nirodhe, nirodhagāminiyā",
  "tika-s0519t6:48_4": "paṭipadāya ca pahānasacchikiriyābhāvanābhisamayapāripūrivasena itarasaccesupi pāragubhāvo",
  "tika-s0519t6:48_5": "vutto eva hoti. Sabbaso hi sakaattabhāvabodhenapi catusaccābhisamayo hotiyeva. Vuttañhetaṁ",
  "tika-s0519t6:48_6": "‘‘imasmiṁyeva byāmamatte kaḷevare sasaññimhi samanake lokañca paññapemi, lokasamudayañcā’’tiādi",
  "tika-s0519t6:48_7": "(saṁ. ni. 1.107; a. ni. 4.45). Atha vā sakesu dhammesūti attano dhammesu. Attadhammā",
  "tika-s0519t6:48_8": "nāma atthakāmassa kulaputtassa sīlādidhammā. Sīlasamādhipaññādayo hi vodānadhammā",
  "tika-s0519t6:48_9": "ekantahitasukhasampādanato purisassa sakadhammā nāma, na anatthāvahā saṁkilesadhammā",
  "tika-s0519t6:48_10": "viya paradhammā. Tesaṁ sīlādīnaṁ pāripūriyā pāraṁ pariyantaṁ gatoti pāragū. ‘‘Akkula",
  "tika-s0519t6:48_11": "pakkula’’iti evaṁ vihiṁsanakapayogaṁ. Ajakalāpena (udā. 7) hi tadā bhagavantaṁ bhīsāpetukāmena",
  "tika-s0519t6:48_12": "kataṁ yakkhagajjitaṁ ‘‘akkula pakkula’’ iti iminā ākārena sattānaṁ sotapathaṁ agamāsi,",
  "tika-s0519t6:48_13": "tasmā taṁ ‘‘akkulaṁ pakkulakaraṇa’’nti vuttaṁ.",
  "tika-s0519t6:49_0": "Nābhinandatīti ‘‘ayaṁ maṁ daṭṭhuṁ āgatā’’ti na tussati. Yasmā pana ‘‘bhagavato bhāsitaṁ",
  "tika-s0519t6:49_1": "abhinandī’’tiādīsu (ma. ni. 1.88) viya sampaṭicchanatthopi abhinandasaddo hoti, tasmā",
  "tika-s0519t6:49_2": "vuttaṁ ‘‘cittena na sampaṭicchatī’’ti. Na socatīti ‘‘mayā asammoditā gacchatī’’ti",
  "tika-s0519t6:49_3": "na cittasantāpaṁ āpajjati. ‘‘Saṅgā saṅgāmajiṁ mutta’’nti idaṁ abhinandasocanānaṁ",
  "tika-s0519t6:49_4": "abhāvassa kāraṇavacanaṁ.",
  "tika-s0519t6:50_0": "Tenāti udake nhānena. Tenevāha ‘‘na udakena sucī hotī’’ti. Tassattho – udakummujjanādinā",
  "tika-s0519t6:50_1": "neva sattānaṁ suci pāpato suddhi nāma hotīti. Udakummujjanādīni hi idha uttarapadalopena",
  "tika-s0519t6:50_2": "‘‘udaka’’nti vuttaṁ. Udakenāti vā ummujjanādikiriyāsādhanabhūtena udakena sattānaṁ",
  "tika-s0519t6:50_3": "suci pāpasuddhi na hotīti. Atha vā sucitena yathāvuttena udakena pāpamalato suddho",
  "tika-s0519t6:50_4": "nāma satto na hotīti. Yadi siyā, sabbesameva macchabandhānaṁ pāpasuddhi siyā. Tenāha",
  "tika-s0519t6:50_5": "‘‘bahvettha nhāyatī jano’’ti. Mātughātādipāpakammakārīnaṁ, aññesañca gomahiṁsādīnaṁ",
  "tika-s0519t6:50_6": "udakaṁ orohantānaṁ antamaso macchakacchape upādāya sabbesampi pāpasuddhi siyā , na",
  "tika-s0519t6:50_7": "panevaṁ hoti. Kasmā? Nhānīyapāpahetūnaṁ appaṭipakkhabhāvato. Yañhi yaṁ vināseti,",
  "tika-s0519t6:50_8": "so tassa paṭipakkho. Yathā āloko andhakārassa, vijjā avijjāya, na evaṁ nhānaṁ pāpassa,",
  "tika-s0519t6:50_9": "tasmā niṭṭhamettha gantabbaṁ ‘‘na udakena sucī hotī’’ti. Yena pana suci hoti, taṁ",
  "tika-s0519t6:50_10": "dassetuṁ ‘‘yamhi saccañcā’’tiādi vuttaṁ. Tattha saccanti vacīsaccañca viratisaccañca.",
  "tika-s0519t6:50_11": "Atha vā saccanti ñāṇasaccañceva paramatthasaccañca. Dhammoti seso ariyadhammo. Saccassa",
  "tika-s0519t6:50_12": "panettha visuṁ gahaṇaṁ tassa bahukāratādassanatthaṁ. Sesaṁ suviññeyyameva.",
  "tika-s0519t6:51_0": "Jātibalanisedhakanti jātimattabrāhmaṇānaṁ bhovādikānaṁ paṭisedhakaṁ. Jātivādassa",
  "tika-s0519t6:51_1": "vā nisedhakaṁ, ‘‘na jaccā brāhmaṇo hotī’’ti (su. ni. 655) hi vuttaṁ. Thero hi tathāvādena",
  "tika-s0519t6:51_2": "te aniggaṇhantopi niggaṇhanto viya hotīti katvā vuttaṁ.",
  "tika-s0519t6:52": "105.Vimuttiyanti anupādisesanibbānadhātuyaṁ.",
  "tika-s0519t6:53_0": "Savāsananti ettha khīṇāsavassāpi akhīṇāsavasadisakāyavacīpayogahetubhūtā santāne",
  "tika-s0519t6:53_1": "kilesabhāvanā vāsanā nāma āyasmato pilindavacchassa (a. ni. aṭṭha. 1.1.215; dha.",
  "tika-s0519t6:53_2": "pa. aṭṭha. 2.pilindavacchattheravatthu) vasalavohāro viya, saha vāsanāyāti savāsanaṁ,",
  "tika-s0519t6:53_3": "bhāvanapuṁsakañcetaṁ ‘‘visamaṁ candimasūriyā parivattantī’’tiādīsu (a. ni. 4.70)",
  "tika-s0519t6:53_4": "viya. Yathāvuttavāsanampi asesetvāti attho. Kummaggapariharaṇavasena maggasampaṭipattīti",
  "tika-s0519t6:53_5": "magge kusalo amaggepi kusalo eva hoti. Bhagavā pana sabbaññutāya sabbattheva kusaloti",
  "tika-s0519t6:53_6": "āha ‘‘magge ca amagge ca kovido’’ti.",
  "tika-s0519t6:54": "106.Tamena yuttoti yathāvuttatamo tassa atthīti tamo, puggalo. Appakāsabhāvena ṭhitā khandhāva tamo. Ālokabhūtoti jātiguṇāloko, pākaṭaguṇoti attho.",
  "tika-s0519t6:55": "Kilesamayaṁ bandhanaṁ ‘‘daḷha’’nti vadanti. Yato saccāni paṭivijjhantā buddhāva naṁ chindanti, na aññe.",
  "tika-s0519t6:56": "Ducchedanatthena satipi daḷhabhāve sithilavuttitaṁ tassa dīpetuṁ ‘‘bandhanabhāvampī’’tiādimāha. Tena ‘‘aho sukhumataraṁ kho, bhikkhave, mārabandhana’’nti vuttaṁ.",
  "tika-s0519t6:57_0": "107. Yadipi cetanā kusalākusalasādhāraṇā, apuññābhisaṅkhāro idhādhippetoti tassa",
  "tika-s0519t6:57_1": "vasena atthaṁ dassento ‘‘akusalacetanāvasena cetetī’’ti āha. Cetanaṁ abhisandahanaṁ,",
  "tika-s0519t6:57_2": "cittassa byāpārāpattibhāvena pavattīti attho. Yasmā pana cetanā yadā viññattiṁ samuṭṭhāpeti,",
  "tika-s0519t6:57_3": "tadā diguṇussāhādiguṇavāyāmā viya hutvā pākaṭaṁ payogaṁ nipphādeti, tasmā ‘‘pakappetī’’ti",
  "tika-s0519t6:57_4": "vuttā. Pākaṭappayogakappanañhettha pakappanaṁ adhippetaṁ. Tenāha ‘‘tameva pakappetī’’ti.",
  "tika-s0519t6:57_5": "Paccayaṭṭho idha ārammaṇatthoti vuttaṁ ‘‘pavattiyā paccayo hotī’’ti.",
  "tika-s0519t6:58_0": "108. Yathā jalasamuddassa vīcisamuṭṭhānavasena labbhamāno vego ‘‘vīcimayo’’ti vuccati,",
  "tika-s0519t6:58_1": "evaṁ cakkhusamuddassāpi rūpāvabhāsanavasena labbhamāno vego ‘‘rūpamayo’’ti vutto.",
  "tika-s0519t6:58_2": "Eseva nayo sesesupi. Āviñchanatoti ākaḍḍhanato, ākaḍḍhanañcettha santānassa tanninnabhāvahetutāya daṭṭhabbaṁ.",
  "tika-s0519t6:59_0": "Samudanaṁ kilesatemanaṁ, avassavahetutā, kilesānaṁ ūmiādisadisatā samāvaṭṭanena sattānaṁ",
  "tika-s0519t6:59_1": "anatthāvahatāya veditabbā. Uparūpariveguppattiyā upagatassa uṭṭhātuṁ appadānena,",
  "tika-s0519t6:59_2": "guṇasāravināsanena ca kodhupanāhādīnaṁ ūmiādisadisatā daṭṭhabbā.",
  "tika-s0519t6:60_0": "Abhimukho nandatīti tadārammaṇaṁ sukhaṁ somanassaṁ sādiyanto sampaṭicchati. Abhivadatīti",
  "tika-s0519t6:60_1": "taṇhābhinivesavasena abhinivissa vadati. Tañhissa abhinivesaṁ dīpetuṁ ‘‘aho sukha’’ntiādi",
  "tika-s0519t6:60_2": "vuttaṁ. Ajjhosānaṁ adhimuccanabhūtāya taṇhāya taṇhāvatthukassa anupavisitvā āveṇikatākaraṇanti",
  "tika-s0519t6:60_3": "āha ‘‘ajjhosāya tiṭṭhatīti gilitvā pariniṭṭhapetvā’’ti.",
  "tika-s0519t6:61_0": "109.‘‘Kasmā’’tiādinā santāpadukkhānaṁ asuppatikārataṁ āha ‘‘yena vā pakārenā’’ti.",
  "tika-s0519t6:61_1": "Yenāti yena vā kāmajjhosānadiṭṭhijjhosānabhūtena micchābhinivesappakārena. Gahaṭṭhapabbajitā",
  "tika-s0519t6:61_2": "tathārūpaṁ katvā attano vaḍḍhiñca maññanti. Avaḍḍhi eva pana hoti tassa pakārassa",
  "tika-s0519t6:61_3": "vaḍḍhiyaṁ anupāyabhāvato ca upāyabhāvato ca avaḍḍhiyaṁ. Tathāpīti tattha tattha icchāvighātaṁ",
  "tika-s0519t6:61_4": "pāpuṇantopi. Yasmā ito bāhirakā sabbena sabbaṁ bhavanissaraṇaṁ appajānanto mandakilesaṁ",
  "tika-s0519t6:61_5": "dīghāyukaṁ sukhabahulaṁ ekaccaṁ bhavaṁ teneva mandakilesādibhāvena ‘‘nibbāna’’nti",
  "tika-s0519t6:61_6": "samanupassanti, tasmā bhavena bhavavippamokkhaṁ vadantīti.",
  "tika-s0519t6:62": "Bhavadiṭṭhisahagatā taṇhā purimapade uttarapadalopena bhavataṇhāti vuttāti āha ‘‘bhavataṇhātiādīsu viyā’’ti.",
  "tika-s0519t6:63": "Yatthāti yasmiṁ bhave.",
  "tika-s0519t6:64": "Tato evāti bhūtaratiyā eva. Aññamaññañhi sattānaṁ chandarāgo balavā hoti. Anavasesatoti anavasesena, na kiñci sesetvā.",
  "tika-s0519t6:65": "Saṁsārasotassa anukūlabhāvena gacchatīti anusotagāmī. Tasseva paṭikkūlavasena nibbidānupassanādīhi pavattatīti paṭisotagāmī, acalappasādādisamannāgamena ṭhitasabhāvoti attho.",
  "tika-s0519t6:66_0": "110. ‘‘Palabbhati, nikhajjatī’’tiādīsu viya upasaggo padavaḍḍhanamattanti āha ‘‘abhijātikoti",
  "tika-s0519t6:66_1": "jātiyo’’ti. Kaṇhadhammasamannāgatattā vā kaṇho. Paṭhamavayepi majjhimavayepi pāpasamaṅgī",
  "tika-s0519t6:66_2": "hutvā ṭhito kaṇhadhamme abhijāyati, pacchāpi pāpaṁ pasavatīti attho. Sukkoti vā ettha",
  "tika-s0519t6:66_3": "vuttavipariyāyeneva attho veditabbo.",
  "tika-s0519t6:67_0": "111.Purimasminti purimasmiṁ pade. Visaye bhummaṁ tattha deyyadhammassa patiṭṭhāpanato.",
  "tika-s0519t6:67_1": "Dutiye adhikaraṇe, tadadhikaraṇañhi nibbānanti. Gahaṭṭhapabbajitakiccesu vā visiṭṭhadhammadassanatthaṁ",
  "tika-s0519t6:67_2": "paccayadānārahattānaṁ samadhuratāniddeso. Atha vā yena yena pana vatthunāti rūpārūpanirodhādinā",
  "tika-s0519t6:67_3": "taṇhāvatthunā. Amarāvikkhepavatthuādināti ettha ādi-saddena subhasukhādimicchābhinivesavatthuṁ",
  "tika-s0519t6:67_4": "saṅgaṇhāti. Yathā vā taṇhādiṭṭhiduccaritānaṁ vasena saṁkilesabhāgiyassa suttassa",
  "tika-s0519t6:67_5": "vibhāgo, evaṁ samathavipassanāsucaritavasena taṇhāvodānabhāgiyādisuttavibhāgoti dassetuṁ",
  "tika-s0519t6:67_6": "pāḷiyaṁ ‘‘taṇhā…pe… niddisitabba’’nti vuttaṁ.",
  "tika-s0519t6:68_0": "Idaṁevaṁ pavattanti yathā ducintitādivasena bālo hoti puggalo, evaṁ tassa ducintitacintitādibhāvanāvasena",
  "tika-s0519t6:68_1": "pavattaṁ idaṁ saṁkilesabhāgiyaṁ nāma suttanti pubbe saṁkilesadhammavibhāgena vuttaṁ",
  "tika-s0519t6:68_2": "idāni sāmaññato saṅgahetvā vadati. Idaṁ vāsanābhāgiyaṁ suttanti etthāpi iminā nayena attho veditabbo.",
  "tika-s0519t6:69_0": "Kilesaṭṭhānehīti kilesānaṁ pavattiṭṭhānehi. Kilesāvatthāhīti kilesānaṁ pavattiākāravisesehi.",
  "tika-s0519t6:69_1": "Kāmarāgādīhi saṁyujjati kāmarāgādihetu kammavipākādinā. Satipi tesaṁ kālantaravuttiyaṁ",
  "tika-s0519t6:69_2": "saṁyutto nāma hoti, yato kāmarāgādayo ‘‘saṁyojana’’nti vuccanti. Upādiyatīti daḷhaṁ",
  "tika-s0519t6:69_3": "gaṇhāti pavatteti. Sesaṁ vuttanayattā, uttānattā ca saṁvaṇṇitaṁ.",
  "tika-s0519t6:70_0": "112.Udāharaṇavasenāti nidassanavasena, ekadesadassanavasenāti attho. Sakalassa hi",
  "tika-s0519t6:70_1": "pariyattisāsanassa soḷasahi paṭṭhānabhāgehi gahitattā. Yathā tadekadesānaṁ soḷasannampi",
  "tika-s0519t6:70_2": "paṭṭhānabhāgānaṁ gahaṇaṁ udāharaṇamattaṁ, tesaṁ pana soḷasannaṁ ekadesaggahaṇaṁ udāharaṇanti",
  "tika-s0519t6:70_3": "kimettha vattabbaṁ. Tena vuttaṁ ‘‘ekadesadassanavasenāti attho’’ti. Kasmā panettha",
  "tika-s0519t6:70_4": "pāḷiyaṁ paṭṭhānassa ekadesova udāhaṭo, na avasesoti? Nayanidassanatthaṁ. Iminā nayena",
  "tika-s0519t6:70_5": "avasesopi paṭṭhānabhāvo veditabboti.",
  "tika-s0519t6:71_0": "Tattha ‘‘appampi ce saṁhita bhāsamāno…pe… sa bhāgavā sāmaññassa hotī’’ti (dha. pa.",
  "tika-s0519t6:71_1": "20) idaṁ vāsanābhāgiyañca asekkhabhāgiyañca. Ettha hi ‘‘appampi ce saṁhita bhāsamāno’’ti",
  "tika-s0519t6:71_2": "idaṁ vāsanābhāgiyaṁ, ‘‘sa bhāgavā sāmaññassa hotī’’ti idaṁ asekkhabhāgiyaṁ.",
  "tika-s0519t6:72_0": "Tathā maghadevasuttaṁ. Tattha hi ‘‘bhūtapubbaṁ, ānanda, imissāyeva mithilāyaṁ maghadevo",
  "tika-s0519t6:72_1": "nāma rājā ahosi dhammiko dhammarājā dhamme ṭhito mahādhammarājā, dhammaṁ carati brāhmaṇagahapatikesu",
  "tika-s0519t6:72_2": "negamesu ceva janapadesu ca, uposathañca upavasati cātuddasiṁ, pañcadasiṁ, aṭṭhamiñca",
  "tika-s0519t6:72_3": "pakkhassā’’tiādi (ma. ni. 2.308), idaṁ vāsanābhāgiyaṁ. ‘‘Idaṁ kho panānanda, etarahi",
  "tika-s0519t6:72_4": "mayā kalyāṇaṁ vattaṁ nīharitaṁ ekantanibbidāya virāgāya nirodhāya upasamāya abhiññāya",
  "tika-s0519t6:72_5": "sambodhāya nibbānāya saṁvattatī’’ti (ma. ni. 3.189) idaṁ asekkhabhāgiyaṁ. ‘‘Pamādaṁ",
  "tika-s0519t6:72_6": "appamādena, yadā nudati paṇḍito’’ti (dha. pa. 28) idaṁ nibbedhabhāgiyaṁ. ‘‘Paññāpāsāda…pe…",
  "tika-s0519t6:72_7": "avekkhatī’’ti (dha. pa. 28) idaṁ asekkhabhāgiyanti idaṁ nibbedhabhāgiyañca asekkhabhāgiyañca.",
  "tika-s0519t6:73_0": "Tathā ‘‘tīṇimāni, bhikkhave, indriyānī’’ti (saṁ. ni. 5.493) suttaṁ. Tattha ‘‘tīṇimāni,",
  "tika-s0519t6:73_1": "bhikkhave, indriyāni. Katamāni tīṇīti? Anaññātaññassāmītindriyaṁ aññindriya’’nti",
  "tika-s0519t6:73_2": "idaṁ nibbedhabhāgiyaṁ, ‘‘aññātāvindriya’’nti (saṁ. ni. 5.493) idaṁ asekkhabhāgiyaṁ.",
  "tika-s0519t6:74_0": "Raṭṭhapālasuttaṁ (ma. ni. 2.293 ādayo) saṁkilesabhāgiyañca vāsanābhāgiyañca asekkhabhāgiyañca.",
  "tika-s0519t6:74_1": "Tattha hi ‘‘ūno loko atitto taṇhādāso’’tiādinā (ma. ni. 2.306) saṁkileso vibhatto,",
  "tika-s0519t6:74_2": "‘‘eko vūpakaṭṭho’’tiādinā (ma. ni. 2.299) asekkhadhammā, itarena vāsanādhammāti.",
  "tika-s0519t6:75": "‘‘Dhamme ca ye ariyapavedite ratā, anuttaro te vacasā manasā kammunā ca;",
  "tika-s0519t6:76": "Te santisoraccasamādhisaṇṭhitā, sutassa paññāya ca sāramajjhagū’’ti. (su. ni. 332);",
  "tika-s0519t6:77_0": "Idaṁ vāsanābhāgiyañca nibbedhabhāgiyañca asekkhabhāgiyañca. Ettha hi ‘‘dhamme ca",
  "tika-s0519t6:77_1": "ye ariyapavedite ratā’’ti ayaṁ vāsanā, ‘‘anuttarā…pe… saṇṭhitā’’ti ayaṁ nibbedho,",
  "tika-s0519t6:77_2": "‘‘sutassa paññāya ca sāramajjhagū’’ti asekkhadhammā.",
  "tika-s0519t6:78_0": "Tathā ‘‘saddho sutavā niyāmadassī’’ti gāthā (su. ni. 373). Tattha hi ‘‘saddho sutavā’’ti",
  "tika-s0519t6:78_1": "vāsanā, ‘‘niyāmadassī vaggagatesu na vaggasāri dhīro, lobhaṁ dosaṁ vineyya paṭigha’’nti",
  "tika-s0519t6:78_2": "nibbedho, ‘‘sammā so loke paribbajeyyā’’ti asekkhadhammā.",
  "tika-s0519t6:79_0": "Sabbāsavasaṁvaro parissayādīnaṁ vasena sabbabhāgiyaṁ veditabbaṁ. Tattha hi saṁkilesadhammā,",
  "tika-s0519t6:79_1": "lokiyasucaritadhammā, sekkhadhammā, asekkhadhammā ca vibhattā. Asabbabhāgiyaṁ pana",
  "tika-s0519t6:79_2": "‘‘passaṁ passatī’’tiādikaṁ (ma. ni. 1.203) udakādianuvādanavacanaṁ veditabbaṁ. Evametasmiṁ",
  "tika-s0519t6:79_3": "soḷasavidhe sāsanapaṭṭhāne ete taṇhādivasena tayo saṁkilesabhāgā, vodānādivasena",
  "tika-s0519t6:79_4": "tayo vāsanābhāgā, sekkhānaṁ sīlakkhandhādīnaṁ vasena tayo nibbedhabhāgā, asekkhānaṁ",
  "tika-s0519t6:79_5": "sīlakkhandhādīnaṁ eva vasena tayo asekkhabhāgā, tesaṁ vasena mūlapaṭṭhānāni eva dvādasa",
  "tika-s0519t6:79_6": "honti. Tāni pana vitthāranayena vibhajiyamānāni channavutādhikāni cattāri sahassāni",
  "tika-s0519t6:79_7": "honti. Yathādassanaṁ panetāni uddharitabbāni. Tāni pana yasmā saṅgahato kāmataṇhādivasena",
  "tika-s0519t6:79_8": "tayo taṇhāsaṁkilesabhāgā, sassatucchedavasena dve diṭṭhisaṁkilesabhāgā, kāyaduccaritādivasena",
  "tika-s0519t6:79_9": "tayo duccaritasaṁkilesabhāgāti aṭṭha saṁkilesabhāgā. Dhammāmisābhayadānavasena tividhaṁ",
  "tika-s0519t6:79_10": "dānamayaṁ puññakiriyavatthu, kāyasucaritādivasena tividhaṁ sīlamayaṁ puññakiriyavatthu,",
  "tika-s0519t6:79_11": "samathavipassanāvasena duvidhaṁ bhāvanāmayaṁ puññakiriyavatthūti aṭṭheva vāsanābhāgā.",
  "tika-s0519t6:80_0": "Saddhānusārī saddhāvimutto dhammānusārī diṭṭhippatto kāyasakkhīti (pu. pa. mātikā",
  "tika-s0519t6:80_1": "7.32-36; pu. pa. 26-30) pañcannaṁ sekkhānaṁ paccekaṁ tayo sīlādikkhandhāti pannarasa",
  "tika-s0519t6:80_2": "nibbedhabhāgā, suññatānimittāpaṇihitabhedā paññāvimuttānaṁ tayo aggaphaladhammā,",
  "tika-s0519t6:80_3": "tesu paccekaṁ tayo tayo sīlādikkhandhā, tathā ubhatobhāgavimuttānanti aṭṭhārasa,",
  "tika-s0519t6:80_4": "sikkhitabbābhāvasāmaññena asaṅkhatadhātuṁ pakkhipitvā ekūnavīsati asekkhabhāgā, iti",
  "tika-s0519t6:80_5": "purimāni ekatiṁsa, imāni ekūnavīsatīti samapaññāsa saṁkilesabhāgiyādidhammā honti.",
  "tika-s0519t6:80_6": "Tasmā imesaṁ samapaññāsāya saṁkilesabhāgiyādidhammānaṁ vasena samapaññāsa suttāni honti.",
  "tika-s0519t6:81_0": "Yasmā ca te paññāvimuttā ubhatobhāgavimuttavibhāgaṁ akatvā asaṅkhatāya dhātuyā aggahaṇena",
  "tika-s0519t6:81_1": "nippariyāyena asekkhabhāgābhāvato naveva asekkhabhāgāti samacattālīsa honti, tasmā",
  "tika-s0519t6:81_2": "peṭake ‘‘cattārīsāya ākārehi pariyesitabbaṁ, paññāsāya ākārehi sāsanapaṭṭhānaṁ niddiṭṭha’’nti",
  "tika-s0519t6:81_3": "(peṭako. 21) ca vuttaṁ. Saṅgahato eva pana pubbe vuttavitthāranayena soḷasa honti,",
  "tika-s0519t6:81_4": "puna tividhasaṁkilesabhāgiyādivasena dvādasa honti, puna taṇhādiṭṭhiduccaritasaṁkilesataṇhādiṭṭhiduccaritavodānabhāvena",
  "tika-s0519t6:81_5": "cha honti, puna saṁkilesabhāgiyaṁ vāsanābhāgiyaṁ dassanabhāgiyaṁ vāsanābhāgiyaṁ asekkhabhāgiyanti",
  "tika-s0519t6:81_6": "pañca honti, puna mūlapaṭṭhānavasena cattāri honti, puthujjanabhāgiyasekkhabhāgiyaasekkhabhāgiyabhāvena",
  "tika-s0519t6:81_7": "tīṇi honti, puna saṁkilesabhāgiyavodānabhāgiyabhāvena dve eva honti. Paṭṭhānabhāvena",
  "tika-s0519t6:81_8": "pana ekavidhameva, iti paṭṭhānabhāvena ekavidhampi saṁkilesavodānabhāgiyabhāvena",
  "tika-s0519t6:81_9": "duvidhanti vibhāgato yāva channavutādhikaṁ catusahassappabhedaṁ hoti, tāva netabbaṁ.",
  "tika-s0519t6:81_10": "Evametaṁ paṭṭhānaṁ saṅgahato, vibhāgato ca veditabbaṁ.",
  "tika-s0519t6:82_0": "Imassāpi paṭṭhānavibhāgassa, na purimassevāti adhippāyo. Lokikaṁ assatthīti, lokikasahacaraṇato",
  "tika-s0519t6:82_1": "vā lokiyaṁ, suttaṁ padesenāti ekadesena. Sabbapadesūti taṁtaṁtikānaṁ tatiyapadesu.",
  "tika-s0519t6:82_2": "Buddhādīnanti buddhapaccekabuddhabuddhasāvakānaṁ. Dhammo panettha buddhādiggahaṇena",
  "tika-s0519t6:82_3": "veditabbo, ādisaddena vā.",
  "tika-s0519t6:83_0": "Pariṇamatīti paripaccati. Dharantīti pabandhavasena pavattanti. Nti pāpakammaṁ. Teti",
  "tika-s0519t6:83_1": "kusalābhinibbattakkhandhā. Rakkhanti vipākadānato vipaccituṁ okāsaṁ na dentīti attho.",
  "tika-s0519t6:83_2": "Ayañca attho upapajjavedanīyesu yujjati, itarasmimpi yathārahaṁ labbhateva. Tenāha",
  "tika-s0519t6:83_3": "‘‘dutiye vā tatiye vā attabhāve’’ti.",
  "tika-s0519t6:84": "113. Attano anavajjasukhāvahaṁ paṭipattiṁ paṭipajjanto paramatthato attakāmo nāmāti āha ‘‘attano sukhakāmo’’ti. Sukhānubandhañhi sukhaṁ kāmento sukhameva kāmetīti ca sukhakāmoti.",
  "tika-s0519t6:85": "Vitthataṭṭhenāti suvipphāradiṭṭhīnaṁ pavattanaṭṭhānatāsaṅkhātena vitthāraṭṭhena.",
  "tika-s0519t6:86": "114.Diṭṭhe dukkhādidhammeti bhāvenabhāvalakkhaṇe bhummaṁ, dukkhādidhamme diṭṭhe ñāteti attho.",
  "tika-s0519t6:87": "‘‘Uddha’’ntiādi kāladesānaṁ anavasesapariyādānanti āha ‘‘uddhanti anāgataṁ, upari cā’’tiādi. Gamanenāti cutūpapātagamanena.",
  "tika-s0519t6:88_0": "115.Nagaradvārathirakaraṇatthanti nagarassa dvārabāhathirakaraṇatthaṁ. Gambhīranematāyāti",
  "tika-s0519t6:88_1": "‘‘nemaṁ’’vuccati nikhātathambhādīnaṁ pathaviṁ anupavisitvā ṭhitappadeso , gambhīraṁ",
  "tika-s0519t6:88_2": "nemaṁ etassāti gambhīranemo, tassa bhāvo gambhīranematā, tāya. Kampanaṁ yathāṭhitassa",
  "tika-s0519t6:88_3": "ito cito ca sañcopanaṁ, cālanaṁ ṭhitaṭṭhānato cāvanaṁ. Ajjhogāhetvāti aviparītasabhāvābhisamayavasena",
  "tika-s0519t6:88_4": "anupavisitvā, anupaviṭṭho viya hutvāti attho.",
  "tika-s0519t6:89_0": "Saṁyojanānaṁ pajahanavasenāti gāthāya vacanasesaṁ ānetvā dasseti. Atha vā pahātabbassa",
  "tika-s0519t6:89_1": "pahānena vinā na bhāvanāsiddhīti atthasiddhaṁ pahātabbapahānaṁ ajjhattaṁ, bahiddhāti",
  "tika-s0519t6:89_2": "padadvayena yojetvā dassetuṁ ajjhattaṁ bahiddhāti orambhāgiyauddhambhāgiyasaṁyojanānaṁ",
  "tika-s0519t6:89_3": "visaṁyogagahitoti imamatthaṁ pāḷiyā samatthetuṁ ‘‘tenāha sabbaloke’’ti vuttaṁ.",
  "tika-s0519t6:90_0": "Alobhasīsenāti alobhena pubbaṅgamena, yato yogāvacaro ‘‘nekkhammacchando’’ti vuccati.",
  "tika-s0519t6:90_1": "Asubhasaññā rāgappaṭipakkhatāya ‘‘visesato alobhappadhānā’’ti vuttā, dasāsubhavasena",
  "tika-s0519t6:90_2": "vā. Adhigatajjhānādīnīti ādisaddena vipassanādīni saṅgaṇhāti. Vihiṁsāratirāgānaṁ",
  "tika-s0519t6:90_3": "byāpādahetukato cattāropi brahmavihārā abyāpādapadhānāti āha ‘‘catu…pe… abyāpādo",
  "tika-s0519t6:90_4": "dhammapada’’nti. Adhigatāni jhānādīnīti yojanā. Dasānussati…pe… adhigatāni sammāsati",
  "tika-s0519t6:90_5": "dhammapadaṁ satisīsena tesaṁ adhigantabbattāti adhippāyo. Ānāpānabhāvanāyaṁ samādhipi",
  "tika-s0519t6:90_6": "padhāno, na sati evāti dassanatthaṁ ‘‘dasakasiṇa…pe… sammāsamādhi dhammapada’’nti",
  "tika-s0519t6:90_7": "vuttaṁ. Catudhātuvavatthānavasena adhigatānampi ettheva saṅgaho daṭṭhabbo.",
  "tika-s0519t6:91": "116.Upalakkhaṇakāraṇānīti sañjānananimittāni.",
  "tika-s0519t6:92": "Pāpameva pāpiyoti āha ‘‘pāpaṁ hotī’’ti, ‘‘pāpiyo’’ti ca liṅgavipallāsavasena vuttaṁ. Ekavacane bahuvacananti ekavacane vattabbe bahuvacanaṁ vuttaṁ.",
  "tika-s0519t6:93_0": "117.Olīyanataṇhābhinivesavasenāti bhavataṇhābhavadiṭṭhivasena. Tā hi bhavesu satte",
  "tika-s0519t6:93_1": "allīyāpenti. Atidhāvanābhinivesavasenāti ucchedadiṭṭhivasena. Sā hi avaṭṭupacchedameva",
  "tika-s0519t6:93_2": "vaṭṭupacchedaṁ katvā abhinivisanato atidhāvanābhiniveso nāma. Olīyantīti sammāpaṭipattito",
  "tika-s0519t6:93_3": "saṅkocaṁ āpajjanti. Abhidhāvantīti sammāpaṭipattiṁ atikkamanti.",
  "tika-s0519t6:94": "Tesañcāti tesaṁ ubhinnaṁ abhinivesānaṁ, tadaññesañca sabbamaññitānaṁ.",
  "tika-s0519t6:95": "118.Idaṁ iṭṭhavipākaṁ aniṭṭhavipākanti idaṁ iṭṭhavipākasaṅkhātaṁ aniṭṭhavipākasaṅkhātaṁ phalaṁ.",
  "tika-s0519t6:96": "‘‘Akaṅkhato na jāneyyu’’nti etena ‘‘ākaṅkhato’’ti iminā padena saddhiṁ sambandhadassanamukhena ‘‘na jaññā’’ti padassa atthaṁ dasseti.",
  "tika-s0519t6:97": "Na upalabbhatīti natthīti attho.",
  "tika-s0519t6:98": "120.Tānīti kammakammanimittagatinimittāni. Pattharaṇākāroyeva hesa, yadidaṁ chāyānaṁ volambanaṁ. Evaṁ hotīti ‘‘akataṁ vata me kalyāṇa’’ntiādippakārena vippaṭisāro hoti.",
  "tika-s0519t6:99_0": "122.Esakehīti gavesakehi saparasantāne sampādakehi. Dukkhudrayanti dukkhaphalaṁ.",
  "tika-s0519t6:99_1": "Tīhi kāraṇehīti kāyavācācittehi. Tāni hi taṁtaṁsaṁvarānaṁ dvārabhāvena kāraṇānīti",
  "tika-s0519t6:99_2": "vuttāni. Tīhi ṭhānehīti vā tīhi uppattiṭṭhānehi. Pihitanti pidhāyakaṁ.",
  "tika-s0519t6:100": "‘‘Uṭṭhānaṭṭhānasaṅkhāta’’nti idaṁ pāsāṇabhāvasāmaññaṁ gahetvā vuttaṁ.",
  "tika-s0519t6:101_0": "123.Rajamissakanti puppharajamissakaṁ. Tassāti tassa sekkhāsekkhamunino. Mahicchādīnaṁ",
  "tika-s0519t6:101_1": "viya gāme caraṇappaccayā gāmavāsīnaṁ saddhāhāni vā bhogahāni vā na hoti, atha kho",
  "tika-s0519t6:101_2": "uparūpari vuddhiyeva hotīti dassento ‘‘pākatikameva hotī’’ti āha. Ajjhattikakammaṭṭhānanti",
  "tika-s0519t6:101_3": "catusaccakammaṭṭhānaṁ.",
  "tika-s0519t6:102": "Tenāti kusalena kāyavacīkammena. Thirabhāvo thāmaṁ nāmāti tassa atthaṁ dassento ‘‘thāmavāti ṭhitimā’’ti āha.",
  "tika-s0519t6:103_0": "Attasaṁnissayaṁ pemaṁ attāti gahetvā ‘‘attasama’’nti vuttanti āha ‘‘attapemena samaṁ",
  "tika-s0519t6:103_1": "pemaṁ natthī’’ti. Bhagavato vipassanāñāṇobhāsappavattiṁ sandhāyāha ‘‘paññā pana…pe…",
  "tika-s0519t6:103_2": "sakkotī’’ti. Sabbaññutaññāṇaṁ, pana abhiññāñāṇāni ca anantāparimāṇaṁ lokadhātuṁ obhāsenti.",
  "tika-s0519t6:104": "124.Kissa bhītāti kena kāraṇena bhītā.",
  "tika-s0519t6:105_0": "Ṭhapetvāti pavattetvā. Vacanīyo yācakānanti yojanā, yācitabbayuttoti attho. Yaññaupakkharoti",
  "tika-s0519t6:105_1": "yaññopakaraṇaṁ. ‘‘Etesu dhammesu ṭhito catūsū’’ti vuttaṁ catukkaṁ vavatthapetuṁ ‘‘saddhoti",
  "tika-s0519t6:105_2": "ekaṁ aṅga’’ntiādi vuttaṁ.",
  "tika-s0519t6:106": "Gāthāyaṁ vuttadhamme dve dve ekaṁ katvā aṅgakaraṇaṁ dukanayo.",
  "tika-s0519t6:107": "Jātidhammanti pavattidhammaṁ sandhāya vadati.",
  "tika-s0519t6:108_0": "125. Saccekadesato saccasamudāyo anavasesapariyādānato visiṭṭhoti dassento ‘‘paramatthasaccaṁ",
  "tika-s0519t6:108_1": "vā hotū’’ti āha. Caturo padāti cattāri padāni, liṅgavipallāsena vuttaṁ, cattāro dhammakoṭṭhāsāti",
  "tika-s0519t6:108_2": "attho. Kevalaṁ sattavibhāgadassanatthameva catupadaggahaṇaṁ, na adhigatadhammānurūpatāya.",
  "tika-s0519t6:109": "Nimmadāti na madā.",
  "tika-s0519t6:110_0": "‘‘Saccavādī jino romo’’tipi pāṭho. Tattha romoti diṭṭhirāgarattānaṁ titthiyānaṁ,",
  "tika-s0519t6:110_1": "titthakarānañca adhammavādīnaṁ rāgaviparītadhammadesanato bhayajanako, adhammavādīnaṁ",
  "tika-s0519t6:110_2": "vā tattha ādīnavadassanena bhāyitabbo, appahīnāsaṁvarānaṁ vā durupasaṅkamanato durāsadoti attho.",
  "tika-s0519t6:111": "Sacco ca so dhammo cāti saccadhammo. Tenāha ‘‘ekantanissaraṇabhāvenā’’tiādi.",
  "tika-s0519t6:112": "Ekāyanabhāvanti ekamaggabhāvaṁ, aññamaggabhāvanti attho.",
  "tika-s0519t6:113_0": "Dassanabhāgiyaṁ bhāvanābhāgiyanti nibbedhabhāgiyameva dvidhā vibhajitvā vuttanti",
  "tika-s0519t6:113_1": "āha ‘‘saṁkilesabhāgiyādīhi catūhi padehī’’ti. Sesattikānanti sattādhiṭṭhānattikādīnaṁ",
  "tika-s0519t6:113_2": "aṭṭhannaṁ tikānaṁ. Sesapadānañcāti saṁkilesabhāgiyañca vāsanābhāgiyañcātiādimissakapadānañca.",
  "tika-s0519t6:113_3": "Ca-saddena saṁkilesabhāgiyādipadāni ca saṅgaṇhāti. Lokiyattikasseva hi ‘‘sesapadānī’’ti",
  "tika-s0519t6:113_4": "vuttehi missakapadehi evaṁ saṁsandane nayadassanaṁ, itaresaṁ pana tikānaṁ saṁkilesabhāgiyādipadehi",
  "tika-s0519t6:113_5": "ceva sesapadehi ca saṁsandane idaṁ nayadassananti ‘‘vuttanayānusārena suviññeyya’’nti",
  "tika-s0519t6:113_6": "vuttaṁ. Samatikkamananti pahānaṁ. Satipi vāsanābhāgiyasaṁkilesabhāgiyadhammānaṁ lokiyabhāve",
  "tika-s0519t6:113_7": "purimehi pana pacchimā pahātabbā tadaṅgavasena, vikkhambhanavasena ca. Evaṁ pajahanasamatthatāya",
  "tika-s0519t6:113_8": "pahānanti vuttaṁ ‘‘vāsanābhāgiyaṁ suttaṁ saṁkilesabhāgiyassa samatikkamāya hotī’’ti.",
  "tika-s0519t6:113_9": "Saṁkilesadhammānaṁ samatikkamena adhigantabbā vodānadhammā viyāti yojanā. Bhāvanā",
  "tika-s0519t6:113_10": "nāma tividhā jhānabhāvanā, vipassanābhāvanā, maggabhāvanāti. Tāsu maggabhāvanāya",
  "tika-s0519t6:113_11": "gahitāya vipassanābhāvanā gahitā eva hotīti taṁ anāmasitvā itarā dve eva gahitā.",
  "tika-s0519t6:113_12": "Tathāpi ‘‘bhāvanābhāgiyassa suttassa paṭinissaggāyā’’ti vutte kiṁ sabbena sabbaṁ",
  "tika-s0519t6:113_13": "asekkhassa jhānabhāvanāpi paṭinissaṭṭhāti codanaṁ manasi katvā pāḷiyaṁ ‘‘asekkhabhāgiyaṁ",
  "tika-s0519t6:113_14": "suttaṁ diṭṭhadhammasukhavihārattha’’nti vuttanti dassento ‘‘asekkhadhammesu uppannesu",
  "tika-s0519t6:113_15": "maggabhāvanākiccaṁ nāma natthī’’ti vatvā ‘‘jhānabhāvanāpi diṭṭhadhammasukhavihāratthā evā’’ti āha.",
  "tika-s0519t6:114_0": "Ekaṁ eva bhavabījaṁ paṭisandhiviññāṇaṁ ekabījaṁ, taṁ assa atthīti ekabījī. Sandhāvitvā",
  "tika-s0519t6:114_1": "samāgantvā, nibbattanavasena upagantvāti attho. Saṁsaritvāti tasseva vevacanaṁ. Kulaṁ",
  "tika-s0519t6:114_2": "kulaṁ gacchatīti kolaṁkolo. Purimapade anunāsikalopaṁ akatvā niddeso.",
  "tika-s0519t6:115_0": "Tesaṁ sotāpannānaṁ. Etaṁ pabhedanti ekabījiādivibhāgaṁ. Purimabhavasiddhaṁ vivaṭṭūpanissayapuññakammaṁ",
  "tika-s0519t6:115_1": "idha pubbahetu nāma. Yo ‘‘katapuññatā’’ti vuccati, so paṭhamamagge sādhite caritatthatāya",
  "tika-s0519t6:115_2": "vipakkavipākaṁ viya kammaṁ uparimamaggānaṁ upanissayo na siyāti adhippāyenāha ‘‘upari…pe…",
  "tika-s0519t6:115_3": "āpajjatī’’ti. Tiṇṇaṁ maggānaṁ niratthakatā āpajjati paṭhamamaggeneva tehi kātabbakiccassa",
  "tika-s0519t6:115_4": "sādhitattā. Paṭhamamagge…pe… āpajjatīti anuppannassa atthakiriyāsambhavato. Evaṁ",
  "tika-s0519t6:115_5": "tiṇṇaṁ vādānaṁ yuttiabhāvaṁ dassetvā catutthavādo evettha yuttoti dassento āha ‘‘vipassanā…pe…",
  "tika-s0519t6:115_6": "yujjatī’’ti. ‘‘Sace hī’’tiādinā taṁ yuttiṁ vibhāveti. Vimuttiparipācanīyānaṁ dhammānaṁ",
  "tika-s0519t6:115_7": "paripakkatāya indriyānaṁ tikkhatāya ñāṇassa visadatāya vipassanāya balavabhāvo veditabbo.",
  "tika-s0519t6:115_8": "So hi vomissakanayena saṁsaraṇako idhādhippeto ‘‘deve ceva mānuse ca sandhāvitvā’’ti",
  "tika-s0519t6:115_9": "vuttattā. Idha kāmabhave ṭhito idhaṭṭhako. Manussadevalokūpapajjanato okārena vokiṇṇo.",
  "tika-s0519t6:115_10": "Ariyasāvakassa taṁtaṁsattanikāyupapatti tassa tassa sodhanasadisaṁ kilesamalādianatthāpanayanatoti",
  "tika-s0519t6:115_11": "āha ‘‘cha devaloke sodhetvā’’ti. ‘‘Akaniṭṭhe ṭhatvā’’ti etena heṭṭhābrahmalokasodhanaṁ",
  "tika-s0519t6:115_12": "vuttamevāti veditabbaṁ.",
  "tika-s0519t6:116_0": "Saddhaṁ dhuraṁ katvāti saddhaṁ dhuraṁ jeṭṭhakaṁ pubbaṅgamaṁ katvā. Saddhāya anussati",
  "tika-s0519t6:116_1": "paṭipatti, saddhaṁ vā pubbabhāgiyaṁ anussati, saddhāya vā anusaraṇasīloti saddhānusārī.",
  "tika-s0519t6:116_2": "Dhammānusārīti etthāpi eseva nayo. Dhammoti panettha paññā veditabbā. Saddahanto",
  "tika-s0519t6:116_3": "vimuttoti saddhāvimutto. Yadipi sabbathā avimutto, saddhāmattena pana vimuttoti attho.",
  "tika-s0519t6:116_4": "Saddhāya vā adhimuttoti saddhāvimutto. Vuttanayenāti uparimaggavipassanāya balavamandamandatarabhāvena.",
  "tika-s0519t6:116_5": "Diṭṭhiyā pattoti diṭṭhippatto, catusaccadassanasaṅkhātāya diṭṭhiyā nirodhappattoti",
  "tika-s0519t6:116_6": "attho. Diṭṭhantaṁ vā pattoti diṭṭhippatto, dassanasaṅkhātassa sotāpattimaggañāṇassa",
  "tika-s0519t6:116_7": "anantarappavattoti vuttaṁ hoti. Paṭhamaphalato paṭṭhāya hi yāva aggamaggā diṭṭhippattāti.",
  "tika-s0519t6:116_8": "Idanti yathāvuttasotāpannānaṁ saddhāvimuttadiṭṭhippattatāvacanaṁ . Aṭṭhannaṁ vimokkhānanti",
  "tika-s0519t6:116_9": "catasso rūpāvacarasamāpattiyo, catasso arūpāvacarasamāpattiyoti aṭṭha vimokkhā, tesaṁ.",
  "tika-s0519t6:117_0": "Phuṭṭhantaṁ sacchikarotīti kāyasakkhī, phuṭṭhānaṁ anto phuṭṭhanto, phuṭṭhānaṁ arūpajjhānānaṁ",
  "tika-s0519t6:117_1": "anantaro kāloti adhippāyo. Accantasaṁyoge cetaṁ upayogavacanaṁ, phuṭṭhānantarakālameva",
  "tika-s0519t6:117_2": "sacchikātabbaṁ sacchikarotīti vuttaṁ hoti, ‘‘visamaṁ candimasūriyā parivattantī’’tiādīsu",
  "tika-s0519t6:117_3": "(a. ni. 4.70) viya vā bhāvanapuṁsakanti etaṁ daṭṭhabbaṁ. Yo hi arūpajjhānena rūpakāyato,",
  "tika-s0519t6:117_4": "nāmakāyekadesato ca vikkhambhanavimokkhena vimutto, tena nirodhasaṅkhāto vimokkho",
  "tika-s0519t6:117_5": "ālocito pakāsito viya hoti, na kāyena sacchikato, nirodhaṁ pana ārammaṇaṁ katvā ekaccesu",
  "tika-s0519t6:117_6": "āsavesu khepitesu tena so sacchikato hoti. Tasmā so sacchikātabbaṁ nirodhaṁ yathāālocitaṁ",
  "tika-s0519t6:117_7": "nāmakāyena sacchikarotīti ‘‘kāyasakkhī’’ti vuccati, na tu vimutto ekaccānaṁ eva āsavānaṁ aparikkhīṇattā.",
  "tika-s0519t6:118_0": "Abhedenāti antarāparinibbāyiādibhedena vinā. ‘‘Abhedenā’’ti ca idaṁ ‘‘saddhāvimuttadiṭṭhippattakāyasakkhino’’ti",
  "tika-s0519t6:118_1": "idhāpi ānetvā yojetabbaṁ. Yatheva hi antarāparinibbāyiādibhedānāmasaneneva eko anāgāmī",
  "tika-s0519t6:118_2": "hoti, evaṁ yathāvuttabhedaāmasaneneva saddhāvimutto, diṭṭhippatto, kāyasakkhīti tayo",
  "tika-s0519t6:118_3": "anāgāmino honti. Ayañca anāgāmino tādisamavatthābhedaṁ gahetvā gaṇanā katāti veditabbaṁ.",
  "tika-s0519t6:118_4": "‘‘Avihādīsū’’tiādi suviññeyyameva.",
  "tika-s0519t6:119_0": "Paññāya eva vimutto, na cetovimuttibhūtena sātisayena samādhināpīti paññāvimutto.",
  "tika-s0519t6:119_1": "Ubhatobhāgavimuttoti ubhohi bhāgehi ubhatobhāgato vimutto. Kilesānaṁ vikkhambhanasamucchinnehi",
  "tika-s0519t6:119_2": "rūpakāyanāmakāyato vimuttoti imamatthaṁ dassento ‘‘vikkhambhana…pe… vimutto nāmā’’ti",
  "tika-s0519t6:119_3": "āha. Arūpasamāpattiyā rūpakāyato, aggamaggena arūpakāyato vimuttaṁ. Yathāha –",
  "tika-s0519t6:120_0": "‘‘Idha, bhikkhave, ekacco puggalo ye te santā vimokkhā atikkamma rūpe āruppā, te",
  "tika-s0519t6:120_1": "kāyena phusitvā viharati, paññāya cassa disvā āsavā parikkhīṇā honti, ayaṁ vuccati,",
  "tika-s0519t6:120_2": "bhikkhave, puggalo ubhatobhāgavimutto’’ti (ma. ni. 2.182).",
  "tika-s0519t6:121": "Yaṁ pana mahānidānasutte ‘‘rūpī rūpāni passatī’’tiādike (dī. ni. 2.129) nirodhasamāpattiante aṭṭha vimokkhe vatvā –",
  "tika-s0519t6:122_0": "‘‘Yato kho, ānanda, bhikkhu ime aṭṭha vimokkhe anulomampi samāpajjati…pe… ayaṁ vuccatānanda,",
  "tika-s0519t6:122_1": "bhikkhu ubhatobhāgavimutto, imāya ca, ānanda, ubhatobhāgavimuttiyā aññā ubhatobhāgavimutti",
  "tika-s0519t6:122_2": "uttaritarā vā paṇītatarā vā natthī’’ti (dī. ni. 2.130) –",
  "tika-s0519t6:123_0": "Vuttaṁ, taṁ ubhatobhāgavimuttaseṭṭhavasena vuttaṁ. Tattha yasmā āruppasamāpattīsu",
  "tika-s0519t6:123_1": "ekāyapi rūpakāyo vikkhambhito eva nāma hoti, tasmā catunnaṁ āruppasamāpattīnaṁ, nirodhasamāpattiyā",
  "tika-s0519t6:123_2": "ca lābhīnaṁ vasena pañca ubhatobhāgavimuttā veditabbā. Esa nayo kāyasakkhimhipi.",
  "tika-s0519t6:123_3": "Aṭṭhavimokkhekadesepi hi aṭṭhavimokkhasamaññā yathā ‘‘loke sattā’’ti.",
  "tika-s0519t6:124_0": "Terasasu sīsesu palibodhasīsādīni, pavattasīsañca pariyādiyitabbāni, adhimokkhasīsādīni",
  "tika-s0519t6:124_1": "pariyādakāni, gocarasīsaṁ pariyādakaphalaṁ. Tañhi visayajjhattaṁ phalaṁ, vimokkho",
  "tika-s0519t6:124_2": "pariyādakassa maggassa, phalassa ca ārammaṇaṁ. Saṅkhārasīsaṁ saṅkhāravivekabhūto",
  "tika-s0519t6:124_3": "nirodhoti pariyādiyitabbānaṁ, pariyādakaphalānañca saha visayasaṁsiddhidassanena",
  "tika-s0519t6:124_4": "samasīsibhāvaṁ dassetuṁ paṭisambhidāyaṁ (paṭi. ma. 1.87) terasa sīsāni vuttāni. Idha",
  "tika-s0519t6:124_5": "pana ‘‘yassa puggalassa apubbaṁ acarimaṁ āsavapariyādānañca hoti jīvitapariyādānañcā’’ti",
  "tika-s0519t6:124_6": "(pu. pa. 16) puggalapaññattiyaṁ āgatattā tesu kilesapavattasīsānaṁ eva vasena yojanaṁ",
  "tika-s0519t6:124_7": "karonto ‘‘kilesasīsa’’ntiādimāha. Tattha pavattasīsampi maggo pavattito vuṭṭhahanto",
  "tika-s0519t6:124_8": "cutito uddhaṁ appavattikaraṇena yadipi pariyādiyati, yāva pana cuti, tāva pavattisambhavato",
  "tika-s0519t6:124_9": "‘‘pavattasīsaṁ jīvitindriyaṁ cuticittaṁ pariyādiyatī’’ti āha.",
  "tika-s0519t6:125_0": "Kilesapariyādānena attano anantaraṁ viya nipphādetabbā, paccavekkhaṇavārā ca kilesapariyādānasseva",
  "tika-s0519t6:125_1": "vārāti vattabbataṁ arahanti. ‘‘Vimuttasmiṁ vimuttamiti ñāṇaṁ hotī’’ti (ma. ni. 1.78;",
  "tika-s0519t6:125_2": "saṁ. ni. 3.12, 14) hi vacanato paccavekkhaṇaparisamāpanena kilesapariyādānaṁ samāpitaṁ",
  "tika-s0519t6:125_3": "nāma hoti. Taṁ pana parisamāpanaṁ yadi cuticittena hoti, teneva jīvitaparisamāpanañca",
  "tika-s0519t6:125_4": "hotīti imāya vāracutisamatāya kilesapariyādānajīvitapariyādānānaṁ apubbācarimatā",
  "tika-s0519t6:125_5": "hotīti āha ‘‘vārasamatāyā’’ti. Bhavaṅgaṁ otaritvā parinibbāyatoti ettha parinibbānacittameva",
  "tika-s0519t6:125_6": "bhaṅgottaraṇabhāvena vuttanti daṭṭhabbaṁ.",
  "tika-s0519t6:126_0": "Caritanti caritā kāyavacīmanappavatti. Ettha ca yena rāgādhikabhāvena puggalo ‘‘rāgacarito’’ti",
  "tika-s0519t6:126_1": "lakkhīyati, tayidaṁ lakkhaṇaṁ. Tenāha ‘‘rāgajjhāsayo rāgādhikoti attho’’ti, tena",
  "tika-s0519t6:126_2": "appahīnabhāvena santāne thāmagatassa rāgassa balabhāvo lakkhīyatīti daṭṭhabbaṁ. Eseva nayo sesesupi.",
  "tika-s0519t6:127": "Sīlavantehīti ādisaddassa lopaṁ katvā niddeso katoti dassento āha ‘‘sīlavantādīhī’’ti. Ādisaddena dāyakādīnaṁ saṅgaho daṭṭhabbo.",
  "tika-s0519t6:128": "Ārammaṇabhūtāñeyyanti ārammaṇabhūtāva ñeyyaṁ.",
  "tika-s0519t6:129_0": "Puthujjanabhūmiādīsūti puthujjanasekkhāsekkhabhūmīsu. Tattha puthujjanabhūmivasena",
  "tika-s0519t6:129_1": "saṁvaro, sekkhabhūmivasena pahānabhāvanā, asekkhabhūmivasena sacchikiriyā, puthujjanabhūmisekkhabhūmivasena",
  "tika-s0519t6:129_2": "vā yathārahaṁ saṁvarapahānabhāvanā. Pubbabhāgiyā hi saṁvarapahānabhāvanā puthujjanassa",
  "tika-s0519t6:129_3": "sambhavanti, itarā sekkhassa, asekkhabhūmivasena sacchikiriyā. Nayato dassitanti",
  "tika-s0519t6:129_4": "‘‘yaṁ, bhikkhave, mayā ‘idaṁ na kappatī’ti appaṭikkhittaṁ, taṁ ce kappiyaṁ anulometi,",
  "tika-s0519t6:129_5": "akappiyaṁ paṭibāhati, taṁ vo kappatī’’tiādinā (mahāva. 305) nayadassanavasena pakāsitaṁ.",
  "tika-s0519t6:129_6": "Sarāgādisaṁvattananti sarāgādibhāvāya saṁvattanaṁ.",
  "tika-s0519t6:130_0": "Aññamaññaṁ saṁsaggatoti ‘‘saṁkilesabhāgiyañca vāsanābhāgiyañcā’’tiādinā saṁkilesabhāgiyādīnaṁ",
  "tika-s0519t6:130_1": "padānaṁ aññamaññasaṁsaggato. Anekavidhoti dvādasavidho yāva dvānavutādhikacatusahassavidhopi",
  "tika-s0519t6:130_2": "anekappakāro. Lokiyasattādhiṭṭhānādisaṁsaggatoti ādisaddena lokiyaṁ ñāṇaṁ, lokuttaraṁ",
  "tika-s0519t6:130_3": "ñāṇaṁ, lokiyañca lokuttarañca ñāṇaṁ, lokiyaṁ ñeyyaṁ, lokuttaraṁ ñeyyaṁ, lokiyañca",
  "tika-s0519t6:130_4": "lokuttarañca ñeyyaṁ, lokiyaṁ ñāṇañca ñeyyañca, lokuttaraṁ ñāṇañca ñeyyañca, lokiyañca",
  "tika-s0519t6:130_5": "lokuttarañca ñāṇañca ñeyyañcātiādiko sambhavanto paṭṭhānabhedo saṅgahito. Ubhayatthāti",
  "tika-s0519t6:130_6": "saṁkilesabhāgiyādike, lokiyādike ca. Yathārahanti yo yo saṁsaggavasena yojanaṁ arahati,",
  "tika-s0519t6:130_7": "so so dhammo. Sambhavāvirodheneva hi yojanā. Na hi ‘‘lokiyaṁ nibbedhabhāgiya’’ntiādinā yojanā sambhavati.",
  "tika-s0519t6:131_0": "Tīsupiṭakesu labbhamānassāti tisso saṅgītiyo āruḷhe tepiṭake buddhavacane upalabbhamānassa",
  "tika-s0519t6:131_1": "vijjamānassa, etena na kevalaṁ saṅgaho eva yathāvuttabhedānaṁ paṭṭhānabhāgānaṁ niddhāraṇāya",
  "tika-s0519t6:131_2": "kāraṇaṁ, atha kho pāḷiyaṁ dassanañcāti vibhāveti. Tenāha ‘‘yaṁ dissati tāsu tāsu",
  "tika-s0519t6:131_3": "bhūmīsū’’ti. ‘‘Teneva hī’’tiādinā yathāvuttassa atthassa pāṭhānugamaṁ dasseti.",
  "tika-s0519t6:132": "Sāsanapaṭṭhānavāravaṇṇanā niṭṭhitā.",
  "tika-s0519t6:133": "Nigamanakathāvaṇṇanā",
  "tika-s0519t6:134_0": "Saddhammāvataraṭṭhāneti desantarato āgantvā saddhammassa avataraṇokāsabhūte saddhammassavanadhāraṇaparicayaparipucchāmanasikārabahulānaṁ",
  "tika-s0519t6:134_1": "nivāsaṭṭhānataṁ sandhāyetaṁ vuttaṁ, attano vā santāne pariyattisaddhammassa anuppavesanaṭṭhānatāya",
  "tika-s0519t6:134_2": "evaṁ vuttaṁ. Sesaṁ suviññeyyamevāti.",
  "tika-s0519t6:135": "Nettiaṭṭhakathāya līnatthavaṇṇanā niṭṭhitā.",
  "tika-s0519t6:136": "Nettippakaraṇa-ṭīkā niṭṭhitā."
}