{
  "tika-vin01t10:0": " Namo tassa bhagavato arahato sammāsambuddhassa",
  "tika-vin01t10:1": "Vinayapiṭake",
  "tika-vin01t10:2": "Sāratthadīpanī-ṭīkā (paṭhamo bhāgo)",
  "tika-vin01t10:3": "Ganthārambhakathā",
  "tika-vin01t10:4": "Mahākāruṇikaṁ buddhaṁ, dhammañca vimalaṁ varaṁ;",
  "tika-vin01t10:5": "Vande ariyasaṅghañca, dakkhiṇeyyaṁ niraṅgaṇaṁ.",
  "tika-vin01t10:6": "Uḷārapuññatejena, katvā sattuvimaddanaṁ;",
  "tika-vin01t10:7": "Pattarajjābhisekena, sāsanujjotanatthinā.",
  "tika-vin01t10:8": "Nissāya sīhaḷindena, yaṁ parakkamabāhunā;",
  "tika-vin01t10:9": "Katvā nikāyasāmaggiṁ, sāsanaṁ suvisodhitaṁ.",
  "tika-vin01t10:10": "Kassapaṁ taṁ mahātheraṁ, saṅghassa pariṇāyakaṁ;",
  "tika-vin01t10:11": "Dīpasmiṁ tambapaṇṇimhi, sāsanodayakārakaṁ.",
  "tika-vin01t10:12": "Paṭipattiparādhīnaṁ, sadāraññanivāsinaṁ;",
  "tika-vin01t10:13": "Pākaṭaṁ gagane canda-maṇḍalaṁ viya sāsane.",
  "tika-vin01t10:14": "Saṅghassa pitaraṁ vande, vinaye suvisāradaṁ;",
  "tika-vin01t10:15": "Yaṁ nissāya vasantohaṁ, vuddhippattosmi sāsane.",
  "tika-vin01t10:16": "Anutheraṁ mahāpuññaṁ, sumedhaṁ sutivissutaṁ;",
  "tika-vin01t10:17": "Avikhaṇḍitasīlādi-parisuddhaguṇodayaṁ.",
  "tika-vin01t10:18": "Bahussutaṁ satimantaṁ, dantaṁ santaṁ samāhitaṁ;",
  "tika-vin01t10:19": "Namāmi sirasā dhīraṁ, garuṁ me gaṇavācakaṁ.",
  "tika-vin01t10:20": "Āgatāgamatakkesu , saddasatthanayaññusu;",
  "tika-vin01t10:21": "Yassantevāsibhikkhūsu, sāsanaṁ suppatiṭṭhitaṁ.",
  "tika-vin01t10:22": "Vinayaṭṭhakathāyāhaṁ, līnasāratthadīpaniṁ;",
  "tika-vin01t10:23": "Karissāmi suviññeyyaṁ, paripuṇṇamanākulaṁ.",
  "tika-vin01t10:24": "Porāṇehi kataṁ yaṁ tu, līnatthassa pakāsanaṁ;",
  "tika-vin01t10:25": "Na taṁ sabbattha bhikkhūnaṁ, atthaṁ sādheti sabbaso.",
  "tika-vin01t10:26": "Duviññeyyasabhāvāya, sīhaḷāya niruttiyā;",
  "tika-vin01t10:27": "Gaṇṭhipadesvanekesu, likhitaṁ kiñci katthaci.",
  "tika-vin01t10:28": "Māgadhikāya bhāsāya, ārabhitvāpi kenaci;",
  "tika-vin01t10:29": "Bhāsantarehi sammissaṁ, likhitaṁ kiñcideva ca.",
  "tika-vin01t10:30": "Asāraganthabhāropi, tattheva bahu dissati;",
  "tika-vin01t10:31": "Ākulañca kataṁ yattha, suviññeyyampi atthato.",
  "tika-vin01t10:32": "Tato aparipuṇṇena, tādisenettha sabbaso;",
  "tika-vin01t10:33": "Kathamatthaṁ vijānanti, nānādesanivāsino.",
  "tika-vin01t10:34": "Bhāsantaraṁ tato hitvā, sāramādāya sabbaso;",
  "tika-vin01t10:35": "Anākulaṁ karissāmi, paripuṇṇavinicchayanti.",
  "tika-vin01t10:36": "Ganthārambhakathāvaṇṇanā",
  "tika-vin01t10:37_0": "Vinayasaṁvaṇṇanārambhe ratanattayaṁ namassitukāmo tassa visiṭṭhaguṇayogasandassanatthaṁ",
  "tika-vin01t10:37_1": "‘‘yo kappakoṭīhipī’’tiādimāha. Visiṭṭhaguṇayogena hi vandanārahabhāvo, vandanārahe",
  "tika-vin01t10:37_2": "ca katā vandanā yathādhippetamatthaṁ sādheti. Ettha ca saṁvaṇṇanārambhe ratanattayapaṇāmakaraṇappayojanaṁ",
  "tika-vin01t10:37_3": "tattha tattha bahudhā papañcenti ācariyā. Tathā hi vaṇṇayanti –",
  "tika-vin01t10:38_0": "‘‘Saṁvaṇṇanārambhe ratanattayavandanā saṁvaṇṇetabbassa dhammassa pabhavanissayavisuddhipaṭivedanatthaṁ,",
  "tika-vin01t10:38_1": "taṁ pana dhammasaṁvaṇṇanāsu viññūnaṁ bahumānuppādanatthaṁ, taṁ sammadeva tesaṁ uggahaṇadhāraṇādikkamaladdhabbāya",
  "tika-vin01t10:38_2": "sammāpaṭipattiyā sabbahitasukhanipphādanatthaṁ. Atha vā maṅgalabhāvato , sabbakiriyāsu",
  "tika-vin01t10:38_3": "pubbakiccabhāvato, paṇḍitehi samācaritabhāvato, āyatiṁ paresaṁ diṭṭhānugatiāpajjanato",
  "tika-vin01t10:38_4": "ca saṁvaṇṇanāyaṁ ratanattayapaṇāmakiriyā’’ti.",
  "tika-vin01t10:39_0": "Mayaṁ pana idhādhippetameva payojanaṁ dassayissāma. Tasmā saṁvaṇṇanārambhe ratanattayapaṇāmakaraṇaṁ",
  "tika-vin01t10:39_1": "yathāpaṭiññātasaṁvaṇṇanāya anantarāyena parisamāpanatthanti veditabbaṁ. Idameva hi",
  "tika-vin01t10:39_2": "payojanaṁ ācariyena idhādhippetaṁ. Tathā hi vakkhati –",
  "tika-vin01t10:40": "‘‘Iccevamaccantanamassaneyyaṁ ,",
  "tika-vin01t10:41": "Namassamāno ratanattayaṁ yaṁ;",
  "tika-vin01t10:42": "Puññābhisandaṁ vipulaṁ alatthaṁ,",
  "tika-vin01t10:43": "Tassānubhāvena hatantarāyo’’ti.",
  "tika-vin01t10:44_0": "Ratanattayapaṇāmakaraṇena cettha yathāpaṭiññātasaṁvaṇṇanāya anantarāyena parisamāpanaṁ",
  "tika-vin01t10:44_1": "ratanattayapūjāya paññāpāṭavabhāvato, tāya paññāpāṭavañca rāgādimalavidhamanato. Vuttañhetaṁ –",
  "tika-vin01t10:45_0": "‘‘Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye",
  "tika-vin01t10:45_1": "rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ",
  "tika-vin01t10:45_2": "cittaṁ hoti, ujugatamevassa tasmiṁ samaye cittaṁ hotī’’tiādi (a. ni. 11.11).",
  "tika-vin01t10:46": "Tasmā ratanattayapūjanena vikkhālitamalāya paññāya pāṭavasiddhi.",
  "tika-vin01t10:47": "Atha vā ratanattayapūjanassa paññāpadaṭṭhānasamādhihetuttā paññāpāṭavaṁ. Vuttañhi tassa samādhihetuttaṁ –",
  "tika-vin01t10:48_0": "‘‘Evaṁ ujugatacitto kho, mahānāma, ariyasāvako labhati atthavedaṁ, labhati dhammavedaṁ,",
  "tika-vin01t10:48_1": "labhati dhammūpasaṁhitaṁ pāmojjaṁ, pamuditassa pīti jāyati, pītimanassa kāyo passambhati,",
  "tika-vin01t10:48_2": "passaddhakāyo sukhaṁ vediyati, sukhino cittaṁ samādhiyatī’’ti (a. ni. 11.11.).",
  "tika-vin01t10:49_0": "Samādhissa ca paññāya padaṭṭhānabhāvo vuttoyeva ‘‘samāhito yathābhūtaṁ pajānātī’’ti",
  "tika-vin01t10:49_1": "(saṁ. ni. 4.99; mi. pa. 2.1.14). Tato evaṁ paṭubhūtāya paññāya paṭiññāmahattakataṁ",
  "tika-vin01t10:49_2": "khedamabhibhuyya anantarāyena saṁvaṇṇanaṁ samāpayissati. Tena vuttaṁ ‘‘anantarāyena",
  "tika-vin01t10:49_3": "parisamāpanattha’’nti.",
  "tika-vin01t10:50": "Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṁ veditabbaṁ. Ratanattayapaṇāmena hi āyuvaṇṇasukhabalāni vaḍḍhanti. Vuttañhetaṁ –",
  "tika-vin01t10:51": "‘‘Abhivādanasīlissa , niccaṁ vuḍḍhāpacāyino;",
  "tika-vin01t10:52": "Cattāro dhammā vaḍḍhanti, āyu vaṇṇo sukhaṁ bala’’nti. (dha. pa. 109);",
  "tika-vin01t10:53": "Tato āyuvaṇṇasukhabalavuḍḍhiyā hoteva kāriyaniṭṭhānamiti vuttaṁ ‘‘anantarāyena parisamāpanattha’’nti.",
  "tika-vin01t10:54": "Atha vā ratanattayagāravassa paṭibhānāparihānāvahattā. Aparihānāvahañhi tīsupi ratanesu gāravaṁ. Vuttañhetaṁ –",
  "tika-vin01t10:55": "‘‘Sattime, bhikkhave, aparihāniyā dhammā. Katame satta? Satthugāravatā dhammagāravatā saṅghagāravatā sikkhāgāravatā samādhigāravatā kalyāṇamittatā sovacassatā’’ti (a. ni. 7.34).",
  "tika-vin01t10:56": "Hoteva ca tato paṭibhānāparihānena yathāpaṭiññātaparisamāpanaṁ.",
  "tika-vin01t10:57": "Atha vā pasādavatthūsu pūjāya puññātisayabhāvato. Vuttañhi tassa puññātisayattaṁ –",
  "tika-vin01t10:58": "‘‘Pūjārahe pūjayato, buddhe yadiva sāvake;",
  "tika-vin01t10:59": "Papañcasamatikkante, tiṇṇasokapariddave.",
  "tika-vin01t10:60": "‘‘Te tādise pūjayato, nibbute akutobhaye;",
  "tika-vin01t10:61": "Na sakkā puññaṁ saṅkhātuṁ, imettamapi kenacī’’ti. (dha. pa. 195-196; apa. thera 1.10.1-2);",
  "tika-vin01t10:62": "Puññātisayo ca yathādhippetaparisamāpanupāyo. Yathāha –",
  "tika-vin01t10:63": "‘‘Esa devamanussānaṁ, sabbakāmadado nidhi;",
  "tika-vin01t10:64": "Yaṁ yadevābhipatthenti, sabbametena labbhatī’’ti. (khu. pā. 8.10);",
  "tika-vin01t10:65_0": "Upāyesu ca paṭipannassa hoteva kāriyaniṭṭhānaṁ. Ratanattayapūjā hi niratisayapuññakkhettasaṁbuddhiyā",
  "tika-vin01t10:65_1": "aparimeyyappabhavo puññātisayoti bahuvidhantarāyepi lokasannivāse antarāyanibandhanasakalasaṁkilesaviddhaṁsanāya",
  "tika-vin01t10:65_2": "pahoti, bhayādiupaddavañca nivāreti. Tasmā suvuttaṁ ‘‘saṁvaṇṇanārambhe ratanattayapaṇāmakaraṇaṁ",
  "tika-vin01t10:65_3": "yathāpaṭiññātasaṁvaṇṇanāya anantarāyena parisamāpanatthanti veditabba’’nti.",
  "tika-vin01t10:66_0": "Evaṁ pana sappayojanaṁ ratanattayavandanaṁ kattukāmo paṭhamaṁ tāva bhagavato vandanaṁ",
  "tika-vin01t10:66_1": "kātuṁ tammūlakattā sesaratanānaṁ ‘‘yo kappa…pe… mahākāruṇikassa tassā’’ti āha. Ettha",
  "tika-vin01t10:66_2": "pana yassā desanāya saṁvaṇṇanaṁ kattukāmo, sā yasmā karuṇāppadhānā, na suttantadesanā",
  "tika-vin01t10:66_3": "viya karuṇāpaññāppadhānā, nāpi abhidhammadesanā viya paññāppadhānā, tasmā karuṇāppadhānameva",
  "tika-vin01t10:66_4": "bhagavato thomanaṁ āraddhaṁ. Esā hi ācariyassa pakati, yadidaṁ ārambhānurūpathomanā.",
  "tika-vin01t10:66_5": "Teneva suttantadesanāya saṁvaṇṇanārambhe ‘‘karuṇāsītalahadayaṁ, paññāpajjotavihatamohatama’’nti",
  "tika-vin01t10:66_6": "karuṇāpaññāppadhānaṁ, abhidhammadesanāya saṁvaṇṇanārambhe ‘‘karuṇā viya sattesu,",
  "tika-vin01t10:66_7": "paññā yassa mahesino’’ti paññāppadhānañca thomanaṁ āraddhaṁ. Karuṇāpaññāppadhānā",
  "tika-vin01t10:66_8": "hi suttantadesanā tesaṁ tesaṁ sattānaṁ āsayānusayādhimutticariyādibhedaparicchindanasamatthāya",
  "tika-vin01t10:66_9": "paññāya sattesu ca mahākaruṇāya tattha sātisayappavattito. Suttantadesanāya hi mahākaruṇāsamāpattibahulo",
  "tika-vin01t10:66_10": "veneyyasantānesu tadajjhāsayānulomena gambhīramatthapadaṁ patiṭṭhāpesi. Abhidhammadesanā",
  "tika-vin01t10:66_11": "ca kevalaṁ paññāppadhānā paramatthadhammānaṁ yathāsabhāvapaṭivedhasamatthāya paññāya",
  "tika-vin01t10:66_12": "tattha sātisayappavattito.",
  "tika-vin01t10:67_0": "Vinayadesanā pana āsayādinirapekkhaṁ kevalaṁ karuṇāya pākatikasattenapi asotabbārahaṁ",
  "tika-vin01t10:67_1": "suṇanto apucchitabbārahaṁ pucchanto avattabbārahañca vadanto bhagavā sikkhāpadaṁ",
  "tika-vin01t10:67_2": "paññapesīti karuṇāppadhānā. Tathā hi ukkaṁsapariyantagatahirottappopi bhagavā lokiyasādhujanehipi",
  "tika-vin01t10:67_3": "pariharitabbāni ‘‘sikharaṇīsī’’tiādīni vacanāni yathāparādhañca garahavacanāni vinayapiṭakadesanāya",
  "tika-vin01t10:67_4": "mahākaruṇāsañcoditamānaso mahāparisamajjhe abhāsi, taṁtaṁsikkhāpadapaññattikāraṇāpekkhāya",
  "tika-vin01t10:67_5": "verañjādīsu sārīrikañca khedamanubhosi. Tasmā kiñcāpi bhūmantarapaccayākārasamayantarakathānaṁ",
  "tika-vin01t10:67_6": "viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī,",
  "tika-vin01t10:67_7": "karuṇāya kiccaṁ pana tatopi adhikanti karuṇāppadhānā vinayadesanā. Karuṇābyāpārādhikatāya",
  "tika-vin01t10:67_8": "hi desanāya karuṇāppadhānatā. Tasmā ārambhānurūpaṁ karuṇāppadhānameva ettha thomanaṁ katanti veditabbaṁ.",
  "tika-vin01t10:68_0": "Karuṇāggahaṇena ca aparimeyyappabhāvā sabbepi buddhaguṇā saṅgahitāti daṭṭhabbā taṁmūlakattā",
  "tika-vin01t10:68_1": "sesabuddhaguṇānaṁ. Mahākaruṇāya vā chasu asādhāraṇañāṇesu aññatarattā taṁsahacaritasesāsādhāraṇañāṇānampi",
  "tika-vin01t10:68_2": "gahaṇasabbhāvato sabbepi buddhaguṇā nayato dassitāva honti. Esoyeva hi niravasesato",
  "tika-vin01t10:68_3": "buddhaguṇānaṁ dassanupāyo yadidaṁ nayaggāho. Aññathā ko nāma samattho bhagavato guṇe",
  "tika-vin01t10:68_4": "anupadaṁ niravasesato dassetuṁ. Tenevāha –",
  "tika-vin01t10:69": "‘‘Buddhopi buddhassa bhaṇeyya vaṇṇaṁ,",
  "tika-vin01t10:70": "Kappampi ce aññamabhāsamāno;",
  "tika-vin01t10:71": "Khīyetha kappo ciradīghamantare,",
  "tika-vin01t10:72": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425);",
  "tika-vin01t10:73_0": "Teneva ca āyasmatā sāriputtattherenapi buddhaguṇaparicchedanaṁ patianuyuttena ‘‘no",
  "tika-vin01t10:73_1": "hetaṁ, bhante’’ti paṭikkhipitvā ‘‘apica me, bhante, dhammanvayo vidito’’ti (dī. ni.",
  "tika-vin01t10:73_2": "2.146) vuttaṁ. Tasmā ‘‘yo kappakoṭīhipī’’tiādinā karuṇāmukhena saṅkhepato sakalasabbaññuguṇehi",
  "tika-vin01t10:73_3": "bhagavantaṁ abhitthavīti daṭṭhabbaṁ. Ayamettha samudāyattho.",
  "tika-vin01t10:74_0": "Ayaṁ pana avayavattho – yoti aniyamavacanaṁ. Tassa ‘‘nātho’’ti iminā sambandho. ‘‘Kappakoṭīhipī’’tiādinā",
  "tika-vin01t10:74_1": "pana yāya karuṇāya so ‘‘mahākāruṇiko’’ti vuccati, tassā vasena kappakoṭigaṇanāyapi",
  "tika-vin01t10:74_2": "appameyyaṁ kālaṁ lokahitatthāya atidukkaraṁ karontassa bhagavato dukkhānubhavanaṁ",
  "tika-vin01t10:74_3": "dasseti. Karuṇāya baleneva hi so bhagavā hatthagatampi nibbānaṁ pahāya saṁsārapaṅke",
  "tika-vin01t10:74_4": "nimuggaṁ sattanikāyaṁ tato samuddharaṇatthaṁ cintetumpi asakkuṇeyyaṁ nayanajīvitaputtabhariyadānādikaṁ",
  "tika-vin01t10:74_5": "atidukkaramakāsi. Kappakoṭīhipi appameyyaṁ kālanti kappakoṭigaṇanāyapi ‘‘ettakā kappakoṭiyo’’ti",
  "tika-vin01t10:74_6": "pametuṁ asakkuṇeyyaṁ kālaṁ, kappakoṭigaṇanavasenapi paricchinditumasakkuṇeyyattā",
  "tika-vin01t10:74_7": "aparicchinnāni kappasatasahassādhikāni cattāri asaṅkhyeyyānīti vuttaṁ hoti. Kappakoṭivaseneva",
  "tika-vin01t10:74_8": "hi so kālo appameyyo, asaṅkhyeyyavasena pana paricchinnoyeva. ‘‘Kappakoṭīhipī’’ti",
  "tika-vin01t10:74_9": "apisaddo kappakoṭivasenapi tāva pametuṁ na sakkā, pageva vassagaṇanāyāti dasseti.",
  "tika-vin01t10:74_10": "‘‘Appameyyaṁ kāla’’nti accantasaṁyoge upayogavacanaṁ ‘‘māsamadhīte, divasaṁ caratī’’tiādīsu",
  "tika-vin01t10:74_11": "viya. Karonto atidukkarānīti pañcamahāpariccāgādīni atidukkarāni karonto. Evamatidukkarāni",
  "tika-vin01t10:74_12": "karonto kiṁ vindīti ce? Khedaṁ gato, kāyikaṁ khedamupagato, parissamaṁ pattoti attho,",
  "tika-vin01t10:74_13": "dukkhamanubhavīti vuttaṁ hoti. Dukkhañhi khijjati sahitumasakkuṇeyyanti ‘‘khedo’’ti",
  "tika-vin01t10:74_14": "vuccati. Lokahitāyāti ‘‘anamatagge saṁsāre vaṭṭadukkhena accantapīḷitaṁ sattalokaṁ",
  "tika-vin01t10:74_15": "tamhā dukkhato mocetvā nibbānasukhabhāgiyaṁ karissāmī’’ti evaṁ sattalokassa hitakaraṇatthāyāti",
  "tika-vin01t10:74_16": "attho. Assa ca ‘‘atidukkarāni karonto’’ti iminā sambandho. Lokahitāya khedaṁ gatoti",
  "tika-vin01t10:74_17": "yojanāyapi natthi doso. Mahāgaṇṭhipadepi hi ‘‘atidukkarāni karonto khedaṁ gato, kimatthanti",
  "tika-vin01t10:74_18": "ce? Lokahitāyā’’ti vuttaṁ.",
  "tika-vin01t10:75_0": "Yaṁ pana evaṁ yojanaṁ asambhāventena kenaci vuttaṁ ‘‘na hi bhagavā lokahitāya saṁsāradukkhamanubhavati.",
  "tika-vin01t10:75_1": "Na hi kassaci dukkhānubhavanaṁ lokassa upakāraṁ āvahatī’’ti, taṁ tassa matimattaṁ.",
  "tika-vin01t10:75_2": "Evaṁ yojanāyapi atidukkarāni karontassa bhagavato dukkhānubhavanaṁ lokahitakaraṇatthāyāti",
  "tika-vin01t10:75_3": "ayamattho viññāyati, na tu dukkhānubhavaneneva lokahitasiddhīti. Paṭhamaṁ vuttayojanāyapi",
  "tika-vin01t10:75_4": "hi na dukkarakaraṇamattena lokahitasiddhi. Na hi dukkaraṁ karonto kañci sattaṁ maggaphalādīsu",
  "tika-vin01t10:75_5": "patiṭṭhāpeti, atha kho tādisaṁ atidukkaraṁ katvā sabbaññubhāvaṁ sacchikatvā niyyānikadhammadesanāya",
  "tika-vin01t10:75_6": "maggaphalādīsu satte patiṭṭhāpento lokassa hitaṁ sādheti.",
  "tika-vin01t10:76_0": "Kāmañcettha sattasaṅkhārabhājanavasena tividho loko, hitakaraṇassa pana adhippetattā",
  "tika-vin01t10:76_1": "taṁvisayasseva sattalokassa vasena attho gahetabbo. So hi lokīyanti ettha puññapāpāni",
  "tika-vin01t10:76_2": "taṁvipāko cāti ‘‘loko’’ti vuccati. Katthaci pana ‘‘sanarāmaralokagaru’’ntiādīsu samūhatthopi",
  "tika-vin01t10:76_3": "lokasaddo samudāyavasena lokīyati paññāpīyatīti. Yaṁ panettha kenaci vuttaṁ ‘‘iminā",
  "tika-vin01t10:76_4": "sattalokañca jātilokañca saṅgaṇhāti, tasmā tassa sattalokassa idhalokaparalokahitaṁ,",
  "tika-vin01t10:76_5": "atikkantaparalokānaṁ vā ucchinnalokasamudayānaṁ idha jātiloke okāsaloke vā diṭṭhadhammasukhavihārasaṅkhātañca",
  "tika-vin01t10:76_6": "hitaṁ sampiṇḍetvā lokassa, lokānaṁ, loke vā hitanti sarūpekasesaṁ katvā lokahitamiccevāhā’’ti,",
  "tika-vin01t10:76_7": "na taṁ sārato paccetabbaṁ diṭṭhadhammasukhavihārasaṅkhaātahitassapi sattalokavisayattā,",
  "tika-vin01t10:76_8": "sattalokaggahaṇeneva ucchinnamūlānaṁ khīṇāsavānampi saṅgahitattā.",
  "tika-vin01t10:77_0": "Sabbattha ‘‘kenacī’’ti vutte ‘‘vajirabuddhiṭīkākārenā’’ti gahetabbaṁ. ‘‘Mahāgaṇṭhipade’’ti",
  "tika-vin01t10:77_1": "vā ‘‘majjhimagaṇṭhipade’’ti vā ‘‘cūḷagaṇṭhipade’’ti vā vutte ‘‘sīhaḷagaṇṭhipadesū’’ti",
  "tika-vin01t10:77_2": "gahetabbaṁ. Kevalaṁ ‘‘gaṇṭhipade’’ti vutte ‘‘māgadhabhāsāya likhite gaṇṭhipade’’ti gahetabbaṁ.",
  "tika-vin01t10:78_0": "Nāthoti lokapaṭisaraṇo, lokasāmī lokanāyakoti vuttaṁ hoti. Tathā hi sabbānatthapaahārapubbaṅgamāya",
  "tika-vin01t10:78_1": "niravasesahitasukhavidhānatapparāya niratisayāya payogasampattiyā sadevamanussāya",
  "tika-vin01t10:78_2": "pajāya accantupakāritāya aparimitanirupamappabhāvaguṇavisesasamaṅgitāya ca sabbasattuttamo",
  "tika-vin01t10:78_3": "bhagavā aparimāṇāsu lokadhātūsu aparimāṇānaṁ sattānaṁ ekapaṭisaraṇo patiṭṭhā. Atha",
  "tika-vin01t10:78_4": "vā nāthatīti nātho, veneyyānaṁ hitasukhaṁ mettāyanavasena āsīsati patthetīti attho.",
  "tika-vin01t10:78_5": "Atha vā nāthati veneyyagate kilese upatāpetīti attho, nāthatīti vā yācatīti attho.",
  "tika-vin01t10:78_6": "Bhagavā hi ‘‘sādhu, bhikkhave, bhikkhu kālena kālaṁ attasampattiṁ paccavekkheyyā’’tiādinā",
  "tika-vin01t10:78_7": "(a. ni. 8.7) sattānaṁ taṁ taṁ hitapaṭipattiṁ yācitvāpi karuṇāya samussāhito te tattha",
  "tika-vin01t10:78_8": "niyojeti. Paramena vā cittissariyena samannāgato sabbasatte īsati abhibhavatīti paramissaro",
  "tika-vin01t10:78_9": "bhagavā ‘‘nātho’’ti vuccati. Sabbopi cāyamattho saddasatthānusārato veditabbo.",
  "tika-vin01t10:79_0": "Mahākāruṇikassāti yo karuṇāya kampitahadayattā lokahitatthaṁ atidukkarakiriyāya anekappakāraṁ",
  "tika-vin01t10:79_1": "tādisaṁ saṁsāradukkhamanubhavitvā āgato, tassa mahākāruṇikassāti attho. Tattha kiratīti",
  "tika-vin01t10:79_2": "karuṇā, paradukkhaṁ vikkhipati apanetīti attho. Dukkhitesu vā kirīyati pasārīyatīti",
  "tika-vin01t10:79_3": "karuṇā. Atha vā kiṇātīti karuṇā, paradukkhe sati kāruṇikaṁ hiṁsati vibādheti, vināseti",
  "tika-vin01t10:79_4": "vā parassa dukkhanti attho. Paradukkhe sati sādhūnaṁ kampanaṁ hadayakhedaṁ karotīti",
  "tika-vin01t10:79_5": "vā karuṇā. Atha vā kamiti sukhaṁ, taṁ rundhatīti karuṇā. Esā hi paradukkhāpanayanakāmatālakkhaṇā",
  "tika-vin01t10:79_6": "attasukhanirapekkhatāya kāruṇikānaṁ sukhaṁ rundhati vibādhetīti. Karuṇāya niyuttoti",
  "tika-vin01t10:79_7": "kāruṇiko yathā ‘‘dovāriko’’ti. Yathā hi dvāraṭṭhānato aññattha vattamānopi dvārapaṭibaddhajīviko",
  "tika-vin01t10:79_8": "puriso dvārānativattavuttitāya dvāre niyuttoti ‘‘dovāriko’’ti vuccati, evaṁ bhagavā",
  "tika-vin01t10:79_9": "mettādivasena karuṇāvihārato aññattha vattamānopi karuṇānativattavuttitāya karuṇāya",
  "tika-vin01t10:79_10": "niyuttoti ‘‘kāruṇiko’’ti vuccati. Mahābhinīhārato paṭṭhāya hi yāva mahāparinibbānā",
  "tika-vin01t10:79_11": "lokahitatthameva lokanāthā tiṭṭhanti. Mahanto kāruṇikoti mahākāruṇiko. Satipi bhagavato",
  "tika-vin01t10:79_12": "tadaññaguṇānampi vasena mahantabhāve kāruṇikasaddasannidhānena vuttattā karuṇāvasenettha",
  "tika-vin01t10:79_13": "mahantabhāvo veditabbo yathā ‘‘mahāveyyākaraṇo’’ti. Evañca katvā ‘‘mahākāruṇikassā’’ti",
  "tika-vin01t10:79_14": "iminā padena puggalādhiṭṭhānena satthu mahākaruṇā vuttā hoti.",
  "tika-vin01t10:80_0": "Atha vā karuṇā karuṇāyanaṁ sīlaṁ pakati etassāti kāruṇiko, pathavīphassādayo viya",
  "tika-vin01t10:80_1": "kakkhaḷaphusanādisabhāvā karuṇāyanasabhāvo sabhāvabhūtakaruṇoti attho. Sesaṁ purimasadisameva.",
  "tika-vin01t10:80_2": "Atha vā mahāvisayatāya mahānubhāvatāya mahābalatāya ca mahatī karuṇāti mahākaruṇā.",
  "tika-vin01t10:80_3": "Bhagavato hi karuṇā niravasesesu sattesu pavattati, pavattamānā ca anaññasādhāraṇā",
  "tika-vin01t10:80_4": "pavattati, diṭṭhadhammikādibhedañca mahantameva sattānaṁ hitasukhaṁ ekantato nipphādeti,",
  "tika-vin01t10:80_5": "mahākaruṇāya niyuttoti mahākāruṇikoti sabbaṁ vuttanayeneva veditabbaṁ. Atha vā mahatī",
  "tika-vin01t10:80_6": "pasatthā karuṇā assa atthīti mahākāruṇiko. Pūjāvacano hettha mahantasaddo ‘‘mahāpuriso’’tiādīsu",
  "tika-vin01t10:80_7": "viya. Pasatthā ca bhagavato karuṇā mahākaruṇāsamāpattivasenapi pavattito anaññasādhāraṇattāti.",
  "tika-vin01t10:81_0": "Evaṁ karuṇāmukhena saṅkhepato sakalasabbaññuguṇehi bhagavantaṁ thometvā idāni saddhammaṁ",
  "tika-vin01t10:81_1": "thometuṁ ‘‘asambudha’’ntiādimāha. Tattha asambudhanti pubbakālakiriyāniddeso, tassa",
  "tika-vin01t10:81_2": "asambujjhanto appaṭivijjhantoti attho, yathāsabhāvaṁ appaṭivijjhanatoti vuttaṁ hoti.",
  "tika-vin01t10:81_3": "Hetuattho hettha antasaddo ‘‘paṭhanto nisīdatī’’tiādīsu viya. Yanti pubbakālakiriyāya",
  "tika-vin01t10:81_4": "aniyamato kammaniddeso. Buddhanisevitanti tassa visesanaṁ. Tattha buddhasaddassa",
  "tika-vin01t10:81_5": "tāva ‘‘bujjhitā saccānīti buddho, bodhetā pajāyāti buddho’’tiādinā (mahāni. 192)",
  "tika-vin01t10:81_6": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-vin01t10:81_7": "buddhiyā vā vikasitabhāvato buddhavāti buddho jāgaraṇavikasanatthavasena. Atha vā",
  "tika-vin01t10:81_8": "kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato",
  "tika-vin01t10:81_9": "kammavacanicchāya abhāvena avagamanatthavaseneva kattuniddeso labbhatīti buddhavāti",
  "tika-vin01t10:81_10": "buddho. Atthato pana pāramitāparibhāvito sayambhūñāṇena saha vāsanāya vihataviddhaṁsitaniravasesakileso",
  "tika-vin01t10:81_11": "mahākaruṇāsabbaññutaññāṇādiaparimeyyaguṇagaṇādhāro khandhasantāno buddho. Yathāha",
  "tika-vin01t10:81_12": "‘‘buddhoti yo so bhagavā sayambhū anācariyako pubbe ananussutesu dhammesu sāmaṁ saccāni",
  "tika-vin01t10:81_13": "abhisambujjhi, tattha ca sabbaññutaṁ patto balesu ca vasībhāva’’nti (mahāni. 192;",
  "tika-vin01t10:81_14": "cūḷani. pārāyanatthutigāthāniddesa 97; paṭi. ma. 1.161). Tena evaṁ nirupamappabhāvena",
  "tika-vin01t10:81_15": "buddhena nisevitaṁ gocarāsevanābhāvanāsevanāhi yathārahaṁ nisevitaṁ anubhūtanti attho.",
  "tika-vin01t10:82_0": "Tattha nibbānaṁ gocarāsevanāvaseneva nisevitaṁ, maggo pana attanā bhāvito ca bhāvanāsevanāvasena",
  "tika-vin01t10:82_1": "sevito, parehi uppāditāni pana maggaphalāni cetopariyañāṇādinā yadā parijānāti, attanā",
  "tika-vin01t10:82_2": "uppāditāni vā paccavekkhaṇañāṇena paricchindati, tadā gocarāsevanāvasenapi sevitāni",
  "tika-vin01t10:82_3": "hontiyeva. Ettha ca pariyattidhammassapi pariyāyato dhammaggahaṇena gahaṇe sati sopi",
  "tika-vin01t10:82_4": "desanāsammasanañāṇagocaratāya gocarāsevanāya sevitoti sakkā gahetuṁ. ‘‘Abhidhammanayasamuddaṁ",
  "tika-vin01t10:82_5": "adhigacchati, tīṇi piṭakāni sammasī’’ti ca aṭṭhakathāyaṁ vuttattā pariyattidhammassapi",
  "tika-vin01t10:82_6": "sacchikiriyāya sammasanapariyāyo labbhatīti yaṁ asambudhaṁ asambujjhanto asacchikarontoti",
  "tika-vin01t10:82_7": "atthasambhavato sopi idha vutto evāti daṭṭhabbaṁ. Tampi ca appaṭivijjhanto bhavābhavaṁ",
  "tika-vin01t10:82_8": "gacchati, pariññātadhammavinayo pana tadatthapaṭipattiyā sammāpaṭipanno na cirasseva",
  "tika-vin01t10:82_9": "dukkhassantaṁ karissati. Vuttañhetaṁ –",
  "tika-vin01t10:83": "‘‘Yo imasmiṁ dhammavinaye, appamatto vihassati;",
  "tika-vin01t10:84": "Pahāya jātisaṁsāraṁ, dukkhassantaṁ karissatī’’ti. (dī. ni. 2.185; saṁ. ni. 1.185);",
  "tika-vin01t10:85_0": "Ettha ca kiñcāpi maggaphalanibbānāni paccekabuddhabuddhasāvakehipi gocarāsevanādinā",
  "tika-vin01t10:85_1": "sevitāni honti, tathāpi ukkaṭṭhaparicchedavasena ‘‘buddhanisevita’’nti vuttaṁ. Kenaci",
  "tika-vin01t10:85_2": "pana buddhasaddassa sāmaññato buddhānubuddhapaccekabuddhānampi ettheva saṅgaho vutto.",
  "tika-vin01t10:86_0": "Bhavābhavanti aparakālakiriyāya kammaniddeso, bhavato bhavanti attho. Atha vā bhavābhavanti",
  "tika-vin01t10:86_1": "sugatiduggativasena hīnapaṇītavasena ca khuddakaṁ mahantañca bhavanti attho. Vuddhatthopi",
  "tika-vin01t10:86_2": "hi a-kāro dissati ‘‘asekkhā dhammā’’tiādīsu viya. Tasmā abhavoti mahābhavo vuccati.",
  "tika-vin01t10:86_3": "Atha vā bhavoti vuddhi, abhavoti hāni. Bhavoti vā sassatadiṭṭhi, abhavoti ucchedadiṭṭhi.",
  "tika-vin01t10:86_4": "Vuttappakāro bhavo ca abhavo ca bhavābhavo. Taṁ bhavābhavaṁ. Gacchatīti aparakālakiriyāniddeso.",
  "tika-vin01t10:86_5": "Jīvalokoti sattaloko. Jīvaggahaṇena hi saṅkhārabhājanalokaṁ nivatteti tassa bhavābhavagamanāsambhavato.",
  "tika-vin01t10:86_6": "Namo atthūti pāṭhaseso daṭṭhabbo.",
  "tika-vin01t10:87_0": "Avijjādikilesajālaviddhaṁsinoti dhammavisesanaṁ. Tattha avindiyaṁ vindatīti avijjā.",
  "tika-vin01t10:87_1": "Pūretuṁ ayuttaṭṭhena kāyaduccaritādi avindiyaṁ nāma, aladdhabbanti attho. Tabbiparītato",
  "tika-vin01t10:87_2": "kāyasucaritādi vindiyaṁ nāma, taṁ vindiyaṁ na vindatīti vā avijjā, khandhānaṁ rāsaṭṭhaṁ,",
  "tika-vin01t10:87_3": "āyatanānaṁ āyatanaṭṭhaṁ, dhātūnaṁ suññataṭṭhaṁ, indriyānaṁ adhipatiyaṭṭhaṁ, saccānaṁ",
  "tika-vin01t10:87_4": "tathaṭṭhaṁ aviditaṁ karotīti vā avijjā, dukkhādīnaṁ pīḷanādivasena vuttaṁ catubbidhaṁ",
  "tika-vin01t10:87_5": "atthaṁ aviditaṁ karotītipi avijjā, antavirahite saṁsāre sabbayonigatibhavaviññāṇaṭṭhitisattāvāsesu",
  "tika-vin01t10:87_6": "satte javāpetīti vā avijjā, paramatthato avijjamānesupi itthipurisādīsu javati, vijjamānesupi",
  "tika-vin01t10:87_7": "khandhādīsu na javatīti vā avijjā. Sā ādi yesaṁ taṇhādīnaṁ te avijjādayo, teyeva",
  "tika-vin01t10:87_8": "kilissanti etehi sattāti kilesā, teyeva ca sattānaṁ bandhanaṭṭhena jālasadisāti jālaṁ,",
  "tika-vin01t10:87_9": "taṁ viddhaṁseti sabbaso vināseti sīlenāti avijjādikilesajālaviddhaṁsī. Nanu cettha",
  "tika-vin01t10:87_10": "sapariyattiko navalokuttaradhammo adhippeto, tattha ca maggoyeva kilese viddhaṁseti,",
  "tika-vin01t10:87_11": "netareti ce? Vuccate. Maggassapi nibbānamāgamma kilesaviddhaṁsanato nibbānampi kilese",
  "tika-vin01t10:87_12": "viddhaṁseti nāma, maggassa kilesaviddhaṁsanakiccaṁ phalena nipphannanti phalampi",
  "tika-vin01t10:87_13": "‘‘kilesaviddhaṁsī’’ti vuccati. Pariyattidhammopi kilesaviddhaṁsanassa paccayattā",
  "tika-vin01t10:87_14": "‘‘kilesaviddhaṁsī’’ti vattumarahatīti na koci doso.",
  "tika-vin01t10:88": "Dhammavarassa tassāti pubbe aniyamitassa niyamavacanaṁ. Tattha yathānusiṭṭhaṁ paṭipajjamāne catūsu apāyesu apatamāne dhāretīti dhammo.",
  "tika-vin01t10:89": "‘‘Ye keci dhammaṁ saraṇaṁ gatāse, na te gamissanti apāyabhūmiṁ;",
  "tika-vin01t10:90": "Pahāya mānusaṁ dehaṁ, devakāyaṁ paripūressantī’’ti. (dī. ni. 2.332; saṁ. ni. 1.37) –",
  "tika-vin01t10:91_0": "Hi vuttaṁ. Saṁsāradukkhe vā apatamāne katvā dhāretīti dhammo maggaphaluppattiyā sattakkhattuparamatādivasena",
  "tika-vin01t10:91_1": "saṁsārassa paricchinnattā. Apāyādinibbattakakilesaviddhaṁsanañcettha dhāraṇaṁ. Evañca",
  "tika-vin01t10:91_2": "katvā ariyamaggo tassa tadatthasiddhihetutāya nibbānañcāti ubhayameva nippariyāyato",
  "tika-vin01t10:91_3": "dhāreti, ariyaphalaṁ pana taṁsamucchinnakilesapaṭippassambhanena tadanuguṇatāya,",
  "tika-vin01t10:91_4": "pariyattidhammo tadadhigamahetutāyāti ubhayaṁ pariyāyato dhāretīti veditabbaṁ. Vuttappakāro",
  "tika-vin01t10:91_5": "dhammoyeva attano uttaritarābhāvena varo pavaro anuttaroti dhammavaro, tassa dhammavarassa",
  "tika-vin01t10:91_6": "namo atthūti sambandho. Ettāvatā cettha amhehi sārattho pakāsito. Yaṁ panettha kenaci",
  "tika-vin01t10:91_7": "papañcitaṁ, amhehi ca idha na dassitaṁ, na taṁ sārato paccetabbaṁ. Ito paresupi evameva",
  "tika-vin01t10:91_8": "daṭṭhabbaṁ. Tasmā ito paṭṭhāya ettakampi avatvā sāratthameva dassayissāma. Yattha",
  "tika-vin01t10:91_9": "pana kenaci accantaviruddhaṁ likhitaṁ, tampi katthaci dassayissāma. Ettha ca ‘‘avijjādikilesajālaviddhaṁsino’’ti",
  "tika-vin01t10:91_10": "etena svākkhātatādīhi dhammaṁ thometi, ‘‘dhammavarassā’’ti etena aññassa visiṭṭhassa",
  "tika-vin01t10:91_11": "abhāvadīpanato paripuṇṇatāya. Paṭhamena vā pahānasampadaṁ dhammassa dasseti, dutiyena pabhāvasampadaṁ.",
  "tika-vin01t10:92_0": "Evaṁ saṅkhepeneva sabbadhammaguṇehi saddhammaṁ thometvā idāni ariyasaṅghaṁ thometuṁ",
  "tika-vin01t10:92_1": "‘‘guṇehī’’tiādimāha. ‘‘Guṇehī’’ti padassa ‘‘yutto’’ti iminā sambandho. Idāni yehi",
  "tika-vin01t10:92_2": "guṇehi yutto, te dassento ‘‘sīlasamādhī’’tiādimāha. Tattha catupārisuddhisīlādi ‘‘sīla’’nti",
  "tika-vin01t10:92_3": "vuccati. Samādhīti paṭhamajjhānādi. Samādhisīsena hi paṭhamajjhānādayo vuttā. Paññāti",
  "tika-vin01t10:92_4": "maggapaññā. Vimutti ca vimuttiñāṇañca vimuttivimuttiñāṇanti vattabbe ekadesasarūpekasesanayena",
  "tika-vin01t10:92_5": "‘‘vimuttiñāṇa’’nti vuttaṁ. Ādisaddapariyāyena pabhutisaddena vā vimuttiggahaṇaṁ veditabbaṁ.",
  "tika-vin01t10:92_6": "Tattha vimuttīti phalaṁ. Vimuttiñāṇanti paccavekkhaṇañāṇaṁ. Pabhuti-saddena chaḷabhiññācatupaṭisambhidādayo",
  "tika-vin01t10:92_7": "guṇā saṅgahitāti daṭṭhabbaṁ. Ettha ca sīlādayo guṇā lokiyā lokuttarā ca yathāsambhavaṁ",
  "tika-vin01t10:92_8": "niddiṭṭhāti veditabbā. Yaṁ panettha kenaci vuttaṁ ‘‘sīlādayo kiñcāpi lokiyalokuttarā",
  "tika-vin01t10:92_9": "yathāsambhavaṁ labbhanti, tathāpi ante ‘ariyasaṅgha’nti vacanato sīlādayo cattāro",
  "tika-vin01t10:92_10": "dhammakkhandhā lokuttarāvā’’ti, taṁ tassa matimattaṁ. Na hi ariyasaṅghassa lokiyaguṇehipi",
  "tika-vin01t10:92_11": "thomanāya koci doso dissati, sabbaññubuddhassapi tāva lokiyalokuttaraguṇehi thomanā",
  "tika-vin01t10:92_12": "hoti, kimaṅgaṁ pana ariyasaṅghassāti.",
  "tika-vin01t10:93_0": "Kusalatthikānaṁ janānaṁ puññassa vuddhiyā khettasadisattā khettanti āha ‘‘khettaṁ",
  "tika-vin01t10:93_1": "janānaṁ kusalatthikāna’’nti. Khittaṁ bījaṁ mahapphalabhāvakaraṇena tāyatīti hi khettaṁ,",
  "tika-vin01t10:93_2": "pubbaṇṇāparaṇṇaviruhanabhūmi, taṁsadisattā ariyasaṅghopi ‘‘khetta’’nti vuccati. Iminā",
  "tika-vin01t10:93_3": "ariyasaṅghassa anuttarapuññakkhettabhāvaṁ dīpeti. ‘‘Anuttaraṁ puññakkhettaṁ lokassā’’ti",
  "tika-vin01t10:93_4": "hi vuttaṁ. Tanti pubbe ‘‘yo’’ti aniyamena vuttassa niyamavacanaṁ. Ariyasaṅghanti",
  "tika-vin01t10:93_5": "ettha ārakattā kilesehi, anaye na iriyanato, aye ca iriyanato ariyā niruttinayena.",
  "tika-vin01t10:93_6": "Atha vā sadevakena lokena saraṇanti araṇīyato upagantabbato upagatānañca tadatthasiddhito",
  "tika-vin01t10:93_7": "ariyā. Ariyānaṁ saṅgho samūhoti ariyasaṅgho. Atha vā ariyo ca so yathāvuttanayena",
  "tika-vin01t10:93_8": "saṅgho ca diṭṭhisīlasāmaññena saṁhatabhāvatoti ariyasaṅgho, aṭṭha ariyapuggalā. Taṁ",
  "tika-vin01t10:93_9": "ariyasaṅghaṁ. Bhagavato aparabhāge buddhadhammaratanānampi samadhigamo saṅgharatanādhīnoti",
  "tika-vin01t10:93_10": "ariyasaṅghassa bahūpakārataṁ dassetuṁ idheva ‘‘sirasā namāmī’’ti vuttanti daṭṭhabbaṁ.",
  "tika-vin01t10:94_0": "Evaṁ gāthāttayena saṅkhepato sakalaguṇasaṁkittanamukhena ratanattayassa paṇāmaṁ katvā",
  "tika-vin01t10:94_1": "idāni taṁ nipaccakāraṁ yathādhippete payojane pariṇāmento āha ‘‘icceva’’miccādi.",
  "tika-vin01t10:94_2": "Iccevaṁ yathāvuttanayena accantaṁ ekantena namassaneyyaṁ namassitabbaṁ ratanattayaṁ",
  "tika-vin01t10:94_3": "namassamāno kāyavācācittehi vandamāno ahaṁ vipulaṁ yaṁ puññābhisandaṁ alatthanti",
  "tika-vin01t10:94_4": "sambandho. Tattha buddhādayo ratijananaṭṭhena ratanaṁ. Tesañhi ‘‘itipi so bhagavā’’tiādinā",
  "tika-vin01t10:94_5": "yathābhūtaguṇe āvajjentassa amatādhigamahetubhūtaṁ anappakaṁ pītipāmojjaṁ uppajjati. Yathāha –",
  "tika-vin01t10:95_0": "‘‘Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye",
  "tika-vin01t10:95_1": "rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ",
  "tika-vin01t10:95_2": "cittaṁ hoti, ujugatamevassa tasmiṁ samaye cittaṁ hoti, ujugatacitto kho pana, mahānāma,",
  "tika-vin01t10:95_3": "ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ,",
  "tika-vin01t10:95_4": "pamuditassa pīti jāyatī’’tiādi (a. ni. 11.11).",
  "tika-vin01t10:96": "Cittīkatādibhāvo vā ratanaṭṭho. Vuttañhetaṁ –",
  "tika-vin01t10:97": "‘‘Cittīkataṁ mahagghañca, atulaṁ dullabhadassanaṁ;",
  "tika-vin01t10:98": "Anomasattaparibhogaṁ, ratanaṁ tena vuccatī’’ti. (dī. ni. aṭṭha. 2.33);",
  "tika-vin01t10:99": "Cittīkatabhāvādayo ca anaññasādhāraṇā buddhādīsuyeva labbhantīti.",
  "tika-vin01t10:100_0": "‘‘Puññābhisandanti puññarāsiṁ puññappavattaṁ vā’’ti mahāgaṇṭhipade vuttaṁ. Majjhimagaṇṭhipade",
  "tika-vin01t10:100_1": "pana cūḷagaṇṭhipade ca ‘‘puññābhisandanti puññābhinisaṁsa’’ntipi attho vutto. Puññābhisandanti",
  "tika-vin01t10:100_2": "puññanadiṁ, puññappavāhanti evaṁ panettha attho veditabbo. Avicchedena pavattiyamānañhi",
  "tika-vin01t10:100_3": "puññaṁ abhisandanaṭṭhena ‘‘puññābhisando’’ti vuccati. Teneva sāratthapakāsiniyā saṁyuttanikāyaṭṭhakathāya",
  "tika-vin01t10:100_4": "(saṁ. ni. aṭṭha. 3.5.1027) –",
  "tika-vin01t10:101_0": "‘‘Cattārome, bhikkhave, puññābhisandā kusalābhisandā sukhassāhārā. Katame cattāro?",
  "tika-vin01t10:101_1": "Idha, bhikkhave, ariyasāvako buddhe aveccappasādena samannāgato hoti ‘itipi so bhagavā…pe…",
  "tika-vin01t10:101_2": "buddho bhagavā’ti, ayaṁ paṭhamo puññābhisando kusalābhisando sukhassāhāro’’ti (saṁ. ni. 5.1027) –",
  "tika-vin01t10:102_0": "Evamādikāya pāḷiyā atthaṁ dassento ‘‘puññābhisandā kusalābhisandāti puññanadiyo kusalanadiyo’’ti",
  "tika-vin01t10:102_1": "vuttaṁ. Yaṁ pana gaṇṭhipade vuttaṁ ‘‘puññābhisandanti puññaphala’’nti, taṁ na sundaraṁ",
  "tika-vin01t10:102_2": ". Na hi ratanattayaṁ namassamāno tasmiṁ khaṇe puññaphalaṁ alattha, kintu anappakaṁ",
  "tika-vin01t10:102_3": "puññarāsiṁ tadā alabhi, tassa ca phalaṁ paralokabhāgī, diṭṭhadhamme tu antarāyavighāto",
  "tika-vin01t10:102_4": "tassa ca puññassa ānisaṁsamattakaṁ, ‘‘tassānubhāvena hatantarāyo’’ti ca vuttaṁ, na",
  "tika-vin01t10:102_5": "ca puññaphale anuppanne tassānubhāvena hatantarāyabhāvo na sijjhati, na cetaṁ tasmiṁyeva",
  "tika-vin01t10:102_6": "khaṇe diṭṭhadhammavedanīyaṁ ahosi. Tasmā tassa mahato puññappavāhassa ānubhāvena",
  "tika-vin01t10:102_7": "hatantarāyoti ayameva attho yujjati. Athāpi paṇāmakiriyāya janitattā puññameva puññaphalanti",
  "tika-vin01t10:102_8": "tassādhippāyo siyā, evaṁ sati yujjeyya. So ca puññappavāho na appamattako, atha kho",
  "tika-vin01t10:102_9": "mahantoyevāti dassento āha ‘‘vipula’’nti, mahantaṁ anappakanti vuttaṁ hoti. Alatthanti",
  "tika-vin01t10:102_10": "alabhiṁ, pāpuṇinti attho.",
  "tika-vin01t10:103_0": "Tassānubhāvenāti tassa yathāvuttassa puññappavāhassa ānubhāvena balena. Hatantarāyoti",
  "tika-vin01t10:103_1": "taṁtaṁsampattiyā vibandhanavasena sattasantānassa antare vemajjhe eti āgacchatīti",
  "tika-vin01t10:103_2": "antarāyo, diṭṭhadhammikādianattho. Paṇāmapayojane vuttavidhinā hato viddhasto antarāyo",
  "tika-vin01t10:103_3": "upaddavo assāti hatantarāyo. Assa ‘‘vaṇṇayissaṁ vinaya’’nti iminā sambandho, hatantarāyo",
  "tika-vin01t10:103_4": "hutvā vinayaṁ vaṇṇayissanti vuttaṁ hoti. Etena tassa puññappavāhassa attano pasādasampattiyā",
  "tika-vin01t10:103_5": "ratanattayassa ca khettabhāvasampattiyā atthasaṁvaṇṇanāya upaghātakaupaddavānaṁ hanane samatthataṁ dīpeti.",
  "tika-vin01t10:104_0": "Evaṁ ratanattayassa nipaccakārakaraṇe payojanaṁ dassetvā idāni yassa vinayapiṭakassa",
  "tika-vin01t10:104_1": "atthaṁ saṁvaṇṇetukāmo, tassa tāva bhagavato sāsanassa mūlapatiṭṭhānabhāvaṁ dassetvā",
  "tika-vin01t10:104_2": "tampi thomento āha ‘‘yasmiṁ ṭhite’’tiādi. Aṭṭhitassa susaṇṭhitassa bhagavato sāsanaṁ",
  "tika-vin01t10:104_3": "yasmiṁ ṭhite patiṭṭhitaṁ hotīti yojetabbaṁ. Tattha yasminti yasmiṁ vinayapiṭake.",
  "tika-vin01t10:104_4": "Ṭhiteti pāḷito ca atthato ca anūnaṁ hutvā lajjīpuggalesu pavattanaṭṭhena ṭhiteti",
  "tika-vin01t10:104_5": "attho. Sāsananti adhisīlaadhicittaadhipaññāsaṅkhātasikkhattayasaṅgahitaṁ sāsanaṁ.",
  "tika-vin01t10:104_6": "Aṭṭhitassāti kāmasukhallikattakilamathānuyogasaṅkhāte antadvaye aṭṭhitassāti attho.",
  "tika-vin01t10:104_7": "‘‘Appatiṭṭhaṁ khvāhaṁ, āvuso, anāyūhaṁ oghamatari’’nti (saṁ. ni. 1.1) hi vuttaṁ.",
  "tika-vin01t10:104_8": "Ayañcattho tīsupi sīhaḷagaṇṭhipadesu vuttoyeva. Gaṇṭhipade pana ‘‘aṭṭhitassāti parinibbutassapi",
  "tika-vin01t10:104_9": "bhagavato’’ti vuttaṁ.",
  "tika-vin01t10:105_0": "Patiṭṭhitaṁ hotīti tesuyeva lajjīpuggalesu pavattanaṭṭhena patiṭṭhitaṁ hoti. Susaṇṭhitassāti",
  "tika-vin01t10:105_1": "ettha tāva tīsupi gaṇṭhipadesu idaṁ vuttaṁ ‘‘dvattiṁsamahāpurisalakkhaṇaasītianubyañjanehi",
  "tika-vin01t10:105_2": "samannāgamanavasena susaṇṭhānassāti attho. Anena assa rūpakāyasampattiṁ nidassetī’’ti.",
  "tika-vin01t10:105_3": "Gaṇṭhipade pana ‘‘yathāṭhāne patiṭṭhitehi lakkhaṇehi samannāgatattā rūpakāyena susaṇṭhito,",
  "tika-vin01t10:105_4": "kāyavaṅkādirahitattā tādilakkhaṇasamannāgatattā ca nāmakāyenapī’’ti vuttaṁ. Kenaci",
  "tika-vin01t10:105_5": "pana ‘‘catubrahmavihāravasena sattesu suṭṭhu sammā ca ṭhitassāti atthavasena vā susaṇṭhitassa.",
  "tika-vin01t10:105_6": "Susaṇṭhitattā hesa kevalaṁ sattānaṁ dukkhaṁ apanetukāmo hitaṁ upasaṁharitukāmo sampattiyā",
  "tika-vin01t10:105_7": "ca pamudito apakkhapatito ca hutvā vinayaṁ deseti. Tasmā imasmiṁ vinayasaṁvaṇṇanādhikāre",
  "tika-vin01t10:105_8": "sāruppāya thutiyā thomento āha ‘susaṇṭhitassā’’’ti vatvā ‘‘gaṇṭhipadesu vuttattho",
  "tika-vin01t10:105_9": "adhippetādhikārānurūpo na hotī’’ti vuttaṁ. Ayaṁ panettha amhākaṁ khanti – yathāvuttakāmasukhallikādiantadvaye",
  "tika-vin01t10:105_10": "aṭṭhitattāyeva majjhimāya paṭipadāya sammā ṭhitattā susaṇṭhitassāti evamattho gahetabboti.",
  "tika-vin01t10:105_11": "Evañhi sati ārambhānurūpathomanā katā hoti yathāvuttaantadvayaṁ vivajjetvā majjhimāya",
  "tika-vin01t10:105_12": "paṭipadāya vinayapaññattiyāyeva yebhuyyena pakāsanato.",
  "tika-vin01t10:106_0": "Tanti pubbe ‘‘yasmi’’nti aniyametvā vuttassa niyamavacanaṁ, tassa ‘‘vinaya’’nti iminā",
  "tika-vin01t10:106_1": "sambandho. Asammissanti bhāvanapuṁsakaniddeso, nikāyantaraladdhīhi asammissaṁ katvā",
  "tika-vin01t10:106_2": "anākulaṁ katvā vaṇṇayissanti vuttaṁ hoti. Sikkhāpadapaññattiyā anurūpassa kālamattassapi",
  "tika-vin01t10:106_3": "dhammasenāpatisāriputtattherasadisenapi duviññeyyabhāvato kevalaṁ buddhavisayaṁ vinayapiṭakaṁ",
  "tika-vin01t10:106_4": "attano balena vaṇṇayissāmīti vacanamattampi aññehi vattumasakkuṇeyyattā ‘‘nissāya",
  "tika-vin01t10:106_5": "pubbācariyānubhāva’’nti āha. Pubbācariyānubhāvo nāma atthato pubbācariyehi saṁvaṇṇitā",
  "tika-vin01t10:106_6": "aṭṭhakathā, tatoyeva ca ‘‘pubbācariyānubhāvo aṭṭhakathā’’ti sabbattha gaṇṭhipadesu",
  "tika-vin01t10:106_7": "vuttaṁ. Tasmā pubbācariyehi saṁvaṇṇitaṁ aṭṭhakathaṁ nissāya vaṇṇayissaṁ, na attanoyeva",
  "tika-vin01t10:106_8": "balaṁ nissāyāti vuttaṁ hoti.",
  "tika-vin01t10:107_0": "Atha ‘‘porāṇaṭṭhakathāsu vijjamānāsu puna vinayasaṁvaṇṇanāya kiṁ payojana’’nti yo",
  "tika-vin01t10:107_1": "vadeyya, tassa porāṇaṭṭhakathāya anūnabhāvaṁ attano ca saṁvaṇṇanāya payojanaṁ dassento",
  "tika-vin01t10:107_2": "‘‘kāmañcā’’tiādimāha. Kāmanti ekantena, yathicchakaṁ vā, sabbasoti vuttaṁ hoti, tassa",
  "tika-vin01t10:107_3": "‘‘saṁvaṇṇito’’ti iminā sambandho. Kāmaṁ saṁvaṇṇitoyeva, no na saṁvaṇṇitoti attho.",
  "tika-vin01t10:107_4": "Kehi pana so vinayo saṁvaṇṇitoti āha ‘‘pubbācariyāsabhehī’’ti. Mahākassapattherādayo",
  "tika-vin01t10:107_5": "pubbācariyā eva akampiyaṭṭhena uttamaṭṭhena ca āsabhā, tehi pubbācariyāsabhehīti",
  "tika-vin01t10:107_6": "vuttaṁ hoti. Kīdisā panete pubbācariyāti āha ‘‘ñāṇambū’’tiādi. Aggamaggañāṇasaṅkhātena",
  "tika-vin01t10:107_7": "ambunā salilena niddhotāni nissesato āyatiṁ anuppattidhammatāpādanena dhotāni vikkhālitāni",
  "tika-vin01t10:107_8": "visodhitāni rāgādīni tīṇi malāni kāmāsavādayo ca cattāro āsavā yehi te ñāṇambuniddhātamalāsavā,",
  "tika-vin01t10:107_9": "tehīti attho. Iminā ca na kevalaṁ etesu ācariyabhāvoyeva, atha kho rāgādimalarahitā",
  "tika-vin01t10:107_10": "khīṇāsavā visuddhasattā eteti dasseti.",
  "tika-vin01t10:108_0": "Khīṇāsavabhāvepi na ete sukkhavipassakā, atha kho evarūpehipi ānubhāvehi samannāgatāti",
  "tika-vin01t10:108_1": "dassento āha ‘‘visuddhavijjāpaṭisambhidehī’’ti. Visuddhā accantaparisuddhā vijjā",
  "tika-vin01t10:108_2": "catasso ca paṭisambhidā yesaṁ te visuddhavijjāpaṭisambhidā, tehi. Ekadesena paṭisambhidaṁ",
  "tika-vin01t10:108_3": "appattānaṁ ariyānameva abhāvato etehi adhigatapaṭisambhidā paṭutaraladdhappabhedāti",
  "tika-vin01t10:108_4": "dassetuṁ visuddhaggahaṇaṁ kataṁ. Vijjāti tisso vijjā, aṭṭha vijjā vā. Tattha dibbacakkhuñāṇaṁ",
  "tika-vin01t10:108_5": "pubbenivāsañāṇaṁ āsavakkhayañāṇañcāti imā tisso vijjā. Aṭṭha vijjā pana –",
  "tika-vin01t10:109": "‘‘Vipassanāñāṇamanomayiddhi ,",
  "tika-vin01t10:110": "Iddhippabhedopi ca dibbasotaṁ;",
  "tika-vin01t10:111": "Parassa cetopariyāyañāṇaṁ,",
  "tika-vin01t10:112": "Pubbenivāsānugatañca ñāṇaṁ;",
  "tika-vin01t10:113": "Dibbañca cakkhāsavasaṅkhayo ca,",
  "tika-vin01t10:114": "Etāni ñāṇāni idhaṭṭha vijjā’’ti. –",
  "tika-vin01t10:115_0": "Evaṁ vipassanāñāṇamanomayiddhīhi saddhiṁ pariggahitā cha abhiññāyeva. Atthapaṭisambhidā",
  "tika-vin01t10:115_1": "dhammapaṭisambhidā niruttipaṭisambhidā paṭibhānapaṭisambhidāti catasso paṭisambhidā.",
  "tika-vin01t10:115_2": "Tattha saṅkhepato hetuphale ñāṇaṁ atthapaṭisambhidā, hetumhi ñāṇaṁ dhammapaṭisambhidā,",
  "tika-vin01t10:115_3": "hetuhetuphalānurūpaṁ vohāresu ñāṇaṁ niruttipaṭisambhidā, idaṁ ñāṇaṁ imamatthaṁ jotayatīti",
  "tika-vin01t10:115_4": "iminā ākārena heṭṭhā vuttesu tīsu ñāṇesu pavattañāṇaṁ paṭibhānapaṭisambhidā. Etāsaṁ",
  "tika-vin01t10:115_5": "pana vitthārakathā atipapañcabhāvato idha na vuccati. Paṭisambhidāppattānaṁ saddhammesu",
  "tika-vin01t10:115_6": "chekabhāvato āha ‘‘saddhammasaṁvaṇṇanakovidehī’’ti. ‘‘Paṭisambhidāppattānampi dhammesu",
  "tika-vin01t10:115_7": "abhiyogavasena viseso hotīti laddhapaṭisambhidāsu sātisayataṁ dassetuṁ āhā’’tipi",
  "tika-vin01t10:115_8": "vadanti. Saddhammasaṁvaṇṇanakovidehīti piṭakattayasaṅkhātassa saddhammassa saṁvaṇṇane",
  "tika-vin01t10:115_9": "sabbaso atthappakāsane kovidehi chekehi, kusalehīti attho.",
  "tika-vin01t10:116_0": "Kilesajālaṁ parikkhārabāhullaṁ vā saṁlikhati tanuṁ karotīti sallekho. Idha pana khīṇāsavādhikārattā",
  "tika-vin01t10:116_1": "parikkhārabāhullassa sallikhanavaseneva attho gahetabbo, tatoyeva ca gaṇṭhipade ‘‘sallekhiye",
  "tika-vin01t10:116_2": "parimitaparikkhāravuttiyā’’ti attho vutto. Sallekhassa bhāvo sallekhiyaṁ, tasmiṁ",
  "tika-vin01t10:116_3": "sallekhiye, sallekhapaṭipattiyanti vuttaṁ hoti. Nosulabhūpamehīti asulabhūpamehi",
  "tika-vin01t10:116_4": "sallekhapaṭipattiyā asukasadisāti tesaṁ upamāya anucchavikapuggalānaṁ dullabhattā",
  "tika-vin01t10:116_5": "natthi sulabhā upamā etesanti nosulabhūpamā. Mahāvihārassāti cittalapabbataabhayagirisesanikāyadvayaṁ",
  "tika-vin01t10:116_6": "paṭikkhipati. Dhajūpamehīti rathassa sañjānanahetukaṁ rathe baddhadhajaṁ viya ajānantānaṁ",
  "tika-vin01t10:116_7": "‘‘asukehi ca asukehi ca therehi nivāsito mahāvihāro nāmā’’ti evaṁ mahāvihārassa sañjānanahetuttā",
  "tika-vin01t10:116_8": "mahāvihārassa dhajūpamehi. Saṁvaṇṇitoti sammā anūnaṁ katvā vaṇṇito. Saṁvaṇṇito ayaṁ",
  "tika-vin01t10:116_9": "vinayoti padacchedo kātabbo. Cittehi nayehīti anekappabhedanayattā vicittehi nayehi.",
  "tika-vin01t10:116_10": "Sambuddhavaranvayehīti sabbaññubuddhavaraṁ anugatehi, bhagavato adhippāyānugatehi",
  "tika-vin01t10:116_11": "nayehīti vuttaṁ hoti. Atha vā buddhavaraṁ anugatehi pubbācariyāsabhehīti sambandho kātabbo.",
  "tika-vin01t10:117_0": "Evaṁ porāṇaṭṭhakathāya anūnabhāvaṁ dassetvā idāni attano saṁvaṇṇanāya payojanavisesaṁ",
  "tika-vin01t10:117_1": "dassetuṁ ‘‘saṁvaṇṇanā’’tiādimāha. Idaṁ vuttaṁ hoti – kiñcāpi pubbācariyāsabhehi yathāvuttaguṇavisiṭṭhehi",
  "tika-vin01t10:117_2": "ayaṁ vinayo sabbaso vaṇṇito, tathāpi tesaṁ esā saṁvaṇṇanā sīhaḷadīpavāsīnaṁ bhāsāya",
  "tika-vin01t10:117_3": "saṅkhatattā racitattā dīpantare bhikkhujanassa sīhaḷadīpato aññadīpavāsino bhikkhugaṇassa",
  "tika-vin01t10:117_4": "kiñci atthaṁ payojanaṁ yasmā nābhisambhuṇāti na sampādeti na sādheti, tasmā imaṁ",
  "tika-vin01t10:117_5": "saṁvaṇṇanaṁ pāḷinayānurūpaṁ katvā buddhasirittherena ajjhiṭṭho idāni samārabhissanti.",
  "tika-vin01t10:117_6": "Tattha saṁvaṇṇiyati attho etāyāti saṁvaṇṇanā, aṭṭhakathā. Sā pana dhammasaṅgāhakattherehi",
  "tika-vin01t10:117_7": "paṭhamaṁ tīṇi piṭakāni saṅgāyitvā tassa atthavaṇṇanānurūpeneva vācanāmaggaṁ āropitattā",
  "tika-vin01t10:117_8": "tisso saṅgītiyo āruḷhoyeva buddhavacanassa atthasaṁvaṇṇanābhūto kathāmaggo. Soyeva",
  "tika-vin01t10:117_9": "ca mahāmahindattherena tambapaṇṇidīpaṁ ābhato, pacchā tambapaṇṇiyehi mahātherehi",
  "tika-vin01t10:117_10": "nikāyantaraladdhīhi saṅkarapariharaṇatthaṁ sīhaḷabhāsāya ṭhapito. Tenāha ‘‘sīhaḷadīpakenā’’tiādi.",
  "tika-vin01t10:117_11": "Sīhassa lānato gahaṇato sīhaḷo, sīhakumāro. Taṁvaṁsajātatāya tambapaṇṇidīpe khattiyānaṁ",
  "tika-vin01t10:117_12": "tesaṁ nivāsatāya tambapaṇṇidīpassapi sīhaḷabhāvo veditabbo, tasmiṁ sīhaḷadīpe bhūtattā",
  "tika-vin01t10:117_13": "sīhaḷadīpakena vākyena vacanena, sīhaḷabhāsāyāti vuttaṁ hoti.",
  "tika-vin01t10:118_0": "Pāḷinayānurūpanti pāḷinayassa anurūpaṁ katvā, māgadhabhāsāya parivattitvāti vuttaṁ",
  "tika-vin01t10:118_1": "hoti . Ajjhesananti garuṭṭhāniyaṁ payirupāsitvā garutaraṁ payojanaṁ uddissa abhipatthanā",
  "tika-vin01t10:118_2": "ajjhesanā, taṁ ajjhesanaṁ, āyācananti attho. Tassa ‘‘samanussaranto’’ti iminā sambandho.",
  "tika-vin01t10:118_3": "Kassa ajjhesananti āha ‘‘buddhasirivhayassa therassā’’ti. Buddhasirīti avhayo nāmaṁ",
  "tika-vin01t10:118_4": "yassa soyaṁ buddhasirivhayo, tassa, itthannāmassa therassa ajjhesanaṁ sammā ādarena",
  "tika-vin01t10:118_5": "samanussaranto hadaye ṭhapentoti attho.",
  "tika-vin01t10:119_0": "Idāni attano saṁvaṇṇanāya karaṇappakāraṁ dassento ‘‘saṁvaṇṇanaṁ tañcā’’tiādimāha.",
  "tika-vin01t10:119_1": "Tattha tañca idāni vuccamānaṁ saṁvaṇṇanaṁ samārabhanto sakalāyapi mahāaṭṭhakathāya",
  "tika-vin01t10:119_2": "idha gahetabbato mahāaṭṭhakathaṁ tassā idāni vuccamānāya saṁvaṇṇanāya sarīraṁ katvā",
  "tika-vin01t10:119_3": "mahāpaccariyaṁ yo vinicchayo vutto, tatheva kurundīnāmādīsu vissutāsu aṭṭhakathāsu",
  "tika-vin01t10:119_4": "yo vinicchayo vutto, tatopi vinicchayato yuttamatthaṁ apariccajanto antogadhattheravādaṁ",
  "tika-vin01t10:119_5": "katvā saṁvaṇṇanaṁ samārabhissanti padatthasambandho veditabbo. Ettha ca attho kathiyati",
  "tika-vin01t10:119_6": "etāyāti atthakathā, sāyeva aṭṭhakathā tthakārassa ṭṭhakāraṁ katvā ‘‘dukkhassa pīḷanaṭṭho’’tiādīsu",
  "tika-vin01t10:119_7": "(paṭi. ma. 1.17; 2.8) viya. Mahāpaccariyanti ettha paccarīti uḷumpaṁ vuccati, tasmiṁ",
  "tika-vin01t10:119_8": "nisīditvā katattā tameva nāmaṁ jātaṁ. Kurundivallivihāro nāma atthi, tattha katattā",
  "tika-vin01t10:119_9": "kurundīti nāmaṁ jātanti vadanti. Ādisaddena andhakaṭṭhakathaṁ saṅkhepaṭṭhakathañca",
  "tika-vin01t10:119_10": "saṅgaṇhāti. Vissutāsūti sabbattha patthaṭāsu, pākaṭāsūti vuttaṁ hoti.",
  "tika-vin01t10:120_0": "Yuttamatthanti ettha tāva majjhimagaṇṭhipade cūḷagaṇṭhipade ca idaṁ vuttaṁ ‘‘yuttamatthanti",
  "tika-vin01t10:120_1": "saṁvaṇṇetabbaṭṭhānassa yuttamatthaṁ, na pana tattha ayuttampi atthīti vuttaṁ hotī’’ti.",
  "tika-vin01t10:120_2": "Mahāgaṇṭhipade panettha na kiñci vuttaṁ. Kenaci pana ‘‘mahāaṭṭhakathānayena vinayayuttiyā",
  "tika-vin01t10:120_3": "vā yuttamattha’’nti vuttaṁ, taṁ yuttaṁ viya dissati mahāpaccariādīsupi katthaci ayuttassāpi",
  "tika-vin01t10:120_4": "atthassa upari vibhāvanato. ‘‘Aṭṭhakathaṁyeva gahetvā saṁvaṇṇanaṁ karissāmī’’ti vutte",
  "tika-vin01t10:120_5": "aṭṭhakathāsu vuttattheravādānaṁ bāhirabhāvo siyāti tepi antokattukāmo ‘‘antogadhatheravāda’’nti",
  "tika-vin01t10:120_6": "āha, theravādepi antokatvāti vuttaṁ hoti. Saṁvaṇṇananti aparakālakiriyāya kammaniddeso.",
  "tika-vin01t10:120_7": "Pubbe vuttaṁ tu ‘‘saṁvaṇṇana’’nti vacanaṁ tattheva ‘‘samārabhanto’’ti pubbakālakiriyāya",
  "tika-vin01t10:120_8": "kammabhāvena yojetabbaṁ. Sammāti vattabbe gāthābandhavasena rassabhāvo katoti veditabbo.",
  "tika-vin01t10:121_0": "Evaṁ karaṇappakāraṁ dassetvā idāni sotūhi paṭipajjitabbavidhiṁ dassento ‘‘taṁ me’’tiādimāha.",
  "tika-vin01t10:121_1": "Idaṁ vuttaṁ hoti – idāni vuccamānaṁ taṁ mama saṁvaṇṇanaṁ dhammapadīpassa tathāgatassa",
  "tika-vin01t10:121_2": "dhammaṁ sāsanadhammaṁ pāḷidhammaṁ vā sakkaccaṁ paṭimānayantā pūjentā thirehi sīlakkhandhādīhi",
  "tika-vin01t10:121_3": "samannāgatattā therā, acirapabbajitattā navā, tesaṁ majjhe bhavattā majjhimā ca bhikkhū",
  "tika-vin01t10:121_4": "pasannacittā yathāvuttanayena sappayojanattā upari vakkhamānavidhinā pamāṇattā ca",
  "tika-vin01t10:121_5": "saddahitvā pītisomanassayuttacittā issāpakatā ahutvā nisāmentu suṇantūti. Tattha",
  "tika-vin01t10:121_6": "dhammappadīpassāti dhammoyeva sattasantānesu mohandhakāravidhamanato padīpasadisattā",
  "tika-vin01t10:121_7": "padīpo assāti dhammapadīpo, bhagavā. Tassa dhammapadīpassa.",
  "tika-vin01t10:122_0": "Idāni attano saṁvaṇṇanāya āgamavisuddhiṁ dassetvā pamāṇabhāvaṁ dassento ‘‘buddhenā’’tiādimāha.",
  "tika-vin01t10:122_1": "Yatheva buddhena yo dhammo ca vinayo ca vutto, so tassa buddhassa yehi puttehi dhammasenāpatiādīhi",
  "tika-vin01t10:122_2": "tatheva ñāto, tesaṁ buddhaputtānaṁ matimaccajantā sīhaḷaṭṭhakathācariyā yasmā pure",
  "tika-vin01t10:122_3": "aṭṭhakathā akaṁsūti ayamettha sambandho. Tattha dhammoti suttābhidhamme saṅgaṇhāti,",
  "tika-vin01t10:122_4": "vinayoti sakalaṁ vinayapiṭakaṁ. Ettāvatā ca sabbampi buddhavacanaṁ niddiṭṭhaṁ hoti.",
  "tika-vin01t10:122_5": "Sakalañhi buddhavacanaṁ dhammavinayavasena duvidhaṁ hoti. Vuttoti pāḷito ca atthato",
  "tika-vin01t10:122_6": "ca buddhena bhagavatā vutto. Na hi bhagavatā abyākataṁ nāma tantipadaṁ atthi, sabbesaṁyeva",
  "tika-vin01t10:122_7": "attho kathito, tasmā sammāsambuddheneva tiṇṇaṁ piṭakānaṁ atthavaṇṇanākkamopi bhāsitoti",
  "tika-vin01t10:122_8": "daṭṭhabbaṁ. Tattha tattha bhagavatā pavattitā pakiṇṇakadesanāyeva hi aṭṭhakathā.",
  "tika-vin01t10:122_9": "Tatheva ñātoti yatheva buddhena vutto, tatheva ekapadampi ekakkharampi avināsetvā",
  "tika-vin01t10:122_10": "adhippāyañca avikopetvā ñāto viditoti attho. Tesaṁ matimaccajantāti tesaṁ buddhaputtānaṁ",
  "tika-vin01t10:122_11": "adhippāyaṁ apariccajantā. Aṭṭhakathā akaṁsūti aṭṭhakathāyo akaṁsu. Katthaci ‘‘aṭṭhakathāmakaṁsū’’ti",
  "tika-vin01t10:122_12": "pāṭho dissati, tatthāpi soyevattho, ma-kāro pana padasandhivasena āgatoti daṭṭhabbo.",
  "tika-vin01t10:122_13": "‘‘Aṭṭhakathā’’ti bahuvacananiddesena mahāpaccariyādikaṁ saṅgaṇhāti.",
  "tika-vin01t10:123_0": "Tasmāti yasmā tesaṁ buddhaputtānaṁ adhippāyaṁ avikopetvā pure aṭṭhakathā akaṁsu,",
  "tika-vin01t10:123_1": "tasmāti attho. Hīti nipātamattaṁ hetuatthassa ‘‘tasmā’’ti imināyeva pakāsitattā.",
  "tika-vin01t10:123_2": "Yadi aṭṭhakathāsu vuttaṁ sabbampi pamāṇaṁ, evaṁ sati tattha pamādalekhāpi pamāṇaṁ",
  "tika-vin01t10:123_3": "siyāti āha ‘‘vajjayitvāna pamādalekha’’nti. Tattha pamādalekhanti aparabhāge potthakāruḷhakāle",
  "tika-vin01t10:123_4": "pamajjitvā likhanavasena pavattaṁ pamādapāṭhaṁ. Idaṁ vuttaṁ hoti – pamādena satiṁ",
  "tika-vin01t10:123_5": "apaccupaṭṭhapetvā adinnādānassa pubbapayoge ‘‘saccepi alikepi dukkaṭa’’nti vuttavacanasadisaṁ",
  "tika-vin01t10:123_6": "yaṁ likhitaṁ, taṁ vajjayitvā apanetvā sabbaṁ pamāṇanti. Vakkhati hi tattha –",
  "tika-vin01t10:124_0": "‘‘Mahāaṭṭhakathāyaṁ pana saccepi alikepi dukkaṭameva vuttaṁ, taṁ pamādalikhitanti",
  "tika-vin01t10:124_1": "veditabbaṁ. Na hi adinnādānassa pubbapayoge pācittiyaṭṭhāne dukkaṭaṁ nāma atthī’’ti",
  "tika-vin01t10:124_2": "(pārā. aṭṭha. 1.94).",
  "tika-vin01t10:125_0": "Kesaṁ pamāṇanti āha ‘‘sikkhāsu sagāravānaṁ idha paṇḍitāna’’nti. Idhāti imasmiṁ sāsane.",
  "tika-vin01t10:125_1": "Puna ‘‘yasmā’’ti vacanassa ko sambandhoti ce? Ettha tāva mahāgaṇṭhipade gaṇṭhipade",
  "tika-vin01t10:125_2": "ca na kiñci vuttaṁ, majjhimagaṇṭhipade pana cūḷagaṇṭhipade ca idaṁ vuttaṁ ‘‘yasmā",
  "tika-vin01t10:125_3": "pamāṇaṁ, tasmā nisāmentu pasannacittā’’ti. Evamassa sambandho daṭṭhabbo. Yasmā aṭṭhakathāsu",
  "tika-vin01t10:125_4": "vuttaṁ pamāṇaṁ, tasmā idha vuttampi pamāṇamevāti pāṭhasesaṁ katvā vajirabuddhitthero",
  "tika-vin01t10:125_5": "vadati. Tattha idhāti imissā samantapāsādikāyāti attho gahetabbo.",
  "tika-vin01t10:126_0": "Tattha ‘‘yasmā’’ti vacanassa paṭhamaṁ vuttasambandhavasena aṭṭhakathāsu vuttaṁ sabbampi",
  "tika-vin01t10:126_1": "pamāṇanti sādhitattā idāni vuccamānāpi saṁvaṇṇanā kevalaṁ vacanamatteneva bhinnā,",
  "tika-vin01t10:126_2": "atthato pana aṭṭhakathāyevāti dassetuṁ ‘‘tato ca bhāsantaramevā’’tiādimāha. Pacchā",
  "tika-vin01t10:126_3": "vuttasambandhavasena pana idha vuttampi kasmā pamāṇanti ce? Yasmā vacanamattaṁ ṭhapetvā",
  "tika-vin01t10:126_4": "esāpi aṭṭhakathāyeva, tasmā pamāṇanti dassetuṁ ‘‘tato ca bhāsantaramevā’’tiādimāha.",
  "tika-vin01t10:126_5": "Evamākulaṁ dubbiññeyyasabhāvañca katvā gaṇṭhipadesu sambandho dassito, anākulavacano",
  "tika-vin01t10:126_6": "ca bhadantabuddhaghosācariyo. Na hi so evamākulaṁ katvā vattumarahati, tasmā yathādhippetamatthamanākulaṁ",
  "tika-vin01t10:126_7": "suviññeyyañca katvā yathāṭhitassa sambandhavaseneva dassayissāma. Kathaṁ? Yasmā aṭṭhakathāsu",
  "tika-vin01t10:126_8": "vuttaṁ pamāṇaṁ, tasmā sakkaccaṁ anusikkhitabbāti evamettha sambandho daṭṭhabbo. Yadi",
  "tika-vin01t10:126_9": "nāma aṭṭhakathāsu vuttaṁ pamāṇaṁ, ayaṁ pana idāni vuccamānā kasmā sakkaccaṁ anusikkhitabbāti",
  "tika-vin01t10:126_10": "āha ‘‘tato ca bhāsantarameva hitvā’’tiādi. Idaṁ vuttaṁ hoti – yasmā aṭṭhakathāsu",
  "tika-vin01t10:126_11": "vuttaṁ pamāṇaṁ, yasmā ca ayaṁ saṁvaṇṇanāpi bhāsantarapariccāgādimattavisiṭṭhā, atthato",
  "tika-vin01t10:126_12": "pana abhinnāva, tatoyeva ca pamāṇabhūtā hessati, tasmā sakkaccaṁ ādaraṁ katvā anusikkhitabbāti.",
  "tika-vin01t10:126_13": "Tathā hi porāṇaṭṭhakathānaṁ pamāṇabhāvo, imissā ca saṁvaṇṇanāya bhāsantarapariccāgādimattavisiṭṭhāya",
  "tika-vin01t10:126_14": "atthato tato abhinnabhāvoti ubhayampetaṁ sakkaccaṁ anusikkhitabbabhāvahetūti daṭṭhabbaṁ.",
  "tika-vin01t10:126_15": "Na hi kevalaṁ porāṇaṭṭhakathānaṁ satipi pamāṇabhāve ayaṁ saṁvaṇṇanā tato bhinnā atthato",
  "tika-vin01t10:126_16": "aññāyeva ca sakkaccaṁ anusikkhitabbāti vattumarahati, nāpi imissā saṁvaṇṇanāya tatoabhinnabhāvepi",
  "tika-vin01t10:126_17": "porāṇaṭṭhakathānaṁ asati pamāṇabhāve ayaṁ saṁvaṇṇanā sakkaccaṁ anusikkhitabbāti vattuṁ",
  "tika-vin01t10:126_18": "yuttarūpā hoti, tasmā yathāvuttanayena ubhayampetaṁ sakkaccaṁ anusikkhitabbabhāvahetūti daṭṭhabbaṁ.",
  "tika-vin01t10:127_0": "Tatoti aṭṭhakathāto. Bhāsantarameva hitvāti kañcukasadisaṁ sīhaḷabhāsaṁ apanetvā.",
  "tika-vin01t10:127_1": "Vitthāramaggañca samāsayitvāti porāṇaṭṭhakathāsu upari vuccamānampi ānetvā tattha",
  "tika-vin01t10:127_2": "tattha papañcitaṁ ‘‘ñatticatutthena kammena akuppena ṭhānārahena upasampannoti bhikkhū’’ti",
  "tika-vin01t10:127_3": "(pārā. 45) ettha apalokanādīnaṁ catunnampi kammānaṁ vitthārakathā viya tādisaṁ vitthāramaggaṁ",
  "tika-vin01t10:127_4": "saṅkhipitvā vaṇṇayissāmāti adhippāyo. Tathā hi vakkhati –",
  "tika-vin01t10:128_0": "‘‘Ettha ca ñatticatutthakammaṁ ekameva āgataṁ, imasmiṁ pana ṭhāne ṭhatvā cattāri",
  "tika-vin01t10:128_1": "saṅghakammāni nīharitvā vitthārato kathetabbānīti sabbaaṭṭhakathāsu vuttaṁ, tāni",
  "tika-vin01t10:128_2": "ca ‘apalokanakammaṁ ñattikammaṁ ñattidutiyakammaṁ ñatticatutthakamma’nti paṭipāṭiyā",
  "tika-vin01t10:128_3": "ṭhapetvā vitthārena khandhakato parivārāvasāne kammavibhaṅgato ca pāḷiṁ āharitvā",
  "tika-vin01t10:128_4": "kathitāni. Tāni mayaṁ parivārāvasāne kammavibhaṅgeyeva vaṇṇayissāma. Evañhi sati",
  "tika-vin01t10:128_5": "paṭhamapārājikavaṇṇanā ca na bhāriyā bhavissati, yathāṭhitāya ca pāḷiyā vaṇṇanā suviññeyyā",
  "tika-vin01t10:128_6": "bhavissati, tāni ca ṭhānāni asuññāni bhavissanti, tasmā anupadavaṇṇanameva karomā’’ti",
  "tika-vin01t10:128_7": "(pārā. aṭṭha. 1.45 bhikkhupadabhājanīyavaṇṇanā).",
  "tika-vin01t10:129_0": "Vinicchayaṁsabbamasesayitvāti taṁtaṁaṭṭhakathāsu vuttaṁ sabbampi vinicchayaṁ asesayitvā",
  "tika-vin01t10:129_1": "sesaṁ akatvā, kiñcimattampi apariccajitvāti vuttaṁ hoti. Vaṇṇituṁ yuttarūpaṁ hutvā",
  "tika-vin01t10:129_2": "anukkamena āgataṁ pāḷiṁ apariccajitvā saṁvaṇṇanato sīhaḷaṭṭhakathāsu ayuttaṭṭhāne",
  "tika-vin01t10:129_3": "vaṇṇitaṁ yathāṭhāneyeva saṁvaṇṇanato ca vuttaṁ ‘‘tantikkamaṁ kiñci avokkamitvā’’ti,",
  "tika-vin01t10:129_4": "kiñci pāḷikkamaṁ anatikkamitvā anukkameneva vaṇṇayissāmāti adhippāyo.",
  "tika-vin01t10:130_0": "Suttantikānaṁ vacanānamatthanti suttantapāḷiyaṁ āgatānampi vacanānamatthaṁ. Sīhaḷaṭṭhakathāsu",
  "tika-vin01t10:130_1": "‘‘suttantikānaṁ bhāro’’ti vatvā avuttānampi verañjakaṇḍādīsu jhānakathāānāpānassatisamaādhiādīnaṁ",
  "tika-vin01t10:130_2": "suttantavacanānamatthaṁ taṁtaṁsuttānurūpaṁ sabbaso paridīpayissāmīti adhippāyo. Hessatīti",
  "tika-vin01t10:130_3": "bhavissati, kariyissatīti vā attho. Ettha ca paṭhamasmiṁ atthavikappe bhāsantarapariccāgādikaṁ",
  "tika-vin01t10:130_4": "catubbidhaṁ kiccaṁ nipphādetvā suttantikānaṁ vacanānamatthaṁ paridīpayantī ayaṁ vaṇṇanā",
  "tika-vin01t10:130_5": "bhavissatīti vaṇṇanāya vasena samānakattukatā veditabbā. Pacchimasmiṁ atthavikappe",
  "tika-vin01t10:130_6": "pana heṭṭhāvuttabhāsantarapariccāgādiṁ katvā suttantikānaṁ vacanānamatthaṁ paridīpayantī",
  "tika-vin01t10:130_7": "ayaṁ vaṇṇanā amhehi kariyissatīti evaṁ ācariyavasena samānakattukatā veditabbā. Vaṇṇanāpīti",
  "tika-vin01t10:130_8": "ettha apisaddaṁ gahetvā ‘‘tasmāpi sakkaccaṁ anusikkhitabbāti yojetabba’’nti cūḷagaṇṭhipade",
  "tika-vin01t10:130_9": "vuttaṁ. Tattha pubbe vuttappayojanavisesaṁ pamāṇabhāvañca sampiṇḍetīti adhippāyo.",
  "tika-vin01t10:130_10": "Majjhimagaṇṭhipade pana ‘‘tasmā sakkaccaṁ anusikkhitabbāpī’’ti sambandho vutto. Ettha",
  "tika-vin01t10:130_11": "pana na kevalaṁ ayaṁ vaṇṇanā hessati, atha kho anusikkhitabbāpīti imamatthaṁ sampiṇḍetīti",
  "tika-vin01t10:130_12": "adhippāyo. Etthāpi yathāṭhitavaseneva apisaddassa attho gahetabboti amhākaṁ khanti.",
  "tika-vin01t10:130_13": "Idaṁ vuttaṁ hoti – yasmā aṭṭhakathāsu vuttaṁ pamāṇaṁ, yasmā ca ayaṁ vaṇṇanāpi tato",
  "tika-vin01t10:130_14": "abhinnattā pamāṇabhūtāyeva hessati, tasmā sakkaccaṁ anusikkhitabbāti.",
  "tika-vin01t10:131": "Ganthārambhakathāvaṇṇanā niṭṭhitā.",
  "tika-vin01t10:132": "Bāhiranidānakathā",
  "tika-vin01t10:133_0": "Idāni ‘‘taṁ vaṇṇayissaṁ vinaya’’nti paṭiññātattā yathāpaṭiññātavinayasaṁvaṇṇanaṁ",
  "tika-vin01t10:133_1": "kattukāmo saṁvaravinayapahānavinayādivasena vinayassa bahuvidhattā idha saṁvaṇṇetabbabhāvena",
  "tika-vin01t10:133_2": "adhippeto tāva vinayo vavatthapetabboti dassento āha ‘‘tatthā’’tiādi. Tattha tatthāti",
  "tika-vin01t10:133_3": "tāsu gāthāsu. Tāva-saddo paṭhamanti imasmiṁ atthe daṭṭhabbo. Tena paṭhamaṁ vinayaṁ",
  "tika-vin01t10:133_4": "vavatthapetvā pacchā tassa vaṇṇanaṁ karissāmīti dīpeti. Vavatthapetabboti niyametabbo.",
  "tika-vin01t10:133_5": "Tenetaṁ vuccatīti yasmā vavatthapetabbo, tena hetunā etaṁ ‘‘vinayo nāmā’’tiādikaṁ",
  "tika-vin01t10:133_6": "niyāmakavacanaṁ vuccatīti attho. Assāti vinayassa. Mātikāti uddeso. So hi niddesapadānaṁ",
  "tika-vin01t10:133_7": "jananīṭhāne ṭhitattā mātā viyāti mātikāti vuccati.",
  "tika-vin01t10:134_0": "Idāni vaṇṇetabbamatthaṁ mātikaṁ ṭhapetvā dassento āha ‘‘vuttaṁ yenā’’tiādi. Idaṁ",
  "tika-vin01t10:134_1": "vuttaṁ hoti – etaṁ ‘‘tena samayena buddho bhagavā verañjāyaṁ viharatī’’tiādinidānavacanapaṭimaṇḍitaṁ",
  "tika-vin01t10:134_2": "vinayapiṭakaṁ yena puggalena vuttaṁ, yasmiṁ kāle vuttaṁ, yasmā kāraṇā vuttaṁ, yena",
  "tika-vin01t10:134_3": "dhāritaṁ, yena ca ābhataṁ, yesu patiṭṭhitaṁ, etaṁ yathāvuttavidhānaṁ vatvā tato ‘‘tena",
  "tika-vin01t10:134_4": "samayenā’’tiādipāṭhassa atthaṁ anekappakārato dassayanto vinayassa atthavaṇṇanaṁ",
  "tika-vin01t10:134_5": "karissāmīti. Ettha ca ‘‘vuttaṁ yena yadā yasmā’’ti idaṁ vacanaṁ ‘‘tena samayena buddho",
  "tika-vin01t10:134_6": "bhagavā’’tiādinidānavacanamattaṁ apekkhitvā vattukāmopi visuṁ avatvā ‘‘nidānena ādikalyāṇaṁ,",
  "tika-vin01t10:134_7": "‘idamavocā’ti nigamanena pariyosānakalyāṇa’’nti ca vacanato nidānanigamanānipi satthudesanāya",
  "tika-vin01t10:134_8": "anuvidhānattā tadantogadhānevāti nidānassapi vinayapāḷiyaṁyeva antogadhattā ‘‘vuttaṁ",
  "tika-vin01t10:134_9": "yena yadā yasmā’’ti idampi vinayapiṭakasambandhaṁyeva katvā mātikaṁ ṭhapesi. Mātikāya",
  "tika-vin01t10:134_10": "hi ‘‘eta’’nti vuttaṁ vinayapiṭakaṁyeva sāmaññato sabbattha sambandhamupagacchati.",
  "tika-vin01t10:135_0": "Idāni pana taṁ visuṁ nīharitvā dassento ‘‘tattha vuttaṁ yenā’’tiādimāha. Tattha tatthāti",
  "tika-vin01t10:135_1": "tesu mātikāpadesu. Atha kasmā idameva vacanaṁ sandhāya vuttanti āha ‘‘idañhī’’tiādi.",
  "tika-vin01t10:135_2": "Idanti ‘‘tena samayena buddho bhagavā’’tiādivacanaṁ . Hi-saddo yasmāti atthe daṭṭhabbo,",
  "tika-vin01t10:135_3": "yasmā buddhassa bhagavato attapaccakkhavacanaṁ na hoti, tasmāti vuttaṁ hoti. Attapaccakkhavacanaṁ",
  "tika-vin01t10:135_4": "na hotīti attano paccakkhaṁ katvā vuttavacanaṁ na hoti, bhagavatā vuttavacanaṁ na",
  "tika-vin01t10:135_5": "hotīti adhippāyo. ‘‘Attapaccakkhavacanaṁ na hotīti āhacca bhāsitaṁ na hotīti adhippāyo’’ti",
  "tika-vin01t10:135_6": "kenaci vuttaṁ. Gaṇṭhipade pana ‘‘attapaccakkhavacanaṁ na hotīti attano dharamānakāle",
  "tika-vin01t10:135_7": "vuttavacanaṁ na hotī’’ti likhitaṁ. Tadubhayampi atthato samānameva. Idāni pañhakaraṇaṁ",
  "tika-vin01t10:135_8": "vatvā anukkamena yathāvuttapañhavissajjanaṁ karonto ‘‘āyasmatā’’tiādimāha. Iminā",
  "tika-vin01t10:135_9": "puggalaṁ niyameti, ‘‘tañcā’’tiādinā kālaṁ niyameti. Tañca upālittherena vuttavacanaṁ",
  "tika-vin01t10:135_10": "kālato paṭhamamahāsaṅgītikāle vuttanti attho.",
  "tika-vin01t10:136": "Paṭhamamahāsaṅgītikathāvaṇṇanā",
  "tika-vin01t10:137_0": "Idāni taṁ paṭhamamahāsaṅgītiṁ dassetukāmo tassā tantiāruḷhāya idha vacane kāraṇaṁ",
  "tika-vin01t10:137_1": "dassento ‘‘paṭhamamahāsaṅgīti nāma cesā…pe… veditabbā’’ti āha. Paṭhamamahāsaṅgīti",
  "tika-vin01t10:137_2": "nāma cesāti ca-saddo īdisesu ṭhānesu vattabbasampiṇḍanattho, tañca paṭhamamahāsaṅgītikāle",
  "tika-vin01t10:137_3": "vuttaṁ, esā ca paṭhamamahāsaṅgīti evaṁ veditabbāti vuttaṁ hoti. Upaññāsattho vā ca-saddo.",
  "tika-vin01t10:137_4": "Upaññāsoti ca vākyārambho vuccati. Esā hi ganthakārānaṁ pakati, yadidaṁ kiñci vatvā",
  "tika-vin01t10:137_5": "puna paraṁ vattumārabhantānaṁ casaddappayogo. Yaṁ pana kenaci vuttaṁ ‘‘paṭhamamahāsaṅgīti",
  "tika-vin01t10:137_6": "nāma cāti ettha ca-saddo atirekattho, tena aññāpi atthīti dīpetī’’ti. Tadeva tassa",
  "tika-vin01t10:137_7": "ganthakkame akovidataṁ dasseti. Na hettha casaddena atirekattho viññāyati. Yadi cettha",
  "tika-vin01t10:137_8": "etadatthoyeva ca-kāro adhippeto siyā, evaṁ sati na kattabboyeva paṭhamasaddeneva",
  "tika-vin01t10:137_9": "aññāsaṁ dutiyādisaṅgītīnampi atthibhāvassa dīpitattā. Dutiyādiṁ upādāya hi paṭhamasaddappayogo",
  "tika-vin01t10:137_10": "dīghādiṁ upādāya rassādisaddappayogo viya. Yathāpaccayaṁ tattha tattha desitattā",
  "tika-vin01t10:137_11": "paññattattā ca vippakiṇṇānaṁ dhammavinayānaṁ saṅgahetvā gāyanaṁ kathanaṁ saṅgīti.",
  "tika-vin01t10:137_12": "Etena taṁtaṁsikkhāpadānaṁ suttānañca ādipariyosānesu antarantarā ca sambandhavasena",
  "tika-vin01t10:137_13": "ṭhapitaṁ saṅgītikāravacanaṁ saṅgahitaṁ hoti. Mahāvisayattā pūjanīyattā ca mahatī",
  "tika-vin01t10:137_14": "saṅgīti mahāsaṅgīti, paṭhamā mahāsaṅgīti paṭhamamahāsaṅgīti. Nidānakosallatthanti",
  "tika-vin01t10:137_15": "nidadāti desanaṁ desakālādivasena aviditaṁ viditaṁ katvā nidassetīti nidānaṁ, tattha",
  "tika-vin01t10:137_16": "kosallaṁ nidānakosallaṁ, tadatthanti attho.",
  "tika-vin01t10:138_0": "Sattānaṁ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato",
  "tika-vin01t10:138_1": "kiriyāsu ‘‘buddho bodheyya’’nti paṭiññāya anulomanato veneyyānaṁ maggaphaluppattihetubhūtā",
  "tika-vin01t10:138_2": "kiriyā nippariyāyena buddhakiccanti āha ‘‘dhammacakkappavattanañhi ādiṁ katvā’’ti.",
  "tika-vin01t10:138_3": "Tattha saddhindriyādidhammoyeva pavattanaṭṭhena cakkanti dhammacakkaṁ. Atha vā cakkanti",
  "tika-vin01t10:138_4": "āṇā, dhammato anapetattā dhammañca taṁ cakkañcāti dhammacakkaṁ, dhammena ñāyena cakkantipi",
  "tika-vin01t10:138_5": "dhammacakkaṁ. Yathāha –",
  "tika-vin01t10:139_0": "‘‘Dhammañca pavatteti cakkañcāti dhammacakkaṁ, cakkañca pavatteti dhammañcāti dhammacakkaṁ,",
  "tika-vin01t10:139_1": "dhammena pavattetīti dhammacakkaṁ, dhammacariyāya pavattetīti dhammacakka’’ntiādi (paṭi. ma. 2.40).",
  "tika-vin01t10:140_0": "Katabuddhakicceti kataṁ pariniṭṭhāpitaṁ buddhakiccaṁ yena, tasmiṁ katabuddhakicce",
  "tika-vin01t10:140_1": "bhagavati lokanātheti sambandho. Etena buddhakattabbassa kassacipi asesitabhāvaṁ",
  "tika-vin01t10:140_2": "dasseti. Tatoyeva hi so bhagavā parinibbutoti. Nanu ca sāvakehi vinītāpi vineyyā",
  "tika-vin01t10:140_3": "bhagavatāyeva vinītā honti, tathā hi sāvakabhāsitaṁ suttaṁ buddhavacananti vuccati,",
  "tika-vin01t10:140_4": "sāvakavineyyā ca na tāva vinītāti? Nāyaṁ doso tesaṁ vinayanūpāyassa sāvakesu ṭhapitattā. Tenevāha –",
  "tika-vin01t10:141_0": "‘‘Na tāvāhaṁ pāpima parinibbāyissāmi, yāva na bhikkhū viyattā vinītā visāradā bahussutā",
  "tika-vin01t10:141_1": "āgatāgamā dhammadharā vinayadharā mātikādharā uppannaṁ parappavādaṁ sahadhammena",
  "tika-vin01t10:141_2": "suniggahitaṁ niggahetvā sappāṭihāriyaṁ dhammaṁ desessantī’’tiādi (dī. ni. 2.168).",
  "tika-vin01t10:142_0": "‘‘Kusinārāya’’ntiādinā bhagavato parinibbutadesakālavisesadassanaṁ, ‘‘aparinibbuto",
  "tika-vin01t10:142_1": "bhagavā’’ti gāhassa micchābhāvadassanatthaṁ loke jātasaṁvaḍḍhabhāvadassanatthañca.",
  "tika-vin01t10:142_2": "Tathā hi manussabhāvassa supākaṭakaraṇatthaṁ mahābodhisattā carimabhave dārapariggahādīnipi",
  "tika-vin01t10:142_3": "karontīti. Kusinārāyanti evaṁnāmake nagare. Samīpatthe cetaṁ bhummavacanaṁ. Upavattane",
  "tika-vin01t10:142_4": "mallānaṁ sālavaneti tassa nagarassa upavattanabhūtaṁ mallarājūnaṁ sālavanuyyānaṁ",
  "tika-vin01t10:142_5": "dasseti. Tattha nagaraṁ pavisitukāmā uyyānato upecca vattanti gacchanti etenāti upavattananti",
  "tika-vin01t10:142_6": "sālavanaṁ vuccati. Yathā hi anurādhapurassa thūpārāmo dakkhiṇapacchimadisāyaṁ, evaṁ",
  "tika-vin01t10:142_7": "taṁ uyyānaṁ kusinārāya dakkhiṇapacchimadisāya hoti. Yathā ca thūpārāmato dakkhiṇadvārena",
  "tika-vin01t10:142_8": "nagaraṁ pavisanamaggo pācīnamukho gantvā uttarena nivattati, evaṁ uyyānato sālapanti",
  "tika-vin01t10:142_9": "pācīnamukhā gantvā uttarena nivattā, tasmā taṁ ‘‘upavattana’’nti vuccati. Yamakasālānamantareti",
  "tika-vin01t10:142_10": "yamakasālānaṁ vemajjhe. Tattha kira bhagavato paññattassa parinibbānamañcassa ekā",
  "tika-vin01t10:142_11": "sālapanti sīsabhāge hoti, ekā pādabhāge, tatrāpi eko taruṇasālo sīsabhāgassa āsanno",
  "tika-vin01t10:142_12": "hoti, eko pādabhāgassa, tasmā ‘‘yamakasālānamantare’’ti vuttaṁ. Api ca ‘‘yamakasālā",
  "tika-vin01t10:142_13": "nāma mūlakkhandhaviṭapapattehi aññamaññaṁ saṁsibbetvā ṭhitasālā’’tipi mahāaṭṭhakathāyaṁ vuttaṁ.",
  "tika-vin01t10:143_0": "Anupādisesāya nibbānadhātuyāti upādīyate kammakilesehīti upādi, vipākakkhandhā kaṭattā",
  "tika-vin01t10:143_1": "ca rūpaṁ. So pana upādi kilesābhisaṅkhāramāranimmathanena nibbānappattiyaṁ anossaṭṭho,",
  "tika-vin01t10:143_2": "idha khandhamaccumāranimmathanena ossaṭṭho nisesitoti ayaṁ anupādisesā nibbānadhātu",
  "tika-vin01t10:143_3": "natthi etissā upādisesoti katvā. Nibbānadhātūti cettha nibbutimattaṁ adhippetaṁ,",
  "tika-vin01t10:143_4": "itthambhūtalakkhaṇe cāyaṁ karaṇaniddeso. Parinibbāneti parinibbānaṭṭhāne, nimittatthe",
  "tika-vin01t10:143_5": "vā bhummavacanaṁ, parinibbānahetu sannipatitānanti attho. Saṅghassa thero saṅghatthero.",
  "tika-vin01t10:143_6": "So pana saṅgho kiṁparimāṇoti āha ‘‘sattannaṁ bhikkhusatasahassāna’’nti. Niccasāpekkhattā",
  "tika-vin01t10:143_7": "hi īdisesu samāso hotiyeva yathā ‘‘devadattassa garukula’’nti. Sattannaṁ bhikkhusatasahassānanti",
  "tika-vin01t10:143_8": "ca saṅghattherānaṁyeva sattannaṁ bhikkhusatasahassānaṁ. Tadā hi ‘‘sannipatitā bhikkhū",
  "tika-vin01t10:143_9": "ettakā’’ti pamāṇarahitā. Tathā hi veḷuvagāme vedanāvikkhambhanato paṭṭhāya ‘‘na cirena",
  "tika-vin01t10:143_10": "bhagavā parinibbāyissatī’’ti sutvā tato tato āgatesu bhikkhūsu ekabhikkhupi pakkanto",
  "tika-vin01t10:143_11": "nāma natthi, tasmā gaṇanaṁ vītivatto saṅgho ahosi. Āyasmā mahākassapo dhammavinayasaṅgāyanatthaṁ",
  "tika-vin01t10:143_12": "bhikkhūnaṁ ussāhaṁ janesīti sambandho.",
  "tika-vin01t10:144_0": "Tattha mahākassapoti mahantehi sīlakkhandhādīhi samannāgatattā mahanto kassapoti",
  "tika-vin01t10:144_1": "mahākassapo, apica kumārakassapattheraṁ upādāya ayaṁ mahāthero ‘‘mahākassapo’’ti",
  "tika-vin01t10:144_2": "vuccati. Atha kimatthaṁ āyasmā mahākassapo dhammavinayasaṅgāyanatthaṁ ussāhaṁ janesīti",
  "tika-vin01t10:144_3": "āha ‘‘sattāhaparinibbute’’tiādi. Satta ahāni samāhaṭāni sattāhaṁ, sattāhaṁ parinibbutassa",
  "tika-vin01t10:144_4": "assāti sattāhaparinibbuto, bhagavā, tasmiṁ sattāhaparinibbute bhagavati, bhagavato",
  "tika-vin01t10:144_5": "parinibbānadivasato paṭṭhāya sattāhe vītivatteti vuttaṁ hoti. Subhaddena vuḍḍhapabbajitena",
  "tika-vin01t10:144_6": "vuttavacanaṁ samanussarantoti sambandho. Tattha subhaddoti tassa nāmaṁ, vuḍḍhakāle",
  "tika-vin01t10:144_7": "pana pabbajitattā vuḍḍhapabbajitoti vuccati. ‘‘Alaṁ āvuso’’tiādinā tena vuttavacanaṁ",
  "tika-vin01t10:144_8": "nidasseti. So hi sattāhaparinibbute bhagavati āyasmatā mahākassapattherena saddhiṁ",
  "tika-vin01t10:144_9": "pāvāya kusināraṁ addhānamaggappaṭipannesu pañcamattesu bhikkhusatesu avītarāge bhikkhū",
  "tika-vin01t10:144_10": "antarāmagge diṭṭhaājīvakassa santikā bhagavato parinibbānaṁ sutvā pattacīvarāni chaḍḍetvā",
  "tika-vin01t10:144_11": "bāhā paggayha nānappakāraṁ paridevante disvā evamāha.",
  "tika-vin01t10:145_0": "Kasmā pana so evamāha? Bhagavati āghātena. Ayaṁ kira so khandhake (mahāva. 303) āgate",
  "tika-vin01t10:145_1": "ātumāvatthusmiṁ nahāpitapubbako vuḍḍhapabbajito bhagavati kusinārato nikkhamitvā",
  "tika-vin01t10:145_2": "aḍḍhateḷasehi bhikkhusatehi saddhiṁ ātumaṁ gacchante ‘‘bhagavā āgacchatī’’ti sutvā",
  "tika-vin01t10:145_3": "āgatakāle ‘‘yāgudānaṁ karissāmī’’ti sāmaṇerabhūmiyaṁ ṭhite dve putte etadavoca ‘‘bhagavā",
  "tika-vin01t10:145_4": "kira tātā ātumaṁ āgacchati mahatā bhikkhusaṅghena saddhiṁ aḍḍhateḷasehi bhikkhusatehi,",
  "tika-vin01t10:145_5": "gacchatha tumhe tātā khurabhaṇḍaṁ ādāya nāḷiyāvāpakena anugharakaṁ anugharakaṁ āhiṇḍatha,",
  "tika-vin01t10:145_6": "loṇampi telampi taṇḍulampi khādanīyampi saṁharatha, bhagavato āgatassa yāgudānaṁ",
  "tika-vin01t10:145_7": "karissāmī’’ti. Te tathā akaṁsu. Atha bhagavati ātumaṁ āgantvā bhusāgārakaṁ paviṭṭhe",
  "tika-vin01t10:145_8": "subhaddo sāyanhasamayaṁ gāmadvāraṁ gantvā manusse āmantetvā ‘‘hatthakammamattaṁ me",
  "tika-vin01t10:145_9": "dethā’’ti hatthakammaṁ yācitvā ‘‘kiṁ bhante karomā’’ti vutte ‘‘idañcidañca gaṇhathā’’ti",
  "tika-vin01t10:145_10": "sabbūpakaraṇāni gāhāpetvā vihāre uddhanāni kāretvā ekaṁ kāḷakaṁ kāsāvaṁ nivāsetvā",
  "tika-vin01t10:145_11": "tādisameva pārupitvā ‘‘idaṁ karotha, idaṁ karothā’’ti sabbarattiṁ vicārento satasahassaṁ",
  "tika-vin01t10:145_12": "vissajjetvā bhojjayāguñca madhugoḷakañca paṭiyādāpesi. Bhojjayāgu nāma bhuñjitvā",
  "tika-vin01t10:145_13": "pātabbayāgu, tattha sappimadhuphāṇitamacchamaṁsapupphaphalarasādi yaṁ kiñci khādanīyaṁ",
  "tika-vin01t10:145_14": "nāma atthi, taṁ sabbaṁ pavisati, kīḷitukāmānaṁ sīsamakkhanayoggā hoti sugandhagandhā.",
  "tika-vin01t10:146_0": "Atha bhagavā kālasseva sarīrapaṭijagganaṁ katvā bhikkhusaṅghaparivuto piṇḍāya carituṁ",
  "tika-vin01t10:146_1": "ātumābhimukho pāyāsi. Manussā tassa ārocesuṁ ‘‘bhagavā piṇḍāya gāmaṁ pavisati, tayā",
  "tika-vin01t10:146_2": "kassa yāgu paṭiyāditā’’ti. So yathānivatthapāruteheva tehi kāḷakakāsāvehi ekena hatthena",
  "tika-vin01t10:146_3": "dabbiñca kaṭacchuñca gahetvā brahmā viya dakkhiṇajāṇumaṇḍalaṁ bhūmiyaṁ patiṭṭhāpetvā",
  "tika-vin01t10:146_4": "vanditvā ‘‘paṭiggaṇhatu me bhante bhagavā yāgu’’nti āha. Tato ‘‘jānantāpi tathāgatā",
  "tika-vin01t10:146_5": "pucchantī’’ti khandhake (mahāva. 303) āgatanayena bhagavā pucchitvā ca sutvā ca taṁ",
  "tika-vin01t10:146_6": "vuḍḍhapabbajitaṁ vigarahitvā tasmiṁ vatthusmiṁ akappiyasamādāpanasikkhāpadaṁ khurabhaṇḍapariharaṇasikkhāpadañcāti",
  "tika-vin01t10:146_7": "dve sikkhāpadāni paññapetvā ‘‘bhikkhave anekakappakoṭiyo bhojanaṁ pariyesanteheva",
  "tika-vin01t10:146_8": "vītināmitā, idaṁ pana tumhākaṁ akappiyaṁ, adhammena uppannabhojanaṁ imaṁ paribhuñjitvā",
  "tika-vin01t10:146_9": "anekāni attabhāvasahassāni apāyesveva nibbattissanti, apetha mā gaṇhathā’’ti bhikkhācārābhimukho",
  "tika-vin01t10:146_10": "agamāsi, ekabhikkhunāpi na kiñci gahitaṁ.",
  "tika-vin01t10:147_0": "Subhaddo anattamano hutvā ‘‘ayaṁ ‘sabbaṁ jānāmī’ti āhiṇḍati, sace na gahetukāmo pesetvā",
  "tika-vin01t10:147_1": "ārocetabbaṁ assa, pakkāhāro nāma sabbaciraṁ tiṭṭhanto sattāhamattaṁ tiṭṭheyya, idañca",
  "tika-vin01t10:147_2": "mama yāvajīvaṁ pariyattaṁ assa, sabbaṁ tena nāsitaṁ, ahitakāmo ayaṁ mayha’’nti bhagavati",
  "tika-vin01t10:147_3": "āghātaṁ bandhitvā dasabale dharamāne kiñci vattuṁ nāsakkhi. Evaṁ kirassa ahosi ‘‘ayaṁ",
  "tika-vin01t10:147_4": "uccakulā pabbajito mahāpuriso, sace kiñci vakkhāmi, mamaṁyeva santajjessatī’’ti.",
  "tika-vin01t10:147_5": "Svāyaṁ ajja mahākassapattherena saddhiṁ āgacchanto ‘‘parinibbuto bhagavā’’ti sutvā",
  "tika-vin01t10:147_6": "laddhassāso viya haṭṭhatuṭṭho evamāha. Thero pana taṁ sutvā hadaye pahāraṁ viya matthake",
  "tika-vin01t10:147_7": "patitasukkāsaniṁ viya maññi, dhammasaṁvego cassa uppajji ‘‘sattāhamattaparinibbuto",
  "tika-vin01t10:147_8": "bhagavā, ajjāpissa suvaṇṇavaṇṇaṁ sarīraṁ dharatiyeva, dukkhena bhagavatā ārādhitasāsane",
  "tika-vin01t10:147_9": "nāma evaṁ lahuṁ mahantaṁ pāpakasaṭaṁ kaṇṭako uppanno, alaṁ kho panesa pāpo vaḍḍhamāno",
  "tika-vin01t10:147_10": "aññepi evarūpe sahāye labhitvā sāsanaṁ osakkāpetu’’nti.",
  "tika-vin01t10:148_0": "Tato thero cintesi ‘‘sace kho panāhaṁ imaṁ mahallakaṁ idheva pilotikaṁ nivāsetvā",
  "tika-vin01t10:148_1": "chārikāya okirāpetvā nīharāpessāmi, manussā ‘samaṇassa gotamassa sarīre dharamāneyeva",
  "tika-vin01t10:148_2": "sāvakā vivadantī’ti amhākaṁ dosaṁ dassessanti, adhivāsemi tāva. Bhagavatā hi desitadhammo",
  "tika-vin01t10:148_3": "asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti,",
  "tika-vin01t10:148_4": "evameva evarūpānaṁ vasena gacchante gacchante kāle vinaye ekaṁ dve sikkhāpadāni nassissanti",
  "tika-vin01t10:148_5": "vinassissanti, sutte eko dve pañhavārā nassissanti, abhidhamme ekaṁ dve bhūmantarāni",
  "tika-vin01t10:148_6": "nassissanti, evaṁ anukkamena mūle naṭṭhe pisācasadisā bhavissāma, tasmā dhammavinayasaṅgahaṁ",
  "tika-vin01t10:148_7": "karissāmi, evaṁ sati daḷhasuttena saṅgahitapupphāni viya ayaṁ dhammavinayo niccalo",
  "tika-vin01t10:148_8": "bhavissati. Etadatthañhi bhagavā mayhaṁ tīṇi gāvutāni paccuggamanaṁ akāsi, tīhi ovādehi",
  "tika-vin01t10:148_9": "upasampadaṁ akāsi, kāyato cīvaraparivattanaṁ akāsi, ākāse pāṇiṁ cāletvā candopamapaṭipadaṁ",
  "tika-vin01t10:148_10": "kathento maññeva sakkhiṁ katvā kathesi, tikkhattuṁ sakalasāsanaratanaṁ paṭicchāpesi,",
  "tika-vin01t10:148_11": "mādise bhikkhumhi tiṭṭhamāne ayaṁ pāpo sāsane vaḍḍhiṁ mā alatthu, yāva adhammo na",
  "tika-vin01t10:148_12": "dippati, dhammo na paṭibāhīyati, avinayo na dippati, vinayo na paṭibāhīyati, adhammavādino",
  "tika-vin01t10:148_13": "na balavanto honti, dhammavādino na dubbalā honti, avinayavādino na balavanto honti,",
  "tika-vin01t10:148_14": "vinayavādino na dubbalā honti, tāva dhammañca vinayañca saṅgāyissāmi, tato bhikkhū",
  "tika-vin01t10:148_15": "attano attano pahonakaṁ gahetvā kappiyākappiye kathessanti, athāyaṁ pāpo sayameva",
  "tika-vin01t10:148_16": "niggahaṁ pāpuṇissati, puna sīsaṁ ukkhipituṁ na sakkhissati, sāsanaṁ iddhañceva phītañca",
  "tika-vin01t10:148_17": "bhavissatī’’ti. Cintetvā so ‘‘evaṁ nāma mayhaṁ cittaṁ uppanna’’nti kassaci anārocetvā",
  "tika-vin01t10:148_18": "bhikkhusaṅghaṁ samassāsetvā atha pacchā dhātubhājanadivase dhammavinayasaṅgāyanatthaṁ",
  "tika-vin01t10:148_19": "bhikkhūnaṁ ussāhaṁ janesi. Tena vuttaṁ ‘‘āyasmā mahākassapo sattāhaparinibbute…pe…",
  "tika-vin01t10:148_20": "dhammavinayasaṅgāyanatthaṁ bhikkhūnaṁ ussāhaṁ janesī’’ti.",
  "tika-vin01t10:149_0": "Tattha alanti paṭikkhepavacanaṁ. Āvusoti paridevante bhikkhū ālapati. Mā socitthāti",
  "tika-vin01t10:149_1": "citte uppannabalavasokena mā socittha. Mā paridevitthāti vācāya mā paridevittha ‘‘paridevanaṁ",
  "tika-vin01t10:149_2": "vilāpo’’ti vacanato. Idāni asocanādīsu kāraṇaṁ dassento ‘‘sumuttā maya’’ntiādimāha.",
  "tika-vin01t10:149_3": "Tena mahāsamaṇenāti nissakke karaṇavacanaṁ, tato mahāsamaṇato suṭṭhu muttā mayanti",
  "tika-vin01t10:149_4": "attho, upaddutā ca homa tadāti adhippāyo. Homāti vā atītatthe vattamānavacanaṁ, ahumhāti",
  "tika-vin01t10:149_5": "attho, anussaranto dhammasaṁvegavasenāti adhippāyo. Dhammasabhāvacintāvasena pavattaṁ",
  "tika-vin01t10:149_6": "sahottappañāṇaṁ dhammasaṁvego. Vuttañhetaṁ –",
  "tika-vin01t10:150": "‘‘Sabbasaṅkhatadhammesu, ottappākārasaṇṭhitaṁ;",
  "tika-vin01t10:151": "Ñāṇamohitabhārānaṁ, dhammasaṁvegasaññita’’nti.",
  "tika-vin01t10:152_0": "Ṭhānaṁ kho panetaṁ vijjatīti tiṭṭhati ettha phalaṁ tadāyattavuttitāyāti ṭhānaṁ, hetu.",
  "tika-vin01t10:152_1": "Khoti avadhāraṇe, etaṁ kāraṇaṁ vijjateva, no na vijjatīti attho. Kiṁ taṁ kāraṇanti",
  "tika-vin01t10:152_2": "āha ‘‘yaṁ pāpabhikkhū’’tiādi. Ettha yanti nipātamattaṁ, kāraṇaniddeso vā, yena kāraṇena",
  "tika-vin01t10:152_3": "antaradhāpeyyuṁ, tadetaṁ kāraṇaṁ vijjatīti attho. Pāpabhikkhūti pāpikāya lāmikāya",
  "tika-vin01t10:152_4": "icchāya samannāgatā bhikkhū. Atīto atikkanto satthā ettha, etassāti vā atītasatthukaṁ,",
  "tika-vin01t10:152_5": "pāvacanaṁ. Padhānaṁ vacanaṁ pāvacanaṁ, dhammavinayanti vuttaṁ hoti. Pakkhaṁ labhitvāti",
  "tika-vin01t10:152_6": "alajjīpakkhaṁ labhitvā. Na cirassevāti na cireneva. Yāva ca dhammavinayo tiṭṭhatīti",
  "tika-vin01t10:152_7": "yattakaṁ kālaṁ dhammo ca vinayo ca lajjīpuggalesu tiṭṭhati.",
  "tika-vin01t10:153_0": "Vuttañhetaṁ bhagavatāti parinibbānamañcake nipannena bhagavatā bhikkhū ovadantena",
  "tika-vin01t10:153_1": "etaṁ vuttanti attho. Desito paññattoti dhammopi desito ceva paññatto ca. Suttābhidhammasaṅgahitassa",
  "tika-vin01t10:153_2": "hi dhammassa abhisajjanaṁ pabodhanaṁ desanā, tasseva pakārato ñāpanaṁ vineyyasantāne",
  "tika-vin01t10:153_3": "ṭhapanaṁ paññāpanaṁ, tasmā dhammopi desito ceva paññatto cāti vutto. Paññattoti ca",
  "tika-vin01t10:153_4": "ṭhapitoti attho. Vinayopi desito ceva paññatto ca. Vinayatantisaṅgahitassa hi atthassa",
  "tika-vin01t10:153_5": "kāyavācānaṁ vinayanato vinayoti laddhādhivacanassa atisajjanaṁ pabodhanaṁ desanā,",
  "tika-vin01t10:153_6": "tasseva pakārato ñāpanaṁ asaṅkarato ṭhapanaṁ paññāpanaṁ, tasmā vinayopi desito ceva",
  "tika-vin01t10:153_7": "paññatto cāti vuccati.",
  "tika-vin01t10:154_0": "So vo mamaccayenāti so dhammavinayo tumhākaṁ mamaccayena satthā. Idaṁ vuttaṁ hoti",
  "tika-vin01t10:154_1": "– mayā vo ṭhiteneva ‘‘idaṁ lahukaṁ, idaṁ garukaṁ, idaṁ satekicchaṁ, idaṁ atekicchaṁ,",
  "tika-vin01t10:154_2": "idaṁ lokavajjaṁ, idaṁ paṇṇattivajjaṁ. Ayaṁ āpatti puggalassa santike vuṭṭhāti, ayaṁ",
  "tika-vin01t10:154_3": "gaṇassa, ayaṁ saṅghassa santike vuṭṭhātī’’ti sattannaṁ āpattikkhandhānaṁ avītikkamanīyatāvasena",
  "tika-vin01t10:154_4": "otiṇṇavatthusmiṁ sakhandhakaparivāro ubhatovibhaṅgo mahāvinayo nāma desito, taṁ sakalampi",
  "tika-vin01t10:154_5": "vinayapiṭakaṁ mayi parinibbute tumhākaṁ satthukiccaṁ sādhessati ‘‘idaṁ vo kattabbaṁ,",
  "tika-vin01t10:154_6": "idaṁ vo na kattabba’’nti kattabbākattabbassa vibhāgena anusāsanato. Ṭhiteneva ca",
  "tika-vin01t10:154_7": "mayā ‘‘ime cattāro satipaṭṭhānā, cattāro sammappadhānā, cattāro iddhipādā, pañcindriyāni,",
  "tika-vin01t10:154_8": "pañca balāni, satta bojjhaṅgāni, ariyo aṭṭhaṅgiko maggo’’ti tena tena vineyyānaṁ",
  "tika-vin01t10:154_9": "ajjhāsayānurūpena pakārena ime sattatiṁsa bodhipakkhiyadhamme vibhajitvā suttantapiṭakaṁ",
  "tika-vin01t10:154_10": "desitaṁ, taṁ sakalampi suttantapiṭakaṁ mayi parinibbute tumhākaṁ satthukiccaṁ sādhessati",
  "tika-vin01t10:154_11": "taṁtaṁcariyānurūpaṁ sammāpaṭipattiyā anusāsanato. Ṭhiteneva ca mayā ‘‘pañcakkhandhā,",
  "tika-vin01t10:154_12": "dvādasāyatanāni, aṭṭhārasa dhātuyo, cattāri saccāni, bāvīsatindriyāni, nava hetū,",
  "tika-vin01t10:154_13": "cattāro āhārā, satta phassā, satta vedanā, satta saññā, satta cetanā, satta cittāni,",
  "tika-vin01t10:154_14": "tatrāpi ettakā dhammā kāmāvacarā, ettakā rūpāvacarā, ettakā arūpāvacarā, ettakā pariyāpannā,",
  "tika-vin01t10:154_15": "ettakā apariyāpannā, ettakā lokiyā, ettakā lokuttarā’’ti ime dhamme vibhajitvā abhidhammapiṭakaṁ",
  "tika-vin01t10:154_16": "desitaṁ, taṁ sakalampi abhidhammapiṭakaṁ mayi parinibbute tumhākaṁ satthukiccaṁ sādhessati,",
  "tika-vin01t10:154_17": "khandhādivibhāgena ñāyamānaṁ catusaccasambodhāvahattā satthārā sammāsambuddhena kattabbakiccaṁ",
  "tika-vin01t10:154_18": "nipphādessati. Iti sabbampetaṁ abhisambodhito yāva parinibbānā pañcacattālīsa vassāni",
  "tika-vin01t10:154_19": "bhāsitaṁ lapitaṁ, tīṇi piṭakāni, pañca nikāyā, navaṅgāni, caturāsīti dhammakkhandhasahassānīti",
  "tika-vin01t10:154_20": "evaṁ mahappabhedaṁ hoti. Iti imāni caturāsīti dhammakkhandhasahassāni tiṭṭhanti,",
  "tika-vin01t10:154_21": "ahaṁ ekova parinibbāyāmi, ahañca panidāni ekova ovadāmi anusāsāmi, mayi parinibbute",
  "tika-vin01t10:154_22": "imāni caturāsīti buddhasahassāni tumhe ovadissanti anusāsissanti ovādānusāsanīkiccassa nipphādanatoti.",
  "tika-vin01t10:155_0": "Sāsananti pariyattipaṭipattipaṭivedhavasena tividhaṁ sāsanaṁ, nippariyāyato pana",
  "tika-vin01t10:155_1": "sattatiṁsa bodhipakkhiyadhammā. Addhaniyanti addhānamaggagāmīti addhaniyaṁ, addhānakkhamanti",
  "tika-vin01t10:155_2": "attho. Ciraṭṭhitikanti ciraṁ ṭhiti etassāti ciraṭṭhitikaṁ, sāsanaṁ, assa bhaveyyāti",
  "tika-vin01t10:155_3": "sambandho. Idaṁ vuttaṁ hoti – yathā yena pakārena idaṁ sāsanaṁ dīghamaddhānaṁ pavattituṁ",
  "tika-vin01t10:155_4": "samatthaṁ, tatoyeva ciraṭṭhitikaṁ assa, tathā tena pakārena dhammañca vinayañca saṅgāyeyyanti.",
  "tika-vin01t10:156_0": "Idāni sammāsambuddhena attano kataṁ anuggahavisesaṁ vibhāvento āha ‘‘yañcāhaṁ bhagavatā’’tiādi.",
  "tika-vin01t10:156_1": "Tattha ‘‘yañcāha’’nti etassa ‘‘anuggahito’’ti etena sambandho. Tattha yanti yasmā,",
  "tika-vin01t10:156_2": "yena kāraṇenāti vuttaṁ hoti. Kiriyāparāmasanaṁ vā etaṁ, tena ‘‘anuggahito’’ti ettha",
  "tika-vin01t10:156_3": "anuggaṇhanaṁ parāmasati. Dhāressasītiādikaṁ pana bhagavā aññatarasmiṁ rukkhamūle",
  "tika-vin01t10:156_4": "mahākassapattherena paññattasaṅghāṭiyaṁ nisinno taṁ cīvaraṁ vikasitapadumapupphavaṇṇena",
  "tika-vin01t10:156_5": "pāṇinā antare parāmasanto āha. Vuttañhetaṁ kassapasaṁyutte (saṁ. ni. 2.154) mahākassapatthereneva",
  "tika-vin01t10:156_6": "ānandattheraṁ āmantetvā kathentena –",
  "tika-vin01t10:157_0": "‘‘Atha kho, āvuso, bhagavā maggā okkamma yena aññataraṁ rukkhamūlaṁ tenupasaṅkami,",
  "tika-vin01t10:157_1": "atha khvāhaṁ, āvuso, paṭapilotikānaṁ saṅghāṭiṁ catugguṇaṁ paññāpetvā bhagavantaṁ",
  "tika-vin01t10:157_2": "etadavocaṁ ‘idha, bhante, bhagavā nisīdatu, yaṁ mamassa dīgharattaṁ hitāya sukhāyā’ti.",
  "tika-vin01t10:157_3": "Nisīdi kho, āvuso, bhagavā paññatte āsane, nisajja kho maṁ, āvuso, bhagavā etadavoca",
  "tika-vin01t10:157_4": "‘mudukā kho tyāyaṁ kassapa paṭapilotikānaṁ saṅghāṭī’ti. ‘Paṭiggaṇhātu me, bhante,",
  "tika-vin01t10:157_5": "bhagavā paṭapilotikānaṁ saṅghāṭiṁ anukampaṁ upādāyā’ti. ‘Dhāressasi pana me tvaṁ",
  "tika-vin01t10:157_6": "kassapa sāṇāni paṁsukūlāni nibbasanānī’ti. ‘Dhāressāmahaṁ, bhante, bhagavato sāṇāni",
  "tika-vin01t10:157_7": "paṁsukūlāni nibbasanānī’ti. So khvāhaṁ, āvuso, paṭapilotikānaṁ saṅghāṭiṁ bhagavato",
  "tika-vin01t10:157_8": "pādāsiṁ, ahaṁ pana bhagavato sāṇāni paṁsukūlāni nibbasanāni paṭipajji’’nti (saṁ. ni. 2.154).",
  "tika-vin01t10:158_0": "Tattha (saṁ. ni. aṭṭha. 2.2.154) mudukā kho tyāyanti mudukā kho te ayaṁ. Kasmā bhagavā",
  "tika-vin01t10:158_1": "evamāhāti? Therena saha cīvaraṁ parivattetukāmatāya. Kasmā parivattetukāmo jātoti?",
  "tika-vin01t10:158_2": "Theraṁ attano ṭhāne ṭhapetukāmatāya. Kiṁ sāriputtamoggallānā natthīti? Atthi, evaṁ",
  "tika-vin01t10:158_3": "panassa ahosi ‘‘ime na ciraṁ ṭhassanti, kassapo pana vīsavassasatāyuko, ‘so mayi",
  "tika-vin01t10:158_4": "parinibbute sattapaṇṇiguhāyaṁ vasitvā dhammavinayasaṅgahaṁ katvā mama sāsanaṁ pañcavassasahassaparimāṇaṁ",
  "tika-vin01t10:158_5": "kālaṁ pavattanakaṁ karissatī’ti attano naṁ ṭhāne ṭhapemi, evaṁ bhikkhū kassapassa",
  "tika-vin01t10:158_6": "sussūsitabbaṁ maññissantī’’ti, tasmā evamāha. Thero pana yasmā cīvarassa vā pattassa",
  "tika-vin01t10:158_7": "vā vaṇṇe kathite ‘‘imaṁ tumhākaṁ gaṇhathā’’ti cārittameva, tasmā ‘‘paṭiggaṇhātu me",
  "tika-vin01t10:158_8": "bhante bhagavā’’ti āha. Dhāressasi pana me tvaṁ kassapāti kassapa tvaṁ imāni paribhogajiṇṇāni",
  "tika-vin01t10:158_9": "paṁsukūlāni pārupituṁ sakkhissasīti vadati. Tañca kho na kāyabalaṁ sandhāya, paṭipattipūraṇaṁ",
  "tika-vin01t10:158_10": "pana sandhāya evamāha. Ayañhettha adhippāyo – ahaṁ imaṁ cīvaraṁ puṇṇaṁ nāma dāsiṁ",
  "tika-vin01t10:158_11": "pārupitvā āmakasusāne chaḍḍitaṁ tumbamattehi pāṇakehi samparikiṇṇaṁ te pāṇake vidhunitvā",
  "tika-vin01t10:158_12": "mahāariyavaṁse ṭhatvā aggahesiṁ, tassa me imaṁ cīvaraṁ gahitadivase dasasahassacakkavāḷe",
  "tika-vin01t10:158_13": "mahāpathavī mahāravaṁ viravamānā kampittha, ākāsaṁ taṭataṭāyi, cakkavāḷadevatā sādhukāraṁ",
  "tika-vin01t10:158_14": "adaṁsu ‘‘imaṁ cīvaraṁ gaṇhantena bhikkhunā jātipaṁsukūlikena jātiāraññikena jātiekāsanikena",
  "tika-vin01t10:158_15": "jātisapadānacārikena bhavituṁ vaṭṭati, tvaṁ imassa cīvarassa anucchavikaṁ kātuṁ sakkhissasī’’ti.",
  "tika-vin01t10:158_16": "Theropi attanā pañcannaṁ hatthīnaṁ balaṁ dhāreti. So taṁ atakkayitvā ‘‘ahametaṁ paṭipattiṁ",
  "tika-vin01t10:158_17": "pūressāmī’’ti ussāhena sugatacīvarassa anucchavikaṁ kātukāmo ‘‘dhāressāmahaṁ bhante’’ti",
  "tika-vin01t10:158_18": "āha. Paṭipajjinti paṭipannosiṁ. Evaṁ pana cīvaraparivattanaṁ katvā therena pārutacīvaraṁ",
  "tika-vin01t10:158_19": "bhagavā pārupi, satthu cīvaraṁ thero. Tasmiṁ samaye mahāpathavī udakapariyantaṁ katvā",
  "tika-vin01t10:158_20": "unnadantī kampittha.",
  "tika-vin01t10:159_0": "Sāṇānipaṁsukūlānīti matakaḷevaraṁ pariveṭhetvā chaḍḍitāni tumbamatte kimī papphoṭetvā",
  "tika-vin01t10:159_1": "gahitāni sāṇavākamayāni paṁsukūlacīvarāni. Rathikasusānasaṅkārakūṭādīnaṁ yattha katthaci",
  "tika-vin01t10:159_2": "paṁsūnaṁ upari ṭhitattā abbhuggataṭṭhena tesu paṁsukūlamivāti paṁsukūlaṁ. Atha vā",
  "tika-vin01t10:159_3": "paṁsu viya kucchitabhāvaṁ ulati gacchatīti paṁsukūlanti paṁsukūlasaddassa attho daṭṭhabbo.",
  "tika-vin01t10:159_4": "Nibbasanānīti niṭṭhitavasanakiccāni, paribhogajiṇṇānīti attho. Ettha ‘‘kiñcāpi ekameva",
  "tika-vin01t10:159_5": "taṁ cīvaraṁ, anekāvayavattā pana bahuvacanaṁ kata’’nti majjhimagaṇṭhipade vuttaṁ.",
  "tika-vin01t10:159_6": "Cīvare sādhāraṇaparibhogenāti ettha attanā sādhāraṇaparibhogenāti viññāyamānattā",
  "tika-vin01t10:159_7": "viññāyamānatthassa ca-saddassa payoge kāmācārattā ‘‘attanā’’ti na vuttaṁ. ‘‘Dhāressasi",
  "tika-vin01t10:159_8": "pana me tvaṁ, kassapa, sāṇāni paṁsukūlānī’’ti hi vuttattā attanāva sādhāraṇaparibhogo",
  "tika-vin01t10:159_9": "viññāyati, nāññena. Na hi kevalaṁ saddatoyeva sabbattha atthanicchayo bhavissati",
  "tika-vin01t10:159_10": "atthapakaraṇādināpi yebhuyyena atthassa niyametabbattā. Ācariyadhammapālattherena",
  "tika-vin01t10:159_11": "panettha idaṁ vuttaṁ ‘‘cīvare sādhāraṇaparibhogenāti ettha attanā samasamaṭṭhapanenāti",
  "tika-vin01t10:159_12": "idha attanāsaddaṁ ānetvā cīvare attanā sādhāraṇaparibhogenā’’ti yojetabbaṁ.",
  "tika-vin01t10:160": "‘‘Yassa yena hi sambandho, dūraṭṭhampi ca tassa taṁ;",
  "tika-vin01t10:161": "Atthato hyasamānānaṁ, āsannattamakāraṇa’’nti.",
  "tika-vin01t10:162_0": "Atha vā bhagavatā cīvare sādhāraṇaparibhogena bhagavatā anuggahitoti yojanīyaṁ ekassapi",
  "tika-vin01t10:162_1": "karaṇaniddesassa sahayogakattutthajotakattasambhavatoti. Sabbattha ‘‘ācariyadhammapālattherenā’’ti",
  "tika-vin01t10:162_2": "vutte suttantaṭīkākārenāti gahetabbaṁ. Samānaṁ dhāraṇametassāti sādhāraṇo, paribhogo.",
  "tika-vin01t10:162_3": "Sādhāraṇaparibhogena ceva samasamaṭṭhapanena ca anuggahitoti sambandho.",
  "tika-vin01t10:163": "Idāni (saṁ. ni. 2.152) –",
  "tika-vin01t10:164_0": "‘‘Ahaṁ, bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṁ",
  "tika-vin01t10:164_1": "savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi. Kassapopi, bhikkhave,",
  "tika-vin01t10:164_2": "yāvade ākaṅkhati vivicceva kāmehi vivicca akusalehi dhammehi savitakkaṁ savicāraṁ",
  "tika-vin01t10:164_3": "vivekajaṁ pītisukhaṁ paṭhamaṁ jhānaṁ upasampajja viharati.",
  "tika-vin01t10:165_0": "‘‘Ahaṁ, bhikkhave, yāvade ākaṅkhāmi vitakkavicārānaṁ vūpasamā ajjhattaṁ sampasādanaṁ",
  "tika-vin01t10:165_1": "cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja",
  "tika-vin01t10:165_2": "viharāmi. Kassapopi, bhikkhave, yāvade ākaṅkhati vitakkavicārānaṁ vūpasamā…pe… dutiyaṁ",
  "tika-vin01t10:165_3": "jhānaṁ upasampajja viharati.",
  "tika-vin01t10:166_0": "‘‘Ahaṁ, bhikkhave, yāvade ākaṅkhāmi pītiyā ca virāgā upekkhako ca viharāmi, sato",
  "tika-vin01t10:166_1": "ca sampajāno sukhañca kāyena paṭisaṁvedemi, yaṁ taṁ ariyā ācikkhanti ‘upekkhako satimā",
  "tika-vin01t10:166_2": "sukhavihārī’ti, tatiyaṁ jhānaṁ upasampajja viharāmi. Kassapopi, bhikkhave, yāvade",
  "tika-vin01t10:166_3": "ākaṅkhati pītiyā ca virāgā upekkhako ca viharati…pe… tatiyaṁ jhānaṁ upasampajja viharati.",
  "tika-vin01t10:167_0": "‘‘Ahaṁ, bhikkhave, yāvade ākaṅkhāmi sukhassa ca pahānā dukkhassa ca pahānā pubbeva",
  "tika-vin01t10:167_1": "somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ",
  "tika-vin01t10:167_2": "jhānaṁ upasampajja viharāmi. Kassapopi, bhikkhave, yāvade ākaṅkhati sukhassa ca pahānā",
  "tika-vin01t10:167_3": "dukkhassa ca pahānā pubbeva…pe… catutthaṁ jhānaṁ upasampajja viharati.",
  "tika-vin01t10:168_0": "‘‘Ahaṁ , bhikkhave, yāvade ākaṅkhāmi sabbaso rūpasaññānaṁ samatikkamā paṭighasaññānaṁ",
  "tika-vin01t10:168_1": "atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja",
  "tika-vin01t10:168_2": "viharāmi. Kassapopi, bhikkhave, yāvade ākaṅkhati sabbaso rūpasaññānaṁ samatikkamā…pe…",
  "tika-vin01t10:168_3": "ākāsānañcāyatanaṁ upasampajja viharati.",
  "tika-vin01t10:169_0": "‘‘Ahaṁ, bhikkhave, yāvade ākaṅkhāmi sabbaso ākāsānañcāyatanaṁ samatikkama ‘anantaṁ",
  "tika-vin01t10:169_1": "viññāṇa’nti viññāṇañcāyatanaṁ upasampajja viharāmi. Kassapopi, bhikkhave, yāvade",
  "tika-vin01t10:169_2": "ākaṅkhati sabbaso ākāsānañcāyatanaṁ samatikkamma…pe… viññāṇañcāyatanaṁ upasampajja viharati.",
  "tika-vin01t10:170_0": "‘‘Ahaṁ , bhikkhave, yāvade ākaṅkhāmi sabbaso viññāṇañcāyatanaṁ samatikkamma ‘natthi",
  "tika-vin01t10:170_1": "kiñcī’ti ākiñcaññāyatanaṁ upasampajja viharāmi. Kassapopi, bhikkhave, yāvade ākaṅkhati…pe…",
  "tika-vin01t10:170_2": "ākiñcaññāyatanaṁ upasampajja viharati.",
  "tika-vin01t10:171_0": "‘‘Ahaṁ, bhikkhave, yāvade ākaṅkhāmi sabbaso ākiñcaññāyatanaṁ samatikkamma nevasaññānāsaññāyatanaṁ",
  "tika-vin01t10:171_1": "upasampajja viharāmi. Kassapopi, bhikkhave, yāvade ākaṅkhati…pe… nevasaññānāsaññāyatanaṁ",
  "tika-vin01t10:171_2": "upasampajja viharati.",
  "tika-vin01t10:172_0": "‘‘Ahaṁ, bhikkhave, yāvade ākaṅkhāmi sabbaso nevasaññānāsaññāyatanaṁ samatikkamma",
  "tika-vin01t10:172_1": "saññāvedayitanirodhaṁ upasampajja viharāmi. Kassapopi…pe… saññāvedayitanirodhaṁ upasampajja viharati.",
  "tika-vin01t10:173_0": "‘‘Ahaṁ, bhikkhave, yāvade ākaṅkhāmi anekavihitaṁ iddhividhaṁ paccanubhomi, ekopi",
  "tika-vin01t10:173_1": "hutvā bahudhā homi, bahudhāpi hutvā eko homi, āvibhāvaṁ tirobhāvaṁ tirokuṭṭaṁ tiropākāraṁ",
  "tika-vin01t10:173_2": "tiropabbataṁ asajjamāno gacchāmi seyyathāpi ākāse, pathaviyāpi ummujjanimujjaṁ karomi",
  "tika-vin01t10:173_3": "seyyathāpi udake, udakepi abhijjamāne gacchāmi seyyathāpi pathaviyaṁ, ākāsepi pallaṅkena",
  "tika-vin01t10:173_4": "kamāmi seyyathāpi pakkhī sakuṇo, imepi candimasūriye evaṁmahiddhike evaṁmahānubhāve",
  "tika-vin01t10:173_5": "pāṇinā parimasāmi parimajjāmi, yāva brahmalokāpi kāyena vasaṁ vattemi. Kassapopi",
  "tika-vin01t10:173_6": "bhikkhave yāvade ākaṅkhati anekavihitaṁ iddhividhaṁ paccanubhoti…pe… yāva brahmalokāpi",
  "tika-vin01t10:173_7": "kāyena vasaṁ vatteti.",
  "tika-vin01t10:174_0": "‘‘Ahaṁ , bhikkhave, yāvade ākaṅkhāmi dibbāya sotadhātuyā visuddhāya atikkantamānusikāya",
  "tika-vin01t10:174_1": "ubho sadde suṇāmi dibbe ca mānuse ca ye dūre santike ca. Kassapopi, bhikkhave, yāvade",
  "tika-vin01t10:174_2": "ākaṅkhati dibbāya sotadhātuyā…pe… ye dūre santike ca.",
  "tika-vin01t10:175_0": "‘‘Ahaṁ , bhikkhave, yāvade ākaṅkhāmi parasattānaṁ parapuggalānaṁ cetasā ceto paricca",
  "tika-vin01t10:175_1": "pajānāmi, sarāgaṁ vā cittaṁ ‘sarāgaṁ citta’nti pajānāmi, vītarāgaṁ vā cittaṁ ‘vītarāgaṁ",
  "tika-vin01t10:175_2": "citta’nti pajānāmi, sadosaṁ vā cittaṁ…pe… vītadosaṁ vā cittaṁ…pe… samohaṁ vā cittaṁ…pe…",
  "tika-vin01t10:175_3": "vītamohaṁ vā cittaṁ…pe… saṁkhittaṁ vā cittaṁ…pe… vikkhittaṁ vā cittaṁ…pe… mahaggataṁ",
  "tika-vin01t10:175_4": "vā cittaṁ…pe… amahaggataṁ vā cittaṁ…pe… sauttaraṁ vā cittaṁ…pe… anuttaraṁ vā cittaṁ…pe…",
  "tika-vin01t10:175_5": "samāhitaṁ vā cittaṁ…pe… asamāhitaṁ vā cittaṁ…pe… vimuttaṁ vā cittaṁ…pe… avimuttaṁ",
  "tika-vin01t10:175_6": "vā cittaṁ ‘avimuttaṁ citta’nti pajānāmi. Kassapopi, bhikkhave, yāvade ākaṅkhati parasattānaṁ",
  "tika-vin01t10:175_7": "parapuggalānaṁ cetasā ceto paricca pajānāti, sarāgaṁ vā cittaṁ ‘sarāgaṁ citta’nti",
  "tika-vin01t10:175_8": "pajānāti…pe… avimuttaṁ vā cittaṁ ‘avimuttaṁ citta’nti pajānāti.",
  "tika-vin01t10:176_0": "‘‘Ahaṁ, bhikkhave, yāvade ākaṅkhāmi anekavihitaṁ pubbenivāsaṁ anussarāmi. Seyyathidaṁ",
  "tika-vin01t10:176_1": "– ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi",
  "tika-vin01t10:176_2": "jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi",
  "tika-vin01t10:176_3": "jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi",
  "tika-vin01t10:176_4": "saṁvaṭṭavivaṭṭakappe ‘amutrāsiṁ evaṁnāmo evaṁgotto evaṁvaṇṇo evamāhāro evaṁsukhadukkhappaṭisaṁvedī",
  "tika-vin01t10:176_5": "evamāyupariyanto, so tato cuto amutra udapādiṁ, tatrāpāsiṁ evaṁnāmo evaṁgotto evaṁvaṇṇo",
  "tika-vin01t10:176_6": "evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno’ti.",
  "tika-vin01t10:176_7": "Iti sākāraṁ sauddesaṁ anekavihitaṁ pubbenivāsaṁ anussarāmi. Kassapopi, bhikkhave,",
  "tika-vin01t10:176_8": "yāvade ākaṅkhati anekavihitaṁ pubbenivāsaṁ anussarati. Seyyathidaṁ – ekampi jātiṁ…pe…",
  "tika-vin01t10:176_9": "iti sākāraṁ sauddesaṁ anekavihitaṁ pubbenivāsaṁ anussarati.",
  "tika-vin01t10:177_0": "‘‘Ahaṁ, bhikkhave, yāvade ākaṅkhāmi dibbena cakkhunā visuddhena atikkantamānusakena",
  "tika-vin01t10:177_1": "satte passāmi cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin01t10:177_2": "yathākammūpage satte pajānāmi ‘ime vata bhonto sattā kāyaduccaritena samannāgatā",
  "tika-vin01t10:177_3": "vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā",
  "tika-vin01t10:177_4": "micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ",
  "tika-vin01t10:177_5": "nirayaṁ upapannā. Ime vā pana bhonto sattā kāyasucaritena samannāgatā vacīsucaritena",
  "tika-vin01t10:177_6": "samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā,",
  "tika-vin01t10:177_7": "te kāyassa bhedā paraṁ maraṇā sugatiṁ saggaṁ lokaṁ upapannā’ti. Iti dibbena cakkhunā",
  "tika-vin01t10:177_8": "visuddhena atikkantamānusakena satte passāmi cavamāne upapajjamāne hīne paṇīte suvaṇṇe",
  "tika-vin01t10:177_9": "dubbaṇṇe sugate duggate, yathākammūpage satte pajānāmi. Kassapopi, bhikkhave, yāvade",
  "tika-vin01t10:177_10": "ākaṅkhati dibbena cakkhunā visuddhena atikkantamānusakena satte passati cavamāne",
  "tika-vin01t10:177_11": "upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti.",
  "tika-vin01t10:178_0": "‘‘Ahaṁ, bhikkhave, āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme",
  "tika-vin01t10:178_1": "sayaṁ abhiññā sacchikatvā upasampajja viharāmi. Kassapopi, bhikkhave, āsavānaṁ khayā",
  "tika-vin01t10:178_2": "anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja",
  "tika-vin01t10:178_3": "viharatī’’ti (saṁ. ni. 2.152) –",
  "tika-vin01t10:179_0": "Evaṁ navānupubbavihārachaḷabhiññāppabhede uttarimanussadhamme attanā samasamaṭṭhapanatthāya",
  "tika-vin01t10:179_1": "bhagavatā vuttaṁ kassapasaṁyutte āgataṁ pāḷimimaṁ peyyālamukhena ādiggahaṇena ca",
  "tika-vin01t10:179_2": "saṅkhipitvā dassento āha ‘‘ahaṁ bhikkhave’’tiādi.",
  "tika-vin01t10:180_0": "Tattha yāvade ākaṅkhāmīti yāvadeva icchāmīti attho. Tatoyeva hi majjhimagaṇṭhipade",
  "tika-vin01t10:180_1": "cūḷagaṇṭhipade ca ‘‘yāvadeti yāvadevāti vuttaṁ hotī’’ti likhitaṁ. Saṁyuttanikāyaṭṭhakathāyampi",
  "tika-vin01t10:180_2": "‘‘yāvade ākaṅkhāmīti yāvadeva icchāmī’’ti attho vutto. Tathā hi tattha līnatthapakāsaniyaṁ",
  "tika-vin01t10:180_3": "ācariyadhammapālatthereneva vuttaṁ ‘‘yāvadevāti iminā samānatthaṁ yāvadeti idaṁ pada’’nti.",
  "tika-vin01t10:180_4": "Potthakesu pana katthaci ‘‘yāvadevā’’ti ayameva pāṭho dissati. Yāni pana ito paraṁ",
  "tika-vin01t10:180_5": "‘‘vivicceva kāmehī’’tiādinā nayena cattāri rūpāvacarakiriyajhānāni, ‘‘sabbaso rūpasaññānaṁ",
  "tika-vin01t10:180_6": "samatikkamā’’tiādinā nayena catasso arūpasamāpattiyo, ‘‘sabbaso nevasaññānāsaññāyatanaṁ",
  "tika-vin01t10:180_7": "samatikkamma saññāvedayitanirodha’’ntiādinā nayena nirodhasamāpatti, ‘‘anekavihitaṁ",
  "tika-vin01t10:180_8": "iddhividha’’ntiādinā nayena abhiññā ca vuttā. Tattha yaṁ vattabbaṁ siyā, taṁ anupadavaṇṇanāya",
  "tika-vin01t10:180_9": "ceva bhāvanāvidhānena ca saddhiṁ visuddhimagge (visuddhi. 1.69-70) sabbaso vitthāritaṁ.",
  "tika-vin01t10:180_10": "Idhāpi ca verañjakaṇḍe cattāri rūpāvacarajhānāni tisso ca vijjā āvi bhavissanti,",
  "tika-vin01t10:180_11": "tasmā tattha yaṁ vattabbaṁ, taṁ tattheva vaṇṇayissāma.",
  "tika-vin01t10:181_0": "Navānupubbavihārachaḷabhiññāppabhedeti ettha navānupubbavihārā nāma anupaṭipāṭiyā",
  "tika-vin01t10:181_1": "samāpajjitabbabhāvato evaṁsaññitā nirodhasamāpattiyā saha aṭṭha samāpattiyo. Chaḷabhiññā",
  "tika-vin01t10:181_2": "nāma āsavakkhayañāṇena saddhiṁ pañcābhiññāyoti evaṁ lokiyalokuttarabhedā sabbā abhiññāyo.",
  "tika-vin01t10:181_3": "Uttarimanussadhammeti uttarimanussānaṁ jhāyīnañceva ariyānañca dhammo uttarimanussadhammo.",
  "tika-vin01t10:181_4": "Atha vā uttari manussadhammāti uttarimanussadhammo, manussadhammo nāma dasakusalakammapathadhammo.",
  "tika-vin01t10:181_5": "So hi vinā bhāvanāmanasikārena pakatiyāva manussehi nibbattetabbato manussattabhāvāvahato",
  "tika-vin01t10:181_6": "vā ‘‘manussadhammo’’ti vuccati, tato uttari pana jhānādīni ‘‘uttarimanussadhammo’’ti",
  "tika-vin01t10:181_7": "veditabbāni. Attanā samasamaṭṭhapanenāti ahaṁ yattakaṁ kālaṁ yattake vā samāpattivihāre",
  "tika-vin01t10:181_8": "abhiññāyo ca vaḷañjemi, tathā kassapopīti evaṁ yathāvuttauttarimanussadhamme attanā",
  "tika-vin01t10:181_9": "samasamaṁ katvā ṭhapanena. Idañca navānupubbavihārachaḷabhiññādibhāvasāmaññena pasaṁsāmattaṁ",
  "tika-vin01t10:181_10": "vuttanti daṭṭhabbaṁ. Na hi āyasmā mahākassapo bhagavā viya devasikaṁ catuvīsatikoṭisatasahassasaṅkhā",
  "tika-vin01t10:181_11": "samāpattiyo samāpajjati, yamakapāṭihāriyādivasena vā abhiññāyo vaḷañjeti. Ettha ca",
  "tika-vin01t10:181_12": "‘‘uttarimanussadhamme attanā samasamaṭṭhapanenā’’ti idaṁ nidassanamattanti veditabbaṁ. Tathā hi –",
  "tika-vin01t10:182_0": "‘‘Ovada kassapa bhikkhū, karohi kassapa bhikkhūnaṁ dhammiṁ kathaṁ, ahaṁ vā kassapa",
  "tika-vin01t10:182_1": "bhikkhū ovadeyyaṁ tvaṁ vā, ahaṁ vā kassapa bhikkhūnaṁ dhammiṁ kathaṁ kareyyaṁ tvaṁ",
  "tika-vin01t10:182_2": "vā’’ti (saṁ. ni. 2.149).",
  "tika-vin01t10:183_0": "Evampi attanā samasamaṭṭhāne ṭhapetiyeva, tassa kimaññaṁ āṇaṇyaṁ bhavissati aññatra",
  "tika-vin01t10:183_1": "dhammavinayasaṅgāyanāti adhippāyo. Tattha ‘‘tassāti tassa anuggahassā’’ti majjhimagaṇṭhipade",
  "tika-vin01t10:183_2": "vuttaṁ. Tassa meti vā attho gahetabbo. Potthakesu hi katthaci ‘‘tassa me’’ti pāṭhoyeva",
  "tika-vin01t10:183_3": "dissati, dhammavinayasaṅgāyanaṁ ṭhapetvā aññaṁ kiṁ nāma tassa me āṇaṇyaṁ aṇaṇabhāvo",
  "tika-vin01t10:183_4": "bhavissatīti attho. ‘‘Nanu maṁ bhagavā’’tiādinā vuttamevatthaṁ upamāvasena vibhāveti.",
  "tika-vin01t10:183_5": "Sakakavacaissariyānuppadānenāti ettha cīvarassa nidassanavasena kavacassa gahaṇaṁ",
  "tika-vin01t10:183_6": "kataṁ, samāpattiyā nidassanavasena issariyaṁ gahitaṁ. Kulavaṁsappatiṭṭhāpakanti kulavaṁsassa",
  "tika-vin01t10:183_7": "kulappaveṇiyā patiṭṭhāpakaṁ. ‘‘Me saddhammavaṁsappatiṭṭhāpako’’ti niccasāpekkhattā",
  "tika-vin01t10:183_8": "samāso daṭṭhabbo, me saddhammavaṁsassa patiṭṭhāpako pavattakoti vuttaṁ hoti. Vuttavacanamanussaranto",
  "tika-vin01t10:183_9": "anuggahesīti cintayanto dhammavinayasaṅgāyanatthaṁ bhikkhūnaṁ ussāhaṁ janesīti sambandho,",
  "tika-vin01t10:183_10": "dhātubhājanadivase tattha sannipatitānaṁ bhikkhūnaṁ ussāhaṁ janesīti attho.",
  "tika-vin01t10:184_0": "Idāni yathāvuttamatthaṁ pāḷiyā vibhāvento āha ‘‘yathāhā’’tiādi. Tattha ekamidāhanti",
  "tika-vin01t10:184_1": "ettha idanti nipātamattaṁ. Ekaṁ samayanti ca bhummatthe upayogavacanaṁ, ekasmiṁ samayeti",
  "tika-vin01t10:184_2": "vuttaṁ hoti. Pāvāyāti pāvānagarato, tattha piṇḍāya caritvā kusināraṁ gamissāmīti",
  "tika-vin01t10:184_3": "addhānamaggappaṭipannoti vuttaṁ hoti. Addhānamaggoti ca dīghamaggo vuccati. Dīghapariyāyo",
  "tika-vin01t10:184_4": "hettha addhānasaddo. Mahatā bhikkhusaṅghena saddhinti guṇamahattenapi saṅkhyāmahattenapi",
  "tika-vin01t10:184_5": "mahatā. Bhikkhūnaṁ saṅghena bhikkhusaṅghena, samaṇagaṇena saddhiṁ ekatoti attho.",
  "tika-vin01t10:184_6": "‘‘Pañcamattehī’’tiādinā saṅkhyāmahattaṁ vibhāveti. Matta-saddo cettha pamāṇavacano",
  "tika-vin01t10:184_7": "‘‘bhojane mattaññutā’’tiādīsu viya. Sabbaṁ subhaddakaṇḍaṁ vitthārato veditabbanti",
  "tika-vin01t10:184_8": "sabbaṁ subhaddakaṇḍaṁ idha ānetvā vitthārato dassetabbanti adhippāyo.",
  "tika-vin01t10:185_0": "‘‘Tato paranti tato bhikkhūnaṁ ussāhajananato para’’nti ācariyadhammapālattherena",
  "tika-vin01t10:185_1": "vuttaṁ. Mahāgaṇṭhipade pana ‘‘tato paranti subhaddakaṇḍato para’’nti vuttaṁ. Idamevettha",
  "tika-vin01t10:185_2": "sārato paccetabbanti no takko. Ayameva hi ussāhajananappakāro, yadidaṁ ‘‘handa mayaṁ,",
  "tika-vin01t10:185_3": "āvuso, dhammañca vinayañca saṅgāyeyyāma, pure adhammo dippatī’’tiādi, tasmā ussāhajananato",
  "tika-vin01t10:185_4": "paranti na vattabbaṁ heṭṭhā ussāhajananappakārassa pāḷiyaṁ avuttattā. Ayañhettha pāḷikkamo –",
  "tika-vin01t10:186_0": "‘‘Atha kho āyasmā mahākassapo bhikkhū āmantesi, ekamidāhaṁ, āvuso, samayaṁ pāvāya",
  "tika-vin01t10:186_1": "kusināraṁ addhānamaggappaṭipanno mahatā bhikkhusaṅghena saddhiṁ pañcamattehi bhikkhusatehi.",
  "tika-vin01t10:186_2": "Atha khvāhaṁ, āvuso, maggā okkamma aññatarasmiṁ rukkhamūle nisīdiṁ.",
  "tika-vin01t10:187_0": "‘‘Tena kho pana samayena aññataro ājīvako kusinārāya mandāravapupphaṁ gahetvā pāvaṁ",
  "tika-vin01t10:187_1": "addhānamaggappaṭipanno hoti. Addasaṁ kho ahaṁ, āvuso, taṁ ājīvakaṁ dūratova āgacchantaṁ,",
  "tika-vin01t10:187_2": "disvāna taṁ ājīvakaṁ etadavocaṁ ‘apāvuso, amhākaṁ satthāraṁ jānāsī’ti ? ‘Āma, āvuso,",
  "tika-vin01t10:187_3": "jānāmi. Ajja sattāhaparinibbuto samaṇo gotamo, tato me idaṁ mandāravapupphaṁ gahitanti.",
  "tika-vin01t10:187_4": "Tatrāvuso, ye te bhikkhū avītarāgā, appekacce bāhā paggayha kandanti, chinnapātaṁ",
  "tika-vin01t10:187_5": "papatanti āvaṭṭanti vivaṭṭanti, ‘atikhippaṁ bhagavā parinibbuto, atikhippaṁ sugato",
  "tika-vin01t10:187_6": "parinibbuto, atikhippaṁ cakkhuṁ loke antarahita’nti. Ye pana te bhikkhū vītarāgā,",
  "tika-vin01t10:187_7": "te satā sampajānā adhivāsenti ‘aniccā saṅkhārā, taṁ kutettha labbhā’’’ti.",
  "tika-vin01t10:188_0": "‘‘Atha khvāhaṁ, āvuso, te bhikkhū etadavocaṁ – ‘alaṁ, āvuso, mā socittha mā paridevittha,",
  "tika-vin01t10:188_1": "nanvetaṁ, āvuso, bhagavatā paṭikacceva akkhātaṁ ‘sabbeheva piyehi manāpehi nānābhāvo",
  "tika-vin01t10:188_2": "vinābhāvo aññathābhāvo. Taṁ kutettha, āvuso, labbhā, yaṁ taṁ jātaṁ bhūtaṁ saṅkhataṁ",
  "tika-vin01t10:188_3": "palokadhammaṁ, taṁ vata mā palujjī’ti netaṁ ṭhānaṁ vijjatī’’ti.",
  "tika-vin01t10:189_0": "‘‘Tena kho pana samayena, āvuso, subhaddo nāma vuḍḍhapabbajito tassaṁ parisāyaṁ nisinno",
  "tika-vin01t10:189_1": "hoti. Atha kho āvuso subhaddo vuḍḍhapabbajito te bhikkhū etadavoca ‘alaṁ, āvuso,",
  "tika-vin01t10:189_2": "mā socittha mā paridevittha, sumuttā mayaṁ tena mahāsamaṇena, upaddutā ca mayaṁ homa’",
  "tika-vin01t10:189_3": "‘idaṁ vo kappati, idaṁ vo na kappatī’ti, ‘idāni pana mayaṁ yaṁ icchissāma, taṁ karissāma,",
  "tika-vin01t10:189_4": "yaṁ na icchissāma, na taṁ karissāmā’ti. Handa mayaṁ āvuso dhammañca vinayañca saṅgāyeyyāma,",
  "tika-vin01t10:189_5": "pure adhammo dippati, dhammo paṭibāhīyati, avinayo pure dippati, vinayo paṭibāhīyati,",
  "tika-vin01t10:189_6": "pure adhammavādino balavanto honti, dhammavādino dubbalā honti, pure avinayavādino",
  "tika-vin01t10:189_7": "balavanto honti, vinayavādino dubbalā hontī’’ti.",
  "tika-vin01t10:190_0": "‘‘‘Tena hi, bhante, thero bhikkhū uccinatū’ti. Atha kho āyasmā mahākassapo ekenūnapañcaarahantasatāni",
  "tika-vin01t10:190_1": "uccini. Bhikkhū āyasmantaṁ mahākassapaṁ etadavocuṁ ‘ayaṁ, bhante, āyasmā ānando kiñcāpi",
  "tika-vin01t10:190_2": "sekkho, abhabbo chandā dosā mohā bhayā agatiṁ gantuṁ, bahu cānena bhagavato santike",
  "tika-vin01t10:190_3": "dhammo ca vinayo ca pariyatto. Tena hi, bhante, thero āyasmantampi ānandaṁ uccinatū’’’tiādi (cūḷava. 437).",
  "tika-vin01t10:191_0": "Tasmā tato paranti ettha subhaddakaṇḍato paranti evamattho daṭṭhabbo. ‘‘Sabbaṁ subhaddakaṇḍaṁ",
  "tika-vin01t10:191_1": "vitthārato veditabba’’nti hi iminā ‘‘yaṁ na icchissāma, na taṁ karissāmā’’ti etaṁ",
  "tika-vin01t10:191_2": "pariyantaṁ subhaddakaṇḍapāḷiṁ dassetvā idāni avasesaṁ ussāhajananappakārappavattaṁ",
  "tika-vin01t10:191_3": "pāḷimeva dassento ‘‘handa mayaṁ āvuso’’tiādimāha.",
  "tika-vin01t10:192_0": "Tattha pure adhammo dippatīti ettha adhammo nāma dasakusalakammapathadhammapaṭipakkhabhūto",
  "tika-vin01t10:192_1": "adhammo. Pure dippatīti api nāma dippati. Atha vā yāva adhammo dhammaṁ paṭibāhituṁ",
  "tika-vin01t10:192_2": "samattho hoti, tato puretaramevāti attho. Āsanne hi anāgate ayaṁ puresaddo. Dippatīti",
  "tika-vin01t10:192_3": "dippissati. Pure-saddayogena hi anāgatatthe ayaṁ vattamānapayogo yathā ‘‘purā vassati",
  "tika-vin01t10:192_4": "devo’’ti. Keci panettha evaṁ vaṇṇayanti ‘‘pureti pacchā anāgate yathā addhānaṁ gacchantassa",
  "tika-vin01t10:192_5": "gantabbamaggo ‘pure’ti vuccati, tathā idha daṭṭhabba’’nti. Avinayoti pahānavinayasaṁvaravinayānaṁ",
  "tika-vin01t10:192_6": "paṭipakkhabhūto avinayo. ‘‘Vinayavādino dubbalā hontī’’ti evaṁ iti-saddopi ettha",
  "tika-vin01t10:192_7": "daṭṭhabbo, ‘‘tato paraṁ āhā’’ti iminā sambandho. Potthakesu pana katthaci iti-saddo",
  "tika-vin01t10:192_8": "na dissati, pāḷiyaṁ pana dīghanikāyaṭṭhakathāyañca attheva iti-saddo.",
  "tika-vin01t10:193_0": "Tena hīti uyyojanatthe nipāto. Uccinane uyyojentā hi taṁ mahākassapattheraṁ evamāhaṁsu.",
  "tika-vin01t10:193_1": "Bhikkhū uccinatūti saṅgītiyā anurūpe bhikkhū uccinitvā gaṇhātūti attho. ‘‘Sakalanavaṅga…pe…",
  "tika-vin01t10:193_2": "pariggahesī’’ti etena sukkhavipassakakhīṇāsavapariyantānaṁ yathāvuttapuggalānaṁ satipi",
  "tika-vin01t10:193_3": "āgamādhigamasabbhāve saha paṭisambhidāhi tevijjādiguṇayuttānaṁ āgamādhigamasampattiyā",
  "tika-vin01t10:193_4": "ukkaṁsagatattā saṅgītiyā bahūpakārataṁ dasseti. Tattha sakalanavaṅgasatthusāsanapariyattidhareti",
  "tika-vin01t10:193_5": "sakalaṁ suttageyyādi navaṅgaṁ ettha, etassa vā atthīti sakalanavaṅgaṁ, satthusāsanaṁ.",
  "tika-vin01t10:193_6": "Atthakāmena pariyāpuṇitabbato diṭṭhadhammikādipurisattapariyattabhāvato ca pariyattīti",
  "tika-vin01t10:193_7": "tīṇi piṭakāni vuccanti, taṁ sakalanavaṅgasatthusāsanasaṅkhātaṁ pariyattiṁ dhārentīti",
  "tika-vin01t10:193_8": "sakalanavaṅgasatthusāsanapariyattidharā, tādiseti attho. Bahūnaṁ nānappakārānaṁ kilesānaṁ",
  "tika-vin01t10:193_9": "sakkāyadiṭṭhiyā ca avihatattā tā janenti, tāhi vā janitāti puthujjanā. Duvidhā puthujjanā",
  "tika-vin01t10:193_10": "andhaputhujjanā kalyāṇaputhujjanāti. Tattha yesaṁ khandhadhātuāyatanādīsu uggahaparipucchāsavanadhāraṇapaccavekkhaṇāni",
  "tika-vin01t10:193_11": "natthi, te andhaputhujjanā. Yesaṁ tāni atthi, te kalyāṇaputhujjanā. Te idha ‘‘puthujjanā’’ti",
  "tika-vin01t10:193_12": "adhippetā. Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā.",
  "tika-vin01t10:194_0": "Tipiṭakasabbapariyattippabhedadhareti tiṇṇaṁ piṭakānaṁ samāhāro tipiṭakaṁ, tipiṭakasaṅkhātaṁ",
  "tika-vin01t10:194_1": "navaṅgādivasena anekadhā bhinnaṁ sabbapariyattippabhedaṁ dhārentīti tipiṭakasabbapariyattippabhedadharā,",
  "tika-vin01t10:194_2": "tādiseti attho. Anu anu taṁsamaṅgīnaṁ bhāveti vaḍḍhetīti anubhāvo, anubhāvo eva ānubhāvo,",
  "tika-vin01t10:194_3": "pabhāvo. Mahanto ānubhāvo yesaṁ te mahānubhāvā. Tevijjādibhedeti tisso vijjāyeva",
  "tika-vin01t10:194_4": "tevijjā, tā ādi yesaṁ chaḷabhiññādīnaṁ te tevijjādayo, te bhedā anekappakārā bhinnā",
  "tika-vin01t10:194_5": "etesanti tevijjādibhedā, khīṇāsavā, tādiseti attho. Atha vā tisso vijjā etassa atthīti",
  "tika-vin01t10:194_6": "tevijjo, so ādi yesaṁ chaḷabhiññādīnaṁ te tevijjādayo, te bhedā yesaṁ khīṇāsavānaṁ",
  "tika-vin01t10:194_7": "te tevijjādibhedā, tādiseti attho. Ye sandhāya idaṁ vuttanti ye bhikkhū sandhāya",
  "tika-vin01t10:194_8": "idaṁ ‘‘atha kho āyasmā’’tiādivacanaṁ saṅgītikkhandhake (cūḷava. 437) vuttanti attho.",
  "tika-vin01t10:195_0": "Kissa panāti kasmā pana. Sikkhatīti sekkho, atha vā sikkhanaṁ sikkhā, sāyeva tassa",
  "tika-vin01t10:195_1": "sīlanti sekkho. So hi apariyositasikkhattā ca tadadhimuttattā ca ekantena sikkhanasīlo",
  "tika-vin01t10:195_2": "na asekkho viya pariniṭṭhitasikkho tattha paṭipassaddhussāho, nāpi vissaṭṭhasikkho",
  "tika-vin01t10:195_3": "pacurajano viya tattha anadhimutto. Atha vā ariyāya jātiyā tīsu sikkhāsu jāto, tattha",
  "tika-vin01t10:195_4": "vā bhavoti sekkho. Atha vā ikkhati etāyāti ikkhā, maggaphalasammādiṭṭhi. Saha ikkhāyāti",
  "tika-vin01t10:195_5": "sekkho. Uparimaggattayakiccassa apariyositattā saha karaṇīyenāti sakaraṇīyo. Assāti",
  "tika-vin01t10:195_6": "anena. Asammukhā paṭiggahitaṁ nāma natthīti nanu ca –",
  "tika-vin01t10:196": "‘‘Dvāsīti buddhato gaṇhiṁ, dve sahassāni bhikkhuto;",
  "tika-vin01t10:197": "Caturāsīti sahassāni, ye me dhammā pavattino’’ti. (theragā. 1027) –",
  "tika-vin01t10:198_0": "Vuttattā kathametaṁ yujjatīti? Dve sahassāni bhikkhutoti vuttampi bhagavato santike",
  "tika-vin01t10:198_1": "paṭiggahitamevāti katvā vuttanti nāyaṁ virodho. Bahukārattāti bahuupakārattā. Upakāravacano",
  "tika-vin01t10:198_2": "hettha kārasaddo. Assāti bhaveyya.",
  "tika-vin01t10:199_0": "Ativiya vissatthoti ativiya vissāsiko. Nanti ānandattheraṁ, ‘‘ovadatī’’ti iminā sambandho.",
  "tika-vin01t10:199_1": "Ānandattherassa yebhuyyena navakāya parisāya vibbhamanena mahākassapatthero evamāha",
  "tika-vin01t10:199_2": "‘‘na vāyaṁ kumārako mattamaññāsī’’ti. Tathā hi parinibbute satthari mahākassapatthero",
  "tika-vin01t10:199_3": "satthuparinibbāne sannipatitassa bhikkhusaṅghassa majjhe nisīditvā dhammavinayasaṅgāyanatthaṁ",
  "tika-vin01t10:199_4": "pañcasate bhikkhū uccinitvā ‘‘āvuso, rājagahe vassaṁ vasantā dhammavinayaṁ saṅgāyeyyāma,",
  "tika-vin01t10:199_5": "tumhe pure vassūpanāyikāya attano attano palibodhaṁ pacchinditvā rājagahe sannipatathā’’ti",
  "tika-vin01t10:199_6": "vatvā attanā rājagahaṁ gato. Ānandattheropi bhagavato pattacīvaramādāya mahājanaṁ",
  "tika-vin01t10:199_7": "saññāpento sāvatthiṁ gantvā tato nikkhamma rājagahaṁ gacchanto dakkhiṇagirismiṁ cārikaṁ",
  "tika-vin01t10:199_8": "cari. Tasmiṁ samaye ānandattherassa tiṁsamattā saddhivihārikā yebhuyyena kumārabhūtā",
  "tika-vin01t10:199_9": "ekavassikaduvassikabhikkhū ceva anupasampannā ca vibbhamiṁsu. Kasmā panete pabbajitā,",
  "tika-vin01t10:199_10": "kasmā vibbhamiṁsūti? Tesaṁ kira mātāpitaro cintesuṁ ‘‘ānandatthero satthuvissāsiko",
  "tika-vin01t10:199_11": "aṭṭha vare yācitvā upaṭṭhahati, icchiticchitaṭṭhānaṁ satthāraṁ gahetvā gantuṁ sakkoti,",
  "tika-vin01t10:199_12": "amhākaṁ dārake etassa santike pabbājessāma, so satthāraṁ gahetvā āgamissati, tasmiṁ",
  "tika-vin01t10:199_13": "āgate mayaṁ mahāsakkāraṁ kātuṁ labhissāmā’’ti iminā tāva kāraṇena nesaṁ ñātakā te",
  "tika-vin01t10:199_14": "pabbājesuṁ. Satthari pana parinibbute tesaṁ sā patthanā upacchinnā, atha ne ekadivaseneva uppabbājesuṁ.",
  "tika-vin01t10:200": "Atha ānandattheraṁ dakkhiṇagirismiṁ cārikaṁ caritvā rājagahamāgataṁ disvā mahākassapatthero evamāha ‘‘na vāyaṁ kumārako mattamaññāsī’’ti. Vuttañhetaṁ kassapasaṁyutte –",
  "tika-vin01t10:201_0": "‘‘Atha kiñcarahi tvaṁ, āvuso ānanda, imehi navehi bhikkhūhi indriyesu aguttadvārehi",
  "tika-vin01t10:201_1": "bhojane amattaññūhi jāgariyaṁ ananuyuttehi saddhiṁ cārikaṁ carasi, sassaghātaṁ maññe",
  "tika-vin01t10:201_2": "carasi, kulūpaghātaṁ maññe carasi, olujjati kho te, āvuso ānanda, parisā, palujjanti",
  "tika-vin01t10:201_3": "kho te āvuso navappāyā, na vāyaṁ kumārako mattamaññāsīti.",
  "tika-vin01t10:202_0": "‘‘Api me bhante kassapa sirasmiṁ palitāni jātāni, atha ca pana mayaṁ ajjāpi āyasmato",
  "tika-vin01t10:202_1": "mahākassapassa kumārakavādā na muccāmāti. Tathā hi pana tvaṁ, āvuso ānanda, imehi",
  "tika-vin01t10:202_2": "navehi bhikkhūhi indriyesu aguttadvārehi bhojane amattaññūhi jāgariyaṁ ananuyuttehi",
  "tika-vin01t10:202_3": "saddhiṁ cārikaṁ carasi, sassaghātaṁ maññe carasi, kulūpaghātaṁ maññe carasi, olujjati",
  "tika-vin01t10:202_4": "kho te, āvuso ānanda, parisā, palujjanti kho te āvuso navappāyā, na vāyaṁ kumārako",
  "tika-vin01t10:202_5": "mattamaññāsī’’ti (saṁ. ni. 2.154).",
  "tika-vin01t10:203_0": "Tattha (saṁ. ni. aṭṭha. 2.2.154) sassaghātaṁ maññecarasīti sassaṁ ghātento viya āhiṇḍasi.",
  "tika-vin01t10:203_1": "Kulūpaghātaṁ maññe carasīti kulāni upaghātento viya hananto viya āhananto viya āhiṇḍasi.",
  "tika-vin01t10:203_2": "Olujjatīti palujjati bhijjati. Palujjanti kho te āvuso navappāyāti, āvuso, evaṁ ete",
  "tika-vin01t10:203_3": "tuyhaṁ pāyena yebhuyyena navakā ekavassikaduvassikadaharā ceva sāmaṇerā ca palujjanti.",
  "tika-vin01t10:203_4": "Na vāyaṁ kumārako mattamaññāsīti ayaṁ kumārako attano pamāṇaṁ na vata jānātīti theraṁ",
  "tika-vin01t10:203_5": "tajjento āha. Kumārakavādā na muccāmāti kumārakavādato na muccāma. Tathā hi pana",
  "tika-vin01t10:203_6": "tvanti idamassa evaṁ vattabbatāya kāraṇadassanatthaṁ vuttaṁ. Ayañhettha adhippāyo",
  "tika-vin01t10:203_7": "– yasmā tvaṁ imehi navakehi bhikkhūhi indriyasaṁvararahitehi saddhiṁ vicarasi, tasmā",
  "tika-vin01t10:203_8": "kumārakehi saddhiṁ caranto ‘‘kumārako’’ti vattabbataṁ arahasīti.",
  "tika-vin01t10:204_0": "‘‘Na vāyaṁ kumārako mattamaññāsī’’ti ettha vā-saddo padapūraṇe. Vā-saddo hi upamānasamuccayasaṁsayavavassaggapadapūraṇavikappādīsu",
  "tika-vin01t10:204_1": "bahūsu atthesu dissati. Tathā hesa ‘‘paṇḍito vāpi tena so’’tiādīsu (dha. pa. 63)",
  "tika-vin01t10:204_2": "upamāne dissati, sadisabhāveti attho. ‘‘Taṁ vāpi dhīrā muni vedayantī’’tiādīsu (su.",
  "tika-vin01t10:204_3": "ni. 213) samuccaye. ‘‘Ke vā ime kassa vā’’tiādīsu (pārā. 296) saṁsaye. ‘‘Ayaṁ vā",
  "tika-vin01t10:204_4": "imesaṁ samaṇabrāhmaṇānaṁ sabbabālo sabbamūḷho’’tiādīsu (dī. ni. 1.181) vavassagge.",
  "tika-vin01t10:204_5": "‘‘Ye hi keci, bhikkhave, samaṇā vā brāhmaṇā vā’’tiādīsu (ma. ni. 1.170; saṁ. ni.",
  "tika-vin01t10:204_6": "2.13) vikappeti. Idha pana padapūraṇe daṭṭhabbo. Teneva ca ācariyadhammapālattherena",
  "tika-vin01t10:204_7": "vuttaṁ ‘‘vāsaddassa atthuddhāraṁ karontena ‘na vāyaṁ kumārako mattamaññāsī’tiādīsu",
  "tika-vin01t10:204_8": "(saṁ. ni. 2.154) padapūraṇe’’ti. Aṭṭhakathāyampi (saṁ. ni. aṭṭha. 2.2.154) ettakameva",
  "tika-vin01t10:204_9": "vuttaṁ ‘‘na vāyaṁ kumārako mattamaññāsīti ayaṁ kumārako attano pamāṇaṁ na vata jānātīti",
  "tika-vin01t10:204_10": "theraṁ tajjento āhā’’ti. Etthāpi vatāti vacanasiliṭṭhatāya vuttaṁ. Yaṁ panettha kenaci",
  "tika-vin01t10:204_11": "vuttaṁ ‘‘na vāyanti ettha vāti vibhāsā, aññāsipi na aññāsipīti attho’’ti . Taṁ tassa",
  "tika-vin01t10:204_12": "matimattanti daṭṭhabbaṁ. Na hettha ayamattho sambhavati, tasmā attano pamāṇaṁ nāññāsīti",
  "tika-vin01t10:204_13": "evamattho veditabbo. Tatrāti evaṁ sati. Chandāgamanaṁ viyāti ettha chandā āgamanaṁ",
  "tika-vin01t10:204_14": "viyāti padacchedo kātabbo, chandena āgamanaṁ pavattanaṁ viyāti attho, chandena akattabbakaraṇaṁ",
  "tika-vin01t10:204_15": "viyāti vuttaṁ hoti. Chandaṁ vā āgacchati sampayogavasenāti chandāgamanaṁ, tathā pavatto",
  "tika-vin01t10:204_16": "apāyagamanīyo akusalacittuppādo. Atha vā ananurūpaṁ gamanaṁ agamanaṁ, chandena agamanaṁ",
  "tika-vin01t10:204_17": "chandāgamanaṁ, chandena sinehena ananurūpaṁ gamanaṁ pavattanaṁ akattabbakaraṇaṁ viyāti",
  "tika-vin01t10:204_18": "vuttaṁ hoti. Asekkhapaṭisambhidāppatteti asekkhabhūtā paṭisambhidā asekkhapaṭisambhidā,",
  "tika-vin01t10:204_19": "taṁ patte, paṭiladdhaasekkhapaṭisambhideti attho. Anumatiyāti anuññāya, yācanāyāti vuttaṁ hoti.",
  "tika-vin01t10:205_0": "‘‘Kiñcāpi sekkho’’ti idaṁ na sekkhānaṁ agatigamanasabbhāvena vuttaṁ, asekkhānaṁyeva",
  "tika-vin01t10:205_1": "pana uccinitattāti daṭṭhabbaṁ. Paṭhamamaggeneva hi cattāri agatigamanāni pahīyanti,",
  "tika-vin01t10:205_2": "tasmā kiñcāpi sekkho, tathāpi thero āyasmantampi ānandaṁ uccinatūti evamettha sambandho",
  "tika-vin01t10:205_3": "veditabbo. Na pana kiñcāpi sekkho, tathāpi abhabbo agatiṁ gantunti yojetabbaṁ. ‘‘Abhabbo’’tiādinā",
  "tika-vin01t10:205_4": "pana dhammasaṅgītiyā tassa arahabhāvaṁ dassentā vijjamāne guṇe kathenti. Tattha chandāti",
  "tika-vin01t10:205_5": "chandena, sinehenāti attho. Agatiṁ gantunti agantabbaṁ gantuṁ, akattabbaṁ kātunti",
  "tika-vin01t10:205_6": "vuttaṁ hoti. Imāni pana cattāri agatigamanāni bhaṇḍabhājanīye ca vinicchayaṭṭhāne",
  "tika-vin01t10:205_7": "ca labbhanti. Tattha bhaṇḍabhājanīye tāva attano bhārabhūtānaṁ bhikkhūnaṁ amanāpe",
  "tika-vin01t10:205_8": "bhaṇḍe sampatte taṁ parivattitvā manāpaṁ dento chandāgatiṁ gacchati nāma. Attano",
  "tika-vin01t10:205_9": "pana abhārabhūtānaṁ manāpe bhaṇḍe sampatte taṁ parivattitvā amanāpaṁ dento dosāgatiṁ",
  "tika-vin01t10:205_10": "gacchati nāma. Bhaṇḍesu bhājanīyavatthuñca ṭhitikañca ajānanto mohāgatiṁ gacchati",
  "tika-vin01t10:205_11": "nāma. Mukharānaṁ vā rājādinissitānaṁ vā ‘‘ime me amanāpe bhaṇḍe dinne anatthaṁ kareyyu’’nti",
  "tika-vin01t10:205_12": "bhayena parivattitvā manāpaṁ dento bhayāgatiṁ gacchati nāma. Yo pana evaṁ na gacchati,",
  "tika-vin01t10:205_13": "sabbesaṁ tulābhūto pamāṇabhūto majjhattova hutvā yaṁ yassa pāpuṇāti, tadeva tassa",
  "tika-vin01t10:205_14": "deti, ayaṁ catubbidhampi agatiṁ na gacchati nāma. Vinicchayaṭṭhāne pana attano bhārabhūtassa",
  "tika-vin01t10:205_15": "garukāpattiṁ lahukāpattiṁ katvā kathento chandāgatiṁ gacchati nāma. Itarassa lahukāpattiṁ",
  "tika-vin01t10:205_16": "garukāpattiṁ katvā kathento dosāgatiṁ gacchati nāma. Āpattivuṭṭhānaṁ pana samuccayakkhandhakañca",
  "tika-vin01t10:205_17": "ajānanto mohāgatiṁ gacchati nāma. Mukharassa vā rājapūjitassa vā ‘‘ayaṁ me garukaṁ",
  "tika-vin01t10:205_18": "katvā āpattiṁ kathentassa anatthampi kareyyā’’ti garukameva lahukāpattiṁ kathento",
  "tika-vin01t10:205_19": "bhayāgatiṁ gacchati nāma. Yo pana sabbesaṁ yathābhūtameva kathesi, ayaṁ catubbidhampi",
  "tika-vin01t10:205_20": "agatigamanaṁ na gacchati nāma. Theropi tādiso catunnampi agatigamanānaṁ paṭhamamaggeneva",
  "tika-vin01t10:205_21": "pahīnattā, tasmā saṅgāyanavasena dhammavinayavinicchaye sampatte chandādivasena aññathā",
  "tika-vin01t10:205_22": "akathetvā yathābhūtameva kathetīti vuttaṁ ‘‘abhabbo…pe… agatiṁ gantu’’nti. Pariyattoti",
  "tika-vin01t10:205_23": "adhīto, uggahitoti attho.",
  "tika-vin01t10:206_0": "Uccinitenāti uccinitvā gahitena. Etadahosīti etaṁ parivitakkanaṁ ahosi. Rājagahaṁ",
  "tika-vin01t10:206_1": "kho mahāgocaranti ettha ‘‘rājagahanti rājagahasāmantaṁ gahetvā vutta’’nti cūḷagaṇṭhipade",
  "tika-vin01t10:206_2": "majjhimagaṇṭhipade ca vuttaṁ. Gāvo caranti etthāti gocaro, gocaro viya gocaro, bhikkhācaraṇaṭṭhānaṁ.",
  "tika-vin01t10:206_3": "So mahanto assa, etthāti vā mahāgocaraṁ, rājagahaṁ. Thāvarakammanti ciraṭṭhāyikammaṁ.",
  "tika-vin01t10:206_4": "Visabhāgapuggalo subhaddasadiso. Ukkoṭeyyāti nivāreyyāti attho. Ñattidutiyena kammena sāvesīti –",
  "tika-vin01t10:207_0": "‘‘Suṇātu me, āvuso, saṅgho, yadi saṅghassa pattakallaṁ, saṅgho imāni pañca bhikkhusatāni",
  "tika-vin01t10:207_1": "sammanneyya ‘rājagahe vassaṁ vasantāni dhammañca vinayañca saṅgāyituṁ, na aññehi",
  "tika-vin01t10:207_2": "bhikkhūhi rājagahe vassaṁ vasitabba’nti, esā ñatti.",
  "tika-vin01t10:208_0": "‘‘Suṇātu me, āvuso, saṅgho, saṅgho imāni pañca bhikkhusatāni sammannati ‘rājagahe",
  "tika-vin01t10:208_1": "vassaṁ vasantāni dhammañca vinayañca saṅgāyituṁ, na aññehi bhikkhūhi rājagahe vassaṁ",
  "tika-vin01t10:208_2": "vasitabba’nti, yassāyasmato khamati imesaṁ pañcannaṁ bhikkhusatānaṁ sammuti ‘rājagahe",
  "tika-vin01t10:208_3": "vassaṁ vasantānaṁ dhammañca vinayañca saṅgāyituṁ, na aññehi bhikkhūhi rājagahe vassaṁ",
  "tika-vin01t10:208_4": "vasitabba’nti, so tuṇhassa. Yassa nakkhamati, so bhāseyya.",
  "tika-vin01t10:209_0": "‘‘Sammatāni saṅghena imāni pañca bhikkhusatāni ‘rājagahe vassaṁ vasantāni dhammañca",
  "tika-vin01t10:209_1": "vinayañca saṅgāyituṁ, na aññehi bhikkhūhi rājagahe vassaṁ vasitabba’nti, khamati",
  "tika-vin01t10:209_2": "saṅghassa, tasmā tuṇhī, evametaṁ dhārayāmī’’ti (cūḷava. 437) –",
  "tika-vin01t10:210": "Evaṁ ñattidutiyena kammena sāvesi. Idaṁ sandhāya vuttaṁ ‘‘taṁ saṅgītikkhandhake vuttanayeneva ñātabba’’nti.",
  "tika-vin01t10:211_0": "Ayaṁ pana kammavācā tathāgatassa parinibbānato ekavīsatime divase katā. Vuttañhetaṁ",
  "tika-vin01t10:211_1": "dīghanikāyaṭṭhakathāyaṁ (dī. ni. aṭṭha. 1.paṭhamasaṅgītikathā) ‘‘ayaṁ pana kammavācā",
  "tika-vin01t10:211_2": "tathāgatassa parinibbānato ekavīsatime divase katā. Bhagavā hi visākhapuṇṇamāyaṁ",
  "tika-vin01t10:211_3": "paccūsasamaye parinibbuto, athassa sattāhaṁ suvaṇṇavaṇṇaṁ sarīraṁ gandhamālādīhi",
  "tika-vin01t10:211_4": "pūjayiṁsu. Evaṁ sattāhaṁ sādhukīḷanadivasā nāma ahesuṁ. Tato sattāhaṁ citakāya agginā",
  "tika-vin01t10:211_5": "jhāyi, sattāhaṁ sattipañjaraṁ katvā santhāgārasālāyaṁ dhātupūjaṁ kariṁsūti ekavīsati",
  "tika-vin01t10:211_6": "divasā gatā. Jeṭṭhamūlasukkapakkhapañcamiyaṁ pana dhātuyo bhājayiṁsu. Etasmiṁ dhātubhājanadivase",
  "tika-vin01t10:211_7": "sannipatitassa mahābhikkhusaṅghassa subhaddena vuḍḍhapabbajitena kataṁ anācāraṁ ārocetvā",
  "tika-vin01t10:211_8": "vuttanayeneva bhikkhū uccinitvā ayaṁ kammavācā katā. Imañca pana kammavācaṁ katvā",
  "tika-vin01t10:211_9": "thero bhikkhū āmantesi ‘āvuso idāni tumhākaṁ cattālīsadivasā okāso, tato paraṁ ayaṁ",
  "tika-vin01t10:211_10": "nāma no palibodho atthīti vattuṁ na labbhā, tasmā etthantare yassa rogapalibodho",
  "tika-vin01t10:211_11": "vā ācariyupajjhāyapalibodho vā mātāpitupalibodho vā atthi, pattaṁ vā pana pacitabbaṁ",
  "tika-vin01t10:211_12": "cīvaraṁ vā kātabbaṁ, so taṁ palibodhaṁ chinditvā karaṇīyaṁ karotū’ti. Evañca pana",
  "tika-vin01t10:211_13": "vatvā thero attano pañcasatāya parisāya parivuto rājagahaṁ gato, aññepi mahātherā",
  "tika-vin01t10:211_14": "attano attano parivāraṁ gahetvā sokasallasamappitaṁ mahājanaṁ assāsetukāmā taṁ taṁ",
  "tika-vin01t10:211_15": "disaṁ pakkantā. Puṇṇatthero pana sattasatabhikkhuparivāro ‘tathāgatassa parinibbānaṭṭhānaṁ",
  "tika-vin01t10:211_16": "āgatāgataṁ mahājanaṁ assāsessāmī’ti kusinārāyameva aṭṭhāsi. Āyasmā ānando yathā pubbe",
  "tika-vin01t10:211_17": "aparinibbutassa, evaṁ parinibbutassapi bhagavato sayameva pattacīvaramādāya pañcahi",
  "tika-vin01t10:211_18": "bhikkhusatehi saddhiṁ yena sāvatthi tena cārikaṁ pakkāmi. Gacchato panassa parivārā",
  "tika-vin01t10:211_19": "bhikkhū gaṇanapathaṁ vītivattā’’ti. Tasmā tathāgatassa parinibbānato tīsu sattāhesu",
  "tika-vin01t10:211_20": "atikkantesu ekavīsatime divase imaṁ kammavācaṁ sāvetvā thero rājagahaṁ pakkantoti veditabbaṁ.",
  "tika-vin01t10:212_0": "Yadi evaṁ kasmā pana idha maṅgalasuttaṭṭhakathāyañca (khu. pā. aṭṭha. 5.paṭhamamahāsaṅgītikathā)",
  "tika-vin01t10:212_1": "‘‘sattasu sādhukīḷanadivasesu sattasu ca dhātupūjādivasesu vītivattesū’’ti vuttaṁ?",
  "tika-vin01t10:212_2": "Sattasu dhātupūjādivasesu gahitesu tadavinābhāvato majjhe citakāya jhāpanasattāhampi",
  "tika-vin01t10:212_3": "gahitamevāti katvā visuṁ na vuttaṁ viya dissati. Yadi evaṁ atha kasmā ‘‘aḍḍhamāso",
  "tika-vin01t10:212_4": "atikkanto, diyaḍḍhamāso seso’’ti ca vuttanti? Nāyaṁ doso. Appakañhi ūnamadhikaṁ vā",
  "tika-vin01t10:212_5": "gaṇanūpagaṁ na hoti, tasmā samudāyo appakena adhikopi anadhiko viya hotīti katvā",
  "tika-vin01t10:212_6": "aḍḍhamāsato adhikepi pañca divase ‘‘aḍḍhamāso atikkanto’’ti vuttaṁ ‘‘dvāsītikhandhakavattānaṁ",
  "tika-vin01t10:212_7": "katthaci asītikhandhakavattānī’’ti vacanaṁ viya. Tathā appakena ūnopi ca samudāyo",
  "tika-vin01t10:212_8": "anūno viya hotīti katvā ‘‘diyaḍḍhamāsato ūnepi pañca divase diyaḍḍhamāso seso’’ti",
  "tika-vin01t10:212_9": "ca vuttaṁ. Satipaṭṭhānavibhaṅgaṭṭhakathāyañhi (vibha. aṭṭha. 356) chamāsato ūnepi",
  "tika-vin01t10:212_10": "aḍḍhamāse ‘‘cha māse sajjhāyo kātabbo’’ti vuttavacanaṁ viya. Tattha hi tacapañcakādīsu",
  "tika-vin01t10:212_11": "catūsu pañcakesu dvīsu ca chakkesu ekekasmiṁ anulomato pañcāhaṁ, paṭilomato pañcāhaṁ,",
  "tika-vin01t10:212_12": "anulomapaṭilomato pañcāhaṁ, tathā purimapurimehi pañcakachakkehi saddhiṁ anulomato",
  "tika-vin01t10:212_13": "pañcāhaṁ, paṭilomato pañcāhaṁ, anulomapaṭilomato pañcāhanti evaṁ visuṁ tipañcāhaṁ",
  "tika-vin01t10:212_14": "ekato tipañcāhañca sajjhāyaṁ katvā chamāsaṁ sajjhāyo kātabboti vacanaṁ viya. Tattha",
  "tika-vin01t10:212_15": "hi vakkapañcakādīsu tīsu pañcakesu dvīsu ca chakkesu visuṁ heṭṭhimehi ekato ca sajjhāye",
  "tika-vin01t10:212_16": "pañcannaṁ pañcannaṁ pañcakānaṁ vasena pañcamāsaparipuṇṇā labbhanti, tacapañcake pana",
  "tika-vin01t10:212_17": "visuṁ tipañcāhamevāti aḍḍhamāsoyeveko labbhatīti aḍḍhamāsādhikapañcamāsā labbhanti.",
  "tika-vin01t10:213_0": "Evaṁ sati yathā tattha aḍḍhamāse ūnepi māsaparicchedena paricchijjamāne sajjhāye",
  "tika-vin01t10:213_1": "cha māsā paricchedakā hontīti paricchijjamānassa sajjhāyassa sattamāsādimāsantaragamananivāraṇatthaṁ",
  "tika-vin01t10:213_2": "chamāsaggahaṇaṁ kataṁ, na sakalachamāse sajjhāyappavattidassanatthaṁ, evamidhāpi",
  "tika-vin01t10:213_3": "māsavasena kāle paricchijjamāne ūnepi pañcadivase diyaḍḍhamāso paricchedako hotīti",
  "tika-vin01t10:213_4": "paricchijjamānassa kālassa dvimāsādimāsantaragamananivāraṇatthaṁ ‘‘diyaḍḍhamāso seso’’ti",
  "tika-vin01t10:213_5": "diyaḍḍhamāsaggahaṇaṁ katanti evamettha attho gahetabbo. Aññathā ca aṭṭhakathāvacanānaṁ",
  "tika-vin01t10:213_6": "aññamaññavirodho āpajjati. Ekāhameva vā bhagavato sarīraṁ citakāya jhāyīti khuddakabhāṇakānaṁ",
  "tika-vin01t10:213_7": "adhippāyoti gahetabbaṁ. Evañhi sati parinibbānato sattasu sādhukīḷanadivasesu vītivattesu",
  "tika-vin01t10:213_8": "aṭṭhamiyaṁ citakāya bhagavato sarīraṁ jhāpetvā tato paraṁ sattasu divasesu dhātupūjaṁ",
  "tika-vin01t10:213_9": "akaṁsūti aḍḍhamāso atikkanto, gimhānaṁ diyaḍḍho ca māso seso hoti. Parinibbānasuttantapāḷiyampi",
  "tika-vin01t10:213_10": "hi citakāya jhāpanasattāhaṁ na āgataṁ, dveyeva sattāhāni āgatāni, upaparikkhitvā",
  "tika-vin01t10:213_11": "pana yaṁ ruccati, taṁ gahetabbaṁ. Ito aññena vā pakārena yathā na virujjhati, tathā",
  "tika-vin01t10:213_12": "kāraṇaṁ pariyesitabbaṁ. Yaṁ panettha kenaci vuttaṁ ‘‘aḍḍhamāso atikkantoti ettha",
  "tika-vin01t10:213_13": "eko divaso naṭṭho. So pāṭipadadivaso kolāhaladivaso nāma, tasmā idha na gahito’’ti.",
  "tika-vin01t10:213_14": "Taṁ na sundaraṁ parinibbānasuttantapāḷiyaṁ pāṭipadadivasatoyeva paṭṭhāya sattāhassa",
  "tika-vin01t10:213_15": "vuttattā aṭṭhakathāyañca parinibbānadivasenapi saddhiṁ tiṇṇaṁ sattāhānaṁ gahitattā.",
  "tika-vin01t10:213_16": "Tathā hi parinibbānadivasena saddhiṁ tiṇṇaṁ sattāhānaṁ gahitattā jeṭṭhamūlasukkapañcamī",
  "tika-vin01t10:213_17": "ekavīsatimo divaso hoti.",
  "tika-vin01t10:214_0": "Sattasu sādhukīḷanadivasesūti ettha sādhukīḷanaṁ nāma saṁvegavatthuṁ kittetvā kittetvā",
  "tika-vin01t10:214_1": "aniccatāpaṭisaṁyuttāni gītāni gāyitvā pūjāvasena kīḷanato sundaraṁ kīḷananti sādhukīḷanaṁ.",
  "tika-vin01t10:214_2": "Atha vā saparahitasādhanaṭṭhena sādhu, tesaṁ saṁvegavatthuṁ kittetvā kittetvā kīḷanaṁ",
  "tika-vin01t10:214_3": "sādhukīḷanaṁ, uḷārapuññapasavanato samparāyikatthāvirodhikīḷāvihāroti attho. Ettha",
  "tika-vin01t10:214_4": "ca purimasmiṁ sattāhe sādhukīḷāya ekadesena katattā sādhukīḷanadivasā nāma te jātā.",
  "tika-vin01t10:214_5": "Visesato pana dhātupūjādivasesuyeva sādhukīḷanaṁ akaṁsu. Tatoyeva ca mahāparinibbānasuttantapāḷiyaṁ –",
  "tika-vin01t10:215_0": "‘‘Atha kho kosinārakā mallā bhagavato sarīrāni sattāhaṁ santhāgāre sattipañjaraṁ",
  "tika-vin01t10:215_1": "karitvā dhanupākāraṁ parikkhipāpetvā naccehi gītehi vāditehi mālehi gandhehi sakkariṁsu",
  "tika-vin01t10:215_2": "garuṁ kariṁsu mānesuṁ pūjesu’’nti (dī. ni. 2.235).",
  "tika-vin01t10:216": "Etassa aṭṭhakathāyaṁ (dī. ni. aṭṭha. 2.235) vuttaṁ –",
  "tika-vin01t10:217_0": "‘‘Kasmā panete evamakaṁsūti? Ito purimesu dvīsu sattāhesu te bhikkhusaṅghassa ṭhānanisajjokāsaṁ",
  "tika-vin01t10:217_1": "karontā khādanīyabhojanīyādīni saṁvidahantā sādhukīḷikāya okāsaṁ na labhiṁsu. Tato",
  "tika-vin01t10:217_2": "nesaṁ ahosi ‘imaṁ sattāhaṁ sādhukīḷitaṁ kīḷissāma, ṭhānaṁ kho panetaṁ vijjati, yaṁ",
  "tika-vin01t10:217_3": "amhākaṁ pamattabhāvaṁ ñatvā kocideva āgantvā dhātuyo gaṇheyya, tasmā ārakkhaṁ ṭhapetvā",
  "tika-vin01t10:217_4": "kīḷissāmā’ti, tena te evamakaṁsū’’ti.",
  "tika-vin01t10:218_0": "Tasmā visesato sādhukīḷikā dhātupūjādivasesuyevāti daṭṭhabbaṁ. Te pana dhātupūjāya",
  "tika-vin01t10:218_1": "katattā ‘‘dhātupūjādivasā’’ti pākaṭā jātāti āha ‘‘sattasu ca dhātupūjādivasesū’’ti.",
  "tika-vin01t10:218_2": "Upakaṭṭhāti āsannā. Vassaṁ upanenti upagacchanti etthāti vassūpanāyikā. Ekaṁ maggaṁ",
  "tika-vin01t10:218_3": "gatoti cārikaṁ caritvā mahājanaṁ assāsetuṁ ekena maggena gato. Evaṁ anuruddhattherādayopi",
  "tika-vin01t10:218_4": "tesu tesu janapadesu cārikaṁ caritvā mahājanaṁ assāsentā gatāti daṭṭhabbaṁ. Yena",
  "tika-vin01t10:218_5": "sāvatthi, tena cārikaṁ pakkāmīti yattha sāvatthi, tattha cārikaṁ pakkāmi, yena vā",
  "tika-vin01t10:218_6": "disābhāgena sāvatthi pakkamitabbā hoti, tena disābhāgena cārikaṁ pakkāmīti attho.",
  "tika-vin01t10:219_0": "Tatrāti tassaṁ sāvatthiyaṁ. Sudanti nipātamattaṁ. Aniccatādipaṭisaṁyuttāyāti ‘‘sabbe",
  "tika-vin01t10:219_1": "saṅkhārā aniccā’’tiādinayappavattāya. Asamucchinnataṇhānusayattā avijjātaṇhābhisaṅkhatena",
  "tika-vin01t10:219_2": "kammunā bhavayonigatiṭhitisattāvāsesu khandhapañcakasaṅkhātaṁ attabhāvaṁ janeti abhinibbattetīti",
  "tika-vin01t10:219_3": "jano, kilese janeti, ajani, janissatīti vā jano, mahanto janoti mahājano, taṁ mahājanaṁ,",
  "tika-vin01t10:219_4": "bahujananti attho. Saññāpetvāti samassāsetvā. Gandhakuṭiyā dvāraṁ vivaritvāti paribhogacetiyabhāvato",
  "tika-vin01t10:219_5": "gandhakuṭiṁ vanditvā gandhakuṭiyā dvāraṁ vivarīti veditabbaṁ. Teneva dīghanikāyaṭṭhakathāyaṁ",
  "tika-vin01t10:219_6": "(dī. ni. aṭṭha. 1.paṭhamamahāsaṅgītikathā) ‘‘gandhakuṭiṁ vanditvā’’ti vuttaṁ. Milātaṁ",
  "tika-vin01t10:219_7": "mālākacavaraṁ milātamālākacavaraṁ. Yathāṭhāne ṭhapetvāti paṭhamaṭhitaṭṭhānaṁ anatikkamitvā",
  "tika-vin01t10:219_8": "yathāṭhitaṭṭhāneyeva ṭhapetvāti attho. Bhagavato ṭhitakāle karaṇīyaṁ vattaṁ sabbamakāsīti",
  "tika-vin01t10:219_9": "senāsane kattabbavattaṁ sandhāya vuttaṁ. Karonto ca nhānakoṭṭhake sammajjanaudakūpaṭṭhānādikālesu",
  "tika-vin01t10:219_10": "gandhakuṭiṁ gantvā ‘‘nanu bhagavā ayaṁ tumhākaṁ nhānakālo, ayaṁ dhammadesanākālo,",
  "tika-vin01t10:219_11": "ayaṁ bhikkhūnaṁ ovādadānakālo, ayaṁ sīhaseyyaṁ kappanakālo, ayaṁ mukhadhovanakālo’’tiādinā",
  "tika-vin01t10:219_12": "nayena paridevamānova akāsi. Tamenaṁ aññatarā devatā ‘‘bhante ānanda, tumhe evaṁ",
  "tika-vin01t10:219_13": "paridevamānā kathaṁ aññe assāsayissathā’’ti saṁvejesi. So tassā vacanena saṁviggahadayo",
  "tika-vin01t10:219_14": "santhambhitvā tathāgatassa parinibbānato pabhuti ṭhānanisajjabahulatāya ussannadhātukaṁ",
  "tika-vin01t10:219_15": "kāyaṁ samassāsetuṁ khīravirecanaṁ pivi. Idāni taṁ dassento ‘‘atha thero’’tiādimāha.",
  "tika-vin01t10:220_0": "Ussannadhātukanti upacitasemhādidhātukaṁ kāyaṁ. Samassāsetunti santappetuṁ. Dutiyadivaseti",
  "tika-vin01t10:220_1": "devatāya saṁvejitadivasato. ‘‘Jetavanavihāraṁ paviṭṭhadivasato vā dutiyadivase’’ti",
  "tika-vin01t10:220_2": "vadanti. Viriccati etenāti virecanaṁ, osadhaparibhāvitaṁ khīrameva virecananti khīravirecanaṁ.",
  "tika-vin01t10:220_3": "Yaṁ sandhāyāti yaṁ bhesajjapānaṁ sandhāya. Aṅgasubhatāya subhoti evaṁ laddhanāmattā",
  "tika-vin01t10:220_4": "subhena māṇavena. Pahitaṁ māṇavakanti ‘‘satthā parinibbuto ānandatthero kirassa pattacīvaraṁ",
  "tika-vin01t10:220_5": "gahetvā āgato, mahājano ca taṁ dassanāya upasaṅkamatī’’ti sutvā ‘‘vihāraṁ kho pana",
  "tika-vin01t10:220_6": "gantvā mahājanamajjhe na sakkā sukhena paṭisanthāraṁ vā kātuṁ dhammakathaṁ vā sotuṁ,",
  "tika-vin01t10:220_7": "gehaṁ āgataṁyeva naṁ disvā sukhena paṭisanthāraṁ karissāmi, ekā ca me kaṅkhā atthi,",
  "tika-vin01t10:220_8": "tampi naṁ pucchissāmī’’ti cintetvā subhena māṇavena pesitaṁ māṇavakaṁ. Etadavocāti",
  "tika-vin01t10:220_9": "etaṁ ‘‘akālo kho’’tiādikaṁ ānandatthero avoca. Akālo khoti ajja gantuṁ yuttakālo",
  "tika-vin01t10:220_10": "na hoti. Kasmāti ce āha ‘‘atthi me ajjā’’tiādi. Bhesajjamattāti appamattakaṁ bhesajjaṁ.",
  "tika-vin01t10:220_11": "Appattho hi ayaṁ mattāsaddo ‘‘mattā sukhapariccāgā’’tiādīsu viya.",
  "tika-vin01t10:221_0": "Dutiyadivaseti khīravirecanaṁ pītadivasato dutiyadivase. Cetakattherenāti cetiyaraṭṭhe",
  "tika-vin01t10:221_1": "jātattā ‘‘cetako’’ti evaṁladdhanāmena. Subhena māṇavena puṭṭhoti ‘‘yesu dhammesu",
  "tika-vin01t10:221_2": "bhavaṁ gotamo imaṁ lokaṁ patiṭṭhāpesi, te tassa accayena naṭṭhā nu kho, dharanti,",
  "tika-vin01t10:221_3": "sace dharanti, ānando jānissati, handa naṁ pucchāmī’’ti evaṁ cintetvā ‘‘yesaṁ so",
  "tika-vin01t10:221_4": "bhavaṁ gotamo dhammānaṁ vaṇṇavādī ahosi, yattha ca imaṁ janataṁ samādapesi nivesesi",
  "tika-vin01t10:221_5": "patiṭṭhāpesi, katamesānaṁ kho bho ānanda dhammānaṁ so bhavaṁ gotamo vaṇṇavādī ahosī’’tiādinā",
  "tika-vin01t10:221_6": "(dī. ni. 1.448) subhena māṇavena puṭṭho. Athassa thero tīṇi piṭakāni sīlakkhandhādīhi",
  "tika-vin01t10:221_7": "tīhi khandhehi saṅgahetvā dassento ‘‘tiṇṇaṁ kho, māṇava, khandhānaṁ so bhagavā vaṇṇavādī’’tiādinā",
  "tika-vin01t10:221_8": "subhasuttamabhāsi. Taṁ sandhāya vuttaṁ ‘‘dīghanikāye subhasuttaṁ nāma dasamaṁ suttamabhāsī’’ti.",
  "tika-vin01t10:222_0": "Khaṇḍaphullapaṭisaṅkharaṇanti ettha khaṇḍanti chinnaṁ. Phullanti bhinnaṁ. Tesaṁ paṭisaṅkharaṇaṁ",
  "tika-vin01t10:222_1": "puna sammā pākatikakaraṇaṁ, abhinavakaraṇanti vuttaṁ hoti. Rājagahanti evaṁnāmakaṁ",
  "tika-vin01t10:222_2": "nagaraṁ. Tañhi mandhatumahāgovindādīhi pariggahitattā ‘‘rājagaha’’nti vuccati. Chaḍḍitapatitauklāpāti",
  "tika-vin01t10:222_3": "chaḍḍitā ca patitā ca uklāpā ca ahesunti attho. Idaṁ vuttaṁ hoti – bhagavato parinibbānaṭṭhānaṁ",
  "tika-vin01t10:222_4": "gacchantehi bhikkhūhi chaḍḍitā vissaṭṭhā, tatoyeva ca upacikādīhi khāditattā ito",
  "tika-vin01t10:222_5": "cito ca patitā, sammajjanābhāvena ākiṇṇakacavarattā uklāpā ca ahesunti. Imamevatthaṁ",
  "tika-vin01t10:222_6": "dassento āha ‘‘bhagavato hī’’tiādi. Paricchedavasena veṇiyati dissatīti pariveṇaṁ.",
  "tika-vin01t10:222_7": "Tatthāti tesu vihāresu. Khaṇḍaphullapaṭisaṅkharaṇanti iminā sambandho. Paṭhamaṁ māsanti",
  "tika-vin01t10:222_8": "vassānassa paṭhamaṁ māsaṁ, accantasaṁyoge cetaṁ upayogavacanaṁ. Senāsanavattānaṁ",
  "tika-vin01t10:222_9": "paññattattā senāsanakkhandhake ca senāsanapaṭibaddhānaṁ bahūnaṁ vacanato ‘‘bhagavatā…pe…",
  "tika-vin01t10:222_10": "vaṇṇita’’nti vuttaṁ.",
  "tika-vin01t10:223_0": "Dutiyadivaseti ‘‘khaṇḍaphullapaṭisaṅkharaṇaṁ karomā’’ti cintitadivasato dutiyadivase.",
  "tika-vin01t10:223_1": "So ca vassūpanāyikadivasato dutiyadivasoti veditabbo. Te hi therā āsāḷhīpuṇṇamāya",
  "tika-vin01t10:223_2": "uposathaṁ katvā pāṭipade sannipatitvā vassaṁ upagantvā evaṁ cintesuṁ. Ajātasattu",
  "tika-vin01t10:223_3": "rājāti ajāto hutvā pituno paccatthiko jātoti ‘‘ajātasattū’’ti laddhavohāro rājā.",
  "tika-vin01t10:223_4": "Tasmiṁ kira kucchigate deviyā evarūpo dohaḷo uppajji ‘‘aho vatāhaṁ rañño dakkhiṇabāhuto",
  "tika-vin01t10:223_5": "lohitaṁ piveyya’’nti . Atha tassā kathetuṁ asakkontiyā kisabhāvaṁ dubbaṇṇabhāvañca",
  "tika-vin01t10:223_6": "disvā rājā sayameva pucchitvā ñatvā ca vejje pakkosāpetvā suvaṇṇasatthakena bāhuṁ",
  "tika-vin01t10:223_7": "phāletvā suvaṇṇasarakena lohitaṁ gahetvā udakena sambhinditvā pāyesi. Nemittakā taṁ",
  "tika-vin01t10:223_8": "sutvā ‘‘esa gabbho rañño sattu bhavissati, iminā rājā haññissatī’’ti byākariṁsu,",
  "tika-vin01t10:223_9": "tasmā ‘‘ajātoyeva rañño sattu bhavissatī’’ti nemittakehi niddiṭṭhattā ajātasattu",
  "tika-vin01t10:223_10": "nāma jāto. Kinti kāraṇapucchanatthe nipāto, kasmāti attho. Paṭivedesunti nivedesuṁ,",
  "tika-vin01t10:223_11": "jānāpesunti attho. Vissatthāti nirāsaṅkacittā. Āṇācakkanti āṇāyeva appaṭihatavuttiyā",
  "tika-vin01t10:223_12": "pavattanaṭṭhena cakkanti āṇācakkaṁ. Sannisajjaṭṭhānanti sannipatitvā nisīdanaṭṭhānaṁ.",
  "tika-vin01t10:224_0": "Rājabhavanavibhūtinti rājabhavanasampattiṁ. Avahasantamivāti avahāsaṁ kurumānaṁ viya.",
  "tika-vin01t10:224_1": "Siriyā niketamivāti siriyā vasanaṭṭhānamiva. Ekanipātatitthamiva ca devamanussanayanavihaṅgānanti",
  "tika-vin01t10:224_2": "ekasmiṁ pānīyatitthe sannipatantā pakkhino viya sabbesaṁ janānaṁ cakkhūni maṇḍapeyeva",
  "tika-vin01t10:224_3": "nipatantīti devamanussānaṁ nayanasaṅkhātavihaṅgānaṁ ekanipātatitthamiva ca. Lokarāmaṇeyyakamiva",
  "tika-vin01t10:224_4": "sampiṇḍitanti ekattha sampiṇḍitaṁ rāsikataṁ loke ramaṇīyabhāvaṁ viya. Yadi loke vijjamānaṁ",
  "tika-vin01t10:224_5": "ramaṇīyattaṁ sabbameva ānetvā ekattha sampiṇḍitaṁ siyā, taṁ viyāti vuttaṁ hoti. ‘‘Daṭṭhabbasāramaṇḍanti",
  "tika-vin01t10:224_6": "pheggurahitasāraṁ viya kasaṭavinimuttaṁ pasannabhūtaṁ viya ca daṭṭhabbesu daṭṭhuṁ",
  "tika-vin01t10:224_7": "araharūpesu sārabhūtaṁ pasannabhūtañcā’’ti tīsupi gaṇṭhipadesu vuttaṁ. Daṭṭhabbo",
  "tika-vin01t10:224_8": "dassanīyo sārabhūto visiṭṭhataro maṇḍo maṇḍanaṁ alaṅkāro etassāti daṭṭhabbasāramaṇḍo,",
  "tika-vin01t10:224_9": "maṇḍapoti evamettha attho gahetabboti amhākaṁ khanti, upaparikkhitvā yuttataraṁ gahetabbaṁ.",
  "tika-vin01t10:224_10": "Maṇḍaṁ sūriyarasmiṁ pāti nivāretīti maṇḍapo. Vividha…pe… cāruvitānanti ettha kusumadāmāni",
  "tika-vin01t10:224_11": "ca tāni olambakāni cāti kusumadāmaolambakāni. Ettha ca visesanassa paranipāto daṭṭhabbo,",
  "tika-vin01t10:224_12": "olambakakusumadāmānīti attho. Tāni vividhāni anekappakārāni viniggalantaṁ vamentaṁ",
  "tika-vin01t10:224_13": "nikkhāmentamiva cāru sobhanaṁ vitānaṁ etthāti vividhakusumadāmaolambakaviniggalantacāruvitāno,",
  "tika-vin01t10:224_14": "maṇḍapo, taṁ alaṅkaritvāti yojetabbaṁ. Ratanavicitramaṇikaoṭṭimatalamivāti nānāpupphūpahāravicittasupariniṭṭhitabhūmikammattāyeva",
  "tika-vin01t10:224_15": "nānāratanehi vicittabhūtamaṇikoṭṭimatalamivāti attho. Ettha ca ratanavicittaggahaṇaṁ",
  "tika-vin01t10:224_16": "nānāpupphūpahāravicittatāya nidassanaṁ, maṇikoṭṭimatalaggahaṇaṁ supariniṭṭhitabhūmiparikammatāyāti",
  "tika-vin01t10:224_17": "veditabbaṁ. Maṇiyo koṭṭetvā katatalattā maṇikoṭṭanena nibbattatalanti maṇikoṭṭimatalaṁ.",
  "tika-vin01t10:224_18": "Nanti maṇḍapaṁ. Pupphūpahāro pupphapūjā. Uttarābhimukhanti uttaradisābhimukhaṁ. Āsanārahanti",
  "tika-vin01t10:224_19": "nisīdanārahaṁ. Dantakhacitanti dantehi racitaṁ, dantehi katanti vuttaṁ hoti. Etthāti",
  "tika-vin01t10:224_20": "āsane. Niṭṭhitaṁ bhante mama kiccanti mayā kattabbakiccaṁ niṭṭhitanti attho.",
  "tika-vin01t10:225_0": "Tasmiṁ pana divase ekacce bhikkhū āyasmantaṁ ānandaṁ sandhāya evamāhaṁsu ‘‘imasmiṁ",
  "tika-vin01t10:225_1": "bhikkhusaṅghe eko bhikkhu vissagandhaṁ vāyanto vicaratī’’ti. Thero taṁ sutvā ‘‘imasmiṁ",
  "tika-vin01t10:225_2": "bhikkhusaṅghe añño vissagandhaṁ vāyanto vicaraṇakabhikkhu nāma natthi, addhā ete",
  "tika-vin01t10:225_3": "maṁ sandhāya vadantī’’ti saṁvegaṁ āpajji. Ekacce naṁ āhaṁsuyeva ‘‘sve, āvuso, sannipāto’’tiādi.",
  "tika-vin01t10:225_4": "Idāni taṁ dassento āha ‘‘bhikkhū āyasmantaṁ ānandaṁ āhaṁsū’’tiādi. Tenāti tasmā.",
  "tika-vin01t10:225_5": "Āvajjesīti upanāmesi. Anupādāyāti taṇhādiṭṭhivasena kañci dhammaṁ agahetvā, yehi",
  "tika-vin01t10:225_6": "vā kilesehi sabbehi vimuccati, tesaṁ lesamattampi agahetvāti attho. Āsavehīti bhavato",
  "tika-vin01t10:225_7": "ābhavaggaṁ dhammato vā āgotrabhuṁ savanato pavattanato āsavasaññitehi kilesehi. Lakkhaṇavacanañcetaṁ",
  "tika-vin01t10:225_8": "āsavehīti, tadekaṭṭhatāya pana sabbehipi kilesehi, sabbehipi pāpadhammehi cittaṁ",
  "tika-vin01t10:225_9": "vimuccatiyeva. Cittaṁ vimuccīti cittaṁ arahattamaggakkhaṇe āsavehi vimuccamānaṁ katvā",
  "tika-vin01t10:225_10": "arahattaphalakkhaṇe vimuccīti attho. Caṅkamenāti caṅkamanakiriyāya. Vivaṭṭūpanissayabhūtaṁ",
  "tika-vin01t10:225_11": "kataṁ upacitaṁ puññaṁ etenāti katapuñño, arahattādhigamāya katādhikāroti attho. Padhānamanuyuñjāti",
  "tika-vin01t10:225_12": "vīriyaṁ anuyuñja, arahattādhigamāya anuyogaṁ karohīti attho. Kathādoso nāma natthīti",
  "tika-vin01t10:225_13": "kathāya aparajjhaṁ nāma natthi. Accāraddhaṁ vīriyanti ativiya āraddhaṁ vīriyaṁ. Uddhaccāyāti",
  "tika-vin01t10:225_14": "uddhatabhāvāya. Vīriyasamataṁ yojemīti caṅkamanavīriyassa adhimattattā tassa pahānavasena",
  "tika-vin01t10:225_15": "samādhinā samarasatāpādanena vīriyasamataṁ yojemi.",
  "tika-vin01t10:226_0": "Dutiyadivaseti therena arahattappattadivasato dutiyadivase. Dhammasabhāyaṁ sannipatitāti",
  "tika-vin01t10:226_1": "pakkhassa pañcamiyaṁ sannipatiṁsu. Attano arahattappattiṁ ñāpetukāmoti ‘‘sekkhatāya",
  "tika-vin01t10:226_2": "dhammasaṅgītiyā gahetuṁ ayuttampi bahussutattā gaṇhissāmā’’ti cintetvā nisinnānaṁ",
  "tika-vin01t10:226_3": "therānaṁ ‘‘idāni arahattappatto’’ti somanassuppādanatthaṁ ‘‘appamatto hohī’’ti dinnaovādassa",
  "tika-vin01t10:226_4": "saphalatādīpanatthaṁ attupanāyikaṁ akatvā aññabyākaraṇassa bhagavatā saṁvaṇṇitattā",
  "tika-vin01t10:226_5": "ca thero attano arahattappattiṁ ñāpetukāmo ahosīti veditabbaṁ. Yathāvuḍḍhanti vuḍḍhapaṭipāṭiṁ",
  "tika-vin01t10:226_6": "anatikkamitvā. Eketi majjhimabhāṇakānaṁyeva eke. Pubbe vuttampi hi sabbaṁ majjhimabhāṇakā",
  "tika-vin01t10:226_7": "vadantiyevāti veditabbaṁ. Dīghabhāṇakā (dī. ni. aṭṭha. 1.paṭhamamahāsaṅgītikathā)",
  "tika-vin01t10:226_8": "panettha evaṁ vadanti –",
  "tika-vin01t10:227_0": "‘‘Atha kho āyasmā ānando arahā samāno sannipātaṁ agamāsi. Kathaṁ agamāsi? ‘Idānimhi",
  "tika-vin01t10:227_1": "sannipātamajjhaṁ pavisanāraho’ti haṭṭhatuṭṭhacitto ekaṁsaṁ cīvaraṁ katvā bandhanā",
  "tika-vin01t10:227_2": "muttatālapakkaṁ viya paṇḍukambale nikkhittajātimaṇi viya vigatavalāhake nabhe samuggatapuṇṇacando",
  "tika-vin01t10:227_3": "viya bālātapasamphassavikasitareṇupiñjaragabbhaṁ padumaṁ viya ca parisuddhena pariyodātena",
  "tika-vin01t10:227_4": "sappabhena sassirikena mukhavarena attano arahattappattiṁ ārocayamāno viya ca agamāsi.",
  "tika-vin01t10:227_5": "Atha naṁ disvā āyasmato mahākassapassa etadahosi ‘sobhati vata bho arahattappatto",
  "tika-vin01t10:227_6": "ānando, sace satthā dhareyya, addhā ajja ānandassa sādhukāraṁ dadeyya, handa imassāhaṁ",
  "tika-vin01t10:227_7": "idāni satthārā dātabbaṁ sādhukāraṁ dadāmī’ti tikkhattuṁ sādhukāramadāsī’’ti.",
  "tika-vin01t10:228_0": "Ākāsena āgantvā nisīdītipi eketi ettha pana tesaṁ tesaṁ tathā tathā gahetvā āgatamattaṁ",
  "tika-vin01t10:228_1": "ṭhapetvā visuṁ visuṁ vacane aññaṁ visesakāraṇaṁ natthīti vadanti. Upatissatthero",
  "tika-vin01t10:228_2": "panāha ‘‘sattamāsaṁ katāya dhammasaṅgītiyā kadāci pathaviyaṁ nimujjitvā āgatattā",
  "tika-vin01t10:228_3": "taṁ gahetvā eke vadanti. Kadāci ākāsena āgatattā taṁ gahetvā eke vadantī’’ti.",
  "tika-vin01t10:229_0": "Bhikkhūāmantesīti bhikkhū ālapi abhāsi sambodhesīti ayamettha attho. Aññatra pana",
  "tika-vin01t10:229_1": "ñāpanepi hoti. Yathāha – ‘‘āmantayāmi vo, bhikkhave, (dī. ni. 2.218) paṭivedayāmi",
  "tika-vin01t10:229_2": "vo, bhikkhave’’ti (a. ni. 7.72). Pakkosanepi dissati. Yathāha ‘‘ehi tvaṁ, bhikkhu,",
  "tika-vin01t10:229_3": "mama vacanena sāriputtaṁ āmantehī’’ti (a. ni. 9.11). Āvusoti āmantanākāradīpanaṁ.",
  "tika-vin01t10:229_4": "Kaṁ dhuraṁ katvāti kaṁ jeṭṭhakaṁ katvā. Kiṁ ānando nappahotīti aṭṭhakathācariyehi",
  "tika-vin01t10:229_5": "ṭhapitapucchā. Nappahotīti na sakkoti. Etadagganti eso aggo. Liṅgavipallāsena hi",
  "tika-vin01t10:229_6": "ayaṁ niddeso. Yadidanti ca yo ayanti attho, yadidaṁ khandhapañcakanti vā yojetabbaṁ.",
  "tika-vin01t10:229_7": "Sammannīti sammataṁ akāsi. Upāliṁ vinayaṁ puccheyyanti pucchadhātussa dvikammakattā",
  "tika-vin01t10:229_8": "vuttaṁ. Bījaniṁ gahetvāti ettha bījanīgahaṇaṁ dhammakathikānaṁ dhammatāti veditabbaṁ.",
  "tika-vin01t10:229_9": "Bhagavāpi hi dhammakathikānaṁ dhammatādassanatthameva vicittabījaniṁ gaṇhāti. Na",
  "tika-vin01t10:229_10": "hi aññathā sabbassapi lokassa alaṅkārabhūtaṁ paramukkaṁsagatasikkhāsaṁyamānaṁ buddhānaṁ",
  "tika-vin01t10:229_11": "mukhacandamaṇḍalaṁ paṭicchādetabbaṁ hoti. ‘‘Paṭhamaṁ, āvuso upāli, pārājikaṁ kattha",
  "tika-vin01t10:229_12": "paññatta’’nti kasmā vuttaṁ, nanu tassa saṅgītiyā purimakāle paṭhamabhāvo na yuttoti?",
  "tika-vin01t10:229_13": "No na yutto bhagavatā paññattānukkamena pātimokkhuddesānukkamena ca paṭhamabhāvassa",
  "tika-vin01t10:229_14": "siddhattā. Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni,",
  "tika-vin01t10:229_15": "visesato vinayābhidhammapiṭakānīti daṭṭhabbaṁ. Kismiṁ vatthusmiṁ methunadhammeti",
  "tika-vin01t10:229_16": "ca nimittatthe bhummavacanaṁ.",
  "tika-vin01t10:230_0": "Vatthumpi pucchītiādi ‘‘kattha paññatta’’ntiādinā dassitena saha tato avasiṭṭhampi",
  "tika-vin01t10:230_1": "saṅgahetvā dassanavasena vuttaṁ. Kiṁ panettha paṭhamapārājikapāḷiyaṁ kiñci apanetabbaṁ",
  "tika-vin01t10:230_2": "vā pakkhipitabbaṁ vā āsi nāsīti? Buddhassa bhagavato bhāsite apanetabbaṁ nāma natthi.",
  "tika-vin01t10:230_3": "Na hi tathāgatā ekabyañjanampi niratthakaṁ vadanti, sāvakānaṁ pana devatānaṁ vā bhāsite",
  "tika-vin01t10:230_4": "apanetabbampi hoti, taṁ dhammasaṅgāhakattherā apanayiṁsu, pakkhipitabbaṁ pana sabbatthāpi",
  "tika-vin01t10:230_5": "atthi, tasmā yaṁ yattha pakkhipituṁ yuttaṁ, taṁ tattha pakkhipiṁsuyeva. Kiṁ pana",
  "tika-vin01t10:230_6": "tanti ce? ‘‘Tena samayenā’’ti vā ‘‘tena kho pana samayenā’’ti vā ‘‘atha kho’’iti",
  "tika-vin01t10:230_7": "vā ‘‘evaṁ vutte’’ti vā ‘‘etadavocā’’ti vā evamādikaṁ sambandhavacanamattaṁ. Evaṁ",
  "tika-vin01t10:230_8": "pakkhipitabbayuttaṁ pakkhipitvā pana idaṁ paṭhamapārājikanti ṭhapesuṁ . Paṭhamapārājike",
  "tika-vin01t10:230_9": "saṅgahamāruḷhe pañca arahantasatāni saṅgahaṁ āropitanayeneva gaṇasajjhāyamakaṁsu.",
  "tika-vin01t10:230_10": "‘‘Tena samayena buddho bhagavā verañjāyaṁ viharatī’’ti ca nesaṁ sajjhāyārambhakāleyeva",
  "tika-vin01t10:230_11": "sādhukāraṁ dadamānā viya mahāpathavī udakapariyantaṁ katvā kampittha. Te eteneva",
  "tika-vin01t10:230_12": "nayena sesapārājikānipi saṅgahaṁ āropetvā ‘‘idaṁ pārājikakaṇḍa’’nti ṭhapesuṁ. Evaṁ",
  "tika-vin01t10:230_13": "terasa saṅghādisesāni ‘‘terasaka’’ntiādīni vatvā vīsādhikāni dve sikkhāpadasatāni",
  "tika-vin01t10:230_14": "‘‘mahāvibhaṅgo’’ti kittetvā ṭhapesuṁ. Mahāvibhaṅgāvasānepi purimanayeneva mahāpathavī",
  "tika-vin01t10:230_15": "akampittha. Tato bhikkhunivibhaṅge aṭṭha sikkhāpadāni ‘‘pārājikakaṇḍaṁ nāmā’’tiādīni",
  "tika-vin01t10:230_16": "vatvā tīṇi sikkhāpadasatāni cattāri ca sikkhāpadāni ‘‘bhikkhunivibhaṅgo’’ti kittetvā",
  "tika-vin01t10:230_17": "‘‘ayaṁ ubhatovibhaṅgo nāma catusaṭṭhibhāṇavāro’’ti ṭhapesuṁ. Ubhatovibhaṅgāvasānepi",
  "tika-vin01t10:230_18": "vuttanayeneva pathavī akampittha. Etenevupāyena asītibhāṇavāraparimāṇaṁ khandhakaṁ",
  "tika-vin01t10:230_19": "pañcavīsatibhāṇavāraparimāṇaṁ parivārañca saṅgahaṁ āropetvā ‘‘idaṁ vinayapiṭakaṁ",
  "tika-vin01t10:230_20": "nāmā’’ti ṭhapesuṁ. Vinayapiṭakāvasānepi vuttanayeneva pathavīkampo ahosi. Taṁ āyasmantaṁ",
  "tika-vin01t10:230_21": "upālittheraṁ paṭicchāpesuṁ ‘‘āvuso, idaṁ tuyhaṁ nissitake vācehī’’ti evamettha avuttopi viseso veditabbo.",
  "tika-vin01t10:231_0": "Evaṁ vinayapiṭakaṁ saṅgahamāropetvā suttantapiṭakaṁ saṅgāyiṁsu. Idāni taṁ dassento",
  "tika-vin01t10:231_1": "āha ‘‘vinayaṁ saṅgāyitvā’’tiādi. Mahākassapatthero ānandattheraṁ dhammaṁ pucchīti",
  "tika-vin01t10:231_2": "ettha ayamanukkamo veditabbo – ānandatthere dantakhacitaṁ bījaniṁ gahetvā dhammāsane",
  "tika-vin01t10:231_3": "nisinne āyasmā mahākassapatthero bhikkhū pucchi ‘‘kataraṁ, āvuso, piṭakaṁ paṭhamaṁ",
  "tika-vin01t10:231_4": "saṅgāyāmā’’ti? ‘‘Suttantapiṭakaṁ, bhanteti. Suttantapiṭake catasso saṅgītiyo, tāsu",
  "tika-vin01t10:231_5": "paṭhamaṁ kataraṁ saṅgītinti? Dīghasaṅgītiṁ, bhanteti. Dīghasaṅgītiyaṁ catuttiṁsa",
  "tika-vin01t10:231_6": "suttāni, tayo ca vaggā, tesu paṭhamaṁ kataraṁ vagganti. Sīlakkhandhavaggaṁ, bhanteti.",
  "tika-vin01t10:231_7": "Sīlakkhandhavagge terasa suttantā, tesu paṭhamaṁ kataraṁ suttanti? Brahmajālasuttaṁ",
  "tika-vin01t10:231_8": "nāma bhante tividhasīlālaṅkataṁ nānāvidhamicchājīvakuhanalapanādividdhaṁsanaṁ dvāsaṭṭhidiṭṭhijālaviniveṭhanaṁ",
  "tika-vin01t10:231_9": "dasasahassilokadhātupakampanaṁ, taṁ paṭhamaṁ saṅgāyāmā’’ti. Atha kho āyasmā mahākassapo",
  "tika-vin01t10:231_10": "āyasmantaṁ ānandaṁ etadavoca ‘‘brahmajālaṁ, āvuso ānanda, kattha bhāsita’’nti?",
  "tika-vin01t10:232_0": "Antarāca bhante rājagahaṁ antarā ca nāḷandanti ettha antarā-saddo kāraṇakhaṇacittavemajjhavivarādīsu",
  "tika-vin01t10:232_1": "dissati. Tathā hi ‘‘tadantaraṁ ko jāneyya aññatra tathāgatā’’ti (a. ni. 6.44; 10.75)",
  "tika-vin01t10:232_2": "ca, ‘‘janā saṅgamma mantenti, mañca tañca kimantara’’nti (saṁ. ni. 1.228) ca ādīsu",
  "tika-vin01t10:232_3": "kāraṇe antarāsaddo vattati. ‘‘Addasa maṁ bhante aññatarā itthī vijjantarikāya bhājanaṁ",
  "tika-vin01t10:232_4": "dhovantī’’tiādīsu (ma. ni. 2.149) khaṇe. ‘‘Yassantarato na santi kopā’’tiādīsu (udā.",
  "tika-vin01t10:232_5": "20) citte. ‘‘Antarā vosānamāpādī’’tiādīsu vemajjhe. ‘‘Api cāyaṁ tapodā dvinnaṁ mahānirayānaṁ",
  "tika-vin01t10:232_6": "antarikāya āgacchatī’’tiādīsu (pārā. 231) vivare. Svāyamidha vivare vattati, tasmā",
  "tika-vin01t10:232_7": "rājagahassa ca nāḷandāya ca vivareti evamettha attho daṭṭhabbo, antarāsaddena pana",
  "tika-vin01t10:232_8": "yuttattā upayogavacanaṁ kataṁ. Īdisesu ca ṭhānesu akkharacintakā ‘‘antarā gāmañca",
  "tika-vin01t10:232_9": "nadiñca yātī’’ti evaṁ ekameva antarāsaddaṁ payujjanti, so dutiyapadenapi yojetabbo",
  "tika-vin01t10:232_10": "hoti. Ayojiyamāne upayogavacanaṁ na pāpuṇāti sāmivacanappasaṅge antarāsaddayogena",
  "tika-vin01t10:232_11": "upayogavacanassa icchitattā. Idha pana yojetvā evaṁ vutto. Rājāgāraketi tattha rañño",
  "tika-vin01t10:232_12": "kīḷanatthaṁ paṭibhānacittavicitraṁ agāraṁ akaṁsu, taṁ rājāgārakanti pavuccati, tasmiṁ.",
  "tika-vin01t10:232_13": "Ambalaṭṭhikāti rañño uyyānaṁ. Tassa kira dvārasamīpe taruṇo ambarukkho atthi, taṁ",
  "tika-vin01t10:232_14": "ambalaṭṭhikāti vadanti. Tassa avidūrabhavattā uyyānampi ambalaṭṭhikātveva saṅkhyaṁ",
  "tika-vin01t10:232_15": "gataṁ ‘‘varuṇānagara’’ntiādīsu viya.",
  "tika-vin01t10:233_0": "Suppiyañca paribbājakanti ettha suppiyoti tassa nāmaṁ, paribbājakoti sañjayassa antevāsī",
  "tika-vin01t10:233_1": "channaparibbājako. Brahmadattañca māṇavakanti ettha brahmadattoti tassa nāmaṁ. Māṇavoti",
  "tika-vin01t10:233_2": "sattopi coropi taruṇopi vuccati. Tathā hi –",
  "tika-vin01t10:234": "‘‘Coditā devadūtehi, ye pamajjanti māṇavā;",
  "tika-vin01t10:235": "Te dīgharattaṁ socanti, hīnakāyūpagā narā’’ti. (ma. ni. 3.271; a. ni. 3.36) –",
  "tika-vin01t10:236_0": "Ādīsu satto māṇavoti vutto. ‘‘Māṇavehipi samāgacchanti katakammehipi akatakammehipī’’tiādīsu",
  "tika-vin01t10:236_1": "(ma. ni. 2.149) coro. ‘‘Ambaṭṭhamāṇavo aṅgako māṇavo’’tiādīsu (dī. ni. 1.258-261,",
  "tika-vin01t10:236_2": "316) taruṇo māṇavoti vutto. Idhāpi ayameva adhippeto. Idaṁ vuttaṁ hoti ‘‘brahmadattaṁ",
  "tika-vin01t10:236_3": "nāma taruṇapurisaṁ ārabbhā’’ti. Jīvakambavaneti jīvakassa komārabhaccassa ambavane.",
  "tika-vin01t10:236_4": "Atha ‘‘kaṁ ārabbhā’’ti avatvā ‘‘kenasaddhi’’nti kasmā vuttaṁ? Na etaṁ suttaṁ bhagavatā",
  "tika-vin01t10:236_5": "eva vuttaṁ, raññāpi ‘‘yathā nu kho imāni puthusippāyatanānī’’tiādinā kiñci kiñci",
  "tika-vin01t10:236_6": "vuttaṁ atthi, tasmā evaṁ vuttanti daṭṭhabbaṁ. Vedehiputtenāti ayaṁ kosalarañño dhītāya",
  "tika-vin01t10:236_7": "putto, na videharañño, ‘‘vedehī’’ti pana paṇḍitādhivacanametaṁ. Vidanti etenāti vedo,",
  "tika-vin01t10:236_8": "ñāṇassetaṁ adhivacanaṁ. Vedena īhati ghaṭati vāyamatīti vedehī, vedehiyā putto vedehiputto, tena.",
  "tika-vin01t10:237_0": "Etenevupāyena pañca nikāye pucchīti ettha ayamanukkamo veditabbo. Vuttanayena brahmajālassa",
  "tika-vin01t10:237_1": "pucchāvisajjanāvasāne pañca arahantasatāni sajjhāyamakaṁsu. Vuttanayeneva ca pathavīkampo",
  "tika-vin01t10:237_2": "ahosi. Evaṁ brahmajālaṁ saṅgāyitvā tato paraṁ ‘‘sāmaññaphalaṁ panāvuso ānanda, kattha",
  "tika-vin01t10:237_3": "bhāsita’’ntiādinā pucchāvisajjanānukkamena saddhiṁ brahmajālena terasasuttantaṁ saṅgāyitvā",
  "tika-vin01t10:237_4": "‘‘ayaṁ sīlakkhandhavaggo nāmā’’ti kittetvā ṭhapesuṁ. Tadanantaraṁ mahāvaggaṁ, tadanantaraṁ",
  "tika-vin01t10:237_5": "pāthikavagganti evaṁ tivaggasaṅgahaṁ catuttiṁsasuttantapaṭimaṇḍitaṁ catusaṭṭhibhāṇavāraparimāṇaṁ",
  "tika-vin01t10:237_6": "tantiṁ saṅgāyitvā ‘‘ayaṁ dīghanikāyo nāmā’’ti vatvā āyasmantaṁ ānandattheraṁ paṭicchāpesuṁ",
  "tika-vin01t10:237_7": "‘‘āvuso, imaṁ tuyhaṁ nissitake vācehī’’ti. Tato anantaraṁ asītibhāṇavāraparimāṇaṁ",
  "tika-vin01t10:237_8": "majjhimanikāyaṁ saṅgāyitvā dhammasenāpatisāriputtattherassa nissitake paṭicchāpesuṁ",
  "tika-vin01t10:237_9": "‘‘imaṁ tumhe pariharathā’’ti. Tadanantaraṁ bhāṇavārasataparimāṇaṁ saṁyuttanikāyaṁ",
  "tika-vin01t10:237_10": "saṅgāyitvā mahākassapattheraṁ paṭicchāpesuṁ ‘‘bhante, imaṁ tumhākaṁ nissitake vācethā’’ti.",
  "tika-vin01t10:237_11": "Tadanantaraṁ vīsatibhāṇavārasatapaamāṇaṁ aṅguttaranikāyaṁ saṅgāyitvā anuruddhattheraṁ",
  "tika-vin01t10:237_12": "paṭicchāpesuṁ ‘‘imaṁ tumhākaṁ nissitake vācethā’’ti.",
  "tika-vin01t10:238": "Tadanantaraṁ –",
  "tika-vin01t10:239": "‘‘Dhammasaṅgaṇiṁ vibhaṅgañca, kathāvatthuñca puggalaṁ;",
  "tika-vin01t10:240": "Dhātuyamakaṁ paṭṭhānaṁ, abhidhammoti vuccatī’’ti. –",
  "tika-vin01t10:241_0": "Evaṁ saṁvaṇṇitaṁ sukhumañāṇagocaraṁ tantiṁ saṅgāyitvā ‘‘idaṁ abhidhammapiṭakaṁ nāmā’’ti",
  "tika-vin01t10:241_1": "vatvā pañca arahantasatāni sajjhāyamakaṁsu. Vuttanayeneva pathavīkampo ahosi. Tato",
  "tika-vin01t10:241_2": "paraṁ jātakaṁ mahāniddeso paṭisambhidāmaggo apadānaṁ suttanipāto khuddakapāṭho dhammapadaṁ",
  "tika-vin01t10:241_3": "udānaṁ itivuttakaṁ vimānavatthu petavatthu theragāthā therīgāthāti imaṁ tantiṁ saṅgāyitvā",
  "tika-vin01t10:241_4": "‘‘khuddakagantho nāma aya’’nti ca vatvā abhidhammapiṭakasmiṁyeva saṅgahaṁ āropayiṁsūti",
  "tika-vin01t10:241_5": "dīghabhāṇakā vadanti. Majjhimabhāṇakā pana ‘‘cariyāpiṭakabuddhavaṁsehi saddhiṁ sabbampi",
  "tika-vin01t10:241_6": "taṁ khuddakaganthaṁ suttantapiṭake pariyāpanna’’nti vadanti. Ayamettha adhippāyo",
  "tika-vin01t10:241_7": "– jātakādike khuddakanikāyapariyāpanne yebhuyyena ca dhammaniddesabhūte tādise abhidhammapiṭake",
  "tika-vin01t10:241_8": "saṅgaṇhituṁ yuttaṁ, na pana dīghanikāyādippakāre suttantapiṭake, nāpi paññattiniddesabhūte",
  "tika-vin01t10:241_9": "vinayapiṭaketi. Dīghabhāṇakā ‘‘jātakādīnaṁ abhidhammapiṭake saṅgaho’’ti vadanti.",
  "tika-vin01t10:241_10": "Cariyāpiṭakabuddhavaṁsānañcettha aggahaṇaṁ jātakagatikattā. Majjhimabhāṇakā pana",
  "tika-vin01t10:241_11": "aṭṭhuppattivasena desitānaṁ jātakādīnaṁ yathānulomadesanābhāvato tādise suttantapiṭake",
  "tika-vin01t10:241_12": "saṅgaho yutto, na pana sabhāvadhammaniddesabhūte yathādhammasāsane abhidhammapiṭaketi",
  "tika-vin01t10:241_13": "jātakādīnaṁ suttapariyāpannataṁ vadanti. Tattha yuttaṁ vicāretvā gahetabbaṁ. Khuddakanikāyassa",
  "tika-vin01t10:241_14": "sesanikāyānaṁ viya apākaṭattā sese ṭhapetvā khuddakanikāyaṁ pākaṭaṁ katvā dassento",
  "tika-vin01t10:241_15": "‘‘tattha khuddakanikāyo nāmā’’tiādimāha. Tatthāti tesu nikāyesu. Tatthāti khuddakanikāye.",
  "tika-vin01t10:242_0": "Evaṁ nimittapayojanakāladesakārakakaraṇappakārehi paṭhamamahāsaṅgītiṁ dassetvā idāni",
  "tika-vin01t10:242_1": "tattha vavatthāpitesu dhammavinayesu nānappakārakosallatthaṁ ekavidhādibhede dassetuṁ",
  "tika-vin01t10:242_2": "‘‘tadetaṁ sabbampī’’tiādimāha. Tattha anuttaraṁ sammāsambodhinti ettha anāvaraṇañāṇapadaṭṭhānaṁ",
  "tika-vin01t10:242_3": "maggañāṇaṁ maggañāṇapadaṭṭhānañca anāvaraṇañāṇaṁ ‘‘sammāsambodhī’’ti vuccati. Paccavekkhantena",
  "tika-vin01t10:242_4": "vāti udānādivasena pavattadhammaṁ sandhāyāha. Vimuttirasanti arahattaphalassādaṁ",
  "tika-vin01t10:242_5": "vimuttisampattikaṁ vā aggaphalanipphādanato, vimuttikiccaṁ vā kilesānaṁ accantavimuttisampādanato.",
  "tika-vin01t10:243_0": "Kiñcāpi avisesena sabbampi buddhavacanaṁ kilesavinayanena vinayo, yathānusiṭṭhaṁ",
  "tika-vin01t10:243_1": "paṭipajjamāne apāyapatanādito dhāraṇena dhammo ca hoti , idhādhippete pana dhammavinaye",
  "tika-vin01t10:243_2": "niddhāretuṁ ‘‘tattha vinayapiṭaka’’ntiādimāha. Khandhādivasena sabhāvadhammadesanābāhullato",
  "tika-vin01t10:243_3": "āha ‘‘avasesaṁ buddhavacanaṁ dhammo’’ti. Atha vā yadipi dhammoyeva vinayo pariyattiādibhāvato,",
  "tika-vin01t10:243_4": "tathāpi vinayasaddasannidhāno abhinnādhikaraṇabhāvena payutto dhammasaddo vinayatantiviparītaṁ",
  "tika-vin01t10:243_5": "tantiṁ dīpeti yathā ‘‘puññañāṇasambhāro, gobalībadda’’ntiādi.",
  "tika-vin01t10:244_0": "Anekajātisaṁsāranti ayaṁ gāthā bhagavatā attano sabbaññutaññāṇapadaṭṭhānaṁ arahattappattiṁ",
  "tika-vin01t10:244_1": "paccavekkhantena ekūnavīsatimassa paccavekkhaṇañāṇassa anantaraṁ bhāsitā. Tenāha",
  "tika-vin01t10:244_2": "‘‘idaṁ paṭhamabuddhavacana’’nti. Idaṁ kira sabbabuddhehi avijahitaudānaṁ. Ayamassa",
  "tika-vin01t10:244_3": "saṅkhepattho (dha. pa. aṭṭha. 2.154) – ahaṁ imassa attabhāvagehassa kārakaṁ taṇhāvaḍḍhakiṁ",
  "tika-vin01t10:244_4": "gavesanto yena ñāṇena taṁ daṭṭhuṁ sakkā, tassa bodhiñāṇassatthāya dīpaṅkarapādamūle",
  "tika-vin01t10:244_5": "katābhinīhāro ettakaṁ kālaṁ anekajātisaṁsāraṁ anekajātisatasahassasaṅkhyaṁ saṁsāravaṭṭaṁ",
  "tika-vin01t10:244_6": "anibbisaṁ anibbisanto taṁ ñāṇaṁ avindanto alabhantoyeva sandhāvissaṁ saṁsariṁ. Yasmā",
  "tika-vin01t10:244_7": "jarābyādhimaraṇamissatāya jāti nāmesā punappunaṁ upagantuṁ dukkhā, na ca sā tasmiṁ",
  "tika-vin01t10:244_8": "adiṭṭhe nivattati, tasmā taṁ gavesanto sandhāvissanti attho.",
  "tika-vin01t10:245_0": "Diṭṭhosīti idāni mayā sabbaññutaññāṇaṁ paṭivijjhantena diṭṭho asi. Puna gehanti puna",
  "tika-vin01t10:245_1": "imaṁ attabhāvasaṅkhātaṁ mama gehaṁ na kāhasi na karissasi. Tava sabbā anavasesā kilesaphāsukā",
  "tika-vin01t10:245_2": "mayā bhaggā. Imassa tayā katassa attabhāvagehassa kūṭaṁ avijjāsaṅkhātaṁ kaṇṇikamaṇḍalaṁ",
  "tika-vin01t10:245_3": "visaṅkhataṁ viddhaṁsitaṁ. Visaṅkhāraṁ nibbānaṁ ārammaṇakaraṇavasena gataṁ anupaviṭṭhaṁ",
  "tika-vin01t10:245_4": "idāni mama cittaṁ, ahañca taṇhānaṁ khayasaṅkhātaṁ arahattamaggaṁ arahattaphalaṁ vā",
  "tika-vin01t10:245_5": "ajjhagā adhigato pattosmīti attho. Gaṇṭhipadesu pana ‘‘visaṅkhāragatanti cittameva",
  "tika-vin01t10:245_6": "taṇhānaṁ khayasaṅkhātaṁ arahattamaggaṁ arahattaphalaṁ vā ajjhagā adhigato patto’’ti",
  "tika-vin01t10:245_7": "evampi attho vutto. Ayaṁ manasā pavattitadhammānaṁ ādi. ‘‘Yadā have pātubhavanti",
  "tika-vin01t10:245_8": "dhammāti ayaṁ pana vācāya pavattitadhammānaṁ ādī’’ti vadanti. Antojappanavasena kira",
  "tika-vin01t10:245_9": "bhagavā ‘‘anekajātisaṁsāra’’ntiādimāha.",
  "tika-vin01t10:246_0": "Kecīti khandhakabhāṇakā. Paṭhamaṁ vutto pana dhammapadabhāṇakānaṁ adhippāyoti veditabbo.",
  "tika-vin01t10:246_1": "Ettha ca khandhakabhāṇakā vadanti ‘‘dhammapadabhāṇakānaṁ gāthā manasā desitattā tadā",
  "tika-vin01t10:246_2": "mahato janassa upakārāya na hoti, amhākaṁ pana gāthā vacībhedaṁ katvā desitattā tadā",
  "tika-vin01t10:246_3": "suṇantānaṁ devabrahmānaṁ upakārāya ahosi, tasmā idameva paṭhamabuddhavacana’’nti.",
  "tika-vin01t10:246_4": "Dhammapadabhāṇakā pana ‘‘desanāya janassa upakārānupakārabhāvo lakkhaṇaṁ na hoti,",
  "tika-vin01t10:246_5": "bhagavatā manasā desitattāyeva idaṁ paṭhamabuddhavacana’’nti vadanti, tasmā ubhayampi",
  "tika-vin01t10:246_6": "aññamaññaṁ viruddhaṁ na hotīti veditabbaṁ. Nanu ca yadi ‘‘anekajātisaṁsāra’’nti manasā",
  "tika-vin01t10:246_7": "desitaṁ, atha kasmā dhammapadaaṭṭhakathāyaṁ (dha. pa. aṭṭha. 2.153-154) ‘‘anekajātisaṁsāranti",
  "tika-vin01t10:246_8": "imaṁ dhammadesanaṁ satthā bodhirukkhamūle nisinno udānavasena udānetvā aparabhāge",
  "tika-vin01t10:246_9": "ānandattherena puṭṭho kathesī’’ti vuttanti? Tatthāpi manasā udānetvāti evamattho",
  "tika-vin01t10:246_10": "gahetabbo. Atha vā manasāva desitanti evaṁ gahaṇe kiṁ kāraṇanti ce? Yadi vacībhedaṁ",
  "tika-vin01t10:246_11": "katvā desitaṁ siyā, udānapāḷiyaṁ āruḷhaṁ bhaveyya, tasmā udānapāḷiyaṁ anāruḷhabhāvoyeva",
  "tika-vin01t10:246_12": "vacībhedaṁ akatvā manasā desitabhāve kāraṇanti vadanti.",
  "tika-vin01t10:247_0": "Yadā have pātubhavanti dhammāti ettha itisaddo ādiattho. Tena ‘‘ātāpino jhāyato brāhmaṇassa,",
  "tika-vin01t10:247_1": "athassa kaṅkhā vapayanti sabbā. Yato pajānāti sahetudhamma’’nti ādigāthāttayaṁ saṅgaṇhāti.",
  "tika-vin01t10:247_2": "Udānagāthanti pana jātiyā ekavacanaṁ, tatthāpi paṭhamagāthaṁyeva vā gahetvā vuttanti",
  "tika-vin01t10:247_3": "veditabbaṁ. Ettha pana yaṁ vattabbaṁ, taṁ khandhake āvi bhavissati. Pāṭipadadivaseti",
  "tika-vin01t10:247_4": "idaṁ ‘‘sabbaññubhāvappattassā’’ti na etena sambandhitabbaṁ, ‘‘paccavekkhantassa uppannā’’ti",
  "tika-vin01t10:247_5": "etena pana sambandhitabbaṁ. Visākhapuṇṇamāyameva hi bhagavā paccūsasamaye sabbaññutaṁ",
  "tika-vin01t10:247_6": "pattoti. Somanassamayañāṇenāti somanassasampayuttañāṇena. Āmantayāmīti nivedayāmi,",
  "tika-vin01t10:247_7": "bodhemīti attho. Vayadhammāti aniccalakkhaṇamukhena dukkhānattalakkhaṇampi saṅkhārānaṁ",
  "tika-vin01t10:247_8": "vibhāveti ‘‘yadaniccaṁ taṁ dukkhaṁ, yaṁ dukkhaṁ tadanattā’’ti (saṁ. ni. 3.15) vacanato.",
  "tika-vin01t10:247_9": "Lakkhaṇattayavibhāvananayeneva tadārammaṇaṁ vipassanaṁ dassento sabbatitthiyānaṁ",
  "tika-vin01t10:247_10": "avisayabhūtaṁ buddhāveṇikaṁ catusaccakammaṭṭhānādhiṭṭhānaṁ aviparītaṁ nibbānagāminiṁ",
  "tika-vin01t10:247_11": "paṭipadaṁ pakāsetīti daṭṭhabbaṁ . Idāni tattha sammāpaṭipattiyaṁ niyojeti ‘‘appamādena",
  "tika-vin01t10:247_12": "sampādethā’’ti. Atha vā ‘‘vayadhammā saṅkhārā’’ti etena saṅkhepena saṁvejetvā ‘‘appamādena",
  "tika-vin01t10:247_13": "sampādethā’’ti saṅkhepeneva niravasesaṁ sammāpaṭipattiṁ dasseti. Appamādapadañhi",
  "tika-vin01t10:247_14": "sikkhattayasaṅgahitaṁ kevalaparipuṇṇaṁ sāsanaṁ pariyādiyitvā tiṭṭhatīti. Antareti",
  "tika-vin01t10:247_15": "antarāḷe, vemajjheti attho.",
  "tika-vin01t10:248_0": "Suttantapiṭakanti ettha yathā kammameva kammantaṁ, evaṁ suttameva suttantanti veditabbaṁ.",
  "tika-vin01t10:248_1": "Asaṅgītanti saṅgītikkhandhakakathāvatthuppakaraṇādi. Keci pana ‘‘subhasuttampi paṭhamasaṅgītiyaṁ",
  "tika-vin01t10:248_2": "asaṅgīta’’nti vadanti, taṁ na yujjati. ‘‘Paṭhamasaṅgītito puretarameva hi āyasmatā",
  "tika-vin01t10:248_3": "ānandattherena jetavane viharantena subhassa māṇavassa desita’’nti ācariyadhammapālattherena",
  "tika-vin01t10:248_4": "vuttaṁ. Subhasuttaṁ pana ‘‘evaṁ me sutaṁ – ekaṁ samayaṁ āyasmā ānando sāvatthiyaṁ",
  "tika-vin01t10:248_5": "viharati jetavane anāthapiṇḍikassa ārāme aciraparinibbute bhagavatī’’tiādinā (dī.",
  "tika-vin01t10:248_6": "ni. 1.444) āgataṁ. Tattha ‘‘evaṁ me suta’’ntiādivacanaṁ paṭhamasaṅgītiyaṁ āyasmatā",
  "tika-vin01t10:248_7": "ānandatthereneva vattuṁ yuttarūpaṁ na hoti. Na hi ānandatthero sayameva subhasuttaṁ",
  "tika-vin01t10:248_8": "desetvā ‘‘evaṁ me suta’’ntiādīni vadati. Evaṁ pana vattabbaṁ siyā ‘‘ekamidāhaṁ, bhante,",
  "tika-vin01t10:248_9": "samayaṁ sāvatthiyaṁ viharāmi jetavane anāthapiṇḍikassa ārāme’’ti, tasmā dutiyatatiyasaṅgītikārakehi",
  "tika-vin01t10:248_10": "‘‘evaṁ me suta’’ntiādinā subhasuttaṁ saṅgītimāropitaṁ viya dissati. Atha ācariyadhammapālattherassa",
  "tika-vin01t10:248_11": "evamadhippāyo siyā ‘‘ānandatthereneva vuttampi subhasuttaṁ paṭhamasaṅgītiṁ āropetvā",
  "tika-vin01t10:248_12": "tantiṁ ṭhapetukāmehi mahākassapattherādīhi aññesu suttesu āgatanayeneva ‘evaṁ me",
  "tika-vin01t10:248_13": "suta’ntiādinā tanti ṭhapitā’’ti, evaṁ sati yujjeyya. Atha vā āyasmā ānandatthero",
  "tika-vin01t10:248_14": "subhasuttaṁ sayaṁ desentopi sāmaññaphalādīsu bhagavatā desitanayeneva desesīti bhagavato",
  "tika-vin01t10:248_15": "sammukhā laddhanaye ṭhatvā desitattā bhagavatā desitaṁ dhammaṁ attani adahanto ‘‘evaṁ",
  "tika-vin01t10:248_16": "me suta’’ntiādimāhāti evamadhippāyo veditabbo.",
  "tika-vin01t10:249_0": "Ubhayāni pātimokkhānīti bhikkhubhikkhunīpātimokkhavasena. Dve vibhaṅgānīti bhikkhubhikkhunīvibhaṅgavaseneva",
  "tika-vin01t10:249_1": "dve vibhaṅgāni. Dvāvīsati khandhakānīti mahāvaggacūḷavaggesu āgatāni dvāvīsati khandhakāni.",
  "tika-vin01t10:249_2": "Soḷasaparivārāti soḷasahi parivārehi upalakkhitattā soḷasaparivārāti vuttaṁ. Tathā",
  "tika-vin01t10:249_3": "hi parivārapāḷiyaṁ ‘‘yaṁ tena bhagavatā jānatā passatā arahatā sammāsambuddhena paṭhamaṁ",
  "tika-vin01t10:249_4": "pārājikaṁ kattha paññatta’’ntiādinā (pari. 1) paññattivāro, tato paraṁ ‘‘methunaṁ",
  "tika-vin01t10:249_5": "dhammaṁ paṭisevanto kati āpattiyo āpajjatī’’tiādinā (pari. 157) katāpattivāro, ‘‘methunaṁ",
  "tika-vin01t10:249_6": "dhammaṁ paṭisevantassa āpattiyo catunnaṁ vipattīnaṁ kati vipattiyo bhajantī’’tiādippabhedo",
  "tika-vin01t10:249_7": "(pari. 182) vipattivāro, ‘‘methunaṁ dhammaṁ paṭisevantassa āpattiyo sattannaṁ āpattikkhandhānaṁ",
  "tika-vin01t10:249_8": "katihi āpattikkhandhehi saṅgahitā’’tiādippabhedo (pari. 183) saṅgahavāro, ‘‘methunaṁ",
  "tika-vin01t10:249_9": "dhammaṁ paṭisevantassa āpattiyo channaṁ āpattisamuṭṭhānānaṁ katihi samuṭṭhānehi samuṭṭhantī’’tiādinā",
  "tika-vin01t10:249_10": "(pari. 184) samuṭṭhānavāro, ‘‘methunaṁ dhammaṁ paṭisevantassa āpattiyo catunnaṁ adhikaraṇānaṁ",
  "tika-vin01t10:249_11": "katamaṁ adhikaraṇa’’ntiādinā (pari. 185) adhikaraṇavāro, ‘‘methunaṁ dhammaṁ paṭisevantassa",
  "tika-vin01t10:249_12": "āpattiyo sattannaṁ samathānaṁ katihi samathehi sammantī’’tiādippabhedo (pari. 186)",
  "tika-vin01t10:249_13": "samathavāro, tadanantaraṁ samuccayavāro cāti aṭṭha vārā vuttā. Tato paraṁ ‘‘methunaṁ",
  "tika-vin01t10:249_14": "dhammaṁ paṭisevanapaccayā pārājikaṁ kattha paññatta’’ntiādinā (pari. 188) nayena",
  "tika-vin01t10:249_15": "puna paccayavasena eko paññattivāro, tassa vasena purimasadisā eva katāpattivārādayo",
  "tika-vin01t10:249_16": "satta vārāti evaṁ aparepi aṭṭha vārā vuttā. Iti imāni aṭṭha, purimānipi aṭṭhāti mahāvibhaṅge",
  "tika-vin01t10:249_17": "soḷasa vārā dassitā. Tato paraṁ teneva nayena bhikkhunivibhaṅgepi soḷasa vārā āgatāti",
  "tika-vin01t10:249_18": "imehi soḷasahi vārehi upalakkhitattā soḷasaparivārāti vuccati. Potthakesu pana katthaci",
  "tika-vin01t10:249_19": "‘‘parivāro’’ti ettakameva dissati, bahūsu pana potthakesu dīghanikāyaṭṭhakathāyaṁ",
  "tika-vin01t10:249_20": "abhidhammaṭṭhakathāyañca ‘‘soḷasaparivārā’’ti evameva vuttattā ayampi pāṭho na sakkā",
  "tika-vin01t10:249_21": "paṭibāhitunti tassevattho vutto.",
  "tika-vin01t10:250_0": "Brahmajālādicatuttiṁsasuttasaṅgahoti brahmajālasuttādīni catuttiṁsa suttāni saṅgayhanti",
  "tika-vin01t10:250_1": "ettha, etenāti vā brahmajālādicatuttiṁsasuttasaṅgaho. Vuttappamāṇānaṁ vā suttānaṁ",
  "tika-vin01t10:250_2": "saṅgaho etassāti brahmajālādicatuttiṁsasuttasaṅgahoti. Evaṁ sesesupi veditabbaṁ.",
  "tika-vin01t10:251_0": "Vividhavisesanayattāti imissā gāthāya atthaṁ vibhāvento āha ‘‘vividhā hī’’tiādi.",
  "tika-vin01t10:251_1": "Daḷhīkammasithilakaraṇappayojanāti yathākkamaṁ lokavajjesu sikkhāpadesu daḷhīkammappayojanā,",
  "tika-vin01t10:251_2": "paṇṇattivajjesu sithilakaraṇappayojanāti veditabbaṁ. Ajjhācāranisedhanatoti saññamavelaṁ",
  "tika-vin01t10:251_3": "atibhavitvā pavatto ācāro ajjhācāro, vītikkamo, tassa nisedhanatoti attho. Tenāti",
  "tika-vin01t10:251_4": "vividhanayattādihetunā. Etanti ‘‘vividhavisesanayattā’’tiādigāthāvacanaṁ. Etassāti",
  "tika-vin01t10:251_5": "vinayassa. Itaraṁ panāti suttaṁ.",
  "tika-vin01t10:252_0": "Idāni atthānaṁ sūcanatotiādigāthāya atthaṁ pakāsento āha ‘‘tañhī’’tiādi. Attatthaparatthādibhedeti",
  "tika-vin01t10:252_1": "yo taṁ suttaṁ sajjhāyati suṇāti vāceti cinteti deseti ca, suttena saṅgahito sīlādiattho",
  "tika-vin01t10:252_2": "tassapi hoti, tena parassa sādhetabbato parassapi hotīti tadubhayaṁ taṁ suttaṁ sūceti",
  "tika-vin01t10:252_3": "dīpeti. Tathā diṭṭhadhammikasamparāyikatthe lokiyalokuttaratthe cāti evamādibhede",
  "tika-vin01t10:252_4": "atthe ādisaddena saṅgaṇhāti. Atthasaddo cāyaṁ hitapariyāyavacano, na bhāsitatthavacano.",
  "tika-vin01t10:252_5": "Yadi siyā, suttaṁ attanopi bhāsitatthaṁ sūceti parassapīti ayamattho vutto siyā,",
  "tika-vin01t10:252_6": "suttena ca yo attho pakāsito, so tasseva hoti, na tena parattho sūcito hotīti. Tena",
  "tika-vin01t10:252_7": "sūcetabbassa paratthassa nivattetabbassa abhāvā attaggahaṇañca na kattabbaṁ. Attatthaparatthavinimuttassa",
  "tika-vin01t10:252_8": "bhāsitatthassa abhāvā ādiggahaṇañca na kattabbaṁ, tasmā yathāvuttassa hitapariyāyassa",
  "tika-vin01t10:252_9": "atthassa sutte asambhavato suttādhārassa puggalassa vasena attatthaparatthā vuttā.",
  "tika-vin01t10:253_0": "Atha vā suttaṁ anapekkhitvā ye attatthādayo atthappabhedā ‘‘na haññadatthatthi pasaṁsalābhā’’ti",
  "tika-vin01t10:253_1": "etassa padassa niddese (mahāni. 63) vuttā attattho, parattho, ubhayattho, diṭṭhadhammiko",
  "tika-vin01t10:253_2": "attho, samparāyiko attho, uttāno attho, gambhīro attho, guḷho attho, paṭicchanno",
  "tika-vin01t10:253_3": "attho, neyyo attho, nīto attho, anavajjo attho, nikkileso attho, vodāno attho, paramatthoti,",
  "tika-vin01t10:253_4": "te atthe suttaṁ sūcetīti attho gahetabbo. Tathā hi kiñcāpi suttanirapekkhaṁ attatthādayo",
  "tika-vin01t10:253_5": "vuttā suttatthabhāvena aniddiṭṭhattā, tesu pana ekopi atthappabhedo suttena dīpetabbataṁ",
  "tika-vin01t10:253_6": "nātikkamati, tasmā te atthe suttaṁ sūcetīti vuccati. Imasmiñca atthavikappe attha-saddoyaṁ",
  "tika-vin01t10:253_7": "bhāsitatthapariyāyopi hoti. Ettha hi purimakā pañca atthappabhedā hitapariyāyā, tato",
  "tika-vin01t10:253_8": "pare cha bhāsitatthabhedā, pacchimakā pana ubhayasabhāvā. Tattha duradhigamatāya",
  "tika-vin01t10:253_9": "vibhāvane agādhabhāvo gambhīro, na vivaṭo guḷho, mūludakādayo viya paṁsunā akkharasannivesādinā",
  "tika-vin01t10:253_10": "tirohito paṭicchanno. Niddhāretvā ñāpetabbo neyyo, yathārutavasena veditabbo nīto.",
  "tika-vin01t10:253_11": "Anavajjanikkilesavodānā pariyāyavasena vuttā, kusalavipākakiriyadhammavasena vā.",
  "tika-vin01t10:253_12": "Paramattho nibbānaṁ, dhammānaṁ aviparītasabhāvo eva vā.",
  "tika-vin01t10:254_0": "Atha vā attanā ca appiccho hotīti attatthaṁ, appicchākathañca paresaṁ kattā hotīti",
  "tika-vin01t10:254_1": "paratthaṁ sūceti. Evaṁ ‘‘attanā ca pāṇātipātā paṭivirato hotī’’tiādīni (a. ni. 4.99)",
  "tika-vin01t10:254_2": "suttāni yojetabbāni. Vinayābhidhammehi ca visesetvā suttasaddassa attho vattabbo,",
  "tika-vin01t10:254_3": "tasmā veneyyajjhāsayavasappavattāya desanāya attahitaparahitādīni sātisayaṁ pakāsitāni",
  "tika-vin01t10:254_4": "honti tappadhānabhāvato, na āṇādhammasabhāvavasappavattāyāti idameva atthānaṁ sūcanato",
  "tika-vin01t10:254_5": "suttanti vuttaṁ. Evañca katvā ‘‘ettakaṁ tassa bhagavato suttāgataṁ suttapariyāpanna’’nti",
  "tika-vin01t10:254_6": "(pāci. 655) ca ‘‘sakavāde pañca suttasatānī’’ti (dha. sa. aṭṭha. nidānakathā) ca",
  "tika-vin01t10:254_7": "evamādīsu suttasaddo upacaritoti gahetabbo.",
  "tika-vin01t10:255_0": "Suttesu āṇādhammasabhāvā ca veneyyajjhāsayaṁ anuvattanti, na vinayābhidhammesu viya",
  "tika-vin01t10:255_1": "veneyyajjhāsayo āṇādhammasabhāve, tasmā veneyyānaṁ ekantahitapaṭilābhasaṁvattanikā",
  "tika-vin01t10:255_2": "suttantadesanā hotīti ‘‘suvuttā cettha atthā’’tiādi vuttaṁ. ‘‘Ekantahitapaṭilābhasaṁvattanikā",
  "tika-vin01t10:255_3": "suttantadesanā’’ti idampi veneyyānaṁ hitasampāpane suttantadesanāya tapparabhāvaṁyeva",
  "tika-vin01t10:255_4": "sandhāya vuttaṁ. Tapparabhāvo ca veneyyajjhāsayānulomato daṭṭhabbo. Tenevāha ‘‘veneyyajjhāsayānulomena",
  "tika-vin01t10:255_5": "vuttattā’’ti . Vinayadesanaṁ viya issarabhāvato āṇāpatiṭṭhāpanavasena adesetvā veneyyānaṁ",
  "tika-vin01t10:255_6": "ajjhāsayānulomena cariyānurūpaṁ vuttattā desitattāti attho.",
  "tika-vin01t10:256_0": "Anupubbasikkhādivasena kālantare abhinipphattiṁ dassento āha ‘‘sassamiva phala’’nti.",
  "tika-vin01t10:256_1": "Pasavatīti phalati, nipphādetīti attho. Upāyasamaṅgīnaṁyeva nipphajjanabhāvaṁ dassento",
  "tika-vin01t10:256_2": "‘‘dhenu viya khīra’’nti āha. Dhenutopi hi upāyavantānaṁyeva khīrapaṭilābho hoti.",
  "tika-vin01t10:256_3": "Anupāyena hi akāle ajātavacchaṁ dhenuṁ dohanto kālepi vā visāṇaṁ gahetvā dohanto",
  "tika-vin01t10:256_4": "neva khīraṁ paṭilabhati. ‘‘Suttāṇā’’ti etassa atthaṁ pakāsetuṁ ‘‘suṭṭhu ca ne tāyatī’’ti vuttaṁ.",
  "tika-vin01t10:257_0": "Suttasabhāganti suttasadisaṁ. Suttasabhāgataṁyeva dassento āha ‘‘yathā hī’’tiādi.",
  "tika-vin01t10:257_1": "Tacchakānaṁ suttanti vaḍḍhakīnaṁ kāḷasuttaṁ. Pamāṇaṁ hotīti tadanusārena tacchanato.",
  "tika-vin01t10:257_2": "Evametampi viññūnanti yathā kāḷasuttaṁ pasāretvā saññāṇe kate gahetabbaṁ vissajjetabbañca",
  "tika-vin01t10:257_3": "paññāyati, evaṁ vivādesu uppannesu sutte ānītamatte ‘‘idaṁ gahetabbaṁ, idaṁ vissajjetabba’’nti",
  "tika-vin01t10:257_4": "viññūnaṁ pākaṭattā vivādo vūpasammatīti etampi suttaṁ viññūnaṁ pamāṇaṁ hotīti attho.",
  "tika-vin01t10:257_5": "Idāni aññathāpi suttasabhāgataṁ dassento āha ‘‘yathā cā’’tiādi. Suttaṁ viya pamāṇattā",
  "tika-vin01t10:257_6": "saṅgāhakattā ca suttamiva suttanti vuttaṁ hoti. Ettha ca attatthādividhāne suttassa",
  "tika-vin01t10:257_7": "pamāṇabhāvo attatthādīnaṁyeva ca saṅgāhakattaṁ yojetabbaṁ tadatthappakāsanapadhānattā",
  "tika-vin01t10:257_8": "suttassa. Vinayābhidhammehi visesattañca pubbe vuttanayeneva yojetabbaṁ. Etanti ‘‘atthānaṁ",
  "tika-vin01t10:257_9": "sūcanato’’tiādikaṁ atthavacanaṁ. Etassāti suttassa.",
  "tika-vin01t10:258_0": "Yanti yasmā. Etthāti abhidhamme. Abhikkamantīti ettha abhi-saddo kamanakiriyāya vuḍḍhibhāvaṁ",
  "tika-vin01t10:258_1": "atirekataṁ dīpetīti āha ‘‘abhikkamantītiādīsu vuḍḍhiyaṁ āgato’’ti. Abhiññātāti aḍḍhacandādinā",
  "tika-vin01t10:258_2": "kenaci saññāṇena ñātā paññātā pākaṭāti attho. Aḍḍhacandādibhāvo hi rattiyā upalakkhaṇavasena",
  "tika-vin01t10:258_3": "saññāṇaṁ hoti, yasmā aḍḍho cando, tasmā aṭṭhamī, yasmā ūno, tasmā cātuddasī, yasmā",
  "tika-vin01t10:258_4": "puṇṇo, tasmā pannarasīti. Abhilakkhitāti etthāpi ayamevattho veditabbo. Abhilakkhitasaddapariyāyo",
  "tika-vin01t10:258_5": "abhiññātasaddoti āha ‘‘abhiññātā abhilakkhitātiādīsu lakkhaṇe’’ti. Ettha ca vācakasaddantarasannidhānena",
  "tika-vin01t10:258_6": "nipātānaṁ tadatthajotakamattattā lakkhitasaddatthajotako abhisaddo lakkhaṇe vattatīti",
  "tika-vin01t10:258_7": "vutto. Rājābhirājāti rājūhi pūjetuṁ araho rājā. Pūjiteti pūjārahe.",
  "tika-vin01t10:259_0": "Abhidhammeti ‘‘supinantena sukkavissaṭṭhiyā anāpattibhāvepi akusalacetanā upalabbhatī’’tiādinā",
  "tika-vin01t10:259_1": "vinayapaññattiyā saṅkaravirahite dhamme. ‘‘Pubbāparavirodhābhāvato dhammānaṁyeva",
  "tika-vin01t10:259_2": "ca aññamaññasaṅkaravirahite dhamme’’tipi vadanti. ‘‘Pāṇātipāto akusala’’nti evamādīsu",
  "tika-vin01t10:259_3": "ca maraṇādhippāyassa jīvitindriyupacchedakapayogasamuṭṭhāpikā cetanā akusalaṁ, na",
  "tika-vin01t10:259_4": "pāṇasaṅkhātajīvitindriyassa upacchedasaṅkhāto atipāto, tathā adinnassa parasantakassa",
  "tika-vin01t10:259_5": "ādānasaṅkhātā viññatti abyākato dhammo, taṁviññattisamuṭṭhāpikā theyyacetanā akusalo",
  "tika-vin01t10:259_6": "dhammoti evamādināpi aññamaññasaṅkaravirahite dhammeti attho veditabbo. Abhivinayeti",
  "tika-vin01t10:259_7": "ettha ‘‘jātarūparajataṁ na paṭiggahetabba’’nti vadanto vinaye vineti nāma. Ettha",
  "tika-vin01t10:259_8": "‘‘evaṁ paṭiggaṇhato pācittiyaṁ, evaṁ dukkaṭanti vadanto ca abhivinaye vineti nāmā’’ti",
  "tika-vin01t10:259_9": "vadanti. Tasmā jātarūparajataṁ theyyacittena parasantakaṁ gaṇhantassa yathāvatthu",
  "tika-vin01t10:259_10": "pārājikathullaccayadukkaṭesu aññataraṁ, bhaṇḍāgārikasīsena gaṇhantassa pācittiyaṁ,",
  "tika-vin01t10:259_11": "attatthāya gaṇhantassa nissaggiyaṁ pācittiyaṁ. Kevalaṁ lolatāya gaṇhantassa anāmāsadukkaṭaṁ,",
  "tika-vin01t10:259_12": "rūpiyachaḍḍakassa sammatassa anāpattīti evaṁ aññamaññasaṅkaravirahite vinaye paṭibalo",
  "tika-vin01t10:259_13": "vinetunti attho veditabbo. Abhikkantenāti ettha kantiyā adhikattaṁ abhisaddo dīpetīti āha ‘‘adhike’’ti.",
  "tika-vin01t10:260_0": "Nanu ca ‘‘abhikkamantī’’ti ettha abhisaddo kamanakiriyāya vuḍḍhibhāvaṁ atirekataṁ",
  "tika-vin01t10:260_1": "dīpeti, ‘‘abhiññātā abhilakkhitā’’ti ettha ñāṇalakkhaṇakiriyānaṁ supākaṭattā visesaṁ,",
  "tika-vin01t10:260_2": "‘‘abhikkantenā’’ti ettha kantiyā adhikattaṁ visiṭṭhataṁ dīpetīti idaṁ tāva yuttaṁ",
  "tika-vin01t10:260_3": "kiriyāvisesakattā upasaggassa, ‘‘abhirājā abhivinayo’’ti pana pūjitaparicchinnesu",
  "tika-vin01t10:260_4": "rājavinayesu abhisaddo vattatīti kathametaṁ yujjeyyāti ce? Idhāpi natthi doso pūjanaparicchedanakiriyādīpanato,",
  "tika-vin01t10:260_5": "tāhi ca kiriyāhi rājavinayānaṁ yuttattā, tasmā ettha atimālādīsu atisaddo viya abhisaddo",
  "tika-vin01t10:260_6": "saha sādhanena kiriyaṁ vadatīti abhirājaabhivinayasaddā siddhā, evaṁ abhidhammasadde",
  "tika-vin01t10:260_7": "abhisaddo saha sādhanena vuḍḍhiyādikiriyaṁ dīpetīti ayamattho dassitoti daṭṭhabbaṁ.",
  "tika-vin01t10:261_0": "Etthacāti abhidhamme. Bhāvetīti cittassa vaḍḍhanaṁ vuttaṁ. Pharitvāti ārammaṇassa",
  "tika-vin01t10:261_1": "vaḍḍhanaṁ vuttaṁ. Vuḍḍhimantoti bhāvanāpharaṇavuḍḍhīhi vuḍḍhimantopi dhammā vuttāti",
  "tika-vin01t10:261_2": "attho. Ārammaṇādīhīti ārammaṇasampayuttakammadvārapaṭipadādīhi. Lakkhaṇīyattāti sañjānitabbattā.",
  "tika-vin01t10:261_3": "Ekantato lokuttaradhammānaṁyeva pūjārahattā ‘‘sekkhā dhammā’’tiādinā lokuttarāyeva",
  "tika-vin01t10:261_4": "pūjitāti dassitā. Sabhāvaparicchinnattāti phusanādisabhāvena paricchinnattā. Adhikāpi",
  "tika-vin01t10:261_5": "dhammā vuttāti ettha kāmāvacarehi mahantabhāvato mahaggatā dhammāpi adhikā nāma hontīti",
  "tika-vin01t10:261_6": "tehi saddhiṁ adhikā dhammā vuttā.",
  "tika-vin01t10:262_0": "Yaṁ panettha avisiṭṭhanti ettha vinayādīsu tīsu aññamaññavisiṭṭhesu yaṁ avisiṭṭhaṁ",
  "tika-vin01t10:262_1": "samānaṁ, taṁ piṭakasaddanti attho. Vinayādayo hi tayo saddā aññamaññaṁ asādhāraṇattā",
  "tika-vin01t10:262_2": "visiṭṭhā nāma, piṭakasaddo pana tehi tīhipi sādhāraṇattā avisiṭṭhoti vuccati. Mā",
  "tika-vin01t10:262_3": "piṭakasampadānenāti pāḷisampadānavasena mā gaṇhathāti vuttaṁ hoti. Kudālañca piṭakañca",
  "tika-vin01t10:262_4": "kudālapiṭakaṁ. Tattha ku vuccati pathavī, tassā dālanato vidālanato ayomayo upakaraṇaviseso",
  "tika-vin01t10:262_5": "kudālaṁ nāma, tālapaṇṇavettalatādīhi kato bhājanaviseso piṭakaṁ nāma, taṁ ādāya gahetvāti",
  "tika-vin01t10:262_6": "attho. Yathāvuttenāti ‘‘evaṁ duvidhatthenā’’tiādinā vuttappakārena.",
  "tika-vin01t10:263_0": "Desanāsāsanakathābhedanti ettha kathetabbānaṁ atthānaṁ desakāyattena āṇādividhinā",
  "tika-vin01t10:263_1": "abhisajjanaṁ pabodhanaṁ desanā. Sāsitabbapuggalagatena yathāparādhādinā sāsitabbabhāvena",
  "tika-vin01t10:263_2": "anusāsanaṁ vinayanaṁ sāsanaṁ. Kathetabbassa saṁvarāsaṁvarādino atthassa kathanaṁ",
  "tika-vin01t10:263_3": "vacanapaṭibaddhatākaraṇaṁ kathāti vuccati. Tasmā desitāraṁ bhagavantamapekkhitvā",
  "tika-vin01t10:263_4": "desanā, sāsitabbapuggalavasena sāsanaṁ, kathetabbassa atthassa vasena kathāti evamettha",
  "tika-vin01t10:263_5": "desanādīnaṁ nānākaraṇaṁ veditabbaṁ. Ettha ca kiñcāpi desanādayo desetabbādinirapekkhā",
  "tika-vin01t10:263_6": "na honti, āṇādayo pana visesato desakādiadhīnāti taṁtaṁvisesayogavasena desanādīnaṁ",
  "tika-vin01t10:263_7": "bhedo vutto. Tathā hi āṇāvidhānaṁ visesato āṇārahādhīnaṁ tattha kosallayogato. Evaṁ",
  "tika-vin01t10:263_8": "vohāraparamatthavidhānāni ca vidhāyakādhīnānīti āṇādividhino desakāyattatā vuttā.",
  "tika-vin01t10:263_9": "Aparādhajjhāsayānurūpaṁ viya dhammānurūpampi sāsanaṁ visesato, tathā vinetabbapuggalāpekkhanti",
  "tika-vin01t10:263_10": "sāsitabbapuggalavasena sāsanaṁ vuttaṁ. Saṁvarāsaṁvaranāmarūpānaṁ viya viniveṭhetabbāya",
  "tika-vin01t10:263_11": "diṭṭhiyāpi kathanaṁ sati vācāvatthusmiṁ nāsatīti visesato tadadhīnanti kathetabbassa",
  "tika-vin01t10:263_12": "atthassa vasena kathā vuttā. Bhedasaddo visuṁ visuṁ yojetabbo ‘‘desanābhedaṁ sāsanabhedaṁ",
  "tika-vin01t10:263_13": "kathābhedañca yathārahaṁ paridīpaye’’ti. Bhedanti ca nānattanti attho. Tesu piṭakesu",
  "tika-vin01t10:263_14": "sikkhā ca pahānāni ca gambhīrabhāvo ca sikkhāpahānagambhīrabhāvaṁ, tañca yathārahaṁ",
  "tika-vin01t10:263_15": "paridīpayeti attho. Pariyattibhedañca vibhāvayeti sambandho.",
  "tika-vin01t10:264_0": "Pariyattibhedanti ca pariyāpuṇanabhedanti attho. Yahinti yasmiṁ vinayādike piṭake.",
  "tika-vin01t10:264_1": "Yaṁ sampattiñca vipattiñca yathā pāpuṇāti, tampi sabbaṁ vibhāvayeti sambandho. Atha",
  "tika-vin01t10:264_2": "vā yaṁ pariyattibhedaṁ sampattiñca vipattiñcāpi yahiṁ yathā pāpuṇāti, tampi sabbaṁ",
  "tika-vin01t10:264_3": "vibhāvayeti yojetabbaṁ. Ettha yathāti yehi upārambhādihetupariyāpuṇanādippakārehi",
  "tika-vin01t10:264_4": "upārambhanissaraṇadhammakosakarakkhaṇahetupariyāpuṇanaṁ suppaṭipatti duppaṭipattīti",
  "tika-vin01t10:264_5": "etehi pakārehīti vuttaṁ hoti.",
  "tika-vin01t10:265_0": "Paridīpanā vibhāvanā cāti heṭṭhā vuttassa anurūpato vuttaṁ, atthato pana ekameva.",
  "tika-vin01t10:265_1": "Āṇārahenāti āṇaṁ ṭhapetuṁ arahatīti āṇāraho, bhagavā. So hi sammāsambuddhatāya mahākāruṇikatāya",
  "tika-vin01t10:265_2": "ca aviparītahitopadesakabhāvena pamāṇavacanattā āṇaṁ paṇetuṁ arahati, vohāraparamatthānampi",
  "tika-vin01t10:265_3": "sambhavato āha ‘‘āṇābāhullato’’ti. Ito paresupi eseva nayo.",
  "tika-vin01t10:266_0": "Paṭhamanti vinayapiṭakaṁ. Pacurāparādhā seyyasakattherādayo. Te hi dosabāhullato",
  "tika-vin01t10:266_1": "‘‘pacurāparādhā’’ti vuttā. Pacuro bahuko bahulo aparādho doso vītikkamo yesaṁ te",
  "tika-vin01t10:266_2": "pacurāparādhā. Anekajjhāsayātiādīsu āsayova ajjhāsayo. So ca atthato diṭṭhi ñāṇañca,",
  "tika-vin01t10:266_3": "pabhedato pana catubbidhaṁ hoti. Tathā hi pubbacariyavasena āyatiṁ sati paccaye uppajjamānārahā",
  "tika-vin01t10:266_4": "sassatucchedasaṅkhātā micchādiṭṭhi saccānulomikañāṇakammassakataññāṇasaṅkhātā sammādiṭṭhi",
  "tika-vin01t10:266_5": "ca ‘‘āsayo’’ti vuccati. Vuttañhetaṁ –",
  "tika-vin01t10:267": "‘‘Sassatucchedadiṭṭhi ca, khanti cevānulomikā;",
  "tika-vin01t10:268": "Yathābhūtañca yaṁ ñāṇaṁ, etaṁ āsayasaññita’’nti.",
  "tika-vin01t10:269_0": "Idañca catubbidhaṁ āsayanti ettha sattā nivasantīti āsayoti vuccati. Anusayā kāmarāgabhavarāgadiṭṭhipaṭighavicikicchāmānāvijjāvasena",
  "tika-vin01t10:269_1": "satta. Mūsikavisaṁ viya kāraṇalābhe uppajjanārahā anāgatā kilesā, atītā paccuppannā",
  "tika-vin01t10:269_2": "ca tatheva vuccanti. Na hi kālabhedena dhammānaṁ sabhāvabhedo atthīti. Cariyāti rāgacariyādikā",
  "tika-vin01t10:269_3": "cha mūlacariyā, antarabhedena anekavidhā, saṁsaggavasena pana tesaṭṭhi honti. Atha",
  "tika-vin01t10:269_4": "vā cariyāti caritaṁ, taṁ sucaritaduccaritavasena duvidhaṁ. ‘‘Adhimutti nāma ‘ajjeva",
  "tika-vin01t10:269_5": "pabbajissāmi, ajjeva arahattaṁ gaṇhissāmī’tiādinā tanninnabhāvena pavattamānaṁ sanniṭṭhāna’’nti",
  "tika-vin01t10:269_6": "gaṇṭhipadesu vuttaṁ. Ācariyadhammapālattherena pana ‘‘sattānaṁ pubbacariyavasena",
  "tika-vin01t10:269_7": "abhirucī’’ti vuttaṁ. Sā duvidhā hīnapaṇītabhedena. Yathānulomanti ajjhāsayādīnaṁ",
  "tika-vin01t10:269_8": "anurūpaṁ. Ahaṁ mamāti saññinoti diṭṭhimānataṇhāvasena ahaṁ mamāti evaṁ pavattasaññino.",
  "tika-vin01t10:269_9": "Yathādhammanti natthettha attā attaniyaṁ vā, kevalaṁ dhammamattametanti evaṁ dhammasabhāvānurūpanti attho.",
  "tika-vin01t10:270_0": "Saṁvarāsaṁvaroti ettha saṁvaraṇaṁ saṁvaro, kāyavācāhi avītikkamo. Mahanto saṁvaro",
  "tika-vin01t10:270_1": "asaṁvaro. Vuḍḍhiattho hi ayaṁ a-kāro yathā ‘‘asekkhā dhammā’’ti, tasmā khuddako mahanto",
  "tika-vin01t10:270_2": "ca saṁvaroti attho. Diṭṭhiviniveṭhanāti diṭṭhiyā vimocanaṁ. Adhisīlasikkhādīnaṁ vibhāgo",
  "tika-vin01t10:270_3": "parato paṭhamapārājikasaṁvaṇṇanāya āvi bhavissati. Suttantapāḷiyaṁ ‘‘vivicceva kāmehī’’tiādinā",
  "tika-vin01t10:270_4": "samādhidesanābāhullato ‘‘suttantapiṭake adhicittasikkhā’’ti vuttaṁ. Vītikkamappahānaṁ",
  "tika-vin01t10:270_5": "kilesānanti saṁkilesadhammānaṁ kammakilesānaṁ vā yo kāyavacīdvārehi vītikkamo, tassa",
  "tika-vin01t10:270_6": "pahānaṁ. Anusayavasena santāne anuvattantā kilesā kāraṇalābhe pariyuṭṭhitāpi sīlabhedavasena",
  "tika-vin01t10:270_7": "vītikkamituṁ na labhantīti āha ‘‘vītikkamapaṭipakkhattā sīlassā’’ti. Pariyuṭṭhānappahānanti",
  "tika-vin01t10:270_8": "okāsadānavasena kilesānaṁ citte kusalappavattiṁ pariyādiyitvā uṭṭhānaṁ pariyuṭṭhānaṁ,",
  "tika-vin01t10:270_9": "tassa pahānaṁ cittasantānesu uppattivasena kilesānaṁ pariyuṭṭhānassa pahānanti vuttaṁ",
  "tika-vin01t10:270_10": "hoti. Anusayappahānanti appahīnabhāvena santāne anu anu sayanakā kāraṇalābhe uppattiarahā",
  "tika-vin01t10:270_11": "anusayā. Te pana anurūpaṁ kāraṇaṁ laddhā uppajjanārahā thāmagatā kāmarāgādayo satta",
  "tika-vin01t10:270_12": "kilesā, tesaṁ pahānaṁ anusayappahānaṁ. Te ca sabbaso ariyamaggapaññāya pahīyantīti",
  "tika-vin01t10:270_13": "āha ‘‘anusayapaṭipakkhattā paññāyā’’ti.",
  "tika-vin01t10:271_0": "Tadaṅgappahānanti dīpālokeneva tamassa dānādipuññakiriyavatthugatena tena tena kusalaṅgena",
  "tika-vin01t10:271_1": "tassa tassa akusalaṅgassa pahānaṁ ‘‘tadaṅgappahāna’’nti vuccati. Idha pana tena tena",
  "tika-vin01t10:271_2": "susīlyaṅgena tassa tassa dussīlyaṅgassa pahānaṁ ‘‘tadaṅgappahāna’’nti veditabbaṁ.",
  "tika-vin01t10:271_3": "Vikkhambhanasamaucchedappahānānīti ettha upacārappanābhedena samādhinā pavattinivāraṇena",
  "tika-vin01t10:271_4": "ghaṭappahāreneva jalatale sevālassa tesaṁ tesaṁ nīvaraṇānaṁ dhammānaṁ vikkhambhanavasena",
  "tika-vin01t10:271_5": "pahānaṁ vikkhambhanappahānaṁ. Catunnaṁ ariyamaggānaṁ bhāvitattā taṁtaṁmaggavato santāne",
  "tika-vin01t10:271_6": "samudayapakkhikassa kilesagaṇassa accantaṁ appavattisaṅkhātasamucchedavasena pahānaṁ",
  "tika-vin01t10:271_7": "samucchedappahānaṁ. Duccaritasaṁkilesassa pahānanti kāyaduccaritādi duṭṭhu caritaṁ,",
  "tika-vin01t10:271_8": "kilesehi vā dūsitaṁ caritanti duccaritaṁ. Tadeva yattha uppannaṁ, taṁ santānaṁ sammā",
  "tika-vin01t10:271_9": "kileseti bādhayati upatāpeti cāti saṁkileso, tassa pahānaṁ, kāyavacīduccaritavasena",
  "tika-vin01t10:271_10": "pavattasaṁkilesassa tadaṅgavasena pahānanti vuttaṁ hoti. Samādhissa kāmacchandapaṭipakkhattā",
  "tika-vin01t10:271_11": "suttantapiṭake taṇhāsaṁkilesassa pahānaṁ vuttaṁ. Attādivinimuttasabhāvadhammappakāsanato",
  "tika-vin01t10:271_12": "abhidhammapiṭake diṭṭhisaṁkilesassa pahānaṁ vuttaṁ.",
  "tika-vin01t10:272_0": "Ekamekasmiñcetthāti etesu tīsu piṭakesu ekamekasmiṁ piṭaketi attho daṭṭhabbo. Dhammoti",
  "tika-vin01t10:272_1": "pāḷīti ettha pakaṭṭhānaṁ ukkaṭṭhānaṁ sīlādiatthānaṁ bodhanato sabhāvaniruttibhāvato",
  "tika-vin01t10:272_2": "buddhādīhi bhāsitattā ca pakaṭṭhānaṁ vacanappabandhānaṁ āḷīti pāḷi, pariyattidhammo.",
  "tika-vin01t10:272_3": "‘‘Dhammoti pāḷīti ettha bhagavatā vuccamānassa atthassa vohārassa ca dīpano saddoyeva",
  "tika-vin01t10:272_4": "pāḷi nāmā’’ti gaṇṭhipadesu vuttaṁ. Abhidhammaṭṭhakathāya likhite sīhaḷagaṇṭhipade",
  "tika-vin01t10:272_5": "pana idaṁ vuttaṁ – sabhāvatthassa sabhāvavohārassa ca anurūpavasena bhagavatā manasā",
  "tika-vin01t10:272_6": "vavatthāpitā paṇḍatti pāḷīti vuccati. Yadi saddoyeva pāḷi siyā, pāḷiyā desanāya ca",
  "tika-vin01t10:272_7": "nānattena bhavitabbaṁ. Manasā vavatthāpitāya ca pāḷiyā vacībhedakaraṇamattaṁ ṭhapetvā",
  "tika-vin01t10:272_8": "desanāya nānattaṁ natthi. Tathā hi desanaṁ dassentena manasā vavatthāpitāya pāḷiyā",
  "tika-vin01t10:272_9": "desanāti vacībhedakaraṇamattaṁ vinā pāḷiyā saha desanāya anaññathā vuttā. Tathā ca",
  "tika-vin01t10:272_10": "upari ‘‘desanāti paññattī’’ti vuttattā desanāya anaññabhāvena pāḷiyā paṇṇattibhāvo",
  "tika-vin01t10:272_11": "kathito hoti. Apica yadi pāḷiyā aññāyeva desanā siyā, ‘‘pāḷiyā ca pāḷiatthassa ca",
  "tika-vin01t10:272_12": "desanāya ca yathābhūtāvabodho’’ti vattabbaṁ siyā, evaṁ pana avatvā ‘‘pāḷiyā ca pāḷiatthassa",
  "tika-vin01t10:272_13": "ca yathābhūtāvabodho’’ti vuttattā pāḷiyā desanāya ca anaññabhāvo dassito hoti. Evañca",
  "tika-vin01t10:272_14": "katvā upari ‘‘desanā nāma paññattī’’ti dassentena desanāya anaññabhāvato pāḷiyā paṇṇattibhāvo kathitova hotīti.",
  "tika-vin01t10:273_0": "Ettha ca ‘‘saddoyeva pāḷi nāmā’’ti imasmiṁ pakkhe dhammassapi saddasabhāvattā dhammadesanānaṁ",
  "tika-vin01t10:273_1": "ko visesoti ce? Tesaṁ tesaṁ atthānaṁ bodhakabhāvena ñāto uggahaṇādivasena ca pubbe",
  "tika-vin01t10:273_2": "vavatthāpito saddappabandho dhammo, pacchā paresaṁ avabodhanatthaṁ pavattito tadatthappakāsako",
  "tika-vin01t10:273_3": "saddo desanāti veditabbaṁ. Atha vā yathāvuttasaddasamuṭṭhāpako cittuppādo desanā",
  "tika-vin01t10:273_4": "‘‘desīyati samuṭṭhāpīyati saddo etenā’’ti katvā musāvādādayo viya. Tatthāpi hi musāvādādisamuṭṭhāpikā",
  "tika-vin01t10:273_5": "cetanā musāvādādisaddena voharīyati.",
  "tika-vin01t10:274_0": "Tīsupi cetesu ete dhammatthadesanāpaṭivedhāti ettha pāḷiattho pāḷidesanā pāḷiatthapaṭivedho",
  "tika-vin01t10:274_1": "cāti ime tayo pāḷivisayā hontīti vinayapiṭakādīnaṁ atthassa desanāya paṭivedhassa",
  "tika-vin01t10:274_2": "ca ādhārabhāvo yutto, piṭakāni pana pāḷiyoyevāti tesaṁ dhammassa ādhārabhāvo kathaṁ",
  "tika-vin01t10:274_3": "yujjeyyāti ce? Pāḷisamudāyassa avayavapāḷiyā ādhārabhāvato. Avayavassa hi samudāyo",
  "tika-vin01t10:274_4": "ādhārabhāvena vuccati yathā ‘‘rukkhe sākhā’’ti. Ettha ca dhammādīnaṁ dukkhogāhabhāvato",
  "tika-vin01t10:274_5": "tehi dhammādīhi vinayādayo gambhīrāti vinayādīnampi catubbidho gambhīrabhāvo vuttoyeva,",
  "tika-vin01t10:274_6": "tasmā dhammādayo eva dukkhogāhattā gambhīrā, na vinayādayoti na codetabbametaṁ sammukhena",
  "tika-vin01t10:274_7": "visayavisayīmukhena ca vinayādīnaṁyeva gambhīrabhāvassa vuttattā. Dhammo hi vinayādayo,",
  "tika-vin01t10:274_8": "tesaṁ visayo attho, dhammatthavisayā ca desanāpaṭivedhāti. Tattha paṭivedhassa dukkarabhāvato",
  "tika-vin01t10:274_9": "dhammatthānaṁ, desanāñāṇassa dukkarabhāvato desanāya ca dukkhogāhabhāvo veditabbo.",
  "tika-vin01t10:274_10": "Paṭivedhassa pana uppādetuṁ asakkuṇeyyattā taṁvisayañāṇuppattiyā ca dukkarabhāvato",
  "tika-vin01t10:274_11": "dukkhogāhatā veditabbā. Dukkhena ogayhantīti dukkhogāhā. Ekadesena ogāhantehipi mandabuddhīhi",
  "tika-vin01t10:274_12": "patiṭṭhā laddhuṁ na sakkāti āha ‘‘alabbhaneyyapatiṭṭhā cā’’ti. Ekamekasminti ekekasmiṁ",
  "tika-vin01t10:274_13": "piṭake. Etthāti etesu piṭakesu. Niddhāraṇe cetaṁ bhummavacanaṁ.",
  "tika-vin01t10:275_0": "Idāni hetuhetuphalādīnaṁ vasenapi gambhīrabhāvaṁ dassento āha ‘‘aparo nayo’’tiādi.",
  "tika-vin01t10:275_1": "Hetūti paccayo. So hi attano phalaṁ dahati vidahatīti dhammoti vuccati. Dhammasaddassa",
  "tika-vin01t10:275_2": "cettha hetupariyāyatā kathaṁ viññāyatīti āha ‘‘vuttañheta’’ntiādi. Nanu ca ‘‘hetumhi",
  "tika-vin01t10:275_3": "ñāṇaṁ dhammapaṭisambhidā’’ti etena vacanena dhammassa hetubhāvo kathaṁ viññāyatīti",
  "tika-vin01t10:275_4": "ce? Dhammapaṭisambhidāti etassa samāsapadassa avayavapadatthaṁ dassentena ‘‘hetumhi",
  "tika-vin01t10:275_5": "ñāṇa’’nti vuttattā. ‘‘Dhamme paṭisambhidā dhammapaṭisambhidā’’ti ettha hi ‘‘dhamme’’ti",
  "tika-vin01t10:275_6": "etassa atthaṁ dassentena ‘‘hetumhī’’ti vuttaṁ, ‘‘paṭisambhidā’’ti etassa atthaṁ dassentena",
  "tika-vin01t10:275_7": "‘‘ñāṇa’’nti, tasmā hetudhammasaddā ekatthā ñāṇapaṭisambhidāsaddā cāti imamatthaṁ",
  "tika-vin01t10:275_8": "vadantena sādhito dhammassa hetubhāvo. Hetuphale ñāṇaṁ atthapaṭisambhidāti etena",
  "tika-vin01t10:275_9": "vacanena sādhito atthassa hetuphalabhāvopi evameva daṭṭhabbo. Hetuno phalaṁ hetuphalaṁ.",
  "tika-vin01t10:275_10": "Tañca yasmā hetuanusārena arīyati adhigamīyati sampāpuṇīyati, tasmā atthoti vuccati.",
  "tika-vin01t10:276_0": "Yathādhammanti ettha dhammasaddo hetuṁ hetuphalañca sabbaṁ saṅgaṇhāti. Sabhāvavācako",
  "tika-vin01t10:276_1": "hesa dhammasaddo, na pariyattihetubhāvavācako, tasmā yathādhammanti yo yo avijjādisaṅkhārādidhammo,",
  "tika-vin01t10:276_2": "tasmiṁ tasminti attho. Dhammānurūpaṁ vā yathādhammaṁ. Desanāpi hi paṭivedho viya",
  "tika-vin01t10:276_3": "aviparītavisayavibhāvanato dhammānurūpaṁ pavattati, tatoyeva ca aviparītābhilāpoti",
  "tika-vin01t10:276_4": "vuccati. Dhammābhilāpoti atthabyañjanako aviparītābhilāpo. Ettha ca abhilappatīti",
  "tika-vin01t10:276_5": "abhilāpoti saddo vuccati. Etena ‘‘tatra dhammaniruttābhilāpe ñāṇaṁ niruttipaṭisambhidā’’ti",
  "tika-vin01t10:276_6": "(vibha. 718) ettha vuttaṁ dhammaniruttiṁ dasseti saddasabhāvattā desanāya. Tathā",
  "tika-vin01t10:276_7": "hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṁ (vibha.",
  "tika-vin01t10:276_8": "718 ādayo) vutto. Aṭṭhakathāyañca (vibha. aṭṭha. 718) ‘‘taṁ sabhāvaniruttiṁ saddaṁ",
  "tika-vin01t10:276_9": "ārammaṇaṁ katvā’’tiādinā saddārammaṇatā dassitā. Tathā hi imassa atthassa ayaṁ saddo",
  "tika-vin01t10:276_10": "vācakoti vacanavacanatthe vavatthapetvā taṁtaṁvacanatthavibhāvanavasena pavattito",
  "tika-vin01t10:276_11": "saddo desanāti vuccati. Adhippāyoti etena ‘‘desanāti paññattī’’ti etaṁ vacanaṁ dhammaniruttābhilāpaṁ",
  "tika-vin01t10:276_12": "sandhāya vuttaṁ, na tato vinimuttaṁ paññattiṁ sandhāyāti adhippāyaṁ dasseti. Desīyati",
  "tika-vin01t10:276_13": "attho etenāti hi desanā, pakārena ñāpīyati etena, pakārato ñāpetīti vā paññattīti",
  "tika-vin01t10:276_14": "dhammaniruttābhilāpo vuccati. Evaṁ ‘‘desanā nāma saddo’’ti imasmiṁ pakkhe ayamattho",
  "tika-vin01t10:276_15": "veditabbo. ‘‘Desanāti paññattī’’ti ettha paññattivādino pana evaṁ vadanti – kiñcāpi",
  "tika-vin01t10:276_16": "‘‘dhammābhilāpo’’ti ettha abhilappatīti abhilāpoti saddo vuccati, na paṇṇatti, tathāpi",
  "tika-vin01t10:276_17": "sadde vuccamāne tadanurūpaṁ vohāraṁ gahetvā tena vohārena dīpitassa atthassa jānanato",
  "tika-vin01t10:276_18": "sadde kathite tadanurūpā paṇṇattipi kāraṇūpacārena kathitāyeva hoti. Atha vā ‘‘dhammābhilāpoti",
  "tika-vin01t10:276_19": "attho’’ti avatvā ‘‘dhammābhilāpoti adhippāyo’’ti vuttattā desanā nāma saddo na hotīti dīpitamevāti.",
  "tika-vin01t10:277_0": "Idāni paṭivedhaṁ niddisanto āha ‘‘paṭivedhoti abhisamayo’’ti. Paṭivijjhatīti ñāṇaṁ",
  "tika-vin01t10:277_1": "paṭivedhoti vuccati. Paṭivijjhanti etenāti vā paṭivedho , abhisametīti abhisamayo,",
  "tika-vin01t10:277_2": "abhisamenti etenāti vā abhisamayo. Idāni abhisamayappabhedato abhisamayappakārato",
  "tika-vin01t10:277_3": "ārammaṇato sabhāvato ca pākaṭaṁ kātuṁ ‘‘so ca lokiyalokuttaro’’tiādimāha. Visayato",
  "tika-vin01t10:277_4": "asammohato ca avabodhoti sambandho. Tattha visayato atthādianurūpaṁ dhammādīsu avabodho",
  "tika-vin01t10:277_5": "nāma avijjādidhammārammaṇo saṅkhārādiatthārammaṇo tadubhayapaññāpanārammaṇo lokiyo",
  "tika-vin01t10:277_6": "avabodho. Asammohato atthādianurūpaṁ dhammādīsu avabodho pana nibbānārammaṇo maggayutto",
  "tika-vin01t10:277_7": "yathāvuttadhammatthapaññattīsu sammohaviddhaṁsano lokuttaro abhisamayo. Tathā hi",
  "tika-vin01t10:277_8": "‘‘ayaṁ hetu, idamassa phalaṁ, ayaṁ tadubhayānurūpo vohāro’’ti evaṁ ārammaṇakaraṇavasena",
  "tika-vin01t10:277_9": "lokiyañāṇaṁ visayato paṭivijjhati, lokuttarañāṇaṁ pana hetuhetuphalādīsu sammohassa",
  "tika-vin01t10:277_10": "maggañāṇena samucchinnattā asammohato paṭivijjhati. Atthānurūpaṁ dhammesūti avijjā",
  "tika-vin01t10:277_11": "hetu, saṅkhārā hetusamuppannā, saṅkhāre uppādeti avijjāti evaṁ kāriyānurūpaṁ kāraṇesūti",
  "tika-vin01t10:277_12": "attho. Atha vā puññābhisaṅkhāraapuññābhisaṅkhāraāneñjābhisaṅkhāresu tīsu apuññābhisaṅkhārassa",
  "tika-vin01t10:277_13": "sampayuttaavijjā paccayo, itaresaṁ yathānurūpantiādinā kāriyānurūpaṁ kāraṇesu paṭivedhoti",
  "tika-vin01t10:277_14": "attho. Dhammānurūpaṁ atthesūti ‘‘avijjāpaccayā saṅkhārā’’tiādinā kāraṇānurūpaṁ kāriyesu",
  "tika-vin01t10:277_15": "avabodhoti attho. Paññattipathānurūpaṁ paññattīsūti paññattiyā vuccamānadhammānurūpaṁ",
  "tika-vin01t10:277_16": "paṇṇattīsu avabodhoti attho.",
  "tika-vin01t10:278_0": "Yathāvuttehi dhammādīhi piṭakānaṁ gambhīrabhāvaṁ dassetuṁ ‘‘idāni yasmā etesu piṭakesū’’tiādimāha.",
  "tika-vin01t10:278_1": "Dhammajātanti kāraṇappabhedo kāraṇameva vā. Atthajātanti kāriyappabhedo kāriyameva",
  "tika-vin01t10:278_2": "vā. Yā cāyaṁ desanāti sambandho. Yo cetthāti etāsu taṁtaṁpiṭakagatāsu dhammatthadesanāsu",
  "tika-vin01t10:278_3": "yo paṭivedhoti attho. Dukkhogāhanti ettha avijjāsaṅkhārādīnaṁ dhammatthānaṁ duppaṭivijjhatāya",
  "tika-vin01t10:278_4": "dukkhogāhatā. Tesaṁ paññāpanassa dukkarabhāvato desanāya paṭivedhanasaṅkhātassa paṭivedhassa",
  "tika-vin01t10:278_5": "ca uppādanavisayīkaraṇānaṁ asakkuṇeyyatāya dukkhogāhatā veditabbā. Evampīti pisaddo",
  "tika-vin01t10:278_6": "pubbe vuttappakārantaraṁ sampiṇḍeti. Etthāti etesu tīsu piṭakesu. Vuttatthāti vutto",
  "tika-vin01t10:278_7": "saṁvaṇṇito attho assāti vuttatthā.",
  "tika-vin01t10:279_0": "Tīsupiṭakesūti ettha ‘‘ekekasmi’’nti adhikārato pakaraṇato vā veditabbaṁ. Pariyattibhedoti",
  "tika-vin01t10:279_1": "pariyāpuṇanaṁ pariyatti. Pariyāpuṇanavācako hettha pariyattisaddo, na pāḷipariyāyo,",
  "tika-vin01t10:279_2": "tasmā evamettha attho daṭṭhabbo ‘‘tīsu piṭakesu ekekasmiṁ pariyāpuṇanappakāro daṭṭhabbo",
  "tika-vin01t10:279_3": "ñātabbo’’ti. Tatoyeva ca ‘‘pariyattiyo pariyāpuṇanappakārā’’ti tīsupi gaṇṭhipadesu",
  "tika-vin01t10:279_4": "vuttaṁ. Atha vā tīhi pakārehi pariyāpuṇitabbā pāḷiyo eva pariyattīti vuccanti, tatoyeva",
  "tika-vin01t10:279_5": "ca ‘‘pariyattiyo pāḷikkamā’’ti abhidhammaṭṭhakathāya likhite sīhaḷagaṇṭhipade vuttaṁ.",
  "tika-vin01t10:279_6": "Evampi hi alagaddūpamāpariyāpuṇanayogato alagaddūpamā pariyattīti pāḷipi sakkā vattuṁ,",
  "tika-vin01t10:279_7": "evañca katvā ‘‘duggahitā upārambhādihetu pariyāpuṭā alagaddūpamā’’ti parato niddesavacanampi",
  "tika-vin01t10:279_8": "upapannaṁ hoti. Tattha hi pāḷiyeva duggahitā pariyāpuṭāti vattuṁ vaṭṭati. Alagaddūpamāti",
  "tika-vin01t10:279_9": "alagaddo alagaddaggahaṇaṁ upamā etissāti alagaddūpamā. Alagaddassa gahaṇañhettha",
  "tika-vin01t10:279_10": "alagaddasaddena vuttanti daṭṭhabbaṁ. ‘‘Āpūpiko’’ti ettha apūpasaddena apūpakhādanaṁ",
  "tika-vin01t10:279_11": "viya alagaddaggahaṇena gahitapariyatti upamīyati, na pana alagaddena. ‘‘Alagaddaggahaṇūpamā’’ti",
  "tika-vin01t10:279_12": "vā vattabbe majjhepadalopaṁ katvā ‘‘alagaddūpamā’’ti vuttaṁ ‘‘oṭṭhamukho’’tiādīsu",
  "tika-vin01t10:279_13": "viya. Alagaddoti cettha āsīviso vuccati. Gadoti hi visassa nāmaṁ. Tañca tassa alaṁ",
  "tika-vin01t10:279_14": "paripuṇṇaṁ atthi, tasmā alaṁ pariyatto paripuṇṇo gado assāti anunāsikalopaṁ dakārāgamañca",
  "tika-vin01t10:279_15": "katvā ‘‘alagaddo’’ti vuccati. Atha vā alaṁ jīvitaharaṇe samattho gado assāti alagaddo.",
  "tika-vin01t10:279_16": "Nissaraṇatthāti vaṭṭadukkhato nissaraṇaṁ attho payojanaṁ etissāti nissaraṇatthā.",
  "tika-vin01t10:279_17": "Bhaṇḍāgārikapariyattīti ettha bhaṇḍāgāre niyutto bhaṇḍāgāriko, bhaṇḍāgāriko viya",
  "tika-vin01t10:279_18": "bhaṇḍāgāriko, dhammaratanānupālako. Aññaṁ atthaṁ anapekkhitvā bhaṇḍāgārikasseva sato",
  "tika-vin01t10:279_19": "pariyatti bhaṇḍāgārikapariyatti.",
  "tika-vin01t10:280_0": "Duggahitāti duṭṭhu gahitā. Duggahitabhāvameva vibhāvento āha ‘‘upārambhādihetu pariyāpuṭā’’ti,",
  "tika-vin01t10:280_1": "upārambhā itivādappamokkhādihetu uggahitāti attho. Lābhasakkārādihetu pariyāpuṇanampi",
  "tika-vin01t10:280_2": "ettheva saṅgahitanti daṭṭhabbaṁ. Vuttañhetaṁ alagaddasuttaṭṭhakathāyaṁ (ma. ni. aṭṭha. 1.239) –",
  "tika-vin01t10:281_0": "‘‘Yo hi buddhavacanaṁ ‘evaṁ cīvarādīni vā labhissāmi, catuparisamajjhe vā maṁ jānissantī’ti",
  "tika-vin01t10:281_1": "lābhasakkārādihetu pariyāpuṇāti, tassa sā pariyatti alagaddapariyatti nāma. Evaṁ",
  "tika-vin01t10:281_2": "pariyāpuṇanato hi buddhavacanaṁ apariyāpuṇitvā niddokkamanaṁ varatara’’nti.",
  "tika-vin01t10:282_0": "Nanu ca alagaddaggahaṇūpamā pariyatti alagaddūpamāti vuccati, evañca sati suggahitāpi",
  "tika-vin01t10:282_1": "pariyatti alagaddūpamāti vattuṁ vaṭṭati tatthāpi alagaddaggahaṇassa upamābhāvena",
  "tika-vin01t10:282_2": "pāḷiyaṁ vuttattā. Vuttañhetaṁ –",
  "tika-vin01t10:283_0": "‘‘Seyyathāpi, bhikkhave, puriso alagaddatthiko alagaddagavesī alagaddapariyesanaṁ",
  "tika-vin01t10:283_1": "caramāno, so passeyya mahantaṁ alagaddaṁ, tamenaṁ ajapadena daṇḍena suniggahitaṁ",
  "tika-vin01t10:283_2": "niggaṇheyya, ajapadena daṇḍena suniggahitaṁ niggahetvā gīvāya suggahitaṁ gaṇheyya.",
  "tika-vin01t10:283_3": "Kiñcāpi so, bhikkhave, alagaddo tassa purisassa hatthaṁ vā bāhaṁ vā aññataraṁ vā",
  "tika-vin01t10:283_4": "aṅgapaccaṅgaṁ bhogehi paliveṭheyya, atha kho so neva tatonidānaṁ maraṇaṁ vā nigaccheyya",
  "tika-vin01t10:283_5": "maraṇattaṁ vā dukkhaṁ. Taṁ kissa hetu, suggahitattā, bhikkhave, alagaddassa, evameva",
  "tika-vin01t10:283_6": "kho, bhikkhave, idhekacce kulaputtā dhammaṁ pariyāpuṇanti suttaṁ geyya’’ntiādi (ma. ni. 1.239).",
  "tika-vin01t10:284_0": "Tasmā idha duggahitā eva pariyatti alagaddūpamāti ayaṁ viseso kuto viññāyati, yena",
  "tika-vin01t10:284_1": "duggahitā upārambhādihetu pariyāpuṭā alagaddūpamāti vuccatīti? Saccametaṁ, idaṁ pana",
  "tika-vin01t10:284_2": "pārisesañāyena vuttanti daṭṭhabbaṁ. Tathā hi nissaraṇatthabhaṇḍāgārikapariyattīnaṁ",
  "tika-vin01t10:284_3": "visuṁ gahitattā pārisesato alagaddassa duggahaṇūpamā pariyatti alagaddūpamāti viññāyati.",
  "tika-vin01t10:284_4": "Suggahaṇūpamā hi pariyatti nissaraṇatthā vā hoti bhaṇḍāgārikapariyatti vā, tasmā",
  "tika-vin01t10:284_5": "suvuttametaṁ ‘‘duggahitā upārambhādihetu pariyāpuṭā alagaddūpamā’’ti. Yaṁ sandhāyāti",
  "tika-vin01t10:284_6": "yaṁ pariyattiduggahaṇaṁ sandhāya. Vuttanti alagaddasutte vuttaṁ.",
  "tika-vin01t10:285_0": "Alagaddatthikoti āsīvisatthiko. Alagaddaṁ gavesati pariyesati sīlenāti alagaddagavesī.",
  "tika-vin01t10:285_1": "Alagaddapariyesanaṁ caramānoti alagaddapariyesanatthaṁ caramāno. Bhogeti sarīre.",
  "tika-vin01t10:285_2": "Hatthe vā bāhāyavāti ettha maṇibandhako yāva agganakhā ‘‘hattho’’ti veditabbo, saddhiṁ",
  "tika-vin01t10:285_3": "aggabāhāya avasesā ‘‘bāhā’’ti. Katthaci pana ‘‘kapparato paṭṭhāyapi yāva agganakhā",
  "tika-vin01t10:285_4": "hattho’’ti vuccati. Aññatarasmiṁ vā aṅgapaccaṅgeti vuttalakkhaṇaṁ hatthañca bāhañca",
  "tika-vin01t10:285_5": "ṭhapetvā avasesaṁ sarīraṁ ‘‘aṅgapaccaṅga’’nti veditabbaṁ. Tatonidānanti taṁnidānaṁ,",
  "tika-vin01t10:285_6": "taṁkāraṇāti vuttaṁ hoti. Purimapade hi vibhattialopaṁ katvā niddeso. Taṁ hatthādīsu",
  "tika-vin01t10:285_7": "ḍaṁsanaṁ nidānaṁ kāraṇaṁ etassāti taṁnidānanti hi vattabbe ‘‘tatonidāna’’nti purimapade",
  "tika-vin01t10:285_8": "paccatte nissakkavacanaṁ katvā tassa ca lopaṁ akatvā niddeso. Taṁ kissa hetūti yaṁ",
  "tika-vin01t10:285_9": "vuttaṁ hatthādīsu ḍaṁsanaṁ taṁnidānañca maraṇādiupagamanaṁ, taṁ kissa hetu kena kāraṇenāti",
  "tika-vin01t10:285_10": "ce. Idhāti imasmiṁ sāsane. Ekacce moghapurisāti ekacce tucchapurisā. Dhammanti pāḷidhammaṁ.",
  "tika-vin01t10:285_11": "Pariyāpuṇantīti uggaṇhantīti attho, sajjhāyanti ceva vācuggatā karontā dhārenti cāti",
  "tika-vin01t10:285_12": "vuttaṁ hoti. Atthanti yathābhūtaṁ bhāsitatthaṁ payojanatthañca. Na upaparikkhantīti",
  "tika-vin01t10:285_13": "na pariggaṇhanti na vicārenti. Idaṁ vuttaṁ hoti – ‘‘imasmiṁ ṭhāne sīlaṁ kathitaṁ,",
  "tika-vin01t10:285_14": "idha samādhi, idha paññā kathitā, mayañca taṁ pūressāmā’’ti evaṁ bhāsitatthaṁ payojanatthañca",
  "tika-vin01t10:285_15": "‘‘sīlaṁ samādhissa kāraṇaṁ, samādhi vipassanāyā’’tiādinā na pariggaṇhantīti. Anupaparikkhatanti",
  "tika-vin01t10:285_16": "anupaparikkhantānaṁ. Na nijjhānaṁ khamantīti nijjhānapaññaṁ nakkhamanti, nijjhāyitvā",
  "tika-vin01t10:285_17": "paññāya disvā rocetvā gahetabbā na hontīti adhippāyo. Tena imamatthaṁ dīpeti ‘‘tesaṁ",
  "tika-vin01t10:285_18": "paññāya atthaṁ anupaparikkhantānaṁ te dhammā na upaṭṭhahanti, ‘imasmiṁ ṭhāne sīlaṁ,",
  "tika-vin01t10:285_19": "samādhi, vipassanā, maggo, phalaṁ, vaṭṭaṁ, vivaṭṭaṁ kathita’nti evaṁ jānituṁ na sakkā hontī’’ti.",
  "tika-vin01t10:286_0": "Te upārambhānisaṁsā cevāti te paresaṁ vāde dosāropanānisaṁsā hutvā pariyāpuṇantīti",
  "tika-vin01t10:286_1": "attho. Itivādappamokkhānisaṁsā cāti iti evaṁ etāya pariyattiyā vādappamokkhānisaṁsā,",
  "tika-vin01t10:286_2": "attano upari parehi āropitavādassa niggahassa pamokkhappayojanā hutvā dhammaṁ pariyāpuṇantīti",
  "tika-vin01t10:286_3": "attho. Idaṁ vuttaṁ hoti – parehi sakavāde dose āropite taṁ dosaṁ evañca evañca mocessāmāti",
  "tika-vin01t10:286_4": "iminā ca kāraṇena pariyāpuṇantīti. Atha vā so so vādo itivādo, itivādassa pamokkho",
  "tika-vin01t10:286_5": "itivādappamokkho, itivādappamokkho ānisaṁso etesanti itivādappamokkhānisaṁsā, taṁtaṁvādappamocanānisaṁsā",
  "tika-vin01t10:286_6": "cāti attho . Yassa catthāya dhammaṁ pariyāpuṇantīti yassa ca sīlādipūraṇassa maggaphalanibbānassa",
  "tika-vin01t10:286_7": "vā atthāya imasmiṁ sāsane kulaputtā dhammaṁ pariyāpuṇanti. Tañcassa atthaṁ nānubhontīti",
  "tika-vin01t10:286_8": "tañca assa dhammassa sīlādiparipūraṇasaṅkhātaṁ atthaṁ ete duggahitagāhino nānubhonti na vindanti.",
  "tika-vin01t10:287_0": "Atha vā yassa upārambhassa itivādappamokkhassa vā atthāya ye moghapurisā dhammaṁ",
  "tika-vin01t10:287_1": "pariyāpuṇanti, te parehi ‘‘ayamattho na hotī’’ti vutte duggahitattāyeva soyevatthoti",
  "tika-vin01t10:287_2": "paṭipādanakkhamā na hontīti parassa vāde upārambhaṁ āropetuṁ attano vādā taṁ mocetuñca",
  "tika-vin01t10:287_3": "asakkontāpi taṁ atthaṁ nānubhontiyevāti evamattho daṭṭhabbo. Dīgharattaṁ ahitāya",
  "tika-vin01t10:287_4": "dukkhāya saṁvattantīti tesaṁ te dhammā duggahitattā upārambhamānadappamakkhapalāsādihetubhāvena",
  "tika-vin01t10:287_5": "dīgharattaṁ ahitāya dukkhāya saṁvattanti. Ettha hi kāraṇe phalavohārena ‘‘te dhammā",
  "tika-vin01t10:287_6": "ahitāya dukkhāya saṁvattantī’’ti vuttaṁ. Tathā hi kiñcāpi na te dhammā ahitāya dukkhāya",
  "tika-vin01t10:287_7": "saṁvattanti, tathāpi vuttanayena pariyāpuṇantānaṁ sajjhāyakāle vivādasamaye ca taṁmūlakānaṁ",
  "tika-vin01t10:287_8": "upārambhādīnaṁ anekesaṁ akusalānaṁ uppattisabbhāvato ‘‘te dhammā ahitāya dukkhāya",
  "tika-vin01t10:287_9": "saṁvattantī’’ti kāraṇe phalavohārena vuttaṁ. Taṁ kissa hetūti ettha tanti yathāvuttassatthassa",
  "tika-vin01t10:287_10": "anabhisambhuṇanaṁ tesañca dhammānaṁ ahitāya dukkhāya saṁvattanaṁ parāmasati.",
  "tika-vin01t10:288_0": "Sīlakkhandhādipāripūriṁyevāti ettha ādisaddena samādhivipassanādīnaṁ saṅgaho veditabbo.",
  "tika-vin01t10:288_1": "Yo hi buddhavacanaṁ uggaṇhitvā sīlassa āgataṭṭhāne sīlaṁ pūretvā samādhino āgataṭṭhāne",
  "tika-vin01t10:288_2": "samādhigabbhaṁ gaṇhāpetvā vipassanāya āgataṭṭhāne vipassanaṁ paṭṭhapetvā maggaphalānaṁ",
  "tika-vin01t10:288_3": "āgataṭṭhāne maggaṁ bhāvessāmi, phalaṁ sacchikarissāmīti uggaṇhāti, tasseva sā pariyatti",
  "tika-vin01t10:288_4": "nissaraṇatthā nāma hoti. Yaṁ sandhāya vuttanti yaṁ pariyattisuggahaṇaṁ sandhāya alagaddasutte",
  "tika-vin01t10:288_5": "vuttaṁ. Dīgharattaṁ hitāya sukhāya saṁvattantīti sīlādīnaṁ āgataṭṭhāne sīlādīni pūrentānampi",
  "tika-vin01t10:288_6": "arahattaṁ patvā parisamajjhe dhammaṁ desetvā dhammadesanāya pasannehi upanīte cattāro",
  "tika-vin01t10:288_7": "paccaye paribhuñjantānampi paresaṁ vāde sahadhammena upārambhaṁ āropentānampi sakavādato",
  "tika-vin01t10:288_8": "dosaṁ harantānampi dīgharattaṁ hitāya sukhāya saṁvattanti. Tathā hi na kevalaṁ suggahitapariyattiṁ",
  "tika-vin01t10:288_9": "nissāya maggabhāvanāphalasacchikiriyādīneva, paravādaniggahasakavādapatiṭṭhāpanānipi",
  "tika-vin01t10:288_10": "ijjhanti. Tathā ca vuttaṁ ‘‘uppannaṁ parappavādaṁ sahadhammena suniggahitaṁ niggahetvā’’tiādi (dī. ni. 2.168).",
  "tika-vin01t10:289_0": "Pariññātakkhandhoti dukkhaparijānanena pariññātakkhandho. Pahīnakilesoti samudayappahānena",
  "tika-vin01t10:289_1": "pahīnakileso. Paṭividdhākuppoti paṭividdhaarahattaphalo. Na kuppatīti akuppanti hi",
  "tika-vin01t10:289_2": "arahattaphalassetaṁ nāmaṁ. Satipi hi catunnaṁ maggānaṁ catunnañca phalānaṁ akuppasabhāve",
  "tika-vin01t10:289_3": "sattannaṁ sekkhānaṁ sakasakanāmapariccāgena uparūpari nāmantarappattito tesaṁ maggaphalāni",
  "tika-vin01t10:289_4": "‘‘akuppānī’’ti na vuccanti, arahā pana sabbadāpi arahāyeva nāmāti tasseva phalaṁ",
  "tika-vin01t10:289_5": "‘‘akuppa’’nti vuttaṁ. Iminā ca imamatthaṁ dasseti ‘‘khīṇāsavasseva pariyatti bhaṇḍāgārikapariyatti",
  "tika-vin01t10:289_6": "nāmā’’ti. Tassa hi apariññātaṁ appahīnaṁ abhāvitaṁ asacchikataṁ vā natthi, tasmā",
  "tika-vin01t10:289_7": "buddhavacanaṁ pariyāpuṇanto tantidhārako paveṇīpālako vaṁsānurakkhako ca hutvā uggaṇhāti.",
  "tika-vin01t10:289_8": "Tenevāha ‘‘paveṇīpālanatthāyā’’tiādi. Tattha paveṇīti dhammasantati, dhammassa avicchedena",
  "tika-vin01t10:289_9": "pavattīti attho. Vaṁsānurakkhaṇatthāyāti buddhassa bhagavato vaṁsānurakkhaṇatthaṁ.",
  "tika-vin01t10:289_10": "Tassa vaṁsopi atthato paveṇīyevāti veditabbaṁ.",
  "tika-vin01t10:290_0": "Nanu ca yadi paveṇīpālanatthāya buddhavacanassa pariyāpuṇanaṁ bhaṇḍāgārikapariyatti,",
  "tika-vin01t10:290_1": "kasmā ‘‘khīṇāsavo’’ti visesetvā vuttaṁ. Ekaccassa puthujjanassapi hi ayaṁ nayo labbhati.",
  "tika-vin01t10:290_2": "Tathā hi ekacco bhikkhu chātakabhayādīsu ganthadharesu ekasmiṁ ṭhāne vasituṁ asakkontesu",
  "tika-vin01t10:290_3": "sayaṁ bhikkhācārena akilamamāno atimadhuraṁ buddhavacanaṁ mā nassatu, tantiṁ dhāressāmi,",
  "tika-vin01t10:290_4": "vaṁsaṁ ṭhapessāmi, paveṇiṁ pālessāmīti pariyāpuṇāti, tasmā tassapi pariyatti bhaṇḍāgārikapariyatti",
  "tika-vin01t10:290_5": "nāma kasmā na hotīti? Vuccate – evaṁ santepi puthujjanassa pariyatti bhaṇḍāgārikapariyatti",
  "tika-vin01t10:290_6": "nāma na hoti. Kiñcāpi hi puthujjano ‘‘paveṇiṁ pālessāmī’’ti ajjhāsayena pariyāpuṇāti,",
  "tika-vin01t10:290_7": "attano pana bhavakantārato anittiṇṇattā tassa pariyatti nissaraṇapariyatti nāma hoti,",
  "tika-vin01t10:290_8": "tasmā puthujjanassa pariyatti alagaddūpamā vā hoti nissaraṇatthā vā, sattannaṁ sekkhānaṁ",
  "tika-vin01t10:290_9": "nissaraṇatthāva, khīṇāsavānaṁ bhaṇḍāgārikapariyattiyevāti veditabbaṁ. Khīṇāsavo ca",
  "tika-vin01t10:290_10": "bhaṇḍāgārikasadisattā bhaṇḍāgārikoti vuccati. Yathā hi bhaṇḍāgāriko alaṅkārabhaṇḍaṁ",
  "tika-vin01t10:290_11": "paṭisāmetvā pasādhanakāle tadupiyaṁ alaṅkārabhaṇḍaṁ rañño upanāmetvā alaṅkaroti,",
  "tika-vin01t10:290_12": "evaṁ khīṇāsavopi dhammaratanabhaṇḍaṁ sampaṭicchitvā mokkhādhigamassa bhabbarūpe sahetuke",
  "tika-vin01t10:290_13": "satte passitvā tadanurūpaṁ dhammadesanaṁ vaḍḍhetvā maggaṅgabojjhaṅgādisaṅkhātena",
  "tika-vin01t10:290_14": "lokuttarena alaṅkārena alaṅkarotīti bhaṇḍāgārikoti vuccati.",
  "tika-vin01t10:291_0": "Evaṁ tisso pariyattiyo vibhajitvā idāni tīsupi piṭakesu yathārahaṁ sampattivipattiyo",
  "tika-vin01t10:291_1": "vitthāretvā dassento āha ‘‘vinaye panā’’tiādi. Sīlasampattiṁ nissāya tisso vijjā",
  "tika-vin01t10:291_2": "pāpuṇātītiādīsu yasmā sīlaṁ visujjhamānaṁ satisampajaññabalena kammassakataññāṇabalena",
  "tika-vin01t10:291_3": "ca saṁkilesamalato visujjhati, pāripūriñca gacchati, tasmā sīlasampadā sijjhamānā",
  "tika-vin01t10:291_4": "upanissayasampattibhāvena satibalaṁ ñāṇabalañca paccupaṭṭhapetīti tassā vijjattayūpanissayatā",
  "tika-vin01t10:291_5": "veditabbā sabhāgahetusampadānato. Satibalena hi pubbenivāsavijjāsiddhi, sampajaññena",
  "tika-vin01t10:291_6": "sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi,",
  "tika-vin01t10:291_7": "vītikkamābhāvena saṁkilesappahānasabbhāvato vivaṭṭūpanissayatāvasena ajjhāsayasuddhiyā",
  "tika-vin01t10:291_8": "tatiyavijjāsiddhi. Puretarasiddhānaṁ samādhipaññānaṁ pāripūriṁ vinā sīlassa āsavakkhayañāṇūpanissayatā",
  "tika-vin01t10:291_9": "sukkhavipassakakhīṇāsavehi dīpetabbā. ‘‘Samāhito yathābhūtaṁ pajānātī’’ti (saṁ. ni.",
  "tika-vin01t10:291_10": "4.99; 3.5; netti. 40; mi. pa. 2.1.14) vacanato samādhisampadā chaḷabhiññatāya upanissayo.",
  "tika-vin01t10:291_11": "‘‘Yogā ve jāyati bhūrī’’ti (dha. pa. 282) vacanato pubbayogena garuvāsadesabhāsākosallauggahaṇaparipucchādīhi",
  "tika-vin01t10:291_12": "ca paribhāvitā paññāsampatti paṭisambhidāppabhedassa upanissayo. Ettha ca ‘‘sīlasampattiṁ",
  "tika-vin01t10:291_13": "nissāyā’’ti vuttattā yassa samādhivijambhanabhūtā anavasesā cha abhiññā na ijjhanti,",
  "tika-vin01t10:291_14": "tassa ukkaṭṭhaparicchedavasena na samādhisampadā atthīti satipi vijjānaṁ abhiññekadesabhāve",
  "tika-vin01t10:291_15": "sīlasampattisamudāgatā eva tisso vijjā gahitā. Yathā hi paññāsampattisamudāgatā catasso",
  "tika-vin01t10:291_16": "paṭisambhidā upanissayasampannassa maggeneva ijjhanti maggakkhaṇe eva tāsaṁ paṭilabhitabbato.",
  "tika-vin01t10:291_17": "Evaṁ sīlasampattisamudāgatā tisso vijjā samādhisampattisamudāgatā ca cha abhiññā",
  "tika-vin01t10:291_18": "upanissayasampannassa maggeneva ijjhantīti maggādhigameneva tāsaṁ adhigamo veditabbo.",
  "tika-vin01t10:291_19": "Paccekabuddhānaṁ sammāsambuddhānañca paccekabodhisammāsambodhidhammasamadhigamasadisā",
  "tika-vin01t10:291_20": "hi imesaṁ ariyānaṁ ime visesādhigamāti.",
  "tika-vin01t10:292_0": "Tāsaṁyeva ca tattha pabhedavacanatoti ettha tāsaṁyevāti avadhāraṇaṁ pāpuṇitabbānaṁ",
  "tika-vin01t10:292_1": "chaḷabhiññācatupaṭisambhidānaṁ vinaye pabhedavacanābhāvaṁ sandhāya vuttaṁ. Verañjakaṇḍe",
  "tika-vin01t10:292_2": "hi tisso vijjāva vibhattāti. Dutiye tāsaṁyevāti avadhāraṇaṁ catasso paṭisambhidā",
  "tika-vin01t10:292_3": "apekkhitvā kataṁ, na tisso vijjā. Tā hi chasu abhiññāsu antogadhattā sutte vibhattāyevāti.",
  "tika-vin01t10:292_4": "Tāsañcāti ettha ca-saddena sesānampi tattha atthibhāvaṁ dīpeti. Abhidhammapiṭake",
  "tika-vin01t10:292_5": "hi tisso vijjā cha abhiññā catasso ca paṭisambhidā vuttāyeva. Paṭisambhidānaṁ pana",
  "tika-vin01t10:292_6": "aññattha pabhedavacanābhāvaṁ tattheva ca sammā vibhattabhāvaṁ dīpetukāmo heṭṭhā vuttanayena",
  "tika-vin01t10:292_7": "avadhāraṇaṁ akatvā ‘‘tatthevā’’ti parivattetvā avadhāraṇaṁ ṭhapesi.",
  "tika-vin01t10:293_0": "Idāni ‘‘vinaye duppaṭipanno ‘mudukānaṁ attharaṇādīnaṁ samphasso viya itthisamphassopi",
  "tika-vin01t10:293_1": "vaṭṭatī’ti methunavītikkame dosaṁ adisvā sīlavipattiṁ pāpuṇātī’’ti dassento āha ‘‘vinaye",
  "tika-vin01t10:293_2": "pana duppaṭipanno’’tiādi. Tattha sukho samphasso etesanti sukhasamphassāni, attharaṇapāvuraṇādīni.",
  "tika-vin01t10:293_3": "Upādinnaphasso itthiphasso, methunadhammoti vuttaṁ hoti. Vuttampi hetanti ariṭṭhena",
  "tika-vin01t10:293_4": "bhikkhunā vuttaṁ. So hi bahussuto dhammakathiko kammakilesavipākaupavādaāṇāvītikkamavasena",
  "tika-vin01t10:293_5": "pañcavidhesu antarāyikesu sesantarāyike jānāti, vinaye pana akovidattā paṇṇattivītikkamantarāyike",
  "tika-vin01t10:293_6": "na jānāti, tasmā rahogato evaṁ cintesi ‘‘ime agārikā pañca kāmaguṇe paribhuñjantā",
  "tika-vin01t10:293_7": "sotāpannāpi sakadāgāminopi anāgāminopi honti. Bhikkhūpi manāpikāni cakkhuviññeyyāni",
  "tika-vin01t10:293_8": "rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni",
  "tika-vin01t10:293_9": "paribhuñjanti, etaṁ sabbaṁ vaṭṭati, kasmā itthīnaṁyeva rūpasaddagandharasaphoṭṭhabbā",
  "tika-vin01t10:293_10": "na vaṭṭanti, etepi vaṭṭantī’’ti anavajjena paccayaparibhuñjanarasena sāvajjakāmaguṇaparibhogarasaṁ",
  "tika-vin01t10:293_11": "saṁsanditvā sacchandarāgaparibhogañca nicchandarāgaparibhogañca ekaṁ katvā thūlavākehi",
  "tika-vin01t10:293_12": "saddhiṁ atisukhumasuttaṁ ghaṭento viya sāsapena saddhiṁ sineruno sadisataṁ upasaṁharanto",
  "tika-vin01t10:293_13": "viya pāpakaṁ diṭṭhigataṁ uppādetvā ‘‘kiṁ bhagavatā mahāsamuddaṁ bandhantena viya",
  "tika-vin01t10:293_14": "mahatā ussāhena paṭhamapārājikaṁ paññattaṁ, natthi ettha doso’’ti sabbaññutaññāṇena",
  "tika-vin01t10:293_15": "saddhiṁ paṭivirujjhanto vesārajjañāṇaṁ paṭibāhanto ariyamagge khāṇukaṇṭakādīni pakkhipanto",
  "tika-vin01t10:293_16": "‘‘methunadhamme doso natthī’’ti jinassa āṇācakke pahāramadāsi. Tenāha ‘‘tathāhaṁ",
  "tika-vin01t10:293_17": "bhagavatā dhammaṁ desitaṁ ājānāmī’’tiādi.",
  "tika-vin01t10:294_0": "Tattha antarāyikāti taṁtaṁsampattiyā vibandhanavasena sattasantānassa antare vemajjhe",
  "tika-vin01t10:294_1": "eti āgacchatīti antarāyo, diṭṭhadhammikādianattho. Anatikkamanaṭṭhena tasmiṁ antarāye",
  "tika-vin01t10:294_2": "niyuttā, antarāyaṁ vā phalaṁ arahanti, antarāyassa vā karaṇasīlāti antarāyikā, saggamokkhānaṁ",
  "tika-vin01t10:294_3": "antarāyakarāti vuttaṁ hoti. Te ca kammakilesavipākaupavādaāṇāvītikkamavasena pañcavidhā.",
  "tika-vin01t10:294_4": "Tesaṁ vitthārakathā parato ariṭṭhasikkhāpade (pāci. 417) āvi bhavissati. Ayaṁ panettha",
  "tika-vin01t10:294_5": "padatthasambandho – ye ime dhammā antarāyikā antarāyakarāti bhagavatā vuttā desitā",
  "tika-vin01t10:294_6": "ceva paññattā ca, te dhamme paṭisevato paṭisevantassa yathā yena pakārena te dhammā",
  "tika-vin01t10:294_7": "antarāyāya saggamokkhānaṁ antarāyakaraṇatthaṁ nālaṁ samatthā na honti, tathā tena",
  "tika-vin01t10:294_8": "pakārenāhaṁ bhagavatā desitaṁ dhammaṁ ājānāmīti. Tato dussīlabhāvaṁ pāpuṇātīti tato",
  "tika-vin01t10:294_9": "anavajjasaññībhāvahetuto vītikkamitvā dussīlabhāvaṁ pāpuṇāti.",
  "tika-vin01t10:295": "Cattārome, bhikkhavetiādinā –",
  "tika-vin01t10:296_0": "‘‘Cattārome, bhikkhave, puggalā santo saṁvijjamānā lokasmiṁ. Katame cattāro, attahitāya",
  "tika-vin01t10:296_1": "paṭipanno hoti, no parahitāya, parahitāya paṭipanno hoti, no attahitāya, neva attahitāya",
  "tika-vin01t10:296_2": "paṭipanno hoti no parahitāya, attahitāya ceva paṭipanno hoti parahitāya cā’’ti (a.",
  "tika-vin01t10:296_3": "ni. 4.96; pu. pa. mātikā, catukkauddesa 24) –",
  "tika-vin01t10:297_0": "Ādinā puggaladesanāpaṭisaṁyuttasuttantapāḷiṁ nidasseti. Adhippāyaṁ ajānantoti ‘‘ayaṁ",
  "tika-vin01t10:297_1": "puggaladesanā vohāravasena, na paramatthato’’ti evaṁ bhagavato adhippāyaṁ ajānanto.",
  "tika-vin01t10:297_2": "Buddhassa hi bhagavato duvidhā desanā sammutidesanā paramatthadesanā cāti. Tattha",
  "tika-vin01t10:297_3": "‘‘puggalo satto itthī puriso khattiyo brāhmaṇo devo māro’’ti evarūpā sammutidesanā.",
  "tika-vin01t10:297_4": "‘‘Aniccaṁ dukkhaṁ anattā khandhā dhātuyo āyatanāni satipaṭṭhānā’’ti evarūpā paramatthadesanā.",
  "tika-vin01t10:297_5": "Tattha bhagavā ye sammutivasena desanaṁ sutvā atthaṁ paṭivijjhitvā mohaṁ pahāya visesamadhigantuṁ",
  "tika-vin01t10:297_6": "samatthā, tesaṁ sammutidesanaṁ deseti. Ye pana paramatthavasena desanaṁ sutvā atthaṁ",
  "tika-vin01t10:297_7": "paṭivijjhitvā mohaṁ pahāya visesamadhigantuṁ samatthā, tesaṁ paramatthadesanaṁ deseti.",
  "tika-vin01t10:298_0": "Tatrāyaṁ upamā – yathā hi desabhāsākusalo tiṇṇaṁ vedānaṁ atthasaṁvaṇṇako ācariyo",
  "tika-vin01t10:298_1": "ye damiḷabhāsāya vutte atthaṁ jānanti, tesaṁ damiḷabhāsāya ācikkhati, ye andhakabhāsādīsu",
  "tika-vin01t10:298_2": "aññatarāya, tesaṁ tāya bhāsāya, evaṁ te māṇavā chekaṁ byattaṁ ācariyamāgamma khippameva",
  "tika-vin01t10:298_3": "sippaṁ uggaṇhanti. Tattha ācariyo viya buddho bhagavā, tayo vedā viya kathetabbabhāve",
  "tika-vin01t10:298_4": "ṭhitāni tīṇi piṭakāni, desabhāsāya kosallamiva sammutiparamatthakosallaṁ, nānādesabhāsāmāṇavakā",
  "tika-vin01t10:298_5": "viya sammutiparamatthavasena paṭivijjhanasamatthā veneyyasattā, ācariyassa damiḷabhāsādiācikkhanaṁ",
  "tika-vin01t10:298_6": "viya bhagavato sammutiparamatthavasenapi desanā veditabbā. Āha cettha –",
  "tika-vin01t10:299": "‘‘Duve saccāni akkhāsi, sambuddho vadataṁ varo;",
  "tika-vin01t10:300": "Sammutiṁ paramatthañca, tatiyaṁ nūpalabbhati.",
  "tika-vin01t10:301": "‘‘Saṅketavacanaṁ saccaṁ, lokasammutikāraṇā;",
  "tika-vin01t10:302": "Paramatthavacanaṁ saccaṁ, dhammānaṁ bhūtakāraṇā.",
  "tika-vin01t10:303": "‘‘Tasmā vohārakusalassa, lokanāthassa satthuno;",
  "tika-vin01t10:304": "Sammutiṁ voharantassa, musāvādo na jāyatī’’ti. (ma. ni. aṭṭha. 1.57; a. ni. aṭṭha. 1.1.170);",
  "tika-vin01t10:305_0": "Apica aṭṭhahi kāraṇehi bhagavā puggalakathaṁ katheti – hirottappadīpanatthaṁ kammassakatādīpanatthaṁ",
  "tika-vin01t10:305_1": "paccattapurisakāradīpanatthaṁ ānantariyadīpanatthaṁ brahmavihāradīpanatthaṁ pubbenivāsadīpanatthaṁ",
  "tika-vin01t10:305_2": "dakkhiṇāvisuddhidīpanatthaṁ lokasammutiyā appahānatthañcāti. ‘‘Khandhā dhātuyo āyatanāni",
  "tika-vin01t10:305_3": "hiriyanti ottappantī’’ti vutte mahājano na jānāti, sammohamāpajjati, paṭisattu hoti",
  "tika-vin01t10:305_4": "‘‘kimidaṁ khandhā dhātuyo āyatanāni hiriyanti ottappanti nāmā’’ti. ‘‘Itthī hiriyati",
  "tika-vin01t10:305_5": "ottappati, puriso khattiyo brāhmaṇo devo māro’’ti vutte mahājano jānāti, na sammohamāpajjati,",
  "tika-vin01t10:305_6": "na paṭisattu hoti, tasmā bhagavā hirottappadīpanatthaṁ puggalakathaṁ katheti. ‘‘Khandhā",
  "tika-vin01t10:305_7": "kammassakā dhātuyo āyatanānī’’ti vuttepi eseva nayo. Tasmā bhagavā kammassakatādīpanatthaṁ",
  "tika-vin01t10:305_8": "puggalakathaṁ katheti. ‘‘Veḷuvanādayo mahāvihārā khandhehi kārāpitā, dhātūhi āyatanehī’’ti",
  "tika-vin01t10:305_9": "vuttepi eseva nayo. Tasmā bhagavā paccattapurisakāradīpanatthaṁ puggalakathaṁ katheti.",
  "tika-vin01t10:305_10": "‘‘Khandhā mātaraṁ jīvitā voropenti, pitaraṁ arahantaṁ, ruhiruppādakammaṁ saṅghabhedaṁ",
  "tika-vin01t10:305_11": "karonti, dhātuyo āyatanānī’’ti vuttepi eseva nayo. Tasmā bhagavā ānantariyadīpanatthaṁ",
  "tika-vin01t10:305_12": "puggalakathaṁ katheti.",
  "tika-vin01t10:306_0": "‘‘Khandhā mettāyanti, dhātuyo āyatanānī’’ti vuttepi eseva nayo. Tasmā bhagavā brahmavihāradīpanatthaṁ",
  "tika-vin01t10:306_1": "puggalakathaṁ katheti. ‘‘Khandhā pubbenivāsaṁ anussaranti, dhātuyo āyatanānī’’ti",
  "tika-vin01t10:306_2": "vuttepi eseva nayo. Tasmā bhagavā pubbenivāsadīpanatthaṁ puggalakathaṁ katheti. ‘‘Khandhā",
  "tika-vin01t10:306_3": "dānaṁ paṭiggaṇhanti, dhātuyo āyatanānī’’ti vuttepi mahājano na jānāti, sammohamāpajjati,",
  "tika-vin01t10:306_4": "paṭisattu hoti ‘‘kimidaṁ khandhā dhātuyo āyatanāni paṭiggaṇhanti nāmā’’ti. ‘‘Puggalā",
  "tika-vin01t10:306_5": "paṭiggaṇhanti sīlavanto kalyāṇadhammā’’ti vutte pana jānāti, na sammohamāpajjati,",
  "tika-vin01t10:306_6": "na paṭisattu hoti. Tasmā bhagavā dakkhiṇāvisuddhidīpanatthaṁ puggalakathaṁ katheti.",
  "tika-vin01t10:306_7": "Lokasammutiñca buddhā bhagavanto na vijahanti, lokasamaññāya lokaniruttiyā lokābhilāpe",
  "tika-vin01t10:306_8": "ṭhitāyeva dhammaṁ desenti. Tasmā bhagavā lokasammutiyā appahānatthampi puggalakathaṁ",
  "tika-vin01t10:306_9": "katheti , tasmā iminā ca adhippāyena bhagavato puggaladesanā, na paramatthadesanāti",
  "tika-vin01t10:306_10": "evaṁ adhippāyaṁ ajānantoti vuttaṁ hoti.",
  "tika-vin01t10:307_0": "Duggahitaṁ gaṇhātīti ‘‘tathāhaṁ bhagavatā dhammaṁ desitaṁ ājānāmi, yathā tadevidaṁ",
  "tika-vin01t10:307_1": "viññāṇaṁ sandhāvati saṁsarati, anañña’’ntiādinā duggahitaṁ katvā gaṇhāti, viparītaṁ",
  "tika-vin01t10:307_2": "gaṇhātīti vuttaṁ hoti. Duggahitanti hi bhāvanapuṁsakaniddeso. Yaṁ sandhāyāti yaṁ",
  "tika-vin01t10:307_3": "duggahitagāhaṁ sandhāya. Attanā duggahitena dhammenāti pāṭhaseso veditabbo. Atha",
  "tika-vin01t10:307_4": "vā duggahaṇaṁ duggahitaṁ. Attanāti ca sāmiatthe karaṇavacanaṁ, tasmā attano duggahaṇena",
  "tika-vin01t10:307_5": "viparītagāhenāti vuttaṁ hoti. Amhe ceva abbhācikkhatīti amhākañca abbhācikkhanaṁ",
  "tika-vin01t10:307_6": "karoti. Attānañca khanatīti attano kusalamūlāni khananto attānaṁ khanati nāma.",
  "tika-vin01t10:308_0": "Dhammacintanti dhammasabhāvavijānanaṁ. Atidhāvantoti ṭhātabbamariyādāyaṁ aṭṭhatvā",
  "tika-vin01t10:308_1": "‘‘cittuppādamattena dānaṁ hoti, sayameva cittaṁ attano ārammaṇaṁ hoti, sabbaṁ cittaṁ",
  "tika-vin01t10:308_2": "asabhāvadhammārammaṇa’’nti evamādinā atidhāvanto atikkamitvā pavattamāno. Cattārīti",
  "tika-vin01t10:308_3": "buddhavisayaiddhivisayakammavipākalokavisayasaṅkhātāni cattāri. Vuttañhetaṁ –",
  "tika-vin01t10:309_0": "‘‘Cattārimāni, bhikkhave, acinteyyāni na cintetabbāni, yāni cintento ummādassa vighātassa",
  "tika-vin01t10:309_1": "bhāgī assa. Katamāni cattāri? Buddhānaṁ bhikkhave buddhavisayo acinteyyo na cintetabbo,",
  "tika-vin01t10:309_2": "yaṁ cintento ummādassa vighātassa bhāgī assa. Jhāyissa, bhikkhave, jhānavisayo acinteyyo",
  "tika-vin01t10:309_3": "na cintetabbo…pe… kammavipāko, bhikkhave, acinteyyo na cintetabbo…pe… lokacintā bhikkhave",
  "tika-vin01t10:309_4": "acinteyyā na cintetabbā…pe… imāni, bhikkhave, cattāri acinteyyāni na cintetabbāni,",
  "tika-vin01t10:309_5": "yāni cintento ummādassa vighātassa bhāgī assā’’ti (a. ni. 4.77).",
  "tika-vin01t10:310_0": "Tattha ‘‘acinteyyānī’’ti tesaṁ sabhāvanidassanaṁ. ‘‘Na cintetabbānī’’ti tattha kattabbatānidassanaṁ.",
  "tika-vin01t10:310_1": "Tattha acinteyyānīti cintetumasakkuṇeyyāni, cintetuṁ araharūpāni na hontīti attho.",
  "tika-vin01t10:310_2": "Acinteyyattā eva na cintetabbāni, kāmaṁ acinteyyānipi cha asādhāraṇādīni anussarantassa",
  "tika-vin01t10:310_3": "kusaluppattihetubhāvato tāni cintetabbāni, imāni pana evaṁ na hontīti aphalabhāvato",
  "tika-vin01t10:310_4": "na cintetabbānīti adhippāyo. Tenevāha ‘‘yāni cintento ummādassa vighātassa bhāgī",
  "tika-vin01t10:310_5": "assā’’ti. Tesanti tesaṁ piṭakānaṁ.",
  "tika-vin01t10:311_0": "Etanti etaṁ buddhavacanaṁ. Tivaggasaṅgahānīti sīlakkhandhavaggamahāvaggapāthikavaggasaṅkhātehi",
  "tika-vin01t10:311_1": "tīhi vaggehi saṅgaho etesanti tivaggasaṅgahāni. Catuttiṁseva suttantāti gāthāya evamatthayojanā",
  "tika-vin01t10:311_2": "veditabbā – yassa nikāyassa suttagaṇanāto catuttiṁseva ca suttantā vaggasaṅgahavasena",
  "tika-vin01t10:311_3": "tayo vaggā assa saṅgahassāti tivaggo saṅgaho. Esa paṭhamo nikāyo dīghanikāyoti anulomiko",
  "tika-vin01t10:311_4": "apaccanīko, atthānulomanato anvatthanāmoti vuttaṁ hoti.",
  "tika-vin01t10:312_0": "Atthānulomanato anulomiko, anulomikattaṁyeva vibhāvetuṁ ‘‘kasmā panā’’tiādimāha.",
  "tika-vin01t10:312_1": "Ekanikāyampīti ekasamūhampi. Evaṁ cittanti evaṁ vicittaṁ. Yathayidanti yathā ime.",
  "tika-vin01t10:312_2": "Poṇikā cikkhallikā ca khattiyā, tesaṁ nivāso poṇikanikāyo cikkhallikanikāyoti vuccati.",
  "tika-vin01t10:312_3": "Evamādīni cettha sādhakāni sāsanato ca lokato cāti evamādīni udāharaṇāni ettha nikāyasaddassa",
  "tika-vin01t10:312_4": "samūhanivāsānaṁ vācakabhāve sāsanato ca vohārato ca sādhakāni pamāṇānīti attho. Ettha",
  "tika-vin01t10:312_5": "paṭhamamudāharaṇaṁ sāsanato sādhakavacanaṁ, dutiyaṁ lokatoti veditabbaṁ.",
  "tika-vin01t10:313_0": "Pañcadasavaggasaṅgahānīti mūlapariyāyavaggādīhi pañcadasahi vaggehi saṅgaho etesanti",
  "tika-vin01t10:313_1": "pañcadasavaggasaṅgahāni. Diyaḍḍhasataṁ dve ca suttānīti aḍḍhena dutiyaṁ diyaḍḍhaṁ,",
  "tika-vin01t10:313_2": "ekaṁ sataṁ dve paññāsasuttāni cāti attho. Yatthāti yasmiṁ nikāye. Pañcadasavaggapariggahoti",
  "tika-vin01t10:313_3": "pañcadasahi vaggehi pariggahito saṅgahitoti attho.",
  "tika-vin01t10:314_0": "Suttantānaṁ sahassāni sattasuttasatāni cāti pāṭhe suttantānaṁ satta sahassāni satta",
  "tika-vin01t10:314_1": "satāni cāti yojetabbaṁ. Katthaci pana ‘‘satta suttasahassāni satta suttasatāni cā’’tipi",
  "tika-vin01t10:314_2": "pāṭho. Saṁyuttasaṅgahoti saṁyuttanikāyassa saṅgaho.",
  "tika-vin01t10:315_0": "Pubbe nidassitāti suttantapiṭakaniddese nidassitā. Vuttameva pakārantarena saṅkhipitvā",
  "tika-vin01t10:315_1": "dassetuṁ ‘‘ṭhapetvā cattāro nikāye avasesaṁ buddhavacana’’nti vuttaṁ. Sakalaṁ vinayapiṭakantiādinā",
  "tika-vin01t10:315_2": "niddiṭṭhameva hi iminā pakārantarena saṅkhipitvā vuttaṁ. Tenevāha ‘‘ṭhapetvā caturopete’’tiādi.",
  "tika-vin01t10:315_3": "Tadaññanti tehi catūhi nikāyehi aññaṁ avasesanti attho.",
  "tika-vin01t10:316_0": "Sabbameva2 hidanti sabbameva idaṁ buddhavacanaṁ. Navappabhedanti ettha kathaṁ panetaṁ",
  "tika-vin01t10:316_1": "navappabhedaṁ hoti. Tathā hi navahi aṅgehi vavatthitehi aññamaññasaṅkararahitehi",
  "tika-vin01t10:316_2": "bhavitabbaṁ, tathā ca sati asuttasabhāvāneva geyyaṅgādīni siyuṁ, atha suttasabhāvāneva",
  "tika-vin01t10:316_3": "geyyaṅgādīni, evaṁ sati suttanti visuṁ suttaṅgameva na siyā, evaṁ sante aṭṭhaṅgaṁ",
  "tika-vin01t10:316_4": "sāsananti āpajjati. Apica ‘‘sagāthakaṁ suttaṁ geyyaṁ, niggāthakaṁ suttaṁ veyyākaraṇa’’nti",
  "tika-vin01t10:316_5": "aṭṭhakathāyaṁ vuttaṁ. Suttañca nāma sagāthakaṁ vā siyā niggāthakaṁ vāti aṅgadvayeneva",
  "tika-vin01t10:316_6": "tadubhayaṁ saṅgahitanti tadubhayavinimuttañca suttaṁ udānādivisesasaññārahitaṁ natthi,",
  "tika-vin01t10:316_7": "yaṁ suttaṅgaṁ siyā, athāpi kathañci visuṁ suttaṅgaṁ siyā, maṅgalasuttādīnaṁ suttaṅgasaṅgaho",
  "tika-vin01t10:316_8": "vā na siyā gāthābhāvato dhammapadādīnaṁ viya, geyyaṅgasaṅgaho vā siyā sagāthakattā",
  "tika-vin01t10:316_9": "sagāthakavaggassa viya, tathā ubhatovibhaṅgādīsu sagāthakappadesānanti? Vuccate –",
  "tika-vin01t10:317": "Suttanti sāmaññavidhi, visesavidhayo pare;",
  "tika-vin01t10:318": "Sanimittā niruḷhattā, sahatāññena nāññato.",
  "tika-vin01t10:319": "Yathāvuttassa dosassa, natthi etthāvagāhaṇaṁ;",
  "tika-vin01t10:320": "Tasmā asaṅkaraṁyeva, navaṅgaṁ satthusāsanaṁ.",
  "tika-vin01t10:321_0": "Sabbassapi hi buddhavacanassa suttanti ayaṁ sāmaññavidhi. Tathā hi ‘‘ettakaṁ tassa",
  "tika-vin01t10:321_1": "bhagavato suttāgataṁ suttapariyāpannaṁ, sāvatthiyā suttavibhaṅge, sakavāde pañca",
  "tika-vin01t10:321_2": "suttasatānī’’tiādivacanato vinayābhidhammapariyattivisesesupi suttavohāro dissati.",
  "tika-vin01t10:321_3": "Teneva ca āyasmā mahākaccāno nettiyaṁ (netti. saṅgahavāra) āha – ‘‘navavidhasuttantapariyeṭṭhī’’ti.",
  "tika-vin01t10:321_4": "Tattha hi suttādivasena navaṅgassa sāsanassa pariyeṭṭhi pariyesanā atthavicāraṇā",
  "tika-vin01t10:321_5": "‘‘navavidhasuttantapariyeṭṭhī’’ti vuttā. Tadekadesesu pana geyyādayo visesavidhayo",
  "tika-vin01t10:321_6": "tena tena nimittena patiṭṭhitā. Tathā hi geyyassa sagāthakattaṁ tabbhāvanimittaṁ.",
  "tika-vin01t10:321_7": "Lokepi hi sasilokaṁ sagāthakaṁ vā cuṇṇiyaganthaṁ ‘‘geyya’’nti vadanti. Gāthāvirahe",
  "tika-vin01t10:321_8": "pana sati pucchaṁ katvā visajjanabhāvo veyyākaraṇassa tabbhāvanimittaṁ. Pucchāvisajjanañhi",
  "tika-vin01t10:321_9": "‘‘byākaraṇa’’nti vuccati. Byākaraṇameva veyyākaraṇaṁ. Evaṁ sante sagāthakādīnampi",
  "tika-vin01t10:321_10": "pucchaṁ katvā visajjanavasena pavattānaṁ veyyākaraṇabhāvo āpajjatīti? Nāpajjati.",
  "tika-vin01t10:321_11": "Geyyādisaññānaṁ anokāsabhāvato saokāsato anokāsavidhi balavāti ‘‘gāthāvirahe satī’’ti",
  "tika-vin01t10:321_12": "visesitattā ca. Tathā hi dhammapadādīsu kevalaṁ gāthābandhesu sagāthakattepi somanassañāṇamayikagāthāyuttesu",
  "tika-vin01t10:321_13": "‘‘vuttañheta’’ntiādivacanasambandhesu abbhutadhammapaṭisaṁyuttesu ca suttavisesesu",
  "tika-vin01t10:321_14": "yathākkamaṁ gāthāudānaitivuttakaabbhutadhammasaññā patiṭṭhitā. Ettha hi satipi saññantaranimittayoge",
  "tika-vin01t10:321_15": "anokāsasaññānaṁ balavabhāveneva gāthādisaññā patiṭṭhitā, tathā satipi gāthābandhabhāve",
  "tika-vin01t10:321_16": "bhagavato atītāsu jātīsu cariyānubhāvappakāsakesu jātakasaññā patiṭṭhitā, satipi",
  "tika-vin01t10:321_17": "pañhāvisajjanabhāve sagāthakatte ca kesuci suttantesu vedassa labhāpanato vedallasaññā",
  "tika-vin01t10:321_18": "patiṭṭhitāti evaṁ tena tena sagāthakattādinā nimittena tesu tesu suttavisesesu geyyādisaññā",
  "tika-vin01t10:321_19": "patiṭṭhitāti visesavidhayo suttaṅgato pare geyyādayo. Yaṁ panettha geyyaṅgādinimittarahitaṁ,",
  "tika-vin01t10:321_20": "taṁ suttaṅgaṁ visesasaññāparihārena sāmaññasaññāya pavattanato.",
  "tika-vin01t10:322_0": "Nanu ca evaṁ santepi sagāthakaṁ suttaṁ geyyaṁ, niggāthakaṁ suttaṁ veyyākaraṇanti",
  "tika-vin01t10:322_1": "suttaṅgaṁ na sambhavatīti codanā tadavatthā evāti? Na tadavatthā. Sodhitattā. Sodhitañhi",
  "tika-vin01t10:322_2": "pubbe gāthāvirahe sati pucchāvisajjanabhāvo veyyākaraṇassa tabbhāvanimittanti. Yañca",
  "tika-vin01t10:322_3": "vuttaṁ ‘‘gāthābhāvato maṅgalasuttādīnaṁ suttaṅgasaṅgaho na siyā’’ti, taṁ na, niruḷhattāti.",
  "tika-vin01t10:322_4": "Niruḷho hi maṅgalasuttādīnaṁ suttabhāvo. Na hi tāni dhammapadabuddhavaṁsādayo viya",
  "tika-vin01t10:322_5": "gāthābhāvena paññātāni, atha kho suttabhāveneva. Teneva hi aṭṭhakathāyaṁ suttanāmakanti",
  "tika-vin01t10:322_6": "nāmaggahaṇaṁ kataṁ. Yaṁ pana vuttaṁ ‘‘sagāthakattā geyyaṅgasaṅgaho siyā’’ti, tampi",
  "tika-vin01t10:322_7": "natthi. Yasmā sahatāññena. Sahabhāvo hi nāma atthato aññena hoti, saha gāthāhīti",
  "tika-vin01t10:322_8": "ca sagāthakaṁ. Na ca maṅgalasuttādīsu gāthāvinimutto koci suttappadeso atthi, yo",
  "tika-vin01t10:322_9": "‘‘saha gāthāhī’’ti vucceyya. Nanu ca gāthāsamudāyo gāthāhi añño hoti, tathā ca tassa",
  "tika-vin01t10:322_10": "vasena saha gāthāhīti sagāthakanti sakkā vattunti? Taṁ na. Na hi avayavavinimutto",
  "tika-vin01t10:322_11": "samudāyo nāma koci atthi. Yampi vuttaṁ ‘‘ubhatovibhaṅgādīsu sagāthakappadesānaṁ geyyaṅgasaṅgaho",
  "tika-vin01t10:322_12": "siyā’’ti, tampi na aññato. Aññāyeva hi tā gāthā jātakādipariyāpannattā. Atho na tāhi",
  "tika-vin01t10:322_13": "ubhatovibhaṅgādīnaṁ geyyaṅgabhāvoti evaṁ suttādīnaṁ aṅgānaṁ aññamaññasaṅkarābhāvo veditabbo.",
  "tika-vin01t10:323": "Idāni suttādīni navaṅgāni vibhajitvā dassento āha ‘‘tattha ubhatovibhaṅganiddesakhandhakaparivārā’’tiādi. Tattha niddeso nāma suttanipāte –",
  "tika-vin01t10:324": "‘‘Kāmaṁ kāmayamānassa, tassa cetaṁ samijjhati;",
  "tika-vin01t10:325": "Addhā pītimano hoti, laddhā macco yadicchatī’’ti. (su. ni. 772) –",
  "tika-vin01t10:326": "Ādinā āgatassa aṭṭhakavaggassa,",
  "tika-vin01t10:327": "‘‘Kenassu nivuto loko, (iccāyasmā ajito;)",
  "tika-vin01t10:328": "Kenassu nappakāsati;",
  "tika-vin01t10:329": "Kissābhilepanaṁ brūsi,",
  "tika-vin01t10:330": "Kiṁsu tassa mahabbhaya’’nti. (su. ni. 1038) –",
  "tika-vin01t10:331": "Ādinā āgatassa pārāyanavaggassa,",
  "tika-vin01t10:332": "‘‘Sabbesu bhūtesu nidhāya daṇḍaṁ,",
  "tika-vin01t10:333": "Aviheṭhayaṁ aññatarampi tesaṁ;",
  "tika-vin01t10:334": "Na puttamiccheyya kuto sahāyaṁ,",
  "tika-vin01t10:335": "Eko care khaggavisāṇakappo’’ti. (su. ni. 35) –",
  "tika-vin01t10:336_0": "Ādinā āgatassa khaggavisāṇasuttassa ca tadatthavibhāgavasena satthukappena āyasmatā",
  "tika-vin01t10:336_1": "dhammasenāpatisāriputtattherena kato niddeso mahāniddeso cūḷaniddesoti ca vuccati.",
  "tika-vin01t10:336_2": "Evamidha niddesassa suttaṅgasaṅgaho bhadantabuddhaghosācariyena dassitoti veditabbo.",
  "tika-vin01t10:336_3": "Aññatthāpi ca dīghanikāyaṭṭhakathādīsu sabbattha ubhatovibhaṅganiddesakhandhakaparivārāti",
  "tika-vin01t10:336_4": "niddesassa suttaṅgasaṅgaho eva dassito. Ācariyadhammapālattherenapi nettipakaraṇaṭṭhakathāyaṁ",
  "tika-vin01t10:336_5": "evametassa suttaṅgasaṅgahova kathito. Keci pana niddesassa gāthāveyyākaraṇaṅgesu",
  "tika-vin01t10:336_6": "dvīsu saṅgahaṁ vadanti. Vuttañhetaṁ niddesaaṭṭhakathāyaṁ upasenattherena –",
  "tika-vin01t10:337_0": "‘‘Tadetaṁ vinayapiṭakaṁ suttantapiṭakaṁ abhidhammapiṭakanti tīsu piṭakesu suttantapiṭakapariyāpannaṁ,",
  "tika-vin01t10:337_1": "dīghanikāyo majjhimanikāyo saṁyuttanikāyo aṅguttaranikāyo khuddakanikāyoti pañcasu",
  "tika-vin01t10:337_2": "mahānikāyesu khuddakamahānikāye pariyāpannaṁ, suttaṁ geyyaṁ veyyākaraṇaṁ gāthā udānaṁ",
  "tika-vin01t10:337_3": "itivuttakaṁ jātakaṁ abbhutadhammaṁ vedallanti navasu satthusāsanaṅgesu yathāsambhavaṁ",
  "tika-vin01t10:337_4": "gāthāveyyākaraṇaṅgadvayasaṅgahita’’nti (mahāni. aṭṭha. ganthārambhakathā).",
  "tika-vin01t10:338_0": "Ettha tāva katthaci pucchāvisajjanasabhāvato niddesekadesassa veyyākaraṇaṅgasaṅgaho",
  "tika-vin01t10:338_1": "yujjatu nāma , gāthaṅgasaṅgaho pana kathaṁ yujjeyyāti idamettha vīmaṁsitabbaṁ. Dhammapadādīnaṁ",
  "tika-vin01t10:338_2": "viya hi kevalaṁ gāthābandhabhāvo gāthaṅgassa tabbhāvanimittaṁ. Dhammapadādīsu hi",
  "tika-vin01t10:338_3": "kevalaṁ gāthābandhesu gāthāsamaññā patiṭṭhitā, niddese ca na koci kevalo gāthābandhappadeso",
  "tika-vin01t10:338_4": "upalabbhati. Sammāsambuddhena bhāsitānaṁyeva hi aṭṭhakavaggādisaṅgahitānaṁ gāthānaṁ",
  "tika-vin01t10:338_5": "niddesamattaṁ dhammasenāpatinā kataṁ. Atthavibhajanatthaṁ ānītāpi hi tā aṭṭhakavaggādisaṅgahitā",
  "tika-vin01t10:338_6": "niddisitabbā mūlagāthāyo suttanipātapariyāpannattā aññāyevāti na niddesasaṅkhyaṁ",
  "tika-vin01t10:338_7": "gacchanti ubhatovibhaṅgādīsu āgatabhāvepi taṁ vohāraṁ alabhamānā jātakādigāthāpariyāpannā",
  "tika-vin01t10:338_8": "gāthāyo viya, tasmā kāraṇantaramettha gavesitabbaṁ, yuttataraṁ vā gahetabbaṁ.",
  "tika-vin01t10:339_0": "Nālakasuttatuvaṭṭakasuttānīti ettha nālakasuttaṁ nāma padumuttarassa bhagavato sāvakaṁ",
  "tika-vin01t10:339_1": "moneyyapaṭipadaṁ paṭipannaṁ disvā tadatthaṁ abhikaṅkhamānena tato pabhuti kappasatasahassaṁ",
  "tika-vin01t10:339_2": "pāramiyo pūretvā āgatena asitassa isino bhāgineyyena nālakattherena dhammacakkappavattitadivasato",
  "tika-vin01t10:339_3": "sattame divase ‘‘aññātameta’’ntiādīhi dvīhi gāthāhi moneyyapaṭipadaṁ puṭṭhena bhagavatā",
  "tika-vin01t10:339_4": "‘‘moneyyaṁ te upaññissa’’ntiādinā (su. ni. 706) nālakattherassa bhāsitaṁ moneyyapaṭipadāparidīpakaṁ",
  "tika-vin01t10:339_5": "suttaṁ. Tuvaṭṭakasuttaṁ pana mahāsamayasuttantadesanāya sannipatitesu devesu ‘‘kā",
  "tika-vin01t10:339_6": "nu kho arahattappattiyā paṭipattī’’ti uppannacittānaṁ ekaccānaṁ devatānaṁ tamatthaṁ",
  "tika-vin01t10:339_7": "pakāsetuṁ ‘‘pucchāmi taṁ ādiccabandhū’’tiādinā (su. ni. 921; mahāni. 150 ) nimmitabuddhena",
  "tika-vin01t10:339_8": "attānaṁ pucchāpetvā ‘‘mūlaṁ papañcasaṅkhāyā’’tiādinā (su. ni. 922) bhāsitaṁ suttaṁ.",
  "tika-vin01t10:339_9": "Evamidhasuttanipāte āgatānaṁ maṅgalasuttādīnaṁ suttaṅgasaṅgaho dassito, tattheva",
  "tika-vin01t10:339_10": "āgatānaṁ asuttanāmikānaṁ suddhikagāthānaṁ gāthaṅgasaṅgahañca dassayissati, evaṁ sati",
  "tika-vin01t10:339_11": "suttanipātaṭṭhakathārambhe –",
  "tika-vin01t10:340": "‘‘Gāthāsatasamākiṇṇo , geyyabyākaraṇaṅkito;",
  "tika-vin01t10:341": "Kasmā suttanipātoti, saṅkhamesa gatoti ce’’ti. (su. ni. aṭṭha. 1.ganthārambhakathā) –",
  "tika-vin01t10:342_0": "Sakalassapi suttanipātassa geyyaveyyākaraṇaṅgasaṅgaho kasmā coditoti? Nāyaṁ virodho.",
  "tika-vin01t10:342_1": "Kevalañhi tattha codakena sagāthakattaṁ katthaci pucchāvisajjanamattañca gahetvā",
  "tika-vin01t10:342_2": "codanāmattaṁ katanti gahetabbaṁ. Aññathā suttanipāte niggāthakassa suttasseva abhāvato",
  "tika-vin01t10:342_3": "veyyākaraṇaṅgasaṅgaho na codetabbo siyāti. Sagāthāvaggo geyyanti yojetabbaṁ. ‘‘Aṭṭhahi",
  "tika-vin01t10:342_4": "aṅgehi asaṅgahitaṁ nāma paṭisambhidādī’’ti tīsupi gaṇṭhipadesu vuttaṁ. Keci pana",
  "tika-vin01t10:342_5": "paṭisambhidāmaggassa geyyaveyyākaraṇaṅgadvayasaṅgahaṁ vadanti. Vuttañhetaṁ paṭisambhidāmaggaṭṭhakathāyaṁ",
  "tika-vin01t10:342_6": "(paṭi. ma. aṭṭha. 1.ganthārambhakathā) ‘‘navasu satthusāsanaṅgesu yathāsambhavaṁ",
  "tika-vin01t10:342_7": "geyyaveyyākaraṇaṅgadvayasaṅgahita’’nti.",
  "tika-vin01t10:343": "Nosuttanāmikāti asuttanāmikā. ‘‘Suddhikagāthā nāma vatthugāthā’’ti tīsu gaṇṭhipadesu vuttaṁ. Tattha vatthugāthāti –",
  "tika-vin01t10:344": "‘‘Kosalānaṁ purā rammā, agamā dakkhiṇāpathaṁ;",
  "tika-vin01t10:345": "Ākiñcaññaṁ patthayāno, brāhmaṇo mantapāragū’’ti. (su. ni. 982) –",
  "tika-vin01t10:346": "Ādinā pārāyanavaggassa nidānaṁ āropentena āyasmatā ānandattherena saṅgītikāle vuttā chappaññāsa ca gāthāyo, ānandatthereneva saṅgītikāle nālakasuttassa nidānaṁ āropentena vuttā –",
  "tika-vin01t10:347": "‘‘Ānandajāte tidasagaṇe patīte,",
  "tika-vin01t10:348": "Sakkañca indaṁ sucivasane ca deve;",
  "tika-vin01t10:349": "Dussaṁ gahetvā atiriva thomayante,",
  "tika-vin01t10:350": "Asito isi addasa divāvihāre’’ti. (su. ni. 684) –",
  "tika-vin01t10:351_0": "Ādikā vīsatimattā gāthāyo ca vuccanti. Tattha ‘‘nālakasuttassa vatthugāthāyo nālakasuttasaṅkhyaṁyeva",
  "tika-vin01t10:351_1": "gacchantī’’ti aṭṭhakathāyaṁ vuttaṁ. Vuttañhetaṁ suttanipātaṭṭhakathāyaṁ (su. ni. aṭṭha. 2.685) –",
  "tika-vin01t10:352_0": "‘‘Parinibbute pana bhagavati saṅgītiṁ karontena āyasmatā mahākassapena āyasmā ānando",
  "tika-vin01t10:352_1": "tameva moneyyapaṭipadaṁ puṭṭho yena yadā ca samādapito nālako bhagavantaṁ pucchi,",
  "tika-vin01t10:352_2": "taṁ sabbaṁ pākaṭaṁ katvā dassetukāmo ‘ānandajāte’tiādikā vīsati vatthugāthāyo vatvā",
  "tika-vin01t10:352_3": "abhāsi. Taṁ sabbampi nālakasuttanti vuccatī’’ti.",
  "tika-vin01t10:353_0": "Tasmā nālakasuttassa vatthugāthāyo nālakasuttaggahaṇeneva saṅgahitāti pārāyanikavaggassa",
  "tika-vin01t10:353_1": "vatthugāthāyo idha suddhikagāthāti gahetabbaṁ. Tattheva panassa pārāyaniyavagge ajitamāṇavakādīnaṁ",
  "tika-vin01t10:353_2": "soḷasannaṁ brāhmaṇānaṁ pucchāgāthā bhagavato visajjanagāthā ca idha suddhikagāthāti",
  "tika-vin01t10:353_3": "evampi vattuṁ yujjati. Tāpi hi pāḷiyaṁ suttanāmena avatvā ‘‘ajitamāṇavakapucchā tissamettayyamāṇavakapucchā’’tiādinā",
  "tika-vin01t10:353_4": "(su. ni. 1038-1048) āgatattā cuṇṇiyaganthehi amissattā ca nosuttanāmikā suddhikagāthā",
  "tika-vin01t10:353_5": "nāmāti vattuṁ vaṭṭati.",
  "tika-vin01t10:354_0": "Idāni udānaṁ sarūpato vavatthapento āha ‘‘somanassañāṇamayikagāthāpaṭisaṁyuttā’’tiādi.",
  "tika-vin01t10:354_1": "Kenaṭṭhena (udā. aṭṭha. ganthārambhakathā) panetaṁ ‘‘udāna’’nti vuccati? Udānanaṭṭhena.",
  "tika-vin01t10:354_2": "Kimidaṁ udānaṁ nāma? Pītivegasamuṭṭhāpito udāhāro. Yathā hi yaṁ telādi minitabbavatthu",
  "tika-vin01t10:354_3": "mānaṁ gahetuṁ na sakkoti, vissanditvā gacchati, taṁ ‘‘avaseko’’ti vuccati, yañca",
  "tika-vin01t10:354_4": "jalaṁ taḷākaṁ gahetuṁ na sakkoti, ajjhottharitvā gacchati, taṁ ‘‘mahogho’’ti vuccati,",
  "tika-vin01t10:354_5": "evameva yaṁ pītivegasamuṭṭhāpitaṁ vitakkavipphāraṁ hadayaṁ sandhāretuṁ na sakkoti,",
  "tika-vin01t10:354_6": "so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho",
  "tika-vin01t10:354_7": "udāhāraviseso ‘‘udāna’’nti vuccati. Dhammasaṁvegavasenapi ayamākāro labbhateva. Tayidaṁ",
  "tika-vin01t10:354_8": "katthaci gāthābandhavasena katthaci vākyavasena pavattaṁ. Tathā hi –",
  "tika-vin01t10:355_0": "‘‘Tena kho pana samayena bhagavā bhikkhū nibbānapaṭisaṁyuttāya dhammiyā kathāya sandasseti",
  "tika-vin01t10:355_1": "samādapeti samuttejeti sampahaṁseti. Tedha bhikkhū aṭṭhiṁ katvā manasi katvā sabbaṁ",
  "tika-vin01t10:355_2": "cetasā samannāharitvā ohitasotā dhammaṁ suṇanti. Atha kho bhagavā etamatthaṁ viditvā",
  "tika-vin01t10:355_3": "tāyaṁ velāyaṁ imaṁ udānaṁ udānesi ‘atthi, bhikkhave, tadāyatanaṁ, yattha neva pathavī",
  "tika-vin01t10:355_4": "na āpo’’’ti (udā. 71-72) –",
  "tika-vin01t10:356": "Ādīsu somanassañāṇasamuṭṭhitavākyavasena pavattaṁ.",
  "tika-vin01t10:357_0": "Nanu ca udānaṁ nāma pītisomanassasamuṭṭhāpito dhammasaṁvegasamuṭṭhāpito vā dhammapaṭiggāhakanirapekkho",
  "tika-vin01t10:357_1": "udāhāro tathā ceva sabbattha āgataṁ, idha kasmā bhagavā udānento bhikkhū āmantesīti?",
  "tika-vin01t10:357_2": "Tesaṁ bhikkhūnaṁ saññāpanatthaṁ. Nibbānapaṭisaṁyuttañhi bhagavā tesaṁ bhikkhūnaṁ",
  "tika-vin01t10:357_3": "dhammaṁ desetvā nibbānaguṇānussaraṇena uppannapītisomanassena udānaṁ udānento ‘‘idha",
  "tika-vin01t10:357_4": "nibbānavajjo sabbo sabhāvadhammo paccayāyattavuttikova upalabbhati, na paccayanirapekkho,",
  "tika-vin01t10:357_5": "ayaṁ pana nibbānadhammo kathamappaccayo upalabbhatī’’ti tesaṁ bhikkhūnaṁ cetoparivitakkamaññāya",
  "tika-vin01t10:357_6": "tesaṁ ñāpetukāmo ‘‘atthi, bhikkhave, tadāyatana’’nti (udā. 71)-ādimāha. Na ekantato",
  "tika-vin01t10:357_7": "te paṭiggāhake katvāti veditabbaṁ.",
  "tika-vin01t10:358": "‘‘Sace bhāyatha dukkhassa, sace vo dukkhamappiyaṁ;",
  "tika-vin01t10:359": "Mākattha pāpakaṁ kammaṁ, āvi vā yadi vā raho’’ti. (udā. 44) –",
  "tika-vin01t10:360": "Evamādikaṁ pana dhammasaṁvegavasappavattaṁ udānanti veditabbaṁ.",
  "tika-vin01t10:361": "‘‘Sukhakāmāni bhūtāni, yo daṇḍena vihiṁsati;",
  "tika-vin01t10:362": "Attano sukhamesāno, pecca so na labhate sukha’’nti. (dha. pa. 131; udā. 13) –",
  "tika-vin01t10:363_0": "Idampi dhammasaṁvegavasappavattaṁ udānanti vadanti. Tathā hi ekasmiṁ samaye sambahulā",
  "tika-vin01t10:363_1": "gopālakā antarā ca sāvatthiṁ antarā ca jetavanaṁ ahiṁ daṇḍehi hananti. Tena ca samayena",
  "tika-vin01t10:363_2": "bhagavā sāvatthiṁ piṇḍāya gacchanto antarāmagge te dārake ahiṁ daṇḍena hanante disvā",
  "tika-vin01t10:363_3": "‘‘kasmā kumārakā imaṁ ahiṁ daṇḍena hanathā’’ti pucchitvā ‘‘ḍaṁsanabhayena bhante’’ti",
  "tika-vin01t10:363_4": "ca vutte ‘‘ime ‘attano sukhaṁ karissāmā’ti imaṁ paharantā nibbattaṭṭhāne dukkhaṁ",
  "tika-vin01t10:363_5": "anubhavissanti, aho avijjāya nikatikosalla’’nti dhammasaṁvegaṁ uppādesi. Teneva ca",
  "tika-vin01t10:363_6": "dhammasaṁvegena imaṁ udānaṁ udānesi. Evametaṁ katthaci gāthābandhavasena katthaci",
  "tika-vin01t10:363_7": "vākyavasena katthaci somanassavasena katthaci dhammasaṁvegavasena pavattanti veditabbaṁ.",
  "tika-vin01t10:363_8": "Tasmā aṭṭhakathāyaṁ ‘‘somanassañāṇamayikagāthāpaṭisaṁyuttānī’’ti yaṁ udānalakkhaṇaṁ",
  "tika-vin01t10:363_9": "vuttaṁ, taṁ yebhuyyavasena vuttanti gahetabbaṁ. Yebhuyyena hi udānaṁ gāthābandhavasena",
  "tika-vin01t10:363_10": "bhāsitaṁ pītisomanassasamuṭṭhāpitañca.",
  "tika-vin01t10:364": "Tayidaṁ sabbaññubuddhabhāsitaṁ paccekabuddhabhāsitaṁ sāvakabhāsitanti tividhaṁ hoti. Tattha paccekabuddhabhāsitaṁ –",
  "tika-vin01t10:365": "‘‘Sabbesu bhūtesu nidhāya daṇḍaṁ,",
  "tika-vin01t10:366": "Aviheṭhayaṁ aññatarampi tesa’’nti. –",
  "tika-vin01t10:367": "Ādinā khaggavisāṇasutte (su. ni. 35) āgatameva. Sāvakabhāsitānipi –",
  "tika-vin01t10:368": "‘‘Sabbo rāgo pahīno me, sabbo doso samūhato;",
  "tika-vin01t10:369": "Sabbo me vihato moho, sītibhūtosmi nibbuto’’ti. –",
  "tika-vin01t10:370": "Ādinā theragāthāsu (theragā. 79),",
  "tika-vin01t10:371": "‘‘Kāyena saṁvutā āsiṁ, vācāya uda cetasā;",
  "tika-vin01t10:372": "Samūlaṁ taṇhamabbhuyha, sītibhūtāmhi nibbutā’’ti. –",
  "tika-vin01t10:373_0": "Therigāthāsu (therīgā. 15) ca āgatāni. Aññānipi sakkādīhi devehi bhāsitāni ‘‘aho",
  "tika-vin01t10:373_1": "dānaṁ paramadānaṁ kassape supatiṭṭhita’’ntiādīni (udā. 27), soṇadaṇḍabrāhmaṇādīhi",
  "tika-vin01t10:373_2": "manussehi ca bhāsitāni ‘‘namo tassa bhagavato’’tiādīni (dī. ni. 2.371; ma. ni. 1.290)",
  "tika-vin01t10:373_3": "tisso saṅgītiyo āruḷhāni udānāni santi eva, na tāni idha adhippetāni. Yāni pana sammāsambuddhena",
  "tika-vin01t10:373_4": "sāmaṁ āhaccabhāsitāni jinavacanabhūtāni, tāneva ca dhammasaṅgāhakehi ‘‘udāna’’nti",
  "tika-vin01t10:373_5": "saṅgītaṁ. Etāniyeva ca sandhāya bhagavato pariyattidhammaṁ navavidhā vibhajitvā uddisantena udānanti vuttaṁ.",
  "tika-vin01t10:374_0": "Yā pana ‘‘anekajātisaṁsāra’’ntiādigāthā bhagavatā bodhiyā mūle udānavasena pavattitā",
  "tika-vin01t10:374_1": "anekasatasahassānaṁ sammāsambuddhānaṁ udānabhūtā ca, tā aparabhāge dhammabhaṇḍāgārikassa",
  "tika-vin01t10:374_2": "bhagavatā desitattā dhammasaṅgāhakehi udānapāḷiyaṁ saṅgahaṁ anāropetvā dhammapade",
  "tika-vin01t10:374_3": "saṅgahitā. Yañca ‘‘aññāsi vata bho koṇḍañño’’ti udānavacanaṁ dasasahassilokadhātuyā",
  "tika-vin01t10:374_4": "devamanussānaṁ pavedanasamatthanigghosavipphāraṁ bhagavatā bhāsitaṁ, tadapi paṭhamabodhiyaṁ",
  "tika-vin01t10:374_5": "sabbesaṁ eva bhikkhūnaṁ sammāpaṭipattipaccavekkhaṇahetukaṁ ‘‘ārādhayiṁsu vata maṁ",
  "tika-vin01t10:374_6": "bhikkhū ekaṁ samaya’’ntiādivacanaṁ (ma. ni. 1.225) viya dhammacakkappavattanasuttadesanāpariyosāne",
  "tika-vin01t10:374_7": "attanā adhigatadhammekadesassa yathādesitassa ariyamaggassa sāvakesu sabbapaṭhamaṁ",
  "tika-vin01t10:374_8": "therena adhigatattā attano parissamassa saphalabhāvapaccavekkhaṇahetukaṁ pītisomanassajanitaṁ",
  "tika-vin01t10:374_9": "udāhāramattāṁ, na ‘‘yadā have pātubhavanti dhammā’’tiādivacanaṁ (mahāva. 1-3; udā.",
  "tika-vin01t10:374_10": "1-3) viya pavattiyā nivattiyā vā pakāsananti na dhammasaṅgāhakehi udānapāḷiyaṁ saṅgītanti daṭṭhabbaṁ.",
  "tika-vin01t10:375_0": "Udānapāḷiyañca bodhivaggādīsu aṭṭhasu vaggesu dasa dasa katvā asītiyeva suttantā",
  "tika-vin01t10:375_1": "saṅgītā , tatoyeva ca udānaṭṭhakathāyaṁ (udā. aṭṭha. ganthārambhakathā) ācariyadhammapālattherena vuttaṁ –",
  "tika-vin01t10:376": "‘‘Asīti eva suttantā, vaggā aṭṭha samāsato;",
  "tika-vin01t10:377": "Gāthā ca pañcanavuti, udānassa pakāsitā.",
  "tika-vin01t10:378": "‘‘Aḍḍhūnanavamattā ca, bhāṇavārā pamāṇato;",
  "tika-vin01t10:379": "Ekādhikā tathāsīti, udānassānusandhayo.",
  "tika-vin01t10:380": "‘‘Ekavīsasahassāni, satameva vicakkhaṇo;",
  "tika-vin01t10:381": "Padānetānudānassa, gaṇitāni viniddise. –",
  "tika-vin01t10:382": "Gāthāpādato pana –",
  "tika-vin01t10:383": "‘‘Aṭṭhasahassamattāni, cattāreva satāni ca;",
  "tika-vin01t10:384": "Padānetānudānassa, tevīsati ca niddise.",
  "tika-vin01t10:385": "‘‘Akkharānaṁ sahassāni, saṭṭhi satta satāni ca;",
  "tika-vin01t10:386": "Tīṇi dvāsīti ca tathā, udānassa paveditā’’ti.",
  "tika-vin01t10:387": "Idha pana ‘‘dvāsīti suttantā’’ti vuttaṁ, taṁ na sameti, tasmā ‘‘asīti suttantā’’ti pāṭhena bhavitabbaṁ.",
  "tika-vin01t10:388_0": "Vuttañhetaṁ bhagavatā – ‘‘vuttamarahatāti me sutaṁ. Ekadhammaṁ, bhikkhave, pajahatha,",
  "tika-vin01t10:388_1": "ahaṁ vo pāṭibhogo anāgāmitāya. Katamaṁ ekadhammaṁ? Lobhaṁ, bhikkhave, ekadhammaṁ",
  "tika-vin01t10:388_2": "pajahatha, ahaṁ vo pāṭibhogo anāgāmitāyā’’ti evamādinā ekakadukatikacatukkavasena",
  "tika-vin01t10:388_3": "itivuttakapāḷiyaṁ (itivu. 1) saṅgahamāropitāni dvādasuttarasatasuttantāni itivuttakaṁ",
  "tika-vin01t10:388_4": "nāmāti dassento āha ‘‘vuttañheta’’ntiādi. Dasuttarasatasuttantāti etthāpi ‘‘dvādasuttarasatasuttantā’’ti",
  "tika-vin01t10:388_5": "pāṭhena bhavitabbaṁ. Tathā hi ekakanipāte tāva sattavīsati suttāni, dukanipāte dvāvīsati,",
  "tika-vin01t10:388_6": "tikanipāte paññāsa, catukkanipāte terasāti dvādasuttarasatasuttantāneva itivuttakapāḷiyaṁ",
  "tika-vin01t10:388_7": "āgatāni. Tatoyeva ca pāḷiyaṁ –",
  "tika-vin01t10:389": "‘‘Lobho doso ca moho ca,",
  "tika-vin01t10:390": "Kodho makkhena pañcamaṁ;",
  "tika-vin01t10:391": "Māno sabbaṁ puna māno,",
  "tika-vin01t10:392": "Lobho dosena terasa.",
  "tika-vin01t10:393": "‘‘Moho kodho puna makkho,",
  "tika-vin01t10:394": "Nīvaraṇā taṇhāya pañcamaṁ;",
  "tika-vin01t10:395": "Dve sekkhabhedā sāmaggī,",
  "tika-vin01t10:396": "Paduṭṭhanirayena terasa.",
  "tika-vin01t10:397": "‘‘Pasannā ekamābhāyi, puggalaṁ atītena pañcamaṁ;",
  "tika-vin01t10:398": "Evañce opadhikaṁ puññaṁ, sattavīsa pakāsitā’’ti. –",
  "tika-vin01t10:399": "Evamādinā uddānagāthāhi dvādasuttarasatasuttāni gaṇetvā dassitāni. Teneva ca aṭṭhakathāyampi (itivu. aṭṭha. ganthārambhakathā) –",
  "tika-vin01t10:400": "‘‘Suttato ekakanipāte tāva sattavīsati suttāni, dukanipāte dvāvīsati, tikanipāte paññāsa, catukkanipāte terasāti dvādasādhikasatasuttasaṅgaha’’nti –",
  "tika-vin01t10:401_0": "Vuttaṁ. Kāmañcettha appakaṁ ūnamadhikaṁ vā gaṇanūpagaṁ na hotīti katvā ‘‘dvāsīti",
  "tika-vin01t10:401_1": "khandhakavattānī’’ti vattabbe ‘‘asīti khandhakavattānī’’ti vuttavacanaṁ viya ‘‘dvādasuttarasatasuttantā’’ti",
  "tika-vin01t10:401_2": "vattabbe ‘‘dasuttarasatasuttantā’’ti vuttantipi sakkā vattuṁ, tathāpi īdise ṭhāne",
  "tika-vin01t10:401_3": "pamāṇaṁ dassentena yāthāvatova niyametvā dassetabbanti ‘‘dvādasuttarasatasuttantā’’",
  "tika-vin01t10:401_4": "icceva pāṭhena bhavitabbaṁ.",
  "tika-vin01t10:402": "Jātaṁ bhūtaṁ purāvutthaṁ bhagavato pubbacaritaṁ kāyati katheti pakāsetīti jātakaṁ.",
  "tika-vin01t10:403_0": "‘‘Cattārome , bhikkhave, acchariyā abbhutā dhammā ānande. Katame cattāro? Sace, bhikkhave,",
  "tika-vin01t10:403_1": "bhikkhuparisā ānandaṁ dassanāya upasaṅkamati, dassanenapi sā attamanā hoti. Tattha",
  "tika-vin01t10:403_2": "ce ānando dhammaṁ bhāsati, bhāsitenapi sā attamanā hoti, atittāva, bhikkhave, bhikkhuparisā",
  "tika-vin01t10:403_3": "hoti, atha ānando tuṇhī bhavati. Sace bhikkhunīparisā…pe… upāsakaparisā…pe… upāsikā",
  "tika-vin01t10:403_4": "parisā ānandaṁ dassanāya upasaṅkamati, dassanenapi sā attamanā hoti. Tattha ce ānando",
  "tika-vin01t10:403_5": "dhammaṁ bhāsati, bhāsitenapi sā attamanā hoti, atittāva, bhikkhave, upāsikāparisā",
  "tika-vin01t10:403_6": "hoti, atha ānando tuṇhī bhavati. Ime kho, bhikkhave, cattāro acchariyā abbhutā dhammā",
  "tika-vin01t10:403_7": "ānande’’ti (a. ni. 4.129) evamādinayappavattā sabbepi acchariyaabbhutadhammapaṭisaṁyuttā",
  "tika-vin01t10:403_8": "suttantā abbhutadhammaṁ nāmāti dassento āha ‘‘cattārome, bhikkhave’’tiādi.",
  "tika-vin01t10:404_0": "Cūḷavedallādīsu (ma. ni. 1.460 ādayo) visākhena nāma upāsakena puṭṭhāya dhammadinnāya",
  "tika-vin01t10:404_1": "nāma bhikkhuniyā bhāsitaṁ suttaṁ cūḷavedallanti veditabbaṁ. Mahāvedallaṁ (ma. ni.",
  "tika-vin01t10:404_2": "1.449 ādayo) pana mahākoṭṭhikattherena pucchitena āyasmatā sāriputtattherena bhāsitaṁ.",
  "tika-vin01t10:404_3": "Sammādiṭṭhisuttampi (ma. ni. 1.89 ādayo) bhikkhūhi puṭṭhena tenevāyasmatā sāriputtattherena",
  "tika-vin01t10:404_4": "bhāsitaṁ. Etāni majjhimanikāyapariyāpannāni. Sakkapañhaṁ (dī. ni. 2.344 ādayo) pana",
  "tika-vin01t10:404_5": "sakkena puṭṭho bhagavā abhāsi, tañca dīghanikāyapariyāpannanti veditabbaṁ. Mahāpuṇṇamasuttampi",
  "tika-vin01t10:404_6": "(ma. ni. 3.85 ādayo) tadahuposathe pannarase puṇṇamāya rattiyā aññatarena bhikkhunā",
  "tika-vin01t10:404_7": "puṭṭhena bhagavatā bhāsitaṁ, taṁ pana majjhimanikāyapariyāpannanti veditabbaṁ. Vedanti",
  "tika-vin01t10:404_8": "ñāṇaṁ. Tuṭṭhinti yathābhāsitadhammadesanaṁ viditvā ‘‘sādhu ayye, sādhāvuso’’tiādinā",
  "tika-vin01t10:404_9": "abbhanumodanavasappavattaṁ pītisomanassaṁ. Laddhā laddhāti labhitvā labhitvā, punappunaṁ",
  "tika-vin01t10:404_10": "labhitvāti vuttaṁ hoti.",
  "tika-vin01t10:405_0": "Evaṁ aṅgavasena sakalampi buddhavacanaṁ vibhajitvā idāni dhammakkhandhavasena vibhajitvā",
  "tika-vin01t10:405_1": "kathetukāmo āha ‘‘kathaṁ dhammakkhandhavasenā’’tiādi. Tattha dhammakkhandhavasenāti",
  "tika-vin01t10:405_2": "dhammarāsivasena. Dvāsīti sahassāni buddhato gaṇhiṁ, dve sahassāni bhikkhuto gaṇhinti",
  "tika-vin01t10:405_3": "sambandho. Tattha buddhato gaṇhinti sammāsambuddhato uggaṇhiṁ, dvesahassādhikāni",
  "tika-vin01t10:405_4": "asīti dhammakkhandhasahassāni satthu santikā adhigaṇhinti attho. Dve sahassāni bhikkhutoti",
  "tika-vin01t10:405_5": "dve dhammakkhandhasahassāni bhikkhuto uggaṇhiṁ, dhammasenāpatiādīnaṁ bhikkhūnaṁ santikā",
  "tika-vin01t10:405_6": "adhigaṇhiṁ. Sāriputtattherādīhi bhāsitānaṁ sammādiṭṭhisuttantādīnaṁ vasena hi ‘‘dve",
  "tika-vin01t10:405_7": "sahassāni bhikkhuto’’ti vuttaṁ. Caturāsīti sahassānīti tadubhayaṁ samodhānetvā catusahassādhikāni",
  "tika-vin01t10:405_8": "asīti sahassāni. Ye me dhammā pavattinoti ye dhammā mama pavattino pavattamānā paguṇā",
  "tika-vin01t10:405_9": "vācuggatā jivhagge parivattanti, te dhammā caturāsīti dhammakkhandhasahassānīti vuttaṁ",
  "tika-vin01t10:405_10": "hoti. Keci pana ‘‘ye ime’’ti padacchedaṁ katvā ‘‘ye ime dhammā buddhassa bhagavato",
  "tika-vin01t10:405_11": "bhikkhūnañca pavattino, tehi pavattitā, tesvāhaṁ dvāsīti sahassāni buddhato gaṇhiṁ,",
  "tika-vin01t10:405_12": "dve sahassāni bhikkhutoti evaṁ caturāsīti dhammakkhandhasahassānī’’ti evamettha sambandhaṁ vadanti.",
  "tika-vin01t10:406_0": "Ettha ca subhasuttaṁ (dī. ni. 1.444 ādayo) gopakamoggallānasuttañca (ma. ni. 3.79",
  "tika-vin01t10:406_1": "ādayo) parinibbute bhagavati ānandattherena vuttattā caturāsītidhammakkhandhasahassesu",
  "tika-vin01t10:406_2": "antogadhaṁ hoti, na hotīti? Tattha paṭisambhidāgaṇṭhipade tāva idaṁ vuttaṁ ‘‘sayaṁ",
  "tika-vin01t10:406_3": "vuttadhammakkhandhānaṁ bhikkhuto gahiteyeva saṅgahetvā evamāhāti daṭṭhabba’’nti.",
  "tika-vin01t10:406_4": "Bhagavatā pana dinnanaye ṭhatvā bhāsitattā sayaṁ vuttadhammakkhandhānampi ‘‘buddhato",
  "tika-vin01t10:406_5": "gaṇhi’’nti ettha saṅgahaṁ katvā vuttanti evamettha vattuṁ yuttataraṁ viya dissati.",
  "tika-vin01t10:406_6": "Bhagavatāyeva hi dinnanaye ṭhatvā sāvakā dhammaṁ desenti. Teneva hi tatiyasaṅgītiyañca",
  "tika-vin01t10:406_7": "moggaliputtatissattherena bhāsitampi kathāvatthuppakaraṇaṁ buddhabhāsitaṁ nāma jātaṁ,",
  "tika-vin01t10:406_8": "tatoyeva ca attanā bhāsitampi subhasuttādi saṅgītiṁ āropentena āyasmatā ānandattherena",
  "tika-vin01t10:406_9": "‘‘evaṁ me suta’’nti vuttaṁ.",
  "tika-vin01t10:407_0": "Evaṁ paridīpitadhammakkhandhavasenāti gopakamoggallānena brāhmaṇena ‘‘tvaṁ bahussutoti",
  "tika-vin01t10:407_1": "buddhasāsane pākaṭo, kittakā dhammā te satthārā bhāsitā, tayā dhāritā’’ti pucchite",
  "tika-vin01t10:407_2": "tassa paṭivacanaṁ dentena āyasmatā ānandattherena evaṁ ‘‘dvāsīti buddhato gaṇhi’’ntiādinā",
  "tika-vin01t10:407_3": "paridīpitadhammakkhandhānaṁ vasena. Ekānusandhikaṁ suttaṁ satipaṭṭhānādi. Satipaṭṭhānasuttañhi",
  "tika-vin01t10:407_4": "‘‘ekāyano ayaṁ, bhikkhave, maggo sattānaṁ visuddhiyā’’tiādinā (dī. ni. 2.373) cattāro",
  "tika-vin01t10:407_5": "satipaṭṭhāne ārabhitvā tesaṁyeva vibhāgadassanavasena pavattattā ‘‘ekānusandhika’’nti",
  "tika-vin01t10:407_6": "vuccati. Anekānusandhikanti nānānusandhikaṁ parinibbānasuttādi. Parinibbānasuttañhi",
  "tika-vin01t10:407_7": "nānāṭhānesu nānādhammadesanānaṁ vasena pavattattā ‘‘anekānusandhika’’nti vuccati.",
  "tika-vin01t10:407_8": "Gāthābandhesu pañhapucchananti –",
  "tika-vin01t10:408": "‘‘Kati chinde kati jahe, kati cuttari bhāvaye;",
  "tika-vin01t10:409": "Kati saṅgātigo bhikkhu, ‘oghatiṇṇo’ti vuccatī’’ti. (saṁ. ni. 1.5) –",
  "tika-vin01t10:410": "Evamādinayappavattaṁ pañhapucchanaṁ eko dhammakkhandhoti attho.",
  "tika-vin01t10:411": "‘‘Pañca chinde pañca jahe, pañca cuttari bhāvaye;",
  "tika-vin01t10:412": "Pañca saṅgātigo bhikkhu, ‘oghatiṇṇo’ti vuccatī’’ti. (saṁ. ni. 1.5) –",
  "tika-vin01t10:413_0": "Evamādinayappavattaṁ visajjananti veditabbaṁ. Tikadukabhājanaṁ nikkhepakaṇḍaaṭṭhakathākaṇḍavasena",
  "tika-vin01t10:413_1": "veditabbaṁ. Tasmā ‘‘kusalā dhammā, akusalā dhammā, abyākatā dhammā, sukhāya vedanāya",
  "tika-vin01t10:413_2": "sampayuttā dhammā, dukkhāya vedanāya sampayuttā dhammā, adukkhamasukhāya vedanāya",
  "tika-vin01t10:413_3": "sampayuttā dhammā’’ti evamādīsu tikesu kusalattikassa vibhajanavasena yaṁ vuttaṁ",
  "tika-vin01t10:413_4": "nikkhepakaṇḍe (dha. sa. 985-987) –",
  "tika-vin01t10:414_0": "‘‘Katame dhammā kusalā? Tīṇi kusalamūlāni alobho adoso amoho, taṁsampayutto vedanākkhandho",
  "tika-vin01t10:414_1": "saññākkhandho saṅkhārakkhandho viññāṇakkhandho, taṁsamuṭṭhānaṁ kāyakammaṁ vacīkammaṁ",
  "tika-vin01t10:414_2": "manokammaṁ. Ime dhammā kusalā.",
  "tika-vin01t10:415": "‘‘Katame dhammā akusalā? Tīṇi akusalamūlāni lobho doso moho, tadekaṭṭhā ca kilesā, taṁsampayutto vedanākkhandho…pe… manokammaṁ. Ime dhammā akusalā.",
  "tika-vin01t10:416_0": "‘‘Katame dhammā abyākatā? Kusalākusalānaṁ dhammānaṁ vipākā kāmāvacarā rūpāvacarā",
  "tika-vin01t10:416_1": "arūpāvacarā apariyāpannā vedanākkhandho …pe… viññāṇakkhandho, ye ca dhammā kiriyā",
  "tika-vin01t10:416_2": "neva kusalā nākusalā na ca kammavipākā sabbañca rūpaṁ asaṅkhatā ca dhātu. Ime dhammā abyākatā’’ti –",
  "tika-vin01t10:417": "Ayameko dhammakkhandho. Evaṁ sesattikānampi ekekassa tikassa vibhajanaṁ ekeko dhammakkhandhoti veditabbaṁ.",
  "tika-vin01t10:418": "Tathā ‘‘hetū dhammā’’ti evamādikesu dukesu ekekassa dukassa vibhajanavasena yaṁ vuttaṁ –",
  "tika-vin01t10:419": "‘‘Katame dhammā hetū? Tayo kusalā hetū, tayo akusalā hetū, tayo abyākatā hetū’’ti (dha. sa. 1059) –",
  "tika-vin01t10:420": "Ādi, tatthāpi ekekassa dukassa vibhajanaṁ ekeko dhammakkhandho. Puna aṭṭhakathākaṇḍe (dha. sa. 1384-1386) –",
  "tika-vin01t10:421_0": "‘‘Katame dhammā kusalā? Catūsu bhūmīsu kusalaṁ. Ime dhammā kusalā. Katame dhammā",
  "tika-vin01t10:421_1": "akusalā? Dvādasa akusalacittuppādā. Ime dhammā akusalā. Katame dhammā abyākatā? Catūsu",
  "tika-vin01t10:421_2": "bhūmīsu vipāko tīsu bhūmīsu kiriyābyākataṁ rūpañca nibbānañca. Ime dhammā abyākatā’’ti –",
  "tika-vin01t10:422": "Evamādinā kusalattikādivibhajanavasena pavattesu tikabhājanesu ekekassa tikassa bhājanaṁ ekeko dhammakkhandho. Tathā –",
  "tika-vin01t10:423": "‘‘Katame dhammā hetū? Tayo kusalā hetū, tayo akusalā hetū, tayo abyākatā hetū’’ti (dha. sa. 1441) –",
  "tika-vin01t10:424": "Ādinayappavattesu dukabhājanesu ekamekaṁ dukabhājanaṁ ekeko dhammakkhandhoti evamettha tikadukabhājanavasena dhammakkhandhavibhāgo veditabbo.",
  "tika-vin01t10:425": "Ekamekañca cittavārabhājananti ettha pana –",
  "tika-vin01t10:426": "‘‘Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ rūpārammaṇaṁ vā…pe… tasmiṁ samaye phasso hoti…pe… avikkhepo hotī’’ti (dha. sa. 1) –",
  "tika-vin01t10:427_0": "Evamādinayappavatte cittuppādakaṇḍe ekamekaṁ cittavārabhājanaṁ ekeko dhammakkhandhoti",
  "tika-vin01t10:427_1": "gahetabbaṁ. Eko dhammakkhandhoti ettha ‘‘ekekatikadukabhājanaṁ ekamekaṁ cittavārabhājana’’nti",
  "tika-vin01t10:427_2": "vuttattā ekeko dhammakkhandhoti attho veditabbo. ‘‘Ekeko’’ti avuttepi hi ayamattho",
  "tika-vin01t10:427_3": "atthato viññāyamānova hotīti ‘‘eko dhammakkhandho’’ti vuttaṁ. Atthi vatthūtiādīsu",
  "tika-vin01t10:427_4": "vatthu nāma sudinnakaṇḍādi . Mātikāti ‘‘yo pana bhikkhu bhikkhūnaṁ sikkhāsājīvasamāpanno’’tiādinā",
  "tika-vin01t10:427_5": "(pārā. 44) tasmiṁ tasmiṁ ajjhācāre paññattasikkhāpadaṁ. Padabhājanīyanti tassa tassa",
  "tika-vin01t10:427_6": "sikkhāpadassa ‘‘yo panāti yo yādiso’’tiādinayappavattaṁ (pārā. 45) vibhajanaṁ. Antarāpattīti",
  "tika-vin01t10:427_7": "‘‘paṭilātaṁ ukkhipati, āpatti dukkaṭassā’’ti (pāci. 355) evamādinā sikkhāpadantaresu",
  "tika-vin01t10:427_8": "paññattā āpatti. Anāpattīti ‘‘anāpatti ajānantassa asādiyantassa ummattakassa khittacittassa",
  "tika-vin01t10:427_9": "vedanāṭṭassa ādikammikassā’’tiādinayappavatto kacchedoti ‘‘dasāhātikkante atikkantasaññī",
  "tika-vin01t10:427_10": "nissaggiyaṁ pācittiyaṁ, dasāhātikkante vematiko nissaggiyaṁ pācittiyaṁ, dasāhātikkante",
  "tika-vin01t10:427_11": "anatikkantasaññī nissaggiyaṁ pācittiya’’nti (pārā. 468) evamādinayappavatto tikapācittiyatikadukkaṭādibhedo tikaparicchedo.",
  "tika-vin01t10:428_0": "Idāni evametaṁ abhedato rasavasena ekavidhantiādinā ‘‘ayaṁ dhammo, ayaṁ vinayo…pe…",
  "tika-vin01t10:428_1": "imāni caturāsīti dhammakkhandhasahassānī’’ti buddhavacanaṁ dhammavinayādibhedena",
  "tika-vin01t10:428_2": "vavatthapetvā saṅgāyantena mahākassapapamukhena vasīgaṇena anekacchariyapātubhāvapaṭimaṇḍitāya",
  "tika-vin01t10:428_3": "saṅgītiyā imassa piṭakassa vinayabhāvo majjhimabuddhavacanādibhāvo ca vavatthāpitoti",
  "tika-vin01t10:428_4": "dasseti. Na kevalaṁ imamevimassa yathāvuttappabhedaṁ vavatthapetvā saṅgītaṁ, atha",
  "tika-vin01t10:428_5": "kho aññampīti dassento āha ‘‘na kevalañca imamevā’’tiādi. Tattha uddānasaṅgaho paṭhamapārājikādīsu",
  "tika-vin01t10:428_6": "āgatānaṁ vinītavatthuādīnaṁ saṅkhepato saṅgahadassanavasena dhammasaṅgāhakehi kathitā –",
  "tika-vin01t10:429": "‘‘Makkaṭī vajjiputtā ca, gihī naggo ca titthiyā;",
  "tika-vin01t10:430": "Dārikuppalavaṇṇā ca, byañjanehipare duve’’ti. (pārā. 66) –",
  "tika-vin01t10:431_0": "Ādikā gāthāyo. Sīlakkhandhavaggamūlapariyāyavaggādivasena saṅgaho vaggasaṅgaho. Uttarimanussadhammapeyyālanīlacakkapeyyālādivavatthāpanavasena",
  "tika-vin01t10:431_1": "peyyālasaṅgaho. Aṅguttaranikāyādīsu ekakanipātādisaṅgaho. Saṁyuttanikāye devatāsaṁyuttādivasena",
  "tika-vin01t10:431_2": "saṁyuttasaṅgaho. Majjhimanikāyādīsu mūlapaṇṇāsakādivasena paṇṇāsakasaṅgaho.",
  "tika-vin01t10:432_0": "Assa buddhavacanassa saṅgītipariyosāne sādhukāraṁ dadamānā viyāti sambandho. Saṅkampīti",
  "tika-vin01t10:432_1": "uddhaṁ uddhaṁ gacchantī suṭṭhu kampi. Sampakampīti uddhaṁ adho ca gacchantī sampakampi.",
  "tika-vin01t10:432_2": "Sampavedhīti catūsu disāsu gacchantī suṭṭhu pavedhi. Accharaṁ paharituṁ yuttāni acchariyāni,",
  "tika-vin01t10:432_3": "pupphavassacelukkhepādīni . Yā paṭhamamahāsaṅgīti dhammasaṅgāhakehi mahākassapādīhi",
  "tika-vin01t10:432_4": "pañcahi satehi yena katā saṅgītā, tena pañcasatāni etissā atthīti ‘‘pañcasatā’’ti",
  "tika-vin01t10:432_5": "ca, thereheva katattā therā mahākassapādayo etissā atthīti ‘‘therikā’’ti ca loke",
  "tika-vin01t10:432_6": "vuccati, ayaṁ paṭhamamahāsaṅgīti nāmāti sambandho.",
  "tika-vin01t10:433_0": "Evaṁ paṭhamamahāsaṅgītiṁ dassetvā yadatthaṁ sā idha nidassitā, taṁ nigamanavasena",
  "tika-vin01t10:433_1": "dassento ‘‘imissā’’tiādimāha. Āyasmatā upālittherena vuttanti ‘‘tena samayenā’’tiādi",
  "tika-vin01t10:433_2": "vakkhamānaṁ sabbaṁ nidānavacanaṁ vuttaṁ. Kimatthaṁ panettha dhammavinayasaṅgahe kathiyamāne",
  "tika-vin01t10:433_3": "nidānavacanaṁ vuttaṁ, nanu ca bhagavatā bhāsitavacanasseva saṅgaho kātabboti? Vuccate",
  "tika-vin01t10:433_4": "– desanāya ṭhitiasammosasaddhaeyyabhāvasampādanatthaṁ. Kāladesadesakaparisāpadesehi",
  "tika-vin01t10:433_5": "upanibandhitvā ṭhapitā hi desanā ciraṭṭhitikā hoti asammosadhammā saddheyyā ca, desakālakattuhetunimittehi",
  "tika-vin01t10:433_6": "upanibandho viya vohāravinicchayo. Teneva ca āyasmatā mahākassapena ‘‘paṭhamapārājikaṁ",
  "tika-vin01t10:433_7": "āvuso, upāli, kattha paññatta’’ntiādinā desādipucchāsu katāsu tāsaṁ visajjanaṁ karontena",
  "tika-vin01t10:433_8": "āyasmatā upālittherena ‘‘tena samayenā’’tiādinā paṭhamapārājikassa nidānaṁ bhāsitaṁ.",
  "tika-vin01t10:434_0": "Apica sāsanasampattipakāsanatthaṁ nidānavacanaṁ. Ñāṇakaruṇāpariggahitasabbakiriyassa",
  "tika-vin01t10:434_1": "hi bhagavato natthi niratthakā paṭipatti attahitatthā vā, tasmā paresaṁyevatthāya",
  "tika-vin01t10:434_2": "pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ",
  "tika-vin01t10:434_3": "vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena",
  "tika-vin01t10:434_4": "sāsanaṁ, na kabbaracanā. Tayidaṁ satthuracitaṁ kāladesadesakaparisāpadesehi saddhiṁ",
  "tika-vin01t10:434_5": "tattha tattha nidānavacanehi yathārahaṁ pakāsīyati.",
  "tika-vin01t10:435_0": "Apica satthuno pamāṇabhāvappakāsanena sāsanassa pamāṇabhāvadassanatthaṁ nidānavacanaṁ,",
  "tika-vin01t10:435_1": "tañcassa pamāṇabhāvadassanaṁ ‘‘buddho bhagavā’’ti iminā padadvayena vibhāvitanti",
  "tika-vin01t10:435_2": "veditabbaṁ. Buddhoti hi iminā tathāgatassa anaññasādhāraṇasuparisuddhañāṇādiguṇavisesayogaparidīpanena,",
  "tika-vin01t10:435_3": "bhagavāti ca iminā rāgadosamohādisabbakilesamaladuccaritādidosappahānadīpanena, tato",
  "tika-vin01t10:435_4": "eva ca sabbasattuttamabhāvadīpanena ayamattho sabbathā pakāsito hotīti idamettha",
  "tika-vin01t10:435_5": "nidānavacanappayojanassa mukhamattanidassanaṁ.",
  "tika-vin01t10:436_0": "Tatrāyaṁ ācariyaparamparāti tasmiṁ jambudīpe ayaṁ ācariyānaṁ paramparā paveṇī paṭipāṭi.",
  "tika-vin01t10:436_1": "Upāli dāsakotiādīsu upālitthero pākaṭoyeva, dāsakattherādayo pana evaṁ veditabbā",
  "tika-vin01t10:436_2": ". Vesāliyaṁ kira eko dāsako nāma brāhmaṇamāṇavo tiṇṇaṁ antevāsikasatānaṁ jeṭṭhantevāsiko",
  "tika-vin01t10:436_3": "hutvā ācariyassa santike sippaṁ uggaṇhanto dvādasavassikoyeva tiṇṇaṁ vedānaṁ pāragū",
  "tika-vin01t10:436_4": "ahosi. So ekadivasaṁ antevāsikaparivuto dhammavinayaṁ saṅgāyitvā vālikārāme nivasantaṁ",
  "tika-vin01t10:436_5": "āyasmantaṁ upālittheraṁ upasaṅkamitvā attano vedesu sabbāni gaṇṭhiṭṭhānāni theraṁ",
  "tika-vin01t10:436_6": "pucchi. Theropi sabbaṁ byākaritvā sayampi ekaṁ pañhaṁ pucchanto nāmaṁ sandhāya imaṁ",
  "tika-vin01t10:436_7": "pañhaṁ pucchi ‘‘ekadhammo kho, māṇava, sabbesu dhammesu anupatati, sabbepi, māṇava,",
  "tika-vin01t10:436_8": "dhammā ekadhammasmiṁ osaranti, katamo nu kho so, māṇavaka, dhammo’’ti. Sopi kho māṇavo",
  "tika-vin01t10:436_9": "pañhassa atthaṁ ajānanto ‘‘kimidaṁ bho pabbajitā’’ti āha. Buddhamantoyaṁ māṇavāti.",
  "tika-vin01t10:436_10": "Sakkā panāyaṁ bho mayhampi dātunti. Sakkā, māṇava, amhehi gahitapabbajjaṁ gaṇhantassa",
  "tika-vin01t10:436_11": "dātunti. ‘‘Sādhu kho bho pabbajitā’’ti māṇavo sampaṭicchitvā attano mātaraṁ pitaraṁ",
  "tika-vin01t10:436_12": "ācariyañca anujānāpetvā tīhi antevāsikasatehi saddhiṁ therassa santike pabbajitvā",
  "tika-vin01t10:436_13": "paripuṇṇavīsativasso upasampadaṁ labhitvā arahattaṁ pāpuṇi. Thero taṁ dhuraṁ katvā",
  "tika-vin01t10:436_14": "khīṇāsavasahassassa piṭakattayaṁ vācesi.",
  "tika-vin01t10:437_0": "Soṇako pana dāsakattherassa saddhivihāriko. So kira kāsīsu ekassa vāṇijakassa putto",
  "tika-vin01t10:437_1": "hutvā pañcadasavassuddesiko ekaṁ samayaṁ mātāpitūhi saddhiṁ vāṇijjāya giribbajaṁ",
  "tika-vin01t10:437_2": "gato. Tato pañcapaññāsadārakehi saddhiṁ veḷuvanaṁ gantvā tattha dāsakattheraṁ saparisaṁ",
  "tika-vin01t10:437_3": "disvā ativiya pasanno pabbajjaṁ yācitvā therena mātāpitaro anujānāpetvā ‘‘pabbajāhī’’ti",
  "tika-vin01t10:437_4": "vutto mātāpitusantikaṁ gantvā tamatthaṁ ārocetvā tesu anicchantesu chinnabhatto hutvā",
  "tika-vin01t10:437_5": "mātāpitaro anujānāpetvā pañcapaññāsāya dārakehi saddhiṁ therassa santike pabbajitvā",
  "tika-vin01t10:437_6": "laddhūpasampado arahattaṁ pāpuṇi. Taṁ thero sakalaṁ buddhavacanaṁ uggaṇhāpesi. Sopi",
  "tika-vin01t10:437_7": "gaṇapāmokkho hutvā bahūnaṁ dhammavinayaṁ vācesi.",
  "tika-vin01t10:438_0": "Siggavatthero pana soṇakattherassa saddhivihāriko ahosi. So kira pāṭaliputte siggavo",
  "tika-vin01t10:438_1": "nāma amaccaputto hutvā tiṇṇaṁ utūnaṁ anucchavikesu tīsu pāsādesu sampattiṁ anubhavamāno",
  "tika-vin01t10:438_2": "ekadivasaṁ attano sahāyena caṇḍavajjinā seṭṭhiputtena saddhiṁ saparivāro kukkuṭārāmaṁ",
  "tika-vin01t10:438_3": "gantvā tattha soṇakattheraṁ nirodhasamāpattiṁ samāpajjitvā nisinnaṁ disvā vanditvā",
  "tika-vin01t10:438_4": "attanā saddhiṁ anālapantaṁ ñatvā gantvā taṁ kāraṇaṁ bhikkhusaṅghaṁ pucchitvā bhikkhūhi",
  "tika-vin01t10:438_5": "‘‘samāpattiṁ samāpannā nālapantī’’ti vutto ‘‘kathaṁ, bhante, samāpattito vuṭṭhahantī’’ti",
  "tika-vin01t10:438_6": "puna pucchitvā tehi ca bhikkhūhi ‘‘satthuno ceva saṅghassa ca pakkosanāya yathāparicchinnakālato",
  "tika-vin01t10:438_7": "āyusaṅkhayā ca vuṭṭhahantī’’ti vatvā tassa saparivārassa upanissayaṁ disvā saṅghassa",
  "tika-vin01t10:438_8": "vacanena nirodhā vuṭṭhāpitaṁ soṇakattheraṁ disvā ‘‘kasmā, bhante, mayā saddhiṁ nālapitthā’’ti",
  "tika-vin01t10:438_9": "pucchitvā therena ‘‘bhuñjitabbakaṁ kumāra bhuñjimhā’’ti vutte ‘‘sakkā nu kho, bhante,",
  "tika-vin01t10:438_10": "amhehipi taṁ bhojetu’’nti pucchitvā ‘‘sakkā, kumāra, amhādise katvā bhojetu’’nti",
  "tika-vin01t10:438_11": "vutte tamatthaṁ mātāpitūnaṁ ārocetvā tehi anuññāto attano sahāyena caṇḍavajjinā tehi",
  "tika-vin01t10:438_12": "ca pañcahi purisasatehi saddhiṁ soṇakattherassa santike pabbajitvā upasampanno ahosi.",
  "tika-vin01t10:438_13": "Tattha siggavo ca caṇḍavajjī ca dve upajjhāyasseva santike dhammavinayaṁ pariyāpuṇitvā",
  "tika-vin01t10:438_14": "aparabhāge chaḷabhiññā ahesuṁ.",
  "tika-vin01t10:439_0": "Tissassa pana moggaliputtassa anupubbakathā parato āvi bhavissati. Vijitāvinoti vijitasabbakilesapaṭipakkhattā",
  "tika-vin01t10:439_1": "vijitavanto. Paramparāyāti paṭipāṭiyā, anukkamenāti vuttaṁ hoti. Jambusirivhayeti",
  "tika-vin01t10:439_2": "jambusadisanāme, jambunāmaketi vuttaṁ hoti. Mahantena hi jamburukkhena abhilakkhitattā",
  "tika-vin01t10:439_3": "dīpopi ‘‘jambū’’ti vuccati. Acchijjamānaṁ avinassamānaṁ katvā.",
  "tika-vin01t10:440_0": "Vinayavaṁsantiādīhi tīhi vinayapāḷiyeva kathitā pariyāyavacanattā. Pakataññutanti",
  "tika-vin01t10:440_1": "veyyattiyaṁ, paṭubhāvanti vuttaṁ hoti. Dhuraggāho ahosīti padhānaggāhī ahosi, sabbesaṁ",
  "tika-vin01t10:440_2": "pāmokkho hutvā gaṇhīti vuttaṁ hoti. Bhikkhūnaṁ samudāyo samūho bhikkhusamudāyo, samaṇagaṇoti attho.",
  "tika-vin01t10:441": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t10:442": "Paṭhamamahāsaṅgītikathāvaṇṇanā samattā.",
  "tika-vin01t10:443": "Dutiyasaṅgītikathāvaṇṇanā",
  "tika-vin01t10:444_0": "‘‘Yadā nibbāyiṁsū’’ti sambandho. Jotayitvā ca sabbadhīti tameva saddhammaṁ sabbattha",
  "tika-vin01t10:444_1": "pakāsayitvā. ‘‘Jutimanto’’ti vattabbe gāthābandhavasena ‘‘jutīmanto’’ti vuttaṁ, paññājotisampannāti",
  "tika-vin01t10:444_2": "attho, tejavantoti vā, mahānubhāvāti vuttaṁ hoti. Nibbāyiṁsūti anupādisesāya nibbānadhātuyā",
  "tika-vin01t10:444_3": "parinibbāyiṁsu. Pahīnasabbakilesattā natthi etesaṁ katthaci ālayo taṇhāti anālayā,",
  "tika-vin01t10:444_4": "vītarāgāti vuttaṁ hoti.",
  "tika-vin01t10:445_0": "Vassasataparinibbute bhagavatīti vassasataṁ parinibbutassa assāti vassasataparinibbuto,",
  "tika-vin01t10:445_1": "bhagavā, tasmiṁ parinibbānato vassasate atikkanteti vuttaṁ hoti. Vesālikāti vesālīnivāsino.",
  "tika-vin01t10:445_2": "Vajjiputtakāti vajjiraṭṭhe vesāliyaṁ kulānaṁ puttā. Kappati siṅgīloṇakappoti siṅgena",
  "tika-vin01t10:445_3": "loṇaṁ pariharitvā pariharitvā aloṇakapiṇḍapātena saddhiṁ bhuñjituṁ kappati, na sannidhiṁ",
  "tika-vin01t10:445_4": "karotīti adhippāyo. Kappati dvaṅgulakappoti dvaṅgulaṁ atikkantāya chāyāya vikāle",
  "tika-vin01t10:445_5": "bhojanaṁ bhuñjituṁ kappatīti attho. Kappati gāmantarakappoti ‘‘gāmantaraṁ gamissāmī’’ti",
  "tika-vin01t10:445_6": "pavāritena anatirittabhojanaṁ bhuñjituṁ kappatīti attho. Kappati āvāsakappoti ekasīmāyaṁ",
  "tika-vin01t10:445_7": "nānāsenāsanesu visuṁ visuṁ uposathādīni saṅghakammāni kātuṁ vaṭṭatīti attho. Kappati",
  "tika-vin01t10:445_8": "anumatikappoti ‘‘anāgatānaṁ āgatakāle anumatiṁ gahessāmī’’ti tesu anāgatesuyeva vaggena",
  "tika-vin01t10:445_9": "saṅghena kammaṁ katvā pacchā anumatiṁ gahetuṁ kappati, vaggakammaṁ na hotīti adhippāyo.",
  "tika-vin01t10:445_10": "Kappati āciṇṇakappoti ācariyupajjhāyehi āciṇṇo kappatīti attho. So pana ekacco kappati",
  "tika-vin01t10:445_11": "dhammiko, ekacco na kappati adhammikoti veditabbo. Kappati amathitakappoti yaṁ khīraṁ",
  "tika-vin01t10:445_12": "khīrabhāvaṁ vijahitaṁ dadhibhāvaṁ asampattaṁ, taṁ bhuttāvinā pavāritena anatirittaṁ",
  "tika-vin01t10:445_13": "bhuñjituṁ kappatīti attho. Kappati jalogiṁ pātunti ettha jalogīti taruṇasurā. Yaṁ",
  "tika-vin01t10:445_14": "majjasambhāraṁ ekato kataṁ majjabhāvamasampattaṁ, taṁ pātuṁ vaṭṭatīti adhippāyo.",
  "tika-vin01t10:445_15": "Jātarūparajatanti sarasato vikāraṁ anāpajjitvā sabbadā jātaṁ rūpameva hotīti jātaṁ",
  "tika-vin01t10:445_16": "rūpametassāti jātarūpaṁ, suvaṇṇaṁ. Dhavalasabhāvatāya rājatīti rajataṁ, rūpiyaṁ.",
  "tika-vin01t10:445_17": "Susunāgaputtoti susunāgassa putto.",
  "tika-vin01t10:446_0": "Kākaṇḍakaputtoti kākaṇḍakabrāhmaṇassa putto. Vajjīsūti janapadavacanattā bahuvacanaṁ",
  "tika-vin01t10:446_1": "kataṁ. Ekopi hi janapado ruḷhīsaddattā bahuvacanena vuccati. Yena vesālī, tadavasarīti",
  "tika-vin01t10:446_2": "yena disābhāgena vesālī avasaritabbā, yasmiṁ vā padese vesālī, tadavasari, taṁ pattoti",
  "tika-vin01t10:446_3": "attho. Mahāvane kūṭāgārasālāyanti ettha mahāvanaṁ nāma sayaṁjātamaropimaṁ saparicchedaṁ",
  "tika-vin01t10:446_4": "mahantaṁ vanaṁ. Kapilavatthusāmantā pana mahāvanaṁ himavantena saha ekābaddhaṁ aparicchedaṁ",
  "tika-vin01t10:446_5": "hutvā mahāsamuddaṁ āhacca ṭhitaṁ, idaṁ tādisaṁ na hotīti saparicchedaṁ mahantaṁ vananti",
  "tika-vin01t10:446_6": "mahāvanaṁ. Kūṭāgārasālā pana mahāvanaṁ nissāya kate ārāme kūṭāgāraṁ anto katvā haṁsavaṭṭakacchannena",
  "tika-vin01t10:446_7": "haṁsamaṇḍalākārena katā.",
  "tika-vin01t10:447_0": "Tadahuposatheti ettha tadahūti tasmiṁ ahani, tasmiṁ divaseti attho. Upavasanti etthāti",
  "tika-vin01t10:447_1": "uposatho, upavasitabbadivaso. Upavasantīti ca sīlena vā sabbaso āhārassa ca abhuñjanasaṅkhātena",
  "tika-vin01t10:447_2": "anasanena vā khīrapānamadhupānādimattena vā upetā hutvā vasantīti attho. So panesa",
  "tika-vin01t10:447_3": "divaso aṭṭhamīcātuddasīpannarasībhedena tividho. Katthaci pana pātimokkhepi sīlepi",
  "tika-vin01t10:447_4": "upavāsepi paññattiyampi uposathasaddo āgato. Tathā hesa ‘‘āyāmāvuso kappina, uposathaṁ",
  "tika-vin01t10:447_5": "gamissāmā’’tiādīsu pātimokkhuddese āgato. ‘‘Evaṁ aṭṭhaṅgasamannāgato kho visākhe",
  "tika-vin01t10:447_6": "uposatho upavuttho’’tiādīsu (a. ni. 8.43) sīle. ‘‘Suddhassa ve sadā pheggu, suddhassuposatho",
  "tika-vin01t10:447_7": "sadā’’tiādīsu (ma. ni. 1.79) upavāse. ‘‘Uposatho nāma nāgarājā’’tiādīsu (dī. ni.",
  "tika-vin01t10:447_8": "2.246; ma. ni. 3.258) paññattiyañca āgato. Tattha upecca vasitabbato uposatho pātimokkhuddeso.",
  "tika-vin01t10:447_9": "Upetena samannāgatena hutvā vasitabbato santāne vāsetabbato uposatho sīlaṁ. Asanādisaṁyamādiṁ",
  "tika-vin01t10:447_10": "vā upecca vasantīti uposatho upavāso. Tathārūpe hatthiassavisese uposathoti samaññāmattato",
  "tika-vin01t10:447_11": "uposatho paññatti. Idha pana ‘‘na, bhikkhave, tadahuposathe sabhikkhukā āvāsā’’tiādīsu",
  "tika-vin01t10:447_12": "(mahāva. 181) viya uposathadivaso adhippeto, tasmā tadahuposatheti tasmiṁ uposathadivaseti",
  "tika-vin01t10:447_13": "attho. Kaṁsapātinti suvaṇṇapātiṁ. Kahāpaṇampītiādīsu kahāpaṇassa samabhāgo aḍḍho.",
  "tika-vin01t10:447_14": "Pādo catutthabhāgo. Māsakoyeva māsakarūpaṁ. Sabbaṁ tāva vattabbanti iminā sattasatikakkhandhake",
  "tika-vin01t10:447_15": "(cūḷava. 446 ādayo) āgatā sabbāpi pāḷi idha ānetvā vattabbāti dasseti. Sā kuto vattabbāti",
  "tika-vin01t10:447_16": "āha ‘‘yāva imāya pana vinayasaṅgītiyā’’tiādi. Saṅgāyitasadisameva saṅgāyiṁsūti sambandho.",
  "tika-vin01t10:448_0": "Pubbe kataṁ upādāyāti pubbe kataṁ paṭhamasaṅgītimupādāya. Sā panāyaṁ saṅgītīti sambandho.",
  "tika-vin01t10:448_1": "Tesūti tesu saṅgītikārakesu theresu. Vissutāti gaṇapāmokkhatāya vissutā sabbattha",
  "tika-vin01t10:448_2": "pākaṭā. Tasmiñhi sannipāte aṭṭheva gaṇapāmokkhā mahātherā ahesuṁ, tesu ca vāsabhagāmī",
  "tika-vin01t10:448_3": "sumanoti dve therā anuruddhattherassa saddhivihārikā, avasesā cha ānandattherassa.",
  "tika-vin01t10:448_4": "Ete pana sabbepi aṭṭha mahātherā bhagavantaṁ diṭṭhapubbā. Idāni te there sarūpato",
  "tika-vin01t10:448_5": "dassento āha ‘‘sabbakāmī cā’’tiādi. Sāṇasambhūtoti sāṇadesavāsī sambhūtatthero .",
  "tika-vin01t10:448_6": "Dutiyo saṅgahoti sambandho. Pannabhārāti patitakkhandhabhārā. ‘‘Bhārā have pañcakkhandhā’’ti",
  "tika-vin01t10:448_7": "(saṁ. ni. 3.22) hi vuttaṁ. Katakiccāti catūsu saccesu catūhi maggehi kattabbassa",
  "tika-vin01t10:448_8": "pariññāpahānasaachakiriyābhāvanāsaṅkhātassa soḷasavidhassapi kiccassa pariniṭṭhitattā katakiccā.",
  "tika-vin01t10:449_0": "Abbudanti upaddavaṁ vadanti corakammampi bhagavato vacanaṁ thenetvā attano vacanassa",
  "tika-vin01t10:449_1": "dīpanato . Gaṇṭhipade pana ‘‘abbudaṁ gaṇḍo’’ti vuttaṁ. Imanti vakkhamānanidassanaṁ.",
  "tika-vin01t10:449_2": "Sandissamānā mukhā sammukhā. Uparibrahmalokūpapattiyā bhāvitamagganti uparibrahmaloke",
  "tika-vin01t10:449_3": "upapattiyā uppāditajjhānaṁ. Jhānañhi tatrūpapattiyā upāyabhāvato idha ‘‘maggo’’ti",
  "tika-vin01t10:449_4": "vuttaṁ. Upāyo hi ‘‘maggo’’ti vuccati. Vacanattho panettha – taṁ taṁ upapattiṁ maggati",
  "tika-vin01t10:449_5": "gavesati janeti nipphādetīti maggoti evaṁ veditabbo. Atthato cāyaṁ maggo nāma cetanāpi",
  "tika-vin01t10:449_6": "hoti cetanāsampayuttadhammāpi tadubhayampi. ‘‘Nirayañcāhaṁ, sāriputta, jānāmi nirayagāmiñca",
  "tika-vin01t10:449_7": "magga’’nti (ma. ni. 1.153) hi ettha cetanā maggo nāma.",
  "tika-vin01t10:450": "‘‘Saddhā hiriyaṁ kusalañca dānaṁ,",
  "tika-vin01t10:451": "Dhammā ete sappurisānuyātā;",
  "tika-vin01t10:452": "Etañhi maggaṁ diviyaṁ vadanti,",
  "tika-vin01t10:453": "Etena hi gacchati devaloka’’nti. (a. ni. 8.32; kathā. 479) –",
  "tika-vin01t10:454_0": "Ettha cetanāsampayuttadhammā maggo nāma. ‘‘Ayaṁ bhikkhave maggo ayaṁ paṭipadā’’ti",
  "tika-vin01t10:454_1": "saṅkhārūpapattisuttādīsu (ma. ni. 3.161) cetanāpi cetanāsampayuttadhammāpi maggo",
  "tika-vin01t10:454_2": "nāma. Imasmiṁ ṭhāne jhānassa adhippetattā cetanāsampayuttadhammā gahetabbā.",
  "tika-vin01t10:455_0": "Moggalibrāhmaṇassāti lokasammatassa aputtakassa moggalināmabrāhmaṇassa. Nanu ca kathametaṁ",
  "tika-vin01t10:455_1": "nāma vuttaṁ ‘‘moggalibrāhmaṇassa gehe paṭisandhiṁ gahessatī’’ti. Kiṁ uparūpapattiyā",
  "tika-vin01t10:455_2": "paṭiladdhasamāpattīnampi kāmāvacare uppatti hotīti? Hoti. Sā ca katādhikārānaṁ mahāpuññānaṁ",
  "tika-vin01t10:455_3": "cetopaṇidhivasena hoti, na sabbesanti daṭṭhabbaṁ. Atha mahaggatassa garukakammassa",
  "tika-vin01t10:455_4": "vipākaṁ paṭibāhitvā parittakammaṁ kathamattano vipākassa okāsaṁ karotīti? Ettha ca",
  "tika-vin01t10:455_5": "tāva tīsupi gaṇṭhipadesu idaṁ vuttaṁ ‘‘nikantibaleneva jhānā parihāyati, tato parihīnajjhānā",
  "tika-vin01t10:455_6": "nibbattantī’’ti. Keci pana ‘‘anīvaraṇāvatthāya nikantiyā jhānassa parihāni vīmaṁsitvā",
  "tika-vin01t10:455_7": "gahetabbā’’ti vatvā evamettha kāraṇaṁ vadanti ‘‘satipi mahaggatakammuno vipākapaṭibāhanasamatthassa",
  "tika-vin01t10:455_8": "parittakammassapi abhāve ‘ijjhati, bhikkhave, sīlavato cetopaṇidhi visuddhattā’ti",
  "tika-vin01t10:455_9": "(dī. ni. 3.337; a. ni. 8.35; saṁ. ni. 4.352) vacanato kāmabhave cetopaṇidhi mahaggatakammassa",
  "tika-vin01t10:455_10": "vipākaṁ paṭibāhitvā parittakammuno vipākassa okāsaṁ karotī’’ti.",
  "tika-vin01t10:456_0": "Sādhusappurisāti ettha sādhūti āyācanatthe nipāto, taṁ yācāmāti attho. Haṭṭhapahaṭṭhoti",
  "tika-vin01t10:456_1": "cittapīṇanavasena punappunaṁ santuṭṭho. Udaggudaggoti sarīravikāruppādanapītivasena",
  "tika-vin01t10:456_2": "udaggudaggo. Pītimā hi puggalo kāyacittānaṁ uggatattā abbhuggatattā ‘‘udaggo’’ti",
  "tika-vin01t10:456_3": "vuccati. Sādhūti paṭissuṇitvāti ‘‘sādhū’’ti paṭivacanaṁ datvā. Tīretvāti niṭṭhapetvā.",
  "tika-vin01t10:456_4": "Puna paccāgamiṁsūti puna āgamiṁsu. Tena kho pana samayenāti yasmiṁ samaye dutiyasaṅgītiṁ",
  "tika-vin01t10:456_5": "akaṁsu, tasmiṁ samayeti attho. Navakāti vuttamevatthaṁ vibhāvetuṁ ‘‘daharabhikkhū’’ti",
  "tika-vin01t10:456_6": "vuttaṁ. Taṁ adhikaraṇaṁ na sampāpuṇiṁsūti taṁ vajjiputtakehi uppāditaṁ adhikaraṇaṁ",
  "tika-vin01t10:456_7": "vinicchinituṁ na sampāpuṇiṁsu nāgamiṁsu. No ahuvatthāti sambandho. Idaṁ daṇḍakammanti",
  "tika-vin01t10:456_8": "idāni vattabbaṁ sandhāya vuttaṁ. Yāvatāyukaṁ ṭhatvā parinibbutāti sambandho, yāva",
  "tika-vin01t10:456_9": "attano attano āyuparimāṇaṁ, tāva ṭhatvā parinibbutāti attho.",
  "tika-vin01t10:457_0": "Kiṁ pana katvā te therā parinibbutāti āha ‘‘dutiyaṁ saṅgahaṁ katvā’’tiādi. Anāgatepi",
  "tika-vin01t10:457_1": "saddhammavuḍḍhiyā hetuṁ katvā parinibbutāti sambandho. Idāni ‘‘tepi nāma evaṁ mahānubhāvā",
  "tika-vin01t10:457_2": "therā aniccatāya vasaṁ gatā, kimaṅgaṁ pana aññe’’ti saṁvejetvā ovadanto āha ‘‘khīṇāsavā’’tiādi.",
  "tika-vin01t10:457_3": "Aniccatāvasanti aniccatāvasattaṁ, aniccatāyattabhāvaṁ aniccatādhīnabhāvanti vuttaṁ",
  "tika-vin01t10:457_4": "hoti. Jammiṁ lāmakaṁ durabhisambhavaṁ anabhibhavanīyaṁ atikkamituṁ asakkuṇeyyaṁ aniccataṁ",
  "tika-vin01t10:457_5": "evaṁ ñatvāti sambandho. Keci pana ‘‘durabhisambhava’’nti ettha ‘‘pāpuṇituṁ asakkuṇeyya’’nti",
  "tika-vin01t10:457_6": "imamatthaṁ gahetvā ‘‘yaṁ durabhisambhavaṁ niccaṁ amataṁ padaṁ, taṁ pattuṁ vāyame",
  "tika-vin01t10:457_7": "dhīro’’ti sambandhaṁ vadanti. Sabbākārenāti sabbappakārena vattabbaṁ kiñcipi asesetvā",
  "tika-vin01t10:457_8": "dutiyasaṅgīti saṁvaṇṇitāti adhippāyo.",
  "tika-vin01t10:458": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t10:459": "Dutiyasaṅgītikathāvaṇṇanā samattā.",
  "tika-vin01t10:460": "Tatiyasaṅgītikathāvaṇṇanā",
  "tika-vin01t10:461_0": "Imissā pana saṅgītiyā dhammasaṅgāhakattherehi nikkaḍḍhitā te dasasahassā vajjiputtakā",
  "tika-vin01t10:461_1": "bhikkhū pakkhaṁ pariyesamānā attano attano anurūpaṁ dubbalapakkhaṁ labhitvā visuṁ",
  "tika-vin01t10:461_2": "mahāsaṅghikaṁ ācariyakulaṁ nāma akaṁsu, tato bhijjitvā aparāni dve ācariyakulāni",
  "tika-vin01t10:461_3": "jātāni gokulikā ca ekabyohārikā ca. Gokulikanikāyato bhijjitvā aparāni dve ācariyakulāni",
  "tika-vin01t10:461_4": "jātāni paṇṇattivādā ca bāhuliyā ca. Bahussutikātipi tesaṁyeva nāmaṁ, tesaṁyeva antarā",
  "tika-vin01t10:461_5": "cetiyavādā nāma apare ācariyavādā uppannā. Evaṁ mahāsaṅghikācariyakulato dutiye vassasate",
  "tika-vin01t10:461_6": "pañcācariyakulāni uppannāni, tāni mahāsaṅghikehi saddhiṁ cha honti.",
  "tika-vin01t10:462_0": "Tasmiṁyeva dutiye vassasate theravādato bhijjitvā dve ācariyavādā uppannā mahisāsakā",
  "tika-vin01t10:462_1": "ca vajjiputtakā ca. Tattha vajjiputtakavādato bhijjitvā apare cattāro ācariyavādā",
  "tika-vin01t10:462_2": "uppannā dhammuttarikā bhaddayānikā channāgārikā samitikāti. Puna tasmiṁyeva dutiye",
  "tika-vin01t10:462_3": "vassasate mahisāsakavādato bhijjitvā sabbatthivādā dhammaguttikāti dve ācariyavādā",
  "tika-vin01t10:462_4": "uppannā. Puna sabbatthivādakulato bhijjitvā kassapikā nāma jātā, kassapikesupi bhinnesu",
  "tika-vin01t10:462_5": "apare saṅkantikā nāma jātā, saṅkantikesu bhinnesu suttavādā nāma jātāti theravādato",
  "tika-vin01t10:462_6": "bhijjitvā ime ekādasa ācariyavādā uppannā, te theravādena saddhiṁ dvādasa honti.",
  "tika-vin01t10:462_7": "Iti ime ca dvādasa mahāsaṅghikānañca cha ācariyavādāti sabbe aṭṭhārasa ācariyavādā",
  "tika-vin01t10:462_8": "dutiye vassasate uppannā. Aṭṭhārasa nikāyātipi aṭṭhārasācariyakulānītipi etesaṁyeva",
  "tika-vin01t10:462_9": "nāmaṁ. Etesu pana sattarasa vādā bhinnakā, theravādoveko asambhinnakoti veditabbo.",
  "tika-vin01t10:462_10": "Vuttampi cetaṁ dīpavaṁse –",
  "tika-vin01t10:463": "‘‘Nikkaḍḍhitā pāpabhikkhū, therehi vajjiputtakā;",
  "tika-vin01t10:464": "Aññaṁ pakkhaṁ labhitvāna, adhammavādī bahū janā.",
  "tika-vin01t10:465": "‘‘Dasasahassā samāgantvā, akaṁsu dhammasaṅgahaṁ;",
  "tika-vin01t10:466": "Tasmāyaṁ dhammasaṅgīti, mahāsaṅgīti vuccati.",
  "tika-vin01t10:467": "‘‘Mahāsaṅgītikā bhikkhū, vilomaṁ akaṁsu sāsane;",
  "tika-vin01t10:468": "Bhinditvā mūlasaṅgahaṁ, aññaṁ akaṁsu saṅgahaṁ.",
  "tika-vin01t10:469": "‘‘Aññatra saṅgahitaṁ suttaṁ, aññatra akariṁsu te;",
  "tika-vin01t10:470": "Atthaṁ dhammañca bhindiṁsu, vinaye nikāyesu ca pañcasu.",
  "tika-vin01t10:471": "‘‘Pariyāyadesitañcāpi , atho nippariyāyadesitaṁ;",
  "tika-vin01t10:472": "Nītatthañceva neyyatthaṁ, ajānitvāna bhikkhavo.",
  "tika-vin01t10:473": "‘‘Aññaṁ sandhāya bhaṇitaṁ, aññaṁ atthaṁ ṭhapayiṁsu te;",
  "tika-vin01t10:474": "Byañjanacchāyāya te bhikkhū, bahuṁ atthaṁ vināsayuṁ.",
  "tika-vin01t10:475": "‘‘Chaḍḍetvāna ekadesaṁ, suttaṁ vinayagambhiraṁ;",
  "tika-vin01t10:476": "Patirūpaṁ suttaṁ vinayaṁ, tañca aññaṁ kariṁsu te.",
  "tika-vin01t10:477": "‘‘Parivāraṁ atthuddhāraṁ, abhidhammaṁ chappakaraṇaṁ;",
  "tika-vin01t10:478": "Paṭisambhidañca niddesaṁ, ekadesañca jātakaṁ;",
  "tika-vin01t10:479": "Ettakaṁ vissajjetvāna, aññāni akariṁsu te.",
  "tika-vin01t10:480": "‘‘Nāmaṁ liṅgaṁ parikkhāraṁ, ākappakaraṇāni ca;",
  "tika-vin01t10:481": "Pakatibhāvaṁ vijahitvā, tañca aññaṁ akaṁsu te.",
  "tika-vin01t10:482": "‘‘Pubbaṅgamā bhinnavādā, mahāsaṅgītikārakā;",
  "tika-vin01t10:483": "Tesañca anukārena, bhinnavādā bahū ahu.",
  "tika-vin01t10:484": "‘‘Tato aparakālamhi, tasmiṁ bhedo ajāyatha;",
  "tika-vin01t10:485": "Gokulikā ekabyohāri, dvidhā bhijjittha bhikkhavo.",
  "tika-vin01t10:486": "‘‘Gokulikānaṁ dve bhedā, aparakālamhi jāyatha;",
  "tika-vin01t10:487": "Bahussutikā ca paññatti, dvidhā bhijjittha bhikkhavo.",
  "tika-vin01t10:488": "‘‘Cetiyā ca punavādī, mahāsaṅgītibhedakā;",
  "tika-vin01t10:489": "Pañca vādā ime sabbe, mahāsaṅgītimūlakā.",
  "tika-vin01t10:490": "‘‘Atthaṁ dhammañca bhindiṁsu, ekadesañca saṅgahaṁ;",
  "tika-vin01t10:491": "Ganthañca ekadesañhi, chaḍḍetvā aññaṁ akaṁsu te.",
  "tika-vin01t10:492": "‘‘Nāmaṁ liṅgaṁ parikkhāraṁ, ākappakaraṇāni ca;",
  "tika-vin01t10:493": "Pakatibhāvaṁ vijahitvā, tañca aññaṁ akaṁsu te.",
  "tika-vin01t10:494": "‘‘Visuddhattheravādamhi, puna bhedo ajāyatha;",
  "tika-vin01t10:495": "Mahisāsakā vajjiputtakā, dvidhā bhijjittha bhikkhavo.",
  "tika-vin01t10:496": "‘‘Vajjiputtakavādamhi, catudhā bhedo ajāyatha;",
  "tika-vin01t10:497": "Dhammatturikā bhaddayānikā, channāgārikā ca samiti.",
  "tika-vin01t10:498": "‘‘Mahisāsakānaṁ dve bhedā, aparakālamhi ajāyatha;",
  "tika-vin01t10:499": "Sabbatthivādā dhammaguttā, dvidhā bhijjittha bhikkhavo.",
  "tika-vin01t10:500": "‘‘Sabbatthivādānaṁ kassapikā, saṅkanti kassapikena ca;",
  "tika-vin01t10:501": "Saṅkantikānaṁ suttavādī, anupubbena bhijjatha.",
  "tika-vin01t10:502": "‘‘Ime ekādasa vādā, pabhinnā theravādato;",
  "tika-vin01t10:503": "Atthaṁ dhammañca bhindiṁsu, ekadesañca saṅgahaṁ;",
  "tika-vin01t10:504": "Ganthañca ekadesañhi, chaḍḍetvā aññaṁ akaṁsu te.",
  "tika-vin01t10:505": "‘‘Nāmaṁ liṅgaṁ parikkhāraṁ, ākappakaraṇāni ca;",
  "tika-vin01t10:506": "Pakatibhāvaṁ vijahitvā, tañca aññaṁ akaṁsu te.",
  "tika-vin01t10:507": "‘‘Sattarasa bhinnavādā, ekavādo abhinnako;",
  "tika-vin01t10:508": "Sabbevaṭṭhārasa honti, bhinnavādena te saha;",
  "tika-vin01t10:509": "Nigrodhova mahārukkho, theravādānamuttamo.",
  "tika-vin01t10:510": "‘‘Anūnaṁ anadhikañca, kevalaṁ jinasāsanaṁ;",
  "tika-vin01t10:511": "Kaṇṭakā viya rukkhamhi, nibbattā vādasesakā.",
  "tika-vin01t10:512": "‘‘Paṭhame vassasate natthi, dutiye vassasatantare;",
  "tika-vin01t10:513": "Bhinnā sattarasa vādā, uppannā jinasāsane’’ti.",
  "tika-vin01t10:514_0": "Aparāparaṁ pana hemavatā rājagirikā siddhatthikā pubbaseliyā aparaseliyā vājiriyāti",
  "tika-vin01t10:514_1": "aññepi cha ācariyavādā uppannā. Purimakānaṁ pana aṭṭhārasannaṁ ācariyavādānaṁ vasena",
  "tika-vin01t10:514_2": "pavattamāne sāsane asoko dhammarājā paṭiladdhasaddho divase divase buddhapūjāya satasahassaṁ,",
  "tika-vin01t10:514_3": "dhammapūjāya satasahassaṁ, saṅghapūjāya satasahassaṁ, attano ācariyassa nigrodhattherassa",
  "tika-vin01t10:514_4": "satasahassaṁ, catūsu dvāresu bhesajjatthāya satasahassanti pañca satasahassāni pariccajanto",
  "tika-vin01t10:514_5": "sāsane uḷāraṁ lābhasakkāraṁ pavattesi. Tadā hatalābhasakkārehi titthiyehi uppāditaṁ",
  "tika-vin01t10:514_6": "anekappakāraṁ sāsanamalaṁ visodhetvā moggaliputtatissatthero tipiṭakapariyattidharānaṁ",
  "tika-vin01t10:514_7": "pabhinnapaṭisambhidānaṁ bhikkhūnaṁ sahassamekaṁ gahetvā yathā mahākassapatthero ca",
  "tika-vin01t10:514_8": "yasatthero ca dhammañca vinayañca saṅgāyiṁsu, evameva saṅgāyanto tatiyasaṅgītiṁ akāsi.",
  "tika-vin01t10:514_9": "Idāni taṁ tatiyasaṅgītiṁ mūlato pabhuti vitthāretvā dassento āha ‘‘tissopi kho mahābrahmā",
  "tika-vin01t10:514_10": "brahmalokato cavitvā moggalibrāhmaṇassa gehe paṭisandhiṁ aggahesī’’tiādi.",
  "tika-vin01t10:515_0": "Tattha gehe paṭisandhiṁ aggahesīti moggalibrāhmaṇassa gehe brāhmaṇiyā kucchimhi paṭisandhiṁ",
  "tika-vin01t10:515_1": "aggahesīti attho. Gehassa pana tannissayattā nissite nissayavohāravasena ‘‘gehe paṭisandhiṁ",
  "tika-vin01t10:515_2": "aggahesī’’ti vuttaṁ yathā ‘‘mañcā ukkuṭṭhiṁ karonti, sabbo gāmo āgato’’ti. Sattavassānīti",
  "tika-vin01t10:515_3": "accantasaṁyoge upayogavacanaṁ. Aticchathāti atikkamitvā icchatha, idha bhikkhā na",
  "tika-vin01t10:515_4": "labbhati, ito aññattha gantvā bhikkhaṁ pariyesathāti adhippāyo. ‘‘Bho pabbajitā’’tiādi",
  "tika-vin01t10:515_5": "brāhmaṇo attano gehe bhikkhālābhaṁ anicchanto āha. Paṭiyāditabhattatoti sampādetvā",
  "tika-vin01t10:515_6": "ṭhapitabhattato. Tadupiyanti tadanurūpaṁ. Upasamaṁ disvāti therassa kāyacittavūpasamaṁ",
  "tika-vin01t10:515_7": "punappunaṁ disvā, ñatvāti attho. Iriyāpathavūpasamasandassanena hi tannibandhino",
  "tika-vin01t10:515_8": "cittassa yoniso pavattiupasamopi viññāyati. Bhiyyoso mattāya pasīditvāti punappunaṁ",
  "tika-vin01t10:515_9": "visesato adhikataraṁ pasīditvā. Bhattavissaggakaraṇatthāyāti bhattakiccakaraṇatthāya.",
  "tika-vin01t10:515_10": "Adhivāsetvāti sampaṭicchitvā.",
  "tika-vin01t10:516_0": "Soḷasavassuddesikoti soḷasavassoti uddisitabbo voharitabboti soḷasavassuddeso, soyeva",
  "tika-vin01t10:516_1": "soḷasavassuddesiko. Soḷasavassoti vā uddisitabbataṁ arahatīti soḷasavassuddesiko,",
  "tika-vin01t10:516_2": "soḷasavassāni vā uddisitabbāni assāti soḷasavassuddesiko, soḷasavassoti uddeso vā",
  "tika-vin01t10:516_3": "assa atthīti soḷasavassuddesiko, atthato pana soḷasavassikoti vuttaṁ hoti. Tiṇṇaṁ",
  "tika-vin01t10:516_4": "vedānaṁ pāragūti iruvedayajuvedasāmavedasaṅkhātānaṁ tiṇṇaṁ vedānaṁ paguṇakaraṇavasena",
  "tika-vin01t10:516_5": "pāraṁ gatoti pāragū. Pāragūti cettha niccasāpekkhatāya samāsādikaṁ veditabbaṁ. Laggetvāti",
  "tika-vin01t10:516_6": "olambetvā. Na ca kācīti ettha ca-saddo avadhāraṇe, kāci kathā neva uppajjatīti attho.",
  "tika-vin01t10:516_7": "Pallaṅkanti nisīditabbāsanaṁ. Uppajjissatīti etthāpi ‘‘kathā’’ti idaṁ ānetvā sambandhitabbaṁ.",
  "tika-vin01t10:516_8": "Kupito anattamanoti kopena kupito, anattamano domanassena. Domanassasamaṅgī hi puggalo",
  "tika-vin01t10:516_9": "pītisukhehi na attamano na attacittoti anattamanoti vuccati. Na sakamanoti vā anattamano",
  "tika-vin01t10:516_10": "attano vase aṭṭhitacittattā.",
  "tika-vin01t10:517_0": "Caṇḍikkabhāveti caṇḍiko vuccati caṇḍo thaddhapuggalo, tassa bhāvo caṇḍikkaṁ, thaddhabhāvoti",
  "tika-vin01t10:517_1": "attho. Idha pana ‘‘caṇḍikkabhāve’’ti vuttattā caṇḍikoyeva caṇḍikkanti gahetabbaṁ,",
  "tika-vin01t10:517_2": "tena ‘‘caṇḍikkabhāve’’ti ettha thaddhabhāveti attho veditabbo. Kiñci mantanti kiñci",
  "tika-vin01t10:517_3": "vedaṁ. Aññe ke jānissantīti na keci jānissantīti adhippāyo. Pucchitvā sakkā jānitunti",
  "tika-vin01t10:517_4": "attano padesañāṇe ṭhitattā thero evamāha. Sabbaññubuddhā eva hi ‘‘puccha, māṇava,",
  "tika-vin01t10:517_5": "yadākaṅkhasī’’tiādinā paccekabuddhādīhi asādhāraṇaṁ sabbaññupavāraṇaṁ pavārenti.",
  "tika-vin01t10:517_6": "Sāvakā pana padesañāṇe ṭhitattā ‘‘sutvā vedissāmā’’ti vā ‘‘pucchitvā sakkā jānitu’’nti vā vadanti.",
  "tika-vin01t10:518_0": "Tīsu vedesūtiādīsu tayo vedā pubbe vuttanayā eva. Nighaṇḍūti nāmanighaṇḍurukkhādīnaṁ",
  "tika-vin01t10:518_1": "vevacanappakāsakaṁ satthaṁ, vevacanappakāsakanti ca pariyāyasaddadīpakanti attho,",
  "tika-vin01t10:518_2": "ekekassa atthassa anekapariyāyavacanavibhāvakanti vuttaṁ hoti. Nidassanamattañcetaṁ",
  "tika-vin01t10:518_3": "anekesaṁ atthānaṁ ekasaddassa vacanīyatāvibhāvanavasenapi tassa ganthassa pavattattā.",
  "tika-vin01t10:518_4": "Vacanīyavācakabhāvena atthaṁ saddañca nikhaṇḍeti bhindati vibhajja dassetīti nikhaṇḍu,",
  "tika-vin01t10:518_5": "so eva idha kha-kārassa gha-kāraṁ katvā nighaṇḍūti vutto. Keṭubhanti kiriyākappavikappo",
  "tika-vin01t10:518_6": "kavīnaṁ upakārasatthaṁ. Ettha ca kiriyākappavikappoti vacībhedādilakkhaṇā kiriyā",
  "tika-vin01t10:518_7": "kappīyati vikappīyati etenāti kiriyākappo, so pana vaṇṇapadabandhapadatthādivibhāgato",
  "tika-vin01t10:518_8": "bahuvikappoti kiriyākappavikappoti vuccati. Idañca mūlakiriyākappaganthaṁ sandhāya",
  "tika-vin01t10:518_9": "vuttaṁ. So hi satasahassaparimāṇo nayādicariyādikaṁ pakaraṇaṁ. Vacanatthato pana",
  "tika-vin01t10:518_10": "kiṭati gameti kiriyādivibhāgaṁ, taṁ vā anavasesapariyādānato gamento pūretīti keṭubhanti",
  "tika-vin01t10:518_11": "vuccati, saha nighaṇḍunā keṭubhena ca sanighaṇḍukeṭubhā, tayo vedā. Tesu sanighaṇḍukeṭubhesu.",
  "tika-vin01t10:518_12": "Ṭhānakaraṇādivibhāgato nibbacanavibhāgato ca akkharā pabhedīyanti etenāti akkharappabhedo,",
  "tika-vin01t10:518_13": "sikkhā ca nirutti ca. Saha akkharappabhedenāti sākkharappabhedā, tesu sākkharappabhedesu.",
  "tika-vin01t10:518_14": "Itihāsapañcamesūti athabbanavedaṁ catutthaṁ katvā ‘‘itiha āsa itiha āsā’’ti īdisavacanapaṭisaṁyutto",
  "tika-vin01t10:518_15": "purāṇakathāsaṅkhāto itihāso pañcamo etesanti itihāsapañcamā, tayo vedā. Tesu itihāsapañcamesu.",
  "tika-vin01t10:518_16": "Neva attanā passatīti neva sayaṁ passati, neva jānātīti attho. Puccha, byākarissāmīti",
  "tika-vin01t10:518_17": "‘‘sabbāpi pucchā vedesuyeva antogadhā’’ti sallakkhento evamāha.",
  "tika-vin01t10:519_0": "Yassa cittantiādipañhadvayaṁ cuticittasamaṅgino khīṇāsavassa cuticittassa uppādakkhaṇaṁ",
  "tika-vin01t10:519_1": "sandhāya vuttaṁ. Tattha paṭhamapañhe uppajjatīti uppādakkhaṇasamaṅgitāya uppajjati.",
  "tika-vin01t10:519_2": "Na nirujjhatīti nirodhakkhaṇaṁ appattatāya na nirujjhati. Tassa cittanti tassa puggalassa",
  "tika-vin01t10:519_3": "tato paṭṭhāya cittaṁ nirujjhissati nuppajjissatīti pucchati. Yassa vā panātiādike",
  "tika-vin01t10:519_4": "pana dutiyapañhe nirujjhissatīti yassa cittaṁ bhaṅgakkhaṇaṁ patvā nirujjhissati.",
  "tika-vin01t10:519_5": "Nuppajjissatīti bhaṅgato parabhāge sayaṁ vā aññaṁ vā nuppajjissati, tassa puggalassa",
  "tika-vin01t10:519_6": "cittaṁ uppajjati na nirujjhatīti pucchati. Imesaṁ pana pañhānaṁ paṭhamo pañho vibhajjabyākaraṇīyo,",
  "tika-vin01t10:519_7": "tasmā ‘‘yassa cittaṁ uppajjati na nirujjhati, tassa cittaṁ nirujjhissati nuppajjissatī’’ti",
  "tika-vin01t10:519_8": "(yama. 2.cittayamaka.63) evaṁ puṭṭhena satā evamayaṁ pañho ca vissajjetabbo ‘‘pacchimacittassa",
  "tika-vin01t10:519_9": "uppādakkhaṇe tesaṁ cittaṁ uppajjati na nirujjhati nirujjhissati na uppajjissati,",
  "tika-vin01t10:519_10": "itaresaṁ cittassa uppādakkhaṇe tesaṁ cittaṁ uppajjati na nirujjhati, nirujjhissati",
  "tika-vin01t10:519_11": "ceva uppajjissati cā’’ti (yama. 2.cittayamaka.63). Yesañhi paricchinnavaṭṭadukkhānaṁ",
  "tika-vin01t10:519_12": "khīṇāsavānaṁ sabbapacchimassa cuticittassa uppādakkhaṇe vattati, tesaṁ tadeva cuticittaṁ",
  "tika-vin01t10:519_13": "nirujjhissati nuppajjissatīti. Uppādappattatāya uppajjati nāma, bhaṅgaṁ appattatāya",
  "tika-vin01t10:519_14": "na nirujjhati. Bhaṅgaṁ pana patvā taṁ tesaṁ cittaṁ nirujjhissati, tato appaṭisandhikattā",
  "tika-vin01t10:519_15": "aññaṁ na uppajjissati. Ṭhapetvā pana pacchimacittasamaṅgikhīṇāsavaṁ itaresaṁ sekkhāsekkhaputhujjanānaṁ",
  "tika-vin01t10:519_16": "uppādakkhaṇasamaṅgicittaṁ uppādappattatāya uppajjati nāma, bhaṅgaṁ appattatāya na",
  "tika-vin01t10:519_17": "nirujjhati. Bhaṅgaṁ pana patvā nirujjhissateva, aññaṁ pana tasmiṁ vā aññasmiṁ vā",
  "tika-vin01t10:519_18": "attabhāve uppajjissati ceva nirujjhissati ca. Dutiyo pana pañho arahato cuticittassa",
  "tika-vin01t10:519_19": "uppādakkhaṇe niyamitattā ekaṁsabyākaraṇīyo, tasmā ‘‘yassa vā pana cittaṁ nirujjhissati",
  "tika-vin01t10:519_20": "na uppajjissati, tassa cittaṁ uppajjati na nirujjhatī’’ti puṭṭhena ‘‘āmantā’’ti vattabbaṁ.",
  "tika-vin01t10:519_21": "Khīṇāsavassa hi uppādakkhaṇasamaṅgicuticittaṁ bhaṅgaṁ patvā nirujjhissati nāma, tato",
  "tika-vin01t10:519_22": "paraṁ nuppajjissati. Uppādakkhaṇasamaṅgitāya pana uppajjati ceva bhaṅgaṁ appattatāya",
  "tika-vin01t10:519_23": "na nirujjhati cāti vuccati.",
  "tika-vin01t10:520_0": "Ayaṁ pana māṇavo evamime pañhe vissajjetumasakkonto vighātaṁ pāpuṇi, tasmā vuttaṁ",
  "tika-vin01t10:520_1": "‘‘māṇavo uddhaṁ vā adho vā harituṁ asakkonto’’tiādi. Tattha uddhaṁ vā adho vā harituṁ",
  "tika-vin01t10:520_2": "asakkontoti uparimapade vā heṭṭhimapadaṁ, heṭṭhimapade vā uparimapadaṁ atthato samannāharituṁ",
  "tika-vin01t10:520_3": "asakkontoti attho, pubbenāparaṁ yojetvā pañhassa atthaṁ paricchindituṁ asakkontoti",
  "tika-vin01t10:520_4": "vuttaṁ hoti. Dvattiṁsākārakammaṭṭhānaṁ tāva ācikkhīti ‘‘atthi imasmiṁ kāye’’tiādikaṁ",
  "tika-vin01t10:520_5": "dvattiṁsākārakammaṭṭhānaṁ ‘‘mantassa upacāro aya’’nti paṭhamaṁ ācikkhi. Sotāpannānaṁ",
  "tika-vin01t10:520_6": "sīlesu paripūrakāritāya samādinnasīlato natthi parihānīti āha ‘‘abhabbo dāni sāsanato",
  "tika-vin01t10:520_7": "nivattitu’’nti. Vaḍḍhetvāti uparimaggatthāya kammaṭṭhānaṁ vaḍḍhetvā. Appossukko bhaveyya",
  "tika-vin01t10:520_8": "buddhavacanaṁ gahetunti arahattappattiyā katakiccabhāvatoti adhippāyo. Vohāravidhimhi",
  "tika-vin01t10:520_9": "chekabhāvatthaṁ ‘‘upajjhāyo maṁ bhante tumhākaṁ santikaṁ pahiṇī’’tiādi vuttaṁ.",
  "tika-vin01t10:521_0": "Udakadantaponaṁ upaṭṭhāpesīti paribhogatthāya udakañca dantakaṭṭhañca paṭiyādetvā",
  "tika-vin01t10:521_1": "ṭhapesi. Dante punanti visodhenti etenāti dantaponaṁ vuccati dantakaṭṭhaṁ. Guṇavantānaṁ",
  "tika-vin01t10:521_2": "saṅgahetabbabhāvato thero sāmaṇerassa ca khantivīriyaupaṭṭhānādiguṇe paccakkhakaraṇatthaṁ",
  "tika-vin01t10:521_3": "vināva abhiññāya pakatiyā vīmaṁsamāno puna sammajjanādiṁ akāsi. ‘‘Sāmaṇerassa cittadamanatthaṁ",
  "tika-vin01t10:521_4": "akāsī’’tipi vadanti. Buddhavacanaṁ paṭṭhapesīti buddhavacanaṁ uggaṇhāpetuṁ ārabhi.",
  "tika-vin01t10:521_5": "Ṭhapetvā vinayapiṭakanti ettha ‘‘sāmaṇerānaṁ vinayapariyāpuṇanaṁ cārittaṁ na hotīti",
  "tika-vin01t10:521_6": "ṭhapetvā vinayapiṭakaṁ avasesaṁ buddhavacanaṁ uggaṇhāpesī’’ti tīsupi gaṇṭhipadesu",
  "tika-vin01t10:521_7": "vuttaṁ. Avassikova samānoti upasampadato paṭṭhāya aparipuṇṇaekavassoti adhippāyo.",
  "tika-vin01t10:521_8": "Moggaliputtatissattherassa hadaye patiṭṭhāpitampi buddhavacanaṁ vohāravasena tassa",
  "tika-vin01t10:521_9": "hatthe patiṭṭhāpitaṁ nāma hotīti katvā vuttaṁ ‘‘hatthe sakalaṁ buddhavacanaṁ patiṭṭhāpetvā’’ti.",
  "tika-vin01t10:521_10": "Yāvatāyukaṁ ṭhatvā parinibbāyiṁsūti moggaliputtatissattherassa hatthe sakalasāsanapatiṭṭhāpanena",
  "tika-vin01t10:521_11": "dutiyasaṅgītikārakāropitadaṇḍakammato muttā hutvā yāvatāyukaṁ ṭhatvā parinibbāyiṁsu.",
  "tika-vin01t10:522_0": "Bindusārassa rañño ekasataputtāti ettha bindusāro nāma sakyakulappasuto candaguttassa",
  "tika-vin01t10:522_1": "nāma rañño putto. Tathā hi viṭaṭūbhasaṅgāme kapilavatthuto nikkhantasakyaputtehi",
  "tika-vin01t10:522_2": "māpite moriyanagare khattiyakulasambhavo candaguttakumāro pāṭaliputte rājā ahosi.",
  "tika-vin01t10:522_3": "Tassa putto bindusāro nāma rājakumāro pitu accayena rājā hutvā ekasataputtakānaṁ",
  "tika-vin01t10:522_4": "janako ahosi. Ekasatanti ekañca satañca ekasataṁ, ekenādhikaṁ satanti attho. Ekāva",
  "tika-vin01t10:522_5": "mātā assāti ekamātikaṁ, attanā sahodaranti vuttaṁ hoti. Na tāva ekarajjaṁ katanti",
  "tika-vin01t10:522_6": "āha ‘‘anabhisittova rajjaṁ kāretvā’’ti. Ekarajjābhisekanti sakalajambudīpe ekādhipaccavasena",
  "tika-vin01t10:522_7": "kariyamānaṁ abhisekaṁ. Puññappabhāvena pāpuṇitabbāpi rājiddhiyo arahattamaggena āgatā",
  "tika-vin01t10:522_8": "paṭisambhidādayo avasesavisesā viya payogasampattibhūtā abhisekānubhāveneva āgatāti",
  "tika-vin01t10:522_9": "āha ‘‘abhisekānubhāvena cassa imā rājiddhiyo āgatā’’ti.",
  "tika-vin01t10:523_0": "Tattha rājiddhiyoti rājabhāvānugatappabhāvā. Yatoti yato soḷasaghaṭato. Sāsane uppannasaddhoti",
  "tika-vin01t10:523_1": "buddhasāsane paṭiladdhasaddho. Asandhimittāti tassāva nāmaṁ. Tassā kira sarīre sandhayo",
  "tika-vin01t10:523_2": "na paññāyanti, tasmā evaṁnāmikā jātātipi vadanti. Devatā eva divase divase āharantīti",
  "tika-vin01t10:523_3": "sambandho. Devasikanti divase divase. Agadāmalakanti appakeneva sarīrasodhanādisamatthaṁ",
  "tika-vin01t10:523_4": "sabbadosaharaṇaṁ osadhāmalakaṁ. Agadaharītakampi tādisameva harītakaṁ. Tesu kira",
  "tika-vin01t10:523_5": "dvīsu yathākāmamekaṁ paribhuñjati. Chaddantadahatoti chaddantadahasamīpe ṭhitadevavimānato",
  "tika-vin01t10:523_6": "kapparukkhato vā. ‘‘Chaddantadahe tādisā rukkhavisesā santi, tato āharantī’’tipi",
  "tika-vin01t10:523_7": "vadanti. Dibbañca pānakanti dibbaphalarasapānakañca. Asuttamayikanti kapparukkhato",
  "tika-vin01t10:523_8": "nibbattadibbadussattā suttehi na katanti asuttamayikaṁ. Sumanapupphapaṭanti sabbattha",
  "tika-vin01t10:523_9": "sukhumaṁ hutvā uggatapupphānaṁ atthitāya sumanapupphapaṭaṁ nāma jātaṁ. Uṭṭhitassa",
  "tika-vin01t10:523_10": "sālinoti sayaṁjātasālino. Samudāyāpekkhañcettha ekavacanaṁ, sālīnanti attho. Nava",
  "tika-vin01t10:523_11": "vāhasahassānīti ettha ‘‘catasso muṭṭhiyo eko kuḍuvo, cattāro kuḍuvā eko pattho, cattāro",
  "tika-vin01t10:523_12": "patthā eko āḷhako, cattāro āḷhakā ekaṁ doṇaṁ, cattāro doṇā ekamānikā, catasso mānikā",
  "tika-vin01t10:523_13": "ekakhārī, vīsati khāriyo eko vāho, tadeva ekaṁ sakaṭa’’nti suttanipātaṭṭhakathādīsu",
  "tika-vin01t10:523_14": "(su. ni. aṭṭha. 2.kokālikasuttavaṇṇanā; saṁ. ni. aṭṭha. 1.1.181; a. ni. 3.10; 89)",
  "tika-vin01t10:523_15": "vuttaṁ. Idha pana ‘‘dve sakaṭāni eko vāho’’ti vadanti. Nitthusakaṇe karontīti thusakuṇḍakarahite",
  "tika-vin01t10:523_16": "karonti. Madhuṁ karontīti āgantvā samīpaṭṭhāne madhuṁ karonti. Balikammaṁ karontīti",
  "tika-vin01t10:523_17": "sabbattha balikammakārakā raṭṭhavāsino viya madhurasaraṁ vikūjantā baliṁ karonti.",
  "tika-vin01t10:523_18": "‘‘Āgantvā ākāseyeva saddaṁ katvā attānaṁ ajānāpetvā gacchantī’’ti vadanti.",
  "tika-vin01t10:524_0": "Suvaṇṇasaṅkhalikāyeva bandhanaṁ suvaṇṇasaṅkhalikabandhanaṁ. Catunnaṁ buddhānanti",
  "tika-vin01t10:524_1": "kakusandhādīnaṁ catunnaṁ buddhānaṁ. Adhigatarūpadassananti paṭiladdharūpadassanaṁ.",
  "tika-vin01t10:524_2": "Ayaṁ kira kappāyukattā catunnampi buddhānaṁ rūpasampattiṁ paccakkhato addakkhi. Kāḷaṁ",
  "tika-vin01t10:524_3": "nāmanāgarājānaṁ ānayitvāti ettha so pana nāgarājā gaṅgāyaṁ nikkhittasuvaṇṇasaṅkhalikāya",
  "tika-vin01t10:524_4": "gantvā attano pādesu patitasaññāya āgatoti veditabbo. Nanu ca asokassa rañño āṇā",
  "tika-vin01t10:524_5": "heṭṭhā yojanato upari pavattati, imassa ca vimānaṁ yojanaparicchedato heṭṭhā patiṭṭhitaṁ,",
  "tika-vin01t10:524_6": "tasmā kathaṁ ayaṁ nāgarājā rañño āṇāya āgatoti? Kiñcāpi attano vimānaṁ yojanaparicchedato",
  "tika-vin01t10:524_7": "heṭṭhā patiṭṭhitaṁ, tathāpi rañño āṇāpavattiṭṭhānena saha ekābaddhatāya tassa āṇaṁ",
  "tika-vin01t10:524_8": "akāsi. Yathā hi rajjasīmantaravāsino manussā tehi tehi rājūhi nippīḷiyamānā tesaṁ",
  "tika-vin01t10:524_9": "tesaṁ āṇāya pavattanti, evaṁsampadamidanti vadanti.",
  "tika-vin01t10:525_0": "Āpāthaṁ karohīti sammukhaṁ karohi, gocaraṁ karohīti attho. Tena nimmitaṁ buddharūpaṁ",
  "tika-vin01t10:525_1": "passantoti sambandho. Kīdisaṁ taṁ buddharūpanti āha ‘‘sakalasarīravippakiṇṇā’’tiādi.",
  "tika-vin01t10:525_2": "Tattha puññappabhāvanibbattaggahaṇaṁ tena nimmitānampi asītianubyañjanapaṭimaṇḍitānaṁ",
  "tika-vin01t10:525_3": "dvattiṁsamahāpurisalakkhaṇānaṁ bhagavato puññappabhāvanibbattaasītianubyañjanādīhi",
  "tika-vin01t10:525_4": "sadisattā katanti daṭṭhabbaṁ. Na hi tena tadā nimmitaṁ anekākāraparipuṇṇaṁ buddharūpaṁ",
  "tika-vin01t10:525_5": "bhagavato puññappabhāvena nibbattanti sakkā vattuṁ. Asītianubyañjanaṁ tambanakhatuṅganāsādi.",
  "tika-vin01t10:525_6": "Dvattiṁsamahāpurisalakkhaṇaṁ suppatiṭṭhitapādatādi. Vikasita…pe… salilatalanti sūriyarasmisamphassena",
  "tika-vin01t10:525_7": "vikasitehi vikāsamupagatehi kaṁ alaṅkarotīti ‘‘kamala’’nti laddhanāmehi rattapadumehi",
  "tika-vin01t10:525_8": "nīluppalādibhedehi uppalehi ceva setapadumasaṅkhātehi puṇḍarīkehi ca paṭimaṇḍitaṁ",
  "tika-vin01t10:525_9": "samantato sajjitaṁ jalatalamiva. Tārāgaṇa…pe… gaganatalanti sabbattha vippakiṇṇatārakagaṇassa",
  "tika-vin01t10:525_10": "rasmijālavisadehi vipphuritāya bhāsamānāya sobhāya kantiyā samujjalaṁ sammā bhāsamānaṁ",
  "tika-vin01t10:525_11": "gaganatalamiva ākāsatalamiva. Sañjhāppabhā…pe… kanakagirisikharanti sañjhākālasañjātappabhānurāgehi",
  "tika-vin01t10:525_12": "indacāpehi vijjulatāhi ca parikkhittaṁ samantato parivāritaṁ kanakagirisikharamiva",
  "tika-vin01t10:525_13": "suvaṇṇapabbatakūṭamiva. Vimalaketumālāti ettha ‘‘ketumālā nāma sīsato nikkhamitvā",
  "tika-vin01t10:525_14": "upari muddhani puñjo hutvā dissamānarasmirāsī’’ti vadanti. ‘‘Muddhani majjhe paññāyamāno",
  "tika-vin01t10:525_15": "unnatappadesotipi vadantī’’ti tīsupi gaṇṭhipadesu vuttaṁ. Yasmā pana asoko dhammarājā",
  "tika-vin01t10:525_16": "sañjātapītisomanasso sattāhaṁ nirāhāro hutvā yathāṭhitova avikkhittacitto pasādasommehi",
  "tika-vin01t10:525_17": "cakkhūhi nirantaraṁ buddharūpameva olokesi, tasmā akkhīhi pūjā katā nāma hotīti āha",
  "tika-vin01t10:525_18": "‘‘akkhipūjaṁ nāma akāsī’’ti. Atha vā cakkhūnaṁ tādisassa iṭṭhārammaṇassa upaṭṭhāpanena",
  "tika-vin01t10:525_19": "akkhīnaṁ pūjā katā nāma hotīti vuttaṁ ‘‘akkhipūjaṁ nāma akāsī’’ti.",
  "tika-vin01t10:526_0": "Iddhivibhāvanādhikārappasaṅgena cetaṁ vatthu vuttaṁ, nānukkamena. Ayañhettha anukkamo",
  "tika-vin01t10:526_1": "– asoko kira mahārājā upari vakkhamānānukkamena sīhapañjarena olokento nigrodhasāmaṇeraṁ",
  "tika-vin01t10:526_2": "iriyāpathasampannaṁ nāgarajananayanāni ākaḍḍhantaṁ yugamattaṁ pekkhamānaṁ disvā pasīditvā",
  "tika-vin01t10:526_3": "sañjātapemo sabahumāno āmantāpetvā setacchattassa heṭṭhā sīhāsane nisīdāpetvā bhojetvā",
  "tika-vin01t10:526_4": "sāmaṇerassa vacanādāse dissamānaṁ dasabalassa dhammakāyaṁ disvā ratanattaye pasīditvā",
  "tika-vin01t10:526_5": "sapariso saraṇasīlesu patiṭṭhāya tato paṭṭhāya abhivaḍḍhamānasaddho pubbe bhojiyamānāni",
  "tika-vin01t10:526_6": "titthiyasaṭṭhisahassāni nīharitvā bhikkhūnaṁ saṭṭhisahassānaṁ suvakāhatasālisampāditabhattaṁ",
  "tika-vin01t10:526_7": "paṭṭhapetvā devatopanītaṁ anotattasalilaṁ nāgalatādantakaṭṭhañca upanāmetvā niccasaṅghupaṭṭhānaṁ",
  "tika-vin01t10:526_8": "karonto ekadivasaṁ suvaṇṇasaṅkhalikabandhanaṁ vissajjetvā kāḷaṁ nāgarājānaṁ ānayitvā",
  "tika-vin01t10:526_9": "tena nimmitaṁ vuttappakāraṁ sirīsobhaggasampannaṁ buddharūpaṁ passanto dīghaputhulaniccalanayanappabhāhi",
  "tika-vin01t10:526_10": "sattāhaṁ akkhipūjamakāsi.",
  "tika-vin01t10:527_0": "Idāni pana yathānusandhiṁ ghaṭetvā anukkamena tassa sāsanāvatāraṁ dassento āha ‘‘rājā",
  "tika-vin01t10:527_1": "kira abhisekaṁ pāpuṇitvā’’tiādi. Bāhirakapāsaṇḍanti bāhirakappaveditaṁ samayavādaṁ.",
  "tika-vin01t10:527_2": "Bāhirakappaveditā hi samayavādā sattānaṁ taṇhāpāsaṁ diṭṭhipāsañca ḍenti oḍḍentīti",
  "tika-vin01t10:527_3": "‘‘pāsaṇḍā’’ti vuccanti. Pariggaṇhīti vīmaṁsamāno pariggahesi. Bindusāro brāhmaṇabhatto",
  "tika-vin01t10:527_4": "ahosīti attano pitu candaguttassa kālato paṭṭhāya brāhmaṇesu sambhatto ahosi. Candakena",
  "tika-vin01t10:527_5": "nāma kira brāhmaṇena samussāhito candaguttakumāro tena dinnanaye ṭhatvā sakalajambudīpe",
  "tika-vin01t10:527_6": "ekarajjamakāsi, tasmā tasmiṁ brāhmaṇe sañjātabahumānavasena candaguttakālato paṭṭhāya",
  "tika-vin01t10:527_7": "saṭṭhisahassamattā brāhmaṇajātikā tasmiṁ rājakule niccabhattikā ahesuṁ. Brāhmaṇānanti",
  "tika-vin01t10:527_8": "paṇḍaraṅgaparibbājakādibhāvamanupagate dasseti. Paṇḍaraṅgaparibbājakādayo ca brāhmaṇajātivantoti",
  "tika-vin01t10:527_9": "āha ‘‘brāhmaṇajātiyapāsaṇḍāna’’nti. Ettha pana diṭṭhipāsādīnaṁ oḍḍanato paṇḍaraṅgādayova",
  "tika-vin01t10:527_10": "‘‘pāsaṇḍā’’ti vuttā. Sīhapañjareti mahāvātapāne. Upasamaparibāhirenāti upasamato",
  "tika-vin01t10:527_11": "paribāhirena, upasamarahitenāti attho. Antepuraṁ atiharathāti antepuraṁ pavesetha,",
  "tika-vin01t10:527_12": "ānethāti vuttaṁ hoti.",
  "tika-vin01t10:528_0": "Amā saha bhavanti kiccesūti amaccā, rajjakiccavosāpanakā. Devāti rājānaṁ ālapanti.",
  "tika-vin01t10:528_1": "Rājāno hi dibbanti kāmaguṇehi kīḷanti, tesu vā viharanti vijayasamatthatāyogena paccatthike",
  "tika-vin01t10:528_2": "vijetuṁ icchanti, issariyaṭhānādisakkāradānagahaṇaṁ taṁ taṁ atthānusāsanaṁ vā karonti",
  "tika-vin01t10:528_3": "voharanti, puññānubhāvappattāya jutiyā jotantīti vā ‘‘devā’’ti vuccanti . Tathā hi",
  "tika-vin01t10:528_4": "te catūhi saṅgahavatthūhi janaṁ rañjentā sayaṁ yathāvuttehi visesehi rājanti dippanti",
  "tika-vin01t10:528_5": "sobhantīti ‘‘rājāno’’ti ca vuccanti. Nigaṇṭhādayoti ettha nigaṇṭho nāma ‘‘amhākaṁ",
  "tika-vin01t10:528_6": "gaṇṭhanakileso saṁsāre palibuddhanakicco rāgādikileso khettavatthuputtadārādivisayo",
  "tika-vin01t10:528_7": "natthi, kilesagaṇṭhirahitā maya’’nti evaṁ vāditāya ‘‘nigaṇṭhā’’ti laddhanāmā titthiyā.",
  "tika-vin01t10:529_0": "Uccāvacānīti uccāni ca avacāni ca, mahantāni ceva khuddakāni ca, atha vā visiṭṭhāni",
  "tika-vin01t10:529_1": "ceva lāmakāni cāti attho. Bhaddapīṭhakesūti vettamayapīṭhesu. Sāroti sīlādiguṇasāro.",
  "tika-vin01t10:529_2": "Rājaṅgaṇenāti rājanivesanadvāre vivaṭena bhūmippadesena. Aṅgaṇanti hi katthaci kilesā",
  "tika-vin01t10:529_3": "vuccanti ‘‘rāgo aṅgaṇa’’ntiādīsu (vibha. 924). Rāgādayo hi aṅganti etehi taṁsamaṅgīpuggalā",
  "tika-vin01t10:529_4": "nihīnabhāvaṁ gacchantīti aṅgaṇānīti vuccanti. Katthaci malaṁ vā paṅko vā ‘‘tasseva",
  "tika-vin01t10:529_5": "rajassa vā aṅgaṇassa vā pahānāya vāyamatī’’tiādīsu (ma. ni. 1.184). Añjati sammakkhetīti",
  "tika-vin01t10:529_6": "hi aṅgaṇaṁ, malādi. Katthaci tathārūpo vivaṭappadeso ‘‘cetiyaṅgaṇaṁ bodhiyaṅgaṇa’’ntiādīsu.",
  "tika-vin01t10:529_7": "Añjati tattha ṭhitaṁ atisundaratāya abhibyañjetīti hi aṅgaṇaṁ, vivaṭo bhūmippadeso.",
  "tika-vin01t10:529_8": "Idhāpi soyeva adhippeto. Dantantiādīsu kilesavipphandarahitacittatāya dantaṁ, niccaṁ",
  "tika-vin01t10:529_9": "paccupaṭṭhitasatārakkhatāya guttaṁ, cakkhādiindriyānaṁ santatāya santindriyaṁ, pāsādikena",
  "tika-vin01t10:529_10": "iriyāpathena samannāgatattā sampannairiyāpathaṁ. Idāni nigrodhasāmaṇeraṁ sarūpato",
  "tika-vin01t10:529_11": "vibhāvetukāmo āha ‘‘ko panāyaṁ nigrodho nāmā’’tiādi.",
  "tika-vin01t10:530_0": "Tatrāyaṁ anupubbikathāti ettha bindusārassa kira ekasataputtesu moriyavaṁsajāya dhammadeviyā",
  "tika-vin01t10:530_1": "asokatissanāmānaṁ dvinnaṁ puttānaṁ majjhe jeṭṭho asokakumāro avantiraṭṭhaṁ bhuñjati.",
  "tika-vin01t10:530_2": "Pitarā pesito pāṭaliputtato paññāsayojanamatthake viṭaṭūbhabhayāgatānaṁ sākiyānamāvāsaṁ",
  "tika-vin01t10:530_3": "veṭisaṁ nāma nagaraṁ patvā tattha veṭisaṁ nāma seṭṭhidhītaraṁ ādāya ujjenīrājadhāniyaṁ",
  "tika-vin01t10:530_4": "rajjaṁ karonto mahindaṁ nāma kumāraṁ saṅghamittañca kumārikaṁ labhitvā tehi saddhiṁ",
  "tika-vin01t10:530_5": "rajjasukhamanubhavanto pituno gilānabhāvaṁ sutvā ujjeniṁ pahāya sīghaṁ pāṭaliputtaṁ",
  "tika-vin01t10:530_6": "upagantvā pitu upaṭṭhānaṁ katvā tassa accayena rajjaṁ aggahesi. Taṁ sutvā yuvarājā",
  "tika-vin01t10:530_7": "sumanābhidhāno kujjhitvā ‘‘ajja me maraṇaṁ vā hotu rajjaṁ vā’’ti aṭṭhanavutibhātikaparivuto",
  "tika-vin01t10:530_8": "saṁvaṭṭasāgare jalataraṅgasaṅghāto viya ajjhottharanto upagacchati. Tato asoko ujjenīrājā",
  "tika-vin01t10:530_9": "saṅgāmaṁ pakkhanditvā sattumaddanaṁ karonto sumanaṁ nāma rājakumāraṁ gahetvā ghātesi.",
  "tika-vin01t10:530_10": "Tena vuttaṁ ‘‘bindusārarañño kira dubbalakāleyeva asokakumāro attanā laddhaṁ ujjenīrajjaṁ",
  "tika-vin01t10:530_11": "pahāya āgantvā sabbanagaraṁ attano hatthagataṁ katvā sumanaṁ nāma rājakumāraṁ aggahesī’’ti.",
  "tika-vin01t10:531_0": "Paripuṇṇagabbhāti paripakkagabbhā. Ekaṁ sālanti sabbaparicchannaṁ ekaṁ pāsādaṁ. ‘‘Devatāya",
  "tika-vin01t10:531_1": "pana ānubhāvena tasmiṁ pāsāde mahājanena adissamānā hutvā vāsaṁ kappesī’’ti vadanti.",
  "tika-vin01t10:531_2": "Nibaddhavattanti ‘‘ekassa divasassa ettaka’’nti niyāmetvā ṭhapitavattaṁ. Hetusampadanti",
  "tika-vin01t10:531_3": "arahattūpanissayapuññasampadaṁ. Khuraggeyevāti khurakammapariyosāneyeva, tacapañcakakammaṭṭhānaṁ",
  "tika-vin01t10:531_4": "gahetvā taṁ pariggaṇhanto antimāya kesavaṭṭiyā voropanāya samakālameva ca arahattaṁ",
  "tika-vin01t10:531_5": "pāpuṇīti vuttaṁ hoti. Sarīraṁ jaggitvāti dantakaṭṭhakhādanamukhadhovanādīhi sarīraparikammaṁ katvā.",
  "tika-vin01t10:532_0": "Sīhapañjare caṅkamatīti sīhapañjarasamīpe aparāparaṁ caṅkamati. Taṅkhaṇaññevāti tasmiṁ",
  "tika-vin01t10:532_1": "khaṇeyeva. Ayaṁ janoti rājaṅgaṇe caramānaṁ janaṁ disvā vadati. Bhantamigappaṭibhāgoti",
  "tika-vin01t10:532_2": "anavaṭṭhitattā kāyacāpallena samannāgatattā bhantamigasadiso. Ativiya sobhatīti sambandho.",
  "tika-vin01t10:532_3": "Ālokitavilokitanti ettha ālokitaṁ nāma puratopekkhanaṁ. Abhimukholokanañhi ‘‘ālokita’’nti",
  "tika-vin01t10:532_4": "vuccati. Vilokitanti anudisāpekkhanaṁ, yaṁ disābhimukhaṁ oloketi, tadanugatadisāpekkhananti",
  "tika-vin01t10:532_5": "attho. Samiñjanaṁ pabbasaṅkocanaṁ. Pasāraṇañca tesaṁyeva pasāraṇaṁ. Lokuttaradhammoti",
  "tika-vin01t10:532_6": "sesajanesu avijjamāno visiṭṭhadhammo. Pemaṁ saṇṭhahīti pemaṁ patiṭṭhāsi, uppajjīti",
  "tika-vin01t10:532_7": "attho. Vāṇijako ahosīti madhuvāṇijako ahosi.",
  "tika-vin01t10:533_0": "Atīte kira tayo bhātaro madhuvāṇijakā ahesuṁ. Tesu kaniṭṭho madhuṁ vikkiṇāti, itare",
  "tika-vin01t10:533_1": "araññato āharanti. Tadā eko paccekabuddho paṇḍukarogāturo ahosi. Aparo pana paccekabuddho",
  "tika-vin01t10:533_2": "tadatthaṁ madhubhikkhāya caramāno nagaraṁ pāvisi. Paviṭṭhañca taṁ ekā kumbhadāsī",
  "tika-vin01t10:533_3": "udakaharaṇatthaṁ titthaṁ gacchamānā addasa. Disvā ca pucchitvā āgatakāraṇañca ñatvā",
  "tika-vin01t10:533_4": "‘‘ettha, bhante, madhuvāṇijakā vasanti, tattha gacchathā’’ti hatthaṁ pasāretvā madhuāpaṇaṁ",
  "tika-vin01t10:533_5": "dassesi. So ca tattha agamāsi. Taṁ disvā kaniṭṭho madhuvāṇijo sañjātapītisomanasso",
  "tika-vin01t10:533_6": "‘‘kenāgatāttha, bhante’’ti pucchitvā tamatthaṁ viditvā pattaṁ gahetvā madhuno pūretvā",
  "tika-vin01t10:533_7": "dadamāno pattapuṇṇaṁ madhuṁ uggantvā mukhato vissanditvā bhūmiyaṁ patamānaṁ disvā",
  "tika-vin01t10:533_8": "pasannamānaso ‘‘imināhaṁ, bhante, puññakammena jambudīpe ekarajjaṁ kareyyaṁ, āṇā",
  "tika-vin01t10:533_9": "ca me ākāse pathaviyañca yojanappamāṇe ṭhāne pharatū’’ti patthanamakāsi. Paccekabuddho",
  "tika-vin01t10:533_10": "ca ‘‘evaṁ hotu upāsakā’’ti vatvā gandhamādanaṁ gantvā paccekabuddhassa bhesajjamakāsi.",
  "tika-vin01t10:534_0": "Kaniṭṭho pana madhuvāṇijo madhuṁ datvā gehe nisinno itare araññato āgate disvā evamāha",
  "tika-vin01t10:534_1": "‘‘tumhākaṁ bhātaro cittaṁ pasādetha, mamañca tumhākañca madhuṁ gahetvā īdisassa nāma",
  "tika-vin01t10:534_2": "paccekabuddhassa pattaṁ pūretvā adāsi’’nti. Tesu jeṭṭho kujjhitvā evamāha ‘‘caṇḍālāpi",
  "tika-vin01t10:534_3": "kāsāvanivāsino honti, nanu tava hatthato madhuṁ paṭiggahetvā gato caṇḍālo bhavissatī’’ti.",
  "tika-vin01t10:534_4": "Majjhimo pana kujjhitvā ‘‘tava paccekabuddhaṁ gahetvā parasamudde nikkhipāhī’’ti",
  "tika-vin01t10:534_5": "āha. Pacchā pana tepi dve bhātaro kaniṭṭhena vuccamānaṁ dānānisaṁsapaṭisaṁyuttakathaṁ",
  "tika-vin01t10:534_6": "sutvā anumodiṁsuyeva. Sāpi ca kumbhadāsī ‘‘tassa madhudāyakassa aggamahesī bhaveyya’’nti",
  "tika-vin01t10:534_7": "patthanamakāsi. Tesu kaniṭṭho asoko dhammarājā ahosi, sā ca kumbhadāsī ativiya rūpasobhaggappattā",
  "tika-vin01t10:534_8": "asandhimittā nāma tassa aggamahesī ahosi. Parasamuddavādī pana majjhimo imasmiṁyeva",
  "tika-vin01t10:534_9": "tambapaṇṇidīpe devānaṁpiyatisso nāma mahānubhāvo rājā ahosi. Jeṭṭho pana caṇḍālavāditāya",
  "tika-vin01t10:534_10": "caṇḍālagāme jāto nigrodho nāma sāmaṇero ahosi. Tena vuttaṁ ‘‘pubbe hi kira puññakaraṇakāle",
  "tika-vin01t10:534_11": "esa rañño jeṭṭhabhātā vāṇijako ahosī’’ti.",
  "tika-vin01t10:535_0": "Pubbe va sannivāsenāti ettha (jā. aṭṭha. 2.2.174) gāthābandhavasena vā-saddassa rassattaṁ",
  "tika-vin01t10:535_1": "katanti veditabbaṁ, pubbe sannivāsena vāti vuttaṁ hoti. Tattha pubbeti atītajātiyaṁ.",
  "tika-vin01t10:535_2": "Sannivāsenāti sahavāsena. Sahasaddattho hi ayaṁ saṁsaddo. Paccuppannahitena vāti",
  "tika-vin01t10:535_3": "paccuppanne vattamānabhave hitacaraṇena vā. Evaṁ imehi dvīhi kāraṇehi sinehasaṅkhātaṁ",
  "tika-vin01t10:535_4": "pemaṁ jāyate uppajjati. Idaṁ vuttaṁ hoti – pemaṁ nāmetaṁ dvīhipi kāraṇehi jāyati,",
  "tika-vin01t10:535_5": "purimabhave mātā vā pitā vā dhītā vā putto vā bhātā vā bhaginī vā pati vā bhariyā",
  "tika-vin01t10:535_6": "vā sahāyo vā mitto vā hutvā yo yena saddhiṁ ekaṭṭhāne nivutthapubbo, tassa iminā",
  "tika-vin01t10:535_7": "pubbe vā sannivāsena bhavantarepi anubandhanto so sineho na vijahati, imasmiṁ attabhāve",
  "tika-vin01t10:535_8": "katena paccuppannena hitena vāti evaṁ imehi dvīhi kāraṇehi taṁ pemaṁ nāma jāyatīti.",
  "tika-vin01t10:535_9": "Kiṁ viyāti āha ‘‘uppalaṁ va yathodake’’ti. Etthāpi vā-saddassa vuttanayeneva rassattaṁ",
  "tika-vin01t10:535_10": "katanti daṭṭhabbaṁ. Avuttasampiṇḍanattho cettha vāsaddo. Tena padumādayo saṅgaṇhāti.",
  "tika-vin01t10:535_11": "Yathā-saddo upamāyaṁ. Idaṁ vuttaṁ hoti – yathā uppalañca sesañca padumādi udake jāyamānaṁ",
  "tika-vin01t10:535_12": "dve kāraṇāni nissāya jāyati udakañceva kalalañca, tathā etehi dvīhi kāraṇehi pemaṁ jāyatīti.",
  "tika-vin01t10:536_0": "Rañño hattheti santikaṁ upagatassa rañño hatthe. Rañño anurūpanti ekūnasatabhātukānaṁ",
  "tika-vin01t10:536_1": "ghātitattā caṇḍapakatitāya rajje ṭhitattā ca ‘‘pamādavihārī aya’’nti maññamāno tadanurūpaṁ",
  "tika-vin01t10:536_2": "dhammapade appamādavaggaṁ desetuṁ ārabhi. Tattha (dha. pa. aṭṭha. 1.23) appamādoti",
  "tika-vin01t10:536_3": "satiyā avippavāso, niccaṁ upaṭṭhitāya satiyā etaṁ adhivacanaṁ. Amatapadanti amataṁ",
  "tika-vin01t10:536_4": "vuccati nibbānaṁ. Tañhi ajātattā na jīyati na mīyati, tasmā ‘‘amata’’nti vuccati.",
  "tika-vin01t10:536_5": "Amatassa padaṁ amatapadaṁ, amatassa adhigamupāyoti vuttaṁ hoti. Pamādoti pamajjanabhāvo,",
  "tika-vin01t10:536_6": "muṭṭhassaccasaṅkhātassa satiyā vossaggassetaṁ nāmaṁ. Maccunoti maraṇassa. Padanti",
  "tika-vin01t10:536_7": "upāyo maggo. Pamatto hi jātiṁ nātivattati, jāto pana jīyati ceva mīyati cāti pamādo",
  "tika-vin01t10:536_8": "maccuno padaṁ nāma hoti, maraṇaṁ upanetīti vuttaṁ hoti.",
  "tika-vin01t10:537_0": "Aññātaṁ tāta, pariyosāpehīti iminā ‘‘sadā appamādena hutvā vattitabbanti ettakeneva",
  "tika-vin01t10:537_1": "mayā ñātaṁ, tumhe dhammadesanaṁ niṭṭhapethā’’ti tasmiṁ dhamme attano paṭipajjitukāmataṁ",
  "tika-vin01t10:537_2": "dīpento dhammadesanāya pariyosānaṁ pāpetvā kathane ussāhaṁ janeti. Keci pana ‘‘abhāsīti",
  "tika-vin01t10:537_3": "ettha ‘bhāsissāmi vitakkemī’ti atthaṁ gahetvā ‘sabbaṁ appamādavaggaṁ bhāsissāmī’ti",
  "tika-vin01t10:537_4": "sallakkhitattā abhāsīti vuttaṁ, raññā pana aḍḍhagāthaṁ sutvāva ‘aññātaṁ tāta, pariyosāpehī’ti",
  "tika-vin01t10:537_5": "vuttattā ‘upari na kathesī’’’ti vadanti. ‘‘Taṁ pana yuttaṁ na hotī’’ti tīsupi gaṇṭhipadesu",
  "tika-vin01t10:537_6": "vuttaṁ. Dhuvabhattānīti niccabhattāni. Vajjāvajjaṁ upanijjhāyatīti upajjhāyoti āha",
  "tika-vin01t10:537_7": "‘‘vajjāvajjaṁ disvā codetā sāretā cā’’ti. Tattha vajjāvajjanti khuddakaṁ mahantañca",
  "tika-vin01t10:537_8": "vajjaṁ. Codetāti ‘‘idaṁ tayā dukkaṭaṁ, idaṁ dubbhāsita’’ntiādīni vatvā codetā. Sāretāti",
  "tika-vin01t10:537_9": "attano vajjaṁ assarantassa satiṁ uppādetā, sammāpaṭipattiyaṁ vā sāretā, pavattetāti attho.",
  "tika-vin01t10:538_0": "‘‘Evaṁ tayā buddhavacanaṁ sajjhāyitabbaṁ, evaṁ abhikkamitabbaṁ, evaṁ paṭikkamitabba’’ntiādinā",
  "tika-vin01t10:538_1": "ācārassa sikkhāpanato ācariyo nāmāti āha ‘‘imasmiṁ sāsane sikkhitabbakadhammesu patiṭṭhāpetā’’ti.",
  "tika-vin01t10:538_2": "Tattha sikkhitabbakadhammo nāma sakalaṁ buddhavacanaṁ sīlādayo ca dhammā. ‘‘Pabbajjā",
  "tika-vin01t10:538_3": "ca upasampadā cā’’ti idaṁ labbhamānavasena vuttaṁ . Ācariyupajjhāyānanti iminā pabbajjā",
  "tika-vin01t10:538_4": "upasampadā ca yojetabbā, mama cāti iminā pana pabbajjāva. Tadā sāmaṇerabhūmiyaṁ ṭhitattā",
  "tika-vin01t10:538_5": "nigrodhassa bhāviniṁ vā upasampadaṁ sandhāya ubhayampi yojetabbaṁ. Saraṇagamanavasena",
  "tika-vin01t10:538_6": "pabbajjāsiddhito bhikkhusaṅghassapi pabbajjāya nissayabhāvo veditabbo. Bhaṇḍukammavasenapi",
  "tika-vin01t10:538_7": "nissayabhāvo labbhatevāti gahetabbaṁ. Divase divase vaḍḍhāpentoti vuttanayeneva divase",
  "tika-vin01t10:538_8": "divase tato tato diguṇaṁ katvā vaḍḍhāpento. Pothujjanikenāti puthujjanabhāvānurūpena.",
  "tika-vin01t10:538_9": "Nigrodhattherassa ānubhāvakittanādhikārattā pubbe vuttampi pacchā vattabbampi sampiṇḍetvā",
  "tika-vin01t10:538_10": "āha ‘‘puna rājā asokārāmaṁ nāma mahāvihāraṁ kāretvā’’tiādi . Cetiyapaṭimaṇḍitānīti",
  "tika-vin01t10:538_11": "ettha cayitabbaṁ pūjetabbanti cetiyaṁ, iṭṭhakādīhi citattā vā cetiyaṁ, cetiyehi paṭimaṇḍitāni",
  "tika-vin01t10:538_12": "vibhūsitānīti cetiyapaṭimaṇḍitāni. Dhammenāti dhammato anapetena.",
  "tika-vin01t10:539_0": "Vuttamevatthaṁ vitthārato vibhāvento āha ‘‘ekadivasaṁ kirā’’tiādi. Asokārāme mahādānaṁ",
  "tika-vin01t10:539_1": "datvāti ettha kate ārāme pacchā kārāpakassa rañño nāmavasena niruḷhaṁ nāmapaṇṇattiṁ",
  "tika-vin01t10:539_2": "sandhāya vuttaṁ ‘‘asokārāme’’ti. Keci pana ‘‘tasmiṁ divase rājā attano ghareyeva",
  "tika-vin01t10:539_3": "sabbaṁ bhikkhusaṅghaṁ nisīdāpetvā bhojetvā imaṁ pañhaṁ pucchī’’ti vadanti. Mahādānaṁ",
  "tika-vin01t10:539_4": "datvāti bhojetvā sabbaparikkhāradānavasena mahādānaṁ datvā. Vuttañhetaṁ dīpavaṁse –",
  "tika-vin01t10:540": "‘‘Nivesanaṁ pavesetvā, nisīdāpetvāna āsane;",
  "tika-vin01t10:541": "Yāguṁ nānāvidhaṁ khajjaṁ, bhojanañca mahārahaṁ;",
  "tika-vin01t10:542": "Adāsi payatapāṇi, yāvadatthaṁ yadicchakaṁ.",
  "tika-vin01t10:543": "‘‘Bhuttāvibhikkhusaṅghassa, onītapattapāṇino;",
  "tika-vin01t10:544": "Ekamekassa bhikkhuno, adāsi yugasāṭakaṁ.",
  "tika-vin01t10:545": "‘‘Pādaabbhañjanaṁ telaṁ, chattañcāpi upāhanaṁ;",
  "tika-vin01t10:546": "Sabbaṁ samaṇaparikkhāraṁ, adāsi phāṇitaṁ madhuṁ.",
  "tika-vin01t10:547": "‘‘Abhivādetvā nisīdi, asokadhammo mahīpati;",
  "tika-vin01t10:548": "Nisajja rājā pavāresi, bhikkhusaṅghassa paccayaṁ.",
  "tika-vin01t10:549": "‘‘Yāvatā bhikkhū icchanti, tāva demi yadicchakaṁ;",
  "tika-vin01t10:550": "Santappetvā parikkhārena, pavāretvāna paccaye;",
  "tika-vin01t10:551": "Tato apucchi gambhīraṁ, dhammakkhandhaṁ sudesita’’nti.",
  "tika-vin01t10:552_0": "Aṅgato, mahārāja, nava aṅgānītiādi moggaliputtatissattherena vuttanti vadanti. Navakammādhiṭṭhāyakaṁ",
  "tika-vin01t10:552_1": "adāsīti caturāsītivihārasahassesu kattabbassa navakammassa adhiṭṭhāyakaṁ vidhāyakaṁ",
  "tika-vin01t10:552_2": "katvā adāsi. Ekadivasameva sabbanagarehi paṇṇāni āgamiṁsūti sabbavihāresu kira rāhunā",
  "tika-vin01t10:552_3": "candassa gahaṇadivase navakammaṁ ārabhitvā puna rāhunā candassa gahaṇadivaseyeva",
  "tika-vin01t10:552_4": "niṭṭhāpesuṁ, tasmā ekadivasameva paṇṇāni āgamiṁsūti vadanti. Aṭṭha sīlaṅgānīti aṭṭha",
  "tika-vin01t10:552_5": "uposathaṅgasīlāni. ‘‘Sabbālaṅkāravibhūsitāyā’’ti idaṁ asamādinnuposathaṅgānaṁ vasena",
  "tika-vin01t10:552_6": "vuttaṁ. Amaravatiyā rājadhāniyāti tāvatiṁsadevanagare. Alaṅkatapaṭiyattanti alaṅkatakaraṇavasena sabbasajjitaṁ.",
  "tika-vin01t10:553_0": "Adhikaṁ kāraṁ adhikāraṁ, adhikaṁ kiriyanti vuttaṁ hoti. Lokavivaraṇaṁ nāma pāṭihāriyaṁ",
  "tika-vin01t10:553_1": "akaṁsūti ettha anekasahassasaṅkhyassa okāsalokassa tannivāsīsattalokassa ca vivaṭabhāvakaraṇapāṭihāriyaṁ",
  "tika-vin01t10:553_2": "lokavivaraṇaṁ nāma. Taṁ pana karonto iddhimā andhakāraṁ vā ālokaṁ karoti, paṭicchannaṁ",
  "tika-vin01t10:553_3": "vā vivaṭaṁ, anāpāthaṁ vā āpāthaṁ karoti. Kathaṁ? Ayañhi yathā paṭicchannopi dūre",
  "tika-vin01t10:553_4": "ṭhitopi attā vā paro vā dissati, evaṁ attānaṁ vā paraṁ vā pākaṭaṁ kātukāmo pādakajjhānato",
  "tika-vin01t10:553_5": "vuṭṭhāya ‘‘idaṁ andhakāraṭṭhānaṁ ālokajātaṁ hotū’’ti vā ‘‘idaṁ paṭicchannaṁ vivaṭaṁ",
  "tika-vin01t10:553_6": "hotū’’ti vā ‘‘idaṁ anāpāthaṁ āpāthaṁ hotū’’ti vā āvajjetvā puna pādakajjhānaṁ samāpajjitvā",
  "tika-vin01t10:553_7": "vuṭṭhāya adhiṭṭhāti. Saha adhiṭṭhānena yathādhiṭṭhitameva hoti. Apare dūre ṭhitāpi",
  "tika-vin01t10:553_8": "passanti, sayampi passitukāmo passati bhagavā viya devorohaṇe. Bhagavā hi devaloke",
  "tika-vin01t10:553_9": "abhidhammadesanaṁ niṭṭhapetvā saṅkassanagaraṁ otaranto sinerumuddhani ṭhatvā puratthimaṁ",
  "tika-vin01t10:553_10": "lokadhātuṁ olokesi, anekāni cakkavāḷasahassāni vivaṭāni viya hutvā ekaṅgaṇaṁ viya",
  "tika-vin01t10:553_11": "hutvā pakāsiṁsu. Yathā ca puratthimena, evaṁ pacchimenapi uttarenapi dakkhiṇenapi",
  "tika-vin01t10:553_12": "sabbaṁ vivaṭamaddasa. Heṭṭhāpi yāva avīci upari ca yāva akaniṭṭhabhavanaṁ, tāva addasa.",
  "tika-vin01t10:553_13": "Manussāpi deve passanti, devāpi manusse. Tattha neva manussā uddhaṁ ullokenti, na",
  "tika-vin01t10:553_14": "devā adho olokenti, sabbe sammukhasammukhāva aññamaññaṁ passanti, taṁ divasaṁ lokavivaraṇaṁ nāma ahosi.",
  "tika-vin01t10:554_0": "Apica tambapaṇṇidīpe taḷaṅgaravāsī dhammadinnattheropi imaṁ pāṭihāriyaṁ akāsi. So",
  "tika-vin01t10:554_1": "kira ekadivasaṁ tissamahāvihāre cetiyaṅgaṇamhi nisīditvā ‘‘tīhi, bhikkhave, dhammehi",
  "tika-vin01t10:554_2": "samannāgato bhikkhu apaṇṇakapaṭipadaṁ paṭipanno hotī’’ti apaṇṇakasuttaṁ (a. ni. 3.16)",
  "tika-vin01t10:554_3": "kathento heṭṭhāmukhaṁ bījaniṁ akāsi, yāva avīcito ekaṅgaṇaṁ ahosi, tato uparimukhaṁ",
  "tika-vin01t10:554_4": "akāsi, yāva brahmalokā ekaṅgaṇaṁ ahosi. Thero nirayabhayena tajjetvā saggasukhena",
  "tika-vin01t10:554_5": "ca palobhetvā dhammaṁ desesi. Keci sotāpannā ahesuṁ, keci sakadāgāmī anāgāmī arahantoti",
  "tika-vin01t10:554_6": "evaṁ tasmiṁ divasepi lokavivaraṇaṁ nāma ahosi. Ime pana bhikkhū yathā asoko dhammarājā",
  "tika-vin01t10:554_7": "asokārāme ṭhito catuddisā anuvilokento samantato samuddapariyantaṁ jambudīpaṁ passati,",
  "tika-vin01t10:554_8": "caturāsīti ca vihārasahassāni uḷārāya vihāramahapūjāya virocamānāni, evaṁ adhiṭṭhahitvā",
  "tika-vin01t10:554_9": "lokavivaraṇaṁ nāma pāṭihāriyaṁ akaṁsu.",
  "tika-vin01t10:555_0": "Vihāramahapūjāyāti vihāramahasaṅkhātāya pūjāya. Vibhūtinti sampattiṁ. Evarūpaṁ pītipāmojjanti",
  "tika-vin01t10:555_1": "īdisaṁ pariccāgamūlakaṁ pītipāmojjaṁ. Moggaliputtatissattherassa bhāramakāsīti therassa",
  "tika-vin01t10:555_2": "mahānubhāvattā ‘‘uttaripi ce kathetabbaṁ atthi, tampi soyeva kathessatī’’ti maññamāno",
  "tika-vin01t10:555_3": "bhikkhusaṅgho raññā pucchitapañhassa visajjanaṁ therassa bhāramakāsi. Sāsanassa dāyādo",
  "tika-vin01t10:555_4": "homi, na homīti sāsanassa ñātako abbhantaro homi, na homīti attho. Yesaṁ sāsane pabbajitā",
  "tika-vin01t10:555_5": "puttadhītaro na santi, na te sāsane kattabbakiccaṁ attano bhāraṁ katvā vahantīti",
  "tika-vin01t10:555_6": "imamatthaṁ sandhāya thero evamāha ‘‘na kho, mahārāja, ettāvatā sāsanassa dāyādo hotī’’ti.",
  "tika-vin01t10:555_7": "Kathañcarahi, bhante, sāsanassa dāyādo hotīti ettha carahīti nipāto akkhantiṁ dīpeti.",
  "tika-vin01t10:555_8": "Idaṁ vuttaṁ hoti – yadi evarūpaṁ pariccāgaṁ katvāpi sāsanassa dāyādo na hoti, aññaṁ",
  "tika-vin01t10:555_9": "kiṁ nāma katvā hotīti.",
  "tika-vin01t10:556_0": "Tissakumārassa pabbajitakālato pabhutīti yadā ca tissakumāro pabbajito, yena ca kāraṇena",
  "tika-vin01t10:556_1": "pabbajito, taṁ sabbaṁ vitthārato uttari āvi bhavissati. Sakkhasīti sakkhissasi. Pāmojjajātoti",
  "tika-vin01t10:556_2": "sañjātapāmojjo. Puttānaṁ manaṁ labhitvāti ettha puttīpi sāmaññato puttasaddena vuttāti",
  "tika-vin01t10:556_3": "veditabbā, putto ca dhītā ca puttāti evaṁ ekasesanayena vā evaṁ vuttanti daṭṭhabbaṁ.",
  "tika-vin01t10:556_4": "Dhītusaddena saha payujjamāno hi puttasaddo ekova avasissati, dhītusaddo nivattatīti",
  "tika-vin01t10:556_5": "saddasatthavidū vadanti. Sikkhāya patiṭṭhāpesunti tasmiṁyeva sīmamaṇḍale sikkhāsammutiṁ",
  "tika-vin01t10:556_6": "datvā pāṇātipātāveramaṇiādīsu vikālabhojanāveramaṇipariyosānāsu chasu sikkhāsu samādapanavasena",
  "tika-vin01t10:556_7": "sikkhāya patiṭṭhāpesuṁ. Saṭṭhivassāyapi hi sāmaṇeriyā ‘‘pāṇātipātāveramaṇiṁ dve vassāni",
  "tika-vin01t10:556_8": "avītikkamma samādānaṁ samādiyāmī’’tiādinā (pāci. 1078-1079) cha sikkhāyo samādiyitvā",
  "tika-vin01t10:556_9": "sikkhitabbāyeva. Na hi etāsu chasu sikkhāpadesu dve vassāni asikkhitasikkhaṁ sāmaṇeriṁ",
  "tika-vin01t10:556_10": "upasampādetuṁ vaṭṭati. Cha vassāni abhisekassa assāti chabbassābhiseko, abhisekato",
  "tika-vin01t10:556_11": "paṭṭhāya atikkantachavassoti vuttaṁ hoti.",
  "tika-vin01t10:557_0": "Sabbaṁ theravādanti dve saṅgītiyo āruḷhā pāḷiyevettha ‘‘theravādo’’ti veditabbā.",
  "tika-vin01t10:557_1": "Sā hi mahākassapapabhutīnaṁ mahātherānaṁ vādattā ‘‘theravādo’’ti vuccati. Kontaputtatissattheroti",
  "tika-vin01t10:557_2": "ettha kontasakuṇiyo nāma kinnarajātiyo. ‘‘Tāsu ekissā kucchiyaṁ sayito manussajātiko",
  "tika-vin01t10:557_3": "raññā posito kontaputtatissatthero nāmā’’ti tīsupi gaṇṭhipadesu vuttaṁ. Mahāvaṁsepi cetaṁ vuttaṁ –",
  "tika-vin01t10:558": "‘‘Pure pāṭaliputtamhā, vane vanacaro caraṁ;",
  "tika-vin01t10:559": "Kontakinnariyā saddhiṁ, saṁvāsaṁ kira kappayi.",
  "tika-vin01t10:560": "‘‘Tena saṁvāsamanvāya, sā putte janayī duve;",
  "tika-vin01t10:561": "Tisso jeṭṭho kaniṭṭho tu, sumitto nāma nāmato.",
  "tika-vin01t10:562": "‘‘Mahāvaruṇattherassa , kāle pabbaji santike;",
  "tika-vin01t10:563": "Arahattaṁ pāpuṇiṁsu, chaḷabhiññāguṇaṁ ubho’’ti.",
  "tika-vin01t10:564_0": "Keci pana evaṁ vadanti ‘‘kontā nāma kaṭṭhavāhanarañño vaṁse jātā ekā rājadhītā. Taṁ",
  "tika-vin01t10:564_1": "garuḷayantena araññagataṁ eko vanacarako ānetvā tāya saddhiṁ saṁvāsaṁ kappesi. Sā",
  "tika-vin01t10:564_2": "tassa ubho putte vijāyi. Tatrāyaṁ jeṭṭhako mātunāmena kontaputto nāma jāto’’ti. Kaṭṭhavāhanarañño",
  "tika-vin01t10:564_3": "kira nagare sabbepi vibhavasampannā nadīpabbatakīḷādīsu garuḷasakuṇasadisaṁ yantaṁ",
  "tika-vin01t10:564_4": "kāretvā kaṭṭhavāhanarājā viya garuḷavāhanena vicaranti.",
  "tika-vin01t10:565_0": "Byādhipaṭikammatthaṁ bhikkhācāravattena āhiṇḍanto pasatamattaṁ sappiṁ alabhitvāti",
  "tika-vin01t10:565_1": "tadā kira jeṭṭhassa kontaputtatissattherassa kucchivāto samuṭṭhāsi. Taṁ bāḷhāya dukkhavedanāya",
  "tika-vin01t10:565_2": "pīḷitaṁ kaniṭṭho sumitto nāma thero disvā ‘‘kimettha, bhante, laddhuṁ vaṭṭatī’’ti",
  "tika-vin01t10:565_3": "pucchi. Tissatthero, ‘‘āvuso, pasatamattaṁ sappiṁ laddhuṁ vaṭṭatī’’ti vatvā rañño",
  "tika-vin01t10:565_4": "nivedanaṁ tassa gilānapaccayaṁ pacchābhattaṁ sappiatthāya caraṇañca paṭikkhipitvā",
  "tika-vin01t10:565_5": "‘‘bhikkhācāravelāyameva piṇḍāya carantena tayā yadi sakkā laddhuṁ, evaṁ vicaritvā",
  "tika-vin01t10:565_6": "yaṁ laddhaṁ, taṁ āharā’’ti āha. Kaniṭṭhopi vuttanayeneva bhikkhācāravattena caranto",
  "tika-vin01t10:565_7": "pasatamattampi sappiṁ nālattha. So pana kucchivāto balavataro sappighaṭasatenapi",
  "tika-vin01t10:565_8": "vūpasametuṁ asakkuṇeyyo ahosi. Thero teneva byādhibalena kālamakāsi. Keci pana ‘‘vicchikanāmakena",
  "tika-vin01t10:565_9": "kīṭavisena ḍaṭṭho thero tassa visavegena adhimattāya dukkhavedanāya samannāgato taṁ",
  "tika-vin01t10:565_10": "vūpasametuṁ vuttanayeneva pasatamattaṁ sappiṁ alabhitvā parinibbuto’’ti vadanti.",
  "tika-vin01t10:565_11": "Vuttañhetaṁ mahāvaṁse –",
  "tika-vin01t10:566": "‘‘Pāde kīṭavisenāsi, ḍaṭṭho jeṭṭho savedano;",
  "tika-vin01t10:567": "Āha puṭṭho kaniṭṭhena, bhesajjaṁ pasataṁ ghataṁ.",
  "tika-vin01t10:568": "‘‘Rañño nivedanaṁ thero, gilānapaccayepi ca;",
  "tika-vin01t10:569": "Sappiatthañca caraṇaṁ, pacchābhattaṁ paṭikkhipi.",
  "tika-vin01t10:570": "‘‘Piṇḍāya ce caraṁ sappiṁ, labhase tvaṁ tamāhara;",
  "tika-vin01t10:571": "Iccāha tissatthero so, sumittaṁ theramuttamaṁ.",
  "tika-vin01t10:572": "‘‘Piṇḍāya caratā tena, na laddhaṁ pasataṁ ghataṁ;",
  "tika-vin01t10:573": "Sappikumbhasatenāpi, byādhi jāto asādhiyo.",
  "tika-vin01t10:574": "‘‘Teneva byādhinā thero, patto āyukkhayantikaṁ;",
  "tika-vin01t10:575": "Ovaditvappamādena, nibbātuṁ mānasaṁ akā.",
  "tika-vin01t10:576": "‘‘Ākāsamhi nisīditvā, tejodhātuvasena so;",
  "tika-vin01t10:577": "Yathāruci adhiṭṭhāya, sarīraṁ parinibbuto.",
  "tika-vin01t10:578": "‘‘Jālā sarīrā nikkhamma, nimaṁsachārikaṁ ḍahi;",
  "tika-vin01t10:579": "Therassa sakalaṁ kāyaṁ, aṭṭhikāni tu no ḍahī’’ti.",
  "tika-vin01t10:580_0": "Appamādena ovaditvāti ‘‘amhādisānampi evaṁ paccayā dullabhā, tumhe labhamānesu paccayesu",
  "tika-vin01t10:580_1": "appamajjitvā samaṇadhammaṁ karothā’’ti evaṁ appamādena ovaditvā. Pallaṅkenāti samantato",
  "tika-vin01t10:580_2": "ūrubaddhāsanena. Itthambhūtalakkhaṇe cetaṁ karaṇavacanaṁ. Tejodhātuṁ samāpajjitvāti",
  "tika-vin01t10:580_3": "tejodhātukasiṇārammaṇaṁ jhānaṁ samāpajjitvā. Therassa sakkāraṁ katvāti therassa dhātusakkāraṁ",
  "tika-vin01t10:580_4": "katvā. Catūsu dvāresu pokkharaṇiyo kārāpetvā bhesajjassa pūrāpetvāti ekasmiṁ dvāre",
  "tika-vin01t10:580_5": "catasso pokkharaṇiyo kārāpetvā tattha ekaṁ pokkharaṇiṁ sappissa pūrāpetvā ekaṁ madhuno,",
  "tika-vin01t10:580_6": "ekaṁ phāṇitassa, ekaṁ sakkarāya pūrāpesi. Sesadvāresupi evameva kārāpesīti vadanti.",
  "tika-vin01t10:581_0": "Sabhāyaṁ satasahassanti nagaramajjhe vinicchayasālāyaṁ satasahassaṁ. Iminā sakalanagarato",
  "tika-vin01t10:581_1": "samuṭṭhitaṁ āyaṁ nidasseti. Pañcasatasahassāni rañño uppajjantīti ca raṭṭhato uppajjanakaṁ",
  "tika-vin01t10:581_2": "āyaṁ ṭhapetvā vuttaṁ. Tatoti yathāvuttapañcasatasahassato. Nigrodhattherassa devasikaṁ",
  "tika-vin01t10:581_3": "satasahassaṁ visajjesīti kathaṁ pana therassa satasahassaṁ visajjesi? Rājā kira divasassa",
  "tika-vin01t10:581_4": "tikkhattuṁ sāṭake parivattento ‘‘therassa cīvaraṁ nīta’’nti pucchitvā ‘‘āma nīta’’nti",
  "tika-vin01t10:581_5": "sutvāva parivatteti. Theropi divasassa tikkhattuṁ ticīvaraṁ parivatteti. Tassa hi",
  "tika-vin01t10:581_6": "ticīvaraṁ hatthikkhandhe ṭhapetvā pañcahi ca gandhasamuggasatehi pañcahi ca mālāsamuggasatehi",
  "tika-vin01t10:581_7": "saddhiṁ pātova āharīyittha, tathā divā ceva sāyañca. Theropi na bhaṇḍikaṁ bandhitvā",
  "tika-vin01t10:581_8": "ṭhapesi, sampattasabrahmacārīnaṁ adāsi. Tadā kira jambudīpe bhikkhusaṅghassa yebhuyyena",
  "tika-vin01t10:581_9": "nigrodhattherasseva santakaṁ cīvaraṁ ahosi. Evaṁ therassa divase divase satasahassaṁ",
  "tika-vin01t10:581_10": "visajjesi. Uḷāro lābhasakkāroti ettha labbhati pāpuṇīyatīti lābho, catunnaṁ paccayānametaṁ",
  "tika-vin01t10:581_11": "adhivacanaṁ. Sakkaccaṁ kātabbo dātabboti sakkāro, cattāro paccayāyeva. Paccayā eva",
  "tika-vin01t10:581_12": "hi paṇītapaṇītā sundarasundarā abhisaṅkharitvā katā ‘‘sakkāro’’ti vuccanti. Atha",
  "tika-vin01t10:581_13": "vā parehi kātabbagāravakiriyā pupphādīhi pūjā vā sakkāro.",
  "tika-vin01t10:582_0": "Diṭṭhigatānīti ettha diṭṭhiyeva diṭṭhigataṁ ‘‘gūthagataṁ muttagataṁ (ma. ni. 2.119),",
  "tika-vin01t10:582_1": "saṅkhāragata’’ntiādīsu (mahāni. 41) viya. Gantabbābhāvato vā diṭṭhiyā gatamattaṁ",
  "tika-vin01t10:582_2": "diṭṭhigataṁ, diṭṭhiyā gahaṇamattanti attho. Diṭṭhippakāro vā diṭṭhigataṁ, diṭṭhibhedoti",
  "tika-vin01t10:582_3": "vuttaṁ hoti. Lokiyā hi vidhayuttagatappakārasadde samānatthe icchanti. Na kho panetaṁ",
  "tika-vin01t10:582_4": "sakkā imesaṁ majjhe vasantena vūpasametunti tesañhi majjhe vasanto tesuyeva antogadhattā",
  "tika-vin01t10:582_5": "ādeyyavacano na hoti, tasmā evaṁ cintesi. Tadā tasmiṁ ṭhāne vasantassa sukhavihārābhāvato",
  "tika-vin01t10:582_6": "taṁ pahāya icchitabbasukhavihāramattaṁ gahetvā vuttaṁ ‘‘attanā phāsukavihārena viharitukāmo’’ti.",
  "tika-vin01t10:582_7": "Ahogaṅgapabbatanti evaṁnāmakaṁ pabbataṁ. Dhammena vinayena satthusāsanenāti ettha",
  "tika-vin01t10:582_8": "dhammoti bhūtaṁ vatthu. Vinayoti codanā sāraṇā ca. Satthusāsananti ñattisampadā anusāvanasampadā",
  "tika-vin01t10:582_9": "ca, tasmā bhūtena vatthunā codetvā sāretvā ñattisampadāya anusāvanasampadāya ca ukkhepanīyādikammavasena",
  "tika-vin01t10:582_10": "niggayhamānāpīti vuttaṁ hoti. Abbudaṁ thenanaṭṭhena, malaṁ kiliṭṭhabhāvakaraṇaṭṭhena,",
  "tika-vin01t10:582_11": "kaṇṭakaṁ vijjhanaṭṭhena. Aggiṁ paricarantīti aggihuttakā viya aggiṁ pūjenti . Pañcātape",
  "tika-vin01t10:582_12": "tappantīti catūsu ṭhānesu aggiṁ katvā majjhe ṭhatvā sūriyātapena tappanti. Ādiccaṁ",
  "tika-vin01t10:582_13": "anuparivattantīti udayakālato pabhuti sūriyaṁ olokayamānā yāvatthaṅgamanā sūriyābhimukhāva",
  "tika-vin01t10:582_14": "parivattanti. Vobhindissāmāti paggaṇhiṁsūti vināsessāmāti ussāhamakaṁsu. Avisahantoti asakkonto.",
  "tika-vin01t10:583_0": "Sattadivasenarajjaṁ sampaṭicchāti sattadivase rajjasukhaṁ tāva anubhava. Tamatthaṁ",
  "tika-vin01t10:583_1": "saññāpesīti kukkuccāyitamatthaṁ bodhesi. Kathaṁ saññāpesīti āha ‘‘so kirā’’tiādi.",
  "tika-vin01t10:583_2": "Cittarūpanti cittānurūpaṁ, yathākāmanti vuttaṁ hoti. Kissāti kena kāraṇena. Are tvaṁ",
  "tika-vin01t10:583_3": "nāma paricchinnamaraṇanti sattahi divasehi paricchinnamaraṇaṁ. Vissatthoti nirāsaṅkacitto,",
  "tika-vin01t10:583_4": "maraṇasaṅkārahito nibbhayoti vuttaṁ hoti. Assāsapassāsanibaddhaṁ maraṇaṁ pekkhamānāti",
  "tika-vin01t10:583_5": "‘‘aho vatāhaṁ tadantaraṁ jīveyyaṁ, yadantaraṁ assasitvā passasāmi passasitvā vā assasāmi,",
  "tika-vin01t10:583_6": "bhagavato sāsanaṁ manasi kareyyaṁ, bahu vata me kataṁ assā’’ti evaṁ maraṇassatiyā",
  "tika-vin01t10:583_7": "anuyuñjanato assāsapassāsappavattikālapaṭibaddhaṁ maraṇaṁ pekkhamānā. Tattha assāsoti",
  "tika-vin01t10:583_8": "bahinikkhamananāsavāto. Passāsoti antopavisanavāto. Vuttavipariyāyenapi vadanti.",
  "tika-vin01t10:584_0": "Migavaṁ nikkhamitvāti migamāraṇatthāya ‘‘araññe migapariyesanaṁ carissāmī’’ti nikkhamitvā.",
  "tika-vin01t10:584_1": "Tattha migavanti migānaṁ vānanato hesanato bādhanato ‘‘migava’’nti laddhasamaññaṁ",
  "tika-vin01t10:584_2": "migavaṁ. Yonakamahādhammarakkhitattheranti yonakavisaye jātaṁ idhāgantvā pabbajitaṁ",
  "tika-vin01t10:584_3": "dhammarakkhitanāmadheyyaṁ mahātheraṁ. Hatthināgenāti mahāhatthinā. Mahantapariyāyopi",
  "tika-vin01t10:584_4": "hi nāgasaddoti vadanti. Ahināgādito vā visesanatthaṁ ‘‘hatthināgenā’’ti vuttaṁ. Tassāsayaṁ",
  "tika-vin01t10:584_5": "tassa ajjhāsayaṁ. Tassa passantassevāti anādare sāmivacanaṁ, tasmiṁ passanteyevāti",
  "tika-vin01t10:584_6": "attho. Ākāse uppatitvāti ettha ayaṁ vikubbaniddhi na hotīti gihissapi imaṁ iddhipāṭihāriyaṁ",
  "tika-vin01t10:584_7": "dassesi. Sā hi ‘‘pakativaṇṇaṁ vijahitvā kumārakavaṇṇaṁ vā dasseti nāgavaṇṇaṁ vā,",
  "tika-vin01t10:584_8": "vividhampi senābyūhaṁ dassetī’’ti evaṁ āgatā iddhi pakativaṇṇavijahanavikāravasena",
  "tika-vin01t10:584_9": "pavattattā vikubbaniddhi nāma. Adhiṭṭhāniddhiyā pana paṭikkhepo natthi. Tathā ca",
  "tika-vin01t10:584_10": "vakkhati khuddakavatthukkhandhakavaṇṇanāyaṁ (cūḷava. aṭṭha. 252) ‘‘iddhipāṭihāriyanti",
  "tika-vin01t10:584_11": "ettha vikubbaniddhipāṭihāriyaṁ paṭikkhittaṁ, adhiṭṭhāniddhi pana appaṭikkhittāti",
  "tika-vin01t10:584_12": "veditabbā’’ti. Laggetvāti ākāse kāyabandhanaṁ pasāretvā tattha cīvaraṁ laggetvā.",
  "tika-vin01t10:585_0": "Chaṇavesanti tuṭṭhijananavesaṁ, ussavavesanti attho. Paṭiyādesunti ‘‘āgatakāle cīvarādīnaṁ",
  "tika-vin01t10:585_1": "pariyesanaṁ bhāriya’’nti paṭhamameva pattacīvarāni sampādesuṁ. Padhānagharanti bhāvanānuyogavasena",
  "tika-vin01t10:585_2": "vīriyārambhassa anurūpaṁ vivittasenāsanaṁ. Sopīti rañño bhāgineyyaṁ sandhāya vuttaṁ.",
  "tika-vin01t10:585_3": "Anupabbajitoti uḷāravibhavena khattiyajanena anugantvā pabbajito. Gantvāti iddhiyā",
  "tika-vin01t10:585_4": "gantvā. Kusalādhippāyoti manāpajjhāsayo. Dveḷhakajātoti ‘‘ime bhikkhū na ekamaggena",
  "tika-vin01t10:585_5": "kathentī’’ti saṁsayamāpanno. Ekekaṁ bhikkhusahassaparivāranti ekekassa ekekasahassaparicchinnaṁ",
  "tika-vin01t10:585_6": "bhikkhuparivārañca. Gaṇhitvā āgacchathāti vuttepi ‘‘sāsanaṁ paggaṇhituṁ samattho’’ti",
  "tika-vin01t10:585_7": "vuttattā therā bhikkhū ‘‘dhammakamma’’nti maññamānā gatā. Īdisesu hi ṭhānesu kukkuccaṁ",
  "tika-vin01t10:585_8": "na kātabbaṁ. Kappiyasāsanañhetaṁ na gihikammapaṭisaṁyuttaṁ. Thero nāgacchīti kiñcāpi",
  "tika-vin01t10:585_9": "‘‘rājā pakkosatī’’ti vuttepi dhammakammatthāya āgantuṁ vaṭṭati, dvikkhattuṁ pana",
  "tika-vin01t10:585_10": "pesitepi na āgato kira. Thero hi sabbattha vikhyātavasena sambhāvanuppattito sambhāvitassa",
  "tika-vin01t10:585_11": "ca uddhaṁ kattabbakiccasiddhito asāruppavacanalesena na āgacchīti. Mahallako nu kho",
  "tika-vin01t10:585_12": "bhante theroti kiñcāpi rājā theraṁ diṭṭhapubbo, nāmaṁ pana sallakkhetuṁ asakkonto",
  "tika-vin01t10:585_13": "evaṁ pucchīti vadanti. Vayhanti upari maṇḍapasadisaṁ padaracchannaṁ, sabbapaliguṇṭhimaṁ",
  "tika-vin01t10:585_14": "vā chādetvā kataṁ sakaṭavisesaṁ vayhanti vadanti. Nāvāsaṅghāṭaṁ bandhitvāti ettha",
  "tika-vin01t10:585_15": "nāvāti poto. So hi orato pāraṁ patati gacchatīti poto, satte netīti nāvāti ca vuccati.",
  "tika-vin01t10:585_16": "Ekato saṅghaṭitā nāvā nāvāsaṅghāṭaṁ, tathā taṁ bandhitvāti attho.",
  "tika-vin01t10:586_0": "Sāsanapaccatthikānaṁ bahubhāvato āha ‘‘ārakkhaṁ saṁvidhāyā’’ti. Yanti yasmā, yena",
  "tika-vin01t10:586_1": "kāraṇenāti attho. ‘‘Āguṁ na karotīti nāgo’’ti (cūḷava. mettagūmāṇavapūcchāniddesa",
  "tika-vin01t10:586_2": "27) vacanato pāpakaraṇābhāvato samaṇo idha nāgo nāmāti maññamānā ‘‘eko taṁ mahārāja",
  "tika-vin01t10:586_3": "samaṇanāgo dakkhiṇahatthe gaṇhissatī’’ti byākariṁsu. Abbāhiṁsūti ākaḍḍhiṁsu. ‘‘Rañño",
  "tika-vin01t10:586_4": "hatthaggahaṇaṁ līḷāvasena kataṁ viya hotīti kasmātiādicodanaṁ kata’’nti vadanti.",
  "tika-vin01t10:586_5": "Bāhiratoti uyyānassa bāhirato. Passantānaṁ atidukkaraṁ hutvā paññāyatīti āha ‘‘padesapathavīkampanaṁ",
  "tika-vin01t10:586_6": "dukkara’’nti. Adhiṭṭhāne panettha visuṁ dukkaratā nāma natthi. Sīmaṁ akkamitvāti",
  "tika-vin01t10:586_7": "antosīmaṁ sīmāya abbhantaraṁ akkamitvā. Abhiññāpādakanti abhiññāya patiṭṭhābhūtaṁ.",
  "tika-vin01t10:586_8": "Vikubbaniddhiyā eva paṭikkhittattā pathavīcalanaṁ adhiṭṭhahi. Rathassa antosīmāya",
  "tika-vin01t10:586_9": "ṭhito pādova calīti ettha pādoti rathacakkaṁ sandhāya vuttaṁ. Tañhi rathassa gamanakiccasādhanato",
  "tika-vin01t10:586_10": "pādasadisattā idha ‘‘pādo’’ti vuttaṁ. Sakkhatīti sakkhissati. Etamatthanti vinā cetanāya",
  "tika-vin01t10:586_11": "pāpassa asambhavasaṅkhātaṁ atthaṁ. Cetanāhanti ettha ‘‘cetanaṁ aha’’nti padacchedo",
  "tika-vin01t10:586_12": "kātabbo. Cetayitvāti cetanaṁ pavattayitvā. Dīpakatittiroti attano nisinnabhāvassa",
  "tika-vin01t10:586_13": "dīpanato evaṁladdhanāmo tittiro. Yaṁ araññaṁ netvā sākuṇiko tassa saddena āgatāgate tittire gaṇhāti.",
  "tika-vin01t10:587_0": "Tāpasaṁ pucchīti atīte kira ekasmiṁ paccantagāme eko sākuṇiko ekaṁ dīpakatittiraṁ",
  "tika-vin01t10:587_1": "gahetvā suṭṭhu sikkhāpetvā pañjare pakkhipitvā paṭijaggati. So taṁ araññaṁ netvā",
  "tika-vin01t10:587_2": "tassa saddena āgatāgate tittire gaṇhāti. Tittiro ‘‘maṁ nissāya bahū mama ñātakā nassanti,",
  "tika-vin01t10:587_3": "mayhetaṁ pāpa’’nti nissaddo ahosi. So tassa nissaddabhāvaṁ ñatvā veḷupesikāya taṁ",
  "tika-vin01t10:587_4": "sīse paharati. Tittiro dukkhāturatāya saddaṁ karoti. Evaṁ so sākuṇiko taṁ nissāya",
  "tika-vin01t10:587_5": "tittire gahetvā jīvikaṁ kappesi. Atha so tittiro cintesi ‘‘ime marantūti mayhaṁ cetanā",
  "tika-vin01t10:587_6": "natthi, paṭicca kammaṁ pana maṁ phusati. Mayi saddaṁ akaronte hi ete nāgacchanti,",
  "tika-vin01t10:587_7": "karonteyevāgacchanti, āgatāgate ayaṁ gahetvā jīvitakkhayaṁ pāpeti, atthi nu kho ettha",
  "tika-vin01t10:587_8": "mayhaṁ pāpaṁ, natthī’’ti. So tato paṭṭhāya ‘‘ko nu kho me imaṁ kaṅkhaṁ chindeyyā’’ti",
  "tika-vin01t10:587_9": "tathārūpaṁ paṇḍitaṁ upadhārento carati. Athekadivasaṁ so sākuṇiko bahuke tittire",
  "tika-vin01t10:587_10": "gahetvā pacchiṁ pūretvā ‘‘pānīyaṁ pivissāmī’’ti bodhisattassa tāpasapabbajjāya pabbajitvā",
  "tika-vin01t10:587_11": "jhānābhiññāyo nibbattetvā araññe vasantassa assamaṁ gantvā taṁ pañjaraṁ bodhisattassa",
  "tika-vin01t10:587_12": "santike ṭhapetvā pānīyaṁ pivitvā vālikātale nipanno niddaṁ okkami. Tittiro tassa",
  "tika-vin01t10:587_13": "niddamokkantabhāvaṁ ñatvā ‘‘mama kaṅkhaṁ imaṁ tāpasaṁ pucchissāmi, jānanto me kathessatī’’ti",
  "tika-vin01t10:587_14": "pañjare nisinnoyeva –",
  "tika-vin01t10:588": "‘‘Ñātako no nisinnoti, bahu āgacchate jano;",
  "tika-vin01t10:589": "Paṭicca kammaṁ phusati, tasmiṁ me saṅkate mano’’ti. (jā. 1.4.75) –",
  "tika-vin01t10:590_0": "Tāpasaṁ pucchi. Tassattho (jā. aṭṭha. 3.75) – bhante, sacāhaṁ saddaṁ na kareyyaṁ,",
  "tika-vin01t10:590_1": "ayaṁ tittirajano na āgaccheyya, mayi pana saddaṁ karonte ‘‘ñātako no nisinno’’ti",
  "tika-vin01t10:590_2": "ayaṁ bahujano āgacchati, taṁ āgatāgataṁ luddo gahetvā jīvitakkhayaṁ pāpento maṁ paṭicca",
  "tika-vin01t10:590_3": "maṁ nissāya etaṁ pāṇātipātakammaṁ phusati paṭilabhati vindati, tasmiṁ maṁ paṭicca",
  "tika-vin01t10:590_4": "kate pāpe ‘‘mama nu kho etaṁ pāpa’’nti evaṁ me mano saṅkati parisaṅkati kukkuccaṁ āpajjatīti.",
  "tika-vin01t10:591_0": "Na paṭicca kammaṁ phusatītiādikāya pana tāpasena vuttagāthāya ayamattho – yadi tava",
  "tika-vin01t10:591_1": "pāpakiriyāya mano na padussati, tanninno tappoṇo na hoti, evaṁ sante luddena taṁ",
  "tika-vin01t10:591_2": "paṭicca katampi pāpakammaṁ taṁ na phusati na allīyati. Pāpakiriyāya hi appossukkassa",
  "tika-vin01t10:591_3": "nirālayassa bhadrassa parisuddhassa sato tava pāṇātipātacetanāya abhāvā taṁ pāpaṁ",
  "tika-vin01t10:591_4": "na upalimpati, tava cittaṁ na allīyatīti.",
  "tika-vin01t10:592_0": "Samayaṁ uggaṇhāpesīti attano sammāsambuddhassa laddhiṁ uggaṇhāpesi. Sāṇipākāraṁ parikkhipāpetvāti",
  "tika-vin01t10:592_1": "ettha sāṇipākāranti karaṇatthe upayogavacanaṁ, attānañca therañca yathā te bhikkhū",
  "tika-vin01t10:592_2": "na passanti, evaṁ sāṇipākārena samantato parikkhipāpetvāti attho, sāṇipākāraṁ vā",
  "tika-vin01t10:592_3": "samantato parikkhipāpetvāti evamettha attho gahetabbo. Sāṇipākārantareti sāṇipākārassa",
  "tika-vin01t10:592_4": "abbhantare. Ekaladdhiketi samānaladdhike. Kiṁ vadati sīlenāti kiṁvādī. Atha vā ko",
  "tika-vin01t10:592_5": "katamo vādo kiṁvādo, so etassa atthīti kiṁvādī. Sassataṁ attānañca lokañca vadanti",
  "tika-vin01t10:592_6": "paññapenti sīlenāti sassatavādino. Atha vā vadanti etenāti vādo, diṭṭhiyā etaṁ adhivacanaṁ.",
  "tika-vin01t10:592_7": "Sassato vādo sassatavādo, so etesaṁ atthīti sassatavādino, sassatadiṭṭhinoti attho.",
  "tika-vin01t10:592_8": "Atha sassato vādo etesamatthīti kasmā vuttaṁ, tesañhi attā loko ca sassatoti adhippeto,",
  "tika-vin01t10:592_9": "na vādoti? Saccametaṁ. Sassatasahacaritatāya pana vādopi sassatoti vutto yathā ‘‘kuntā",
  "tika-vin01t10:592_10": "pacarantī’’ti. Sassatoti vādo etesanti vā itisaddalopo daṭṭhabbo. Ye rūpādīsu aññataraṁ",
  "tika-vin01t10:592_11": "attāti ca lokoti ca gahetvā taṁ sassataṁ amataṁ niccaṁ dhuvaṁ paññapenti, te sassatavādinoti",
  "tika-vin01t10:592_12": "veditabbā. Vuttañhetaṁ niddese paṭisambhidāyañca –",
  "tika-vin01t10:593": "‘‘Rūpaṁ attā ceva loko ca sassato cāti attānañca lokañca paññapenti. Vedanaṁ… saññaṁ… saṅkhāre… viññāṇaṁ attā ceva loko ca sassato cāti attānañca lokañca paññapentī’’ti.",
  "tika-vin01t10:594_0": "Ayañca attho ‘‘rūpaṁ attato samanupassati, vedanaṁ… saññaṁ… saṅkhāre… viññāṇaṁ attato",
  "tika-vin01t10:594_1": "samanupassatī’’ti imissā pañcavidhāya sakkāyadiṭṭhiyā vasena vutto. ‘‘Rūpavantaṁ",
  "tika-vin01t10:594_2": "attāna’’ntiādikāya pana pañcadasavidhāya sakkāyadiṭṭhiyā vasena cattāro cattāro khandhe",
  "tika-vin01t10:594_3": "‘‘attā’’ti gahetvā tadañño lokoti paññapentīti ayañca attho labbhati. Tathā ekaṁ",
  "tika-vin01t10:594_4": "khandhaṁ ‘‘attā’’ti gahetvā añño attano upabhogabhūto lokoti, sasantatipatite vā",
  "tika-vin01t10:594_5": "khandhe ‘‘attā’’ti gahetvā tadañño lokoti paññapentīti evamettha attho veditabbo.",
  "tika-vin01t10:594_6": "Sattesu saṅkhāresu vā ekaccaṁ sassataṁ etassāti ekaccasassato, ekaccasassatavādo.",
  "tika-vin01t10:594_7": "So etesamatthīti ekaccasassatikā, ekaccasassatavādino. Te duvidhā honti sattekaccasassatikā",
  "tika-vin01t10:594_8": "saṅkhārekaccasassatikāti . Tattha ‘‘issaro nicco, aññe sattā aniccā’’ti evaṁ pavattavādā",
  "tika-vin01t10:594_9": "sattekaccasassatikā seyyathāpi issaravādā. ‘‘Nicco brahmā, aññe sattā aniccā’’ti",
  "tika-vin01t10:594_10": "evaṁ pavattavādāpi sattekaccasassatikāti veditabbā. ‘‘Paramāṇavo niccā, dviaṇukādayo",
  "tika-vin01t10:594_11": "aniccā’’ti evaṁ pavattavādā saṅkhārekaccasassatikā seyyathāpi kaṇādavādādayo. ‘‘Cakkhādayo",
  "tika-vin01t10:594_12": "aniccā, viññāṇaṁ nicca’’nti evaṁvādinopi saṅkhārekaccasassatikāti veditabbā.",
  "tika-vin01t10:595_0": "Nanu ‘‘ekacce dhammā sassatā, ekacce asassatā’’ti etasmiṁ vāde cakkhādīnaṁ asassatabhāvasanniṭṭhānaṁ",
  "tika-vin01t10:595_1": "yathāsabhāvāvabodho eva, tayidaṁ kathaṁ micchādassananti? Ko vā evamāha – ‘‘cakkhādīnaṁ",
  "tika-vin01t10:595_2": "asassatabhāvasanniṭṭhānaṁ micchādassana’’nti, asassatesuyeva pana kesañci dhammānaṁ",
  "tika-vin01t10:595_3": "sassatabhāvābhiniveso idha micchādassanaṁ. Tena pana ekavāre pavattamānena cakkhādīnaṁ",
  "tika-vin01t10:595_4": "asassatabhāvāvabodho vidūsito saṁsaṭṭhabhāvato, visasaṁsaṭṭho viya sabbo sappimaṇḍo",
  "tika-vin01t10:595_5": "sakiccakaraṇāsamatthatāya sammādassanapakkhe ṭhapetabbataṁ nārahatīti. Asassatabhāvena",
  "tika-vin01t10:595_6": "nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa",
  "tika-vin01t10:595_7": "micchādassanabhāvo na sakkā nivāretuṁ. Evañca katvā asaṅkhatāya ca saṅkhatāya ca",
  "tika-vin01t10:595_8": "dhātuyā vasena yathākkamaṁ ekacce dhammā sassatā, ekacce asassatāti evaṁ pavatto",
  "tika-vin01t10:595_9": "vibhajjavādopi ekaccasassatavādo āpajjatīti evaṁpakārā codanā anavakāsā hoti aviparītadhammasabhāvasampaṭipattibhāvato.",
  "tika-vin01t10:595_10": "Kāmañcettha purimasassatavādepi asassatānaṁ dhammānaṁ sassatāti gahaṇaṁ visesato",
  "tika-vin01t10:595_11": "micchādassanaṁ, sassatānaṁ pana sassatāti gāho na micchādassanaṁ yathāsabhāvaggahaṇabhāvato.",
  "tika-vin01t10:595_12": "Asassatesuyeva pana kecideva dhammā sassatāti gahetabbadhammesu vibhāgappavattiyā",
  "tika-vin01t10:595_13": "imassa vādassa vādantaratā vuttā. Na cettha samudāyantogadhattā ekadesassa sappadesasassataggāho",
  "tika-vin01t10:595_14": "nippadesasassataggāhe samodhānaṁ gacchatīti sakkā vattuṁ vāditabbisayavisesavasena",
  "tika-vin01t10:595_15": "vādadvayassa pavattattā. Aññe eva hi diṭṭhigatikā ‘‘sabbe dhammā sassatā’’ti abhiniviṭṭhā,",
  "tika-vin01t10:595_16": "aññe ekaccasassatāti saṅkhārānaṁ anavasesapariyādānaṁ ekadesapariggaho ca vādadvayassa paribyattoyevāti.",
  "tika-vin01t10:596_0": "Antānantikāti ettha amati gacchati ettha sabhāvo osānanti anto, mariyādā. Tappaṭisedhena",
  "tika-vin01t10:596_1": "ananto. Kassa panāyaṁ antānantoti? Lokīyati saṁsāranissaraṇatthikehi diṭṭhigatikehi,",
  "tika-vin01t10:596_2": "lokīyati vā ettha tehi puññāpuññaṁ tabbipāko cāti lokoti saṅkhyaṁ gatassa paṭibhāganimittādisabhāvassa",
  "tika-vin01t10:596_3": "attano. Anto ca ananto ca antānanto ca nevantanānanto cāti antānanto sāmaññaniddesena,",
  "tika-vin01t10:596_4": "ekasesena vā ‘‘nāmarūpapaccayā saḷāyatana’’ntiādīsu viya. Antānantasahacarito vādo",
  "tika-vin01t10:596_5": "antānanto yathā ‘‘kuntā pacarantī’’ti. Antānantasannissayo vā yathā ‘‘mañcā ukkuṭṭhiṁ",
  "tika-vin01t10:596_6": "karontī’’ti. So etesamatthīti antānantikā, antānantavādino. ‘‘Antavā ayaṁ loko, ananto",
  "tika-vin01t10:596_7": "ayaṁ loko, antavā ca ayaṁ loko ananto ca, nevāyaṁ loko antavā na panānanto’’ti evaṁ",
  "tika-vin01t10:596_8": "antaṁ vā anantaṁ vā antānantaṁ vā nevantanānantaṁ vā ārabbha pavattavādāti attho.",
  "tika-vin01t10:596_9": "Catubbidhā hi antānantavādino antavādī anantavādī antānantavādī nevantanānantavādīti.",
  "tika-vin01t10:596_10": "Tathā hi koci paṭibhāganimittaṁ cakkavāḷapariyantaṁ avaḍḍhetvā taṁ ‘‘loko’’ti gahetvā",
  "tika-vin01t10:596_11": "antasaññī lokasmiṁ hoti. Cakkavāḷapariyantaṁ katvā vaḍḍhitakasiṇe pana anantasaññī",
  "tika-vin01t10:596_12": "hoti. Uddhamadho avaḍḍhetvā pana tiriyaṁ vaḍḍhetvā uddhamadho antasaññī tiriyaṁ anantasaññī",
  "tika-vin01t10:596_13": "hoti. Koci pana yasmā lokasaññito attā adhigatavisesehi mahesīhi kadāci ananto sakkhidiṭṭho",
  "tika-vin01t10:596_14": "anusuyyati, tasmā nevantavā. Yasmā pana tehiyeva kadāci antavā sakkhidiṭṭho anusuyyati,",
  "tika-vin01t10:596_15": "tasmā na pana anantoti evaṁ nevantanānantasaññī lokasmiṁ hoti. Keci pana yadi panāyaṁ",
  "tika-vin01t10:596_16": "attā antavāsiyā, dūradese upapajjamānānussaraṇādikiccanipphatti na siyā. Atha ananto",
  "tika-vin01t10:596_17": "idha ṭhitassa devalokanirayādīsu sukhadukkhānubhavanampi siyā. Sace pana antavā ca",
  "tika-vin01t10:596_18": "ananto ca, tadubhayapaṭisedhadosasamāyogo, tasmā antavā anantoti ca abyākaraṇīyo",
  "tika-vin01t10:596_19": "attāti evaṁ takkanavasena nevantanānantasaññī hotīti vaṇṇayanti.",
  "tika-vin01t10:597_0": "Ettha ca yuttaṁ tāva purimānaṁ tiṇṇaṁ vādīnaṁ antañca anantañca antānantañca ārabbha",
  "tika-vin01t10:597_1": "pavattavādattā antānantikattaṁ, pacchimassa pana tadubhayapaṭisedhanavasena pavattavādattā",
  "tika-vin01t10:597_2": "kathaṁ antānantikattanti? Tadubhayapaṭisedhanavasena pavattavādattā eva. Yasmā antānantapaasedhavādopi",
  "tika-vin01t10:597_3": "antānantavisayo eva taṁ ārabbha pavattattā. Etadatthameva hi ārabbha ‘‘pavattavādā’’ti",
  "tika-vin01t10:597_4": "heṭṭhā vuttaṁ, evaṁ santepi yuttaṁ tāva pacchimavādadvayassa antānantikattaṁ, antānantānaṁ",
  "tika-vin01t10:597_5": "vasena ubhayavisayattā etesaṁ vādassa, purimavādadvayassa pana kathaṁ visuṁ antānantikattanti?",
  "tika-vin01t10:597_6": "Upacāravuttiyā. Samuditesu hi antānantavādesu pavattamāno antānantikasaddo tattha",
  "tika-vin01t10:597_7": "niruḷhatāya paccekampi antānantavādīsu pavattati yathā arūpajjhānesu paccekaṁ aṭṭhavimokkhapariyāyo,",
  "tika-vin01t10:597_8": "yathā ca loke sattisayoti.",
  "tika-vin01t10:598_0": "Amarāvikkhepikāti ettha na marati na upacchijjatīti amarā. Kā sā? ‘‘Evantipi me no,",
  "tika-vin01t10:598_1": "tathātipi me no, aññathātipi me no, notipi me no, no notipi me no’’ti (dī. ni. 1.62)",
  "tika-vin01t10:598_2": "evaṁ pavattavādavasena pariyantarahitā diṭṭhigatikassa diṭṭhi ceva vācā ca. ‘‘Evantipi",
  "tika-vin01t10:598_3": "me no’’tiādinā vividho nānappakāro khepo paravādīnaṁ khipanaṁ vikkhepo, amarāya diṭṭhiyā",
  "tika-vin01t10:598_4": "vācāya vā vikkhepo amarāvikkhepo, so etesamatthīti amarāvikkhepikā. Atha vā amarāya",
  "tika-vin01t10:598_5": "diṭṭhiyā vācāya vikkhipantīti amarāvikkhepino, amarāvikkhepino eva amarāvikkhepikā.",
  "tika-vin01t10:598_6": "Atha vā amarā nāma macchajāti, sā ummujjananimujjanādivasena udake sandhāvamānā gahetuṁ",
  "tika-vin01t10:598_7": "na sakkā, evameva ayampi vādo ekasmiṁ sabhāve anavaṭṭhānato ito cito ca sandhāvati,",
  "tika-vin01t10:598_8": "gāhaṁ na upagacchatīti amarāya vikkhepo viyāti amarāvikkhepoti vuccati. Ayañhi amarāvikkhepiko",
  "tika-vin01t10:598_9": "‘‘idaṁ kusala’’nti vā ‘‘akusala’’nti vā puṭṭho na kiñci byākaroti. ‘‘Idaṁ kusala’’nti",
  "tika-vin01t10:598_10": "vā puṭṭho ‘‘evantipi me no’’ti vadati. Tato ‘‘kiṁ akusala’’nti vutte ‘‘tathātipi",
  "tika-vin01t10:598_11": "me no’’ti vadati. ‘‘Kiṁ ubhayato aññathā’’tipi vutte ‘‘aññathātipi me no’’ti vadati.",
  "tika-vin01t10:598_12": "Tato ‘‘tividhenapi na hoti, kiṁ te laddhī’’ti vutte ‘‘notipi me no’’ti vadati. Tato",
  "tika-vin01t10:598_13": "‘‘kiṁ no no te laddhī’’ti vutte ‘‘no notipi me no’’ti vadati. Evaṁ vikkhepameva āpajjati,",
  "tika-vin01t10:598_14": "ekamekasmimpi pakkhe na tiṭṭhati. Tato ‘‘atthi paro loko’’tiādinā puṭṭhopi evameva",
  "tika-vin01t10:598_15": "vikkhipati, na ekasmiṁ pakkhe tiṭṭhati. So vuttappakāro amarāvikkhepo etesamatthīti amarāvikkhepikā.",
  "tika-vin01t10:599_0": "Nanu cāyaṁ sabbopi amarāvikkhepiko kusalādayo dhamme paralokatthikādīni ca yathābhūtaṁ",
  "tika-vin01t10:599_1": "anavabujjhamāno tattha tattha pañhaṁ puṭṭho pucchāya vikkhepanamattaṁ āpajjati, tassa",
  "tika-vin01t10:599_2": "kathaṁ diṭṭhigatikabhāvo. Na hi avattukāmassa viya pucchitaṁ ajānantassa vikkhepakaraṇamattena",
  "tika-vin01t10:599_3": "diṭṭhigatikatā yuttāti? Vuccate – na heva kho pucchāya vikkhepakaraṇamattena tassa",
  "tika-vin01t10:599_4": "diṭṭhigatikatā, atha kho micchābhinivesavasena sassatābhinivesato. Micchābhiniviṭṭhoyeva",
  "tika-vin01t10:599_5": "hi puggalo mandabuddhitāya kusalādidhamme paralokatthikādīni ca yāthāvato asampaṭipajjamāno",
  "tika-vin01t10:599_6": "attanā aviññātassa atthassa paraṁ viññāpetuṁ asakkuṇeyyatāya musāvādādibhayena ca",
  "tika-vin01t10:599_7": "vikkhepaṁ āpajjatīti. Tathā ca vuttaṁ ‘‘satteva ucchedadiṭṭhiyo, sesā sassatadiṭṭhiyo’’ti.",
  "tika-vin01t10:599_8": "Atha vā puññapāpānaṁ tabbipākānañca anavabodhena asaddahanena ca tabbisayāya pucchāya",
  "tika-vin01t10:599_9": "vikkhepakaraṇaṁyeva sundaranti khantiṁ ruciṁ uppādetvā abhinivisantassa uppannā visuṁyeva",
  "tika-vin01t10:599_10": "cesā ekā diṭṭhi sattabhaṅgadiṭṭhi viyāti daṭṭhabbaṁ. Tatoyeva ca vuttaṁ ‘‘pariyantarahitā",
  "tika-vin01t10:599_11": "diṭṭhigatikassa diṭṭhi ceva vācā cā’’ti.",
  "tika-vin01t10:600_0": "Adhiccasamuppannikāti ettha adhicca yadicchakaṁ yaṁ kiñci kāraṇaṁ vinā samuppanno",
  "tika-vin01t10:600_1": "attā ca loko cāti dassanaṁ adhiccasamuppannaṁ. Attalokasaññitānañhi khandhānaṁ adhiccuppattiākārārammaṇaṁ",
  "tika-vin01t10:600_2": "dassanaṁ tadākārasannissayavasena pavattito tadākārasahacaritatāya ca adhiccasamuppannanti",
  "tika-vin01t10:600_3": "vuccati yathā ‘‘mañcā ghosanti, kuntā pacarantī’’ti ca. Taṁ etesamatthīti adhiccasamuppannikā.",
  "tika-vin01t10:601_0": "Saññīvādāti saññī vādo etesamatthīti saññīvādā ‘‘buddhaṁ assa atthīti buddho’’ti",
  "tika-vin01t10:601_1": "yathā. Atha vā saññīti pavatto vādo saññīsahacaraṇanayena. Saññī vādo yesaṁ te saññīvādā.",
  "tika-vin01t10:601_2": "‘‘Rūpī attā hoti arogo paraṁ maraṇā, saññīti naṁ paññapenti, arūpī attā hoti, rūpī",
  "tika-vin01t10:601_3": "ca arūpī ca attā hoti, neva rūpī nārūpī ca attā hoti. Antavā attā hoti, anantavā",
  "tika-vin01t10:601_4": "attā hoti, antavā ca anantavā ca attā hoti, nevantavā nānantavā attā hoti. Ekattasaññī",
  "tika-vin01t10:601_5": "attā hoti, nānattasaññī attā hoti. Parittasaññī attā hoti, appamāṇasaññī attā hoti.",
  "tika-vin01t10:601_6": "Ekantasukhī attā hoti, ekantadukkhī attā hoti. Sukhadukkhī attā hoti, adukkhamasukhī",
  "tika-vin01t10:601_7": "attā hoti arogo paraṁ maraṇā, saññīti naṁ paññapentī’’ti (dī. ni. 1.76) evaṁ soḷasavidhena",
  "tika-vin01t10:601_8": "vibhattavādānametaṁ adhivacanaṁ.",
  "tika-vin01t10:602_0": "Asaññīvādā nevasaññīnāsaññīvādā ca saññīvāde vuttanayeneva veditabbā. Kevalañhi ‘‘saññī",
  "tika-vin01t10:602_1": "attā’’ti gaṇhantānaṁ vasena saññīvādā vuttā, ‘‘asaññī’’ti ca ‘‘nevasaññīnāsaññī’’ti",
  "tika-vin01t10:602_2": "ca gaṇhantānaṁ vasena asaññīvādā ca nevasaññīnāsaññīvādā ca vuttāti veditabbā. Tattha",
  "tika-vin01t10:602_3": "asaññīvādā ‘‘rūpī attā hoti arogo paraṁ maraṇā, asaññīti naṁ paññapenti, arūpī attā",
  "tika-vin01t10:602_4": "hoti, rūpī ca arūpī ca attā hoti, neva rūpī nārūpī attā hoti. Antavā attā hoti, anantavā",
  "tika-vin01t10:602_5": "attā hoti, antavā ca anantavā ca attā hoti, nevantavā nānantavā attā hoti arogo paraṁ",
  "tika-vin01t10:602_6": "maraṇā, asaññīti naṁ paññapentī’’ti evaṁ aṭṭhavidhena vibhattā. Nevasaññīnāsaññīvādāpi",
  "tika-vin01t10:602_7": "evameva ‘‘rūpī attā hoti arogo paraṁ maraṇā, nevasaññīnāsaññīti naṁ paññapentī’’tiādinā",
  "tika-vin01t10:602_8": "(dī. ni. 1.82) aṭṭhavidhena vibhattāti veditabbā.",
  "tika-vin01t10:603_0": "Ucchedavādāti ‘‘ayaṁ attā rūpī cātumahābhūtiko mātāpettikasambhavo kāyassa bhedā",
  "tika-vin01t10:603_1": "ucchijjati vinassati, na hoti paraṁ maraṇā’’ti (dī. ni. 1.85) evamādinā nayena pavattaṁ",
  "tika-vin01t10:603_2": "ucchedadassanaṁ ucchedo sahacaraṇanayena. Ucchedo vādo yesaṁ te ucchedavādā, ucchedavādo",
  "tika-vin01t10:603_3": "vā etesamatthīti ucchedavādā, ucchedaṁ vadantīti vā ucchedavādā.",
  "tika-vin01t10:604_0": "Diṭṭhadhammanibbānavādāti ettha diṭṭhadhammo nāma dassanabhūtena ñāṇena upaladdhadhammo,",
  "tika-vin01t10:604_1": "paccakkhadhammoti attho. Tattha tattha paṭiladdhattabhāvassetaṁ adhivacanaṁ. Diṭṭhadhamme",
  "tika-vin01t10:604_2": "nibbānaṁ diṭṭhadhammanibbānaṁ, imasmiṁyeva attabhāve dukkhavūpasamanti attho. Taṁ",
  "tika-vin01t10:604_3": "vadantīti diṭṭhadhammanibbānavādā. Te pana ‘‘yato kho bho ayaṁ attā pañcahi kāmaguṇehi",
  "tika-vin01t10:604_4": "samappito samaṅgībhūto paricāreti, ettāvatā kho bho ayaṁ attā paramadiṭṭhadhammanibbānappatto",
  "tika-vin01t10:604_5": "hotī’’ti (dī. ni. 1.94) evamādinā nayena diṭṭheva dhamme nibbānaṁ paññapenti. Te",
  "tika-vin01t10:604_6": "hi mandhātukāmaguṇasadise mānusake kāmaguṇe, paranimmitavasavattidevarājassa kāmaguṇasadise",
  "tika-vin01t10:604_7": "dibbe ca kāmaguṇe upagatānaṁ diṭṭheva dhamme nibbānappattiṁ vadanti.",
  "tika-vin01t10:605": "Vibhajjavādīti verañjakaṇḍe āgatanayeneva venayikādibhāvaṁ vibhajja vadatīti vibhajjavādī.",
  "tika-vin01t10:606_0": "Tattha hi bhagavatā ‘‘ahañhi, brāhmaṇa, vinayāya dhammaṁ desemi rāgassā’’tiādiṁ vatvā",
  "tika-vin01t10:606_1": "‘‘no ca kho yaṁ tvaṁ sandhāya vadesī’’tiādinā verañjabrāhmaṇassa attano venayikādibhāvo",
  "tika-vin01t10:606_2": "vibhajja vuttoti. Apica somanassādīnaṁ cīvarādīnañca sevitabbāsevitabbabhāvaṁ vibhajja",
  "tika-vin01t10:606_3": "vadatīti vibhajjavādī, sassatucchedavāde vā vibhajja vadatīti vibhajjavādī, ‘‘sassato",
  "tika-vin01t10:606_4": "attā ca loko cā’’tiādīnaṁ ṭhapanīyānaṁ pañhānaṁ ṭhapanato rāgādikhayasaṅkhātassa",
  "tika-vin01t10:606_5": "sassatassa rāgādikāyaduccaritādiucchedassa vacanato vibhajjavādī, sassatucchedabhūte",
  "tika-vin01t10:606_6": "ubho ante anupaggamma majjhimapaṭipadābhūtassa paṭiccasamuppādassa desanato vibhajjavādī,",
  "tika-vin01t10:606_7": "bhagavā. Parappavādaṁ maddantoti tasmiṁ tatiyasaṅgītikāle uppannaṁ vādaṁ, tato paṭṭhāya",
  "tika-vin01t10:606_8": "yāva saddhammantaradhānā āyatiṁ uppajjanakavādañca sandhāya vuttaṁ. Tasmiñhi samāgame",
  "tika-vin01t10:606_9": "ayaṁ thero yāni ca tadā uppannāni vatthūni, yāni ca āyatiṁ uppajjissanti, sabbesampi",
  "tika-vin01t10:606_10": "tesaṁ paṭibāhanatthaṁ satthārā dinnanayavaseneva tathāgatena ṭhapitamātikaṁ vibhajanto",
  "tika-vin01t10:606_11": "sakavāde pañca suttasatāni, paravāde pañcāti suttasahassaṁ āharitvā tadā uppannavādassa",
  "tika-vin01t10:606_12": "maddanato parappavādamaddanaṁ āyatiṁ uppajjanakavādānaṁ paṭisedhanalakkhaṇabhāvato",
  "tika-vin01t10:606_13": "āyatiṁ paṭisedhalakkhaṇaṁ kathāvatthuppakaraṇaṁ akāsi.",
  "tika-vin01t10:607": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t10:608": "Tatiyasaṅgītikathāvaṇṇanā samattā.",
  "tika-vin01t10:609": "Ācariyaparamparakathāvaṇṇanā",
  "tika-vin01t10:610_0": "‘‘Kenābhata’’nti imaṁ pañhaṁ visajjentena jambudīpe tāva ācariyaparamparā yāva tatiyasaṅgīti,",
  "tika-vin01t10:610_1": "tāva dassetvā idāni sīhaḷadīpe ācariyaparamparaṁ dassetuṁ ‘‘tatiyasaṅgahato pana",
  "tika-vin01t10:610_2": "uddha’’ntiādi āraddhaṁ. Imaṁ dīpanti imaṁ tambapaṇṇidīpaṁ. Kañci kālanti kismiñci",
  "tika-vin01t10:610_3": "kāle. Porāṇāti aṭṭhakathācariyā. Bhaddanāmoti bhaddasālatthero. Nāmassa ekadesenapi",
  "tika-vin01t10:610_4": "hi vohāro dissati ‘‘devadatto datto’’ti yathā. Āguṁ na karontīti nāgā. Vinayapiṭakaṁ",
  "tika-vin01t10:610_5": "vācayiṁsūti sambandho. Tambapaṇṇiyāti bhummavacanaṁ. Nikāye pañca vācesunti vinayābhidhammavajje",
  "tika-vin01t10:610_6": "dīghanikāyādike pañca nikāye ca vācesuṁ. Satta ceva pakaraṇeti dhammasaṅgaṇīvibhaṅgādike",
  "tika-vin01t10:610_7": "satta abhidhammappakaraṇe ca vācesunti attho. Asani viya siluccaye kilese medhati",
  "tika-vin01t10:610_8": "hiṁsatīti medhā, khippaṁ gahaṇadhāraṇaṭṭhena vā medhā, paññā, sā etassa atthīti medhāvī.",
  "tika-vin01t10:610_9": "Tipeṭakoti tīṇi piṭakāni etassa atthīti tipeṭako, tepiṭakoti vuttaṁ hoti, tipiṭakapariyattidharoti",
  "tika-vin01t10:610_10": "attho. Tārakānaṁ rājāti tārakarājā, candimā. Atirocathāti ativiya virocittha. Pupphanāmoti",
  "tika-vin01t10:610_11": "mahāpadumatthero. Saddhammavaṁsakovidoti saddhammatantiyā kovido. Pupphanāmoti sumanatthero.",
  "tika-vin01t10:610_12": "Jambudīpe patiṭṭhitoti sumanatthero kira ekasmiṁ samaye sīhaḷadīpamhi sāsane osakkamāne",
  "tika-vin01t10:610_13": "jambudīpaṁ gantvā uggaṇhitvā sāsanaṁ anurakkhanto tattheva patiṭṭhāsi. Maggakovidāti",
  "tika-vin01t10:610_14": "saggamaggamokkhamaggesu kovidā.",
  "tika-vin01t10:611_0": "Bhāraṁkatvāti tesaṁ tesaṁ bhikkhūnaṁ sāsanaṁ bhāraṁ katvā, paṭibaddhaṁ katvāti attho.",
  "tika-vin01t10:611_1": "‘‘Te te bhikkhū tattha tattha pesesī’’ti saṅkhepato vuttamevatthaṁ vitthāretvā dassento",
  "tika-vin01t10:611_2": "āha ‘‘majjhantikattheraṁ kasmīragandhāraraṭṭhaṁ pesesī’’tiādi. Mahiṁsakamaṇḍalanti",
  "tika-vin01t10:611_3": "andhakaraṭṭhaṁ vadanti. Vanavāsinti vanavāsiraṭṭhaṁ. Attā pañcamo etesanti attapañcamā,",
  "tika-vin01t10:611_4": "taṁ taṁ disābhāgaṁ pañca pañceva bhikkhū agamaṁsūti vuttaṁ hoti.",
  "tika-vin01t10:612_0": "Idāni tattha tattha gatānaṁ therānaṁ kiccānubhāvaṁ dassetukāmo majjhantikattherassa",
  "tika-vin01t10:612_1": "gataṭṭhāne kiccaṁ tāva dassento ‘‘tena kho pana samayena kasmīragandhāraraṭṭhe’’tiādimāha.",
  "tika-vin01t10:612_2": "Karakavassanti himapātanakavassaṁ. Harāpetvāti udakoghena harāpetvā. Aravāḷadahapiṭṭhiyanti",
  "tika-vin01t10:612_3": "aravāḷadahassa udakapiṭṭhiyaṁ. Chinnabhinnapaṭadharoti satthakena chinnaṁ raṅgena",
  "tika-vin01t10:612_4": "bhinnaṁ vaṇṇavikāramāpannaṁ paṭaṁ dhāretīti chinnabhinnapaṭadharo. Atha vā satthakena",
  "tika-vin01t10:612_5": "chinnānaṁ gihivatthavisabhāgānaṁ kāsāvānaṁ dhāraṇato chinnabhinnapaṭadharo. Bhaṇḍūti",
  "tika-vin01t10:612_6": "muṇḍako. Kāsāvavasanoti kāsāvavatthanivattho. Makkhaṁ asahamānoti theraṁ paṭicca",
  "tika-vin01t10:612_7": "attano santāne uppannaṁ paresaṁ guṇamakkhanalakkhaṇaṁ makkhaṁ asahamāno sandhāretuṁ",
  "tika-vin01t10:612_8": "adhisahituṁ vūpasametuṁ asakkonto. Bhiṁsanakānīti bheravārammaṇāni. Tāni dassetuṁ",
  "tika-vin01t10:612_9": "‘‘tato tato bhusā vātā vāyantī’’tiādimāha. Bhusā vātāti rukkhabhedanapabbatakūṭanipātanasamatthā",
  "tika-vin01t10:612_10": "balavavātā. Asaniyo phalantīti asaniyo bhijjanti, patantīti vuttaṁ hoti. Paharaṇavuṭṭhiyoti",
  "tika-vin01t10:612_11": "anekappakārā āvudhavuṭṭhiyo. Niddhamathāti gahetvā apanetha. Bhiṁsanakanti nāgarājassa",
  "tika-vin01t10:612_12": "kāyikavācasikapayogajanitabhayanimittaṁ vippakāraṁ.",
  "tika-vin01t10:613_0": "Me bhayabheravaṁ janetuṁ paṭibalo na assa na bhaveyyāti sambandho. Tattha bhayabheravaṁ",
  "tika-vin01t10:613_1": "nāma khuddānukhuddakaṁ bhayaṁ. Atha vā bhayanti cittutrāsabhayaṁ, paṭighabhayassetaṁ",
  "tika-vin01t10:613_2": "adhivacanaṁ. Bheravanti bhayajanakamārammaṇaṁ. Sacepi tvaṁ mahiṁ sabbanti sacepi",
  "tika-vin01t10:613_3": "tvaṁ mahānāga sabbaṁ mahiṁ samuddena saha sasamuddaṁ pabbatena saha sapabbataṁ ukkhipitvā",
  "tika-vin01t10:613_4": "mamūpari mayhaṁ sīsopari khipeyyāsīti attho. Me bhayabheravaṁ janetuṁ neva sakkuṇeyyāsīti",
  "tika-vin01t10:613_5": "sambandho. Aññadatthūti ekaṁsena. Tavevassa vighāto uragādhipāti uragānaṁ nāgānaṁ",
  "tika-vin01t10:613_6": "adhipati rāja tava eva vighāto dukkhaṁ vihiṁsā assa bhaveyyāti attho.",
  "tika-vin01t10:614_0": "Dhammiyā kathāya sandassetvātiādīsu taṅkhaṇānurūpāya dhammadesanāya diṭṭhadhammasamparāyikaṁ",
  "tika-vin01t10:614_1": "atthaṁ sandassetvā kusale dhamme samādapetvā gaṇhāpetvā tattha ca naṁ samuttejetvā",
  "tika-vin01t10:614_2": "saussāhaṁ katvā tāya ca saussāhatāya aññehi ca vijjamānaguṇehi sampahaṁsetvā tosetvāti",
  "tika-vin01t10:614_3": "attho. Therena kataṁ nāgānusāsanaṁ dassento ‘‘athāyasmā’’tiādimāha. Tattha ito uddhaṁ",
  "tika-vin01t10:614_4": "yathā pureti yathā tumhe ito pure saddhammasavanuppattivirahitakāle parassa kodhaṁ",
  "tika-vin01t10:614_5": "uppādayittha, idāni ito paṭṭhāya uddhaṁ anāgate kodhañca mā janayittha, vijātamātuyāpi",
  "tika-vin01t10:614_6": "putte sinehacchedanaṁ sabbavināsamūlakaṁ sassaghātakañca mā karitthāti attho. Sukhakāmā",
  "tika-vin01t10:614_7": "hi pāṇinoti ettha hi-saddo kāraṇopadese, yasmā sabbe sattā sukhakāmā, tasmā hitasukhaupacchedakaraṁ",
  "tika-vin01t10:614_8": "sassaghātañca mā karothāti vuttaṁ hoti.",
  "tika-vin01t10:615_0": "Yathānusiṭṭhanti yaṁ yaṁ anusiṭṭhaṁ yathānusiṭṭhaṁ, anusiṭṭhaṁ anatikkamma vā yathānusiṭṭhaṁ,",
  "tika-vin01t10:615_1": "therena dinnovādaṁ anatikkammāti vuttaṁ hoti. Dhammābhisamayo ahosīti paṭhamamaggaphalādhigamo",
  "tika-vin01t10:615_2": "ahosīti vadanti. Kulasatasahassanti iminā purisānaṁ satasahassaṁ dasseti. Kasmīragandhārāti",
  "tika-vin01t10:615_3": "kasmīragandhāraraṭṭhavāsino. Kāsāvapajjotāti bhikkhūnaṁ nivatthapārutakāsāvavatthehi",
  "tika-vin01t10:615_4": "obhāsitā. Isivātapaṭivātāti bhikkhūnaṁ nivāsanapārupanavātena ceva hatthapādānaṁ",
  "tika-vin01t10:615_5": "samiñjanapasāraṇādivātena ca samantato bījiyamānā ahesuṁ. Duṭṭhanti kupitaṁ. Bandhanāti saṁsārabandhanato.",
  "tika-vin01t10:616_0": "Dhammacakkhunti heṭṭhāmaggattaye ñāṇaṁ. Keci panettha ‘‘paṭhamamaggañāṇameva te paṭilabhiṁsū’’ti",
  "tika-vin01t10:616_1": "vadanti. Codetvā devadūtehīti (ma. ni. aṭṭha. 3.263 ādayo) devadūtasuttantadesanāvasena",
  "tika-vin01t10:616_2": "(ma. ni. 3.261 ādayo) daharakumāro jarājiṇṇasatto gilānasatto kammakāraṇā kammakāraṇikā",
  "tika-vin01t10:616_3": "vā matasattoti imehi pañcahi devadūtehi codetvā ovaditvā, saṁvegaṁ uppādetvāti attho.",
  "tika-vin01t10:616_4": "Daharakumārādayo hi tattha ‘‘devadūtā’’ti vuccanti. Tathā hi daharakumāro atthato",
  "tika-vin01t10:616_5": "evaṁ vadati nāma ‘‘passatha bho mayhampi tumhākaṁ viya hatthapādā atthi, sake panamhi",
  "tika-vin01t10:616_6": "muttakarīse palipanno, attano dhammatāya uṭṭhahitvā nahāyituṁ na sakkomi, ‘ahaṁ kiliṭṭho,",
  "tika-vin01t10:616_7": "nahāpetha ma’nti vattumpi na sakkomi, jātitomhi aparimuttatāya ediso jāto, na kho",
  "tika-vin01t10:616_8": "panāhameva, tumhepi jātito aparimuttāva. Yatheva hi mayhaṁ, evaṁ tumhākampi jāti",
  "tika-vin01t10:616_9": "āgamissati, iti tassā pure āgamanāva kalyāṇaṁ karothā’’ti. Tenesa devadūto nāma jāto.",
  "tika-vin01t10:617_0": "Jarājiṇṇasattopi atthato evaṁ vadati nāma ‘‘passatha bho ahampi tumhe viya taruṇo",
  "tika-vin01t10:617_1": "ahosiṁ ūrubalabāhubalajavasampanno, tassa me tā balajavasampattiyo antarahitā, hatthapādā",
  "tika-vin01t10:617_2": "hatthapādakiccañca na karonti, jarāyamhi aparimuttatāya ediso jāto, na kho panāhameva,",
  "tika-vin01t10:617_3": "tumhepi jarāya aparimuttāva. Yatheva hi mayhaṁ, evaṁ tumhākampi jarā āgamissati,",
  "tika-vin01t10:617_4": "iti tassā pure āgamanāva kalyāṇaṁ karothā’’ti. Tenesa devadūto nāma jāto.",
  "tika-vin01t10:618_0": "Gilānasattopi atthato evaṁ vadati nāma ‘‘passatha bho ahampi tumhe viya nirogo ahosiṁ,",
  "tika-vin01t10:618_1": "somhi etarahi byādhinā abhihato sake muttakarīse palipanno, uṭṭhātumpi na sakkomi,",
  "tika-vin01t10:618_2": "vijjamānāpi me hatthapādā hatthapādakiccaṁ na karonti, byādhitomhi aparimuttatāya",
  "tika-vin01t10:618_3": "ediso jāto, na kho panāhameva, tumhepi byādhito aparimuttāva. Yatheva hi mayhaṁ,",
  "tika-vin01t10:618_4": "evaṁ tumhākampi byādhi āgamissati, iti tassa pure āgamanāva kalyāṇaṁ karothā’’ti.",
  "tika-vin01t10:618_5": "Tenesa devadūto nāma jāto.",
  "tika-vin01t10:619_0": "Kammakāraṇā kammakāraṇikā vā catuttho devadūtoti veditabbā. Tattha kammakāraṇapakkhe",
  "tika-vin01t10:619_1": "dvattiṁsa tāva kammakāraṇā atthato evaṁ vadanti nāma ‘‘mayaṁ nibbattamānā na rukkhe",
  "tika-vin01t10:619_2": "vā pāsāṇe vā nibbattāma, tumhādisānaṁ sarīre nibbattāma, iti amhākaṁ pure nibbattitova",
  "tika-vin01t10:619_3": "kalyāṇaṁ karothā’’ti. Tenetā devadūtā nāma jātā. Kammakāraṇikāpi atthato evaṁ vadanti",
  "tika-vin01t10:619_4": "nāma ‘‘mayaṁ dvattiṁsa kammakāraṇā karontā na rukkhādīsu karoma, tumhādisesu sattesuyeva",
  "tika-vin01t10:619_5": "karoma, iti amhākaṁ tumhesu pure kammakāraṇākāraṇatova kalyāṇaṁ karothā’’ti. Tenetepi devadūtā nāma jātā.",
  "tika-vin01t10:620_0": "Matakasattopi atthato evaṁ vadati nāma ‘‘passatha bho maṁ āmakasusāne chaḍḍitaṁ uddhumātakādibhāvaṁ",
  "tika-vin01t10:620_1": "pattaṁ, maraṇatomhi aparimuttatāya ediso jāto, na kho panāhameva, tumhepi maraṇato",
  "tika-vin01t10:620_2": "aparimuttāva. Yatheva hi mayhaṁ, evaṁ tumhākampi maraṇaṁ āgamissati, iti tassa pure",
  "tika-vin01t10:620_3": "āgamanāva kalyāṇaṁ karothā’’ti. Tenesa devadūto nāma jāto. Tasmā daharakumārādayo",
  "tika-vin01t10:620_4": "ettha ‘‘devadūtā’’ti veditabbā.",
  "tika-vin01t10:621_0": "Anamataggiyanti anamataggasaṁyuttaṁ (saṁ. ni. 2.124). Dhammāmataṁ pāyesīti lokuttaradhammāmataṁ",
  "tika-vin01t10:621_1": "pānaṁ paṭilābhakaraṇavasena pāyesīti attho. Samadhikānīti sahādhikāni. Sahattho hettha",
  "tika-vin01t10:621_2": "saṁsaddo. Isīti sīlakkhandhādayo dhammakkhandhe esi gavesi pariyesīti isīti vuccati.",
  "tika-vin01t10:621_3": "Pañca raṭṭhānīti pañcavidhacīnaraṭṭhāni. Himavantaṁ gantvā dhammacakkappavattanaṁ",
  "tika-vin01t10:621_4": "pakāsento yakkhasenaṁ pasādayīti yojetabbaṁ.",
  "tika-vin01t10:622_0": "Tena ca samayenāti tasmiṁ samaye tesaṁ gamanato pubbabhāgakāle. Laddhaṁ bhavissatīti",
  "tika-vin01t10:622_1": "vessavaṇasantikā laddhaṁ bhavissati. Vegasāti vegena. Samantato ārakkhaṁ ṭhapesīti",
  "tika-vin01t10:622_2": "‘‘ito paṭṭhāya mā pavisantū’’ti adhiṭṭhānavasena samantā ārakkhaṁ ṭhapesi. Aḍḍhuḍḍhāni",
  "tika-vin01t10:622_3": "sahassānīti aḍḍhena catutthāni aḍḍhuḍḍhāni, atirekapañcasatāni tīṇi sahassānīti vuttaṁ",
  "tika-vin01t10:622_4": "hoti. Diyaḍḍhasahassanti aḍḍhena dutiyaṁ diyaḍḍhaṁ, atirekapañcasataṁ ekaṁ sahassanti",
  "tika-vin01t10:622_5": "attho. Soṇuttarāti soṇo ca uttaro ca soṇuttarā. Niddhametvānāti palāpetvāna. Adesisunti adesayuṁ.",
  "tika-vin01t10:623_0": "Ajjhiṭṭhoti āṇatto. Puna dānīti ettha dānīti nipātamattaṁ, puna āgaccheyyāma vā na",
  "tika-vin01t10:623_1": "vāti attho. Rājagahanagaraparivattakenāti rājagahanagaraṁ parivajjetvā tato bahi",
  "tika-vin01t10:623_2": "taṁ padakkhiṇaṁ katvā gatamaggena gamanena vā. Idāni theramātuyā veṭisanagare nivāsakāraṇaṁ",
  "tika-vin01t10:623_3": "dassetuṁ tassa nagarassa tassā jātibhūmibhāvaṁ therassa ca aṭṭhuppattiṁ dassento",
  "tika-vin01t10:623_4": "‘‘asoko kira kumārakāle’’tiādimāha.",
  "tika-vin01t10:624_0": "Ayaṁ panettha anupubbikathā – pubbe kira moriyavaṁse jātassa candaguttassa nāma rañño",
  "tika-vin01t10:624_1": "putto bindusāro nāma kumāro pitu accayena pāṭaliputtamhi nagare rājā ahosi. Tassa",
  "tika-vin01t10:624_2": "dve puttā saudariyā ahesuṁ, tesaṁ ekūnasatamattā vemātikabhātaro ahesuṁ. Rājā pana",
  "tika-vin01t10:624_3": "tesaṁ sabbajeṭṭhakassa asokakumārassa uparajjaṭṭhānañca avantiraṭṭhañca datvā athekadivasaṁ",
  "tika-vin01t10:624_4": "attano upaṭṭhānaṁ āgataṁ disvā ‘‘tāta, uparāja, tava raṭṭhaṁ gantvā tattha ujjenīnagare",
  "tika-vin01t10:624_5": "vasāhī’’ti āṇāpesi. So pitu vacanena taṁ ujjeniṁ gacchanto antarāmagge veṭisagirinagare",
  "tika-vin01t10:624_6": "veṭisanāmakassa seṭṭhissa ghare nivāsaṁ upagantvā tassa seṭṭhissa dhītaraṁ lakkhaṇasampannaṁ",
  "tika-vin01t10:624_7": "yobbanappattaṁ veṭisagiriṁ nāma kumāriṁ disvā tāya paṭibaddhacitto mātāpitūnaṁ kathāpetvā",
  "tika-vin01t10:624_8": "taṁ tehi dinnaṁ paṭilabhitvā tāya saddhiṁ saṁvāsaṁ kappesi. Sā tena saṁvāsena sañjātagabbhā",
  "tika-vin01t10:624_9": "hutvā tato ujjeniṁ nītā mahindakumāraṁ janayi. Tato vassadvaye atikkante saṅghamittañca",
  "tika-vin01t10:624_10": "dhītaraṁ upalabhitvā uparājena saddhiṁ tattha vasati. Uparājassa pana pitā bindusāro",
  "tika-vin01t10:624_11": "maraṇamañce nipanno puttaṁ asokakumāraṁ saritvā taṁ pakkosāpetuṁ ujjeniṁ manusse",
  "tika-vin01t10:624_12": "pesesi. Te tato ujjeniṁ gantvā asokassa taṁ pavattiṁ ārocesuṁ. Tesaṁ vacanena so",
  "tika-vin01t10:624_13": "pitu santikaṁ turitagamanenāgacchanto antarāmagge veṭisagirinagaramhi puttadāre ṭhapetvā",
  "tika-vin01t10:624_14": "pitu santakaṁ pāṭaliputtanagaraṁ gantvā gatasamanantarameva kālakatassa pituno sarīrakiccaṁ",
  "tika-vin01t10:624_15": "kārāpetvā tato ekūnasatamatte vemātikabhātaro ca ghātāpetvā vihatakaṇṭako hutvā tattha",
  "tika-vin01t10:624_16": "chattaṁ ussāpetvā abhisekaṁ gaṇhi. Tadāpi theramātā dārake rañño santikaṁ pesetvā",
  "tika-vin01t10:624_17": "sayaṁ tattheva veṭisagirinagare vasi. Tena vuttaṁ ‘‘sā tassa mātā tena samayena ñātighare vasī’’ti.",
  "tika-vin01t10:625_0": "Āropesīti paṭipādesi. Amhākaṁ idha kattabbakiccaṁ niṭṭhitanti mātu dassanassa katabhāvaṁ",
  "tika-vin01t10:625_1": "sandhāyāha. Anubhavatu tāva me pitarā pesitaṁ abhisekantiādīsu abhisekapesanādikathā",
  "tika-vin01t10:625_2": "vitthārena uttarato āvi bhavissati. Chaṇatthanti chaṇanimittaṁ, chaṇahetūti attho,",
  "tika-vin01t10:625_3": "sayaṁ chaṇakīḷaṁ akātukāmoti vuttaṁ hoti. Tadā kira devānaṁpiyatisso jeṭṭhamūlamāsapuṇṇamiyaṁ",
  "tika-vin01t10:625_4": "nakkhattaṁ ghosāpetvā ‘‘salilakīḷāchaṇaṁ karothā’’ti amacce āṇāpetvā sayaṁ migavaṁ",
  "tika-vin01t10:625_5": "kīḷitukāmo missakapabbataṁ agamāsi. Missakapabbatanti paṁsupāsāṇamissakattā evaṁladdhanāmaṁ",
  "tika-vin01t10:625_6": "pabbataṁ. Diṭṭhasaccoti anāgāmimaggena paṭividdhasacco, anāgāmiphalaṁ pattoti vuttaṁ",
  "tika-vin01t10:625_7": "hoti. So kira therena attano mātudeviyā desitaṁ dhammaṁ sutvā anāgāmiphalaṁ sacchākāsi,",
  "tika-vin01t10:625_8": "so ca therassa bhāgineyyoti veditabbo. Tathā hi therassa mātudeviyā bhaginī tassā",
  "tika-vin01t10:625_9": "dhītā, tassā ayaṁ putto. Vuttañhetaṁ mahāvaṁse –",
  "tika-vin01t10:626": "‘‘Deviyā bhaginī dhītu, putto bhaṇḍukanāmako;",
  "tika-vin01t10:627": "Therena deviyā dhammaṁ, sutvā desitameva tu;",
  "tika-vin01t10:628": "Anāgāmiphalaṁ patvā, vasi therassa santike’’ti.",
  "tika-vin01t10:629_0": "Sammāsambuddhena ca tumhe byākatāti bodhimūle eva buddhacakkhunā lokaṁ voloketvā",
  "tika-vin01t10:629_1": "tambapaṇṇidīpaṁ disvā anāgate tassa dīpassa sampattiṁ diṭṭhena sammāsambuddhena ‘‘anāgate",
  "tika-vin01t10:629_2": "mahindo nāma bhikkhu tambapaṇṇidīpaṁ pasādessatī’’ti tumhe byākatā. Tattha tambapaṇṇidīpanti",
  "tika-vin01t10:629_3": "dīpavāsino vuttā. Indriyaparopariyattañāṇaṁ āsayānusayañāṇañca ‘‘buddhacakkhū’’ti",
  "tika-vin01t10:629_4": "vuccati. Tena pana indriyaparoparādiṁ vinā aññaṁ na sakkā daṭṭhunti ‘‘volokento’’ti",
  "tika-vin01t10:629_5": "avatvā ‘‘voloketvā’’ti vuttaṁ. Etamatthanti ‘‘anāgate mahindo nāma bhikkhu tambapaṇṇidīpaṁ",
  "tika-vin01t10:629_6": "pasādessatī’’ti imamatthaṁ.",
  "tika-vin01t10:630_0": "Veṭisagirimhi rājagaheti deviyā katavihāre. Kālova gamanassa, gacchāma dīpamuttamanti",
  "tika-vin01t10:630_1": "yojetabbaṁ. Idañca tesaṁ parivitakkanidassanaṁ. Paḷināti ākāsaṁ pakkhandiṁsu. Ambareti",
  "tika-vin01t10:630_2": "ākāse. Evamākāsaṁ pakkhanditvā kiṁ te akaṁsūti cetiyapabbate nipatiṁsūti dassento",
  "tika-vin01t10:630_3": "āha ‘‘evamuppatitā therā, nipatiṁsu naguttame’’ti. Idāni tassa pabbatassa patiṭṭhitaṭṭhānaṁ",
  "tika-vin01t10:630_4": "therānañca tattha nipatitaṭṭhānaṁ dassetuṁ ‘‘purato puraseṭṭhassā’’tiādigāthamāha.",
  "tika-vin01t10:630_5": "Puratoti pācīnadisābhāge. Puraseṭṭhassāti anurādhapurasaṅkhātassa puravarassa. Meghasannibheti",
  "tika-vin01t10:630_6": "samantato nīlavaṇṇattā nīlamahāmeghasadise. Sīlakūṭamhīti evaṁnāmake pabbatakūṭe.",
  "tika-vin01t10:630_7": "Haṁsāva nagamuddhanīti pabbatamuddhani haṁsā viya.",
  "tika-vin01t10:631_0": "Tattha pana patiṭṭhahanto kadā patiṭṭhahīti āha ‘‘evaṁ iṭṭiyādīhi saddhi’’ntiādi.",
  "tika-vin01t10:631_1": "Parinibbānatoti parinibbānavassato taṁ avadhibhūtaṁ muñcitvā tato uddhaṁ dvinnaṁ",
  "tika-vin01t10:631_2": "vassasatānaṁ upari chattiṁsatime vasseti attho gahetabbo. Kathaṁ veditabboti āha",
  "tika-vin01t10:631_3": "‘‘ajātasattussa hī’’tiādi. Tasmiṁyeva vasseti ettha yasmiṁ saṁvacchare yasmiñca divase",
  "tika-vin01t10:631_4": "bhagavā parinibbuto, tasmiṁ saṁvacchare tasmiṁyeva ca divase vijayakumāro imaṁ dīpamāgatoti",
  "tika-vin01t10:631_5": "vadanti. Vuttañhetaṁ –",
  "tika-vin01t10:632": "‘‘Laṅkāyaṁ vijayasanāmako kumāro,",
  "tika-vin01t10:633": "Otiṇṇo thiramati tambapaṇṇidīpe;",
  "tika-vin01t10:634": "Sālānaṁ yamakaguṇānamantarasmiṁ,",
  "tika-vin01t10:635": "Nibbātuṁ sayitadine tathāgatassā’’ti.",
  "tika-vin01t10:636_0": "Sīhakumārassa puttoti ettha kāliṅgarājadhītu kucchismiṁ sīhassa jāto kumāro sīhakumāroti",
  "tika-vin01t10:636_1": "veditabbo, pubbe amanussāvāsattā āha ‘‘manussāvāsaṁ akāsī’’ti. Cuddasame vasseti",
  "tika-vin01t10:636_2": "cuddasame vasse sampatte. Idha vijayo kālamakāsīti imasmiṁ tambapaṇṇidīpe vijayarājakumāro",
  "tika-vin01t10:636_3": "aṭṭhatiṁsa vassāni rajjaṁ kāretvā kālamakāsi. Tathā hi ajātasattu rājā dvattiṁsa",
  "tika-vin01t10:636_4": "vassāni rajjaṁ kāresi, udayabhaddo soḷasa vassāni, tasmā ajātasattussa aṭṭhamavassaṁ",
  "tika-vin01t10:636_5": "idha vijayassa paṭhamavassanti katvā tato uddhaṁ ajātasattussa catuvīsati vassāni",
  "tika-vin01t10:636_6": "udayabhaddassa cuddasa vassānīti vijayassa aṭṭhatiṁsa vassāni paripūriṁsu. Tathā ca vuttaṁ –",
  "tika-vin01t10:637": "‘‘Vijayo laṅkamāgamma, satthu nibbānavāsare;",
  "tika-vin01t10:638": "Aṭṭhatiṁsa samākāsi, rajjaṁ yakkhavimaddako’’ti.",
  "tika-vin01t10:639_0": "‘‘Udayabhaddassa pañcadasame vasse paṇḍuvāsudevo nāma imasmiṁ dīpe rajjaṁ pāpuṇī’’ti",
  "tika-vin01t10:639_1": "vuttattā udayabhaddassa cuddasamavassasaṅkhātaṁ ekaṁ vassaṁ imasmiṁ dīpe vijayassa",
  "tika-vin01t10:639_2": "paṇḍuvāsudevassa ca antare sīhaḷaṁ arājikaṁ hutvā ṭhitanti veditabbaṁ. Tasmiñhi vasse",
  "tika-vin01t10:639_3": "vijayarājassa amaccā upatissaṁ nāma amaccaṁ jeṭṭhakaṁ katvā tassa nāmena kate upatissagāme",
  "tika-vin01t10:639_4": "vasantā arājikaṁ rajjamanusāsiṁsu. Vuttañhetaṁ –",
  "tika-vin01t10:640": "‘‘Tasmiṁ mate amaccā te, pekkhantā khattiyāgamaṁ;",
  "tika-vin01t10:641": "Upatissagāme ṭhatvāna, raṭṭhaṁ samanusāsisuṁ.",
  "tika-vin01t10:642": "‘‘Mate vijayarājamhi, khattiyāgamanā purā;",
  "tika-vin01t10:643": "Ekaṁ vassaṁ ayaṁ laṅkā-dīpo āsi arājiko’’ti.",
  "tika-vin01t10:644_0": "Tatthāti jambudīpe. Idha paṇḍuvāsudevo kālamakāsīti imasmiṁ sīhaḷadīpe paṇḍuvāsudevo",
  "tika-vin01t10:644_1": "tiṁsa vassāni rajjamanusāsitvā kālamakāsi. Tathā hi udayabhaddassa anantaraṁ anuruddho",
  "tika-vin01t10:644_2": "ca muṇḍo ca aṭṭha vassāni rajjamanusāsiṁsu, tadanantaraṁ nāgadāsako catuvīsati vassāni,",
  "tika-vin01t10:644_3": "tasmā udayabhaddassa pañcadasamasoḷasamavassehi saddhiṁ anuruddhassa ca muṇḍassa",
  "tika-vin01t10:644_4": "ca aṭṭha vassāni, nāgadāsakassa ca catuvīsativassesu vīsati vassānīti paṇḍuvāsudevassa",
  "tika-vin01t10:644_5": "rañño tiṁsa vassāni paripūriṁsu. Teneva vuttaṁ –",
  "tika-vin01t10:645": "‘‘Tato paṇḍuvāsudevo, rajjaṁ tiṁsa samā akā’’ti;",
  "tika-vin01t10:646_0": "Tatthāti jambudīpe. Sattarasame vasseti sattarasame vasse sampatte. Tathā hi nāgadāsakassa",
  "tika-vin01t10:646_1": "anantarā susunāgo aṭṭhārasa vassāni rajjaṁ kāresi, tasmā nāgadāsakassa catuvīsativassesu",
  "tika-vin01t10:646_2": "vīsati vassāni ṭhapetvā sesehi catūhi vassehi saddhiṁ susunāgassa aṭṭhārasasu vassesu",
  "tika-vin01t10:646_3": "soḷasa vassānīti idha abhayarañño vīsati vassāni paripūriṁsu. Vuttañhetaṁ –",
  "tika-vin01t10:647": "‘‘Abhayo vīsati vassāni, laṅkārajjamakārayī’’ti;",
  "tika-vin01t10:648_0": "Dāmarikoti yuddhakārako coro. Paṇḍukābhayo pana abhayassa bhāgineyyo rājāyeva, na",
  "tika-vin01t10:648_1": "coro, balakkārena pana rajjassa gahitattā ‘‘dāmariko’’ti vuttaṁ. Rajjaṁ aggahesīti",
  "tika-vin01t10:648_2": "ekadesassa gahitattā vuttaṁ. Abhayassa hi vīsatime vasse na tāva sabbaṁ rajjamaggahesīti.",
  "tika-vin01t10:648_3": "Tathā hi vīsatimavassato paṭṭhāya abhayassa nava bhātike attano mātule tattha tattha",
  "tika-vin01t10:648_4": "yuddhaṁ katvā ghātentassa anabhisittasseva sattarasa vassāni atikkamiṁsu, tatoyeva",
  "tika-vin01t10:648_5": "ca tāni rājasuññāni nāma ahesuṁ. Tathā ca vuttaṁ –",
  "tika-vin01t10:649": "‘‘Paṇḍukābhayarañño ca, abhayassa ca antare;",
  "tika-vin01t10:650": "Rājasuññāni vassāni, ahesuṁ dasa satta cā’’ti.",
  "tika-vin01t10:651_0": "Tatthāti jambudīpe. Paṇḍukassāti paṇḍukābhayassa. Bhavati hi ekadesenapi vohāro ‘‘devadatto",
  "tika-vin01t10:651_1": "datto’’ti yathā. Sattarasa vassāni paripūriṁsūti anabhisittasseva paripūriṁsu. Ettha",
  "tika-vin01t10:651_2": "ca kāḷāsokassa soḷasamavassaṁ ṭhapetvā pannarasa vassāni heṭṭhā susunāgassa sattarasamaaṭṭhārasamavassāni",
  "tika-vin01t10:651_3": "ca dve gahetvā sattarasa vassāni gaṇitabbāni. Tāni heṭṭhā ekena vassena saha aṭṭhārasa",
  "tika-vin01t10:651_4": "hontīti tāni rājasuññāni sattarasa vassāni heṭṭhā vijayapaṇḍuvāsudevarājūnamantare",
  "tika-vin01t10:651_5": "arājikena ekena vassena saddhiṁ aṭṭhārasa rājasuññavassāni nāma honti.",
  "tika-vin01t10:652_0": "Candaguttassacuddasame vasse idha paṇḍukābhayo kālamakāsīti candaguttassa cuddasame",
  "tika-vin01t10:652_1": "vasse imasmiṁ tambapaṇṇidīpe paṇḍukābhayo nāma rājā sattati vassāni rajjamanusāsitvā",
  "tika-vin01t10:652_2": "kālamakāsi. Tathā hi susunāgassa putto kāḷāsoko aṭṭhavīsati vassāni rajjaṁ kāresi.",
  "tika-vin01t10:652_3": "Tato tassa puttā dasa bhātukā dvevīsati vassāni rajjaṁ kāresuṁ, tesaṁ pacchā nava",
  "tika-vin01t10:652_4": "nandā dvevīsati, candagutto catuvīsati vassāni rajjaṁ kāresi. Tattha kāḷāsokassa",
  "tika-vin01t10:652_5": "aṭṭhavīsativassesu pannarasa vassāni heṭṭhā gahitānīti tāni ṭhapetvā sesāni terasa",
  "tika-vin01t10:652_6": "vassāni, dasabhātukānaṁ dvevīsati, tathā navanandānaṁ dvevīsati, candaguttassa cuddasamavassaṁ",
  "tika-vin01t10:652_7": "ṭhapetvā terasa vassānīti paṇḍukābhayassa sattati vassāni paripūriṁsu. Tathā ca vuttaṁ –",
  "tika-vin01t10:653": "‘‘Paṇḍukābhayanāmassa, rañño vassāni sattatī’’ti;",
  "tika-vin01t10:654_0": "Tattha asokadhammarājassa sattarasame vasse idha muṭasivarājā kālamakāsīti tasmiṁ",
  "tika-vin01t10:654_1": "jambudīpe asokadhammarājassa sattarasame vasse idha muṭasivo nāma rājā saṭṭhi vassāni",
  "tika-vin01t10:654_2": "rajjamanusāsitvā kālamakāsi . Tathā hi candaguttassa putto bindusāro aṭṭhavīsati",
  "tika-vin01t10:654_3": "vassāni rajjaṁ kāresi, tato tassa putto asokadhammarājā rajjaṁ pāpuṇi, tasmā candaguttassa",
  "tika-vin01t10:654_4": "heṭṭhā vuttesu catuvīsativassesu terasa vassāni gahitānīti tāni ṭhapetvā sesāni ekādasa",
  "tika-vin01t10:654_5": "vassāni, bindusārassa aṭṭhavīsati vassāni, asokassa anabhisittassa cattāri vassāni,",
  "tika-vin01t10:654_6": "abhisittassa sattarasa vassānīti evaṁ saṭṭhi vassāni idha muṭasivassa paripūriṁsu. Tathā ca vuttaṁ –",
  "tika-vin01t10:655": "‘‘Muṭasivo saṭṭhi vassāni, laṅkārajjamakārayī’’ti;",
  "tika-vin01t10:656_0": "Devānaṁpiyatisso rajjaṁ pāpuṇīti asokadhammarājassa aṭṭhārasame vasse pāpuṇi. Idāni",
  "tika-vin01t10:656_1": "parinibbute bhagavati ajātasattuādīnaṁ vassagaṇanāvasena parinibbānato dvinnaṁ vassasatānaṁ",
  "tika-vin01t10:656_2": "upari chattiṁsati vassāni ekato gaṇetvā dassento āha ‘‘parinibbute ca sammāsambuddhe’’tiādi.",
  "tika-vin01t10:656_3": "Tattha ajātasattussa catuvīsatīti parinibbānavassasaṅkhātaṁ aṭṭhamavassaṁ muñcitvā",
  "tika-vin01t10:656_4": "vuttaṁ. Asokassa puttakā dasa bhātukarājānoti kāḷāsokassa puttā bhaddaseno koraṇḍavaṇṇo",
  "tika-vin01t10:656_5": "maṅkuro sabbañjaho jāliko ubhako sañcayo korabyo nandivaḍḍhano pañcamakoti ime dasa",
  "tika-vin01t10:656_6": "bhātukarājānoti veditabbā. Uggasenanando paṇḍukanando paṇḍugatinando bhūtapālanando",
  "tika-vin01t10:656_7": "raṭṭhapālanando govisāṇakanando saviddhakanando kevaṭṭakanando dhananandoti ime nava",
  "tika-vin01t10:656_8": "nandāti veditabbā. Etena rājavaṁsānusārenāti etena jambudīpavāsirājūnaṁ vaṁsānusārena",
  "tika-vin01t10:656_9": "veditabbametanti attho.",
  "tika-vin01t10:657_0": "Tambapaṇṇidīpavāsīnampi puna rājūnaṁ vasena evaṁ gaṇanā veditabbā – sammāsambuddhassa",
  "tika-vin01t10:657_1": "parinibbānavassaṁ idha vijayassa paṭhamaṁ vassanti katvā taṁ apanetvā parinibbānavassato",
  "tika-vin01t10:657_2": "uddhaṁ vijayassa sattatiṁsa vassāni, tato arājikamekavassaṁ, paṇḍuvāsudevassa tiṁsa",
  "tika-vin01t10:657_3": "vassāni, abhayassa vīsati vassāni, paṇḍukābhayassa abhisekato pubbe sattarasa vassāni,",
  "tika-vin01t10:657_4": "abhisittassa sattati vassāni, muṭasivassa saṭṭhi vassāni, devānaṁpiyatissassa paṭhamaṁ",
  "tika-vin01t10:657_5": "vassanti evaṁ parinibbānato dvinnaṁ vassasatānaṁ upari chattiṁsa vassāni veditabbāni.",
  "tika-vin01t10:658_0": "Jeṭṭhamāsassa puṇṇamiyaṁ jeṭṭhanakkhattaṁ mūlanakkhattaṁ vā hotīti āha ‘‘jeṭṭhamūlanakkhattaṁ",
  "tika-vin01t10:658_1": "nāma hotī’’ti. Tasmiṁ pana nakkhatte kattabbachaṇampi tannissayattā tameva nāmaṁ",
  "tika-vin01t10:658_2": "labhatīti veditabbaṁ. Migavanti migānaṁ vānanato hesanato bādhanato migavanti laddhasamaññaṁ",
  "tika-vin01t10:658_3": "migavaṁ. Rohitamigarūpanti gokaṇṇamigavesaṁ. Jiyanti dhanujiyaṁ. Anubandhantoti padasā",
  "tika-vin01t10:658_4": "anudhāvanto. Mamaṁyeva rājā passatūti ettha ‘‘amhesu bahūsu diṭṭhesu rājā ativiya",
  "tika-vin01t10:658_5": "bhāyissatī’’ti iminā kāraṇena attānameva dassetuṁ ‘‘mamaṁyeva passatū’’ti adhiṭṭhāsīti",
  "tika-vin01t10:658_6": "veditabbaṁ. ‘‘Cintesī’’ti vatvā tassa cintanākāraṁ dassento āha ‘‘imasmiṁ dīpe jāto’’tiādi.",
  "tika-vin01t10:658_7": "Thero tassa parivitakkaṁ jānitvā attano sabhāvaṁ kathetvā taṁ assāsetukāmo ‘‘samaṇā",
  "tika-vin01t10:658_8": "mayaṁ mahārājā’’tiādimāha. Mahārāja mayaṁ samaṇā nāma, tvaṁ parivitakkaṁ mā akāsīti",
  "tika-vin01t10:658_9": "vuttaṁ hoti. Taveva anukampāyāti tava anukampatthāya eva āgatā, na vimukhabhāvatthāyāti",
  "tika-vin01t10:658_10": "adhippāyo. ‘‘Ime samaṇā nāmā’’ti ajānantassa ‘‘samaṇā mayaṁ, mahārājā’’ti kasmā thero",
  "tika-vin01t10:658_11": "āhāti ce? Asokadhammarājena pesitasāsaneneva pubbe gahitasamaṇasaññaṁ sāretuṁ evamāhāti.",
  "tika-vin01t10:658_12": "Imamatthaṁ vibhāvetuṁ ‘‘tena ca samayenā’’tiādi vuttaṁ.",
  "tika-vin01t10:659_0": "Adiṭṭhā hutvā sahāyakāti adiṭṭhasahāyakā, aññamaññaṁ adisvāva sahāyakabhāvaṁ upagatāti",
  "tika-vin01t10:659_1": "vuttaṁ hoti. Chātapabbatapādeti chātavāhassa nāma pabbatassa pāde. Taṁ kira pabbataṁ",
  "tika-vin01t10:659_2": "anurādhapurā pubbadakkhiṇadisābhāge atirekayojanadvayamatthake tiṭṭhati. Tamhi ṭhāne",
  "tika-vin01t10:659_3": "pacchā saddhātisso nāma mahārājā vihāraṁ kārāpesi, taṁ ‘‘chātavihāra’’nti vohariṁsu.",
  "tika-vin01t10:659_4": "‘‘Rathayaṭṭhippamāṇāti āyāmato ca āvaṭṭato ca rathapatodena samappamāṇā’’ti tīsupi",
  "tika-vin01t10:659_5": "gaṇṭhipadesu vuttaṁ. Mahāvaṁsepi vuttaṁ –",
  "tika-vin01t10:660": "‘‘Chātapabbatapādamhi , tisso ca veḷuyaṭṭhiyo;",
  "tika-vin01t10:661": "Jātā rathapatodena, samānā parimāṇato’’ti.",
  "tika-vin01t10:662_0": "Gaṇṭhipade pana ‘‘rathayaṭṭhippamāṇāti rathassa dhajayaṭṭhippamāṇā’’ti vuttaṁ. Uppajjiṁsūti",
  "tika-vin01t10:662_1": "tassa abhisekasamakālameva uppajjiṁsu. Evamuttaripi vakkhamānānaṁ acchariyānaṁ pātubhāvo",
  "tika-vin01t10:662_2": "veditabbo. Tathā ca vuttaṁ mahāvaṁse –",
  "tika-vin01t10:663": "‘‘Devānaṁpiyatisso so, rājāsi pituaccaye;",
  "tika-vin01t10:664": "Tassābhisekena samaṁ, bahūnacchariyānahū’’ti.",
  "tika-vin01t10:665_0": "Ekā latā yaṭṭhi nāmāti kañcanalatāya paṭimaṇḍitattā evaṁladdhanāmā ekā yaṭṭhi ahosi.",
  "tika-vin01t10:665_1": "Taṁ alaṅkaritvā uppannalatāti taṁ rajatavaṇṇaṁ yaṭṭhiṁ alaṅkaritvā tattheva cittakammakatā",
  "tika-vin01t10:665_2": "viya uppannalatā. Khāyatīti dissati. Kiñjakkhānīti kesarāni. Etāni ca pupphayaṭṭhiyaṁ",
  "tika-vin01t10:665_3": "nīlapupphādīni sakuṇayaṭṭhiyañca nānappakārā migapakkhino tattheva cittakammakatā",
  "tika-vin01t10:665_4": "viya paññāyantīti daṭṭhabbaṁ. Setā rajatayaṭṭhīvāti rajatamayayaṭṭhi viya ekā yaṭṭhi",
  "tika-vin01t10:665_5": "setavaṇṇāti attho. Latāti tattheva cittakammakatā viya dissamānalatā. Nīlādi yādisaṁ",
  "tika-vin01t10:665_6": "pupphanti yādisaṁ loke nīlādipupphaṁ atthi, tādisaṁ pupphayaṭṭhimhi khāyatīti attho.",
  "tika-vin01t10:666_0": "Anekavihitaṁ ratanaṁ uppajjīti anekappakāraṁ ratanaṁ samuddato sayameva tīraṁ āruhitvā",
  "tika-vin01t10:666_1": "velante ūmivegābhijātamariyādavaṭṭi viya uppajji, uṭṭhahitvā aṭṭhāsīti attho. Tambapaṇṇiyaṁ",
  "tika-vin01t10:666_2": "pana aṭṭha muttā uppajjiṁsūti etthāpi tambapaṇṇiyaṁ samuddato sayameva uṭṭhahitvā",
  "tika-vin01t10:666_3": "jātito aṭṭha muttā samuddatīre vuttanayeneva ṭhitāti veditabbā. Vuttañhetaṁ mahāvaṁse –",
  "tika-vin01t10:667": "‘‘Laṅkādīpamhi sakale, nidhayo ratanāni ca;",
  "tika-vin01t10:668": "Antoṭhitāni uggantvā, pathavītalamāruhuṁ.",
  "tika-vin01t10:669": "‘‘Laṅkādīpasamīpamhi, bhinnanāvāgatāni ca;",
  "tika-vin01t10:670": "Tatra jātāni ca thalaṁ, ratanāni samāruhuṁ.",
  "tika-vin01t10:671": "‘‘Hayagajā rathāmalakā, valayaṅguliveṭhakā;",
  "tika-vin01t10:672": "Kakudhaphalā pākatikā, iccetā aṭṭha jātito.",
  "tika-vin01t10:673": "‘‘Muttā samuddā uggantvā, tīre vaṭṭi viya ṭhitā;",
  "tika-vin01t10:674": "Devānaṁpiyatissassa, sabbapuññavijambhita’’nti.",
  "tika-vin01t10:675_0": "Hayamuttāti assarūpasaṇṭhānamuttā. Gajamuttāti hatthirūpasaṇṭhānā. Evaṁ sabbattha",
  "tika-vin01t10:675_1": "taṁtaṁsaṇṭhānavasena muttābhedo veditabbo. Aṅguliveṭhakamuttāti aṅgulīyakasaṇṭhānā,",
  "tika-vin01t10:675_2": "muddikāsaṇṭhānāti attho. Kakudhaphalamuttāti kakudharukkhaphalākārā bahū asāmuddikā",
  "tika-vin01t10:675_3": "muttā. Rājakakudhabhaṇḍānīti rājārahauttamabhaṇḍāni. Tāni sarūpena dassento āha ‘‘chattaṁ",
  "tika-vin01t10:675_4": "cāmara’’ntiādi. Aññañca bahuvidhaṁ paṇṇākāraṁ pahiṇīti sambandho. Saṅkhanti abhisekāsiñcanakaṁ",
  "tika-vin01t10:675_5": "sāmuddikaṁ dakkhiṇāvaṭṭaṁ saṅkhaṁ. Anotattodakameva ‘‘gaṅgodaka’’nti vuttaṁ. Vaḍḍhamānanti",
  "tika-vin01t10:675_6": "alaṅkāracuṇṇaṁ. ‘‘Nahānacuṇṇa’’nti keci. Vaṭaṁsakanti kaṇṇapiḷandhanavaṭaṁsakanti",
  "tika-vin01t10:675_7": "vuttaṁ hoti. ‘‘Vaṭaṁsakaṁ kaṇṇacūḷikaṭṭhāne olambaka’’ntipi vadanti. Bhiṅgāranti",
  "tika-vin01t10:675_8": "suvaṇṇamayaṁ mahābhiṅgāraṁ. ‘‘Makaramukhasaṇṭhānā balikammādikaraṇatthaṁ katā bhājanavikatī’’tipi",
  "tika-vin01t10:675_9": "vadanti. Nandiyāvaṭṭanti kākapadasaṇṭhānā maṅgalatthaṁ katā suvaṇṇabhājanavikati.",
  "tika-vin01t10:675_10": "Kaññanti khattiyakumāriṁ. Adhovimaṁ dussayuganti kiliṭṭhe jāte aggimhi pakkhittamatte",
  "tika-vin01t10:675_11": "parisuddhabhāvamupagacchantaṁ adhovimaṁ dussayugaṁ. Hatthapuñchananti pītavaṇṇaṁ",
  "tika-vin01t10:675_12": "mahagghaṁ hatthapuñchanapaṭaṁ. Haricandananti harivaṇṇacandanaṁ, suvaṇṇavaṇṇacandananti",
  "tika-vin01t10:675_13": "attho. Lohitacandanaṁ vā, gositacandananti attho. Taṁ kira uddhane kuthitatelamhi",
  "tika-vin01t10:675_14": "pakkhittamattaṁ sakalampi telaṁ aggiñca nibbāpanasamatthaṁ candanaṁ. Teneva ‘‘gositacandana’’nti",
  "tika-vin01t10:675_15": "vuccati. Gosaddena hi jalaṁ vuccati, taṁ viya sitaṁ candanaṁ gositacandanaṁ. Nāgabhavanasambhavaṁ",
  "tika-vin01t10:675_16": "aruṇavaṇṇamattikaṁ. Harītakaṁ āmalakanti agadaharītakaṁ agadāmalakaṁ. Taṁ khippameva",
  "tika-vin01t10:675_17": "sarīramalasodhanādikaraṇasamatthaṁ hoti.",
  "tika-vin01t10:676_0": "Uṇhīsanti uṇhīsapaṭṭaṁ. Veṭhananti sīsaveṭhanaṁ. Sārapāmaṅganti uttamaṁ ratanapāmaṅgasuttaṁ.",
  "tika-vin01t10:676_1": "Vatthakoṭikanti vatthayugameva. Nāgamāhaṭanti nāgehi āhaṭaṁ. Ma-kāro padasandhikaro.",
  "tika-vin01t10:676_2": "Amatosadhanti evaṁnāmikā guḷikajāti, amatasadisakiccattā evaṁ vuccati. Taṁ kira paripanthaṁ",
  "tika-vin01t10:676_3": "vidhametvā sabbattha sādhentehi agadosadhasambhārehi yojetvā vaṭṭetvā kataṁ guḷikaṁ.",
  "tika-vin01t10:676_4": "Taṁ pana rājūnaṁ mukhasodhananahānapariyosāne mahatā parihārena upanenti. Tena te",
  "tika-vin01t10:676_5": "aṅgarāgaṁ nāma karonti, karontā ca yathārahaṁ dvīhi tīhi agadosadharaṅgatilakāhi",
  "tika-vin01t10:676_6": "nalāṭakaaṁsakūṭauramajjhasaṅkhātaṁ aṅgaṁ sajjetvā aṅgarāgaṁ karontīti veditabbaṁ.",
  "tika-vin01t10:676_7": "Sā pana guḷikā ahivicchikādīnampi visaṁ hanati, tenapi taṁ vuccati ‘‘amatosadha’’nti.",
  "tika-vin01t10:677_0": "Ahaṁ buddhañcātiādīsu sabbadhamme yāthāvato abujjhi paṭibujjhīti buddhoti saṅkhyaṁ",
  "tika-vin01t10:677_1": "gataṁ sammāsambuddhañca, adhigatamagge sacchikatanirodhe yathānusiṭṭhaṁ paṭipajjamāne",
  "tika-vin01t10:677_2": "ca apāyesu apatamāne dhāretīti dhammoti saṅkhyaṁ gataṁ pariyattiyā saddhiṁ nava lokuttaradhammañca,",
  "tika-vin01t10:677_3": "diṭṭhisīlasāmaññena saṁhatattā saṅghoti saṅkhyaṁ gataṁ ariyasāvakasaṅghañca ahaṁ",
  "tika-vin01t10:677_4": "saraṇaṁ gato parāyaṇanti upagato, bhajiṁ sevinti attho. Atha vā hiṁsati tappasādataggarukatāhi",
  "tika-vin01t10:677_5": "vihatakilesena tapparāyaṇatākārappavattena cittuppādena saraṇagatānaṁ teneva saraṇagamanena",
  "tika-vin01t10:677_6": "bhayaṁ santāsaṁ dukkhaṁ duggatiṁ parikilesaṁ hanati vināsetīti saraṇaṁ, ratanattayassetaṁ",
  "tika-vin01t10:677_7": "adhivacanaṁ. Apica sammāsambuddho hite pavattanena ahitā ca nivattanena sattānaṁ",
  "tika-vin01t10:677_8": "bhayaṁ hiṁsatīti saraṇanti vuccati. Dhammopi bhavakantārā uttāraṇena assāsadānena",
  "tika-vin01t10:677_9": "ca sattānaṁ bhayaṁ hiṁsatīti saraṇanti vuccati. Saṅghopi appakānampi kārānaṁ vipulaphalapaṭilābhakaraṇena",
  "tika-vin01t10:677_10": "sattānaṁ bhayaṁ hiṁsatīti saraṇanti vuccati. Iminā atthena saraṇabhūtaṁ ratanattayaṁ",
  "tika-vin01t10:677_11": "teneva kāraṇena saraṇanti gato avagato, jāninti attho. Upāsakattaṁ desesinti ratanattayaṁ",
  "tika-vin01t10:677_12": "upāsatīti upāsakoti evaṁ dassitaṁ upāsakabhāvaṁ mayi abhiniviṭṭhaṁ vācāya pakāsesinti",
  "tika-vin01t10:677_13": "attho, ‘‘upāsakohaṁ ajjatagge pāṇupetaṁ saraṇaṁ gato’’ti evaṁ upāsakattaṁ paṭivedesinti",
  "tika-vin01t10:677_14": "vuttaṁ hoti. Sakyaputtassa sāsaneti sakyassa suddhodanassa putto so bhagavā sakyaputto,",
  "tika-vin01t10:677_15": "tassa sakyaputtassa sāsaneti attho. Saddhāti saddhāya, ‘‘sayaṁ abhiññā sacchikatvā’’tiādīsu",
  "tika-vin01t10:677_16": "viya yakāralopo daṭṭhabbo. Upehīti upagaccha.",
  "tika-vin01t10:678_0": "Asokaraññā pesitena abhisekenāti asokaraññā pesitena abhisekupakaraṇena. Yadā hi",
  "tika-vin01t10:678_1": "devānaṁpiyatisso mahārājā attano sahāyassa dhammāsokarañño ito veḷuyaṭṭhiyādayo mahārahe",
  "tika-vin01t10:678_2": "paṇṇākāre pesesi. Tadā sopi te disvā pasīditvā ativiya tuṭṭho ‘‘imehi atirekataraṁ",
  "tika-vin01t10:678_3": "kiṁ nāma mahagghaṁ paṭipaṇṇākāraṁ sahāyassa me pesessāmī’’ti amaccehi saddhiṁ mantetvā",
  "tika-vin01t10:678_4": "laṅkādīpe abhisekaparihāraṁ pucchitvā ‘‘na tattha īdiso abhisekaparihāro atthī’’ti",
  "tika-vin01t10:678_5": "sutvā ‘‘sādhu vata me sahāyassa abhisekaparihāraṁ pesessāmī’’ti vatvā sāmuddikasaṅkhādīni",
  "tika-vin01t10:678_6": "tīṇi saṅkhāni ca gaṅgodakañca aruṇavaṇṇamattikañca aṭṭhaṭṭha khattiyabrāhmaṇagahapatikaññāyo",
  "tika-vin01t10:678_7": "ca suvaṇṇarajatalohamattikāmayaghaṭe ca aṭṭhahi seṭṭhikulehi saddhiṁ aṭṭha amaccakulāni",
  "tika-vin01t10:678_8": "cāti evaṁ sabbaṭṭhakaṁ nāma idha pesesi ‘‘imehi me sahāyassa puna abhisekaṁ karothā’’ti,",
  "tika-vin01t10:678_9": "aññañca abhisekatthāya bahuṁ paṇṇākāraṁ pesesi. Tena vuttaṁ ‘‘asokaraññā pesitena",
  "tika-vin01t10:678_10": "abhisekenā’’ti. Eko māso abhisittassa assāti ekamāsābhisitto. Kathaṁ pana tassa tadā",
  "tika-vin01t10:678_11": "ekamāsābhisittatā viññāyatīti āha ‘‘visākhapuṇṇamāyaṁ hissa abhisekamakaṁsū’’ti,",
  "tika-vin01t10:678_12": "pubbe katābhisekassapi asokaraññā pesitena anagghena parihārena visākhapuṇṇamāyaṁ",
  "tika-vin01t10:678_13": "puna abhisekamakaṁsūti attho. Vuttañhetaṁ mahāvaṁse –",
  "tika-vin01t10:679": "‘‘Te migasiramāsassa, ādicandodayaṁ dine;",
  "tika-vin01t10:680": "Abhisittañca laṅkindaṁ, amaccā sāmibhattino.",
  "tika-vin01t10:681": "‘‘Dhammāsokassa vacanaṁ, sutvā sāmihite ratā;",
  "tika-vin01t10:682": "Punāpi abhiseciṁsu, laṅkāhitasukhe rata’’nti.",
  "tika-vin01t10:683": "Dīpavaṁsepi cetaṁ vuttaṁ –",
  "tika-vin01t10:684": "‘‘Visākhamāse dvādasiyaṁ, jambudīpā idhāgatā;",
  "tika-vin01t10:685": "Abhisekaṁ saparivāraṁ, asokadhammena pesitaṁ.",
  "tika-vin01t10:686": "‘‘Dutiyaṁ abhisiñcittha, rājānaṁ devānaṁpiyaṁ;",
  "tika-vin01t10:687": "Abhisitto dutiyābhisekena, visākhamāse uposathe.",
  "tika-vin01t10:688": "‘‘Tato māse atikkamma, jeṭṭhamāse uposathe;",
  "tika-vin01t10:689": "Mahindo sattamo hutvā, jambudīpā idhāgato’’ti.",
  "tika-vin01t10:690_0": "Tadā pana tassa rañño visākhapuṇṇamāya abhisekassa katattā tato pabhuti yāvajjatanā",
  "tika-vin01t10:690_1": "visākhapuṇṇamāyameva abhisekakaraṇamāciṇṇaṁ. Abhisekavidhānañcettha evaṁ veditabbaṁ",
  "tika-vin01t10:690_2": "– abhisekamaṅgalatthaṁ alaṅkatappaṭiyattassa maṇḍapassa anto katassa udumbarasākhamaṇḍapassa",
  "tika-vin01t10:690_3": "majjhe suppatiṭṭhite udumbarabhaddapīṭhamhi abhisekārahaṁ abhijaccaṁ khattiyaṁ nisīdāpetvā",
  "tika-vin01t10:690_4": "paṭhamaṁ tāva maṅgalābharaṇabhūsitā jātisampannā khattiyakaññā gaṅgodakapuṇṇaṁ sāmuddikaṁ",
  "tika-vin01t10:690_5": "dakkhiṇāvaṭṭasaṅkhaṁ ubhohi hatthehi sakkaccaṁ gahetvā sīsopari ussāpetvā tena tassa",
  "tika-vin01t10:690_6": "muddhani abhisekodakaṁ abhisiñcati, evañca vadeti ‘‘deva, taṁ sabbepi khattiyagaṇā",
  "tika-vin01t10:690_7": "attānamārakkhaṇatthaṁ iminā abhisekena abhisekikaṁ mahārājaṁ karonti, tvaṁ rājadhammesu",
  "tika-vin01t10:690_8": "ṭhito dhammena samena rajjaṁ kārehi, etesu khattiyagaṇesu tvaṁ puttasinehānukampāya",
  "tika-vin01t10:690_9": "sahitacitto hitasamamettacitto ca bhava, rakkhāvaraṇaguttiyā tesaṁ rakkhito ca bhavāhī’’ti.",
  "tika-vin01t10:691_0": "Tato puna purohitopi purohiccaṭṭhānānurūpālaṅkārehi alaṅkatappaṭiyatto gaṅgodakapuṇṇaṁ",
  "tika-vin01t10:691_1": "rajatamayasaṅkhaṁ ubhohi hatthehi sakkaccaṁ gahetvā tassa sīsopari ussāpetvā tena",
  "tika-vin01t10:691_2": "tassa muddhani abhisekodakaṁ abhisiñcati, evañca vadeti ‘‘deva, taṁ sabbepi brāhmaṇagaṇā",
  "tika-vin01t10:691_3": "attānamārakkhaṇatthaṁ iminā abhisekena abhisekikaṁ mahārājaṁ karonti, tvaṁ rājadhammesu",
  "tika-vin01t10:691_4": "ṭhito dhammena samena rajjaṁ kārehi, etesu brāhmaṇesu tvaṁ puttasinehānukampāya sahitacitto",
  "tika-vin01t10:691_5": "hitasamamettacitto ca bhava, rakkhāvaraṇaguttiyā tesaṁ rakkhito ca bhavāhī’’ti.",
  "tika-vin01t10:692_0": "Tato puna seṭṭhipi seṭṭhiṭṭhānānurūpabhūsanabhūsito gaṅgodakapuṇṇaṁ ratanamayasaṅkhaṁ",
  "tika-vin01t10:692_1": "ubhohi hatthehi sakkaccaṁ gahetvā tassa sīsopari ussāpetvā tena tassa muddhani abhisekodakaṁ",
  "tika-vin01t10:692_2": "abhisiñcati, evañca vadeti ‘‘deva taṁ sabbepi gahapatigaṇā attānamārakkhaṇatthaṁ",
  "tika-vin01t10:692_3": "iminā abhisekena abhisekikaṁ mahārājaṁ karonti, tvaṁ rājadhammesu ṭhito dhammena",
  "tika-vin01t10:692_4": "samena rajjaṁ kārehi, etesu gahapatigaṇesu tvaṁ puttasinehānukampāya sahitacitto",
  "tika-vin01t10:692_5": "hitasamamettacitto ca bhava, rakkhāvaraṇaguttiyā tesaṁ rakkhito ca bhavāhī’’ti.",
  "tika-vin01t10:693_0": "Te pana tassa evaṁ vadantā ‘‘sace tvaṁ amhākaṁ vacanānurūpena rajjaṁ kāressasi, iccetaṁ",
  "tika-vin01t10:693_1": "kusalaṁ. No ce kāressasi, tava muddhā sattadhā phalatū’’ti evaṁ rañño abhisapanti",
  "tika-vin01t10:693_2": "viyāti daṭṭhabbaṁ. Imasmiṁ pana dīpe devānaṁpiyatissassa muddhani dhammāsokeneva",
  "tika-vin01t10:693_3": "idha pesitā khattiyakaññāyeva anotattodakapuṇṇena sāmuddikadakkhiṇāvaṭṭasaṅkhena",
  "tika-vin01t10:693_4": "abhisekodakaṁ abhisiñcīti vadanti. Idañca yathāvuttaṁ abhisekavidhānaṁ majjhimanikāye",
  "tika-vin01t10:693_5": "cūḷasīhanādasuttavaṇṇanāyaṁ sīhaḷaṭṭhakathāyampi ‘‘paṭhamaṁ tāva abhisekaṁ gaṇhantānaṁ",
  "tika-vin01t10:693_6": "rājūnaṁ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṁ vaṭṭatī’’tiādinā vuttanti vadanti.",
  "tika-vin01t10:694_0": "Sammodanīyaṁ kathaṁ kathayamānoti pītipāmojjasaṅkhātasammodajananato sammodituṁ yuttabhāvato",
  "tika-vin01t10:694_1": "ca sammodanīyaṁ ‘‘kacci bhante khamanīyaṁ, kacci yāpanīyaṁ, kacci vo appābādhaṁ appātaṅkaṁ",
  "tika-vin01t10:694_2": "lahuṭṭhānaṁ balaṁ phāsuvihāro’’ti evamādikathaṁ kathayamāno. Cha jane dassesīti raññā",
  "tika-vin01t10:694_3": "saddhiṁ āgatānaṁ ‘‘na ime yakkhā, manussā ime’’ti sañjānanatthaṁ bhaṇḍukassa upāsakassa",
  "tika-vin01t10:694_4": "ānītattā tena saddhiṁ cha jane dassesi. Tevijjāti pubbenivāsadibbacakkhuāsavakkhayasaṅkhātāhi",
  "tika-vin01t10:694_5": "tīhi vijjāhi samannāgatā. Iddhippattāti iddhividhañāṇaṁ pattā. Cetopariyakovidāti",
  "tika-vin01t10:694_6": "paresaṁ cittācāre kusalā. Evamettha pañca abhiññā sarūpena vuttā, dibbasotaṁ pana",
  "tika-vin01t10:694_7": "tāsaṁ vasena āgatameva hoti. Bahūti evarūpā chaḷabhiññā buddhasāvakā bahū gaṇanapathaṁ",
  "tika-vin01t10:694_8": "atikkantā sakalajambudīpaṁ kāsāvapajjotaṁ katvā vicarantīti. Keci pana ‘‘tevijjā",
  "tika-vin01t10:694_9": "iddhippattā ca khīṇāsavā cetopariyakovidā keci khīṇāsavāti visuṁ yojetvā ‘arahanto’ti",
  "tika-vin01t10:694_10": "iminā sukkhavipassakā vuttā’’ti vadanti.",
  "tika-vin01t10:695_0": "Paññāveyyattiyanti paññāpāṭavaṁ, paññāya tikkhavisadabhāvanti attho. Āsannanti āsanne",
  "tika-vin01t10:695_1": "ṭhitaṁ. Sādhu mahārāja paṇḍitosīti rājānaṁ pasaṁsati. Puna vīmaṁsanto ‘‘atthi pana",
  "tika-vin01t10:695_2": "te mahārājā’’tiādimāha. Cūḷahatthipadopamasuttantaṁ kathesīti ‘‘ayaṁ rājā ‘ime samaṇā",
  "tika-vin01t10:695_3": "nāma īdisā, sīlādipaṭipatti ca tesaṁ īdisī’ti ca na jānāti, handa naṁ imāya cūḷahatthipadopamasuttantadesanāya",
  "tika-vin01t10:695_4": "samaṇabhāvūpagamanaṁ samaṇapaṭipattiñca viññāpessāmī’’ti cintetvā paṭhamaṁ cūḷahatthipadopamasuttantaṁ",
  "tika-vin01t10:695_5": "kathesi. Tattha hi –",
  "tika-vin01t10:696_0": "‘‘Evameva kho, brāhmaṇa, idha tathāgato loke uppajjati arahaṁ sammāsambuddho vijjācaraṇasampanno…pe…",
  "tika-vin01t10:696_1": "sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti, taṁ dhammaṁ",
  "tika-vin01t10:696_2": "suṇāti gahapati vā gahapatiputto vā aññatarasmiṁ vā kule paccājāto, so taṁ dhammaṁ",
  "tika-vin01t10:696_3": "sutvā tathāgate saddhaṁ paṭilabhati, so tena saddhāpaṭilābhena samannāgato iti paṭisañcikkhati",
  "tika-vin01t10:696_4": "‘sambādho gharāvāso rajopatho, abbhokāso pabbajjā, nayidaṁ sukaraṁ agāraṁ ajjhāvasatā",
  "tika-vin01t10:696_5": "ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ, yannūnāhaṁ",
  "tika-vin01t10:696_6": "kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajeyya’nti.",
  "tika-vin01t10:696_7": "So aparena samayena appaṁ vā bhogakkhandhaṁ pahāya mahantaṁ vā bhogakkhandhaṁ pahāya",
  "tika-vin01t10:696_8": "appaṁ vā ñātiparivaṭṭaṁ pahāya mahantaṁ vā ñātiparivaṭṭaṁ pahāya kesamassuṁ ohāretvā",
  "tika-vin01t10:696_9": "kāsāyāni vatthāni acchādetvā agārasmā anagāriyaṁ pabbajati.",
  "tika-vin01t10:697_0": "‘‘So evaṁ pabbajito samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā",
  "tika-vin01t10:697_1": "paṭivirato hoti nihitadaṇḍo nihitasattho, lajjī dayāpanno sabbapāṇabhūtahitānukampī viharati.",
  "tika-vin01t10:698": "‘‘Adinnādānaṁ pahāya adinnādānā paṭivirato hoti dinnādāyī dinnapāṭikaṅkhī, athenena sucibhūtena attanā viharatī’’ti (ma. ni. 1.291-292) –",
  "tika-vin01t10:699": "Evamādinā sāsane saddhāpaṭilābhaṁ paṭiladdhasaddhehi ca pabbajjupagamanaṁ pabbajitehi ca paṭipajjitabbā sīlakkhandhādayo dhammā pakāsitā.",
  "tika-vin01t10:700_0": "Rājā suttantaṁ suṇantoyeva aññāsīti ‘‘so bījagāmabhūtagāmasamārambhā paṭivirato hoti,",
  "tika-vin01t10:700_1": "ekabhattiko hoti rattuparato virato vikālabhojanā’’ti evaṁ tasmiṁ suttante (ma. ni.",
  "tika-vin01t10:700_2": "1.293) āgatattā taṁ suṇantoyeva aññāsi. Idheva vasissāmāti na tāva rattiyā upaṭṭhitattā",
  "tika-vin01t10:700_3": "anāgatavacanamakāsi. Āgataphaloti anāgāmiphalaṁ sandhāyāha, sampattaanāgāmiphaloti",
  "tika-vin01t10:700_4": "attho. Tatoyeva ca visesato aviparītaviditasatthusāsanattā viññātasāsano. Idāni pabbajissatīti",
  "tika-vin01t10:700_5": "gihiliṅgena ānītakiccassa niṭṭhitattā evamāha. Acirapakkantassa raññoti raññe acirapakkanteti",
  "tika-vin01t10:700_6": "attho. Adhiṭṭhahitvāti antotambapaṇṇidīpe samāgatā suṇantūti adhiṭṭhahitvā.",
  "tika-vin01t10:701_0": "Bhūmattharaṇasaṅkhepenāti bhūmattharaṇākārena. Uppātapāṭhakāti nimittapāṭhakā, nemittakāti",
  "tika-vin01t10:701_1": "attho. Gahitā dāni imehi pathavīti āsanānaṁ pathaviyaṁ atthatattā evamāhaṁsu. Patiṭṭhahissatīti",
  "tika-vin01t10:701_2": "cintentoti ettha tena kāraṇena sāsanapatiṭṭhānassa abhāvato avassaṁ patiṭṭhahantassa",
  "tika-vin01t10:701_3": "sāsanassa pubbanimittamidanti evaṁ pubbanimittabhāvena sallakkhesīti veditabbaṁ.",
  "tika-vin01t10:701_4": "Paṇītenāti uttamena. Sahatthāti sahatthena santappetvāti suṭṭhu tappetvā, paripuṇṇaṁ",
  "tika-vin01t10:701_5": "suhitaṁ yāvadatthaṁ katvāti attho. Petavatthuṁ vimānavatthuṁ saccasaṁyuttañca kathesīti",
  "tika-vin01t10:701_6": "desanāvidhikusalo thero janassa saṁvegaṁ janetuṁ paṭhamaṁ petavatthuṁ kathetvā tadanantaraṁ",
  "tika-vin01t10:701_7": "saṁvegajātaṁ janaṁ assāsetuṁ saggakathāvasena vimānavatthuñca kathetvā tadanantaraṁ",
  "tika-vin01t10:701_8": "paṭiladdhassāsānaṁ ‘‘mā ettha assādaṁ karotha nibbānaṁ vinā na aññaṁ kiñci saṅkhāragataṁ",
  "tika-vin01t10:701_9": "dhuvaṁ nāma atthi, tasmā paramassāsakaṁ nibbānamadhigantuṁ vāyamathā’’ti saccapaṭivedhatthāya",
  "tika-vin01t10:701_10": "ussāhaṁ janento ante saccasaṁyuttaṁ kathesīti veditabbaṁ.",
  "tika-vin01t10:702_0": "Tesaṁ sutvāti tesaṁ santikā therānaṁ guṇakathaṁ sutvā. Rañño saṁviditaṁ katvāti rañño",
  "tika-vin01t10:702_1": "nivedanaṁ katvā, rājānaṁ paṭivedayitvāti attho. Alaṁ gacchāmāti purassa accāsannattā",
  "tika-vin01t10:702_2": "sāruppaṁ na hotīti paṭipakkhipanto āha. Meghavanaṁ nāma uyyānanti mahāmeghavanuyyānaṁ.",
  "tika-vin01t10:702_3": "Tassa kira uyyānassa bhūmiggahaṇadivase akālamahāmegho uṭṭhahitvā sabbataḷākapokkharaṇiyo",
  "tika-vin01t10:702_4": "pūrento gimhābhihatarukkhalatādīnaṁ anuggaṇhantova pāvassi, tena kāraṇena taṁ mahāmeghavanaṁ",
  "tika-vin01t10:702_5": "nāma uyyānaṁ jātaṁ. Vuttañhetaṁ mahāvaṁse –",
  "tika-vin01t10:703": "‘‘Uyyānaṭṭhānaggahaṇe, mahāmegho akālajo;",
  "tika-vin01t10:704": "Pāvassi tena uyyānaṁ, mahāmeghavanaṁ ahū’’ti.",
  "tika-vin01t10:705_0": "Sukhasayitabhāvaṁ pucchitvāti ‘‘kacci, bhante, idha sukhaṁ sayittha, tumhākaṁ idha",
  "tika-vin01t10:705_1": "nivāso sukha’’nti evaṁ sukhasayitabhāvaṁ pucchitvā tato therena ‘‘sukhasayitamhi,",
  "tika-vin01t10:705_2": "mahārāja, bhikkhūnaṁ phāsukamidaṁ uyyāna’’nti vutte ‘‘evaṁ sati idaṁ no uyyānaṁ dassāmī’’ti",
  "tika-vin01t10:705_3": "cintetvā ‘‘kappati, bhante, bhikkhusaṅghassa ārāmo’’ti pucchi. Imaṁ suttanti veḷuvanārāmapaṭiggahaṇe",
  "tika-vin01t10:705_4": "vuttamimaṁ suttaṁ. Udakanti dakkhiṇodakaṁ. Mahāmeghavanuyyānaṁ adāsīti ‘‘imaṁ mahāmeghavanuyyānaṁ",
  "tika-vin01t10:705_5": "saṅghassa dammī’’ti vatvā jeṭṭhamāsassa kāḷapakkhe dutiyadivase adāsi. Mahāvihārassa",
  "tika-vin01t10:705_6": "dakkhiṇodakapāteneva saddhiṁ patiṭṭhitabhāvepi na tāva tattha vihārakammaṁ niṭṭhitanti",
  "tika-vin01t10:705_7": "āha ‘‘idañca paṭhamaṁ vihāraṭṭhānaṁ bhavissatī’’ti. Punadivasepīti kāḷapakkhassa",
  "tika-vin01t10:705_8": "dutiyadivaseyeva. Aḍḍhanavamānaṁ pāṇasahassānanti aḍḍhena navamānaṁ pāṇasahassānaṁ,",
  "tika-vin01t10:705_9": "pañcasatādhikānaṁ aṭṭhasahassānanti attho. Jotipātubhāvaṭṭhānanti ñāṇālokassa pātubhāvaṭṭhānaṁ.",
  "tika-vin01t10:705_10": "Appamādasuttanti aṅguttaranikāye mahāappamādasuttaṁ, rājovādasuttanti vuttaṁ hoti.",
  "tika-vin01t10:706_0": "Mahaccanti karaṇatthe paccattavacanaṁ, mahatā rājānubhāvenāti attho. Tumhe jānanatthanti",
  "tika-vin01t10:706_1": "sambandho. Ariṭṭho nāma amaccoti rañño bhāgineyyo ariṭṭho nāma amacco. Pañcapaṇṇāsāyāti",
  "tika-vin01t10:706_2": "ettha ‘‘catupaṇṇāsāyā’’ti vattabbaṁ. Evañhi sati upari vuccamānaṁ ‘‘dvāsaṭṭhi arahanto’’ti",
  "tika-vin01t10:706_3": "vacanaṁ sameti. Teneva ca sīhaḷabhāsāya likhite mahāvaṁse ‘‘catupaṇṇāsāya saddhi’’nti",
  "tika-vin01t10:706_4": "vuttaṁ. Dasabhātikasamākulaṁ rājakulanti muṭasivassa puttehi abhayo devānaṁpiyatisso",
  "tika-vin01t10:706_5": "mahānāgo uttiyo mattābhayo sūratissoti evamādīhi dasahi bhātikehi samākiṇṇaṁ rājakulaṁ.",
  "tika-vin01t10:706_6": "Cetiyagirimhi vassaṁ vasiṁsūti āsāḷhīpuṇṇamadivase raññā dinnavihāreyeva paṭiggahetvā",
  "tika-vin01t10:706_7": "pāṭipadadivase vassaṁ vasiṁsu. Pavāretvāti mahāpavāraṇāya pavāretvā. Kattikapuṇṇamāyanti",
  "tika-vin01t10:706_8": "aparakattikapuṇṇamāyaṁ. Mahāmahindatthero hi purimikāyaṁ upagantvā vutthavasso mahāpavāraṇāya",
  "tika-vin01t10:706_9": "pavāretvā tato ekamāsaṁ atikkamma cātumāsiniyaṁ puṇṇamadivase ariyagaṇaparivuto rājakulaṁ",
  "tika-vin01t10:706_10": "gantvā bhojanāvasāne ‘‘mahārāja, amhehi ciradiṭṭho sammāsambuddho’’tiādivacanamabrvi.",
  "tika-vin01t10:706_11": "Evañca katvā vakkhati ‘‘puṇṇamāyaṁ mahāvīro, cātumāsiniyā idhā’’ti. Yaṁ panettha",
  "tika-vin01t10:706_12": "kenaci vuttaṁ ‘‘vutthavasso pavāretvāti cātumāsiniyā pavāraṇāyāti attho, paṭhamapavāraṇāya",
  "tika-vin01t10:706_13": "vā pavāretvā ekamāsaṁ tattheva vasitvā kattikapuṇṇamiyaṁ avoca, aññathā ‘puṇṇamāyaṁ",
  "tika-vin01t10:706_14": "mahāvīro’ti vuttattā na sakkā gahetu’’nti, tattha cātumāsiniyā pavāraṇāyāti ayamatthavikappo",
  "tika-vin01t10:706_15": "na yujjati. Na hi purimikāya vassūpagatā cātumāsiniyaṁ pavārenti. Ciradiṭṭho sammāsambuddhoti",
  "tika-vin01t10:706_16": "satthussa sarīrāvayavo ca sammāsambuddhoyevāti katvā avayave samudāyavohāravasena",
  "tika-vin01t10:706_17": "evamāhāti daṭṭhabbaṁ yathā ‘‘samuddo diṭṭho’’ti.",
  "tika-vin01t10:707_0": "Therena vuttampi gamanakāraṇaṁ ṭhapetvā idha vāse payojanameva dassetvā gamanaṁ paṭisedhetukāmo",
  "tika-vin01t10:707_1": "āha ‘‘ahaṁ bhante tumhe’’tiādi. Abhivādanādīsu ācariyaṁ disvā abhivādanakaraṇaṁ abhivādanaṁ",
  "tika-vin01t10:707_2": "nāma. Yasmiṁ vā disābhāge ācariyo vasati iriyāpathe kappento, tato abhimukhova vanditvā",
  "tika-vin01t10:707_3": "gacchati, vanditvā tiṭṭhati, vanditvā nisīdati, vanditvā nipajjati, idaṁ abhivādanaṁ",
  "tika-vin01t10:707_4": "nāma. Ācariyaṁ pana dūratova disvā paccuṭṭhāya paccuggamanakaraṇaṁ paccuṭṭhānaṁ nāma.",
  "tika-vin01t10:707_5": "Ācariyaṁ pana disvā añjaliṁ paggayha sīse ṭhapetvā ācariyaṁ namassati, yasmiṁ disābhāge",
  "tika-vin01t10:707_6": "so vasati, tadabhimukhopi tatheva namassati, gacchantopi ṭhitopi nisinnopi añjaliṁ",
  "tika-vin01t10:707_7": "paggayha namassatiyevāti idaṁ añjalikammaṁ nāma. Anucchavikakammassa pana karaṇaṁ",
  "tika-vin01t10:707_8": "sāmīcikaraṇaṁ nāma. Cīvarādīsu hi cīvaraṁ dento na yaṁ vā taṁ vā deti, mahagghaṁ",
  "tika-vin01t10:707_9": "satamūlagghampi pañcasatamūlagghampi satasahassamūlagghampi detiyeva. Piṇḍapātādīsupi",
  "tika-vin01t10:707_10": "eseva nayo. Idaṁ sāmīcikaraṇaṁ nāma. Sarīradhātuyoti sarīrāvayavā. Aññātanti aññātaṁ,",
  "tika-vin01t10:707_11": "viditaṁ mayāti attho. Kuto lacchāmāti kuto labhissāma. Sumanena saddhiṁ mantehīti",
  "tika-vin01t10:707_12": "paṭhamameva sāmaṇerassa kathitattā vā ‘‘jānāti esa amhākamadhippāya’’nti ñatvā vā",
  "tika-vin01t10:707_13": "evamāhāti daṭṭhabbaṁ.",
  "tika-vin01t10:708_0": "Appossukko tvaṁ mahārājāti mahārāja tvaṁ dhātūnaṁ paṭilābhe mā ussukkaṁ karohi, mā",
  "tika-vin01t10:708_1": "tvaṁ tattha vāvaṭo bhava, aññaṁ tayā kattabbaṁ karohīti adhippāyo. Idāni tadeva raññā",
  "tika-vin01t10:708_2": "kattabbakiccaṁ dassento ‘‘vīthiyo sodhāpetvā’’tiādimāha. Sabbatāḷāvacare upaṭṭhāpetvāti",
  "tika-vin01t10:708_3": "kaṁsatāḷāditāḷaṁ avacarati etthāti tāḷāvacaraṁ vuccati ātatavitatādi sabbaṁ tūriyabhaṇḍaṁ.",
  "tika-vin01t10:708_4": "Teneva parinibbānasuttaṭṭhakathāyaṁ ‘‘sabbañca tāḷāvacaraṁ sannipātethāti ettha sabbañca",
  "tika-vin01t10:708_5": "tāḷāvacaranti sabbaṁ tūriyabhaṇḍa’’nti vuttaṁ. Ettha pana sahacaraṇanayena sabbatūriyabhaṇḍānaṁ",
  "tika-vin01t10:708_6": "vādakāpi gahetuṁ vaṭṭantīti te sabbe upaṭṭhāpetvā sannipātetvāti vuttaṁ hoti. Lacchasīti",
  "tika-vin01t10:708_7": "labhissasi. Therā cetiyagirimeva agamaṁsūti rājanivesanato nikkhamitvā puna cetiyagirimeva agamaṁsu.",
  "tika-vin01t10:709_0": "Tāvadevāti taṁ khaṇaṁyeva. Pāṭaliputtadvāreti pāṭaliputtanagaradvāre. Kiṁ bhante",
  "tika-vin01t10:709_1": "sumana āhiṇḍasīti sumana tvaṁ samaṇadhammaṁ akatvā kasmā vicarasīti pucchati. Cetiyagirimhiyeva",
  "tika-vin01t10:709_2": "patiṭṭhāpetvāti pacchā tattha vihāratthāya ākaṅkhitabbabhāvato cetiyagirimhiyeva",
  "tika-vin01t10:709_3": "patiṭṭhāpetvā. Vaḍḍhamānakacchāyāyāti pacchābhattanti attho. Pacchābhattameva hi",
  "tika-vin01t10:709_4": "chāyā vaḍḍhati. Athassa etadahosīti dhātucaṅkoṭakaṁ disvā evaṁ cintesi. Chattaṁ apanamatūti",
  "tika-vin01t10:709_5": "idaṁ setacchattaṁ sayameva me sīsoparito dhātucaṅkoṭakābhimukhaṁ hutvā namatūti attho.",
  "tika-vin01t10:709_6": "Mayhaṁ matthake patiṭṭhātūti idaṁ dhātucaṅkoṭakaṁ therassa hatthato dhātuyā saha",
  "tika-vin01t10:709_7": "āgantvā sirasmiṁ me patiṭṭhātūti attho. Pokkharavassaṁ nāma pokkharapattappamāṇaṁ",
  "tika-vin01t10:709_8": "valāhakamajjhe uṭṭhahitvā kamena pharitvā temetukāmeyeva temayamānaṁ mahantaṁ hutvā",
  "tika-vin01t10:709_9": "vassati. Mahāvīroti mahāparakkamo. Mahāvīrāvayavattā cettha satthuvohārena dhātuyo",
  "tika-vin01t10:709_10": "eva niddiṭṭhā. Dhātusarīrenāgamanañhi sandhāya ayaṁ gāthā vuttā.",
  "tika-vin01t10:710_0": "Pacchimadisābhimukhova hutvā apasakkantoti piṭṭhito piṭṭhitoyeva pacchimadisābhimukho",
  "tika-vin01t10:710_1": "hutvā osakkanto, gacchantoti attho. Kiñcāpi esa pacchimadisaṁ na oloketi, tathāpi",
  "tika-vin01t10:710_2": "pacchimadisaṁ sandhāya gacchatīti ‘‘pacchimadisābhimukho’’ti vuttaṁ. Puratthimena",
  "tika-vin01t10:710_3": "dvārena nagaraṁ pavisitvāti ettha piṭṭhito piṭṭhitoyeva āgantvā dvāre sampatte parivattetvā",
  "tika-vin01t10:710_4": "ujukeneva nagaraṁ pāvisīti veditabbaṁ. Mahejavatthu nāmāti mahejanāmakena yakkhena",
  "tika-vin01t10:710_5": "pariggahitaṁ ekaṁ devaṭṭhānanti veditabbaṁ . Paribhogacetiyaṭṭhānanti ettha paribhuttūpakaraṇāni",
  "tika-vin01t10:710_6": "nidahitvā kataṁ cetiyaṁ paribhogacetiyanti daṭṭhabbaṁ. Tividhañhi cetiyaṁ vadanti",
  "tika-vin01t10:710_7": "paribhogacetiyaṁ dhātucetiyaṁ dhammacetiyanti. Tattha paribhogacetiyaṁ vuttanayameva.",
  "tika-vin01t10:710_8": "Dhātucetiyaṁ pana dhātuyo nidahitvā kataṁ. Paṭiccasamuppādādilikhitapotthakaṁ nidahitvā",
  "tika-vin01t10:710_9": "kataṁ pana dhammacetiyaṁ nāma. Sārīrikaṁ paribhogikaṁ uddissakanti evampi tippabhedaṁ",
  "tika-vin01t10:710_10": "cetiyaṁ vadanti. Ayaṁ pana pabhedo paṭimārūpassapi uddissakacetiyeneva saṅgahitattā",
  "tika-vin01t10:710_11": "suṭṭhutaraṁ yujjati.",
  "tika-vin01t10:711_0": "Kathaṁ pana idaṁ ṭhānaṁ tiṇṇaṁ buddhānaṁ paribhogacetiyaṭṭhānaṁ ahosīti āha ‘‘atīte",
  "tika-vin01t10:711_1": "kirā’’tiādi. Pajjarakenāti ettha pajjarako nāma rogo vuccati. So ca yakkhānubhāvena",
  "tika-vin01t10:711_2": "samuppannoti veditabbo. Tadā kira puṇṇakāḷo nāma yakkho attano ānubhāvena manussānampi",
  "tika-vin01t10:711_3": "sarīre pajjarakaṁ nāma rogaṁ samuṭṭhāpesi. Vuttañhetaṁ mahāvaṁse –",
  "tika-vin01t10:712": "‘‘Rakkhasehi janassettha, rogo pajjarako ahū’’ti;",
  "tika-vin01t10:713": "Dīpavaṁsepi cetaṁ vuttaṁ –",
  "tika-vin01t10:714": "‘‘Rakkhasā ca bahū tattha, pajjarā ca samuṭṭhitā;",
  "tika-vin01t10:715": "Pajjarena bahū sattā, nassanti dīpamuttame’’ti.",
  "tika-vin01t10:716_0": "Anayabyasananti ettha anayoti avaḍḍhi. Kāyikaṁ cetasikañca sukhaṁ byasati vikkhipati",
  "tika-vin01t10:716_1": "vināsetīti byasananti dukkhaṁ vuccati. Kiñcāpi ‘‘buddhacakkhunā lokaṁ olokento’’ti",
  "tika-vin01t10:716_2": "vuttaṁ, tathāpi ‘‘te satte anayabyasanamāpajjante disvā’’ti vacanato paṭhamaṁ buddhacakkhunā",
  "tika-vin01t10:716_3": "lokaṁ oloketvā pacchā sabbaññutaññāṇena lokaṁ olokento te satte anayabyasanamāpajjante",
  "tika-vin01t10:716_4": "disvāti gahetabbaṁ. Na hi āsayānusayādibuddhacakkhussa te sattā anayabyasanaṁ āpajjantā",
  "tika-vin01t10:716_5": "dissanti. Dubbuṭṭhikāti visamavassādivasena duṭṭhā asobhanā vuṭṭhiyeva dubbuṭṭhikā,",
  "tika-vin01t10:716_6": "sassuppattihetubhūtā kāyasukhuppattisappāyā sattupakārā sammā vuṭṭhi tattha na hotīti",
  "tika-vin01t10:716_7": "adhippāyo. Tatoyeva ca ‘‘dubbhikkhaṁ dussassa’’nti vuttaṁ. Bhikkhāya abhāvo , dullabhabhāvo",
  "tika-vin01t10:716_8": "vā dubbhikkhaṁ, sulabhā tattha bhikkhā na hotīti vuttaṁ hoti. Sassānaṁ abhāvo, asampannatā",
  "tika-vin01t10:716_9": "vā dussassaṁ. Devoti meghassetaṁ nāmaṁ. Sammādhāramanupavecchīti udakadhāraṁ sammā",
  "tika-vin01t10:716_10": "vimuñci, sammā anupavassīti vuttaṁ hoti.",
  "tika-vin01t10:717_0": "Mahāvivādo hotīti tasmiṁ kira kāle jayantamahārājena ca tassa rañño kaniṭṭhabhātukena",
  "tika-vin01t10:717_1": "samiddhakumāranāmakena uparājena ca saddhiṁ imasmiṁ dīpe mahāyuddhaṁ upaṭṭhitaṁ.",
  "tika-vin01t10:717_2": "Tenetaṁ vuttaṁ ‘‘tena kho pana samayena maṇḍadīpe mahāvivādo hotī’’ti. Hotīti kiriyā",
  "tika-vin01t10:717_3": "kālamapekkhitvā vattamānapayogo, vivādassa pana atītakālikattaṁ ‘‘tena kho pana samayenā’’ti",
  "tika-vin01t10:717_4": "imināva viññāyati. Saddantarasannidhānena hettha atītakālāvagamo yathā ‘‘bhāsate",
  "tika-vin01t10:717_5": "vaḍḍhate tadā’’ti. Evaṁ sabbattha īdisesu ṭhānesu vattamānapayogo daṭṭhabbo. Kalahaviggahajātāti",
  "tika-vin01t10:717_6": "ettha kalaho nāma matthakappatto kāyakalahopi vācākalahopi. Tattha hatthaparāmāsādivasena",
  "tika-vin01t10:717_7": "kāyena kātabbo kalaho kāyakalaho. Mammaghaṭṭanādivasena vācāya kātabbo kalaho vācākalaho.",
  "tika-vin01t10:717_8": "Vipaccanīkagahaṇaṁ viggaho. Kalahassa pubbabhāge uppanno aññamaññaviruddhagāho. Atha",
  "tika-vin01t10:717_9": "vā kalaho nāma vācākalaho. Aññamaññaṁ hatthaparāmāsādivasena virūpaṁ viruddhaṁ vā",
  "tika-vin01t10:717_10": "gahaṇaṁ viggaho kāyakalaho. Yathāvutto kalaho ca viggaho ca jāto sañjāto etesanti",
  "tika-vin01t10:717_11": "kalahaviggahajātā, sañjātakalahaviggahāti attho.",
  "tika-vin01t10:718_0": "Tāni sāsanantaradhānena nassantīti pariyattipaṭivedhapaṭipattisaṅkhātassa tividhassapi",
  "tika-vin01t10:718_1": "sāsanassa antaradhānena dhātuparinibbāne sati tāni cetiyāni vinassanti. Tīṇi (dī.",
  "tika-vin01t10:718_2": "ni. aṭṭha. 3.161; vibha. aṭṭha. 809) hi parinibbānāni kilesaparinibbānaṁ khandhaparinibbānaṁ",
  "tika-vin01t10:718_3": "dhātuparinibbānanti, tāni pana amhākaṁ bhagavato vasena evaṁ veditabbāni. Tassa hi",
  "tika-vin01t10:718_4": "kilesaparinibbānaṁ bodhipallaṅke ahosi, khandhaparinibbānaṁ kusinārāyaṁ. Dhātuparinibbānaṁ",
  "tika-vin01t10:718_5": "anāgate bhavissati. Sāsanassa kira osakkanakāle imasmiṁ tambapaṇṇidīpe dhātuyo sannipatitvā",
  "tika-vin01t10:718_6": "mahācetiyaṁ gamissanti, mahācetiyato nāgadīpe rājāyatanacetiyaṁ, tato mahābodhipallaṅkaṁ",
  "tika-vin01t10:718_7": "gamissanti, nāgabhavanatopi devalokatopi brahmalokatopi dhātuyo mahābodhipallaṅkameva",
  "tika-vin01t10:718_8": "gamissanti, sāsapamattāpi dhātu na antarā nassissati. Sabbā dhātuyo mahābodhipallaṅke",
  "tika-vin01t10:718_9": "rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti, tā",
  "tika-vin01t10:718_10": "dasasahassilokadhātuṁ pharissanti. Tato dasasahassacakkavāḷe devatā sannipatitvā",
  "tika-vin01t10:718_11": "‘‘ajja satthā parinibbāti, ajja sāsanaṁ osakkati, pacchimadassanaṁ dāni idaṁ amhāka’’nti",
  "tika-vin01t10:718_12": "dasabalassa parinibbutadivasato mahantataraṁ kāruññaṁ karissanti, ṭhapetvā anāgāmikhīṇāsave",
  "tika-vin01t10:718_13": "avasesā sakabhāvena saṇṭhātuṁ na sakkhissanti. Dhātūsu tejodhātu uṭṭhahitvā yāva",
  "tika-vin01t10:718_14": "brahmalokā uggacchissati, sāsapamattiyāpi dhātuyā sati ekajālāva bhavissati, dhātūsu",
  "tika-vin01t10:718_15": "pariyādānaṁ gatāsu paricchijjissati. Evaṁ mahantaṁ ānubhāvaṁ dassetvā dhātūsu antarahitāsu",
  "tika-vin01t10:718_16": "sāsanaṁ antarahitaṁ nāma hoti.",
  "tika-vin01t10:719_0": "Divā bodhirukkhaṭṭhāne hatthisālāyaṁ tiṭṭhatīti divā vatthuvicinanāya okāsaṁ kurumāno",
  "tika-vin01t10:719_1": "tato dhātuṁ gahetvā kumbhe ṭhapetvā sadhātukova hutvā tiṭṭhatīti vadanti. Vuttañhetaṁ mahāvaṁse –",
  "tika-vin01t10:720": "‘‘Rattiṁ nāgonupariyāti, taṁ ṭhānaṁ so sadhātukaṁ;",
  "tika-vin01t10:721": "Bodhiṭṭhānamhi sālāyaṁ, divā ṭhāti sadhātuko’’ti.",
  "tika-vin01t10:722_0": "Thūpapatiṭṭhānabhūmiṁ pariyāyatīti matthakato dhātuṁ tattha patiṭṭhāpetvā sadhātukaṁ",
  "tika-vin01t10:722_1": "thūpapatiṭṭhānabhūmiṁ rattibhāge pariyāyati, samantato vicaratīti attho. Jaṅghappamāṇanti",
  "tika-vin01t10:722_2": "pupphaṭṭhānappamāṇaṁ. Thūpakucchito heṭṭhābhāgañhi thūpassa jaṅghāti vadanti. Dhātuoropanatthāyāti",
  "tika-vin01t10:722_3": "hatthikumbhato dhātukaraṇḍakassa oropanatthāya. Sakalanagarañca janapado cāti nagaravāsino",
  "tika-vin01t10:722_4": "janapadavāsino ca abhedato nagarajanapadasaddehi vuttā ‘‘sabbo gāmo āgato, mañcā",
  "tika-vin01t10:722_5": "ukkuṭṭhiṁ karontī’’tiādīsu viya. Mahājanakāyeti mahājanasamūhe. Samūhapariyāyo hettha",
  "tika-vin01t10:722_6": "kāyasaddo. Ekekadhātuppadesato tejodakanikkhamanādivasena yamakayamakaṁ hutvā pavattaṁ",
  "tika-vin01t10:722_7": "pāṭihāriyaṁ yamakapāṭihāriyaṁ. Channaṁ vaṇṇānaṁ rasmiyo cāti sambandho kātabbo. Channaṁ",
  "tika-vin01t10:722_8": "vaṇṇānaṁ udakadhārā cāti evampettha sambandhaṁ vadanti. Parinibbutepi bhagavati tassānubhāvena",
  "tika-vin01t10:722_9": "evarūpaṁ pāṭihāriyamahosiyevāti dassetuṁ ‘‘evaṁ acintiyā’’tiādigāthamāha. Buddhadhammāti ettha buddhaguṇā.",
  "tika-vin01t10:723_0": "Dharamānakālepi tikkhattuṁ āgamāsīti bhagavā kira abhisambodhito navame māse phussapuṇṇamadivase",
  "tika-vin01t10:723_1": "yakkhādhivāsaṁ laṅkādīpamupagantvā laṅkāmajjhe tiyojanāyate yojanavitthate mahānāgavanuyyāne",
  "tika-vin01t10:723_2": "mahāyakkhasamāgame upariākāse ṭhatvā kappuṭṭhānasamaye samuṭṭhitavuṭṭhivātanibbisesavassavāyunā",
  "tika-vin01t10:723_3": "ca lokantarikanirayandhakārasadisaghorandhakāranikāyena ca sītanarakanibbisesabahalasītena",
  "tika-vin01t10:723_4": "ca saṁvaṭṭakālasañjātavātasaṅkhubhitehi meghanabhagajjitasadisena gaganamedanīninnādena",
  "tika-vin01t10:723_5": "ca yakkhānaṁ bhayaṁ santāsaṁ janetvā tehi yācitābhayo ‘‘detha me samaggā nisīdanaṭṭhāna’’nti",
  "tika-vin01t10:723_6": "vatvā ‘‘dema te sakaladīpaṁ, dehi no, mārisa, abhaya’’nti vutte sabbaṁ taṁ upaddavaṁ",
  "tika-vin01t10:723_7": "antaradhāpetvā yakkhadattabhūmiyā cammakhaṇḍaṁ pattharitvā tattha nisinno samantato",
  "tika-vin01t10:723_8": "jalamānaṁ cammakhaṇḍaṁ pasāretvā kappuṭṭhānaggisadisadahanābhibhūtānaṁ jaladhisalilabhītānaṁ",
  "tika-vin01t10:723_9": "samantā velante bhamantānaṁ yakkhānaṁ giridīpaṁ dassetvā tesu tattha patiṭṭhitesu",
  "tika-vin01t10:723_10": "taṁ yathāṭhāne patiṭṭhāpetvā cammakhaṇḍaṁ saṅkhipitvā nisinno tadā samāgate anekadevatāsannipāte",
  "tika-vin01t10:723_11": "dhammaṁ desetvā anekapāṇakoṭīnaṁ dhammābhisamayaṁ katvā sumanakūṭavāsinā mahāsumanadevarājena",
  "tika-vin01t10:723_12": "samadhigatasotāpattiphalena yācitapūjanīyo sīsaṁ parāmasitvā muṭṭhimattā nīlāmalakesadhātuyo",
  "tika-vin01t10:723_13": "tassa datvā jambudīpamagamāsi.",
  "tika-vin01t10:724_0": "Dutiyaṁ abhisambodhito pañcame saṁvacchare cūḷodaramahodarānaṁ jalathalanivāsīnaṁ",
  "tika-vin01t10:724_1": "mātulabhāgineyyānaṁ nāgarājūnaṁ maṇipallaṅkaṁ nissāya upaṭṭhitamahāsaṅgāme nāgānaṁ",
  "tika-vin01t10:724_2": "mahāvināsaṁ disvā cittamāsakāḷapakkhassa uposathadivase pātova samiddhasumanena nāma",
  "tika-vin01t10:724_3": "rukkhadevaputtena chattaṁ katvā dhāritarājāyatano nāgadīpaṁ samāgantvā saṅgāmamajjhe",
  "tika-vin01t10:724_4": "ākāse pallaṅkena nisinno ghorandhakārena nāge santāsetvā assāsento ālokaṁ dassetvā",
  "tika-vin01t10:724_5": "sañjātapītisomanassānaṁ upagatanāgānaṁ sāmaggikaraṇīyaṁ dhammaṁ desetvā mātulabhāgineyyehi",
  "tika-vin01t10:724_6": "dvīhi nāgarājūhi pūjite pathavītalagate maṇipallaṅke nisinno nāgehi dibbannapānehi",
  "tika-vin01t10:724_7": "santappito jalathalanivāsino asītikoṭināge saraṇesu ca sīlesu ca patiṭṭhāpetvā tehi",
  "tika-vin01t10:724_8": "namassituṁ pallaṅkañca rājāyatanapādapañca tattha patiṭṭhāpetvā jambudīpamagamāsi.",
  "tika-vin01t10:725_0": "Tatiyampi abhisambodhito aṭṭhame saṁvacchare mahodaramātulena maṇiakkhikanāgarājenābhiyācito",
  "tika-vin01t10:725_1": "visākhapuṇṇamadivase pañcabhikkhusataparivuto kalyāṇīpadese maṇiakkhikassa bhavanamupagantvā",
  "tika-vin01t10:725_2": "tattha māpitaruciraratanamaṇḍape manoharavarapallaṅke nisinno nāgarājena dibbannapānehi",
  "tika-vin01t10:725_3": "santappetvā nāgamāṇavikagaṇaparivutena dibbamālāgandhādīhi pūjito tattha dhammaṁ",
  "tika-vin01t10:725_4": "desetvā vuṭṭhāyāsanā sumanakūṭe padaṁ dassetvā pabbatapāde divāvihāraṁ katvā dīghavāpicetiyaṭṭhāne",
  "tika-vin01t10:725_5": "ca mubhiyaṅgaṇacetiyaṭṭhāne ca kalyāṇīcetiyaṭṭhāne ca mahābodhiṭṭhāne ca thūpārāmaṭṭhāne",
  "tika-vin01t10:725_6": "ca mahācetiyaṭṭhāne ca sasāvako nisīditvā nirodhasamāpattiṁ samāpajjitvā silācetiyaṭṭhāneyeva",
  "tika-vin01t10:725_7": "ṭhatvā devanāge samanusāsitvā jambudīpamagamāsi. Evaṁ bhagavā dharamānakālepi imaṁ",
  "tika-vin01t10:725_8": "dīpaṁ tikkhattuṁ āgamāsīti veditabbaṁ.",
  "tika-vin01t10:726_0": "Idāni tadeva tikkhattumāgamanaṁ saṅkhepato vibhāvento āha ‘‘paṭhamaṁ yakkhadamanattha’’ntiādi.",
  "tika-vin01t10:726_1": "Rakkhaṁ karontoti yakkhānaṁ puna apavisanatthāya rakkhaṁ karonto. Āvijjīti samantato",
  "tika-vin01t10:726_2": "vicari. Mātulabhāgineyyānanti cūḷodaramahodarānaṁ. Ettha pana kiñcāpi bhagavā samiddhasumanena",
  "tika-vin01t10:726_3": "nāma devaputtena saddhiṁ āgato, tathāpi pacchāsamaṇena ekenapi bhikkhunā saddhiṁ",
  "tika-vin01t10:726_4": "anāgatattā ‘‘ekakova āgantvā’’ti vuttaṁ. Tadanurūpassa paripanthassa vihatattā ‘‘pariḷāhaṁ",
  "tika-vin01t10:726_5": "vūpasametvā’’ti vuttaṁ. Rañño bhātāti rañño kaniṭṭhabhātā. Abhayoti mattābhayo.",
  "tika-vin01t10:727_0": "Anuḷā devīti rañño jeṭṭhabhātujāyā anuḷā devī. Purimakānaṁ tiṇṇaṁ sammāsambuddhānaṁ",
  "tika-vin01t10:727_1": "bodhi patiṭṭhāsīti yadā hi so kakusandho nāma bhagavā imasmiṁ dīpe manusse pajjarakābhibhūte",
  "tika-vin01t10:727_2": "anayabyasanamāpajjante disvā karuṇāya sañcoditahadayo imaṁ dīpamāgato, tadā taṁ rogabhayaṁ",
  "tika-vin01t10:727_3": "vūpasametvā sannipatitānaṁ dhammaṁ desento caturāsītiyā pāṇasahassānaṁ dhammābhisamayaṁ",
  "tika-vin01t10:727_4": "katvā sāyanhasamaye bodhipatiṭṭhānārahaṭṭhānaṁ gantvā tattha samāpattiṁ samāpajjitvā",
  "tika-vin01t10:727_5": "vuṭṭhāya ‘‘mama sirīsamahābodhito dakkhiṇamahāsākhamādāya rucanandā bhikkhunī idhāgacchatū’’ti",
  "tika-vin01t10:727_6": "adhiṭṭhāsi . Sā satthu cittaṁ ñatvā taṅkhaṇaññeva khemavatīrājadhāniyā khemarājānamādāya",
  "tika-vin01t10:727_7": "mahābodhimupagantvā dakkhiṇamahāsākhāya manosilālekhaṁ khemarājena dāpetvā taṁ sayaṁ",
  "tika-vin01t10:727_8": "chijjitvā suvaṇṇakaṭāhe ṭhitaṁ bodhisākhamādāya pañcasatabhikkhunīhi ceva devatāhi",
  "tika-vin01t10:727_9": "ca parivāritā iddhiyā idhānetvā tathāgatena pasārite dakkhiṇahatthe sasuvaṇṇakaṭāhaṁ",
  "tika-vin01t10:727_10": "mahābodhiṁ ṭhapesi. Taṁ tathāgato abhayassa nāma rañño datvā tena tasmiṁ samaye ‘‘mahātitthavana’’nti",
  "tika-vin01t10:727_11": "paññāte mahāmeghavanuyyāne patiṭṭhāpesi.",
  "tika-vin01t10:728_0": "Koṇāgamano ca bhagavā dubbuṭṭhipīḷite dīpavāsino disvā imaṁ dīpamāgato taṁ bhayaṁ",
  "tika-vin01t10:728_1": "vūpasametvā dhammaṁ desento caturāsīti pāṇasahassāni maggaphalesu patiṭṭhāpetvā pubbabodhiṭṭhānaṁ",
  "tika-vin01t10:728_2": "gantvā samāpattipariyosāne ‘‘mama udumbaramahābodhito dakkhiṇamahāsākhamādāya karakanattā",
  "tika-vin01t10:728_3": "bhikkhunī idhāgacchatū’’ti cintesi. Sā bhagavato adhippāyaṁ viditvā taṅkhaṇaññeva",
  "tika-vin01t10:728_4": "sobharājadhāniyā sobharājānamādāya mahābodhimupagantvā dakkhiṇamahāsākhāya manosilālekhaṁ",
  "tika-vin01t10:728_5": "sobharājena dāpetvā taṁ sayaṁ chijjitvā hemakaṭāhe patiṭṭhitaṁ bodhisākhamādāya pañcasatabhikkhunīhi",
  "tika-vin01t10:728_6": "saddhiṁ suragaṇaparivutā iddhiyā idhāharitvā satthārā pasāritadakkhiṇapāṇitale sahemakaṭāhaṁ",
  "tika-vin01t10:728_7": "mahābodhiṁ ṭhapesi. Taṁ tathāgato samiddhassa rañño datvā tena tasmiṁ samaye ‘‘mahānāgavana’’nti",
  "tika-vin01t10:728_8": "saṅkhyaṁ gate mahāmeghavanuyyāne mahābodhiṁ patiṭṭhāpesi.",
  "tika-vin01t10:729_0": "Kassapopi ca bhagavā upaṭṭhitarājūparājayuddhena pāṇino vināsaṁ disvā karuṇāya codito",
  "tika-vin01t10:729_1": "imaṁ dīpamāgantvā taṁ kalahaṁ vūpasametvā dhammaṁ desento caturāsīti pāṇasahassāni",
  "tika-vin01t10:729_2": "maggaphalaṁ pāpetvā mahābodhiṭṭhānaṁ gantvā tattha samāpattiṁ samāpajjitvā vuṭṭhāya",
  "tika-vin01t10:729_3": "‘‘mama nigrodhamahābodhito dakkhiṇamahāsākhamādāya sudhammā bhikkhunī idhāgacchatū’’ti",
  "tika-vin01t10:729_4": "adhiṭṭhāsi. Sā bhagavato cittaṁ viditvā taṅkhaṇaññeva bārāṇasīrājadhāniyā brahmadattarājānamādāya",
  "tika-vin01t10:729_5": "mahābodhimupagantvā dakkhiṇamahāsākhāya manosilālekhaṁ brahmadattena dāpetvā taṁ",
  "tika-vin01t10:729_6": "sayaṁ chijjitvā kanakakaṭāhe ṭhitaṁ bodhisākhamādāya pañcasatabhikkhunīparivārā devagaṇaparivutā",
  "tika-vin01t10:729_7": "iddhiyā ettha ānetvā munindena pasārite dakkhiṇakaratale sasuvaṇṇakaṭāhaṁ mahābodhiṁ",
  "tika-vin01t10:729_8": "ṭhapesi. Taṁ bhagavā jayantarañño datvā tena tasmiṁ samaye ‘‘mahāsālavana’’nti saṅkhyaṁ",
  "tika-vin01t10:729_9": "gate mahāmeghavanuyyāne mahābodhiṁ patiṭṭhāpesi. Evaṁ imasmiṁ dīpe purimakānaṁ tiṇṇaṁ",
  "tika-vin01t10:729_10": "sammāsambuddhānaṁ bodhiṁ patiṭṭhāpesi. Taṁ sandhāya evamāha ‘‘imasmiñca mahārāja",
  "tika-vin01t10:729_11": "dīpe purimakānaṁ tiṇṇaṁ sammāsambuddhānaṁ bodhi patiṭṭhāsī’’ti.",
  "tika-vin01t10:730_0": "Sarasaraṁsijālavissajjanakenāti siniddhatāya rasavantaṁ ojavantaṁ abhinavaraṁsijālaṁ",
  "tika-vin01t10:730_1": "vissajjentena. Atha vā ito cito ca saṁsaraṇato sarasaṁ sajīvaṁ jīvamānaṁ viya raṁsijālaṁ",
  "tika-vin01t10:730_2": "vissajjentena. Atha vā sarasakāle dharamānakāle buddhena viya raṁsijālaṁ muñcantenāti",
  "tika-vin01t10:730_3": "evamettha atthaṁ vaṇṇayanti. Ekadivaseneva agamāsīti sambandho. Pañcahi kaññāsatehīti",
  "tika-vin01t10:730_4": "attano paricārikehi pañcahi kaññāsatehi. Upassayaṁ kārāpetvāti bhikkhunupassayaṁ",
  "tika-vin01t10:730_5": "kārāpetvā. Appesīti lekhasāsanaṁ patiṭṭhāpesi. Evañca avocāti rājasandesaṁ appetvā",
  "tika-vin01t10:730_6": "therassa mukhasāsanaṁ viññāpento evaṁ avoca. Udikkhatīti apekkhati pattheti.",
  "tika-vin01t10:731_0": "Chinnahatthaṁ viyāti chinnahatthavantaṁ viya. Chinnā hatthā etassāti chinnahatthoti",
  "tika-vin01t10:731_1": "aññapadatthasamāso daṭṭhabbo. Pabbajjāpurekkhārāti pabbajjābhimukhā, pabbajjāya sañjātābhilāsā",
  "tika-vin01t10:731_2": "‘‘kadā nu kho pabbajissāmī’’ti tattha ussukkamāpannāti vuttaṁ hoti. Maṁ paṭimānetīti",
  "tika-vin01t10:731_3": "maṁ udikkhati. Satthena ghātaṁ na arahatīti asatthaghātārahaṁ. Himavalāhakagabbhanti",
  "tika-vin01t10:731_4": "himapuṇṇavalāhakagabbhaṁ. Pāṭihāriyavasena jātaṁ himameva ‘‘valāhakagabbha’’ntipi",
  "tika-vin01t10:731_5": "vadanti. Doṇamattāti magadhanāḷiyā soḷasanāḷippamāṇā.",
  "tika-vin01t10:732_0": "Magganti sattayojanikaṁ maggaṁ. Paṭijaggāpetvāti sodhāpetvā, khāṇukaṇṭakādīni harāpetvā",
  "tika-vin01t10:732_1": "tattha bahalavipulavālukaṁ okirāpetvāti vuttaṁ hoti. Kammāravaṇṇanti rañño pakatisuvaṇṇakāravaṇṇaṁ.",
  "tika-vin01t10:732_2": "Navahatthaparikkhepanti navahatthappamāṇo parikkhepo assāti navahatthaparikkhepaṁ,",
  "tika-vin01t10:732_3": "parikkhepato navahatthappamāṇanti vuttaṁ hoti. ‘‘Pañcahatthubbedha’’ntiādīsupi imināva",
  "tika-vin01t10:732_4": "nayena attho veditabbo. Tihatthavikkhambhanti tihatthappamāṇavitthāraṁ. Samussitadhajapaṭākanti",
  "tika-vin01t10:732_5": "ussāpitanīlapītādivividhadhajapaṭākaṁ. Nānāratanavicittanti tattha tattha racitanānāratanehi",
  "tika-vin01t10:732_6": "suvicittaṁ. Anekālaṅkārapaṭimaṇḍitanti pasannajanapūjitehi hatthūpagādīhi nānālaṅkārehi",
  "tika-vin01t10:732_7": "sajjitaṁ. Nānāvidhakusumasamākiṇṇanti upahāravasena upanītehi nānappakārehi vaṇṇagandhasampannehi",
  "tika-vin01t10:732_8": "jalathalapupphehi ākiṇṇaṁ. Anekatūriyasaṅghuṭṭhanti ātabhavitatādipañcaṅgikatūriyasaṅghositaṁ.",
  "tika-vin01t10:732_9": "Avasesaṁ adassanaṁ agamāsīti ettha ‘‘handa, mahārāja, tayā gahetabbā ayaṁ sākhā,",
  "tika-vin01t10:732_10": "tassa upanissayabhūto ayaṁ khandho, na mayaṁ tayā gahetabbā’’ti vadantā viya avasesā",
  "tika-vin01t10:732_11": "sākhā satthu tejasā adassanamagamaṁsūti vadanti. Gavakkhajālasadisanti bhāvanapuṁsakaṁ,",
  "tika-vin01t10:732_12": "jālakavāṭasadisaṁ katvāti attho. Celukkhepasatasahassāni pavattiṁsūti tesaṁ tesaṁ",
  "tika-vin01t10:732_13": "janānaṁ sīsopari bhamantānaṁ uttarāsaṅgacelānaṁ ukkhepasatasahassāni pavattiṁsūti",
  "tika-vin01t10:732_14": "attho. Mūlasatenāti dasasu lekhāsu ekekāya dasa dasa hutvā nikkhantamūlasatena. Dasa",
  "tika-vin01t10:732_15": "mahāmūlāti paṭhamalekhāya nikkhantadasamahāmūlāni.",
  "tika-vin01t10:733_0": "Devadundubhiyo phaliṁsūti devadundubhiyo thaniṁsu. Devadundubhīti ca na ettha kāci",
  "tika-vin01t10:733_1": "bherī adhippetā, atha kho uppātabhāvena ākāsagato nigghosasaddo. Devoti hi megho.",
  "tika-vin01t10:733_2": "Tassa hi acchabhāvena ākāsavaṇṇassa devassābhāvena sukkhagajjitasaññite sadde niccharante",
  "tika-vin01t10:733_3": "devadundubhīti samaññā, tasmā devadundubhiyo phaliṁsūti devo sukkhagajjitaṁ gajjīti",
  "tika-vin01t10:733_4": "vuttaṁ hoti. Pabbatānaṁ naccehīti pathavīkampena ito cito ca bhamantānaṁ pabbatānaṁ",
  "tika-vin01t10:733_5": "naccehi. Yakkhānaṁ hiṅkārehīti vimhayajātānaṁ yakkhānaṁ vimhayappakāsanavasena pavattehi",
  "tika-vin01t10:733_6": "hiṅkārasaddehi. Yakkhā hi vimhayajātā ‘‘hiṁ hi’’nti saddaṁ nicchārenti. Thutijappehīti",
  "tika-vin01t10:733_7": "pasaṁsāvacanehi. Brahmānaṁ apphoṭanehīti pītisomanassajātānaṁ brahmānaṁ bāhāyaṁ paharaṇasaṅkhātehi",
  "tika-vin01t10:733_8": "apphoṭanehi. Pītisomanassajātā hi brahmāno vāmahatthaṁ samiñjitvā dakkhiṇena hatthena",
  "tika-vin01t10:733_9": "bāhāyaṁ pahāraṁ denti. Ekakolāhalanti ekato pavattakolāhalaṁ . Ekaninnādanti ekato",
  "tika-vin01t10:733_10": "pavattanigghosaṁ. Phalato nikkhantā chabbaṇṇarasmiyo ujukaṁ uggantvā onamitvā cakkavāḷapabbatamukhavaṭṭiṁ",
  "tika-vin01t10:733_11": "āhacca tiṭṭhantīti āha ‘‘sakalacakkavāḷaṁ ratanagopānasīvinaddhaṁ viya kurumānā’’ti.",
  "tika-vin01t10:733_12": "Taṅkhaṇato ca pana pabhutīti vuttanayena suvaṇṇakaṭāhe patiṭṭhitassa mahābodhissa",
  "tika-vin01t10:733_13": "chabbaṇṇarasmīnaṁ vissajjitakālato pabhuti. Himavalāhakagabbhaṁ pavisitvā aṭṭhāsīti",
  "tika-vin01t10:733_14": "suvaṇṇakaṭāheneva saddhiṁ uggantvā himodakapuṇṇaṁ valāhakagabbhaṁ pavisitvā aṭṭhāsi.",
  "tika-vin01t10:733_15": "Paṭhamaṁ suvaṇṇakaṭāhe patiṭṭhitoyeva hi bodhi pacchā vuttappakāraacchariyapaṭimaṇḍito",
  "tika-vin01t10:733_16": "hutvā himavalāhakagabbhaṁ pavisitvā aṭṭhāsi. Teneva vakkhati ‘‘paṭhamaṁ suvaṇṇakaṭāhe",
  "tika-vin01t10:733_17": "patiṭṭhahi, tato himagabbhasattāhaṁ abhisekasattāhañca vītināmetvā’’tiādi. Tatoyeva",
  "tika-vin01t10:733_18": "ca mahāvaṁsepi vuttaṁ –",
  "tika-vin01t10:734": "‘‘Evaṁ satena mūlānaṁ, tatthesā gandhakaddame;",
  "tika-vin01t10:735": "Patiṭṭhāsi mahābodhi, pasādentī mahājanaṁ.",
  "tika-vin01t10:736": "‘‘Tassā khandho dasahattho, pañca sākhā manoramā;",
  "tika-vin01t10:737": "Catuhatthā catuhatthā, dasaḍḍhaphalamaṇḍitā.",
  "tika-vin01t10:738": "‘‘Sahassantu pasākhānaṁ, sākhānaṁ tāsamāsi ca;",
  "tika-vin01t10:739": "Evaṁ āsi mahābodhi, manoharasirindharā.",
  "tika-vin01t10:740": "‘‘Kaṭāhamhi mahābodhi, patiṭṭhitakkhaṇe mahī;",
  "tika-vin01t10:741": "Akampi pāṭihīrāni, ahesuṁ vividhāni ca.",
  "tika-vin01t10:742": "‘‘Sayaṁ nādehi tūriyānaṁ, devesu mānusesu ca;",
  "tika-vin01t10:743": "Sādhukāraninnādehi, devabrahmagaṇassa ca.",
  "tika-vin01t10:744": "‘‘Meghānaṁ migapakkhīnaṁ, yakkhādīnaṁ ravehi ca;",
  "tika-vin01t10:745": "Ravehi ca mahīkampe, ekakolāhalaṁ ahu.",
  "tika-vin01t10:746": "‘‘Bodhiyā phalapattehi, chabbaṇṇaraṁsiyo subhā;",
  "tika-vin01t10:747": "Nikkhamitvā cakkavāḷaṁ, sakalaṁ sobhayiṁsu ca.",
  "tika-vin01t10:748": "‘‘Sakaṭāhā mahābodhi, uggantvāna tato nabhaṁ;",
  "tika-vin01t10:749": "Aṭṭhāsi himagabbhamhi, sattāhāni adassanā’’ti.",
  "tika-vin01t10:750": "Tasmā suvaṇṇakaṭāhe patiṭṭhitoyeva bodhi kaṭāheneva saddhi uggantvā himavalāhakagabbhaṁ pavisitvā aṭṭhāsīti veditabbaṁ.",
  "tika-vin01t10:751": "Heṭṭhā pana bhagavato adhiṭṭhānakkamaṁ dassentena yaṁ vuttaṁ –",
  "tika-vin01t10:752_0": "‘‘Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya",
  "tika-vin01t10:752_1": "asokamahārājā mahābodhiggahaṇatthaṁ gamissati, tadā mahābodhissa dakkhiṇasākhā sayameva",
  "tika-vin01t10:752_2": "chijjitvā suvaṇṇakaṭāhe patiṭṭhātūti adhiṭṭhāsi, idamekamadhiṭṭhānaṁ.",
  "tika-vin01t10:753": "‘‘Tattha patiṭṭhānakāle ca ‘mahābodhi himavalāhakagabbhaṁ pavisitvā tiṭṭhatū’ti adhiṭṭhāsi, idaṁ dutiyamadhiṭṭhānaṁ.",
  "tika-vin01t10:754": "‘‘Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇarasmiyo muñcatūti adhiṭṭhāsi, idaṁ tatiyamadhiṭṭhāna’’nti.",
  "tika-vin01t10:755_0": "Taṁ iminā na sameti. Tattha hi paṭhamaṁ himavalāhakagabbhaṁ pavisitvā pacchā sattame",
  "tika-vin01t10:755_1": "divase himavalāhakagabbhato oruyha chabbaṇṇaraṁsivissajjanaṁ suvaṇṇakaṭāhe patiṭṭhahanañca",
  "tika-vin01t10:755_2": "vuttaṁ, tasmā aṭṭhakathāya pubbenāparaṁ na sameti. Mahāvaṁse pana adhiṭṭhānepi paṭhamaṁ",
  "tika-vin01t10:755_3": "suvaṇṇakaṭāhe patiṭṭhahanaṁ pacchāyeva chabbaṇṇaraṁsivissajjanaṁ himavalāhakagabbhapavisanañca. Vuttañhetaṁ –",
  "tika-vin01t10:756": "‘‘Parinibbānamañcamhi, nipannena jinena hi;",
  "tika-vin01t10:757": "Kataṁ mahāadhiṭṭhānaṁ, pañcakaṁ pañcacakkhunā.",
  "tika-vin01t10:758": "‘‘Gayhamānā mahābodhi-sākhāsokena dakkhiṇā;",
  "tika-vin01t10:759": "Chijjitvāna sayaṁyeva, patiṭṭhātu kaṭāhake.",
  "tika-vin01t10:760": "‘‘Patiṭṭhahitvā sā sākhā, chabbaṇṇarasmiyo subhā;",
  "tika-vin01t10:761": "Rājayantī disā sabbā, phalapattehi muñcatu.",
  "tika-vin01t10:762": "‘‘Sasuvaṇṇakaṭāhā sā, uggantvāna manoramā;",
  "tika-vin01t10:763": "Adissamānā sattāhaṁ, himagabbhamhi tiṭṭhatū’’ti.",
  "tika-vin01t10:764": "Bodhivaṁsepi ca ayameva adhiṭṭhānakkamo vutto, tasmā aṭṭhakathāyaṁ vutto adhiṭṭhānakkamo yathā pubbenāparaṁ na virujjhati, tathā vīmaṁsitvā gahetabbo.",
  "tika-vin01t10:765_0": "Himañca chabbaṇṇaraṁsiyo ca āvattitvā mahābodhimeva pavisiṁsūti mahābodhiṁ paṭicchādetvā",
  "tika-vin01t10:765_1": "ṭhitaṁ himañca bodhito nikkhantachabbaṇṇarasmiyo ca āvattitvā padakkhiṇaṁ katvā bodhimeva",
  "tika-vin01t10:765_2": "pavisiṁsu, bodhipaviṭṭhā viya hutvā antarahitāti vuttaṁ hoti. Ettha pana ‘‘himañca",
  "tika-vin01t10:765_3": "raṁsiyo cā’’ti ayameva pāṭho satasodhitasammate porāṇapotthake sesesu ca sabbapotthakesu",
  "tika-vin01t10:765_4": "dissati. Mahāvaṁsepi cetaṁ vuttaṁ –",
  "tika-vin01t10:766": "‘‘Atīte tamhi sattāhe, sabbe himavalāhakā;",
  "tika-vin01t10:767": "Pavisiṁsu mahābodhiṁ, sabbā tā raṁsiyopi cā’’ti.",
  "tika-vin01t10:768_0": "Kenaci pana ‘‘pañca raṁsiyo’’ti pāṭhaṁ parikappetvā yaṁ vuttaṁ ‘‘sabbadisāhi pañca",
  "tika-vin01t10:768_1": "rasmiyo āvattitvāti pañcahi phalehi nikkhantattā pañca, tā pana chabbaṇṇāvā’’ti,",
  "tika-vin01t10:768_2": "taṁ tassa sammohavijambhitamattanti daṭṭhabbaṁ. Paripuṇṇakhandhasākhāpasākhapañcaphalapaṭimaṇḍitoti",
  "tika-vin01t10:768_3": "paripuṇṇakhandhasākhāpasākhāhi ceva pañcahi ca phalehi paṭimaṇḍito, samantato vibhūsitoti",
  "tika-vin01t10:768_4": "attho. Abhisekaṁ datvāti anotattodakena abhisekaṁ datvā. Mahābodhiṭṭhāneyeva aṭṭhāsīti",
  "tika-vin01t10:768_5": "bodhisamīpeyeva vasi.",
  "tika-vin01t10:769_0": "Pubbakattikapavāraṇādivaseti assayujamāsassa juṇhapakkhapuṇṇamiyaṁ. Cātuddasīuposathattā",
  "tika-vin01t10:769_1": "dvisattāhe jāte uposatho sampattoti āha ‘‘kāḷapakkhassa uposathadivase’’ti, assayujamāsakāḷapakkhassa",
  "tika-vin01t10:769_2": "cātuddasīuposatheti attho. Pācīnamahāsālamūle ṭhapesīti nagarassa pācīnadisābhāge",
  "tika-vin01t10:769_3": "jātassa mahāsālarukkhassa heṭṭhā maṇḍapaṁ kāretvā tattha ṭhapesi. Sattarasame divaseti",
  "tika-vin01t10:769_4": "pāṭipadadivasato dutiyadivase. Kattikachaṇapūjaṁ addasāti kattikachaṇavasena bodhissa",
  "tika-vin01t10:769_5": "kariyamānaṁ pūjaṁ sumanasāmaṇero addasa, disvā ca āgato sabbaṁ taṁ pavattiṁ ārocesi.",
  "tika-vin01t10:769_6": "Taṁ sandhāyeva ca thero bodhiāharaṇatthaṁ pesesi.",
  "tika-vin01t10:770_0": "Aṭṭhārasa devatākulānīti mahābodhiṁ parivāretvā ṭhitanāgayakkhādidevatākulāni datvāti",
  "tika-vin01t10:770_1": "sambandho. Amaccakulāni bodhissa kattabbavicāraṇatthāya adāsi, brāhmaṇakulāni lokasammatattā",
  "tika-vin01t10:770_2": "udakāsiñcanatthāya adāsi, kuṭumbiyakulāni bodhissa kattabbapūjopakaraṇagopanatthāya",
  "tika-vin01t10:770_3": "adāsi. ‘‘Gopakā rājakammino tathā taracchā’’ti mahāgaṇṭhipade vuttaṁ. Gaṇṭhipade",
  "tika-vin01t10:770_4": "pana ‘‘gopakakulāni bodhisiñcanatthaṁ khīradhenupālanatthāya taracchakulāni kāliṅgakulāni",
  "tika-vin01t10:770_5": "vissāsikāni padhānamanussakulānī’’ti vuttaṁ. Kāliṅgakulānīti ettha ‘‘udakādigāhakā",
  "tika-vin01t10:770_6": "kāliṅgā’’ti mahāgaṇṭhipade vuttaṁ. ‘‘Kaliṅgesu janapade jātisampannakulaṁ kāliṅgakula’’nti",
  "tika-vin01t10:770_7": "keci. Iminā parivārenāti sahatthe karaṇavacanaṁ, iminā vuttappakāraparivārena saddhinti",
  "tika-vin01t10:770_8": "attho. Viñjhāṭaviṁ samatikkammāti rājā sayampi mahābodhissa paccuggamanaṁ karonto",
  "tika-vin01t10:770_9": "senaṅgaparivuto thalapathena gacchanto viñjhāṭaviṁ nāma aṭaviṁ atikkamitvā. Tāmalittiṁ",
  "tika-vin01t10:770_10": "anuppattoti tāmalittiṁ nāma titthaṁ sampatto. Idamassa tatiyanti suvaṇṇakaṭāhe patiṭṭhitamahābodhissa",
  "tika-vin01t10:770_11": "rajjasampadānaṁ sandhāya vuttaṁ. Tato pubbe panesa ekavāraṁ saddhāya sakalajambudīparajjena",
  "tika-vin01t10:770_12": "mahābodhiṁ pūjesiyeva, tasmā tena saddhiṁ catutthamidaṁ rajjasampadānaṁ. Mahābodhiṁ",
  "tika-vin01t10:770_13": "pana yasmiṁ yasmiṁ divase rajjena pūjesi, tasmiṁ tasmiṁ divase sakalajambudīparajjato",
  "tika-vin01t10:770_14": "uppannaṁ āyaṁ gahetvā mahābodhipūjaṁ kāresi.",
  "tika-vin01t10:771_0": "Māgasiramāsassāti migasiramāsassa. Paṭhamapāṭipadadivaseti sukkapakkhapāṭipadadivase.",
  "tika-vin01t10:771_1": "Tañhi kaṇhapakkhapāṭipadadivasaṁ apekkhitvā ‘‘paṭhamapāṭipadadivasa’’nti vuccati.",
  "tika-vin01t10:771_2": "Idañca imasmiṁ dīpe pavattamānavohāraṁ gahetvā vuttaṁ. Tattha pana puṇṇamito paṭṭhāya",
  "tika-vin01t10:771_3": "yāva aparā puṇṇamī, tāva eko māsoti vohārassa pavattattā tena vohārena ‘‘dutiyapāṭipadadivase’’ti",
  "tika-vin01t10:771_4": "vattabbaṁ siyā. Tattha hi kaṇhapakkhapāṭipadadivasaṁ ‘‘paṭhamapāṭipada’’nti vuccati.",
  "tika-vin01t10:771_5": "Ukkhipitvāti mahāsālamūle dinnehi soḷasahi jātisampannakulehi saddhiṁ ukkhipitvāti",
  "tika-vin01t10:771_6": "vadanti. Gacchati vatareti ettha areti khede. Tenevāha ‘‘kanditvā’’ti, bodhiyā adassanaṁ",
  "tika-vin01t10:771_7": "asahamāno roditvā paridevitvāti attho. Sarasaraṁsijālanti ettha pana heṭṭhā vuttanayeneva",
  "tika-vin01t10:771_8": "attho veditabbo. Mahābodhisamāruḷhāti mahābodhinā samāruḷhā. Passato passatoti anādare",
  "tika-vin01t10:771_9": "sāmivacanaṁ, passantassevāti attho . Mahāsamuddatalaṁ pakkhantāti mahāsamuddassa",
  "tika-vin01t10:771_10": "udakatalaṁ pakkhandi. Samantā yojananti samantato ekekena passena yojanappamāṇe padese.",
  "tika-vin01t10:771_11": "Accantasaṁyoge cetaṁ upayogavacanaṁ. Vīciyo vūpasantāti vīciyo na uṭṭhahiṁsu, nāhesunti",
  "tika-vin01t10:771_12": "vuttaṁ hoti. Pavajjiṁsūti viraviṁsu, nādaṁ pavattayiṁsūti attho. Rukkhādisannissitāhīti",
  "tika-vin01t10:771_13": "ettha ādi-saddena pabbatādisannissitā devatā saṅgaṇhāti.",
  "tika-vin01t10:772_0": "Supaṇṇarūpenāti supaṇṇasadisena rūpena. Nāgakulāni santāsesīti mahābodhiggahaṇatthaṁ",
  "tika-vin01t10:772_1": "āgatāni nāgakulāni santāsesi, tesaṁ bhayaṁ uppādetvā palāpesīti vuttaṁ hoti. Tadā",
  "tika-vin01t10:772_2": "hi samuddavāsino nāgā mahābodhiṁ gahetuṁ vātavassandhakārādīhi mahantaṁ vikubbanaṁ",
  "tika-vin01t10:772_3": "akaṁsu. Tato saṅghamittattherī garuḷavaṇṇaṁ māpetvā tena garuḷarūpena ākāsaṁ pūrayamānā",
  "tika-vin01t10:772_4": "sikhāmarīcijālena gaganaṁ ekandhakāraṁ katvā pakkhappahāravātena mahāsamuddaṁ āloḷetvā",
  "tika-vin01t10:772_5": "saṁvaṭṭajaladhinādasadisena ravena nāgānaṁ hadayāni bhindantī viya tāsetvā nāge palāpesi.",
  "tika-vin01t10:772_6": "Te ca utrastarūpā nāgā āgantvāti te ca vuttanayena uttāsitā nāgā puna āgantvā. Taṁ",
  "tika-vin01t10:772_7": "vibhūtinti taṁ iddhipāṭihāriyasaṅkhātaṁ vibhūtiṁ, taṁ acchariyanti vuttaṁ hoti. Therī",
  "tika-vin01t10:772_8": "yācitvāti ‘‘ayye, amhākaṁ bhagavā mucalindanāgarājassa bhogāvaliṁ attano gandhakuṭiṁ",
  "tika-vin01t10:772_9": "katvā sattāhaṁ tassa saṅgahaṁ akāsi. Abhisambujjhanadivase nerañjarānadītīre attano",
  "tika-vin01t10:772_10": "ucchiṭṭhapattaṁ mahākāḷanāgassa vissajjesi. Uruvelanāgena māpitaṁ visadhūmadahanaṁ",
  "tika-vin01t10:772_11": "agaṇetvā tassa saraṇasīlābharaṇamadāsi. Mahāmoggallānattheraṁ pesetvā nandopanandanāgarājānaṁ",
  "tika-vin01t10:772_12": "dametvā nibbisaṁ akāsi. Evaṁ so lokanāyako amhākaṁ upakārako, tvampi no dosamassaritvā",
  "tika-vin01t10:772_13": "muhuttaṁ mahābodhiṁ vissajjetvā nāgalokassa saggamokkhamaggaṁ sampādehī’’ti evaṁ",
  "tika-vin01t10:772_14": "yācitvā. Mahābodhiviyogadukkhitoti mahābodhiviyogena dukkhito sañjātamānasikadukkho.",
  "tika-vin01t10:772_15": "Kanditvāti imassa pariyāyavacanamattaṁ roditvāti, guṇakittanavasena vā punappunaṁ",
  "tika-vin01t10:772_16": "roditvā, vilāpaṁ katvāti attho.",
  "tika-vin01t10:773_0": "Uttaradvāratoti anurādhapurassa uttaradvārato. Maggaṁ sodhāpetvāti khāṇukaṇṭakādīnaṁ",
  "tika-vin01t10:773_1": "uddharāpanavasena maggaṁ sodhāpetvā. Alaṅkārāpetvāti vālukādīnaṁ okirāpanādivasena",
  "tika-vin01t10:773_2": "sajjetvā. Samuddasālavatthusminti samuddāsannasālāya vatthubhūte padese. Tasmiṁ kira",
  "tika-vin01t10:773_3": "padese ṭhitehi samuddassa diṭṭhattā taṁ acchariyaṁ pakāsetuṁ tattha ekā sālā katā.",
  "tika-vin01t10:773_4": "Sā nāmena ‘‘samuddāsannasālā’’ti pākaṭā jātā. Vuttañhetaṁ –",
  "tika-vin01t10:774": "‘‘Samuddāsannasālāya, ṭhāne ṭhatvā mahaṇṇave;",
  "tika-vin01t10:775": "Āgacchantaṁ mahābodhiṁ, mahātheriddhiyāddasa.",
  "tika-vin01t10:776": "‘‘Tasmiṁ ṭhāne katā sālā, pakāsetuṁ tamabbhutaṁ;",
  "tika-vin01t10:777": "‘Samuddāsannasālā’ti, nāmenāsidha pākaṭā’’ti.",
  "tika-vin01t10:778_0": "Tāya vibhūtiyāti tāya vuttappakārāya pūjāsakkārādisampattiyā. Therassāti mahāmahindattherassa.",
  "tika-vin01t10:778_1": "Maggassa kira ubhosu passesu antarantarā pupphehi kūṭāgārasadisasaṇṭhānāni pupphacetiyāni",
  "tika-vin01t10:778_2": "kārāpesi. Taṁ sandhāyetaṁ vuttaṁ ‘‘antarantare pupphaagghiyāni ṭhapento’’ti. Āgato",
  "tika-vin01t10:778_3": "vatareti ettha areti pasaṁsāyaṁ, sādhu vatāti attho. Soḷasahi jātisampannakulehīti",
  "tika-vin01t10:778_4": "aṭṭhahi amaccakulehi aṭṭhahi ca brāhmaṇakulehīti evaṁ soḷasahi jātisampannakulehi.",
  "tika-vin01t10:778_5": "Samuddatīre mahābodhiṁ ṭhapetvāti samuddavelātale alaṅkatappaṭiyatte ramaṇīye maṇḍape",
  "tika-vin01t10:778_6": "mahābodhiṁ ṭhapetvā. Evaṁ pana katvā sakalatambapaṇṇirajjena mahābodhiṁ pūjetvā soḷasannaṁ",
  "tika-vin01t10:778_7": "kulānaṁ rajjaṁ niyyātetvā sayaṁ dovārikaṭṭhāne ṭhatvā tayo divase anekappakāraṁ pūjaṁ",
  "tika-vin01t10:778_8": "kārāpesi. Taṁ dassento ‘‘tīṇi divasānī’’tiādimāha. Rajjaṁ vicāresīti rajjaṁ vicāretuṁ",
  "tika-vin01t10:778_9": "vissajjesi, soḷasahi vā jātisampannakulehi rajjaṁ vicārāpesīti attho. Catutthe divaseti",
  "tika-vin01t10:778_10": "migasiramāsassa sukkapakkhadasamiyaṁ. Anupubbena anurādhapuraṁ sampattoti dasamiyaṁ",
  "tika-vin01t10:778_11": "alaṅkatappaṭiyattarathe mahābodhiṁ ṭhapetvā uḷārapūjaṁ kurumāno pācīnapassavihārassa",
  "tika-vin01t10:778_12": "patiṭṭhātabbaṭṭhānamānetvā tattha saṅghassa pātarāsaṁ pavattetvā mahindattherena",
  "tika-vin01t10:778_13": "bhāsitaṁ nāgadīpe dasabalena kataṁ nāgadamanaṁ sutvā ‘‘sammāsambuddhena nisajjādinā",
  "tika-vin01t10:778_14": "paribhuttaṭṭhānesu thūpādīhi sakkāraṁ karissāmī’’ti saññāṇaṁ kāretvā tato āharitvā",
  "tika-vin01t10:778_15": "tavakkabrāhmaṇassa gāmadvāre ṭhapetvā pūjetvā evaṁ tasmiṁ tasmiṁ ṭhāne pūjaṁ katvā",
  "tika-vin01t10:778_16": "iminā anukkamena anurādhapuraṁ sampatto. Cātuddasīdivaseti migasiramāsasseva sukkapakkhacātuddase.",
  "tika-vin01t10:778_17": "Vaḍḍhamānakacchāyāyāti chāyāya vaḍḍhamānasamaye, sāyanhasamayeti vuttaṁ hoti. Samāpattinti",
  "tika-vin01t10:778_18": "phalasamāpattiṁ. Tilakabhūteti alaṅkārabhūte. Rājavatthudvārakoṭṭhakaṭṭhāneti rājuyyānassa",
  "tika-vin01t10:778_19": "dvārakoṭṭhakaṭṭhāne. ‘‘Sakalarajjaṁ mahābodhissa dinnapubbattā upacāratthaṁ rājā",
  "tika-vin01t10:778_20": "dovārikavesaṁ gaṇhī’’ti vadanti.",
  "tika-vin01t10:779_0": "Anupubbavipassananti udayabbayādianupubbavipassanaṁ. Paṭṭhapetvāti ārabhitvā. Atthaṅgamiteti",
  "tika-vin01t10:779_1": "atthaṅgate. ‘‘Saha bodhipatiṭṭhānenā’’ti vattabbe vibhattivipariṇāmaṁ katvā ‘‘saha",
  "tika-vin01t10:779_2": "bodhipatiṭṭhānā’’ti nissakkavacanaṁ kataṁ. Sati hi sahayoge karaṇavacanena bhavitabbaṁ.",
  "tika-vin01t10:779_3": "Mahāpathavī akampīti ca idaṁ mukhamattanidassanaṁ, aññānipi anekāni acchariyāni ahesuṁyeva.",
  "tika-vin01t10:779_4": "Tathā hi saha bodhipatiṭṭhānena udakapariyantaṁ katvā mahāpathavī akampi, tāni mūlāni",
  "tika-vin01t10:779_5": "kaṭāhamukhavaṭṭito uggantvā taṁ kaṭāhaṁ vinandhantā pathavītalamotariṁsu, samantato",
  "tika-vin01t10:779_6": "dibbakusumāni vassiṁsu, ākāse dibbatūriyāni vajjiṁsu, mahāmegho uṭṭhahitvā vuṭṭhidhāramakāsi,",
  "tika-vin01t10:779_7": "ākāsapadesā viraviṁsu, vijjulatā nicchariṁsu. Devatā sādhukāramadaṁsu, samāgatā sakaladīpavāsino",
  "tika-vin01t10:779_8": "gandhamālādīhi pūjayiṁsu, gahitamakarandā mandamārutā vāyiṁsu, samantato ghanasītalahimavalāhakā",
  "tika-vin01t10:779_9": "mahābodhiṁ chādayiṁsu. Evaṁ bodhi pathaviyaṁ patiṭṭhahitvā himagabbhe sannisīditvā",
  "tika-vin01t10:779_10": "sattāhaṁ lokassa adassanaṁ agamāsi. Himagabbhe sannisīdīti himagabbhassa anto aṭṭhāsi.",
  "tika-vin01t10:779_11": "Vipphurantāti vipphurantā ito cito ca saṁsarantā. Nicchariṁsūti nikkhamiṁsu. Dassiṁsūti",
  "tika-vin01t10:779_12": "paññāyiṁsu. Sabbe dīpavāsinoti sabbe tambapaṇṇidīpavāsino. Uttarasākhato ekaṁ phalanti",
  "tika-vin01t10:779_13": "uttarasākhāya ṭhitaṁ ekaṁ phalaṁ. ‘‘Pācīnasākhāya ekaṁ phala’’ntipi keci. Mahāāsanaṭṭhāneti",
  "tika-vin01t10:779_14": "pubbapasse mahāsilāsanena patiṭṭhitaṭṭhāne. Issaranimmānavihāreti issaranimmānasaṅkhāte",
  "tika-vin01t10:779_15": "kassapagirivihāre. ‘‘Issaranimmānavihāre’’ti hi pubbasaṅketavasena vuttaṁ, idāni",
  "tika-vin01t10:779_16": "pana so vihāro ‘‘kassapagirī’’ti paññāto. ‘‘Issarasamaṇārāme’’tipi keci paṭhanti. Tathā ca vuttaṁ –",
  "tika-vin01t10:780": "‘‘Tavakkabrāhmaṇagāme , thūpārāme tatheva ca;",
  "tika-vin01t10:781": "Issarasamaṇārāme, paṭhame cetiyaṅgaṇe’’ti.",
  "tika-vin01t10:782_0": "Yojaniyaārāmesūti anurādhapurassa samantā yojanassa anto kataārāmesu. Samantā patiṭṭhite",
  "tika-vin01t10:782_1": "mahābodhimhīti sambandho. Anurādhapurassa samantā evaṁ puttanattuparamparāya mahābodhimhi",
  "tika-vin01t10:782_2": "patiṭṭhiteti attho. Lohapāsādaṭṭhānaṁ pūjesīti lohapāsādassa kattabbaṭṭhānaṁ pūjesi.",
  "tika-vin01t10:782_3": "‘‘Kiñcāpi lohapāsādaṁ devānaṁpiyatissoyeva mahārājā kāressati, tathāpi tasmiṁ samaye",
  "tika-vin01t10:782_4": "abhāvato ‘anāgate’ti vutta’’nti tīsupi gaṇṭhipadesu vuttaṁ. Keci pana ‘‘duṭṭhagāmaṇiabhayeneva",
  "tika-vin01t10:782_5": "kārito lohapāsādo’’ti vadanti. Mūlāni panassa na tāva otarantīti iminā, mahārāja,",
  "tika-vin01t10:782_6": "imasmiṁ dīpe satthusāsanaṁ patiṭṭhitamattameva ahosi, na tāva supatiṭṭhitanti dasseti,",
  "tika-vin01t10:782_7": "assa satthusāsanassa mūlāni pana na tāva otiṇṇānīti evamettha attho veditabbo. Otarantīti",
  "tika-vin01t10:782_8": "hi atītatthe vattamānavacanaṁ. Tenevāha ‘‘kadā pana bhante mūlāni otiṇṇāni nāma bhavissantī’’ti.",
  "tika-vin01t10:782_9": "Yo amacco catupaṇṇāsāya jeṭṭhakakaniṭṭhabhātukehi saddhiṁ cetiyagirimhi pabbajito,",
  "tika-vin01t10:782_10": "taṁ sandhāya vuttaṁ ‘‘mahāariṭṭho bhikkhū’’ti. Meghavaṇṇābhayassa amaccassa pariveṇaṭṭhāneti",
  "tika-vin01t10:782_11": "meghavaṇṇābhayassa rañño amaccena kattabbassa pariveṇassa vatthubhūte ṭhāne. Maṇḍapappakāranti",
  "tika-vin01t10:782_12": "maṇḍapasadisaṁ. Sadisatthampi hi pakārasaddaṁ vaṇṇayanti. Sāsanassa mūlāni otarantāni",
  "tika-vin01t10:782_13": "passissāmīti iminā sāsanassa suṭṭhu patiṭṭhānākāraṁ passissāmīti dīpeti.",
  "tika-vin01t10:783_0": "Meghavirahitassa nimmalasseva ākāsassa viravitattā ‘‘ākāsaṁ mahāviravaṁ ravī’’ti",
  "tika-vin01t10:783_1": "vuttaṁ. Paccekagaṇīhīti visuṁ visuṁ gaṇācariyehi. Paccekaṁ gaṇaṁ etesaṁ atthīti paccekagaṇino.",
  "tika-vin01t10:783_2": "Yathā vejjo gilānesu karuṇāya tikicchanameva purakkhatvā vigatacchandadoso jigucchanīyesu",
  "tika-vin01t10:783_3": "vaṇesu guyhaṭṭhānesu ca bhesajjalepanādinā tikicchanameva karoti, evaṁ bhagavāpi",
  "tika-vin01t10:783_4": "kilesabyādhipīḷitesu sattesu karuṇāya te satte kilesabyādhidukkhato mocetukāmo avattabbārahāni",
  "tika-vin01t10:783_5": "guyhaṭṭhānanissitānipi asappāyāni vadanto vinayapaññattiyā sattānaṁ kilesabyādhiṁ",
  "tika-vin01t10:783_6": "tikicchati. Tena vuttaṁ ‘‘satthu karuṇāguṇaparidīpaka’’nti. Anusiṭṭhikarānanti anusāsanīkarānaṁ,",
  "tika-vin01t10:783_7": "ye bhagavato anusāsaniṁ sammā paṭipajjanti, tesanti attho. Kāyakammavacīkammavipphanditavinayananti",
  "tika-vin01t10:783_8": "kāyavacīdvāresu ajjhācāravasena pavattassa kilesavipphanditassa vinayanakaraṁ.",
  "tika-vin01t10:784_0": "Rājinoti upayogatthe sāmivacanaṁ, rājānamanusāsiṁsūti attho. Ālokanti ñāṇālokaṁ.",
  "tika-vin01t10:784_1": "Nibbāyiṁsu mahesayoti ettha mahāmahindatthero dvādasavassiko hutvā tambapaṇṇidīpaṁ",
  "tika-vin01t10:784_2": "sampatto, tattha dve vassāni vasitvā vinayaṁ patiṭṭhapesi. Dvāsaṭṭhivassiko hutvā",
  "tika-vin01t10:784_3": "parinibbutoti vadanti.",
  "tika-vin01t10:785_0": "Tesaṁtherānaṁ antevāsikāti tesaṁ mahāmahindattherappamukhānaṁ therānaṁ antevāsikā.",
  "tika-vin01t10:785_1": "Tissadattādayo pana mahāariṭṭhattherassa antevāsikā, tasmā tissadattakāḷasumanadīghasumanādayo",
  "tika-vin01t10:785_2": "mahāariṭṭhattherassa antevāsikā cāti yojetabbaṁ. Antevāsikānaṁ antevāsikāti ubhayathā",
  "tika-vin01t10:785_3": "vuttaantevāsikānaṁ antevāsikā. Pubbe vuttappakārāti –",
  "tika-vin01t10:786": "‘‘Tato mahindo iṭṭiyo, uttiyo sambalo tathā;",
  "tika-vin01t10:787": "Bhaddanāmo ca paṇḍito.",
  "tika-vin01t10:788": "‘‘Ete nāgā mahāpaññā, jambudīpā idhāgatā;",
  "tika-vin01t10:789": "Vinayaṁ te vācayiṁsu, piṭakaṁ tambapaṇṇiyā.",
  "tika-vin01t10:790": "‘‘Nikāye pañca vācesuṁ, satta ceva pakaraṇe;",
  "tika-vin01t10:791": "Tato ariṭṭho medhāvī, tissadatto ca paṇḍito.",
  "tika-vin01t10:792": "‘‘Visārado kāḷasumano, thero ca dīghanāmako’’ti. –",
  "tika-vin01t10:793": "Evamādinā pubbe vuttappakārā ācariyaparamparā.",
  "tika-vin01t10:794": "Ācariyaparamparakathāvaṇṇanā niṭṭhitā.",
  "tika-vin01t10:795": "Vinayānisaṁsakathāvaṇṇanā",
  "tika-vin01t10:796_0": "Ettāvatā ca ‘‘kenābhata’’nti imaṁ pañhaṁ vitthārato vibhajitvā idāni ‘‘kattha patiṭṭhita’’nti",
  "tika-vin01t10:796_1": "imaṁ pañhaṁ vissajjento āha ‘‘kattha patiṭṭhita’’ntiādi. Tattha telamivāti sīhatelamiva.",
  "tika-vin01t10:796_2": "Adhimattasatigatidhītimantesūti ettha satīti buddhavacanaṁ uggahetvā dhāraṇakasati.",
  "tika-vin01t10:796_3": "Gatīti uggaṇhanakagati. Dhītīti sanniṭṭhānaṁ katvā gaṇhanakañāṇaṁ. Gatīti vā paññāgati.",
  "tika-vin01t10:796_4": "Dhītīti buddhavacanaṁ uggaṇhanavīriyaṁ sajjhāyanavīriyaṁ dhāraṇavīriyañca. Lajjīsūti",
  "tika-vin01t10:796_5": "pāpajigucchanakalakkhaṇāya lajjāya samannāgatesu. Kukkuccakesūti aṇumattesupi vajjesu",
  "tika-vin01t10:796_6": "dosadassāvitāya kappiyākappiyaṁ nissāya kukkuccakārīsu. Sikkhākāmesūti adhisīlaaacittaadhipaññāvasena",
  "tika-vin01t10:796_7": "tisso sikkhā kāmayamānesu sampiyāyitvā sikkhantesu.",
  "tika-vin01t10:797_0": "Akattabbato nivāretvā kattabbesu patiṭṭhāpanato mātāpituṭṭhāniyoti vuttaṁ. Ācāragocarakusalatāti",
  "tika-vin01t10:797_1": "veḷudānādimicchājīvassa kāyapāgabbhiyādīnañca akaraṇena sabbaso anācāraṁ vajjetvā",
  "tika-vin01t10:797_2": "‘‘kāyiko avītikkamo vācasiko avītikkamo’’ti (vibha. 511) evaṁ vuttabhikkhusāruppaācārasampattiyā",
  "tika-vin01t10:797_3": "vesiyādiagocaraṁ vajjetvā piṇḍapātādiatthaṁ upasaṅkamituṁ yuttaṭṭhānasaṅkhātagocarena",
  "tika-vin01t10:797_4": "ca sampannattā samaṇācāresu ceva samaṇagocaresu ca kusalatā. Apica yo bhikkhu satthari",
  "tika-vin01t10:797_5": "sagāravo sappatisso sabrahmacārīsu sagāravo sappatisso hirottappasampanno sunivattho",
  "tika-vin01t10:797_6": "supāruto pāsādikena abhikkantena paṭikkantena ālokitena vilokitena samiñjitena pasāritena",
  "tika-vin01t10:797_7": "okkhittacakkhu iriyāpathasampanno indriyesu guttadvāro bhojane mattaññū jāgariyamanuyutto",
  "tika-vin01t10:797_8": "satisampajaññena samannāgato appiccho santuṭṭho āraddhavīriyo pavivitto asaṁsaṭṭho",
  "tika-vin01t10:797_9": "ābhisamācārikesu sakkaccakārī garucittīkārabahulo viharati, ayaṁ vuccati ācāro.",
  "tika-vin01t10:798_0": "Gocaro pana upanissayagocaro ārakkhagocaro upanibandhagocaroti tividho. Tattha dasakathāvatthuguṇasamannāgato",
  "tika-vin01t10:798_1": "kalyāṇamitto, yaṁ nissāya assutaṁ suṇāti, sutaṁ pariyodāpeti, kaṅkhaṁ vitarati ,",
  "tika-vin01t10:798_2": "diṭṭhiṁ ujuṁ karoti, cittaṁ pasādeti, yassa vā pana anusikkhamāno saddhāya vaḍḍhati,",
  "tika-vin01t10:798_3": "sīlena, sutena, cāgena, paññāya vaḍḍhati, ayaṁ upanissayagocaro. Yo pana bhikkhu",
  "tika-vin01t10:798_4": "antaragharaṁ paviṭṭho vīthipaṭipanno okkhittacakkhu yugamattadassāvī saṁvuto gacchati,",
  "tika-vin01t10:798_5": "na hatthiṁ olokento, na assaṁ, na rathaṁ, na pattiṁ, na itthiṁ, na purisaṁ olokento,",
  "tika-vin01t10:798_6": "na uddhaṁ olokento, na adho olokento, na disāvidisampi pekkhamāno gacchati, ayaṁ",
  "tika-vin01t10:798_7": "ārakkhagocaro. Upanibandhagocaro pana cattāro satipaṭṭhānā, yattha bhikkhu attano",
  "tika-vin01t10:798_8": "cittaṁ upanibandhati. Vuttañhetaṁ bhagavatā – ‘‘ko ca, bhikkhave, bhikkhuno gocaro",
  "tika-vin01t10:798_9": "sako pettiko visayo, yadidaṁ cattāro satipaṭṭhānā’’ti. Ayaṁ upanibandhagocaro. Iti",
  "tika-vin01t10:798_10": "iminā ca ācārena iminā ca gocarena samannāgatattā ācāragocarakusalatā. Evaṁ anācāraṁ",
  "tika-vin01t10:798_11": "agocarañca vajjetvā saddhāpabbajitānaṁ yathāvuttaācāragocaresu kusalabhāvo vinayadharāyattoti",
  "tika-vin01t10:798_12": "ayamānisaṁso vinayapariyattiyā dassitoti veditabbo.",
  "tika-vin01t10:799_0": "Vinayapariyattiṁ nissāyāti vinayapariyāpuṇanaṁ nissāya. Attano sīlakkhandho sugutto",
  "tika-vin01t10:799_1": "hotisurakkhitoti kathamassa attano sīlakkhandho sugutto hoti surakkhito? Āpattiñhi",
  "tika-vin01t10:799_2": "āpajjanto chahākārehi āpajjati alajjitā, aññāṇatā, kukkuccapakatatā, akappiye kappiyasaññitā,",
  "tika-vin01t10:799_3": "kappiye akappiyasaññitā, satisammosāti. Vinayadharo pana imehi chahākārehi āpattiṁ nāpajjati.",
  "tika-vin01t10:800_0": "Kathaṁ alajjitāya nāpajjati? So hi ‘‘passatha bho, ayaṁ kappiyākappiyaṁ jānantoyeva",
  "tika-vin01t10:800_1": "paṇṇattivītikkamaṁ karotī’’ti imaṁ parūpavādaṁ rakkhantopi akappiyabhāvaṁ jānantoyeva",
  "tika-vin01t10:800_2": "madditvā vītikkamaṁ na karoti. Evaṁ alajjitāya nāpajjati. Sahasā āpannampi desanāgāminiṁ",
  "tika-vin01t10:800_3": "desetvā vuṭṭhānagāminiyā vuṭṭhahitvā suddhante patiṭṭhāti, tato –",
  "tika-vin01t10:801": "‘‘Sañcicca āpattiṁ nāpajjati, āpattiṁ na parigūhati;",
  "tika-vin01t10:802": "Agatigamanañca na gacchati, ediso vuccati lajjipuggalo’’ti. (pari. 359) –",
  "tika-vin01t10:803": "Imasmiṁ lajjibhāve patiṭṭhitova hoti.",
  "tika-vin01t10:804": "Kathaṁ aññāṇatāya nāpajjati? So hi kappiyākappiyaṁ jānāti, tasmā kappiyaṁyeva karoti, akappiyaṁ na karoti. Evaṁ aññāṇatāya nāpajjati.",
  "tika-vin01t10:805_0": "Kathaṁ kukkuccapakatatāya nāpajjati? Kappiyākappiyaṁ nissāya kukkucce uppanne vatthuṁ",
  "tika-vin01t10:805_1": "oloketvā mātikaṁ padabhājanaṁ antarāpattiṁ anāpattiṁ oloketvā kappiyaṁ ce hoti, karoti,",
  "tika-vin01t10:805_2": "akappiyaṁ ce, na karoti. Uppannaṁ pana kukkuccaṁ avinicchinitvāva ‘‘vaṭṭatī’’ti madditvā",
  "tika-vin01t10:805_3": "na vītikkamati. Evaṁ kukkuccapakatatāya nāpajjati.",
  "tika-vin01t10:806_0": "Kathaṁ akappiye kappiyasaññitādīhi nāpajjati? So hi kappiyākappiyaṁ jānāti, tasmā",
  "tika-vin01t10:806_1": "akappiye kappiyasaññī na hoti, kappiye akappiyasaññī na hoti, supatiṭṭhitā cassa",
  "tika-vin01t10:806_2": "sati hoti, adhiṭṭhātabbaṁ adhiṭṭheti, vikappetabbaṁ vikappeti. Iti imehi chahākārehi",
  "tika-vin01t10:806_3": "āpattiṁ nāpajjati, āpattiṁ anāpajjanto akhaṇḍasīlo hoti parisuddhasīlo. Evamassa",
  "tika-vin01t10:806_4": "attano sīlakkhandho sugutto hoti surakkhito.",
  "tika-vin01t10:807_0": "Kukkuccapakatānanti kappiyākappiyaṁ nissāya uppannena kukkuccena abhibhūtānaṁ. Kathaṁ",
  "tika-vin01t10:807_1": "pana kukkuccapakatānaṁ paṭisaraṇaṁ hoti? Tiroraṭṭhesu tirojanapadesu ca uppannakukkuccā",
  "tika-vin01t10:807_2": "bhikkhū ‘‘asukasmiṁ kira vihāre vinayadharo vasatī’’ti dūratopi tassa santikaṁ āgantvā",
  "tika-vin01t10:807_3": "kukkuccaṁ pucchanti. So tehi katakammassa vatthuṁ oloketvā āpattānāpattiṁ garukalahukādibhedaṁ",
  "tika-vin01t10:807_4": "sallakkhetvā desanāgāminiṁ desāpetvā vuṭṭhānagāminiyā vuṭṭhāpetvā suddhante patiṭṭhāpeti.",
  "tika-vin01t10:807_5": "Evaṁ kukkuccapakatānaṁ paṭisaraṇaṁ hoti.",
  "tika-vin01t10:808_0": "Visārado saṅghamajjhe voharatīti vigato sārado bhayaṁ etassāti visārado, abhītoti",
  "tika-vin01t10:808_1": "attho. Avinayadharassa hi saṅghamajjhe kathentassa bhayaṁ sārajjaṁ okkamati, vinayadharassa",
  "tika-vin01t10:808_2": "taṁ na hoti. Kasmā? ‘‘Evaṁ kathentassa doso hoti, evaṁ na doso’’ti ñatvā kathanato.",
  "tika-vin01t10:809_0": "Paccatthikesahadhammena suniggahitaṁ niggaṇhātīti ettha dvidhā paccatthikā nāma attapaccatthikā",
  "tika-vin01t10:809_1": "ca sāsanapaccatthikā ca. Tattha mettiyabhummajakā ca bhikkhū vaḍḍho ca licchavī amūlakena",
  "tika-vin01t10:809_2": "antimavatthunā codesuṁ, ime attapaccatthikā nāma. Ye vā panaññepi dussīlā pāpadhammā,",
  "tika-vin01t10:809_3": "sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā",
  "tika-vin01t10:809_4": "mahāsaṅghikādayo ca abuddhasāsanaṁ ‘‘buddhasāsana’’nti vatvā katapaggahā sāsanapaccatthikā",
  "tika-vin01t10:809_5": "nāma. Te sabbepi sahadhammena sahakāraṇena vacanena yathā taṁ asaddhammaṁ patiṭṭhāpetuṁ",
  "tika-vin01t10:809_6": "na sakkonti, evaṁ suniggahitaṁ katvā niggaṇhāti.",
  "tika-vin01t10:810_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "tika-vin01t10:810_1": "Tattha tipiṭakaṁ buddhavacanaṁ pariyattisaddhammo nāma. Terasa dhutaṅgaguṇā cuddasa",
  "tika-vin01t10:810_2": "khandhakavattāni dveasīti mahāvattānīti ayaṁ paṭipattisaddhammo nāma. Cattāro maggā",
  "tika-vin01t10:810_3": "ca cattāri phalāni ca, ayaṁ adhigamasaddhammo nāma. Tattha keci therā ‘‘yo vo, ānanda,",
  "tika-vin01t10:810_4": "mayā dhammo ca vinayo ca desito paññatto, so vo mamaccayena satthā’’ti (dī. ni. 2.216)",
  "tika-vin01t10:810_5": "iminā suttena ‘‘sāsanassa pariyatti mūla’’nti vadanti. Keci therā ‘‘ime ca, subhadda,",
  "tika-vin01t10:810_6": "bhikkhū sammā vihareyyuṁ, asuñño loko arahantehi assā’’ti iminā suttena (dī. ni.",
  "tika-vin01t10:810_7": "2.214) ‘‘sāsanassa paṭipatti mūla’’nti vatvā ‘‘yāva pañca bhikkhū sammā paṭipannā",
  "tika-vin01t10:810_8": "saṁvijjanti, tāva sāsanaṁ ṭhitaṁ hotī’’ti āhaṁsu. Itare pana therā ‘‘pariyattiyā",
  "tika-vin01t10:810_9": "antarahitāya suppaṭipannassapi dhammābhisamayo natthī’’ti vatvā āhaṁsu. Sacepi pañca",
  "tika-vin01t10:810_10": "bhikkhū cattāri pārājikāni rakkhaṇakā honti, te saddhe kulaputte pabbājetvā paccantime",
  "tika-vin01t10:810_11": "janapade upasampādetvā dasavaggagaṇaṁ pūretvā majjhimajanapadepi upasampadaṁ karissanti.",
  "tika-vin01t10:810_12": "Etenupāyena vīsativaggasaṅghaṁ pūretvā attanopi abbhānakammaṁ katvā sāsanaṁ vuḍḍhiṁ",
  "tika-vin01t10:810_13": "viruḷhiṁ gamayissanti. Evamayaṁ vinayadharo tividhassapi saddhammassa ciraṭṭhitiyā",
  "tika-vin01t10:810_14": "paṭipanno hotīti. Evamayaṁ vinayadharo ime pañcānisaṁse paṭilabhatīti veditabbo.",
  "tika-vin01t10:811_0": "Vinayo saṁvaratthāyātiādīsu (pari. aṭṭha. 366) vinayoti vinayassa pariyāpuṇanaṁ,",
  "tika-vin01t10:811_1": "vinayoti vā vinayapaññatti vuttā, tasmā sakalāpi vinayapaññatti vinayapariyāpuṇanaṁ",
  "tika-vin01t10:811_2": "vā kāyavacīdvārasaṁvaratthāyāti attho, ājīvapārisuddhipariyosānassa sīlassa upanissayapaccayo",
  "tika-vin01t10:811_3": "hotīti vuttaṁ hoti. Avippaṭisāroti pāpapuññānaṁ katākatānusocanavasena pavattacittavippaṭisārābhāvo.",
  "tika-vin01t10:811_4": "Pāmojjanti dubbalā taruṇapīti. Pītīti balavapīti. Passaddhīti kāyacittadarathapaṭippassaddhi.",
  "tika-vin01t10:811_5": "Sukhanti kāyikaṁ cetasikañca sukhaṁ. Tañhi duvidhampi samādhissa upanissayapaccayo",
  "tika-vin01t10:811_6": "hoti. Samādhīti cittekaggatā. Yathābhūtañāṇadassananti sappaccayanāmarūpapariggaho.",
  "tika-vin01t10:811_7": "Nibbidāti vipassanā. Atha vā yathābhūtañāṇadassanaṁ taruṇavipassanā, udayabbayañāṇassetaṁ",
  "tika-vin01t10:811_8": "adhivacanaṁ. Cittekaggatā hi taruṇavipassanāya upanissayapaccayo hoti. Nibbidāti",
  "tika-vin01t10:811_9": "sikhāppattā vuṭṭhānagāminibalavavipassanā. Virāgoti ariyamaggo. Vimuttīti arahattaphalaṁ.",
  "tika-vin01t10:811_10": "Catubbidhopi hi ariyamaggo arahattassa upanissayapaccayo hoti. Vimuttiñāṇadassananti",
  "tika-vin01t10:811_11": "paccavekkhaṇañāṇaṁ. Anupādāparinibbānatthāyāti kañci dhammaṁ aggahetvā anavasesetvā",
  "tika-vin01t10:811_12": "parinibbānatthāya, appaccayaparinibbānatthāyāti attho. Appaccayaparinibbānassa hi",
  "tika-vin01t10:811_13": "vimuttiñāṇadassanaṁ paccayo hoti tasmiṁ anuppatte avassaṁ parinibbāyitabbato, na",
  "tika-vin01t10:811_14": "ca paccavekkhaṇañāṇe anuppanne antarā parinibbānaṁ hoti.",
  "tika-vin01t10:812_0": "Etadatthā kathāti ayaṁ vinayakathā nāma etadatthāya, anupādāparinibbānatthāyāti attho.",
  "tika-vin01t10:812_1": "Evaṁ sabbatthapi. Mantanāpi vinayamantanāeva, ‘‘evaṁ karissāma, na karissāmā’’ti",
  "tika-vin01t10:812_2": "vinayapaṭibaddhasaṁsandanā. Etadatthā upanisāti upanisīdati ettha phalaṁ tappaṭibaddhavuttitāyāti",
  "tika-vin01t10:812_3": "upanisā vuccati kāraṇaṁ paccayoti. ‘‘Vinayo saṁvaratthāyā’’tiādikā kāraṇaparamparā",
  "tika-vin01t10:812_4": "etadatthāti attho. Etadatthaṁ sotāvadhānanti imissā paramparapaccayakathāya sotāvadhānaṁ",
  "tika-vin01t10:812_5": "imaṁ kathaṁ sutvā yaṁ uppajjati ñāṇaṁ, tampi etadatthaṁ. Yadidaṁ anupādācittassa",
  "tika-vin01t10:812_6": "vimokkhoti yadidanti nipāto. Sabbaliṅgavibhattivacanesu tādisova tattha tattha atthato",
  "tika-vin01t10:812_7": "pariṇāmetabbo, tasmā evamettha attho veditabbo – yo ayaṁ catūhi upādānehi anupādiyitvā",
  "tika-vin01t10:812_8": "cittassa arahattaphalasaṅkhāto vimokkho, sopi etadatthāya anupādāparinibbānatthāyāti",
  "tika-vin01t10:812_9": "evamettha sambandho veditabbo. Yo ayaṁ anupādācittassa vimokkhasaṅkhāto maggo, heṭṭhā",
  "tika-vin01t10:812_10": "vuttaṁ sabbampi etadatthamevāti. Evañca sati iminā mahussāhato sādhitabbaṁ niyatappayojanaṁ",
  "tika-vin01t10:812_11": "dassitaṁ hoti. Heṭṭhā ‘‘virāgo…pe… nibbānatthāyā’’ti iminā pana labbhamānānisaṁsaphalaṁ",
  "tika-vin01t10:812_12": "dassitanti veditabbaṁ. Āyogoti uggahaṇacintanādivasena punappunaṁ abhiyogo.",
  "tika-vin01t10:813": "Vinayānisaṁsakathāvaṇṇanā niṭṭhitā.",
  "tika-vin01t10:814": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t10:815": "Bāhiranidānavaṇṇanā samattā."
}