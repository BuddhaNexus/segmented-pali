{
  "atk-s0509a12:0": "13. Vīsatinipāto",
  "atk-s0509a12:1": "1. Ambapālītherīgāthāvaṇṇanā",
  "atk-s0509a12:2_0": "Vīsatinipāte kāḷakā bhamaravaṇṇasādisātiādikā ambapāliyā theriyā gāthā. Ayampi purimabuddhesu",
  "atk-s0509a12:2_1": "katādhikārā tattha tattha bhave vivaṭṭūpanissayaṁ kusalaṁ upacinantī sikhissa bhagavato",
  "atk-s0509a12:2_2": "sāsane pabbajitvā upasampannā hutvā bhikkhunisikkhāpadaṁ samādāya viharantī, ekadivasaṁ",
  "atk-s0509a12:2_3": "sambahulāhi bhikkhunīhi saddhiṁ cetiyaṁ vanditvā padakkhiṇaṁ karontī puretaraṁ gacchantiyā",
  "atk-s0509a12:2_4": "khīṇāsavattheriyā khipantiyā sahasā kheḷapiṇḍaṁ cetiyaṅgaṇe patitaṁ, khīṇāsavattheriyā",
  "atk-s0509a12:2_5": "apassitvā gatāya ayaṁ pacchato gacchantī taṁ kheḷapiṇḍaṁ disvā “kā nāma gaṇikā imasmiṁ",
  "atk-s0509a12:2_6": "ṭhāne kheḷapiṇḍaṁ pātesī”ti akkosi. Sā bhikkhunikāle sīlaṁ rakkhantī gabbhavāsaṁ",
  "atk-s0509a12:2_7": "jigucchitvā opapātikattabhāve cittaṁ ṭhapesi. Tena carimattabhāve vesāliyaṁ rājuyyāne",
  "atk-s0509a12:2_8": "ambarukkhamūle opapātikā hutvā nibbatti. Taṁ disvā uyyānapālo nagaraṁ upanesi. Ambarukkhamūle",
  "atk-s0509a12:2_9": "nibbattatāya sā ambapālītveva voharīyittha. Atha naṁ abhirūpaṁ dassanīyaṁ pāsādikaṁ",
  "atk-s0509a12:2_10": "vilāsakantatādiguṇavisesasamuditaṁ disvā sambahulā rājakumārā attano attano pariggahaṁ",
  "atk-s0509a12:2_11": "kātukāmā aññamaññaṁ kalahaṁ akaṁsu. Tesaṁ kalahavūpasamatthaṁ tassā kammasañcoditā",
  "atk-s0509a12:2_12": "vohārikā “sabbesaṁ hotū”ti gaṇikāṭṭhāne ṭhapesuṁ. Sā satthari paṭiladdhasaddhā attano",
  "atk-s0509a12:2_13": "uyyāne vihāraṁ katvā buddhappamukhassa bhikkhusaṅghassa niyyādetvā pacchā attano",
  "atk-s0509a12:2_14": "puttassa vimalakoṇḍaññattherassa santike dhammaṁ sutvā pabbajitvā vipassanāya kammaṁ",
  "atk-s0509a12:2_15": "karontī attano sarīrassa jarājiṇṇabhāvaṁ nissāya saṁvegajātā saṅkhārānaṁ aniccataṁ vibhāventī –",
  "atk-s0509a12:3": "252.",
  "atk-s0509a12:4": "“Kāḷakā bhamaravaṇṇasādisā, vellitaggā mama muddhajā ahuṁ;",
  "atk-s0509a12:5": "Te jarāya sāṇavākasādisā, saccavādivacanaṁ anaññathā.",
  "atk-s0509a12:6": "253.",
  "atk-s0509a12:7": "“Vāsitova surabhī karaṇḍako, pupphapūra mama uttamaṅgajo;",
  "atk-s0509a12:8": "Taṁ jarāyatha salomagandhikaṁ, saccavādivacanaṁ anaññathā.",
  "atk-s0509a12:9": "254.",
  "atk-s0509a12:10": "“Kānanaṁva sahitaṁ suropitaṁ, kocchasūcivicitaggasobhitaṁ;",
  "atk-s0509a12:11": "Taṁ jarāya viralaṁ tahiṁ tahiṁ, saccavādivacanaṁ anaññathā.",
  "atk-s0509a12:12": "255.",
  "atk-s0509a12:13": "“Kaṇhakhandhakasuvaṇṇamaṇḍitaṁ, sobhate suveṇīhilaṅkataṁ;",
  "atk-s0509a12:14": "Taṁ jarāya khalitaṁ siraṁ kataṁ, saccavādivacanaṁ anaññathā.",
  "atk-s0509a12:15": "256.",
  "atk-s0509a12:16": "“Cittakārasukatāva lekhikā, sobhare su bhamukā pure mama;",
  "atk-s0509a12:17": "Tā jarāya valibhippalambitā, saccavādivacanaṁ anaññathā.",
  "atk-s0509a12:18": "257.",
  "atk-s0509a12:19": "“Bhassarā surucirā yathā maṇī, nettahesumabhinīlamāyatā;",
  "atk-s0509a12:20": "Te jarāyabhihatā na sobhare, saccavādivacanaṁ anaññathā.",
  "atk-s0509a12:21": "258.",
  "atk-s0509a12:22": "“Saṇhatuṅgasadisī ca nāsikā, sobhate su abhiyobbanaṁ pati;",
  "atk-s0509a12:23": "Sā jarāya upakūlitā viya, saccavādivacanaṁ anaññathā.",
  "atk-s0509a12:24": "259.",
  "atk-s0509a12:25": "“Kaṅkaṇaṁva sukataṁ suniṭṭhitaṁ, sobhare su mama kaṇṇapāḷiyo;",
  "atk-s0509a12:26": "Tā jarāya valibhippalambitā, saccavādivacanaṁ anaññathā.",
  "atk-s0509a12:27": "260.",
  "atk-s0509a12:28": "“Pattalīmakulavaṇṇasādisā, sobhare su dantā pure mama;",
  "atk-s0509a12:29": "Te jarāya khaṇḍitā cāsitā, saccavādivacanaṁ anaññathā.",
  "atk-s0509a12:30": "261.",
  "atk-s0509a12:31": "“Kānanamhi vanasaṇḍacārinī, kokilāva madhuraṁ nikūjihaṁ;",
  "atk-s0509a12:32": "Taṁ jarāya khalitaṁ tahiṁ tahiṁ, saccavādivacanaṁ anaññathā.",
  "atk-s0509a12:33": "262.",
  "atk-s0509a12:34": "“Saṇhakamburiva suppamajjitā, sobhate su gīvā pure mama;",
  "atk-s0509a12:35": "Sā jarāya bhaggā vināmitā, saccavādivacanaṁ anaññathā.",
  "atk-s0509a12:36": "263.",
  "atk-s0509a12:37": "“Vaṭṭapalighasadisopamā ubho, sobhare su bāhā pure mama;",
  "atk-s0509a12:38": "Tā jarāya yathā pāṭalibbalitā, saccavādivacanaṁ anaññathā.",
  "atk-s0509a12:39": "264.",
  "atk-s0509a12:40": "“Saṇhamuddikasuvaṇṇamaṇḍitā, sobhare su hatthā pure mama;",
  "atk-s0509a12:41": "Te jarāya yathā mūlamūlikā, saccavādivacanaṁ anaññathā.",
  "atk-s0509a12:42": "265.",
  "atk-s0509a12:43": "“Pīnavaṭṭasahibhuggatā ubho, sobhare su thanakā pure mama;",
  "atk-s0509a12:44": "Thevikīva lambanti nodakā, saccavādivacanaṁ anaññathā.",
  "atk-s0509a12:45": "266.",
  "atk-s0509a12:46": "“Kañcanassa phalakaṁva sammaṭṭhaṁ, sobhate su kāyo pure mama;",
  "atk-s0509a12:47": "So valīhi sukhumāhi otato, saccavādivacanaṁ anaññathā.",
  "atk-s0509a12:48": "267.",
  "atk-s0509a12:49": "“Nāgabhogasadisopamā ubho, sobhare su ūrū pure mama;",
  "atk-s0509a12:50": "Te jarāya yathā veḷunāḷiyo, saccavādivacanaṁ anaññathā.",
  "atk-s0509a12:51": "268.",
  "atk-s0509a12:52": "“Saṇhanūpurasuvaṇṇamaṇḍitā, sobhare su jaṅghā pure mama;",
  "atk-s0509a12:53": "Tā jarāya tiladaṇḍakāriva, saccavādivacanaṁ anaññathā.",
  "atk-s0509a12:54": "269.",
  "atk-s0509a12:55": "“Tūlapuṇṇasadisopamā ubho, sobhare su pādā pure mama;",
  "atk-s0509a12:56": "Te jarāya phuṭitā valīmatā, saccavādivacanaṁ anaññathā.",
  "atk-s0509a12:57": "270.",
  "atk-s0509a12:58": "“Ediso ahu ayaṁ samussayo, jajjaro bahudukhānamālayo;",
  "atk-s0509a12:59": "Sopalepapatito jarāgharo, saccavādivacanaṁ anaññathā”ti. –",
  "atk-s0509a12:60": "Imā gāthāyo abhāsi.",
  "atk-s0509a12:61_0": "Tattha kāḷakāti kāḷakavaṇṇā. Bhamaravaṇṇasādisāti kāḷakā hontāpi bhamarasadisavaṇṇā,",
  "atk-s0509a12:61_1": "siniddhanīlāti attho. Vellitaggāti kuñcitaggā, mūlato paṭṭhāya yāva aggā kuñcitā",
  "atk-s0509a12:61_2": "vellitāti attho. Muddhajāti kesā. Jarāyāti jarāhetu jarāya upahatasobhā. Sāṇavākasādisāti",
  "atk-s0509a12:61_3": "sāṇasadisā vākasadisā ca, sāṇavākasadisā ceva makacivākasadisā cātipi attho. Saccavādivacanaṁ",
  "atk-s0509a12:61_4": "anaññathāti saccavādino avitathavādino sammāsambuddhassa “sabbaṁ rūpaṁ aniccaṁ jarābhibhūta”ntiādivacanaṁ",
  "atk-s0509a12:61_5": "anaññathā yathābhūtameva, na tattha vitathaṁ atthīti.",
  "atk-s0509a12:62_0": "Vāsitova surabhī karaṇḍakoti pupphagandhavāsacuṇṇādīhi vāsito vāsaṁ gāhāpito pasādhanasamuggo",
  "atk-s0509a12:62_1": "viya sugandhi. Pupphapūra mama uttamaṅgajoti campakasumanamallikādīhi pupphehi pūrito",
  "atk-s0509a12:62_2": "pubbe mama kesakalāpo nimmaloti attho. Tanti uttamaṅgajaṁ. Atha pacchā etarahi salomagandhikaṁ",
  "atk-s0509a12:62_3": "pākatikalomagandhameva jātaṁ. Atha vā salomagandhikanti meṇḍakalomehi samānagandhaṁ.",
  "atk-s0509a12:62_4": "“Eḷakalomagandha”ntipi vadanti.",
  "atk-s0509a12:63_0": "Kānanaṁva sahitaṁ suropitanti suṭṭhu ropitaṁ sahitaṁ ghanasannivesaṁ uddhameva uṭṭhitaṁ",
  "atk-s0509a12:63_1": "ujukadīghasākhaṁ upavanaṁ viya. Kocchasūcivicitaggasobhitanti pubbe kocchena suvaṇṇasūciyā",
  "atk-s0509a12:63_2": "ca kesajaṭāvijaṭanena vicitaggaṁ hutvā sobhitaṁ, ghanabhāvena vā kocchasadisaṁ hutvā",
  "atk-s0509a12:63_3": "paṇadantasūcīhi vicitaggatāya sobhitaṁ. Tanti uttamaṅgajaṁ. Viralaṁ tahiṁ tahinti",
  "atk-s0509a12:63_4": "tattha tattha viralaṁ vilūnakesaṁ.",
  "atk-s0509a12:64_0": "Kaṇhakhandhakasuvaṇṇamaṇḍitanti suvaṇṇavajirādīhi vibhūsitaṁ kaṇhakesapuñjakaṁ. Ye",
  "atk-s0509a12:64_1": "pana “saṇhakaṇḍakasuvaṇṇamaṇḍita”nti paṭhanti, tesaṁ saṇhāhi suvaṇṇasūcīhi jaṭāvijaṭanena",
  "atk-s0509a12:64_2": "maṇḍitanti attho. Sobhate suveṇīhilaṅkatanti sundarehi rājarukkhamālā sadisehi kesaveṇīhi",
  "atk-s0509a12:64_3": "alaṅkataṁ hutvā pubbe virājate. Taṁ jarāya khalitaṁ siraṁ katanti taṁ tathā sobhitaṁ",
  "atk-s0509a12:64_4": "siraṁ idāni jarāya khalitaṁ khaṇḍitākhaṇḍitaṁ vilūnakesaṁ kataṁ.",
  "atk-s0509a12:65_0": "Cittakārasukatāva lekhikāti cittakārena sippinā nīlāya vaṇṇadhātuyā suṭṭhu katā lekhā",
  "atk-s0509a12:65_1": "viya sobhate. Su bhamukā pure mamāti sundarā bhamukā pubbe mama sobhanaṁ gatā. Valibhippalambitāti",
  "atk-s0509a12:65_2": "nalāṭante uppannāhi valīhi palambantā ṭhitā.",
  "atk-s0509a12:66_0": "Bhassarāti bhāsurā. Surucirāti suṭṭhu rucirā. Yathā maṇīti maṇimuddikā viya. Nettahesunti",
  "atk-s0509a12:66_1": "sunettā ahesuṁ. Abhinīlamāyatāti abhinīlā hutvā āyatā. Teti nettā. Jarāyabhihatāti jarāya abhihatā.",
  "atk-s0509a12:67_0": "Saṇhatuṅgasadisīcāti saṇhā tuṅgā sesamukhāvayavānaṁ anurūpā ca. Sobhateti vaṭṭetvā",
  "atk-s0509a12:67_1": "ṭhapitaharitālavaṭṭi viya mama nāsikā sobhate. Su abhiyobbanaṁ patīti sundare abhinavayobbanakāle",
  "atk-s0509a12:67_2": "sā nāsikā idāni jarāya nivāritasobhatāya pariseditā viya varattā viya ca jātā.",
  "atk-s0509a12:68_0": "Kaṅkaṇaṁvasukataṁ suniṭṭhitanti suparikammakataṁ suvaṇṇakaṅkaṇaṁ viya vaṭṭulabhāvaṁ",
  "atk-s0509a12:68_1": "sandhāya vadati. Sobhareti sobhante. “Sobhante”ti vā pāṭho. Suiti nipātamattaṁ. Kaṇṇapāḷiyoti",
  "atk-s0509a12:68_2": "kaṇṇagandhā. Valibhippalambitāti tahiṁ tahiṁ uppannavalīhi valitā hutvā vaṭṭaniyā",
  "atk-s0509a12:68_3": "paṇāmitavatthakhandhā viya bhassantā olambanti.",
  "atk-s0509a12:69": "Pattalīmakulavaṇṇasādisāti kadalimakulasadisavaṇṇasaṇṭhānā. Khaṇḍitāti bhedanapatanehi khaṇḍitā khaṇḍabhāvaṁ gatā. Asitāti vaṇṇabhedena asitabhāvaṁ gatā.",
  "atk-s0509a12:70_0": "Kānanamhi vanasaṇḍacārinī, kokilāva madhuraṁ nikūjihanti vanasaṇḍe gocaracaraṇena",
  "atk-s0509a12:70_1": "vanasaṇḍacārinī kānane anusaṁgītanivāsinī kokilā viya madhurālāpaṁ nikūjihaṁ. Tanti",
  "atk-s0509a12:70_2": "nikūjitaṁ ālāpaṁ. Khalitaṁ tahiṁ tahinti khaṇḍadantādibhāvena tattha tattha pakkhalitaṁ jātaṁ.",
  "atk-s0509a12:71": "Saṇhakamburiva suppamajjitāti suṭṭhu pamajjitā saṇhā suvaṇṇasaṅkhā viya. Bhaggā vināmitāti maṁsaparikkhayena vibhūtasirājālatāya bhaggā hutvā vinatā.",
  "atk-s0509a12:72": "Vaṭṭapalighasadisopamāti vaṭṭena palighadaṇḍena samasamā. Tāti tā ubhopi bāhāyo. Yathā pāṭalibbalitāti jajjarabhāvena palitapāṭalisākhāsadisā.",
  "atk-s0509a12:73": "Saṇhamuddikasuvaṇṇamaṇḍitāti suvaṇṇamayāhi maṭṭhabhāsurāhi muddikāhi vibhūsitā. Yathā mūlamūlikāti mūlakakaṇḍasadisā.",
  "atk-s0509a12:74_0": "Pīnavaṭṭasahituggatāti pīnā vaṭṭā aññamaññaṁ sahitāva hutvā uggatā uddhamukhā. Sobhate",
  "atk-s0509a12:74_1": "su thanakā pure mamāti mama ubhopi thanā yathāvuttarūpā hutvā suvaṇṇakalasiyo viya",
  "atk-s0509a12:74_2": "sobhiṁsu. Puthutte hi idaṁ ekavacanaṁ, atītatthe ca vattamānavacanaṁ. Thevikīva lambanti",
  "atk-s0509a12:74_3": "nodakāti te ubhopi me thanā nodakā galitajalā veṇudaṇḍake ṭhapitaudakabhasmā viya lambanti.",
  "atk-s0509a12:75_0": "Kañcanaphalakaṁvasammaṭṭhanti jātihiṅgulakena makkhitvā ciraparimajjitasovaṇṇaphalakaṁ",
  "atk-s0509a12:75_1": "viya sobhate. So valīhi sukhumāhi otatoti so mama kāyo idāni sukhumāhi valīhi tahiṁ",
  "atk-s0509a12:75_2": "tahiṁ vitato valittacataṁ āpanno.",
  "atk-s0509a12:76": "Nāgabhogasadisopamāti hatthināgassa hatthena samasamā. Hattho hi idha bhuñjati etenāti bhogoti vutto. Teti ūruyo. Yathā veḷunāḷiyoti idāni veḷupabbasadisā ahesuṁ.",
  "atk-s0509a12:77_0": "Saṇhanūpurasuvaṇṇamaṇḍitāti siniddhamaṭṭhehi suvaṇṇanūpurehi vibhūsitā. Jaṅghāti",
  "atk-s0509a12:77_1": "aṭṭhijaṅghāyo. Tāti tā jaṅghāyo. Tiladaṇḍakārivāti appamaṁsalohitattā kisabhāvena",
  "atk-s0509a12:77_2": "lūnāvasiṭṭhavisukkhatiladaṇḍakā viya ahesuṁ. Ra-kāro padasandhikaro.",
  "atk-s0509a12:78": "Tūlapuṇṇasadisopamāti mudusiniddhabhāvena simbalitūlapuṇṇapaliguṇṭhitaupāhanasadisā. Te mama pādā idāni phuṭitā phalitā, valīmatā valimanto jātā.",
  "atk-s0509a12:79_0": "Edisoti evarūpo. Ahu ahosi yathāvuttappakāro. Ayaṁ samussayoti ayaṁ mama kāyo. Jajjaroti",
  "atk-s0509a12:79_1": "sithilābandho. Bahudukhānamālayoti jarādihetukānaṁ bahūnaṁ dukkhānaṁ ālayabhūto.",
  "atk-s0509a12:79_2": "Sopalepapatitoti so ayaṁ samussayo apalepapatito abhisaṅkhārālepaparikkhayena patito",
  "atk-s0509a12:79_3": "pātābhimukhoti attho. Sopi alepapatitoti vā padavibhāgo, so evattho. Jarāgharoti",
  "atk-s0509a12:79_4": "jiṇṇagharasadiso. Jarāya vā gharabhūto ahosi. Tasmā saccavādino dhammānaṁ yathābhūtaṁ",
  "atk-s0509a12:79_5": "sabhāvaṁ sammadeva ñatvā kathanato avitathavādino sammāsambuddhassa mama satthuvacanaṁ anaññathā.",
  "atk-s0509a12:80_0": "Evaṁ ayaṁ therī attano attabhāve aniccatāya sallakkhaṇamukhena sabbesupi tebhūmakadhammesu",
  "atk-s0509a12:80_1": "aniccataṁ upadhāretvā tadanusārena tattha dukkhalakkhaṇaṁ anattalakkhaṇañca āropetvā",
  "atk-s0509a12:80_2": "vipassanaṁ ussukkāpentī maggapaṭipāṭiyā arahattaṁ pāpuṇi. Tena vuttaṁ apadāne –",
  "atk-s0509a12:81": "“Yo raṁsiphusitāveḷo, phusso nāma mahāmuni;",
  "atk-s0509a12:82": "Tassāhaṁ bhaginī āsiṁ, ajāyiṁ khattiye kule.",
  "atk-s0509a12:83": "“Tassa dhammaṁ suṇitvāhaṁ, vippasannena cetasā;",
  "atk-s0509a12:84": "Mahādānaṁ daditvāna, patthayiṁ rūpasampadaṁ.",
  "atk-s0509a12:85": "“Ekatiṁse ito kappe, sikhī lokagganāyako;",
  "atk-s0509a12:86": "Uppanno lokapajjoto, tilokasaraṇo jino.",
  "atk-s0509a12:87": "“Tadāruṇapure ramme, brahmaññakulasambhavā;",
  "atk-s0509a12:88": "Vimuttacittaṁ kupitā, bhikkhuniṁ abhisāpayiṁ.",
  "atk-s0509a12:89": "“Vesikāva anācārā, jinasāsanadūsikā;",
  "atk-s0509a12:90": "Evaṁ akkosayitvāna, tena pāpena kammunā.",
  "atk-s0509a12:91": "“Dāruṇaṁ nirayaṁ gantvā, mahādukkhasamappitā;",
  "atk-s0509a12:92": "Tato cutā manussesu, upapannā tapassinī.",
  "atk-s0509a12:93": "“Dasajātisahassāni, gaṇikattamakārayiṁ;",
  "atk-s0509a12:94": "Tamhā pāpā na muccissaṁ, bhutvā duṭṭhavisaṁ yathā.",
  "atk-s0509a12:95": "“Brahmacariyamasevissaṁ, kassape jinasāsane;",
  "atk-s0509a12:96": "Tena kammavipākena, ajāyiṁ tidase pure.",
  "atk-s0509a12:97": "“Pacchime bhave sampatte, ahosiṁ opapātikā;",
  "atk-s0509a12:98": "Ambasākhantare jātā, ambapālīti tenahaṁ.",
  "atk-s0509a12:99": "“Parivutā pāṇakoṭīhi, pabbajiṁ jinasāsane;",
  "atk-s0509a12:100": "Pattāhaṁ acalaṁ ṭhānaṁ, dhītā buddhassa orasā.",
  "atk-s0509a12:101": "“Iddhīsu ca vasī homi, sotadhātuvisuddhiyā;",
  "atk-s0509a12:102": "Cetopariyañāṇassa, vasī homi mahāmuni.",
  "atk-s0509a12:103": "“Pubbenivāsaṁ jānāmi, dibbacakkhu visodhitaṁ;",
  "atk-s0509a12:104": "Sabbāsavaparikkhīṇā, natthi dāni punabbhavo.",
  "atk-s0509a12:105": "“Atthadhammaniruttīsu, paṭibhāne tatheva ca;",
  "atk-s0509a12:106": "Ñāṇaṁ me vimalaṁ suddhaṁ, buddhaseṭṭhassa vāhasā.",
  "atk-s0509a12:107": "“Kilesā jhāpitā mayhaṁ, bhavā sabbe samūhatā;",
  "atk-s0509a12:108": "Nāgīva bandhanaṁ chetvā, viharāmi anāsavā.",
  "atk-s0509a12:109": "“Svāgataṁ vata me āsi, buddhaseṭṭhassa santike;",
  "atk-s0509a12:110": "Tisso vijjā anuppattā, kataṁ buddhassa sāsanaṁ.",
  "atk-s0509a12:111": "“Paṭisambhidā catasso, vimokkhāpi ca aṭṭhime;",
  "atk-s0509a12:112": "Chaḷabhiññā sacchikatā, kataṁ buddhassa sāsana”nti.",
  "atk-s0509a12:113": "Arahattaṁ pana patvā attano paṭipattiṁ paccavekkhitvā udānavasena tā eva gāthā paccudāhāsīti.",
  "atk-s0509a12:114": "Ambapālītherīgāthāvaṇṇanā niṭṭhitā.",
  "atk-s0509a12:115": "2. Rohinītherīgāthāvaṇṇanā",
  "atk-s0509a12:116_0": "Samaṇāti bhoti supītiādikā rohiniyā theriyā gāthā. Ayampi purimabuddhesu katādhikārā",
  "atk-s0509a12:116_1": "tattha tattha bhave vivaṭṭūpanissayaṁ kusalaṁ upacinantī ito ekanavutikappe vipassissa",
  "atk-s0509a12:116_2": "bhagavato kāle kulagehe nibbattitvā viññutaṁ patvā, ekadivasaṁ bandhumatīnagare bhagavantaṁ",
  "atk-s0509a12:116_3": "piṇḍāya carantaṁ disvā pattaṁ gahetvā pūvassa pūretvā bhagavato datvā pītisomanassajātā",
  "atk-s0509a12:116_4": "pañcapatiṭṭhitena vandi. Sā tena puññakammena devamanussesu saṁsarantī anukkamena",
  "atk-s0509a12:116_5": "upacitavimokkhasambhārā hutvā imasmiṁ buddhuppāde vesāliyaṁ mahāvibhavassa brāhmaṇassa",
  "atk-s0509a12:116_6": "gehe nibbattitvā rohinīti laddhanāmā viññutaṁ patvā, satthari vesāliyaṁ viharante",
  "atk-s0509a12:116_7": "vihāraṁ gantavā dhammaṁ sutvā sotāpannā hutvā mātāpitūnaṁ dhammaṁ desetvā sāsane",
  "atk-s0509a12:116_8": "pasādaṁ uppādetvā te anujānāpetvā sayaṁ pabbajitvā vipassanāya kammaṁ karontī na",
  "atk-s0509a12:116_9": "cirasseva saha paṭisambhidāhi arahattaṁ pāpuṇi. Tena vuttaṁ –",
  "atk-s0509a12:117": "“Nagare bandhumatiyā, vipassissa mahesino;",
  "atk-s0509a12:118": "Piṇḍāya vicarantassa, pūvedāsimahaṁ tadā.",
  "atk-s0509a12:119": "“Tena kammena sukatena, cetanāpaṇidhīhi ca;",
  "atk-s0509a12:120": "Tattha cittaṁ pasādetvā, tāvatiṁsamagacchahaṁ.",
  "atk-s0509a12:121": "“Chattiṁsadevarājūnaṁ, mahesittamakārayiṁ;",
  "atk-s0509a12:122": "Paññāsacakkavattīnaṁ, mahesittamakārayiṁ.",
  "atk-s0509a12:123": "“Manasā patthitā nāma, sabbā mayhaṁ samijjhatha;",
  "atk-s0509a12:124": "Sampattiṁ anubhotvāna, devesu manujesu ca.",
  "atk-s0509a12:125": "“Pacchime bhavasampatte, jāto vippakule ahaṁ;",
  "atk-s0509a12:126": "Rohinī nāma nāmena, ñātakehi piyāyitā.",
  "atk-s0509a12:127": "“Bhikkhūnaṁ santikaṁ gantvā, dhammaṁ sutvā yathātathaṁ;",
  "atk-s0509a12:128": "Saṁviggamānasā hutvā, pabbajiṁ anagāriyaṁ.",
  "atk-s0509a12:129": "“Yoniso padahantīnaṁ, arahattamapāpuṇiṁ;",
  "atk-s0509a12:130": "Ekanavutito kappe, yaṁ dānamadadiṁ tadā;",
  "atk-s0509a12:131": "Duggatiṁ nābhijānāmi, pūvadānassidaṁ phalaṁ.",
  "atk-s0509a12:132": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0509a12:133": "Arahattaṁ pana patvā attano paṭipattiṁ paccavekkhitvā pubbe sotāpannakāle pitarā attanā ca vacanapaṭivacanavasena vuttagāthā udānavasena bhāsantī –",
  "atk-s0509a12:134": "271.",
  "atk-s0509a12:135": "“Samaṇāti bhoti supi, samaṇāti pabujjhasi;",
  "atk-s0509a12:136": "Samaṇāneva kittesi, samaṇī nūna bhavissasi.",
  "atk-s0509a12:137": "272.",
  "atk-s0509a12:138": "“Vipulaṁ annañca pānañca, samaṇānaṁ pavecchasi;",
  "atk-s0509a12:139": "Rohinī dāni pucchāmi, kena te samaṇā piyā.",
  "atk-s0509a12:140": "273.",
  "atk-s0509a12:141": "“Akammakāmā alasā, paradattūpajīvino;",
  "atk-s0509a12:142": "Āsaṁsukā sādukāmā, kena te samaṇā piyā.",
  "atk-s0509a12:143": "274.",
  "atk-s0509a12:144": "“Cirassaṁ vata maṁ tāta, samaṇānaṁ paripucchasi;",
  "atk-s0509a12:145": "Tesaṁ te kittayissāmi, paññāsīlaparakkamaṁ.",
  "atk-s0509a12:146": "275.",
  "atk-s0509a12:147": "“Kammakāmā analasā, kammaseṭṭhassa kārakā;",
  "atk-s0509a12:148": "Rāgaṁ dosaṁ pajahanti, tena me samaṇā piyā.",
  "atk-s0509a12:149": "276.",
  "atk-s0509a12:150": "“Tīṇi pāpassa mūlāni, dhunanti sucikārino;",
  "atk-s0509a12:151": "Sabbaṁ pāpaṁ pahīnesaṁ, tena me samaṇā piyā.",
  "atk-s0509a12:152": "277.",
  "atk-s0509a12:153": "“Kāyakammaṁ suci nesaṁ, vacīkammañca tādisaṁ;",
  "atk-s0509a12:154": "Manokammaṁ suci nesaṁ, tena me samaṇā piyā.",
  "atk-s0509a12:155": "278.",
  "atk-s0509a12:156": "“Vimalā saṅkhamuttāva, suddhā santarabāhirā;",
  "atk-s0509a12:157": "Puṇṇā sukkāna dhammānaṁ, tena me samaṇā piyā.",
  "atk-s0509a12:158": "279.",
  "atk-s0509a12:159": "“Bahussutā dhammadharā, ariyā dhammajīvino;",
  "atk-s0509a12:160": "Atthaṁ dhammañca desenti, tena me samaṇā piyā.",
  "atk-s0509a12:161": "280.",
  "atk-s0509a12:162": "“Bahussutā dhammadharā, ariyā dhammajīvino;",
  "atk-s0509a12:163": "Ekaggacittā satimanto, tena me samaṇā piyā.",
  "atk-s0509a12:164": "281.",
  "atk-s0509a12:165": "“Dūraṅgamā satimanto, mantabhāṇī anuddhatā;",
  "atk-s0509a12:166": "Dukkhassantaṁ pajānanti, tena me samaṇā piyā.",
  "atk-s0509a12:167": "282.",
  "atk-s0509a12:168": "“Yasmā gāmā pakkamanti, na vilokenti kiñcanaṁ;",
  "atk-s0509a12:169": "Anapekkhāva gacchanti, tena me samaṇā piyā.",
  "atk-s0509a12:170": "283.",
  "atk-s0509a12:171": "“Na te saṁ koṭṭhe openti, na kumbhiṁ na khaḷopiyaṁ;",
  "atk-s0509a12:172": "Pariniṭṭhitamesānā, tena me samaṇā piyā.",
  "atk-s0509a12:173": "284.",
  "atk-s0509a12:174": "“Na te hiraññaṁ gaṇhanti, na suvaṇṇaṁ na rūpiyaṁ;",
  "atk-s0509a12:175": "Paccuppannena yāpenti, tena me samaṇā piyā.",
  "atk-s0509a12:176": "285.",
  "atk-s0509a12:177": "“Nānākulā pabbajitā, nānājanapadehi ca;",
  "atk-s0509a12:178": "Aññamaññaṁ pihayanti, tena me samaṇā piyā.",
  "atk-s0509a12:179": "286.",
  "atk-s0509a12:180": "“Atthāya vata no bhoti, kule jātāsi rohinī;",
  "atk-s0509a12:181": "Saddhā buddhe ca dhamme ca, saṅghe ca tibbagāravā.",
  "atk-s0509a12:182": "287.",
  "atk-s0509a12:183": "“Tuvañhetaṁ pajānāsi, puññakkhettaṁ anuttaraṁ;",
  "atk-s0509a12:184": "Amhampi ete samaṇā, paṭiggaṇhanti dakkhiṇaṁ.",
  "atk-s0509a12:185": "288.",
  "atk-s0509a12:186": "“Patiṭṭhito hettha yañño, vipulo no bhavissati;",
  "atk-s0509a12:187": "Sace bhāyasi dukkhassa, sace te dukkhamappiyaṁ.",
  "atk-s0509a12:188": "289.",
  "atk-s0509a12:189": "“Upehi saraṇaṁ buddhaṁ, dhammaṁ saṅghañca tādinaṁ;",
  "atk-s0509a12:190": "Samādiyāhi sīlāni, taṁ te atthāya hehiti.",
  "atk-s0509a12:191": "290.",
  "atk-s0509a12:192": "“Upemi saraṇaṁ buddhaṁ, dhammaṁ saṅghañca tādinaṁ;",
  "atk-s0509a12:193": "Samādiyāmi sīlāni, taṁ me atthāya hehiti.",
  "atk-s0509a12:194": "291.",
  "atk-s0509a12:195": "“Brahmabandhu pure āsiṁ, so idānimhi brāhmaṇo;",
  "atk-s0509a12:196": "Tevijjo sottiyo camhi, vedagū camhi nhātako”ti. –",
  "atk-s0509a12:197": "Imā gāthā paccudāhāsi.",
  "atk-s0509a12:198_0": "Tattha ādito tisso gāthā attano dhītu bhikkhūsu sammutiṁ anicchantena vuttā. Tattha",
  "atk-s0509a12:198_1": "samaṇāti bhoti supīti bhoti tvaṁ supanakālepi “samaṇā samaṇā”ti kittentī samaṇapaṭibaddhaṁyeva",
  "atk-s0509a12:198_2": "kathaṁ kathentī supasi. Samaṇāti pabujjhasīti supanato uṭṭhahantīpi “samaṇā”iccevaṁ",
  "atk-s0509a12:198_3": "vatvā pabujjhasi niddāya vuṭṭhāsi. Samaṇāneva kittesīti sabbakālampi samaṇe eva samaṇānameva",
  "atk-s0509a12:198_4": "vā guṇe kittesi abhitthavasi. Samaṇī nūna bhavissasīti gihirūpena ṭhitāpi cittena",
  "atk-s0509a12:198_5": "samaṇī eva maññe bhavissasi. Atha vā samaṇī nūna bhavissasīti idāni gihirūpena ṭhitāpi",
  "atk-s0509a12:198_6": "na cireneva samaṇī eva maññe bhavissasi samaṇesu eva ninnapoṇabhāvato.",
  "atk-s0509a12:199_0": "Pavecchasīti desi. Rohinī dāni pucchāmīti, amma rohini, taṁ ahaṁ idāni pucchāmīti",
  "atk-s0509a12:199_1": "brāhmaṇo attano dhītaraṁ pucchanto āha. Kena te samaṇā piyāti, amma rohini, tvaṁ",
  "atk-s0509a12:199_2": "sayantīpi pabujjhantīpi aññadāpi samaṇānameva guṇe kittayasi, kena nāma kāraṇena",
  "atk-s0509a12:199_3": "tuyhaṁ samaṇā piyāyitabbā jātāti attho.",
  "atk-s0509a12:200_0": "Idāni brāhmaṇo samaṇesu dosaṁ dhītu ācikkhanto “akammakāmā”ti gāthamāha. Tattha akammakāmāti",
  "atk-s0509a12:200_1": "na kammakāmā, attano paresañca atthāvahaṁ kiñci kammaṁ na kātukāmā. Alasāti kusītā.",
  "atk-s0509a12:200_2": "Paradattūpajīvinoti parehi dinneneva upajīvanasīlā. Āsaṁsukāti tato eva ghāsacchādanādīnaṁ",
  "atk-s0509a12:200_3": "āsīsanakā. Sādukāmāti sāduṁ madhurameva āhāraṁ icchanakā. Sabbametaṁ brāhmaṇo samaṇānaṁ",
  "atk-s0509a12:200_4": "guṇe ajānanto attanāva parikappitaṁ dosamāha.",
  "atk-s0509a12:201_0": "Taṁ sutvā rohinī “laddho dāni me okāso ayyānaṁ guṇe kathetu”nti tuṭṭhamānasā bhikkhūnaṁ",
  "atk-s0509a12:201_1": "guṇe kittetukāmā paṭhamaṁ tāva tesaṁ kittane somanassaṁ pavedentī “cīrassaṁ vata",
  "atk-s0509a12:201_2": "maṁ, tātā”ti gāthamāha. Tattha cirassaṁ vatāti cirena vata. Tātāti pitaraṁ ālapati.",
  "atk-s0509a12:201_3": "Samaṇānanti samaṇe samaṇānaṁ vā mayhaṁ piyāyitabbaṁ paripucchasi. Tesanti samaṇānaṁ.",
  "atk-s0509a12:201_4": "Paññāsīlaparakkamanti paññañca sīlañca ussāhañca.",
  "atk-s0509a12:202_0": "Kittayissāmīti kathayissāmi. Paṭijānetvā te kittentī “akammakāmā alasā”ti tena vuttaṁ",
  "atk-s0509a12:202_1": "dosaṁ tāva nibbeṭhetvā tappaṭipakkhabhūtaṁ guṇaṁ dassetuṁ “kammakāmā”tiādimāha. Tattha",
  "atk-s0509a12:202_2": "kammakāmāti vattapaṭivattādibhedaṁ kammaṁ samaṇakiccaṁ paripūraṇavasena kāmenti icchantīti",
  "atk-s0509a12:202_3": "kammakāmā. Tattha yuttappayuttā hutvā uṭṭhāya samuṭṭhāya vāyamanato na alasāti analasā.",
  "atk-s0509a12:202_4": "Taṁ pana kammaṁ seṭṭhaṁ uttamaṁ nibbānāvahameva karontīti kammaseṭṭhassa kārakā.",
  "atk-s0509a12:202_5": "Karontā pana taṁ paṭipattiyā anavajjabhāvato rāgaṁ dosaṁ pajahanti, yathā rāgadosā",
  "atk-s0509a12:202_6": "pahīyanti, evaṁ samaṇā kammaṁ karonti. Tena me samaṇā piyāti tena yathāvuttena sammāpaṭipajjanena",
  "atk-s0509a12:202_7": "mayhaṁ samaṇā piyāyitabbāti attho.",
  "atk-s0509a12:203_0": "Tīṇi pāpassa mūlānīti lobhadosamohasaṅkhātāni akusalassa tīṇi mūlāni. Dhunantīti",
  "atk-s0509a12:203_1": "nigghātenti, pajahantīti attho. Sucikārinoti anavajjakammakārino. Sabbaṁ pāpaṁ pahīnesanti",
  "atk-s0509a12:203_2": "aggamaggādhigamena esaṁ sabbampi pāpaṁ pahīnaṁ.",
  "atk-s0509a12:204": "Evaṁ “samaṇā sucikārino”ti saṅkhepato vuttamatthaṁ vibhajitvā dassetuṁ “kāyakamma”nti gāthamāha. Taṁ suviññeyyameva.",
  "atk-s0509a12:205_0": "Vimalā saṅkhamuttāvāti sudhotasaṅkhā viya muttā viya ca vigatamalā rāgādimalarahitā.",
  "atk-s0509a12:205_1": "Suddhā santarabāhirāti santarañca bāhirañca santarabāhiraṁ. Tato santarabāhirato",
  "atk-s0509a12:205_2": "suddhā, suddhāsayapayogāti attho. Puṇṇā sukkāna dhammānanti ekantasukkehi anavajjadhammehi",
  "atk-s0509a12:205_3": "paripuṇṇā, asekhehi sīlakkhandhādīhi samannāgatāti attho.",
  "atk-s0509a12:206_0": "Suttageyyādibahuṁ sutaṁ etesaṁ, sutena vā uppannāti bahussutā, pariyattibāhusaccena",
  "atk-s0509a12:206_1": "paṭivedhabāhusaccena ca samannāgatāti attho. Tameva duvidhampi dhammaṁ dhārentīti",
  "atk-s0509a12:206_2": "dhammadharā. Sattānaṁ ācārasamācārasikkhāpadena arīyantīti ariyā. Dhammena ñāyena",
  "atk-s0509a12:206_3": "jīvantīti dhammajīvino. Atthaṁ dhammañca desentīti bhāsitatthañca desanādhammañca",
  "atk-s0509a12:206_4": "kathenti pakāsenti. Atha vā atthato anapetaṁ dhammato anapetañca desenti ācikkhanti.",
  "atk-s0509a12:207": "Ekaggacittāti samāhitacittā. Satimantoti upaṭṭhitasatino.",
  "atk-s0509a12:208_0": "Dūraṅgamāti araññagatā, manussūpacāraṁ muñcitvā dūraṁ gacchantā, iddhānubhāvena vā",
  "atk-s0509a12:208_1": "yathārucitaṁ dūraṁ ṭhānaṁ gacchantīti dūraṅgamā. Mantā vuccati paññā, tāya bhaṇanasīlatāya",
  "atk-s0509a12:208_2": "mantabhāṇī. Na uddhatāti anuddhatā, uddhaccarahitā vūpasantacittā. Dukkhassantaṁ",
  "atk-s0509a12:208_3": "pajānantīti vaṭṭadukkhassa pariyantabhūtaṁ nibbānaṁ paṭivijjhanti.",
  "atk-s0509a12:209": "Na vilokenti kiñcananti yato gāmato pakkamanti, tasmiṁ gāme kañci sattaṁ vā saṅkhāraṁ vā apekkhāvasena na olokenti, atha kho pana anapekkhāva gacchanti pakkamanti.",
  "atk-s0509a12:210_0": "Na te saṁ koṭṭhe opentīti te samaṇā saṁ attano santakaṁ sāpateyyaṁ koṭṭhe na openti",
  "atk-s0509a12:210_1": "na paṭisāmetvā ṭhapenti tādisassa pariggahassa abhāvato. Kumbhinti kumbhiyaṁ. Khaḷopiyanti",
  "atk-s0509a12:210_2": "pacchiyaṁ. Pariniṭṭhitamesānāti parakulesu paresaṁ atthāya siddhameva ghāsaṁ pariyesantā.",
  "atk-s0509a12:211": "Hiraññanti kahāpaṇaṁ. Rūpiyanti rajataṁ. Paccuppannena yāpentīti atītaṁ ananusocantā anāgatañca apaccāsīsantā paccuppannena yāpenti attabhāvaṁ pavattenti.",
  "atk-s0509a12:212": "Aññamaññaṁ pihayantīti aññamaññasmiṁ mettiṁ karonti. “Pihāyanti”pi pāṭho, so eva attho.",
  "atk-s0509a12:213": "Evaṁ so brāhmaṇo dhītuyā santike bhikkhūnaṁ guṇe sutvā pasannamānaso dhītaraṁ pasaṁsanto “atthāya vatā”tiādimāha.",
  "atk-s0509a12:214": "Amhampīti amhākampi. Dakkhiṇanti deyyadhammaṁ.",
  "atk-s0509a12:215": "Etthāti etesu samaṇesu. Yaññoti dānadhammo. Vipuloti vipulaphalo. Sesaṁ vuttanayameva.",
  "atk-s0509a12:216_0": "Evaṁ brāhmaṇo saraṇesu sīlesu ca patiṭṭhito aparabhāge sañjātasaṁvego pabbajitvā",
  "atk-s0509a12:216_1": "vipassanaṁ vaḍḍhetvā arahatte patiṭṭhāya attano paṭipattiṁ paccavekkhitvā udānento",
  "atk-s0509a12:216_2": "“brahmabandhū”ti gāthamāha. Tassattho heṭṭhā vuttoyeva.",
  "atk-s0509a12:217": "Rohinītherīgāthāvaṇṇanā niṭṭhitā.",
  "atk-s0509a12:218": "3. Cāpātherīgāthāvaṇṇanā",
  "atk-s0509a12:219_0": "Laṭṭhihattho pure āsītiādikā cāpāya theriyā gāthā. Ayampi purimabuddhesu katādhikārā",
  "atk-s0509a12:219_1": "tattha tattha bhave vivaṭṭūpanissayaṁ kusalaṁ upacinantī, anukkamena upacitakusalamūlā",
  "atk-s0509a12:219_2": "sambhatavimokkhasambhārā hutvā imasmiṁ buddhuppāde vaṅgahārajanapade aññatarasmiṁ",
  "atk-s0509a12:219_3": "migaluddakagāme jeṭṭhakamigaluddakassa dhītā hutvā nibbatti, cāpātissā nāmaṁ ahosi.",
  "atk-s0509a12:219_4": "Tena ca samayena upako ājīvako bodhimaṇḍato dhammacakkaṁ pavattetuṁ bārāṇasiṁ uddissa",
  "atk-s0509a12:219_5": "gacchantena satthārā samāgato “vippasannāni kho te, āvuso, indriyāni, parisuddho",
  "atk-s0509a12:219_6": "chavivaṇṇo pariyodāto, kaṁsi tvaṁ, āvuso, uddissa pabbajito, ko vā te satthā, kassa",
  "atk-s0509a12:219_7": "vā tvaṁ dhammaṁ rocesī”ti pucchitvā –",
  "atk-s0509a12:220": "“Sabbābhibhū sabbavidūhamasmi, sabbesu dhammesu anūpalitto;",
  "atk-s0509a12:221": "Sabbañjaho taṇhākkhaye vimutto, sayaṁ abhiññāya kamuddiseyyaṁ. ;",
  "atk-s0509a12:222": "“Na me ācariyo atthi, sadiso me na vijjati;",
  "atk-s0509a12:223": "Sadevakasmiṁ lokasmiṁ, natthi me paṭipuggalo.",
  "atk-s0509a12:224": "“Ahañhi arahā loke, ahaṁ satthā anuttaro;",
  "atk-s0509a12:225": "Ekomhi sammāsambuddho, sītibhūtomhi nibbuto.",
  "atk-s0509a12:226": "“Dhammacakkaṁ pavattetuṁ, gacchāmi kāsinaṁ puraṁ;",
  "atk-s0509a12:227": "Andhībhūtasmiṁ lokasmiṁ, āhañchaṁ amatadundubhi”nti. –",
  "atk-s0509a12:228_0": "Satthārā attano sabbaññubuddhabhāve dhammacakkapavattane ca pavedite pasannacitto",
  "atk-s0509a12:228_1": "so “hupeyyapāvuso, arahasi anantajino”ti vatvā ummaggaṁ gahetvā pakkanto vaṅgahārajanapadaṁ",
  "atk-s0509a12:228_2": "agamāsi. So tattha ekaṁ migaluddakagāmakaṁ upanissāya vāsaṁ kappesi. Taṁ tattha jeṭṭhakamigaluddako",
  "atk-s0509a12:228_3": "upaṭṭhāsi. So ekadivasaṁ dūraṁ migavaṁ gacchanto “mayhaṁ arahante mā pamajjī”ti attano",
  "atk-s0509a12:228_4": "dhītaraṁ cāpaṁ āṇāpetvā agamāsi saddhiṁ puttabhātukehi. Sā cassa dhītā abhirūpā hoti dassanīyā.",
  "atk-s0509a12:229_0": "Atha kho upako ājīvako bhikkhācāravelāyaṁ migaluddakassa gharaṁ gato parivisituṁ",
  "atk-s0509a12:229_1": "upagataṁ cāpaṁ disvā rāgena abhibhūto bhuñjitumpi asakkonto bhājanena bhattaṁ ādāya",
  "atk-s0509a12:229_2": "vasanaṭṭhānaṁ gantvā bhattaṁ ekamante nikkhipitvā “sace cāpaṁ labhissāmi, jīvāmi,",
  "atk-s0509a12:229_3": "no ce, marissāmī”ti nirāhāro nipajji. Sattame divase migaluddako āgantvā dhītaraṁ",
  "atk-s0509a12:229_4": "pucchi – “kiṁ mayhaṁ arahante na pamajjī”ti? Sā “ekadivasameva āgantvā puna nāgatapubbo”ti",
  "atk-s0509a12:229_5": "āha. Migaluddako ca tāvadevassa vasanaṭṭhānaṁ gantvā “kiṁ, bhante, aphāsuka”nti pāde",
  "atk-s0509a12:229_6": "parimajjanto pucchi. Upako nitthunanto parivattatiyeva. So “vadatha, bhante, yaṁ",
  "atk-s0509a12:229_7": "mayā sakkā kātuṁ, sabbaṁ taṁ karissāmī”ti āha. Upako ekena pariyāyena attano ajjhāsayaṁ",
  "atk-s0509a12:229_8": "ārocesi. “Itaro jānāsi pana, bhante, kiñci sippa”nti. “Na jānāmī”ti. “Na, bhante,",
  "atk-s0509a12:229_9": "kiñci sippaṁ ajānantena sakkā gharaṁ āvasitu”nti. So āha – “nāhaṁ kiñci sippaṁ jānāmi,",
  "atk-s0509a12:229_10": "apica tumhākaṁ maṁsahārako bhavissāmi, maṁsañca vikkiṇissāmī”ti. Māgaviko “amhākampi",
  "atk-s0509a12:229_11": "etadeva ruccatī”ti uttarasāṭakaṁ datvā attano sahāyakassa gehe katipāhaṁ vasāpetvā",
  "atk-s0509a12:229_12": "tādise divase gharaṁ ānetvā dhītaraṁ adāsi.",
  "atk-s0509a12:230_0": "Atha kāle gacchante tesaṁ saṁvāsamanvāya putto nibbatti, subhaddotissa nāmaṁ akaṁsu.",
  "atk-s0509a12:230_1": "Cāpā tassa rodanakāle “upakassa putta, ājīvakassa putta, maṁsahārakassa putta, mā",
  "atk-s0509a12:230_2": "rodi mā rodī”tiādinā puttatosanagītena upakaṁ uppaṇḍesi. So “mā tvaṁ cāpe maṁ ‘anātho’ti",
  "atk-s0509a12:230_3": "maññi, atthi me sahāyo anantajino nāma, tassāhaṁ santikaṁ gamissāmī”ti āha. Cāpā",
  "atk-s0509a12:230_4": "“evamayaṁ aṭṭīyatī”ti ñatvā punappunaṁ tathā kathesiyeva. So ekadivasaṁ tāya tathā",
  "atk-s0509a12:230_5": "vutto kujjhitvā gantumāraddho. Tāya taṁ taṁ vatvā anunīyamānopi saññattiṁ anāgacchanto",
  "atk-s0509a12:230_6": "pacchimadisābhimukho pakkāmi.",
  "atk-s0509a12:231_0": "Bhagavā ca tena samayena sāvatthiyaṁ jetavane viharanto bhikkhūnaṁ ācikkhi – “yo,",
  "atk-s0509a12:231_1": "bhikkhave, ajja ‘kuhiṁ anantajino’ti idhāgantvā pucchati, taṁ mama santikaṁ pesethā”ti.",
  "atk-s0509a12:231_2": "Upakopi “kuhiṁ anantajino vasatī”ti tattha tattha pucchanto anupubbena sāvatthiṁ",
  "atk-s0509a12:231_3": "gantvā vihāraṁ pavisitvā vihāramajjhe ṭhatvā “kuhiṁ anantajino”ti pucchi. Taṁ bhikkhū",
  "atk-s0509a12:231_4": "bhagavato santikaṁ nayiṁsu. So bhagavantaṁ disvā “jānātha maṁ bhagavā”ti āha. “Āma,",
  "atk-s0509a12:231_5": "jānāmi, kuhiṁ pana tvaṁ ettakaṁ kālaṁ vasī”ti? “Vaṅgahārajanapade, bhante”ti. “Upaka,",
  "atk-s0509a12:231_6": "idāni mahallako jāto pabbajituṁ sakkhissasī”ti? “Pabbajissāmi, bhante”ti. Satthā",
  "atk-s0509a12:231_7": "aññataraṁ bhikkhuṁ āṇāpesi – “ehi tvaṁ, bhikkhu, imaṁ pabbājehī”ti. So taṁ pabbājesi.",
  "atk-s0509a12:231_8": "So pabbajito satthu santike kammaṭṭhānaṁ gahetvā bhāvanaṁ anuyuñjanto na cirasseva",
  "atk-s0509a12:231_9": "anāgāmiphale patiṭṭhāya kālaṁ katvā avihesu nibbatto, nibbattakkhaṇeyeva arahattaṁ",
  "atk-s0509a12:231_10": "pāpuṇi. Avihesu nibbattamattā satta janā arahattaṁ pattā, tesaṁ ayaṁ aññataro. Vuttañhetaṁ –",
  "atk-s0509a12:232": "“Avihaṁ upapannāse, vimuttā satta bhikkhavo;",
  "atk-s0509a12:233": "Rāgadosaparikkhīṇā, tiṇṇā loke visattikaṁ.",
  "atk-s0509a12:234": "“Upakopalagaṇḍo ca, pakkusāti ca te tayo;",
  "atk-s0509a12:235": "Bhaddiyo khaṇḍadevo ca, bāhuraggi ca siṅgiyo;",
  "atk-s0509a12:236": "Te hitvā mānusaṁ dehaṁ, dibbayogaṁ upaccagu”nti. ;",
  "atk-s0509a12:237_0": "Upake pana pakkante nibbindahadayā cāpā dārakaṁ ayyakassa niyyādetvā pubbe upakena",
  "atk-s0509a12:237_1": "gatamaggaṁ gacchantī sāvatthiṁ gantvā bhikkhunīnaṁ santike pabbajitvā vipassanāya",
  "atk-s0509a12:237_2": "kammaṁ karontī maggapaṭipāṭiyā arahatte patiṭṭhitā, attano paṭipattiṁ paccavekkhitvā",
  "atk-s0509a12:237_3": "pubbe upakena attanā ca kathitagāthāyo udānavasena ekajjhaṁ katvā –",
  "atk-s0509a12:238": "292.",
  "atk-s0509a12:239": "“Laṭṭhihattho pure āsi, so dāni migaluddako;",
  "atk-s0509a12:240": "Āsāya palipā ghorā, nāsakkhi pārametave.",
  "atk-s0509a12:241": "293.",
  "atk-s0509a12:242": "“Sumattaṁ maṁ maññamānā, cāpi puttamatosayi;",
  "atk-s0509a12:243": "Cāpāya bandhanaṁ chetvā, pabbajissaṁ punopahaṁ.",
  "atk-s0509a12:244": "294.",
  "atk-s0509a12:245": "“Mā me kujjhi mahāvīra, mā me kujjhi mahāmuni;",
  "atk-s0509a12:246": "Na hi kodhaparetassa, suddhi atthi kuto tapo.",
  "atk-s0509a12:247": "295.",
  "atk-s0509a12:248": "“Pakkamissañca nāḷāto, kodha nāḷāya vacchati;",
  "atk-s0509a12:249": "Bandhantī itthirūpena, samaṇe dhammajīvino.",
  "atk-s0509a12:250": "296.",
  "atk-s0509a12:251": "“Ehi kāḷa nivattassu, bhuñja kāme yathā pure;",
  "atk-s0509a12:252": "Ahañca te vasīkatā, ye ca me santi ñātakā.",
  "atk-s0509a12:253": "297.",
  "atk-s0509a12:254": "“Etto cāpe catubbhāgaṁ, yathā bhāsasi tvañca me;",
  "atk-s0509a12:255": "Tayi rattassa posassa, uḷāraṁ vata taṁ siyā.",
  "atk-s0509a12:256": "298.",
  "atk-s0509a12:257": "“Kāḷaṅginiṁva takkāriṁ, pupphitaṁ girimuddhani;",
  "atk-s0509a12:258": "Phullaṁ dālimalaṭṭhiṁva, antodīpeva pāṭaliṁ.",
  "atk-s0509a12:259": "299.",
  "atk-s0509a12:260": "“Haricandanalittaṅgiṁ, kāsikuttamadhāriniṁ;",
  "atk-s0509a12:261": "Taṁ maṁ rūpavatiṁ santiṁ, kassa ohāyaṁ gacchasi.",
  "atk-s0509a12:262": "300.",
  "atk-s0509a12:263": "“Sākuntikova sakuṇiṁ, yathā bandhitumicchati;",
  "atk-s0509a12:264": "Āharimena rūpena, na maṁ tvaṁ bādhayissasi.",
  "atk-s0509a12:265": "301.",
  "atk-s0509a12:266": "“Imañca me puttaphalaṁ, kāḷa uppāditaṁ tayā;",
  "atk-s0509a12:267": "Taṁ maṁ puttavatiṁ santiṁ, kassa ohāya gacchasi.",
  "atk-s0509a12:268": "302.",
  "atk-s0509a12:269": "“Jahanti putte sappaññā, tato ñātī tato dhanaṁ;",
  "atk-s0509a12:270": "Pabbajanti mahāvīrā, nāgo chetvāva bandhanaṁ.",
  "atk-s0509a12:271": "303.",
  "atk-s0509a12:272": "“Idāni te imaṁ puttaṁ, daṇḍena churikāya vā;",
  "atk-s0509a12:273": "Bhūmiyaṁ vā nisumbhissaṁ, puttasokā na gacchasi.",
  "atk-s0509a12:274": "304.",
  "atk-s0509a12:275": "“Sace puttaṁ siṅgālānaṁ, kukkurānaṁ padāhisi;",
  "atk-s0509a12:276": "Na maṁ puttakatte jammi, punarāvattayissasi.",
  "atk-s0509a12:277": "305.",
  "atk-s0509a12:278": "“Handa kho dāni bhaddante, kuhiṁ kāḷa gamissasi;",
  "atk-s0509a12:279": "Katamaṁ gāmanigamaṁ, nagaraṁ rājadhāniyo.",
  "atk-s0509a12:280": "306.",
  "atk-s0509a12:281": "“Ahumha pubbe gaṇino, assamaṇā samaṇamānino;",
  "atk-s0509a12:282": "Gāmena gāmaṁ vicarimha, nagare rājadhāniyo.",
  "atk-s0509a12:283": "307.",
  "atk-s0509a12:284": "“Eso hi bhagavā buddho, nadiṁ nerañjaraṁ pati;",
  "atk-s0509a12:285": "Sabbadukkhappahānāya, dhammaṁ deseti pāṇinaṁ;",
  "atk-s0509a12:286": "Tassāhaṁ santikaṁ gacchaṁ, so me satthā bhavissati.",
  "atk-s0509a12:287": "308.",
  "atk-s0509a12:288": "“Vandanaṁ dāni me vajjāsi, lokanāthaṁ anuttaraṁ;",
  "atk-s0509a12:289": "Padakkhiṇañca katvāna, ādiseyyāsi dakkhiṇaṁ.",
  "atk-s0509a12:290": "309.",
  "atk-s0509a12:291": "“Etaṁ kho labbhamamhehi, yathā bhāsasi tvañca me;",
  "atk-s0509a12:292": "Vandanaṁ dāni te vajjaṁ, lokanāthaṁ anuttaraṁ;",
  "atk-s0509a12:293": "Padakkhiṇañca katvāna, ādisissāmi dakkhiṇaṁ.",
  "atk-s0509a12:294": "310.",
  "atk-s0509a12:295": "“Tato ca kāḷo pakkāmi, nadiṁ nerañjaraṁ pati;",
  "atk-s0509a12:296": "So addasāsi sambuddhaṁ, desentaṁ amataṁ padaṁ.",
  "atk-s0509a12:297": "311.",
  "atk-s0509a12:298": "“Dukkhaṁ dukkhasamuppādaṁ, dukkhassa ca atikkamaṁ;",
  "atk-s0509a12:299": "Ariyaṁ caṭṭhaṅgikaṁ maggaṁ, dukkhūpasamagāminaṁ.",
  "atk-s0509a12:300": "312.",
  "atk-s0509a12:301": "“Tassa pādāni vanditvā, katvāna naṁ padakkhiṇaṁ;",
  "atk-s0509a12:302": "Cāpāya ādisitvāna, pabbajiṁ anagāriyaṁ;",
  "atk-s0509a12:303": "Tisso vijjā anuppattā, kataṁ buddhassa sāsana”nti. –",
  "atk-s0509a12:304": "Imā gāthā abhāsi.",
  "atk-s0509a12:305_0": "Tattha laṭṭhihatthoti daṇḍahattho. Pureti pubbe paribbājakakāle caṇḍagoṇakukkurādīnaṁ",
  "atk-s0509a12:305_1": "pariharaṇatthaṁ daṇḍaṁ hatthena gahetvā vicaraṇako ahosi. So dāni migaluddakoti so",
  "atk-s0509a12:305_2": "idāni migaluddehi saddhiṁ sambhogasaṁvāsehi migaluddo māgaviko jāto. Āsāyāti taṇhāya.",
  "atk-s0509a12:305_3": "“Āsayā”tipi pāṭho, ajjhāsayahetūti attho. Palipāti kāmapaṅkato diṭṭhipaṅkato ca.",
  "atk-s0509a12:305_4": "Ghorāti aviditavipulānatthāvahattā dāruṇato ghorā. Nāsakkhi pārametaveti tasseva",
  "atk-s0509a12:305_5": "palipassa pārabhūtaṁ nibbānaṁ etuṁ gantuṁ na asakkhi, na abhisambhunīti attānameva",
  "atk-s0509a12:305_6": "sandhāya upako vadati.",
  "atk-s0509a12:306_0": "Sumattaṁ maṁ maññamānāti attani suṭṭhu mattaṁ madappattaṁ kāmagedhavasena laggaṁ",
  "atk-s0509a12:306_1": "pamattaṁ vā katvā maṁ sallakkhantī. Cāpā puttamatosayīti migaluddassa dhītā cāpā",
  "atk-s0509a12:306_2": "“ājīvakassa puttā”tiādinā maṁ ghaṭṭentī puttaṁ tosesi keḷāyasi. “Supati maṁ maññamānā”ti",
  "atk-s0509a12:306_3": "ca paṭhanti, supatīti maṁ maññamānāti attho. Cāpāya bandhanaṁ chetvāti cāpāya tayi",
  "atk-s0509a12:306_4": "uppannaṁ kilesabandhanaṁ chinditvā. Pabbajissaṁ punopahanti puna dutiyavārampi ahaṁ pabbajissāmi.",
  "atk-s0509a12:307_0": "Idāni tassā “mayhaṁ attho natthī”ti vadati, taṁ sutvā cāpā khamāpentī “mā me kujjhī”ti",
  "atk-s0509a12:307_1": "gāthamāha. Tattha mā me kujjhīti keḷikaraṇamattena mā mayhaṁ kujjhi. Mahāvīra, mahāmunīti",
  "atk-s0509a12:307_2": "upakaṁ ālapati. Tañhi sā pubbepi pabbajito, idānipi pabbajitukāmoti katvā khantiñca",
  "atk-s0509a12:307_3": "paccāsīsantī “mahāmunī”ti āha. Tenevāha – “na hi kodhaparetassa, suddhi atthi kuto",
  "atk-s0509a12:307_4": "tapo”ti, tvaṁ ettakampi asahanto kathaṁ cittaṁ damessasi, kathaṁ vā tapaṁ carissasīti adhippāyo.",
  "atk-s0509a12:308_0": "Atha nāḷaṁ gantvā jīvitukāmosīti cāpāya vutto āha – “pakkamissañca nāḷāto, kodha",
  "atk-s0509a12:308_1": "nāḷāya vacchatī”ti ko idha nāḷāya vasissati, nāḷātova ahaṁ pakkamissāmeva. So hi",
  "atk-s0509a12:308_2": "tassa jātagāmo, tato nikkhamitvā pabbaji. So ca magadharaṭṭhe bodhimaṇḍassa āsannapadese,",
  "atk-s0509a12:308_3": "taṁ sandhāya vuttaṁ. Bandhantī itthirūpena, samaṇe dhammajīvinoti cāpe tvaṁ dhammena",
  "atk-s0509a12:308_4": "jīvante dhammike pabbajite attano itthirūpena itthikuttākappehi bandhantī tiṭṭhasi.",
  "atk-s0509a12:308_5": "Yenāhaṁ idāni ediso jāto, tasmā taṁ pariccajāmīti adhippāyo.",
  "atk-s0509a12:309_0": "Evaṁ vutte cāpā taṁ nivattetukāmā “ehi, kāḷā”ti gāthamāha. Tassattho – kāḷavaṇṇatāya,",
  "atk-s0509a12:309_1": "kāḷa, upaka, ehi nivattassu mā pakkami, pubbe viya kāme paribhuñja, ahañca ye ca",
  "atk-s0509a12:309_2": "me santi ñātakā, te sabbeva tuyhaṁ mā pakkamitukāmatāya vasīkatā vasavattino katāti.",
  "atk-s0509a12:310_0": "Taṁ sutvā upako “etto cāpe”ti gāthamāha. Tattha cāpeti cāpe. Cāpasadisaaṅgalaṭṭhitāya",
  "atk-s0509a12:310_1": "hi sā, cāpāti nāmaṁ labhi, tasmā, cāpāti vuccati. Tvaṁ cāpe, yathā bhāsasi, idāni",
  "atk-s0509a12:310_2": "yādisaṁ kathesi, ito catubbhāgameva piyasamudācāraṁ kareyyāsi. Tayi rattassa rāgābhibhūtassa",
  "atk-s0509a12:310_3": "purisassa uḷāraṁ vata taṁ siyā, ahaṁ panetarahi tayi kāmesu ca viratto, tasmā cāpāya",
  "atk-s0509a12:310_4": "vacane na tiṭṭhāmīti adhippāyo.",
  "atk-s0509a12:311_0": "Puna, cāpā, attani tassa āsattiṁ uppādetukāmā “kāḷaṅgini”nti āha. Tattha, kāḷāti",
  "atk-s0509a12:311_1": "tassālapanaṁ. Aṅgininti aṅgalaṭṭhisampannaṁ. Ivāti upamāya nipāto. Takkāriṁ pupphitaṁ",
  "atk-s0509a12:311_2": "girimuddhanīti pabbatamuddhani ṭhitaṁ supupphitadālimalaṭṭhiṁ viya. “Ukkāgāri”nti",
  "atk-s0509a12:311_3": "ca keci paṭhanti, aṅgatthilaṭṭhiṁ viyāti attho. Girimuddhanīti ca idaṁ kenaci anupahatasobhatādassanatthaṁ",
  "atk-s0509a12:311_4": "vuttaṁ. Keci “kāliṅgini”nti pāṭhaṁ vatvā tassa kumbhaṇḍalatāsadisanti atthaṁ vadanti.",
  "atk-s0509a12:311_5": "Phullaṁ dālimalaṭṭhiṁvāti pupphitaṁ bījapūralataṁ viya. Antodīpeva pāṭalinti dīpakabbhantare",
  "atk-s0509a12:311_6": "pupphitapāṭalirukkhaṁ viya, dīpaggahaṇañcettha sobhāpāṭihāriyadassanatthameva.",
  "atk-s0509a12:312_0": "Haricandanalittaṅginti lohitacandanena anulittasabbaṅgiṁ. Kāsikuttamadhārininti uttamakāsikavatthadharaṁ.",
  "atk-s0509a12:312_1": "Taṁ manti tādisaṁ maṁ. Rūpavatiṁ santinti rūpasampannaṁ samānaṁ. Kassaohāya gacchasīti",
  "atk-s0509a12:312_2": "kassa nāma sattassa, kassa vā hetuno, kena kāraṇena, ohāya pahāya pariccajitvā gacchasi.",
  "atk-s0509a12:313_0": "Ito parampi tesaṁ vacanapaṭivacanagāthāva ṭhapetvā pariyosāne tisso gāthā. Tattha",
  "atk-s0509a12:313_1": "sākuntikovāti sakuṇaluddo viya. Āharimena rūpenāti kesamaṇḍanādinā sarīrajagganena",
  "atk-s0509a12:313_2": "ceva vatthābharaṇādinā ca abhisaṅkhārikena rūpena vaṇṇena kittimena cāturiyenāti",
  "atk-s0509a12:313_3": "attho. Na maṁ tvaṁ bādhayissasīti pubbe viya idāni maṁ tvaṁ na bādhituṁ sakkhissasi.",
  "atk-s0509a12:314": "Puttaphalanti puttasaṅkhātaṁ phalaṁ puttapasavo.",
  "atk-s0509a12:315_0": "Sappaññāti paññavanto, saṁsāre ādīnavavibhāviniyā paññāya samannāgatāti adhippāyo.",
  "atk-s0509a12:315_1": "Te hi appaṁ vā mahantaṁ vā ñātiparivaṭṭaṁ bhogakkhandhaṁ vā pahāya pabbajanti. Tenāha",
  "atk-s0509a12:315_2": "– “pabbajanti mahāvīrā, nāgo chetvāva bandhana”nti, ayabandhanaṁ viya hatthināgo",
  "atk-s0509a12:315_3": "gihibandhanaṁ chinditvā mahāvīriyāva pabbajanti, na nihīnavīriyāti attho.",
  "atk-s0509a12:316_0": "Daṇḍenāti yena kenaci daṇḍena. Churikāyāti khurena. Bhūmiyaṁ vā nisumbhissanti pathaviyaṁ",
  "atk-s0509a12:316_1": "pātetvā pothanavijjhanādinā vibādhissāmi. Puttasokā na gacchasīti puttasokanimittaṁ na gacchissasi.",
  "atk-s0509a12:317": "Padāhisīti dassasi. Puttakatteti puttakāraṇā. Jammīti tassā ālapanaṁ, lāmaketi attho.",
  "atk-s0509a12:318": "Idāni tassa gamanaṁ anujānitvā gamanaṭṭhānaṁ jānituṁ “handa kho”ti gāthamāha.",
  "atk-s0509a12:319_0": "Itaro pubbe ahaṁ aniyyānikaṁ sāsanaṁ paggayha aṭṭhāsiṁ, idāni pana niyyānike anantajinassa",
  "atk-s0509a12:319_1": "sāsane ṭhātukāmo, tasmā tassa santikaṁ gamissāmīti dassento “ahumhā”tiādimāha. Tattha",
  "atk-s0509a12:319_2": "gaṇinoti gaṇadharā. Assamaṇāti na samitapāpā. Samaṇamāninoti samitapāpāti evaṁ saññino.",
  "atk-s0509a12:319_3": "Vicarimhāti pūraṇādīsu attānaṁ pakkhipitvā vadati.",
  "atk-s0509a12:320": "Nerañjaraṁpatīti nerañjarāya nadiyā samīpe tassā tīre. Buddhoti abhisambodhiṁ patto, abhisambodhiṁ patvā dhammaṁ desento sabbakālaṁ bhagavā tattheva vasīti adhippāyena vadati.",
  "atk-s0509a12:321_0": "Vandanaṁ dāni me vajjāsīti mama vandanaṁ vadeyyāsi, mama vacanena lokanāthaṁ anuttaraṁ",
  "atk-s0509a12:321_1": "vadeyyāsīti attho. Padakkhiṇañca katvāna, ādiseyyāsi dakkhiṇanti buddhaṁ bhagavantaṁ",
  "atk-s0509a12:321_2": "tikkhattuṁ padakkhiṇaṁ katvāpi catūsu ṭhānesu vanditvā, tato puññato mayhaṁ pattidānaṁ",
  "atk-s0509a12:321_3": "dento padakkhiṇaṁ ādiseyyāsi buddhaguṇānaṁ sutapubbattā hetusampannatāya ca evaṁ vadati.",
  "atk-s0509a12:322_0": "Etaṁkho labbhamamhehīti etaṁ padakkhiṇakaraṇaṁ puññaṁ amhehi tava dātuṁ sakkā, na",
  "atk-s0509a12:322_1": "nivattanaṁ, pubbe viya kāmūpabhogo ca na sakkāti adhippāyo. Te vajjanti tava vandanaṁ vajjaṁ vakkhāmi.",
  "atk-s0509a12:323": "Soti kāḷo, addasāsīti addakkhi.",
  "atk-s0509a12:324": "Satthudesanāyaṁ saccakathāya padhānattā tabbinimuttāya abhāvato “dukkha”ntiādi vuttaṁ, sesaṁ vuttanayameva.",
  "atk-s0509a12:325": "Cāpātherīgāthāvaṇṇanā niṭṭhitā.",
  "atk-s0509a12:326": "4. Sundarītherīgāthāvaṇṇanā",
  "atk-s0509a12:327_0": "Petāni bhoti puttānītiādikā sundariyā theriyā gāthā. Ayampi purimabuddhesu katādhikārā",
  "atk-s0509a12:327_1": "tattha tattha bhave vivaṭṭūpanissayaṁ kusalaṁ upacinantī ito ekatiṁsakappe vessabhussa",
  "atk-s0509a12:327_2": "bhagavato kāle kulagehe nibbattitvā viññutaṁ patvā ekadivasaṁ satthāraṁ piṇḍāya carantaṁ",
  "atk-s0509a12:327_3": "disvā pasannamānasā bhikkhaṁ datvā pañcapatiṭṭhitena vandi. Satthā tassā cittappasādaṁ",
  "atk-s0509a12:327_4": "ñatvā anumodanaṁ katvā pakkāmi. Sā tena puññakammena tāvatiṁsesu nibbattitvā tattha",
  "atk-s0509a12:327_5": "yāvatāyukaṁ ṭhatvā dibbasampattiṁ anubhavitvā tato cutā aparāparaṁ sugatīsuyeva saṁsarantī",
  "atk-s0509a12:327_6": "paripakkañāṇā hutvā imasmiṁ buddhuppāde bārāṇasiyaṁ sujātassa nāma brāhmaṇassa dhītā",
  "atk-s0509a12:327_7": "hutvā nibbatti. Tassā rūpasampattiyā sundarīti nāmaṁ ahosi. Vayappattakāle cassā",
  "atk-s0509a12:327_8": "kaniṭṭhabhātā kālamakāsi. Athassā pitā puttasokena abhibhūto tattha tattha vicaranto",
  "atk-s0509a12:327_9": "vāsiṭṭhittheriyā samāgantvā taṁ sokavinodanakāraṇaṁ pucchanto “petāni bhoti puttānī”tiādikā",
  "atk-s0509a12:327_10": "dve gāthā abhāsi. Therī taṁ sokābhibhūtaṁ ñatvā sokaṁ vinodetukāmā “bahūni puttasatānī”tiādikā",
  "atk-s0509a12:327_11": "dve gāthā vatvā attano asokabhāvaṁ kathesi. Taṁ sutvā brāhmaṇo “kathaṁ tvaṁ, ayye,",
  "atk-s0509a12:327_12": "evaṁ asokā jātā”ti āha. Tassa therī ratanattayaguṇaṁ kathesi.",
  "atk-s0509a12:328_0": "Atha brāhmaṇo “kuhiṁ satthā”ti pucchitvā “idāni mithilāyaṁ viharatī”ti taṁ sutvā",
  "atk-s0509a12:328_1": "tāvadeva rathaṁ yojetvā rathena mithilaṁ gantvā satthāraṁ upasaṅkamitvā vanditvā",
  "atk-s0509a12:328_2": "sammodanīyaṁ kathaṁ katvā ekamantaṁ nisīdi. Tassa satthā dhammaṁ desesi. So dhammaṁ",
  "atk-s0509a12:328_3": "sutvā paṭiladdhasaddho pabbajitvā vipassanaṁ paṭṭhapetvā ghaṭento vāyamanto tatiye",
  "atk-s0509a12:328_4": "divase arahattaṁ pāpuṇi. Atha sārathi rathaṁ ādāya bārāṇasiṁ gantvā brāhmaṇiyā taṁ",
  "atk-s0509a12:328_5": "pavattiṁ ārocesi. Sundarī attano pitu pabbajitabhāvaṁ sutvā, “amma, ahampi pabbajissāmī”ti",
  "atk-s0509a12:328_6": "mātaraṁ āpucchi. Mātā “yaṁ imasmiṁ gehe bhogajātaṁ, sabbaṁ taṁ tuyhaṁ santakaṁ, tvaṁ",
  "atk-s0509a12:328_7": "imassa kulassa dāyādikā paṭipajja, imaṁ sabbabhogaṁ paribhuñja, mā pabbajī”ti āha.",
  "atk-s0509a12:328_8": "Sā “na mayhaṁ bhogehi attho, pabbajissāmevāhaṁ, ammā”ti mātaraṁ anujānāpetvā mahatiṁ",
  "atk-s0509a12:328_9": "sampattiṁ kheḷapiṇḍaṁ viya chaḍḍetvā pabbaji. Pabbajitvā ca sikkhamānāyeva hutvā",
  "atk-s0509a12:328_10": "vipassanaṁ vaḍḍhetvā ghaṭentī vāyamantī hetusampannatāya ñāṇassa paripākaṁ gatattā",
  "atk-s0509a12:328_11": "saha paṭisambhidāhi arahattaṁ pāpuṇi. Tena vuttaṁ apadāne –",
  "atk-s0509a12:329": "“Piṇḍapātaṁ carantassa, vessabhussa mahesino;",
  "atk-s0509a12:330": "Kaṭacchubhikkhamuggayha, buddhaseṭṭhassadāsahaṁ.",
  "atk-s0509a12:331": "“Paṭiggahetvā sambuddho, vessabhū lokanāyako;",
  "atk-s0509a12:332": "Vīthiyā saṇṭhito satthā, akā me anumodanaṁ.",
  "atk-s0509a12:333": "“Kaṭacchubhikkhaṁ datvāna, tāvatiṁsaṁ gamissasi;",
  "atk-s0509a12:334": "Chattiṁsadevarājūnaṁ, mahesittaṁ karissasi.",
  "atk-s0509a12:335": "“Paññāsaṁ cakkavattīnaṁ, mahesittaṁ karissasi;",
  "atk-s0509a12:336": "Manasā patthitaṁ sabbaṁ, paṭilacchasi sabbadā.",
  "atk-s0509a12:337": "“Sampattiṁ anubhotvāna, pabbajissasi kiñcanā;",
  "atk-s0509a12:338": "Sabbāsave pariññāya, nibbāyissasināsavā.",
  "atk-s0509a12:339": "“Idaṁ vatvāna sambuddho, vessabhū lokanāyako;",
  "atk-s0509a12:340": "Nabhaṁ abbhuggamī vīro, haṁsarājāva ambare.",
  "atk-s0509a12:341": "“Sudinnaṁ me dānavaraṁ, suyiṭṭhā yāgasampadā;",
  "atk-s0509a12:342": "Kaṭacchubhikkhaṁ datvāna, pattāhaṁ acalaṁ padaṁ.",
  "atk-s0509a12:343": "“Ekatiṁse ito kappe, yaṁ dānamadadiṁ tadā;",
  "atk-s0509a12:344": "Duggatiṁ nābhijānāmi, bhikkhādānassidaṁ phalaṁ.",
  "atk-s0509a12:345": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0509a12:346_0": "Arahattaṁ pana patvā phalasukhena nibbānasukhena ca viharantī aparabhāge “satthu",
  "atk-s0509a12:346_1": "purato sīhanādaṁ nadissāmī”ti upajjhāyaṁ āpucchitvā bārāṇasito nikkhamitvā sambahulāhi",
  "atk-s0509a12:346_2": "bhikkhunīhi saddhiṁ anukkamena sāvatthiṁ gantvā satthu santikaṁ upasaṅkamitvā satthāraṁ",
  "atk-s0509a12:346_3": "vanditvā ekamantaṁ ṭhitā satthārā katapaṭisanthārā satthu orasadhītubhāvādivibhāvanena",
  "atk-s0509a12:346_4": "aññaṁ byākāsi. Athassā mātaraṁ ādiṁ katvā sabbo ñātigaṇo parijano ca pabbaji. Sā",
  "atk-s0509a12:346_5": "aparabhāge attano paṭipattiṁ paccavekkhitvā pitarā vuttagāthaṁ ādiṁ katvā udānavasena –",
  "atk-s0509a12:347": "313.",
  "atk-s0509a12:348": "“Petāni bhoti puttāni, khādamānā tuvaṁ pure;",
  "atk-s0509a12:349": "Tuvaṁ divā ca ratto ca, atīva paritappasi.",
  "atk-s0509a12:350": "314.",
  "atk-s0509a12:351": "“Sājja sabbāni khāditvā, sataputtāni brāhmaṇī;",
  "atk-s0509a12:352": "Vāseṭṭhi kena vaṇṇena, na bāḷhaṁ paritappasi.",
  "atk-s0509a12:353": "315.",
  "atk-s0509a12:354": "“Bahūni puttasatāni, ñātisaṅghasatāni ca;",
  "atk-s0509a12:355": "Khāditāni atītaṁse, mama tuñhañca brāhmaṇa.",
  "atk-s0509a12:356": "316.",
  "atk-s0509a12:357": "“Sāhaṁ nissaraṇaṁ ñatvā, jātiyā maraṇassa ca;",
  "atk-s0509a12:358": "Na socāmi na rodāmi, na cāpi paritappayiṁ.",
  "atk-s0509a12:359": "317.",
  "atk-s0509a12:360": "“Abbhutaṁ vata vāseṭṭhi, vācaṁ bhāsasi edisiṁ;",
  "atk-s0509a12:361": "Kassa tvaṁ dhammamaññāya, giraṁ bhāsasi edisiṁ.",
  "atk-s0509a12:362": "318.",
  "atk-s0509a12:363": "“Esa brāhmaṇa sambuddho, nagaraṁ mithilaṁ pati;",
  "atk-s0509a12:364": "Sabbadukkhappahānāya, dhammaṁ desesi pāṇinaṁ.",
  "atk-s0509a12:365": "319.",
  "atk-s0509a12:366": "“Tassa brahme arahato, dhammaṁ sutvā nirūpadhiṁ;",
  "atk-s0509a12:367": "Tattha viññātasaddhammā, puttasokaṁ byapānudiṁ.",
  "atk-s0509a12:368": "320.",
  "atk-s0509a12:369": "“So ahampi gamissāmi, nagaraṁ mithilaṁ pati;",
  "atk-s0509a12:370": "Appeva maṁ so bhagavā, sabbadukkhā pamocaye.",
  "atk-s0509a12:371": "321.",
  "atk-s0509a12:372": "“Addasa brāhmaṇo buddhaṁ, vippamuttaṁ nirūpadhiṁ;",
  "atk-s0509a12:373": "Svassa dhammamadesesi, muni dukkhassa pāragū.",
  "atk-s0509a12:374": "322.",
  "atk-s0509a12:375": "“Dukkhaṁ dukkhasamuppādaṁ, dukkhassa ca atikkamaṁ;",
  "atk-s0509a12:376": "Ariyaṁ caṭṭhaṅgikaṁ maggaṁ, dukkhūpasamagāminaṁ.",
  "atk-s0509a12:377": "323.",
  "atk-s0509a12:378": "“Tattha viññātasaddhammo, pabbajjaṁ samarocayi;",
  "atk-s0509a12:379": "Sujāto tīhi rattīhi, tisso vijjā aphassayi.",
  "atk-s0509a12:380": "324.",
  "atk-s0509a12:381": "“Ehi sārathi gacchāhi, rathaṁ niyyādayāhimaṁ;",
  "atk-s0509a12:382": "Ārogyaṁ brāhmaṇiṁ vajja, pabbaji dāni brāhmaṇo;",
  "atk-s0509a12:383": "Sujāto tīhi rattīhi, tisso vijjā aphassayi.",
  "atk-s0509a12:384": "325.",
  "atk-s0509a12:385": "“Tato ca rathamādāya, sahassañcāpi sārathi;",
  "atk-s0509a12:386": "Ārogyaṁ brāhmaṇiṁvoca, ‘pabbaji dāni brāhmaṇo;",
  "atk-s0509a12:387": "Sujāto tīhi rattīhi, tisso vijjā aphassayi.",
  "atk-s0509a12:388": "326.",
  "atk-s0509a12:389": "“Etañcāhaṁ assarathaṁ, sahassañcāpi sārathi;",
  "atk-s0509a12:390": "Tevijjaṁ brāhmaṇaṁ sutvā, puṇṇapattaṁ dadāmi te.",
  "atk-s0509a12:391": "327.",
  "atk-s0509a12:392": "“Tuyheva hotvassaratho, sahassañcāpi brāhmaṇi;",
  "atk-s0509a12:393": "Ahampi pabbajissāmi, varapaññassa santike.",
  "atk-s0509a12:394": "328.",
  "atk-s0509a12:395": "“Hatthī gavassaṁ maṇikuṇḍalañca, phītañcimaṁ gahavibhavaṁ pahāya;",
  "atk-s0509a12:396": "Pitā pabbajito tuyhaṁ, bhuñja bhogāni sundarī;",
  "atk-s0509a12:397": "Tuvaṁ dāyādikā kule.",
  "atk-s0509a12:398": "329.",
  "atk-s0509a12:399": "“Hatthī gavassaṁ maṇikuṇḍalañca, rammaṁ cimaṁ gahavibhavaṁ pahāya;",
  "atk-s0509a12:400": "Pitā pabbajito mayhaṁ, puttasokena aṭṭito;",
  "atk-s0509a12:401": "Ahampi pabbajissāmi, bhātusokena aṭṭitā.",
  "atk-s0509a12:402": "330.",
  "atk-s0509a12:403": "“So te ijjhatu saṅkappo, yaṁ tvaṁ patthesi sundarī;",
  "atk-s0509a12:404": "Uttiṭṭhapiṇḍo uñcho ca, paṁsukūlañca cīvaraṁ;",
  "atk-s0509a12:405": "Etāni abhisambhontī, paraloke anāsavā.",
  "atk-s0509a12:406": "331.",
  "atk-s0509a12:407": "“Sikkhamānāya me ayye, dibbacakkhu visodhitaṁ;",
  "atk-s0509a12:408": "Pubbenivāsaṁ jānāmi, yattha me vusitaṁ pure.",
  "atk-s0509a12:409": "332.",
  "atk-s0509a12:410": "“Tuvaṁ nissāya kalyāṇi, theri saṅghassa sobhane;",
  "atk-s0509a12:411": "Tisso vijjā anuppattā, kataṁ buddhassa sāsanaṁ.",
  "atk-s0509a12:412": "333.",
  "atk-s0509a12:413": "“Anujānāhi me ayye, icche sāvatthi gantave;",
  "atk-s0509a12:414": "Sīhanādaṁ nadissāmi, buddhaseṭṭhassa santike.",
  "atk-s0509a12:415": "334.",
  "atk-s0509a12:416": "“Passa sundari satthāraṁ, hemavaṇṇaṁ harittacaṁ;",
  "atk-s0509a12:417": "Adantānaṁ dametāraṁ, sambuddhamakutobhayaṁ.",
  "atk-s0509a12:418": "335.",
  "atk-s0509a12:419": "“Passa sundarimāyantiṁ, vippamuttaṁ nirūpadhiṁ;",
  "atk-s0509a12:420": "Vītarāgaṁ visaṁyuttaṁ, katakiccamanāsavaṁ.",
  "atk-s0509a12:421": "336.",
  "atk-s0509a12:422": "“Bārāṇasito nikkhamma, tava santikamāgatā;",
  "atk-s0509a12:423": "Sāvikā te mahāvīra, pāde vandati sundarī.",
  "atk-s0509a12:424": "337.",
  "atk-s0509a12:425": "“Tuvaṁ buddho tuvaṁ satthā, tuyhaṁ dhītāmhi brāhmaṇa;",
  "atk-s0509a12:426": "Orasā mukhato jātā, katakiccā anāsavā.",
  "atk-s0509a12:427": "338.",
  "atk-s0509a12:428": "“Tassā te svāgataṁ bhadde, tato te adurāgataṁ;",
  "atk-s0509a12:429": "Evañhi dantā āyanti, satthu pādāni vandikā;",
  "atk-s0509a12:430": "Vītarāgā visaṁyuttā, katakiccā anāsavā”ti. –",
  "atk-s0509a12:431": "Imā gāthā paccudāhāsi.",
  "atk-s0509a12:432_0": "Tattha petānīti matāni. Bhotīti taṁ ālapati. Puttānīti liṅgavipallāsena vuttaṁ, pete",
  "atk-s0509a12:432_1": "putteti attho. Eko eva ca tassā putto mato, brāhmaṇo pana “cirakālaṁ ayaṁ sokena",
  "atk-s0509a12:432_2": "aṭṭā hutvā vicari, bahū maññe imissā puttā matā”ti evaṁsaññī hutvā bahuvacanenāha.",
  "atk-s0509a12:432_3": "Tathā ca “sājja sabbāni khāditvā sataputtānī”ti. Khādamānāti lokavohāravasena khuṁsanavacanametaṁ.",
  "atk-s0509a12:432_4": "Loke hi yassā itthiyā jātajātā puttā maranti, taṁ garahantā “puttakhādinī”tiādiṁ",
  "atk-s0509a12:432_5": "vadanti. Atīvāti ativiya bhusaṁ. Paritappasīti santappasi, pureti yojanā. Ayañhettha",
  "atk-s0509a12:432_6": "saṅkhepattho – bhoti vāseṭṭhi, pubbe tvaṁ mataputtā hutvā socantī paridevantī ativiya",
  "atk-s0509a12:432_7": "sokāya samappitā gāmanigamarājadhāniyo āhiṇḍasi.",
  "atk-s0509a12:433": "Sājjāti sā ajja, sā tvaṁ etarahīti attho. “Sajjā”ti vā pāṭho. Kena vaṇṇenāti kena kāraṇena.",
  "atk-s0509a12:434_0": "Khāditānīti therīpi brāhmaṇena vuttapariyāyeneva vadati. Khāditāni vā byagghadīpibiḷārādijātiyo",
  "atk-s0509a12:434_1": "sandhāyevamāha. Atītaṁseti atītakoṭṭhāse, atikkantabhavesūti attho. Mama tuyhañcāti mayā ca tayā ca.",
  "atk-s0509a12:435_0": "Nissaraṇaṁ ñatvā jātiyā maraṇassa cāti jātijarāmaraṇānaṁ nissaraṇabhūtaṁ nibbānaṁ",
  "atk-s0509a12:435_1": "maggañāṇena paṭivijjhitvā. Na cāpi paritappayinti na cāpi upāyāsāsiṁ, ahaṁ upāyāsaṁ na āpajjinti attho.",
  "atk-s0509a12:436_0": "Abbhutaṁ vatāti acchariyaṁ vata. Tañhi abbhutaṁ pubbe abhūtaṁ abbhutanti vuccati.",
  "atk-s0509a12:436_1": "Edisinti evarūpiṁ, “na socāmi na rodāmi, na cāpi paritappayi”nti evaṁ socanādīnaṁ",
  "atk-s0509a12:436_2": "abhāvadīpaniṁ vācaṁ. Kassa tvaṁ dhammamaññāyāti kevalaṁ yathā ediso dhammo laddhuṁ",
  "atk-s0509a12:436_3": "na sakkā, tasmā kassa nāma satthuno dhammamaññāya giraṁ bhāsasi edisanti satthāraṁ sāsanañca pucchati.",
  "atk-s0509a12:437": "Nirūpadhinti niddukkhaṁ. Viññātasaddhammāti paṭividdhaariyasaccadhammā. Byapānudinti nīhariṁ pajahiṁ.",
  "atk-s0509a12:438": "Vippamuttanti sabbaso vimuttaṁ, sabbakilesehi sabbabhavehi ca visaṁyuttaṁ. Svassāti so sammāsambuddho assa brāhmaṇassa.",
  "atk-s0509a12:439": "Tatthāti tassaṁ catusaccadhammadesanāyaṁ.",
  "atk-s0509a12:440": "Rathaṁ niyyādayāhimanti imaṁ rathaṁ brāhmaṇiyā niyyādehi.",
  "atk-s0509a12:441": "Sahassañcāpīti maggaparibbayatthaṁ nītaṁ kahāpaṇasahassañcāpi ādāya niyyādehīti yojanā.",
  "atk-s0509a12:442": "Assarathanti assayuttarathaṁ. Puṇṇapattanti tuṭṭhidānaṁ.",
  "atk-s0509a12:443_0": "Evaṁ brāhmaṇiyā tuṭṭhidāne diyyamāne taṁ asampaṭicchanto sārathi “tuyheva hotū”ti",
  "atk-s0509a12:443_1": "gāthaṁ vatvā satthu santikameva gantvā pabbaji. Pabbajite pana sārathimhi brāhmaṇī",
  "atk-s0509a12:443_2": "attano dhītaraṁ sundariṁ āmantetvā gharāvāse niyojentī “hatthī gavassa”nti gāthamāha.",
  "atk-s0509a12:443_3": "Tattha hatthīti hatthino. Gavassanti gāvo ca assā ca. Maṇikuṇḍalañcāti maṇi ca kuṇḍalāni",
  "atk-s0509a12:443_4": "ca. Phītañcimaṁ gahavibhavaṁ pahāyāti imaṁ hatthiādippabhedaṁ yathāvuttaṁ avuttañca",
  "atk-s0509a12:443_5": "khettavatthuhiraññasuvaṇṇādibhedaṁ phītaṁ pahūtañca gahavibhavaṁ gehūpakaraṇaṁ aññañca",
  "atk-s0509a12:443_6": "dāsidāsādikaṁ sabbaṁ pahāya tava pitā pabbajito. Bhuñja bhogāni sundarīti sundari,",
  "atk-s0509a12:443_7": "tvaṁ ime bhoge bhuñjassu. Tuvaṁ dāyādikā kuleti tuvañhi imasmiṁ kule dāyajjārahāti.",
  "atk-s0509a12:444": "Taṁ sutvā sundarī attano nekkhammajjhāsayaṁ pakāsentī “hatthīgavassa”ntiādimāha.",
  "atk-s0509a12:445_0": "Atha naṁ mātā nekkhammeyeva niyojentī “so te ijjhatū”tiādinā diyaḍḍhagāthamāha. Tattha",
  "atk-s0509a12:445_1": "yaṁ tvaṁ patthesi sundarīti sundari tvaṁ idāni yaṁ patthesi ākaṅkhasi. So tava pabbajjāya",
  "atk-s0509a12:445_2": "saṅkappo pabbajjāya chando ijjhatu anantarāyena sijjhatu. Uttiṭṭhapiṇḍoti ghare ghare",
  "atk-s0509a12:445_3": "patiṭṭhitvā laddhabbabhikkhāpiṇḍo. Uñchoti tadatthaṁ gharapaṭipāṭiyā āhiṇḍanaṁ uddissa",
  "atk-s0509a12:445_4": "ṭhānañca. Etānīti uttiṭṭhapiṇḍādīni. Abhisambhontīti anibbinnarūpā jaṅghabalaṁ nissāya",
  "atk-s0509a12:445_5": "abhisambhavantī, sādhentīti attho.",
  "atk-s0509a12:446_0": "Atha sundarī “sādhu, ammā”ti mātuyā paṭissuṇitvā nikkhamitvā bhikkhunupassayaṁ gantvā",
  "atk-s0509a12:446_1": "sikkhamānāyeva samānā tisso vijjā sacchikatvā “satthu santikaṁ gamissāmī”ti upajjhāyaṁ",
  "atk-s0509a12:446_2": "ārocetvā bhikkhunīhi saddhiṁ sāvatthiṁ agamāsi. Tena vuttaṁ “sikkhamānāya me, ayye”tiādi.",
  "atk-s0509a12:446_3": "Tattha sikkhamānāya meti sikkhamānāya samānāya mayā. Ayyeti attano upajjhāyaṁ ālapati.",
  "atk-s0509a12:447_0": "Tuvaṁ nissāya kalyāṇi, theri saṅghassa sobhaneti bhikkhunisaṅghe vuddhatarabhāvena",
  "atk-s0509a12:447_1": "thiraguṇayogena ca saṅghattheri sobhanehi sīlādīhi samannāgatattā sobhane kalyāṇi",
  "atk-s0509a12:447_2": "kalyāṇamitte, ayye, taṁ nissāya mayā tisso vijjā anuppattā kataṁ buddhassa sāsananti yojanā.",
  "atk-s0509a12:448": "Iccheti icchāmi. Sāvatthi gantaveti sāvatthiṁ gantuṁ. Sīhanādaṁ nadissāmīti aññābyākaraṇameva sandhāyāha.",
  "atk-s0509a12:449_0": "Atha sundarī anukkamena sāvatthiṁ gantvā vihāraṁ pavisitvā satthāraṁ dhammāsane nisinnaṁ",
  "atk-s0509a12:449_1": "disvā uḷāraṁ pītisomanassaṁ paṭisaṁvedayamānā attānameva ālapantī āha “passa sundarī”ti.",
  "atk-s0509a12:449_2": "Hemavaṇṇanti suvaṇṇavaṇṇaṁ. Harittacanti kañcanasannibhattacaṁ. Ettha ca bhagavā",
  "atk-s0509a12:449_3": "pītavaṇṇena “suvaṇṇavaṇṇo”ti vuccati. Atha kho sammadeva ghaṁsitvā jātihiṅgulakena",
  "atk-s0509a12:449_4": "anulimpitvā suparimajjitakañcanādāsasannibhoti dassetuṁ “hemavaṇṇa”nti vatvā “harittaca”nti vuttaṁ.",
  "atk-s0509a12:450": "Passa sundarimāyantinti taṁ sundarināmikaṁ maṁ bhagavā āgacchanti passa. “Vippamutta”ntiādinā aññaṁ byākarontī pītivipphāravasena vadati.",
  "atk-s0509a12:451_0": "Kuto pana āgatā, kattha ca āgatā, kīdisā cāyaṁ sundarīti āsaṅkantānaṁ āsaṅkaṁ nivattetuṁ",
  "atk-s0509a12:451_1": "“bārāṇasito”ti gāthaṁ vatvā tattha “sāvikā cā”ti vuttamatthaṁ pākaṭataraṁ kātuṁ “tuvaṁ",
  "atk-s0509a12:451_2": "buddho”ti gāthamāha. Tassattho – imasmiṁ sadevake loke tuvameveko sabbaññubuddho,",
  "atk-s0509a12:451_3": "diṭṭhadhammikasamparāyikaparamatthehi yathārahaṁ anusāsanato tuvaṁ me satthā, ahañca",
  "atk-s0509a12:451_4": "khīṇāsavabrāhmaṇī bhagavā tuyhaṁ ure vāyāma janitābhijātitāya orasā, mukhato pavattadhammaghosena",
  "atk-s0509a12:451_5": "sāsanassa ca mukhabhūtena ariyamaggena jātattā mukhato jātā, niṭṭhitapariññātādikaraṇīyatāya",
  "atk-s0509a12:451_6": "katakiccā, sabbaso āsavānaṁ khepitattā anāsavāti.",
  "atk-s0509a12:452_0": "Athassā satthā āgamanaṁ abhinandanto “tassā te svāgata”nti gāthamāha. Tassattho –",
  "atk-s0509a12:452_1": "yā tvaṁ mayā adhigataṁ dhammaṁ yāthāvato adhigacchi. Tassā te, bhadde sundari, idha",
  "atk-s0509a12:452_2": "mama santike āgataṁ āgamanaṁ suāgataṁ. Tato eva taṁ adurāgataṁ na durāgataṁ hoti.",
  "atk-s0509a12:452_3": "Kasmā? Yasmā evañhi dantā āyantīti, yathā tvaṁ sundari, evañhi uttamena ariyamaggadamathena",
  "atk-s0509a12:452_4": "dantā tato eva sabbadhi vītarāgā, sabbesaṁ saṁyojanānaṁ samucchinnattā visaṁyuttā",
  "atk-s0509a12:452_5": "katakiccā anāsavā satthu pādānaṁ vandikā āgacchanti, tasmā tassā te svāgataṁ adurāgatanti yojanā.",
  "atk-s0509a12:453": "Sundarītherīgāthāvaṇṇanā niṭṭhitā.",
  "atk-s0509a12:454": "5. Subhākammāradhītutherīgāthāvaṇṇanā",
  "atk-s0509a12:455_0": "Daharāhantiādikā subhāya kammāradhītāya theriyā gāthā. Ayampi purimabuddhesu katādhikārā",
  "atk-s0509a12:455_1": "tattha tattha bhave vivaṭṭūpanissayaṁ kusalaṁ upacinantī anukkamena sambhāvitakusalamūlā",
  "atk-s0509a12:455_2": "upacitavimokkhasambhārā sugatīsuyeva saṁsarantī paripakkañāṇā hutvā imasmiṁ buddhuppāde",
  "atk-s0509a12:455_3": "rājagahe aññatarassa suvaṇṇakārassa dhītā hutvā nibbatti, rūpasampattisobhāya subhāti",
  "atk-s0509a12:455_4": "tassā nāmaṁ ahosi. Sā anukkamena viññutaṁ patvā, satthu rājagahappavesane satthari",
  "atk-s0509a12:455_5": "sañjātappasādā ekadivasaṁ bhagavantaṁ upasaṅkamitvā vanditvā ekamantaṁ nisīdi. Satthā",
  "atk-s0509a12:455_6": "tassā indriyaparipākaṁ disvā ajjhāsayānurūpaṁ catusaccagabbhadhammaṁ desesi. Sā tāvadeva",
  "atk-s0509a12:455_7": "sahassanayapaṭimaṇḍite sotāpattiphale patiṭṭhāsi. Sā aparabhāge gharāvāse dosaṁ disvā",
  "atk-s0509a12:455_8": "mahāpajāpatiyā gotamiyā santike pabbajitvā bhikkhunisīle patiṭṭhitā uparimaggatthāya",
  "atk-s0509a12:455_9": "bhāvanamanuyuñji. Taṁ ñātakā kālena kālaṁ upasaṅkamitvā kāmehi nimantentā pahūtadhanaṁ",
  "atk-s0509a12:455_10": "vibhavajātañca dassetvā palobhenti. Sā ekadivasaṁ attano santikaṁ upagatānaṁ gharāvāsesu",
  "atk-s0509a12:455_11": "kāmesu ca ādīnavaṁ pakāsentī “daharāha”ntiādīhi catuvīsatiyā gāthāhi dhammaṁ kathetvā",
  "atk-s0509a12:455_12": "te nirāse katvā vissajjetvā vipassanāya kammaṁ karontī indriyāni pariyodapentī bhāvanaṁ",
  "atk-s0509a12:455_13": "ussukkāpetvā na cirasseva saha paṭisambhidāhi arahattaṁ pāpuṇi. Arahattaṁ pana patvā –",
  "atk-s0509a12:456": "339.",
  "atk-s0509a12:457": "“Daharāhaṁ suddhavasanā, yaṁ pure dhammamassuṇiṁ;",
  "atk-s0509a12:458": "Tassā me appamattāya, saccābhisamayo ahu.",
  "atk-s0509a12:459": "340.",
  "atk-s0509a12:460": "“Tatohaṁ sabbakāmesu, bhusaṁ aratimajjhagaṁ;",
  "atk-s0509a12:461": "Sakkāyasmiṁ bhayaṁ disvā, nekkhammameva pīhaye.",
  "atk-s0509a12:462": "341.",
  "atk-s0509a12:463": "“Hitvānahaṁ ñātigaṇaṁ, dāsakammakarāni ca;",
  "atk-s0509a12:464": "Gāmakhettāni phītāni, ramaṇīye pamodite.",
  "atk-s0509a12:465": "342.",
  "atk-s0509a12:466": "“Pahāyahaṁ pabbajitā, sāpateyyamanappakaṁ;",
  "atk-s0509a12:467": "Evaṁ saddhāya nikkhamma, saddhamme suppavedite.",
  "atk-s0509a12:468": "343.",
  "atk-s0509a12:469": "“Netaṁ assa patirūpaṁ, ākiñcaññañhi patthaye;",
  "atk-s0509a12:470": "Yo jātarūpaṁ rajataṁ, chaḍḍetvā punarāgame.",
  "atk-s0509a12:471": "344.",
  "atk-s0509a12:472": "“Rajataṁ jātarūpaṁ vā, na bodhāya na santiyā;",
  "atk-s0509a12:473": "Netaṁ samaṇasāruppaṁ, na etaṁ ariyaddhanaṁ.",
  "atk-s0509a12:474": "345.",
  "atk-s0509a12:475": "“Lobhanaṁ madanañcetaṁ, mohanaṁ rajavaḍḍhanaṁ;",
  "atk-s0509a12:476": "Sāsaṅkaṁ bahuāyāsaṁ, natthi cettha dhuvaṁ ṭhiti.",
  "atk-s0509a12:477": "346.",
  "atk-s0509a12:478": "“Ettha rattā pamattā ca, saṁkiliṭṭhamanā narā;",
  "atk-s0509a12:479": "Aññamaññena byāruddhā, puthū kubbanti medhagaṁ.",
  "atk-s0509a12:480": "347.",
  "atk-s0509a12:481": "“Vadho bandho parikleso, jāni sokapariddavo;",
  "atk-s0509a12:482": "Kāmesu adhipannānaṁ, dissate byasanaṁ bahuṁ.",
  "atk-s0509a12:483": "348.",
  "atk-s0509a12:484": "“Taṁ maṁ ñātī amittāva, kiṁ vo kāmesu yuñjatha;",
  "atk-s0509a12:485": "Jānātha maṁ pabbajitaṁ, kāmesu bhayadassiniṁ.",
  "atk-s0509a12:486": "349.",
  "atk-s0509a12:487": "“Na hiraññasuvaṇṇena, parikkhīyanti āsavā;",
  "atk-s0509a12:488": "Amittā vadhakā kāmā, sapattā sallabandhanā.",
  "atk-s0509a12:489": "350.",
  "atk-s0509a12:490": "“Taṁ maṁ ñātī amittāva, kiṁ vo kāmesu yuñjatha;",
  "atk-s0509a12:491": "Jānātha maṁ pabbajitaṁ, muṇḍaṁ saṅghāṭipārutaṁ.",
  "atk-s0509a12:492": "351.",
  "atk-s0509a12:493": "“Uttiṭṭhapiṇḍo uñcho ca, paṁsukūlañca cīvaraṁ;",
  "atk-s0509a12:494": "Etaṁ kho mama sāruppaṁ, anagārūpanissayo.",
  "atk-s0509a12:495": "352.",
  "atk-s0509a12:496": "“Vantā mahesīhi kāmā, ye dibbā ye ca mānusā;",
  "atk-s0509a12:497": "Khemaṭṭhāne vimuttā te, pattā te acalaṁ sukhaṁ.",
  "atk-s0509a12:498": "353.",
  "atk-s0509a12:499": "“Māhaṁ kāmehi saṁgacchiṁ, yesu tāṇaṁ na vijjati;",
  "atk-s0509a12:500": "Amittā vadhakā kāmā, aggikkhandhūpamā dukhā.",
  "atk-s0509a12:501": "354.",
  "atk-s0509a12:502": "“Paripantho esa bhayo, savighāto sakaṇṭako;",
  "atk-s0509a12:503": "Gedho suvisamo ceso, mahanto mohanāmukho.",
  "atk-s0509a12:504": "355.",
  "atk-s0509a12:505": "“Upasaggo bhīmarūpo, kāmā sappasirūpamā;",
  "atk-s0509a12:506": "Ye bālā abhinandanti, andhabhūtā puthujjanā.",
  "atk-s0509a12:507": "356.",
  "atk-s0509a12:508": "“Kāmapaṅkena sattā hi, bahū loke aviddasū;",
  "atk-s0509a12:509": "Pariyantaṁ na jānanti, jātiyā maraṇassa ca.",
  "atk-s0509a12:510": "357.",
  "atk-s0509a12:511": "“Duggatigamanaṁ maggaṁ, manussā kāmahetukaṁ;",
  "atk-s0509a12:512": "Bahuṁ ve paṭipajjanti, attano rogamāvahaṁ.",
  "atk-s0509a12:513": "358.",
  "atk-s0509a12:514": "“Evaṁ amittajananā, tāpanā saṁkilesikā;",
  "atk-s0509a12:515": "Lokāmisā bandhanīyā, kāmā maraṇabandhanā.",
  "atk-s0509a12:516": "359.",
  "atk-s0509a12:517": "“Ummādanā ullapanā, kāmā cittappamāthino;",
  "atk-s0509a12:518": "Sattānaṁ saṁkilesāya, khippaṁ mārena oḍḍitaṁ.",
  "atk-s0509a12:519": "360.",
  "atk-s0509a12:520": "“Anantādīnavā kāmā, bahudukkhā mahāvisā;",
  "atk-s0509a12:521": "Appassādā raṇakarā, sukkapakkhavisosanā.",
  "atk-s0509a12:522": "361.",
  "atk-s0509a12:523": "“Sāhaṁ etādisaṁ katvā, byasanaṁ kāmahetukaṁ;",
  "atk-s0509a12:524": "Na taṁ paccāgamissāmi, nibbānābhiratā sadā.",
  "atk-s0509a12:525": "362.",
  "atk-s0509a12:526": "“Raṇaṁ taritvā kāmānaṁ, sītibhāvābhikaṅkhinī;",
  "atk-s0509a12:527": "Appamattā vihassāmi, sabbasaṁyojanakkhaye.",
  "atk-s0509a12:528": "363.",
  "atk-s0509a12:529": "“Asokaṁ virajaṁ khemaṁ, ariyaṭṭhaṅgikaṁ ujuṁ;",
  "atk-s0509a12:530": "Taṁ maggaṁ anugacchāmi, yena tiṇṇā mahesino.",
  "atk-s0509a12:531": "364.",
  "atk-s0509a12:532": "“Imaṁ passatha dhammaṭṭhaṁ, subhaṁ kammāradhītaraṁ;",
  "atk-s0509a12:533": "Anejaṁ upasampajja, rukkhamūlamhi jhāyati.",
  "atk-s0509a12:534": "365.",
  "atk-s0509a12:535": "“Ajjaṭṭhamī pabbajitā, saddhā saddhammasobhanā;",
  "atk-s0509a12:536": "Vinītuppalavaṇṇāya, tevijjā maccuhāyinī.",
  "atk-s0509a12:537": "366.",
  "atk-s0509a12:538": "“Sāyaṁ bhujissā aṇaṇā, bhikkhunī bhāvitindriyā;",
  "atk-s0509a12:539": "Sabbayogavisaṁyuttā, katakiccā anāsavā.",
  "atk-s0509a12:540": "367.",
  "atk-s0509a12:541": "“Taṁ sakko devasaṅghena, upasaṅkamma iddhiyā;",
  "atk-s0509a12:542": "Namassati bhūtapati, subhaṁ kammāradhītara”nti. – imā gāthā abhāsi;",
  "atk-s0509a12:543_0": "Tattha daharāhaṁ suddhavasanā, yaṁ pure dhammamassuṇinti yasmā ahaṁ pubbe daharā",
  "atk-s0509a12:543_1": "taruṇī eva suddhavasanā suddhavatthanivatthā alaṅkatappaṭiyattā satthu santike dhammaṁ",
  "atk-s0509a12:543_2": "assosiṁ. Tassā me appamattāya, saccābhisamayo ahūti yasmā ca tassā me mayhaṁ yathāsutaṁ",
  "atk-s0509a12:543_3": "dhammaṁ paccavekkhitvā appamattāya upaṭṭhitassatiyā sīlaṁ adhiṭṭhahitvā bhāvanaṁ",
  "atk-s0509a12:543_4": "anuyuñjantiyāva catunnaṁ ariyasaccānaṁ abhisamayo “idaṁ dukkha”ntiādinā paṭivedho ahosi.",
  "atk-s0509a12:544_0": "Tatohaṁ sabbakāmesu, bhusaṁ aratimajjhaganti tato tena kāraṇena satthu santike dhammassa",
  "atk-s0509a12:544_1": "sutattā saccānañca abhisamitattā manussesu dibbesu cāti sabbesupi kāmesu bhusaṁ ativiya",
  "atk-s0509a12:544_2": "aratiṁ ukkaṇṭhiṁ adhigacchiṁ. Sakkāyasmiṁ upādānakkhandhapañcake, bhayaṁ sappaṭibhayabhāvaṁ",
  "atk-s0509a12:544_3": "ñāṇacakkhunā disvā, nekkhammameva pabbajjaṁ nibbānameva, pīhaye pihayāmi patthayāmi.",
  "atk-s0509a12:545_0": "Dāsakammakarāni cāti dāse ca kammakāre ca, liṅgavipallāsena hetaṁ vuttaṁ. Gāmakhettānīti",
  "atk-s0509a12:545_1": "gāme ca pubbaṇṇāparaṇṇaviruhanakkhettāni ca, gāmapariyāpannāni vā khettāni. Phītānīti",
  "atk-s0509a12:545_2": "samiddhāni. Ramaṇīyeti manuññe. Pamoditeti pamudite, bhogakkhandhe hitvāti sambandho.",
  "atk-s0509a12:545_3": "Sāpateyyanti santakaṁ dhanaṁ, maṇikanakarajatādipariggahavatthuṁ. Anappakanti mahantaṁ,",
  "atk-s0509a12:545_4": "pahāyāti yojanā. Evaṁ saddhāya nikkhammāti “hitvānahaṁ ñātigaṇa”ntiādinā vuttappakārena",
  "atk-s0509a12:545_5": "mahantaṁ ñātiparivaṭṭaṁ mahantañca bhogakkhandhaṁ pahāya kammakammaphalāni ratanattayañcāti",
  "atk-s0509a12:545_6": "saddheyyavatthuṁ saddhāya saddahitvā gharato nikkhamma, saddhamme suppavedite sammāsambuddhena",
  "atk-s0509a12:545_7": "suṭṭhu pavedite ariyavinaye ahaṁ pabbajitā.",
  "atk-s0509a12:546_0": "Evaṁ pabbajitāya pana netaṁ assa patirūpaṁ, yadidaṁ chaḍḍitānaṁ kāmānaṁ paccāgamanaṁ.",
  "atk-s0509a12:546_1": "Ākiñcaññañhi patthayeti ahaṁ akiñcanabhāvaṁ apariggahabhāvameva patthayāmi. Yo jātarūparajataṁ,",
  "atk-s0509a12:546_2": "chaḍḍetvā punarāgameti yo puggalo suvaṇṇaṁ rajataṁ aññampi vā kiñci dhanajātaṁ chaḍḍetvā",
  "atk-s0509a12:546_3": "puna taṁ gaṇheyya, so paṇḍitānaṁ antare kathaṁ sīsaṁ ukkhipeyya?",
  "atk-s0509a12:547_0": "Yasmā rajataṁ jātarūpaṁ vā, na bodhāya na santiyā na maggañāṇāya na nibbānāya hotīti",
  "atk-s0509a12:547_1": "attho. Netaṁ samaṇasāruppanti etaṁ jātarūparajatādipariggahavatthu, tassa vā pariggaṇhanaṁ",
  "atk-s0509a12:547_2": "samaṇānaṁ sāruppaṁ na hoti. Tathā hi vuttaṁ “na kappati samaṇānaṁ sakyaputtiyānaṁ",
  "atk-s0509a12:547_3": "jātarūparajata”ntiādi. Na etaṁ ariyaddhananti etaṁ yathāvuttapariggahavatthu saddhādidhanaṁ",
  "atk-s0509a12:547_4": "viya ariyadhammamayampi dhanaṁ na hoti, na ariyabhāvāvahato. Tenāha “lobhana”ntiādi.",
  "atk-s0509a12:548_0": "Tattha lobhananti lobhuppādanaṁ. Madananti madāvahaṁ. Mohananti sammohajananaṁ. Rajavaḍḍhananti",
  "atk-s0509a12:548_1": "rāgarajādisaṁvaḍḍhanaṁ. Yena pariggahitaṁ, tassa āsaṅkāvahattā saha āsaṅkāya vattatīti",
  "atk-s0509a12:548_2": "sāsaṅkaṁ, yena pariggahitaṁ, tassa yato kuto āsaṅkāvahanti attho. Bahuāyāsanti sajjanarakkhaṇādivasena",
  "atk-s0509a12:548_3": "bahuparissamaṁ. Natthi cettha dhuvaṁ ṭhitīti etasmiṁ dhane dhuvabhāvo ca ṭhitibhāvo",
  "atk-s0509a12:548_4": "ca natthi, cañcalamanavaṭṭhitamevāti attho.",
  "atk-s0509a12:549_0": "Ettha rattā pamattā cāti etasmiṁ dhane rattā sañjātarāgā dasakusaladhammesu satiyā",
  "atk-s0509a12:549_1": "vippavāsena pamattā. Saṁkiliṭṭhamanā lobhādisaṁkilesena saṁkiliṭṭhacittāva nāma honti.",
  "atk-s0509a12:549_2": "Tato ca aññamaññamhi byāruddhā, puthū kubbanti medhagaṁ antamaso mātāpi puttena,",
  "atk-s0509a12:549_3": "puttopi mātarāti evaṁ aññamaññaṁ paṭiruddhā hutvā puthū sattā medhagaṁ kalahaṁ karonti.",
  "atk-s0509a12:549_4": "Tenāha bhagavā – “puna caparaṁ, bhikkhave, kāmahetu kāmanidānaṁ kāmādhikaraṇaṁ…pe…",
  "atk-s0509a12:549_5": "mātāpi puttena vivadati puttopi mātarā vivadatī”tiādi.",
  "atk-s0509a12:550_0": "Vadhoti maraṇaṁ. Bandhoti addubandhanādibandhanaṁ. Pariklesoti hatthacchedādiparikilesāpatti.",
  "atk-s0509a12:550_1": "Jānīti dhanajāni ceva parivārajāni ca. Sokapariddavoti soko ca paridevo ca. Adhipannānanti",
  "atk-s0509a12:550_2": "ajjhositānaṁ. Dissate byasanaṁ bahunti yathāvuttavadhabandhanādibhedaṁ avuttañca",
  "atk-s0509a12:550_3": "domanassupāyāsādiṁ diṭṭhadhammikaṁ samparāyikañca bahuṁ bahuvidhaṁ byasanaṁ anattho kāmesu dissateva.",
  "atk-s0509a12:551_0": "Taṁ maṁ ñātī amittāva, kiṁ vo kāmesu yuñjathāti tādisaṁ maṁ yathā kāmesu virattaṁ",
  "atk-s0509a12:551_1": "tumhe ñātī ñātakā samānā anatthakāmā amittā viya kiṁ kena kāraṇena kāmesu yuñjatha",
  "atk-s0509a12:551_2": "niyojetha. Jānātha maṁ pabbajitaṁ, kāmesu bhayadassininti kāme bhayato passantiṁ",
  "atk-s0509a12:551_3": "pabbajitaṁ maṁ ājānātha, kiṁ ettakaṁ tumhehi anaññātanti adhippāyo.",
  "atk-s0509a12:552_0": "Na hiraññasuvaṇṇena, parikkhīyanti āsavāti kāmāsavādayo hiraññasuvaṇṇena na kadāci",
  "atk-s0509a12:552_1": "parikkhayaṁ gacchanti, atha kho tehi eva parivaḍḍhanteva. Tenāha – “amittā vadhakā",
  "atk-s0509a12:552_2": "kāmā, sapattā sallabandhanā”ti. Kāmā hi ahitāvahattā mettiyā abhāvena amittā, maraṇahetutāya",
  "atk-s0509a12:552_3": "ukkhittāsikavadhakasadisattā vadhakā, anubandhitvāpi anatthāvahanatāya verānubandhasapattasadisattā",
  "atk-s0509a12:552_4": "sapattā, rāgādīnaṁ sallānaṁ bandhanato sallabandhanā.",
  "atk-s0509a12:553": "Muṇḍanti muṇḍitakesaṁ. Tattha tattha nantakāni gahetvā saṅghāṭicīvarapārupanena saṅghāṭipārutaṁ.",
  "atk-s0509a12:554_0": "Uttiṭṭhapiṇḍoti vivaṭadvāre ghare ghare patiṭṭhitvā labhanakapiṇḍo. Uñchoti tadatthaṁ",
  "atk-s0509a12:554_1": "uñchācariyā. Anagārūpanissayoti anagārānaṁ pabbajitānaṁ upagantvā nissitabbato upanissayabhūto",
  "atk-s0509a12:554_2": "jīvitaparikkhāro. Tañhi nissāya pabbajitā jīvanti.",
  "atk-s0509a12:555_0": "Vantāti chaḍḍitā. Mahesīhīti buddhādīhi mahesīhi. Khemaṭṭhāneti kāmayogādīhi anupaddavaṭṭhānabhūte",
  "atk-s0509a12:555_1": "nibbāne. Teti mahesayo. Acalaṁ sukhanti nibbānasukhaṁ pattā. Tasmā taṁ patthentena",
  "atk-s0509a12:555_2": "kāmā pariccajitabbāti adhippāyo.",
  "atk-s0509a12:556_0": "Māhaṁ kāmehi saṁgacchinti ahaṁ kadācipi kāmehi na samāgaccheyyaṁ. Kasmāti ce āha",
  "atk-s0509a12:556_1": "– “yesu tāṇaṁ na vijjatī”tiādi, yesu kāmesu upaparikkhiyamānesu ekasmimpi anatthaparittāṇaṁ",
  "atk-s0509a12:556_2": "nāma natthi. Aggikkhandhūpamā mahābhitāpaṭṭhena. Dukhā dukkhamaṭṭhena.",
  "atk-s0509a12:557_0": "Paripantho esa bhayo yadidaṁ kāmā nāma aviditavipulānatthāvahattā. Savighāto cittavighātakarattā.",
  "atk-s0509a12:557_1": "Sakaṇṭako vinivijjhanattā. Gedho suvisamo cesoti giddhihetutāya gedho. Suṭṭhu visamo",
  "atk-s0509a12:557_2": "mahāpalibodho so. Duratikkamanaṭṭhena mahanto. Mohanāmukho mucchāpattihetuto.",
  "atk-s0509a12:558": "Upasaggo bhīmarūpoti atibhiṁsanakasabhāvo, mahanto devatūpasaggo viya anatthakādidukkhāvahanato. Sappasirūpamā kāmā sappaṭibhayaṭṭhena.",
  "atk-s0509a12:559": "Kāmapaṅkena sattāti kāmasaṅkhātena paṅkena sattā laggā.",
  "atk-s0509a12:560_0": "Duggatigamanaṁ magganti nirayādiapāyagāminaṁ maggaṁ. Kāmahetukanti kāmopabhogahetukaṁ.",
  "atk-s0509a12:560_1": "Bahunti pāṇātipātādibhedena bahuvidhaṁ. Rogamāvahanti rujjanaṭṭhena rogasaṅkhātassa",
  "atk-s0509a12:560_2": "diṭṭhadhammikādibhedassa dukkhassa āvahanakaṁ.",
  "atk-s0509a12:561_0": "Evanti “amittā vadhakā”tiādinā vuttappakārena. Amittajananāti amittabhāvassa nibbattanakā.",
  "atk-s0509a12:561_1": "Tāpanāti santāpanakā, tapanīyāti attho. Saṁkilesikāti saṁkilesāvahā. Lokāmisāti loke",
  "atk-s0509a12:561_2": "āmisabhūtā. Bandhaniyāti bandhabhūtehi saṁyojanehi vaḍḍhitabbā, saṁyojaniyāti attho.",
  "atk-s0509a12:561_3": "Maraṇabandhanāti bhavādīsu nibbattinimittatāya pavattakāraṇato ca maraṇavibandhanā.",
  "atk-s0509a12:562_0": "Ummādanāti vipariṇāmadhammānaṁ viyogavasena sokummādakarā, vaḍḍhiyā vā uparūparimadāvahā.",
  "atk-s0509a12:562_1": "Ullapanāti “aho sukhaṁ aho sukha”nti uddhaṁ uddhaṁ lapāpanakā. “Ullolanā”tipi pāṭho,",
  "atk-s0509a12:562_2": "bhattapiṇḍanimittaṁ naṅguṭṭhaṁ ullolento sunakho viya āmisahetu satte uparūparilālanā,",
  "atk-s0509a12:562_3": "parābhavāvaññātapāpanakāti attho. Cittappamāthinoti pariḷāhuppādanādinā sampati āyatiñca",
  "atk-s0509a12:562_4": "cittassa pamathanasīlā. “Cittappamaddino”ti vā pāṭho, so evattho. Ye pana “cittappamādino”ti",
  "atk-s0509a12:562_5": "vadanti, tesaṁ cittassa pamādāvahāti attho. Saṁkilesāyāti vibādhanāya upatāpanāya",
  "atk-s0509a12:562_6": "vā. Khippaṁ mārena oḍḍitanti kāmā nāmete mārena oḍḍitaṁ kuminanti daṭṭhabbā sattānaṁ anatthāvahanato.",
  "atk-s0509a12:563_0": "Anantādīnavāti “lobhanaṁ madanañceta”ntiādinā, “idha sītassa purakkhato uṇhassa purakkhato”tiādinā",
  "atk-s0509a12:563_1": "ca dukkhakkhandhasuttādīsu vuttanayena apariyantādīnavā bahudosā. Bahudukkhāti āpāyikādibahuvidhadukkhānubandhā.",
  "atk-s0509a12:563_2": "Mahāvisāti kaṭukāsayhaphalatāya halāhalādimahāvisasadisā. Appassādāti satthadhārāgatamadhubindu",
  "atk-s0509a12:563_3": "viya parittassādā. Raṇakarāti sārāgādisaṁvaḍḍhakā. Sukkapakkhavisosanāti sattānaṁ",
  "atk-s0509a12:563_4": "anavajjakoṭṭhāsassa vināsakā.",
  "atk-s0509a12:564_0": "Sāhanti sā ahaṁ, heṭṭhā vuttanayeneva satthu santike dhammaṁ sutvā paṭiladdhasaddhā",
  "atk-s0509a12:564_1": "kāme pahāya pabbajitvā ṭhitāti attho. Etādisanti evarūpaṁ vuttappakāraṁ. Katvāti",
  "atk-s0509a12:564_2": "iti katvā, yathāvuttakāraṇenāti attho. Na taṁ paccāgamissāmīti taṁ mayā pubbe vantakāme",
  "atk-s0509a12:564_3": "puna na paribhuñjissāmi. Nibbānābhiratā sadāti yasmā pabbajitakālato paṭṭhāya sabbakālaṁ",
  "atk-s0509a12:564_4": "nibbānābhiratā, tasmā na taṁ paccāgamissāmīti yojanā.",
  "atk-s0509a12:565_0": "Raṇaṁ taritvā kāmānanti kāmānaṁ raṇaṁ taritvā, tañca mayā kātabbaṁ ariyamaggasaṁpahāraṁ",
  "atk-s0509a12:565_1": "katvā. Sītibhāvābhikaṅkhinīti sabbakilesadarathapariḷāhavūpasamena sītibhāvasaṅkhātaṁ",
  "atk-s0509a12:565_2": "arahattaṁ abhikaṅkhantī. Sabbasaṁyojanakkhayeti sabbesaṁ saṁyojanānaṁ khayabhūte nibbāne abhiratā.",
  "atk-s0509a12:566": "Yenatiṇṇā mahesinoti yena ariyamaggena buddhādayo mahesino saṁsāramahoghaṁ tiṇṇā, ahampi tehi gatamaggaṁ anugacchāmi, sīlādipaṭipattiyā anupāpuṇāmīti attho.",
  "atk-s0509a12:567_0": "Dhammaṭṭhanti ariyaphaladhamme ṭhitaṁ. Anejanti paṭippassaddha ejatāya anejanti laddhanāmaṁ",
  "atk-s0509a12:567_1": "aggaphalaṁ. Upasampajjāti sampādetvā aggamaggādhigamena adhigantvā. Jhāyatīti tameva",
  "atk-s0509a12:567_2": "phalajjhānaṁ upanijjhāyati.",
  "atk-s0509a12:568_0": "Ajjaṭṭhamī pabbajitāti pabbajitā hutvā pabbajitato paṭṭhāya ajja aṭṭhamadivaso, ito",
  "atk-s0509a12:568_1": "atīte aṭṭhamiyaṁ pabbajitāti attho. Saddhāti saddhāsampannā. Saddhammasobhanāti saddhammādhigamena sobhanā.",
  "atk-s0509a12:569": "Bhujissāti dāsabhāvasadisānaṁ kilesānaṁ pahānena bhujissā. Kāmacchandādiiṇāpagamena aṇaṇā.",
  "atk-s0509a12:570_0": "Imā kira tisso gāthā pabbajitvā aṭṭhame divase arahattaṁ patvā aññatarasmiṁ rukkhamūle",
  "atk-s0509a12:570_1": "phalasamāpattiṁ samāpajjitvā nisinnaṁ theriṁ bhikkhūnaṁ dassetvā pasaṁsantena bhagavatā vuttā.",
  "atk-s0509a12:571_0": "Atha sakko devānamindo taṁ pavattiṁ dibbena cakkhunā disvā “evaṁ satthārā pasaṁsīyamānā",
  "atk-s0509a12:571_1": "ayaṁ therī yasmā devehi ca payirupāsitabbā”ti tāvadeva tāvatiṁsehi devehi saddhiṁ",
  "atk-s0509a12:571_2": "upasaṅkamitvā abhivādetvā añjaliṁ paggayha aṭṭhāsi. Taṁ sandhāya saṅgītikārehi vuttaṁ –",
  "atk-s0509a12:572": "“Taṁ sakko devasaṅghena, upasaṅkamma iddhiyā;",
  "atk-s0509a12:573": "Namassati bhūtapati, subhaṁ kammāradhītara”nti.",
  "atk-s0509a12:574_0": "Tattha tīsu kāmabhavesu bhūtānaṁ sattānaṁ pati issaroti katvā bhūtapatīti laddhanāmo",
  "atk-s0509a12:574_1": "sakko devarājā devasaṅghena saddhiṁ taṁ subhaṁ kammāradhītaraṁ attano deviddhiyā",
  "atk-s0509a12:574_2": "upasaṅkamma namassati, pañcapatiṭṭhitena vandatīti attho.",
  "atk-s0509a12:575": "Subhākammāradhītutherīgāthāvaṇṇanā niṭṭhitā.",
  "atk-s0509a12:576": "Vīsatinipātavaṇṇanā niṭṭhitā."
}