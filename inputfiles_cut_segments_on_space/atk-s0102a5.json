{
  "atk-s0102a5:0": "6. Mahāgovindasuttavaṇṇanā",
  "atk-s0102a5:1_0": "293.Evaṁme sutanti mahāgovindasuttaṁ. Tatrāyamanuttānapadavaṇṇanā – pañcasikhoti",
  "atk-s0102a5:1_1": "pañcacūḷo pañcakuṇḍaliko. So kira manussapathe puññakammakaraṇakāle daharo pañcacūḷakadārakakāle",
  "atk-s0102a5:1_2": "vacchapālakajeṭṭhako hutvā aññepi dārake gahetvā bahigāme catumaggaṭṭhānesu sālaṁ",
  "atk-s0102a5:1_3": "karonto pokkharaṇiṁ khaṇanto setuṁ bandhanto visamaṁ maggaṁ samaṁ karonto yānānaṁ",
  "atk-s0102a5:1_4": "akkhapaṭighātanarukkhe harantoti evarūpāni puññāni karonto vicaritvā daharova kālamakāsi.",
  "atk-s0102a5:1_5": "Tassa so attabhāvo iṭṭho kanto manāpo ahosi. So kālaṁ katvā cātumahārājikadevaloke",
  "atk-s0102a5:1_6": "navutivassasatasahassappamāṇaṁ āyuṁ gahetvā nibbatti. Tassa tigāvutappamāṇo suvaṇṇakkhandhasadiso",
  "atk-s0102a5:1_7": "attabhāvo ahosi. So sakaṭasahassamattaṁ ābharaṇaṁ pasādhetvā navakumbhamatte gandhe",
  "atk-s0102a5:1_8": "vilimpitvā dibbarattavatthadharo rattasuvaṇṇakaṇṇikaṁ piḷandhitvā pañcahi kuṇḍalakehi",
  "atk-s0102a5:1_9": "piṭṭhiyaṁ vattamānehi pañcacūḷakadārakaparihāreneva vicarati. Tenetaṁ ‘‘pañcasikho’’ tveva sañjānanti.",
  "atk-s0102a5:2_0": "Abhikkantāya rattiyāti abhikkantāya khīṇāya rattiyā, ekakoṭṭhāsaṁ atītāyāti attho.",
  "atk-s0102a5:2_1": "Abhikkantavaṇṇoti atiiṭṭhakantamanāpavaṇṇo. Pakatiyāpi hesa kantavaṇṇo, alaṅkaritvā",
  "atk-s0102a5:2_2": "āgatattā pana abhikkantavaṇṇo ahosi. Kevalakappanti anavasesaṁ samantato. Anavasesattho",
  "atk-s0102a5:2_3": "ettha kevalasaddo. Kevalaparipuṇṇanti ettha viya. Samantato attho kappasaddo, kevalakappaṁ",
  "atk-s0102a5:2_4": "jetavanantiādīsu viya. Obhāsetvāti ābhāya pharitvā, candimā viya sūriyo viya ca ekobhāsaṁ",
  "atk-s0102a5:2_5": "ekapajjotaṁ karitvāti attho.",
  "atk-s0102a5:3": "Devasabhāvaṇṇanā",
  "atk-s0102a5:4_0": "294.Sudhammāyaṁ sabhāyanti sudhammāya nāma itthiyā ratanamattakaṇṇikarukkhanissandena",
  "atk-s0102a5:4_1": "nibbattasabhāyaṁ . Tassā kira phalikamayā bhūmi, maṇimayā āṇiyo , suvaṇṇamayā thambhā,",
  "atk-s0102a5:4_2": "rajatamayā thambhaghaṭikā ca saṅghātā ca, pavāḷamayāni vāḷarūpāni, sattaratanamayā",
  "atk-s0102a5:4_3": "gopānasiyo ca pakkhapāsakā ca mukhavaṭṭi ca, indanīlaiṭṭhakāhi chadanaṁ, sovaṇṇamayaṁ",
  "atk-s0102a5:4_4": "chadanapīṭhaṁ, rajatamayā thūpikā, āyāmato ca vitthārato ca tīṇi yojanasatāni, parikkhepato",
  "atk-s0102a5:4_5": "navayojanasatāni, ubbedhato pañcayojanasatāni, evarūpāyaṁ sudhammāyaṁ sabhāyaṁ.",
  "atk-s0102a5:5_0": "Dhataraṭṭhotiādīsu dhataraṭṭho gandhabbarājā gandhabbadevatānaṁ koṭisatasahassena",
  "atk-s0102a5:5_1": "parivuto koṭisatasahassasuvaṇṇamayāni phalakāni ca suvaṇṇasattiyo ca gāhāpetvā puratthimāya",
  "atk-s0102a5:5_2": "disāya pacchimābhimukho dvīsu devalokesu devatā purato katvā nisinno.",
  "atk-s0102a5:6_0": "Virūḷhako kumbhaṇḍarājā kumbhaṇḍadevatānaṁ koṭisatasahassena parivuto koṭisatasahassarajatamayāni",
  "atk-s0102a5:6_1": "phalakāni ca suvaṇṇasattiyo ca gāhāpetvā dakkhiṇāya disāya uttarābhimukho dvīsu devalokesu",
  "atk-s0102a5:6_2": "devatā purato katvā nisinno.",
  "atk-s0102a5:7_0": "Virūpakkho nāgarājā nāgānaṁ koṭisatasahassena parivuto koṭisatasahassamaṇimayāni",
  "atk-s0102a5:7_1": "mahāphalakāni ca suvaṇṇasattiyo ca gāhāpetvā pacchimāya disāya puratthimābhimukho",
  "atk-s0102a5:7_2": "dvīsu devalokesu devatā purato katvā nisinno.",
  "atk-s0102a5:8_0": "Vessavaṇo yakkharājā yakkhānaṁ koṭisatasahassena parivuto koṭisatasahassapavāḷamayāni",
  "atk-s0102a5:8_1": "mahāphalakāni ca suvaṇṇasattiyo ca gāhāpetvā uttarāya disāya dakkhiṇābhimukho dvīsu",
  "atk-s0102a5:8_2": "devalokesu devatā purato katvā nisinnoti veditabbo.",
  "atk-s0102a5:9_0": "Atha pacchā amhākaṁ āsanaṁ hotīti tesaṁ pacchato amhākaṁ nisīdituṁ okāso pāpuṇāti.",
  "atk-s0102a5:9_1": "Tato paraṁ pavisituṁ vā passituṁ vā na labhāma. Sannipātakāraṇaṁ panettha pubbe vuttaṁ",
  "atk-s0102a5:9_2": "catubbidhameva. Tesu vassūpanāyikasaṅgaho vitthārito. Yathā pana vassūpanāyikāya,",
  "atk-s0102a5:9_3": "evaṁ mahāpavāraṇāyapi puṇṇamadivase sannipatitvā ‘‘ajja kattha gantvā kassa santike",
  "atk-s0102a5:9_4": "pavāressāmā’’ti mantenti. Tattha sakko devānamindo yebhuyyena piyaṅgudīpamahāvihārasmiṁyeva",
  "atk-s0102a5:9_5": "pavāreti. Sesā devatā pāricchattakādīni dibbapupphāni ceva dibbacandanacuṇṇāni ca",
  "atk-s0102a5:9_6": "gahetvā attano attano manāpaṭṭhānameva gantvā pavārenti. Evaṁ pavāraṇasaṅgahatthāya sannipatanti .",
  "atk-s0102a5:10_0": "Devaloke pana āsāvatī nāma latā atthi. Sā pupphissatīti devā vassasahassaṁ upaṭṭhānaṁ",
  "atk-s0102a5:10_1": "gacchanti. Pāricchattake pupphamāne ekavassaṁ upaṭṭhānaṁ gacchanti. Te tassa paṇḍupalāsādibhāvato",
  "atk-s0102a5:10_2": "paṭṭhāya attamanā honti. Yathāha –",
  "atk-s0102a5:11_0": "‘‘Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro paṇḍupalāso",
  "atk-s0102a5:11_1": "hoti, attamanā, bhikkhave, devā tāvatiṁsā tasmiṁ samaye honti – ‘paṇḍupalāso kho",
  "atk-s0102a5:11_2": "dāni pāricchattako koviḷāro, na cirasseva pannapalāso bhavissatī’ti. Yasmiṁ, bhikkhave,",
  "atk-s0102a5:11_3": "samaye devānaṁ tāvatiṁsānaṁ pāricchattako koviḷāro pannapalāso hoti, khārakajāto",
  "atk-s0102a5:11_4": "hoti, jālakajāto hoti, kuṭumalakajāto hoti, korakajāto hoti. Attamanā, bhikkhave,",
  "atk-s0102a5:11_5": "devā tāvatiṁsā tasmiṁ samaye honti – ‘korakajāto dāni pāricchattako koviḷāro na cirasseva",
  "atk-s0102a5:11_6": "sabbapāliphullo bhavissatī’ti (a. ni. 7.69).",
  "atk-s0102a5:12_0": "Sabbapāliphullassa kho pana, bhikkhave, pāricchattakassa koviḷārassa samantā paññāsa",
  "atk-s0102a5:12_1": "yojanāni ābhāya phuṭaṁ hoti, anuvātaṁ yojanasataṁ gandho gacchati. Ayamānubhāvo pāricchattakassa koviḷārassā’’ti.",
  "atk-s0102a5:13_0": "Pupphite pāricchattake ārohaṇakiccaṁ vā aṅkusakaṁ gahetvā namanakiccaṁ vā pupphāharaṇatthaṁ",
  "atk-s0102a5:13_1": "caṅkoṭakakiccaṁ vā natthi, kantanakavāto uṭṭhahitvā pupphāni vaṇṭato kantati, sampaṭicchanakavāto",
  "atk-s0102a5:13_2": "sampaṭicchati, pavesanakavāto sudhammaṁ devasabhaṁ paveseti, sammajjanakavāto purāṇapupphāni",
  "atk-s0102a5:13_3": "nīharati, santharaṇakavāto pattakaṇṇikakesarāni naccanto santharati, majjhaṭṭhāne",
  "atk-s0102a5:13_4": "dhammāsanaṁ hoti. Yojanappamāṇo ratanapallaṅko upari tiyojanena setacchattena dhārayamānena,",
  "atk-s0102a5:13_5": "tadanantaraṁ sakkassa devarañño āsanaṁ atthariyati. Tato tettiṁsāya devaputtānaṁ,",
  "atk-s0102a5:13_6": "tato aññāsaṁ mahesakkhadevatānaṁ. Aññataradevatānaṁ pana pupphakaṇṇikāva āsanaṁ hoti.",
  "atk-s0102a5:14_0": "Devā devasabhaṁ pavisitvā nisīdanti. Tato pupphehi reṇuvaṭṭi uggantvā upari kaṇṇikaṁ",
  "atk-s0102a5:14_1": "āhacca nipatamānā devatānaṁ tigāvutappamāṇaṁ attabhāvaṁ lākhārasaparikammasajjitaṁ",
  "atk-s0102a5:14_2": "viya karoti. Tesaṁ sā kīḷā catūhi māsehi pariyosānaṁ gacchati. Evaṁ pāricchattakakīḷānubhavanatthāya sannipatanti.",
  "atk-s0102a5:15_0": "Māsassa pana aṭṭhadivase devaloke mahādhammasavanaṁ ghusati. Tattha sudhammāyaṁ devasabhāyaṁ",
  "atk-s0102a5:15_1": "sanaṅkumāro vā mahābrahmā, sakko vā devānamindo, dhammakathikabhikkhu vā, aññataro",
  "atk-s0102a5:15_2": "vā dhammakathiko devaputto dhammakathaṁ katheti. Aṭṭhamiyaṁ pakkhassa catunnaṁ mahārājānaṁ",
  "atk-s0102a5:15_3": "amaccā, cātuddasiyaṁ puttā, pannarase sayaṁ cattāro mahārājāno nikkhamitvā suvaṇṇapaṭṭañca",
  "atk-s0102a5:15_4": "jātihiṅgulakañca gaṇhitvā gāmanigamarājadhāniyo anuvicaranti. Te – ‘‘asukā nāma itthī",
  "atk-s0102a5:15_5": "vā puriso vā buddhaṁ saraṇaṁ gato, dhammaṁ saraṇaṁ gato. Saṅghaṁ saraṇaṁ gato. Pañcasīlāni",
  "atk-s0102a5:15_6": "rakkhati. Māsassa aṭṭha uposathe karoti. Mātuupaṭṭhānaṁ pūreti. Pituupaṭṭhānaṁ pūreti.",
  "atk-s0102a5:15_7": "Asukaṭṭhāne uppalahatthakasatena pupphakumbhena pūjā katā. Dīpasahassaṁ āropitaṁ.",
  "atk-s0102a5:15_8": "Akāladhammasavanaṁ kāritaṁ. Chattavedikā puṭavedikā kucchivedikā sīhāsanaṁ sīhasopānaṁ",
  "atk-s0102a5:15_9": "kāritaṁ. Tīṇi sucaritāni pūreti. Dasakusalakammapathe samādāya vattatī’’ti suvaṇṇapaṭṭe",
  "atk-s0102a5:15_10": "jātihiṅgulakena likhitvā āharitvā pañcasikhassa hatthe denti. Pañcasikho mātalissa",
  "atk-s0102a5:15_11": "hatthe deti. Mātali saṅgāhako sakkassa devarañño deti.",
  "atk-s0102a5:16_0": "Yadā puññakammakārakā bahū na honti, potthako khuddako hoti, taṁ disvāva devā – ‘‘pamatto,",
  "atk-s0102a5:16_1": "vata bho mahājano viharati, cattāro apāyā paripūrissanti, cha devalokā tucchā bhavissantī’’ti",
  "atk-s0102a5:16_2": "anattamanā honti. Sace pana potthako mahā hoti, taṁ disvāva devā – ‘‘appamatto, vata",
  "atk-s0102a5:16_3": "bho, mahājano viharati, cattāro apāyā suññā bhavissanti , cha devalokā paripūrissanti,",
  "atk-s0102a5:16_4": "buddhasāsane puññāni karitvā āgate mahāpuññe purakkhatvā nakkhattaṁ kīḷituṁ labhissāmā’’ti",
  "atk-s0102a5:16_5": "attamanā honti. Taṁ potthakaṁ gahetvā sakko devarājā vāceti. Tassa pakatiniyāmena",
  "atk-s0102a5:16_6": "kathentassa saddo dvādasa yojanāni gaṇhāti. Uccena sarena kathentassa ca sakalaṁ",
  "atk-s0102a5:16_7": "dasayojanasahassaṁ devanagaraṁ chādetvā tiṭṭhati. Evaṁ dhammasavanatthāya sannipatanti.",
  "atk-s0102a5:16_8": "Idha pana pavāraṇasaṅgahatthāya sannipatitāti veditabbā.",
  "atk-s0102a5:17_0": "Tathāgataṁ namassantāti navahi kāraṇehi tathāgataṁ namassamānā . Dhammassa ca sudhammatanti",
  "atk-s0102a5:17_1": "svākkhātatādibhedaṁ dhammassa sudhammataṁ ujuppaṭipannatādibhedaṁ saṅghassa ca suppaṭipattinti attho.",
  "atk-s0102a5:18": "Aṭṭhayathābhuccavaṇṇanā",
  "atk-s0102a5:19_0": "296.Yathābhucceti yathābhūte yathāsabhāve. Vaṇṇeti guṇe. Payirudāhāsīti kathesi.",
  "atk-s0102a5:19_1": "Bahujanahitāyapaṭipannoti kathaṁ paṭipanno? Dīpaṅkarapādamūle aṭṭha dhamme samodhānetvā",
  "atk-s0102a5:19_2": "buddhatthāya abhinīharamānopi bahujanahitāya paṭipanno nāma hoti.",
  "atk-s0102a5:20_0": "Dānapāramī, sīlapāramī, nekkhammapāramī, paññāpāramī, vīriyapāramī, khantipāramī,",
  "atk-s0102a5:20_1": "saccapāramī, adhiṭṭhānapāramī, mettāpāramī, upekkhāpāramīti kappasatasahassādhikāni",
  "atk-s0102a5:20_2": "cattāri asaṅkhyeyyāni imā dasa pāramiyo pūrentopi bahujanahitāya paṭipanno.",
  "atk-s0102a5:21_0": "Khantivāditāpasakāle, cūḷadhammapālakumārakāle, chaddantanāgarājakāle, bhūridattacampeyyasaṅkhapālanāgarājakāle,",
  "atk-s0102a5:21_1": "mahākapikāle ca tādisāni dukkarāni karontopi bahujanahitāya paṭipanno. Vessantarattabhāve",
  "atk-s0102a5:21_2": "ṭhatvā sattasatakamahādānaṁ datvā sattasu ṭhānesu pathaviṁ kampetvā pāramīkūṭaṁ gaṇhantopi",
  "atk-s0102a5:21_3": "bahujanahitāya paṭipanno. Tato anantare attabhāve tusitapure yāvatāyukaṁ tiṭṭhantopi",
  "atk-s0102a5:21_4": "bahujanahitāya paṭipanno.",
  "atk-s0102a5:22_0": "Tattha pañca pubbanimittāni disvā dasasahassacakkavāḷadevatāhi yācito pañca mahāvilokanāni",
  "atk-s0102a5:22_1": "viloketvā devānaṁ saṅgahatthāya paṭiññaṁ datvā tusitapurā cavitvā mātukucchiyaṁ paṭisandhiṁ",
  "atk-s0102a5:22_2": "gaṇhantopi bahujanahitāya paṭipanno.",
  "atk-s0102a5:23_0": "Dasa māse mātukucchiyaṁ vasitvā lumbinīvane mātukucchito nikkhamantopi, ekūnatiṁsavassāni",
  "atk-s0102a5:23_1": "agāraṁ ajjhāvasitvā mahābhinikkhamanaṁ nikkhamitvā anomanadītīre pabbajantopi, chabbassāni",
  "atk-s0102a5:23_2": "padhānena attānaṁ kilametvā bodhipallaṅkaṁ āruyha sabbaññutaññāṇaṁ paṭivijjhantopi,",
  "atk-s0102a5:23_3": "sattasattāhaṁ bodhimaṇḍe yāpentopi, isipatanaṁ āgamma anuttaraṁ dhammacakkaṁ pavattentopi,",
  "atk-s0102a5:23_4": "yamakapāṭihāriyaṁ karontopi, devorohaṇaṁ orohantopi, buddho hutvā pañcacattālīsa",
  "atk-s0102a5:23_5": "vassāni tiṭṭhantopi, āyusaṅkhāraṁ ossajantopi, yamakasālānamantare anupādisesāya",
  "atk-s0102a5:23_6": "nibbānadhātuyā parinibbāyantopi bahujanahitāya paṭipanno. Yāvassa sāsapamattāpi dhātuyo",
  "atk-s0102a5:23_7": "dharanti, tāva bahujanahitāya paṭipannoti veditabbo. Sesapadāni etasseva vevacanāni.",
  "atk-s0102a5:23_8": "Tattha pacchimaṁ pacchimaṁ purimassa purimassa attho.",
  "atk-s0102a5:24_0": "Neva atītaṁse samanupassāma, na panetarahīti atītepi buddhato aññaṁ na samanupassāma,",
  "atk-s0102a5:24_1": "anāgatepi na samanupassāma, etarahi pana aññassa satthuno abhāvatoyeva aññatra tena",
  "atk-s0102a5:24_2": "bhagavatā na samanupassāmāti ayamettha attho. Aṭṭhakathāyampi hi – ‘‘atītānāgatā",
  "atk-s0102a5:24_3": "buddhā amhākaṁ satthārā sadisāyeva, kiṁ sakko kathetī’’ti vicāretvā – ‘‘etarahi bahujanahitāya",
  "atk-s0102a5:24_4": "paṭipanno satthā amhākaṁ satthāraṁ muñcitvā añño koci natthi, tasmā na passāmāti",
  "atk-s0102a5:24_5": "kathetī’’ti vuttaṁ. Yathā ca ettha, evaṁ ito paresupi padesu ayamattho veditabbo.",
  "atk-s0102a5:24_6": "Svākkhātādīni ca kusalādīni ca vuttatthāneva.",
  "atk-s0102a5:25_0": "Gaṅgodakaṁ yamunodakenāti gaṅgāyamunānaṁ samāgamaṭṭhāne udakaṁ vaṇṇenapi gandhenapi",
  "atk-s0102a5:25_1": "rasenapi saṁsandati sameti, majjhe bhinnasuvaṇṇaṁ viya ekasadisameva hoti, na mahāsamuddaudakena",
  "atk-s0102a5:25_2": "saṁsaṭṭhakāle viya visadisaṁ. Parisuddhassa nibbānassa paṭipadāpi parisuddhāva. Na",
  "atk-s0102a5:25_3": "hi daharakāle vejjakammādīni katvā agocare caritvā mahallakakāle nibbānaṁ daṭṭhuṁ",
  "atk-s0102a5:25_4": "sakkā, nibbānagāminī pana paṭipadā parisuddhāva vaṭṭati ākāsūpamā. Yathā hi ākāsampi",
  "atk-s0102a5:25_5": "alaggaṁ parisuddhaṁ candimasūriyānaṁ ākāse icchiticchitaṭṭhānaṁ gacchantānaṁ viya",
  "atk-s0102a5:25_6": "nibbānaṁ gacchantassa bhikkhuno paṭipadāpi kule vā gaṇe vā alaggā abaddhā ākāsūpamā",
  "atk-s0102a5:25_7": "vaṭṭati. Sā panesā tādisāva bhagavatā paññattā kathitā desitā. Tena vuttaṁ – ‘‘saṁsandati",
  "atk-s0102a5:25_8": "nibbānañca paṭipadā cā’’ti.",
  "atk-s0102a5:26_0": "Paṭipannānanti paṭipadāya ṭhitānaṁ. Vusitavatanti vutthavāsānaṁ etesaṁ. Laddhasahāyoti",
  "atk-s0102a5:26_1": "etesaṁ tattha tattha saha ayanato sahāyo. ‘‘Adutiyo asahāyo appaṭisamo’’ti idaṁ pana",
  "atk-s0102a5:26_2": "asadisaṭṭhena vuttaṁ. Apanujjāti tesaṁ majjhepi phalasamāpattiyā viharanto cittena",
  "atk-s0102a5:26_3": "apanujja, apanujjeva ekārāmataṁ anuyutto viharatīti attho.",
  "atk-s0102a5:27_0": "Abhinipphannokho pana tassa bhagavato lābhoti tassa bhagavato mahālābho uppanno.",
  "atk-s0102a5:27_1": "Kadā paṭṭhāya uppanno? Abhisambodhiṁ patvā sattasattāhaṁ atikkamitvā isipatane dhammacakkaṁ",
  "atk-s0102a5:27_2": "pavattetvā anukkamena devamanussānaṁ damanaṁ karontassa tayo jaṭile pabbājetvā rājagahaṁ",
  "atk-s0102a5:27_3": "gatassa bimbisāradamanato paṭṭhāya uppanno. Yaṁ sandhāya vuttaṁ – ‘‘tena kho pana",
  "atk-s0102a5:27_4": "samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārāna’’nti",
  "atk-s0102a5:27_5": "(saṁ. ni. 2.70). Satasahassakappādhikesu catūsu asaṅkhyeyyesu ussannapuññanissandasamuppanno",
  "atk-s0102a5:27_6": "lābhasakkāro mahogho viya ajjhottharamāno āgacchati.",
  "atk-s0102a5:28_0": "Ekasmiṁ kira samaye rājagahe sāvatthiyaṁ sākete kosambiyaṁ bārāṇasiyaṁ bhagavato",
  "atk-s0102a5:28_1": "paṭipāṭibhattaṁ nāma uppannaṁ, tattheko – ‘‘ahaṁ sataṁ vissajjetvā dānaṁ dassāmī’’ti",
  "atk-s0102a5:28_2": "paṇṇaṁ likhitvā vihāradvāre bandhi. Añño – ahaṁ dve satāni. Añño – ahaṁ pañca satāni.",
  "atk-s0102a5:28_3": "Añño – ahaṁ sahassaṁ. Añño – ahaṁ dve sahassāni. Añño – ahaṁ pañca. Dasa. Vīsati.",
  "atk-s0102a5:28_4": "Paññāsaṁ; añño – ahaṁ satasahassaṁ. Añño – ahaṁ dve satasahassāni vissajjetvā dānaṁ",
  "atk-s0102a5:28_5": "dassāmī’’ti paṇṇaṁ likhitvā vihāradvāre bandhi. Janapadacārikaṁ carantampi okāsaṁ",
  "atk-s0102a5:28_6": "labhitvā – ‘‘dānaṁ dassāmī’’ti sakaṭāni pūretvā mahājano anubandhiyeva. Yathāha –",
  "atk-s0102a5:28_7": "‘‘tena kho pana samayena jānapadā manussā bahuṁ loṇampi telampi taṇḍulampi khādanīyampi",
  "atk-s0102a5:28_8": "sakaṭesu āropetvā bhagavato piṭṭhito piṭṭhito anubandhā honti – ‘yattha paṭipāṭiṁ",
  "atk-s0102a5:28_9": "labhissāma, tattha bhattaṁ karissāmā’ti’’ (mahāva. 282). Evaṁ aññānipi khandhake",
  "atk-s0102a5:28_10": "ca vinaye ca bahūni vatthūni veditabbāni.",
  "atk-s0102a5:29_0": "Asadisadāne panesa lābho matthakaṁ patto. Ekasmiṁ kira samaye bhagavati janapadacārikaṁ",
  "atk-s0102a5:29_1": "caritvā jetavanaṁ sampatte rājā nimantetvā dānaṁ adāsi. Dutiyadivase nāgarā adaṁsu.",
  "atk-s0102a5:29_2": "Puna tesaṁ dānato atirekaṁ rājā, tassa dānato atirekaṁ nāgarāti evaṁ bahūsu divasesu",
  "atk-s0102a5:29_3": "gatesu rājā cintesi – ‘‘ime nāgarā divase divase atirekataraṁ karonti, pathavissaro",
  "atk-s0102a5:29_4": "pana rājā nāgarehi dāne parājitoti garahā bhavissatī’’ti. Athassa mallikā upāyaṁ",
  "atk-s0102a5:29_5": "ācikkhi. So rājaṅgaṇe sālakalyāṇipadarehi maṇḍapaṁ kāretvā taṁ nīluppalehi chādetvā",
  "atk-s0102a5:29_6": "pañca āsanasatāni paññāpetvā pañca hatthisatāni āsanānaṁ pacchābhāge ṭhapetvā ekekena",
  "atk-s0102a5:29_7": "hatthinā ekekassa bhikkhuno setacchattaṁ dhārāpesi. Dvinnaṁ dvinnaṁ āsanānaṁ antare",
  "atk-s0102a5:29_8": "sabbālaṅkārapaṭimaṇḍitā ekekā khattiyadhītā catujjātiyagandhaṁ pisati. Niṭṭhitaṁ",
  "atk-s0102a5:29_9": "niṭṭhitaṁ majjhaṭṭhāne gandhambaṇe pakkhipati, taṁ aparā khattiyadhītā nīluppalahatthakena",
  "atk-s0102a5:29_10": "samparivatteti. Evaṁ ekekassa bhikkhuno tisso tisso khattiyadhītaro parivārā, aparā",
  "atk-s0102a5:29_11": "sabbālaṅkārapaṭimaṇḍitā itthī tālavaṇṭaṁ gahetvā bījati, aññā dhamakaraṇaṁ gahetvā",
  "atk-s0102a5:29_12": "udakaṁ parissāveti, aññā pattato udakaṁ harati. Bhagavato cattāri anagghāni ahesuṁ.",
  "atk-s0102a5:29_13": "Pādakathalikā ādhārako apassenaphalakaṁ chattapādamaṇīti imāni cattāri anagghāni",
  "atk-s0102a5:29_14": "ahesuṁ. Saṅghanavakassa deyyadhammo satasahassaṁ agghati. Tasmiñca dāne aṅgulimālatthero",
  "atk-s0102a5:29_15": "saṅghanavako ahosi. Tassa āsanasamīpe ānīto hatthī taṁ upagantuṁ nāsakkhi. Tato rañño",
  "atk-s0102a5:29_16": "ārocesuṁ. Rājā – ‘‘añño hatthī natthī’’ti? Duṭṭhahatthī pana atthi, ānetuṁ na sakkāti.",
  "atk-s0102a5:29_17": "Sammāsambuddho – saṅghanavako kataro mahārājāti? Aṅgulimālatthero bhagavāti. Tena",
  "atk-s0102a5:29_18": "hi taṁ duṭṭhahatthiṁ ānetvā ṭhapetu, mahārājāti. Hatthiṁ maṇḍayitvā ānayiṁsu. So",
  "atk-s0102a5:29_19": "therassa tejena nāsāvātasañcaraṇamattampi kātuṁ nāsakkhi. Evaṁ nirantaraṁ satta divasāni",
  "atk-s0102a5:29_20": "dānaṁ dīyittha. Sattame divase rājā dasabalaṁ vanditvā – ‘‘bhagavā mayhaṁ dhammaṁ desethā’’ti āha.",
  "atk-s0102a5:30_0": "Tassañca parisati kāḷo ca juṇho cāti dve amaccā honti. Kāḷo cintesi – ‘‘nassati rājakulassa",
  "atk-s0102a5:30_1": "santakaṁ, kiṁ nāmete ettakā janā karissanti, bhuñjitvā vihāraṁ gantvā niddāyissanteva,",
  "atk-s0102a5:30_2": "idaṁ pana eko rājapuriso labhitvā kiṁ nāma na kareyya, aho nassati rañño santaka’’nti.",
  "atk-s0102a5:30_3": "Juṇho cintesi – ‘‘mahantaṁ idaṁ rājattanaṁ nāma, ko añño idaṁ kātuṁ sakkhissati?",
  "atk-s0102a5:30_4": "Kiṁ rājā nāma so, yo rājattane ṭhitopi evarūpaṁ dānaṁ dātuṁ na sakkotī’’ti. Bhagavā",
  "atk-s0102a5:30_5": "parisāya ajjhāsayaṁ olokento tesaṁ dvinnaṁ ajjhāsayaṁ viditvā – ‘‘sace ajja juṇhassa",
  "atk-s0102a5:30_6": "ajjhāsayena dhammakathaṁ kathemi, kāḷassa sattadhā muddhā phalissati . Mayā kho pana",
  "atk-s0102a5:30_7": "sattānuddayatāya pāramiyo pūritā. Juṇho aññasmimpi divase mayi dhammaṁ kathayante",
  "atk-s0102a5:30_8": "maggaphalaṁ paṭivijjhissati, idāni pana kāḷaṁ olokessāmī’’ti rañño catuppadikameva gāthaṁ abhāsi –",
  "atk-s0102a5:31": "‘‘Na ve kadariyā devalokaṁ vajanti,",
  "atk-s0102a5:32": "Bālā have nappasaṁsanti dānaṁ;",
  "atk-s0102a5:33": "Dhīro ca dānaṁ anumodamāno,",
  "atk-s0102a5:34": "Teneva so hoti sukhī paratthā’’ti. (dha. pa. 177);",
  "atk-s0102a5:35_0": "Rājā anattamano hutvā – ‘‘mayā mahādānaṁ dinnaṁ, satthā ca me mandameva dhammaṁ kathesi,",
  "atk-s0102a5:35_1": "nāsakkhiṁ maññe dasabalassa cittaṁ gahetu’’nti. So bhuttapātarāso vihāraṁ gantvā",
  "atk-s0102a5:35_2": "bhagavantaṁ vanditvā pucchi – ‘‘mayā, bhante, mahantaṁ dānaṁ dinnaṁ, anumodanā ca",
  "atk-s0102a5:35_3": "me na mahatī katā, ko nu kho me, bhante, doso’’ti? Natthi, mahārāja, tava doso, parisā",
  "atk-s0102a5:35_4": "pana aparisuddhā, tasmā dhammaṁ na desesinti. Kasmā pana bhagavā parisā na suddhāti?",
  "atk-s0102a5:35_5": "Satthā dvinnaṁ amaccānaṁ parivitakkaṁ ārocesi. Rājā kāḷaṁ pucchi – ‘‘evaṁ, tāta,",
  "atk-s0102a5:35_6": "kāḷā’’ti? ‘‘Evaṁ, mahārājā’’ti. ‘‘Mayi mama santakaṁ dadamāne tava kataraṁ ṭhānaṁ",
  "atk-s0102a5:35_7": "rujjati, na taṁ sakkomi passituṁ, pabbājetha naṁ mama raṭṭhato’’ti āha. Tato juṇhaṁ",
  "atk-s0102a5:35_8": "pakkosāpetvā pucchi – ‘‘evaṁ kira, tāta, cintesī’’ti? ‘‘Āma, mahārājā’’ti. ‘‘Tava",
  "atk-s0102a5:35_9": "cittānurūpameva hotū’’ti tasmiṁyeva maṇḍape evaṁ paññattesuyeva āsanesu pañca bhikkhusatāni",
  "atk-s0102a5:35_10": "nisīdāpetvā tāyeva khattiyadhītaro parivārāpetvā rājagehato dhanaṁ gahetvā mayā dinnasadisameva",
  "atk-s0102a5:35_11": "satta divasāni dānaṁ dehīti. So tathā adāsi. Datvā sattame divase – ‘‘dhammaṁ bhagavā desethā’’ti āha.",
  "atk-s0102a5:36_0": "Satthā dvinnampi dānānaṁ anumodanaṁ ekato katvā dve mahānadiyo ekoghapuṇṇā kurumāno",
  "atk-s0102a5:36_1": "viya mahādhammadesanaṁ desesi. Desanāpariyosāne juṇho sotāpanno ahosi. Rājā pasīditvā",
  "atk-s0102a5:36_2": "dasabalassa bāhiravatthuṁ nāma adāsi. Evaṁ abhinipphanno kho pana tassa bhagavato lābhoti veditabbo.",
  "atk-s0102a5:37_0": "Abhinipphannosilokoti vaṇṇaguṇakittanaṁ. Sopi bhagavato dhammacakkappavattanato paṭṭhāya",
  "atk-s0102a5:37_1": "abhinipphanno. Tato paṭṭhāya hi bhagavato khattiyāpi vaṇṇaṁ kathenti. Brāhmaṇāpi",
  "atk-s0102a5:37_2": "gahapatayopi nāgā supaṇṇā gandhabbā devatā brahmānopi kittiṁ vatvā – ‘‘itipi so bhagavā’’tiādinā.",
  "atk-s0102a5:37_3": "Aññatitthiyāpi vararojassa sahassaṁ datvā samaṇassa gotamassa avaṇṇaṁ kathehīti uyyojesuṁ.",
  "atk-s0102a5:37_4": "So sahassaṁ gahetvā dasabalaṁ pādatalato paṭṭhāya yāva kesantā apalokayamāno likkhāmattampi",
  "atk-s0102a5:37_5": "vajjaṁ adisvā – ‘‘vippakiṇṇadvattiṁsamahāpurisalakkhaṇe asītianubyañjanavibhūsite",
  "atk-s0102a5:37_6": "byāmappabhāparikkhitte suphullitapāricchattakatārāgaṇasamujjalitaantalikkhavicittakusumasassirikanandanavanasadise",
  "atk-s0102a5:37_7": "anavajjaattabhāve avaṇṇaṁ vadantassa mukhampi viparivatteyya, muddhāpi sattadhā phaleyya,",
  "atk-s0102a5:37_8": "avaṇṇaṁ vattuṁ upāyo natthi, vaṇṇameva vadissāmī’’ti pādatalato paṭṭhāya yāva kesantā",
  "atk-s0102a5:37_9": "atirekapadasahassena vaṇṇameva kathesi. Yamakapāṭihāriye panesa vaṇṇo nāma matthakaṁ",
  "atk-s0102a5:37_10": "patto. Evaṁ abhinipphanno silokoti.",
  "atk-s0102a5:38_0": "Yāva maññe khattiyāti khattiyā brāhmaṇā vessā suddā nāgā supaṇṇā yakkhā asurā devā",
  "atk-s0102a5:38_1": "brahmānoti sabbeva te sampiyāyamānarūpā haṭṭhatuṭṭhā viharanti. Vigatamado kho panāti",
  "atk-s0102a5:38_2": "ettakā maṁ janā sampiyāyamānarūpā viharantīti na madapamatto hutvā davādivasena āhāraṁ",
  "atk-s0102a5:38_3": "āhāreti, aññadatthu vigatamado kho pana so bhagavā āhāraṁ āhāreti.",
  "atk-s0102a5:39_0": "Yathāvādīti yaṁ vācāya vadati, tadanvayamevassa kāyakammaṁ hoti. Yañca kāyena karoti,",
  "atk-s0102a5:39_1": "tadanvayamevassa vacīkammaṁ hoti. Kāyo vā vācaṁ, vācā vā kāyaṁ nātikkamati, vācā",
  "atk-s0102a5:39_2": "kāyena, kāyo ca vācāya sameti. Yathā ca –",
  "atk-s0102a5:40": "‘‘Vāmena sūkaro hoti, dakkhiṇena ajāmigo;",
  "atk-s0102a5:41": "Sarena nelako hoti, visāṇena jaraggavo’’ti. –",
  "atk-s0102a5:42_0": "Ayaṁ sūkarayakkho sūkare disvā sūkarasadisaṁ vāmapassaṁ dassetvā te gahetvā khādati,",
  "atk-s0102a5:42_1": "ajāmige disvā taṁsadisaṁ dakkhiṇapassaṁ dassetvā te gahetvā khādati, nelakavacchake",
  "atk-s0102a5:42_2": "disvā vacchakaravaṁ ravanto te gahetvā khādati, goṇe disvā tesaṁ visāṇasadisāni visāṇāni",
  "atk-s0102a5:42_3": "māpetvā te dūratova – ‘‘goṇo viya dissatī’’ti evaṁ upagate gahetvā khādati. Yathā",
  "atk-s0102a5:42_4": "ca dhammikavāyasajātake sakuṇehi puṭṭho vāyaso – ‘‘ahaṁ vātabhakkho, vātabhakkhatāya",
  "atk-s0102a5:42_5": "mukhaṁ vivaritvā pāṇakānañca maraṇabhayena ekeneva pādena ṭhito, tasmā tumhepi –",
  "atk-s0102a5:43": "‘‘Dhammaṁ caratha bhaddaṁ vo, dhammaṁ caratha ñātayo;",
  "atk-s0102a5:44": "Dhammacārī sukhaṁ seti, asmiṁ loke paramhi cā’’ti.",
  "atk-s0102a5:45": "Sakuṇesu vissāsaṁ uppādesi, tato –",
  "atk-s0102a5:46": "‘‘Bhaddako vatāyaṁ pakkhī, dijo paramadhammiko;",
  "atk-s0102a5:47": "Ekapādena tiṭṭhanto, dhammo dhammoti bhāsatī’’ti.",
  "atk-s0102a5:48": "Evaṁ vissāsamāgate sakuṇe khādittha. Tena tesaṁ vācā kāyena, kāyo ca vācāya na sameti, na evaṁ bhagavato. Bhagavato pana vācā kāyena, kāyo ca vācāya sametiyevāti dasseti.",
  "atk-s0102a5:49_0": "Tiṇṇā taritā vicikicchā assāti tiṇṇavicikiccho. ‘‘Kathamidaṁ kathamida’’nti evarūpā",
  "atk-s0102a5:49_1": "vigatā kathaṁkathā assāti vigatakathaṁkatho. Yathā hi mahājano – ‘‘ayaṁ rukkho, kiṁ",
  "atk-s0102a5:49_2": "rukkho nāma, ayaṁ gāmo, ayaṁ janapado, idaṁ raṭṭhaṁ, kiṁ raṭṭhaṁ nāma, kasmā nu kho",
  "atk-s0102a5:49_3": "ayaṁ rukkho ujukkhandho, ayaṁ vaṅkakkhandho, kasmā kaṇṭako koci ujuko hoti, koci",
  "atk-s0102a5:49_4": "vaṅko, pupphaṁ kiñci sugandhaṁ, kiñci duggandhaṁ, phalaṁ kiñci madhuraṁ, kiñci amadhura’’nti",
  "atk-s0102a5:49_5": "sakaṅkhova hoti, na evaṁ satthā. Satthā hi – ‘‘imesaṁ nāma dhātūnaṁ ussannussannattā",
  "atk-s0102a5:49_6": "idaṁ evaṁ hotī’’ti vigatakathaṁkathova . Yathā ca paṭhamajjhānādilābhīnaṁ dutiyajjhānādīsu",
  "atk-s0102a5:49_7": "kaṅkhā hoti. Paccekabuddhānampi hi sabbaññutaññāṇe yāthāvasanniṭṭhānābhāvato vohāravasena",
  "atk-s0102a5:49_8": "kaṅkhā nāma hotiyeva, na evaṁ buddhassa. So hi bhagavā sabbattha vigatakathaṁkathoti dasseti.",
  "atk-s0102a5:50_0": "Pariyositasaṅkappoti yathā keci sīlamattena, keci vipassanāmattena, keci paṭhamajjhānena…pe…",
  "atk-s0102a5:50_1": "keci nevasaññānāsaññāyatanasamāpattiyā, keci sotāpannabhāvamattena…pe… keci arahattena,",
  "atk-s0102a5:50_2": "keci sāvakapāramīñāṇena, keci paccekabodhiñāṇena pariyositasaṅkappā paripuṇṇamanorathā",
  "atk-s0102a5:50_3": "honti, na evaṁ mama satthā. Mama pana satthā sabbaññutaññāṇena pariyositasaṅkappoti dasseti.",
  "atk-s0102a5:51_0": "Ajjhāsayaṁ ādibrahmacariyanti karaṇatthe paccattavacanaṁ, adhikāsayena uttamanissayabhūtena",
  "atk-s0102a5:51_1": "ādibrahmacariyena porāṇabrahmacariyabhūtena ca ariyamaggena tiṇṇavicikiccho vigatakathaṁkatho",
  "atk-s0102a5:51_2": "pariyositasaṅkappoti attho. ‘‘Pubbe ananussutesu dhammesu sāmaṁ saccāni abhisambujjhi,",
  "atk-s0102a5:51_3": "tattha ca sabbaññutaṁ patto, balesu ca vasībhāva’’nti hi vacanato pariyositasaṅkappatāpi",
  "atk-s0102a5:51_4": "bhagavato ariyamaggeneva nipphannāti.",
  "atk-s0102a5:52_0": "297.Yathariva bhagavāti yathā bhagavā, evaṁ ekasmiṁ jambudīpatale catūsu disāsu cārikaṁ",
  "atk-s0102a5:52_1": "caramānā aho vata cattāro jinā dhammaṁ deseyyunti paccāsisamānā vadanti. Athāpare",
  "atk-s0102a5:52_2": "tīsu maṇḍalesu ekato vicaraṇabhāvaṁ ākaṅkhamānā tayo sammāsambuddhāti āhaṁsu. Apare",
  "atk-s0102a5:52_3": "– ‘‘dasa pāramiyo nāma pūretvā catunnaṁ tiṇṇaṁ vā uppatti dullabhā, sace pana eko",
  "atk-s0102a5:52_4": "nibaddhavāsaṁ vasanto dhammaṁ deseyya, eko cārikaṁ caranto, evampi jambudīpo sobheyya",
  "atk-s0102a5:52_5": "ceva, bahuñca hitasukhamadhigaccheyyā’’ti cintetvā aho vata, mārisāti āhaṁsu.",
  "atk-s0102a5:53_0": "298.Aṭṭhānametaṁ anavakāso yanti ettha ṭhānaṁ avakāsoti ubhayametaṁ kāraṇādhivacanameva.",
  "atk-s0102a5:53_1": "Kāraṇañhi tiṭṭhati ettha tadāyattavuttitāya phalanti ṭhānaṁ. Okāso viya cassa taṁ",
  "atk-s0102a5:53_2": "tena vinā aññattha abhāvatoti avakāso. Yanti karaṇatthe paccattaṁ. Idaṁ vuttaṁ hoti",
  "atk-s0102a5:53_3": "– ‘‘yena kāraṇena ekissā lokadhātuyā dve buddhā ekato uppajjeyyuṁ, taṁ kāraṇaṁ natthī’’ti.",
  "atk-s0102a5:54": "Ettha ca –",
  "atk-s0102a5:55": "‘‘Yāvatā candimasūriyā, pariharanti disā bhanti virocanā;",
  "atk-s0102a5:56": "Tāva sahassadhā loko, ettha te vattate vaso’’ti. (ma. ni. 1.503) –",
  "atk-s0102a5:57_0": "Gāthāya ekacakkavāḷameva ekā lokadhātu. ‘‘Sahassī lokadhātu akampitthā’’ti (a. ni.",
  "atk-s0102a5:57_1": "3.126) āgataṭṭhāne cakkavāḷasahassaṁ ekā lokadhātu. ‘‘Ākaṅkhamāno, ānanda, tathāgato",
  "atk-s0102a5:57_2": "tisahassimahāsahassilokadhātuṁ sarena viññāpeyya, obhāsena ca phareyyā’’ti (a. ni.",
  "atk-s0102a5:57_3": "3.81) āgataṭṭhāne tisahassimahāsahassī ekā lokadhātu. ‘‘Ayañca dasasahassī lokadhātū’’ti",
  "atk-s0102a5:57_4": "(ma. ni. 3.201) āgataṭṭhāne dasacakkavāḷasahassāni ekā lokadhātu. Taṁ sandhāya ekissā",
  "atk-s0102a5:57_5": "lokadhātuyāti āha. Ettakañhi jātikhettaṁ nāma. Tatrāpi ṭhapetvā imasmiṁ cakkavāḷe",
  "atk-s0102a5:57_6": "jambudīpassa majjhimadesaṁ na aññatra buddhā uppajjanti jātikhettato pana paraṁ buddhānaṁ",
  "atk-s0102a5:57_7": "uppattiṭṭhānameva na paññāyati. Yenatthenāti yena pavāraṇasaṅgahatthena.",
  "atk-s0102a5:58": "Sanaṅkumārakathāvaṇṇanā",
  "atk-s0102a5:59": "300.Vaṇṇena ceva yasasā cāti alaṅkāraparivārena ca puññasiriyā cāti attho.",
  "atk-s0102a5:60": "301.Sādhu mahābrahmeti ettha sampasādane sādhusaddo. Saṅkhāya modāmāti jānitvā modāma.",
  "atk-s0102a5:61": "Govindabrāhmaṇavatthuvaṇṇanā",
  "atk-s0102a5:62_0": "304.Yāva dīgharattaṁ mahāpaññova so bhagavāti ettakanti paricchinditvā na sakkā vattuṁ,",
  "atk-s0102a5:62_1": "atha kho yāva dīgharattaṁ aticirarattaṁ mahāpaññova so bhagavā. Noti kathaṁ tumhe",
  "atk-s0102a5:62_2": "maññathāti. Atha sayamevetaṁ pañhaṁ byākātukāmo – ‘‘anacchariyametaṁ, mārisā, yaṁ",
  "atk-s0102a5:62_3": "idāni pāramiyo pūretvā bodhipallaṅke tiṇṇaṁ mārānaṁ matthakaṁ bhinditvā paṭividdhaasādhāraṇañāṇo",
  "atk-s0102a5:62_4": "so bhagavā mahāpañño bhaveyya, kimettha acchariyaṁ, aparipakkāya pana bodhiyā padesañāṇe",
  "atk-s0102a5:62_5": "ṭhitassa sarāgādikālepi mahāpaññabhāvameva vo, mārisā, kathessāmī’’ti bhavapaṭicchannakāraṇaṁ",
  "atk-s0102a5:62_6": "āharitvā dassento bhūtapubbaṁ bhotiādimāha.",
  "atk-s0102a5:63_0": "Purohitoti sabbakiccāni anusāsanapurohito. Govindoti govindiyābhisekena abhisitto",
  "atk-s0102a5:63_1": ", pakatiyā panassa aññadeva nāmaṁ, abhisittakālato paṭṭhāya ‘‘govindo’’ti saṅkhyaṁ",
  "atk-s0102a5:63_2": "gato. Jotipāloti jotanato ca pālanato ca jotipālo. Tassa kira jātadivase sabbāvudhāni",
  "atk-s0102a5:63_3": "ujjotiṁsu. Rājāpi paccūsasamaye attano maṅgalāvudhaṁ pajjalitaṁ disvā bhīto aṭṭhāsi.",
  "atk-s0102a5:63_4": "Govindo pātova rājūpaṭṭhānaṁ gantvā sukhaseyyaṁ pucchi rājā – ‘‘kuto me ācariya,",
  "atk-s0102a5:63_5": "sukhaseyyā’’ti vatvā taṁ kāraṇaṁ ārocesi. Mā bhāyi, mahārāja, mayhaṁ putto jāto,",
  "atk-s0102a5:63_6": "tassānubhāvena sakalanagare āvudhāni pajjaliṁsūti. Rājā – ‘‘kiṁ nu kho me kumāro",
  "atk-s0102a5:63_7": "paccatthiko bhaveyyā’’ti cintetvā suṭṭhutaraṁ bhāyi. ‘‘Kiṁ vitakkesi mahārājā’’ti",
  "atk-s0102a5:63_8": "ca puṭṭho tamatthaṁ ārocesi. Atha naṁ govindo ‘‘mā bhāyi mahārāja, neso kumāro tumhākaṁ",
  "atk-s0102a5:63_9": "dubbhissati, sakalajambudīpe pana tena samo paññāya na bhavissati, mama puttassa",
  "atk-s0102a5:63_10": "vacanena mahājanassa kaṅkhā chijjissati, tumhākañca sabbakiccāni anusāsissatī’’ti",
  "atk-s0102a5:63_11": "samassāseti. Rājā tuṭṭho – ‘‘kumārassa khīramūlaṁ hotū’’ti sahassaṁ datvā ‘‘kumāraṁ",
  "atk-s0102a5:63_12": "mahallakakāle mama dassethā’’ti āha. Kumāro anupubbena vuḍḍhimanuppatto. Jotitattā",
  "atk-s0102a5:63_13": "panassa pālanasamatthatāya ca jotipālotveva nāmaṁ akaṁsu. Tena vuttaṁ – ‘‘jotanato",
  "atk-s0102a5:63_14": "ca pālanato ca jotipālo’’ti.",
  "atk-s0102a5:64_0": "Sammā vossajjitvāti sammā vossajjitvā. Ayameva vā pāṭho. Alamatthadasataroti samattho",
  "atk-s0102a5:64_1": "paṭibalo atthadaso alamatthadaso, taṁ alamatthadasaṁ tiretīti alamatthadasataro.",
  "atk-s0102a5:64_2": "Jotipālasseva māṇavassa anusāsaniyāti sopi jotipālaṁyeva pucchitvā anusāsatīti dasseti.",
  "atk-s0102a5:65_0": "305.Bhavamatthubhavantaṁ jotipālanti bhoto jotipālassa bhavo vuddhi visesādhigamo",
  "atk-s0102a5:65_1": "sabbakalyāṇañceva maṅgalañca hotūti attho. Sammodanīyaṁ kathanti? ‘‘Alaṁ, mahārāja,",
  "atk-s0102a5:65_2": "mā cintayi, dhuvadhammo esa sabbasattāna’’ntiādinā nayena maraṇappaṭisaṁyuttaṁ sokavinodanapaṭisanthārakathaṁ",
  "atk-s0102a5:65_3": "pariyosāpetvā. Mā no bhavaṁ jotipālo anusāsaniyāpaccabyāhāsīti mā paṭibyākāsi, ‘‘anusāsā’’ti",
  "atk-s0102a5:65_4": "vutto – ‘‘nāhaṁ anusāsāmī’’ti no mā anusāsaniyā paccakkhāsīti attho. Abhisambhosīti",
  "atk-s0102a5:65_5": "saṁvidahitvā paṭṭhapesi. Manussā evamāhaṁsūti taṁ pitarā mahāpaññataraṁ sabbakiccāni",
  "atk-s0102a5:65_6": "anusāsantaṁ sabbakamme abhisambhavantaṁ disvā tuṭṭhacittā govindo vata, bho, brāhmaṇo,",
  "atk-s0102a5:65_7": "mahāgovindo vata, bho, brāhmaṇoti evamāhaṁsu. Idaṁ vuttaṁ hoti, ‘‘govindo vata, bho,",
  "atk-s0102a5:65_8": "brāhmaṇo ahosi etassa pitā; ayaṁ pana mahāgovindo vata, bho, brāhmaṇo’’ti.",
  "atk-s0102a5:66": "Rajjasaṁvibhajanavaṇṇanā",
  "atk-s0102a5:67_0": "306.Yenate cha khattiyāti ye te ‘‘sahāyā’’ti vuttā cha khattiyā, te kira reṇussa",
  "atk-s0102a5:67_1": "ekapitikā kaniṭṭhabhātaro, tasmā mahāgovindo ‘‘ayaṁ abhisitto etesaṁ rajjasaṁvibhāgaṁ",
  "atk-s0102a5:67_2": "kareyya vā na vā, yaṁnūnāhaṁ te paṭikacceva reṇussa santikaṁ pesetvā paṭiññaṁ gaṇhāpeyya’’nti",
  "atk-s0102a5:67_3": "cintento yena te cha khattiyā tenupasaṅkami. Rājakattāroti rājakārakā amaccā.",
  "atk-s0102a5:68": "307.Madanīyā kāmāti madakarā pamādakarā kāmā. Gacchante gacchante kāle esa anussaritumpi na sakkuṇeyya, tasmā āyantu bhonto āgacchantūti attho.",
  "atk-s0102a5:69_0": "308.Sarāmahaṁ bhoti tadā kira manussānaṁ saccavādikālo hoti, tasmā ‘‘kadā mayā vuttaṁ,",
  "atk-s0102a5:69_1": "kena diṭṭhaṁ, kena suta’’nti abhūtaṁ avatvā ‘‘sarāmahaṁ bho’’ti āha. Sammodanīyaṁ",
  "atk-s0102a5:69_2": "kathanti kiṁ mahārāja devattaṁ gate raññe mā cintayittha, dhuvadhammo esa sabbasattānaṁ,",
  "atk-s0102a5:69_3": "evaṁbhāvino saṅkhārāti evarūpaṁ paṭisanthārakathaṁ. Sabbāni sakaṭamukhāni paṭṭhapesīti",
  "atk-s0102a5:69_4": "sabbāni cha rajjāni sakaṭamukhāni paṭṭhapesi. Ekekassa rañño rajjaṁ tiyojanasataṁ",
  "atk-s0102a5:69_5": "hoti, reṇussa rañño rajjosaraṇapadeso dasagāvutaṁ, majjhe pana reṇussa rajjaṁ vitānasadisaṁ",
  "atk-s0102a5:69_6": "ahosi. Kasmā evaṁ paṭṭhapesīti? Kālena kālaṁ rājānaṁ passituṁ āgacchantā aññassa",
  "atk-s0102a5:69_7": "rajjaṁ apīḷetvā attano attano rajjapadeseneva āgamissanti ceva gamissanti ca. Pararajjaṁ",
  "atk-s0102a5:69_8": "otiṇṇassa hi – ‘‘bhattaṁ detha, goṇaṁ dethā’’ti vadato manussā ujjhāyanti – ‘‘ime",
  "atk-s0102a5:69_9": "rājāno attano attano vijitena na gacchanti, amhākaṁ pīḷaṁ karontī’’ti. Attano vijitena",
  "atk-s0102a5:69_10": "gacchantassa ‘‘amhākaṁ santikā iminā idañcidañca laddhabbamevā’’ti manussā pīḷaṁ",
  "atk-s0102a5:69_11": "na maññanti. Imamatthaṁ cintayitvā mahāgovindo ‘‘sammodamānā rājāno ciraṁ rajjamanusāsantū’’ti evaṁ paṭṭhapesi.",
  "atk-s0102a5:70": "‘‘Dantapuraṁ kaliṅgānaṁ, assakānañca potanaṁ;",
  "atk-s0102a5:71": "Māhissati avantīnaṁ, sovīrānañca rodukaṁ.",
  "atk-s0102a5:72": "Mithilā ca videhānaṁ, campā aṅgesu māpitā;",
  "atk-s0102a5:73": "Bārāṇasī ca kāsīnaṁ, ete govindamāpitā’’ti. –",
  "atk-s0102a5:74": "Etāni satta nagarāni mahāgovindeneva tesaṁ rājūnaṁ atthāya māpitāni.",
  "atk-s0102a5:75": "‘‘Sattabhū brahmadatto ca, vessabhū bharato saha;",
  "atk-s0102a5:76": "Reṇu dve ca dhataraṭṭhā, tadāsuṁ satta bhāradhā’’ti. –",
  "atk-s0102a5:77_0": "Imāni tesaṁ sattannampi nāmāni. Tesu hi eko sattabhū nāma ahosi, eko brahmadatto",
  "atk-s0102a5:77_1": "nāma, eko vessabhū nāma, eko teneva saha bharato nāma, eko reṇu nāma, dve pana dhataraṭṭhāti",
  "atk-s0102a5:77_2": "ime satta jambudīpatale bhāradhā mahārājāno ahesunti.",
  "atk-s0102a5:78": "Paṭhamabhāṇavāravaṇṇanā niṭṭhitā.",
  "atk-s0102a5:79": "Kittisaddaabbhuggamanavaṇṇanā",
  "atk-s0102a5:80_0": "311.Upasaṅkamiṁsūti ‘‘amhākaṁ ayaṁ issariyasampatti na aññassānubhāvena, mahāgovindassānubhāvena",
  "atk-s0102a5:80_1": "nipphannā. Mahāgovindo amhe satta rājāno samagge katvā jambudīpatale patiṭṭhāpesi,",
  "atk-s0102a5:80_2": "pubbūpakārissa pana na sukarā paṭikiriyā kātuṁ. Amhe sattapi jane esoyeva anusāsatu,",
  "atk-s0102a5:80_3": "etaṁyeva senāpatiñca purohitañca karoma, evaṁ no vuddhi bhavissatī’’ti cintetvā upasaṅkamiṁsu.",
  "atk-s0102a5:80_4": "Mahāgovindopi – ‘‘mayā ete samaggā katā, sace etesaṁ añño senāpati purohito ca bhavissati,",
  "atk-s0102a5:80_5": "tato attano attano senāpatipurohitānaṁ vacanaṁ gahetvā aññamaññaṁ bhindissanti, adhivāsemi",
  "atk-s0102a5:80_6": "nesaṁ senāpatiṭṭhānañca purohitaṭṭhānañcā’’ti cintetvā ‘‘evaṁ bho’’ti paccassosi.",
  "atk-s0102a5:81_0": "Satta ca brāhmaṇamahāsāleti ‘‘ahaṁ sabbaṭṭhānesu sammukho bhaveyyaṁ vā na vā, yatthāhaṁ",
  "atk-s0102a5:81_1": "sammukho na bhavissāmi, tattheva te kattabbaṁ karissantī’’ti satta anupurohite ṭhapesi.",
  "atk-s0102a5:81_2": "Te sandhāya idaṁ vuttaṁ – ‘‘satta ca brāhmaṇamahāsāle’’ti. Divasassa dvikkhattuṁ",
  "atk-s0102a5:81_3": "vā sāyaṁ pāto vā nahāyantīti nahātakā. Vatacariyapariyosāne vā nahātā, tato paṭṭhāya",
  "atk-s0102a5:81_4": "brāhmaṇehi saddhiṁ na khādanti na pivantīti nahātakā.",
  "atk-s0102a5:82_0": "312.Abbhuggacchīti abhiuggacchi. Tadā kira manussānaṁ ‘‘na brahmunā saddhiṁ amantetvā",
  "atk-s0102a5:82_1": "sakkā evaṁ sakalajambudīpaṁ anusāsitu’’nti nisinnanisinnaṭṭhāne ayameva kathā pavattittha.",
  "atk-s0102a5:82_2": "Na kho panāhanti mahāpuriso kira – ‘‘ayaṁ mayhaṁ abhūto vaṇṇo uppanno, vaṇṇuppatti",
  "atk-s0102a5:82_3": "kho pana na bhāriyā, uppannassa vaṇṇassa rakkhanameva bhāriyaṁ, ayañca me acintetvā",
  "atk-s0102a5:82_4": "amantetvā karontasseva vaṇṇo uppannova, cintetvā mantetvā karontassa pana vitthārikataro",
  "atk-s0102a5:82_5": "bhavissatī’’ti brahmadassane upāyaṁ pariyesanto taṁ disvā sutaṁ kho pana metantiādiatthaṁ parivitakkesi.",
  "atk-s0102a5:83_0": "313.Yenareṇu rājā tenupasaṅkamīti evaṁ me antarā daṭṭhukāmo vā sallapitukāmo vā na",
  "atk-s0102a5:83_1": "bhavissati, yato chinnapalibodho sukhaṁ viharissāmīti palibodhupacchedanatthaṁ upasaṅkami, esa nayo sabbattha.",
  "atk-s0102a5:84": "316.Sādisiyoti samavaṇṇā samajātikā.",
  "atk-s0102a5:85_0": "317.Navaṁ sandhāgāraṁ kāretvāti rattiṭṭhānadivāṭṭhānacaṅkamanasampannaṁ vassike cattāro",
  "atk-s0102a5:85_1": "māse vasanakkhamaṁ bahi naḷaparikkhittaṁ vicittaṁ āvasathaṁ kāretvā. Karuṇaṁ jhānaṁ",
  "atk-s0102a5:85_2": "jhāyīti karuṇāya tikacatukkajjhānaṁ jhāyi, karuṇāmukhena panettha avasesāpi tayo",
  "atk-s0102a5:85_3": "brahmavihārā gahitāva. Ukkaṇṭhanā paritassanāti jhānabhūmiyaṁ ṭhitassa anabhiratiukkaṇṭhanā",
  "atk-s0102a5:85_4": "vā bhayaparitassanā vā natthi, brahmuno pana āgamanapatthanā āgamanataṇhā ahūti attho.",
  "atk-s0102a5:86": "Brahmunāsākacchāvaṇṇanā",
  "atk-s0102a5:87_0": "318.Bhayanti cittutrāsabhayameva. Ajānantāti ajānamānā. Kathaṁ jānemu taṁ mayanti",
  "atk-s0102a5:87_1": "(dī. ni. 2.179) mayaṁ kinti taṁ jānāma, ayaṁ katthavāsiko, kinnāmo, kiṁ gottotiādīnaṁ",
  "atk-s0102a5:87_2": "ākārānaṁ kena ākārena taṁ dhārayāmāti attho.",
  "atk-s0102a5:88_0": "Maṁ ve kumāraṁ jānantīti maṁ ‘‘kumāro’’ti ‘‘daharo’’ti jānanti. Brahmaloketi seṭṭhaloke.",
  "atk-s0102a5:88_1": "Sanantananti ciratanaṁ porāṇakaṁ . Ahaṁ so porāṇakumāro sanaṅkumāro nāma brahmāti",
  "atk-s0102a5:88_2": "dasseti. Evaṁ govinda jānāhīti govinda paṇḍita, tvaṁ evaṁ jānāhi, evaṁ maṁ dhārehi.",
  "atk-s0102a5:89": "‘‘Āsanaṁ udakaṁ pajjaṁ, madhusākañca brahmuno;",
  "atk-s0102a5:90": "Agghe bhavantaṁ pucchāma, agghaṁ kurutu no bhava’’nti. –",
  "atk-s0102a5:91_0": "Ettha agghanti atithino upanāmetabbaṁ vuccati. Teneva idamāsanaṁ paññattaṁ, ettha",
  "atk-s0102a5:91_1": "nisīdatha, idaṁ udakaṁ parisuddhaṁ, ito pānīyaṁ pivatha, pāde dhovatha, idaṁ pajjaṁ",
  "atk-s0102a5:91_2": "pādānaṁ hitatthāya abhisaṅkhataṁ telaṁ, ito pāde makkhetha, idaṁ madhusākanti. Bodhisattassa",
  "atk-s0102a5:91_3": "brahmacariyaṁ na aññesaṁ brahmacariyasadisaṁ hoti, na so ‘‘idaṁ sve, idaṁ tatiyadivase",
  "atk-s0102a5:91_4": "bhavissatī’’ti sannidhiṁ nāma karoti. Madhusākaṁ pana aloṇaṁ adhūpanaṁ atakkaṁ udakena",
  "atk-s0102a5:91_5": "seditasākaṁ, taṁ sandhāyesa – ‘‘idaṁ paribhuñjathā’’ti vadanto ‘‘agghe bhavantaṁ",
  "atk-s0102a5:91_6": "pucchāmā’’tiādimāha. Ime sabbepi agghā brahmuno atthi. Te agghe bhavantaṁ pucchāma.",
  "atk-s0102a5:91_7": "Evaṁ pucchantānañca agghaṁ kurutu no bhavaṁ, paṭiggaṇhātu no bhavaṁ idamagghanti",
  "atk-s0102a5:91_8": "vuttaṁ hoti. Kiṁ panesa – ‘‘ito ekampi brahmā na bhuñjatī’’ti idaṁ na jānātīti. No",
  "atk-s0102a5:91_9": "na jānāti, jānantopi attano santike āgato atithi pucchitabboti vattasīsena pucchati.",
  "atk-s0102a5:92_0": "Atha kho brahmā – ‘‘kiṁ nu kho paṇḍito mama paribhogakaraṇābhāvaṁ ñatvā pucchati,",
  "atk-s0102a5:92_1": "udāhu kohaññe ṭhatvā pucchatī’’ti samannāharanto ‘‘vattasīse ṭhito pucchatī’’ti ñatvā",
  "atk-s0102a5:92_2": "paṭiggaṇhituṁ dāni me vaṭṭatīti paṭiggaṇhāma te agghaṁ, yaṁ tvaṁ govinda bhāsasīti",
  "atk-s0102a5:92_3": "āha. Yaṁ tvaṁ govinda bhāsasi – ‘‘idamāsanaṁ paññattaṁ, ettha nisīdathā’’tiādi, tatra",
  "atk-s0102a5:92_4": "te mayaṁ āsane nisinnā nāma homa, pānīyaṁ pītā nāma homa, pādāpi me dhotā nāma hontu,",
  "atk-s0102a5:92_5": "telenapi makkhitā nāma hontu, udakasākampi paribhuttaṁ nāma hotu, tayā dinnaṁ adhivāsitakālato",
  "atk-s0102a5:92_6": "paṭṭhāya yaṁ yaṁ tvaṁ bhāsasi, taṁ taṁ mayā paṭiggahitameva hoti. Tena vuttaṁ – ‘‘paṭiggaṇhāma",
  "atk-s0102a5:92_7": "te agghaṁ, yaṁ tvaṁ govinda bhāsasī’’ti. Evaṁ pana agghaṁ paṭiggaṇhitvā pañhassa",
  "atk-s0102a5:92_8": "okāsaṁ karonto diṭṭhadhammahitatthāyātiādimāha.",
  "atk-s0102a5:93": "Kaṅkhīakaṅkhiṁ paravediyesūti ahaṁ savicikiccho bhavantaṁ parena sayaṁ abhisaṅkhatattā parassa pākaṭesu paravediyesu pañhesu nibbicikicchaṁ.",
  "atk-s0102a5:94_0": "Hitvā mamattanti idaṁ mama, idaṁ mamāti upakaraṇataṇhaṁ cajitvā. Manujesūti sattesu,",
  "atk-s0102a5:94_1": "manujesu yo koci manujo mamattaṁ hitvāti attho. Ekodibhūtoti ekībhūto, eko tiṭṭhanto",
  "atk-s0102a5:94_2": "eko nisīdantoti. Vacanattho panettha eko udeti pavattatīti ekodi, tādiso bhūtoti",
  "atk-s0102a5:94_3": "ekodibhūto . Karuṇedhimuttoti karuṇājhāne adhimutto, taṁ jhānaṁ nibbattetvāti attho.",
  "atk-s0102a5:94_4": "Nirāmagandhoti vissagandhavirahito. Ettha ṭhitoti etesu dhammesu ṭhito. Ettha ca",
  "atk-s0102a5:94_5": "sikkhamānoti etesu dhammesu sikkhamāno. Ayamettha saṅkhepo, vitthāro pana upari mahāgovindena",
  "atk-s0102a5:94_6": "ca brahmunā ca vuttoyeva.",
  "atk-s0102a5:95_0": "320. Tattha ete avidvāti ete āmagandhe ahaṁ avidvā, na jānāmīti attho. Idha brūhi",
  "atk-s0102a5:95_1": "dhīrāti te me tvaṁ idha dhīra paṇḍita, brūhi, vada. Kenāvaṭā vāti pajā kurutūti katamena",
  "atk-s0102a5:95_2": "kilesāvaraṇena āvaritā pajā pūtikā vāyati. Āpāyikāti apāyūpagā. Nivutabrahmalokāti",
  "atk-s0102a5:95_3": "nivuto pihito brahmaloko assāti nivutabrahmaloko. Katamena kilesena pajāya brahmalokūpago",
  "atk-s0102a5:95_4": "maggo nivuto pihito paṭicchannoti pucchati.",
  "atk-s0102a5:96_0": "Kodho mosavajjaṁ nikati ca dubbhoti kujjhanalakkhaṇo kodho ca, paravisaṁvādanalakkhaṇo",
  "atk-s0102a5:96_1": "musāvādo ca, sadisaṁ dassetvā vañcanalakkhaṇā nikati ca, mittadubbhanalakkhaṇo dubbho",
  "atk-s0102a5:96_2": "ca. Kadariyatā atimāno usūyāti thaddhamacchariyalakkhaṇā kadariyatā ca, atikkamitvā",
  "atk-s0102a5:96_3": "maññanalakkhaṇo atimāno ca, parasampattikhīyanalakkhaṇā usūyā ca. Icchā vivicchā",
  "atk-s0102a5:96_4": "paraheṭhanā cāti taṇhālakkhaṇā icchā ca, macchariyalakkhaṇā vivicchā ca, vihiṁsālakkhaṇā",
  "atk-s0102a5:96_5": "paraheṭhanā ca. Lobho ca doso ca mado ca mohoti yattha katthaci lubbhanalakkhaṇo",
  "atk-s0102a5:96_6": "lobho ca, dussanalakkhaṇo doso ca, majjanalakkhaṇo mado ca, muyhanalakkhaṇo moho",
  "atk-s0102a5:96_7": "ca. Etesu yuttā anirāmagandhāti etesu cuddasasu kilesesu yuttā pajā nirāmagandhā",
  "atk-s0102a5:96_8": "na hoti, āmagandhā sakuṇapagandhā pūtigandhāyevāti vadati. Āpāyikā nivutabrahmalokāti",
  "atk-s0102a5:96_9": "esā pana āpāyikā ceva hoti, paṭicchannabrahmalokamaggā cāti. Idaṁ pana suttaṁ kathentena",
  "atk-s0102a5:96_10": "āmagandhasuttena dīpetvā kathetabbaṁ, āmagandhasuttampi iminā dīpetvā kathetabbaṁ.",
  "atk-s0102a5:97_0": "Te na sunimmadayāti te āmagandhā sunimmadayā sukhena nimmadetabbā pahātabbā na honti,",
  "atk-s0102a5:97_1": "duppajahā dujjayāti attho. Yassa dāni bhavaṁ govindo kālaṁ maññatīti ‘‘yassā pabbajjāya",
  "atk-s0102a5:97_2": "bhavaṁ govindo kālaṁ maññati, ayameva hotu, evaṁ sati mayhampi tava santike āgamanaṁ",
  "atk-s0102a5:97_3": "svāgamanaṁ bhavissati, kathitadhammakathā sukathitā bhavissati, tvaṁ tāta sakalajambudīpe",
  "atk-s0102a5:97_4": "aggapuriso daharo paṭhamavaye ṭhito, evaṁ mahantaṁ nāma sampattisirivilāsaṁ pahāya",
  "atk-s0102a5:97_5": "tava pabbajanaṁ nāma gandhahatthino ayabandhanaṁ chinditvā gamanaṁ viya atiuḷāraṁ,",
  "atk-s0102a5:97_6": "buddhatanti nāmesā’’ti mahāpurisassa daḷhīkammaṁ katvā brahmā sanaṅkumāro brahmalokameva gato.",
  "atk-s0102a5:98": "Reṇurājaāmantanāvaṇṇanā",
  "atk-s0102a5:99_0": "321. Mahāpurisopi ‘‘mama itova nikkhamitvā pabbajanaṁ nāma na yuttaṁ, ahaṁ rājakulassa",
  "atk-s0102a5:99_1": "atthaṁ anusāsāmi, tasmā rañño ārocessāmi. Sace sopi pabbajissati, sundarameva. No",
  "atk-s0102a5:99_2": "ce pabbajissati, purohitaṭṭhānaṁ niyyātetvā ahaṁ pabbajissāmī’’ti cintetvā rājānaṁ",
  "atk-s0102a5:99_3": "upasaṅkami, tena vuttaṁ – ‘‘atha kho bho mahāgovindo,…pe… nāhaṁ porohacce rame’’ti.",
  "atk-s0102a5:100": "Tattha tvaṁ pajānassu rajjenāti tava rajjena tvameva jānāhi. Nāhaṁ porohicce rameti ahaṁ purohitabhāve na ramāmi, ukkaṇṭhitosmi, aññaṁ anusāsakaṁ jānāhi, nāhaṁ porohicce rameti.",
  "atk-s0102a5:101_0": "Atha rājā – ‘‘dhuvaṁ cattāro māse paṭisallīnassa brāhmaṇassa gehe bhogā mandā jātā’’ti",
  "atk-s0102a5:101_1": "cintetvā dhanena nimantento – ‘‘sace te ūnaṁ kāmehi. Ahaṁ paripūrayāmi te’’ti vatvā",
  "atk-s0102a5:101_2": "puna – ‘‘kinnu kho esa ekako viharanto kenaci vihiṁsito bhaveyyā’’ti cintetvā,",
  "atk-s0102a5:102": "‘‘Yo taṁ hiṁsati vāremi, bhūmisenāpati ahaṁ;",
  "atk-s0102a5:103": "Tuvaṁ pitā ahaṁ putto, mā no govinda pājahī’’ti. –",
  "atk-s0102a5:104_0": "Āha . Tassattho – yo taṁ hiṁsati, taṁ vāremi, kevalaṁ tumhe ‘‘asuko’’ti ācikkhatha,",
  "atk-s0102a5:104_1": "ahamettha kattabbaṁ jānissāmīti. Bhūmisenāpati ahanti atha vā ahaṁ pathaviyā sāmī,",
  "atk-s0102a5:104_2": "svāhaṁ imaṁ rajjaṁ tumheyeva paṭicchāpessāmi. Tuvaṁ pitā ahaṁ puttoti tvaṁ pitiṭṭhāne",
  "atk-s0102a5:104_3": "ṭhassasi, ahaṁ puttaṭṭhāne. So tvaṁ mama manaṁ haritvā attanoyeva manaṁ govinda,",
  "atk-s0102a5:104_4": "pājehi; yathā icchasi tathā pavattassu. Ahaṁ pana tava manaṁyeva anuvattanto tayā",
  "atk-s0102a5:104_5": "dinnapiṇḍaṁ paribhuñjanto taṁ asicammahattho vā upaṭṭhahissāmi, rathaṁ vā te pājessāmi.",
  "atk-s0102a5:104_6": "‘‘Mā no govinda, pajahī’’ti vā pāṭho . Tassattho – tvaṁ pitiṭṭhāne tiṭṭha, ahaṁ puttaṭṭhāne",
  "atk-s0102a5:104_7": "ṭhassāmi. Mā no tvaṁ bho govinda, pajahi, mā pariccajīti. Atha mahāpuriso yaṁ rājā",
  "atk-s0102a5:104_8": "cintesi, tassa attani abhāvaṁ dassento –",
  "atk-s0102a5:105": "‘‘Na matthi ūnaṁ kāmehi, hiṁsitā me na vijjati;",
  "atk-s0102a5:106": "Amanussavaco sutvā, tasmāhaṁ na gahe rame’’ti. –",
  "atk-s0102a5:107": "Āha. Tattha na matthīti na me atthi. Gaheti gehe. Atha naṁ rājā pucchi –",
  "atk-s0102a5:108": "‘‘Amanusso kathaṁ vaṇṇo, kiṁ te atthaṁ abhāsatha;",
  "atk-s0102a5:109": "Yañca sutvā jahāsi no, gehe amhe ca kevalī’’ti.",
  "atk-s0102a5:110_0": "Tattha jahāsi no, gehe amhe ca kevalīti brāhmaṇassa sampattibharite gehe saṅgahavasena",
  "atk-s0102a5:110_1": "attano gehe karonto yaṁ sutvā amhākaṁ gehe ca amhe ca kevalī sabbe aparisese jambudīpavāsino jahāsīti vadati.",
  "atk-s0102a5:111_0": "Athassa ācikkhanto mahāpuriso upavutthassa me pubbetiādimāha. Tattha upavutthassāti",
  "atk-s0102a5:111_1": "cattāro māse ekībhāvaṁ upagantvā vutthassa. Yiṭṭhakāmassa me satoti yajitukāmassa",
  "atk-s0102a5:111_2": "me samānassa. Aggi pajjalito āsi, kusapattaparitthatoti kusapattehi paritthato sappidadhimadhuādīni",
  "atk-s0102a5:111_3": "pakkhipitvā aggi jalayitumāraddho āsi, evaṁ aggiṁ jāletvā ‘‘mahājanassa dānaṁ dassāmī’’ti",
  "atk-s0102a5:111_4": "evaṁ cintetvā ṭhitassa mamāti ayamettha attho.",
  "atk-s0102a5:112_0": "Sanantanoti sanaṅkumāro brahmā. Tato rājā sayampi pabbajitukāmo hutvā saddahāmītiādimāha.",
  "atk-s0102a5:112_1": "Tattha kathaṁ vattetha aññathāti kathaṁ tumhe aññathā vattissatha. Te taṁ anuvattissāmāti",
  "atk-s0102a5:112_2": "te mayampi tumheyeva anuvattissāma, anupabbajissāmāti attho. ‘‘Anuvajissāmā’’tipi",
  "atk-s0102a5:112_3": "pāṭho, tassa anugacchissāmāti attho. Akācoti nikkāco akakkaso. Govindassānusāsaneti",
  "atk-s0102a5:112_4": "tava govindassa sāsane. Bhavantaṁ govindameva satthāraṁ karitvā carissāmāti vadati.",
  "atk-s0102a5:113": "Cha khattiyaāmantanāvaṇṇanā",
  "atk-s0102a5:114_0": "322.Yenate cha khattiyā tenupasaṅkamīti reṇuṁ rājānaṁ ‘‘sādhu mahārāja rajjaṁ nāma",
  "atk-s0102a5:114_1": "mātaraṁ pitaraṁ bhātibhaginīādayopi māretvā gaṇhantesu sattesu evaṁ mahantaṁ rajjasiriṁ",
  "atk-s0102a5:114_2": "pahāya pabbajitukāmena uḷāraṁ mahārājena kata’’nti upatthambhetvā daḷhataramassa",
  "atk-s0102a5:114_3": "ussāhaṁ katvā upasaṅkami . Evaṁ samacintesunti rañño cintitanayeneva kadāci brāhmaṇassa",
  "atk-s0102a5:114_4": "bhogā parihīnā bhaveyyunti maññamānā samacintesuṁ. Dhanena sikkheyyāmāti upalāpeyyāma",
  "atk-s0102a5:114_5": "saṅgaṇheyyāma. Tāvatakaṁ āharīyatanti tāvatakaṁ āharāpiyatu gaṇhiyatu, yattakaṁ icchatha,",
  "atk-s0102a5:114_6": "tattakaṁ gaṇhathāti vuttaṁ hoti. Bhavantānaṁyeva vāhasāti bhavante paccayaṁ katvā,",
  "atk-s0102a5:114_7": "tumhehi dinnattāyeva pahūtaṁ sāpateyyaṁ jātaṁ.",
  "atk-s0102a5:115_0": "323.Sace jahatha kāmānīti sace vatthukāme ca kilesakāme ca pariccajatha. Yattha satto",
  "atk-s0102a5:115_1": "puthujjanoti yesu kāmesu puthujjano satto laggo laggito. Ārambhavho daḷhā hothāti",
  "atk-s0102a5:115_2": "evaṁ sante vīriyaṁ ārabhatha, asithilaparakkamataṁ adhiṭṭhāya daḷhā bhavatha. Khantībalasamāhitāti",
  "atk-s0102a5:115_3": "khantibalena samannāgatā bhavathāti rājūnaṁ ussāhaṁ janeti.",
  "atk-s0102a5:116_0": "Esa maggo ujumaggoti esa karuṇājhānamaggo ujumaggo nāma. Esa maggo anuttaroti eseva",
  "atk-s0102a5:116_1": "brahmalokūpapattiyā asadisamaggo uttamamaggo nāma. Saddhammo sabbhi rakkhitoti eso",
  "atk-s0102a5:116_2": "eva ca buddhapaccekabuddhasāvakehi sabbhirakkhitadhammo nāma. Iti karuṇājhānassa",
  "atk-s0102a5:116_3": "vaṇṇabhaṇanenāpi tesaṁ anivattanatthāya daḷhīkammameva karoti.",
  "atk-s0102a5:117_0": "Ko nu kho pana bho jānāti jīvitānanti bho jīvitaṁ nāma udakapupphuḷūpamaṁ tiṇagge",
  "atk-s0102a5:117_1": "ussāvabindūpamaṁ taṅkhaṇaviddhaṁsanadhammaṁ, tassa ko gatiṁ jānāti, kismiṁ khaṇe",
  "atk-s0102a5:117_2": "bhijjissati? Gamanīyo samparāyoti paraloko pana avassaṁ gantabbova, tattha paṇḍitena",
  "atk-s0102a5:117_3": "kulaputtena mantāyaṁ boddhabbaṁ. Mantā vuccati paññā, tāya mantetabbaṁ bujjhitabbaṁ,",
  "atk-s0102a5:117_4": "upaparikkhitabbañca jānitabbañcāti attho. Karaṇatthe vā bhummaṁ. Mantāyaṁ boddhabbanti",
  "atk-s0102a5:117_5": "mantāya bujjhitabbaṁ, ñāṇena jānitabbanti attho. Kiṁ bujjhitabbaṁ? Jīvitassa dujjānatā,",
  "atk-s0102a5:117_6": "samparāyassa ca avassaṁ gamanīyatā, bujjhitvā ca pana sabbapalibodhe chinditvā kattabbaṁ",
  "atk-s0102a5:117_7": "kusalaṁ caritabbaṁ brahmacariyaṁ. Kasmā? Yasmā natthi jātassa amaraṇaṁ.",
  "atk-s0102a5:118": "Brāhmaṇamahāsālādīnaṁ āmantanāvaṇṇanā",
  "atk-s0102a5:119_0": "324.Appesakkhā ca appalābhā cāti bho pabbajjā nāma appayasā ceva, pabbajitakālato",
  "atk-s0102a5:119_1": "paṭṭhāya hi rajjaṁ pahāya pabbajitaṁ viheṭhetvā viheṭhetvā lāmakaṁ anāthaṁ katvāva",
  "atk-s0102a5:119_2": "kathenti. Appalābhā ca, sakalagāmaṁ caritvāpi ajjhoharaṇīyaṁ dullabhameva. Idaṁ pana",
  "atk-s0102a5:119_3": "brahmaññaṁmahesakkhañca mahāyasattā, mahālābhañca lābhasakkārasampannattā. Bhavañhi",
  "atk-s0102a5:119_4": "etarahi sakalajambudīpe aggapurohito sabbattha aggāsanaṁ aggodakaṁ aggabhattaṁ aggagandhaṁ",
  "atk-s0102a5:119_5": "aggamālaṁ labhatīti.",
  "atk-s0102a5:120_0": "Rājāva raññanti ahañhi bho etarahi pakatiraññaṁ majjhe cakkavattirājā viya. Brahmāva",
  "atk-s0102a5:120_1": "brahmānanti pakatibrahmānaṁ majjhe mahābrahmasadiso. Devatāva gahapatikānanti avasesagahapatikānaṁ",
  "atk-s0102a5:120_2": "panamhi sakkadevarājasadiso.",
  "atk-s0102a5:121": "Bhariyānaṁ āmantanāvaṇṇanā",
  "atk-s0102a5:122": "325.Cattārīsā bhariyā sādisiyoti sādisiyova cattārīsā bhariyā, aññā panassa tīsu vayesu nāṭakitthiyo bahukāyeva.",
  "atk-s0102a5:123": "Mahāgovindapabbajjāvaṇṇanā",
  "atk-s0102a5:124_0": "326.Cārikaṁ caratīti gāmanigamapaṭipāṭiyā cārikaṁ carati, gatagataṭṭhāne buddhakolāhalaṁ",
  "atk-s0102a5:124_1": "viya hoti. Manussā ‘‘mahāgovindapaṇḍito kira āgacchatī’’ti sutvā puretarameva maṇḍapaṁ",
  "atk-s0102a5:124_2": "kāretvā maggaṁ alaṅkaritvā paccuggantvā gaṇhitvā enti, mahālābhasakkāro mahogho viya",
  "atk-s0102a5:124_3": "ajjhottharanto uppajji. Sattapurohitassāti sattannaṁ rājūnaṁ purohitassa. Iti yathā",
  "atk-s0102a5:124_4": "etarahi evarūpesu vā ṭhānesu kismiñcideva dukkhe uppanne ‘‘namo buddhassā’’ti vadanti,",
  "atk-s0102a5:124_5": "evaṁ tadā ‘‘namatthu mahāgovindassa brāhmaṇassa, namatthu sattapurohitassā’’ti vadanti.",
  "atk-s0102a5:125_0": "327.Mettāsahagatenātiādinā nayena pāḷiyaṁ brahmavihārāva āgatā, mahāpuriso pana sabbāpi",
  "atk-s0102a5:125_1": "aṭṭha samāpattiyo ca pañca ca abhiññāyo nibbattesi. Sāvakānañca brahmalokasahabyatāya",
  "atk-s0102a5:125_2": "maggaṁ desesīti brahmaloke brahmunā sahabhāvāya maggaṁ kathesi.",
  "atk-s0102a5:126_0": "328.Sabbenasabbanti ye aṭṭha ca samāpattiyo pañca ca abhiññāyo nibbattesuṁ. Ye na",
  "atk-s0102a5:126_1": "sabbena sabbaṁ sāsanaṁ ājāniṁsūti ye aṭṭhasu samāpattīsu ekasamāpattimpi na jāniṁsu,",
  "atk-s0102a5:126_2": "na sakkhiṁsu nibbattetuṁ. Amoghāti savipākā. Avañjhāti na vañjhā. Sabbanihīnaṁ pasavanti",
  "atk-s0102a5:126_3": "gandhabbakāyaṁ pasavi. Saphalāti avasesadevalokūpapattīhi sātthā. Saudrayāti brahmalokūpapattiyā savuḍḍhi.",
  "atk-s0102a5:127_0": "329.Sarāmahanti sarāmi ahaṁ pañcasikha, iminā kira padena ayaṁ suttanto buddhabhāsito",
  "atk-s0102a5:127_1": "nāma jāto. Na nibbidāyāti na vaṭṭe nibbindanatthāya. Na virāgāyāti na vaṭṭe virāgatthāya.",
  "atk-s0102a5:127_2": "Na nirodhāyāti na vaṭṭassa nirodhatthāya. Na upasamāyāti na vaṭṭassa upasamanatthāya.",
  "atk-s0102a5:127_3": "Na abhiññāyāti na vaṭṭaṁ abhijānanatthāya. Na sambodhāyāti na kilesaniddāvigamena",
  "atk-s0102a5:127_4": "vaṭṭato pabujjhanatthāya. Na nibbānāyāti na amatanibbānatthāya.",
  "atk-s0102a5:128_0": "Ekantanibbidāyāti ekantameva vaṭṭe nibbindanatthāya. Ettha pana nibbidāyāti vipassanā.",
  "atk-s0102a5:128_1": "Virāgāyāti maggo. Nirodhāya upasamāyāti nibbānaṁ. Abhiññāya sambodhāyāti maggo. Nibbānāyāti",
  "atk-s0102a5:128_2": "nibbānameva. Evaṁ ekasmiṁ ṭhāne vipassanā, tīsu maggo, tīsu nibbānaṁ vuttanti evaṁ",
  "atk-s0102a5:128_3": "vavatthānakathā veditabbā. Pariyāyena pana sabbānipetāni maggavevacanānipi nibbānavevacanānipi",
  "atk-s0102a5:128_4": "hontiyeva. Sammādiṭṭhiādīsu yaṁ vattabbaṁ, taṁ visuddhimagge saccavaṇṇanāyaṁ vuttameva.",
  "atk-s0102a5:129_0": "330.Ye na sabbenasabbanti ye cattāropi ariyamagge paripūretuṁ na jānanti, tīṇi vā",
  "atk-s0102a5:129_1": "dve vā ekaṁ vā nibbattenti. Sabbesaṁyeva imesaṁ kulaputtānanti brahmacariyaciṇṇakulaputtānaṁ.",
  "atk-s0102a5:129_2": "Amoghā…pe… saphalā saudrayāti arahattanikūṭena desanaṁ niṭṭhāpesi.",
  "atk-s0102a5:130_0": "Bhagavantaṁabhivādetvā padakkhiṇaṁ katvāti (dī. ni. 2.188) bhagavato dhammadesanaṁ",
  "atk-s0102a5:130_1": "cittena sampaṭicchanto abhinanditvā vācāya pasaṁsamāno anumoditvā mahantaṁ añjaliṁ",
  "atk-s0102a5:130_2": "sirasmiṁ patiṭṭhapetvā pasannalākhārase nimujjamāno viya dasabalassa chabbaṇṇarasmijālantaraṁ",
  "atk-s0102a5:130_3": "pavisitvā catūsu ṭhānesu vanditvā tikkhattuṁ padakkhiṇaṁ katvā bhagavantaṁ abhitthavanto",
  "atk-s0102a5:130_4": "abhitthavanto satthu purato antaradhāyitvā attano devalokameva agamāsīti.",
  "atk-s0102a5:131": "Iti sumaṅgalavilāsiniyā dīghanikāyaṭṭhakathāyaṁ",
  "atk-s0102a5:132": "Mahāgovindasuttavaṇṇanā niṭṭhitā."
}