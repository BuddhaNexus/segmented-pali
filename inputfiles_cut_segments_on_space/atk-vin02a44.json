{
  "atk-vin02a44:0": "Ekuttarikanayo",
  "atk-vin02a44:1": "Ekakavāravaṇṇanā",
  "atk-vin02a44:2_0": "321.Āpattikarādhammā jānitabbātiādimhi ekuttarikanaye āpattikarā dhammā nāma cha",
  "atk-vin02a44:2_1": "āpattisamuṭṭhānāni. Etesañhi vasena puggalo āpattiṁ āpajjati, tasmā “āpattikarā”ti",
  "atk-vin02a44:2_2": "vuttā. Anāpattikarā nāma satta samathā. Āpatti jānitabbāti tasmiṁ tasmiṁ sikkhāpade",
  "atk-vin02a44:2_3": "ca vibhaṅge ca vuttā āpatti jānitabbā. Anāpattīti “anāpatti bhikkhu asādiyantassā”tiādinā",
  "atk-vin02a44:2_4": "nayena anāpatti jānitabbā. Lahukāti lahukena vinayakammena visujjhanato pañcavidhā",
  "atk-vin02a44:2_5": "āpatti. Garukāti garukena vinayakammena visujjhanato saṅghādisesā āpatti. Kenaci",
  "atk-vin02a44:2_6": "ākārena anāpattibhāvaṁ upanetuṁ asakkuṇeyyato pārājikāpatti ca. Sāvasesāti ṭhapetvā",
  "atk-vin02a44:2_7": "pārājikaṁ sesā. Anavasesāti pārājikāpatti. Dve āpattikkhandhā duṭṭhullā; avasesā",
  "atk-vin02a44:2_8": "aduṭṭhullā. Sappaṭikammadukaṁ sāvasesadukasadisaṁ. Desanāgāminidukaṁ lahukadukasaṅgahitaṁ.",
  "atk-vin02a44:3_0": "Antarāyikāti sattapi āpattiyo sañcicca vītikkantā saggantarāyañceva mokkhantarāyañca",
  "atk-vin02a44:3_1": "karontīti antarāyikā. Ajānantena vītikkantā pana paṇṇattivajjāpatti neva saggantarāyaṁ",
  "atk-vin02a44:3_2": "na mokkhantarāyaṁ karotīti anantarāyikā. Antarāyikaṁ āpannassāpi desanāgāminiṁ desetvā",
  "atk-vin02a44:3_3": "vuṭṭhānagāminito vuṭṭhāya suddhipattassa sāmaṇerabhūmiyaṁ ṭhitassa ca avārito saggamokkhamaggoti.",
  "atk-vin02a44:3_4": "Sāvajjapaññattīti lokavajjā. Anavajjapaññattīti paṇṇattivajjā. Kiriyato samuṭṭhitā",
  "atk-vin02a44:3_5": "nāma yaṁ karonto āpajjati pārājikāpatti viya. Akiriyatoti yaṁ akaronto āpajjati,",
  "atk-vin02a44:3_6": "cīvaraanadhiṭṭhānāpatti viya. Kiriyākiriyatoti yaṁ karonto ca akaronto ca āpajjati, kuṭikārāpatti viya.",
  "atk-vin02a44:4_0": "Pubbāpattīti paṭhamaṁ āpannāpatti. Aparāpattīti pārivāsikādīhi pacchā āpannāpatti.",
  "atk-vin02a44:4_1": "Pubbāpattīnaṁ antarāpatti nāma mūlavisuddhiyā antarāpatti. Aparāpattīnaṁ antarāpatti",
  "atk-vin02a44:4_2": "nāma agghavisuddhiyā antarāpatti. Kurundiyaṁ pana “pubbāpatti nāma paṭhamaṁ āpannā.",
  "atk-vin02a44:4_3": "Aparāpatti nāma mānattārahakāle āpannā. Pubbāpattīnaṁ antarāpatti nāma parivāse āpannā.",
  "atk-vin02a44:4_4": "Aparāpattīnaṁ antarāpatti nāma mānattacāre āpannā”ti vuttaṁ. Idampi ekena pariyāyena yujjati.",
  "atk-vin02a44:5_0": "Desitā gaṇanūpagā nāma yā dhuranikkhepaṁ katvā puna na āpajjissāmīti desitā hoti.",
  "atk-vin02a44:5_1": "Agaṇanūpagā nāma yā dhuranikkhepaṁ akatvā saussāheneva cittena aparisuddhena desitā",
  "atk-vin02a44:5_2": "hoti. Ayañhi desitāpi desitagaṇanaṁ na upeti. Aṭṭhame vatthusmiṁ bhikkhuniyā pārājikameva",
  "atk-vin02a44:5_3": "hoti. Paññatti jānitabbātiādīsu navasu padesu paṭhamapārājikapucchāya vuttanayeneva",
  "atk-vin02a44:5_4": "vinicchayo veditabbo.",
  "atk-vin02a44:6_0": "Thullavajjāti thulladose paññattā garukāpatti. Athullavajjāti lahukāpatti. Gihipaṭisaṁyuttāti",
  "atk-vin02a44:6_1": "sudhammattherassa āpatti, yā ca dhammikassa paṭissavassa asaccāpane āpatti, avasesā",
  "atk-vin02a44:6_2": "na gihipaṭisaṁyuttā. Pañcānantariyakammāpatti niyatā, sesā aniyatā. Ādikaroti sudinnattherādi",
  "atk-vin02a44:6_3": "ādikammiko. Anādikaroti makkaṭisamaṇādi anupaññattikārako. Adhiccāpattiko nāma yo",
  "atk-vin02a44:6_4": "kadāci karahaci āpattiṁ āpajjati. Abhiṇhāpattiko nāma yo niccaṁ āpajjati.",
  "atk-vin02a44:7_0": "Codako nāma yo vatthunā vā āpattiyā vā paraṁ codeti. Yo pana evaṁ codito ayaṁ cuditako",
  "atk-vin02a44:7_1": "nāma. Pañcadasasu dhammesu appatiṭṭhahitvā abhūtena vatthunā codento adhammacodako",
  "atk-vin02a44:7_2": "nāma, tena tathā codito adhammacuditako nāma. Vipariyāyena dhammacodakacuditakā veditabbā.",
  "atk-vin02a44:7_3": "Micchattaniyatehi vā sammattaniyatehi vā dhammehi samannāgato niyato, viparīto aniyato.",
  "atk-vin02a44:8_0": "Sāvakā bhabbāpattikā nāma, buddhā ca paccekabuddhā ca abhabbāpattikā nāma. Ukkhepanīyakammakato",
  "atk-vin02a44:8_1": "ukkhittako nāma, avasesacatubbidhatajjanīyādikammakato anukkhittako nāma. Ayañhi",
  "atk-vin02a44:8_2": "uposathaṁ vā pavāraṇaṁ vā dhammaparibhogaṁ vā āmisaparibhogaṁ vā na kopeti. “Mettiyaṁ",
  "atk-vin02a44:8_3": "bhikkhuniṁ nāsetha, dūsako nāsetabbo, kaṇṭako samaṇuddeso nāsetabbo”ti evaṁ liṅgadaṇḍakamma-saṁvāsanāsanāhi",
  "atk-vin02a44:8_4": "nāsitabbo nāsitako nāma. Sesā sabbe anāsitakā. Yena saddhiṁ uposathādiko saṁvāso",
  "atk-vin02a44:8_5": "atthi, ayaṁ samānasaṁvāsako, itaro nānāsaṁvāsako. So kammanānāsaṁvāsako laddhinānāsaṁvāsakoti",
  "atk-vin02a44:8_6": "duvidho hoti. Ṭhapanaṁ jānitabbanti “ekaṁ bhikkhave adhammikaṁ pātimokkhaṭṭhapana”ntiādinā",
  "atk-vin02a44:8_7": "nayena vuttaṁ pātimokkhaṭṭhapanaṁ jānitabbanti attho.",
  "atk-vin02a44:9": "Ekakavāravaṇṇanā niṭṭhitā.",
  "atk-vin02a44:10": "Dukavāravaṇṇanā",
  "atk-vin02a44:11_0": "322. Dukesu sacittakā āpatti saññāvimokkhā, acittakā nosaññāvimokkhā. Laddhasamāpattikassa",
  "atk-vin02a44:11_1": "āpatti nāma bhūtārocanāpatti, aladdhasamāpattikassa āpatti nāma abhūtārocanāpatti.",
  "atk-vin02a44:11_2": "Saddhammapaṭisaññuttā nāma padasodhammādikā, asaddhammapaṭisaññuttā nāma duṭṭhullavācāpatti.",
  "atk-vin02a44:11_3": "Saparikkhārapaṭisaññuttā nāma nissaggiyavatthuno anissajjitvā paribhoge, pattacīvarānaṁ",
  "atk-vin02a44:11_4": "nidahane, kiliṭṭhacīvarānaṁ adhovane, malaggahitapattassa apacaneti evaṁ ayuttaparibhoge",
  "atk-vin02a44:11_5": "āpatti. Paraparikkhārapaṭisaññuttā nāma saṅghikamañcapīṭhādīnaṁ ajjhokāse santharaṇaanāpucchāgamanādīsu",
  "atk-vin02a44:11_6": "āpajjitabbā āpatti. Sapuggalapaṭisaññuttā nāma “mudupiṭṭhikassa lambissa ūrunā aṅgajātaṁ",
  "atk-vin02a44:11_7": "pīḷentassā”tiādinā nayena vuttāpatti. Parapuggalapaṭisaññuttā nāma methunadhammakāyasaṁsaggapahāradānādīsu",
  "atk-vin02a44:11_8": "vuttāpatti, “sikharaṇīsī”ti saccaṁ bhaṇanto garukaṁ āpajjati, “sampajānamusāvāde",
  "atk-vin02a44:11_9": "pācittiya”nti musā bhaṇanto lahukaṁ. Abhūtārocane musā bhaṇanto garukaṁ. Bhūtārocane",
  "atk-vin02a44:11_10": "saccaṁ bhaṇanto lahukaṁ.",
  "atk-vin02a44:12_0": "“Saṅghakammaṁ vaggaṁ karissāmī”ti antosīmāya ekamante nisīdanto bhūmigato āpajjati",
  "atk-vin02a44:12_1": "nāma. Sace pana aṅgulimattampi ākāse tiṭṭheyya, na āpajjeyya, tena vuttaṁ “no vehāsagato”ti.",
  "atk-vin02a44:12_2": "Vehāsakuṭiyā āhaccapādakaṁ mañcaṁ vā pīṭhaṁ vā abhinisīdanto vehāsagatoāpajjati nāma.",
  "atk-vin02a44:12_3": "Sace pana taṁ bhūmiyaṁ paññāpetvā nipajjeyya na āpajjeyya, tena vuttaṁ – “no bhūmigato”ti.",
  "atk-vin02a44:12_4": "Gamiyo gamiyavattaṁ apūretvā gacchanto nikkhamanto āpajjati nāma, no pavisanto. Āgantuko",
  "atk-vin02a44:12_5": "āgantukavattaṁ apūretvā sachattupāhano pavisanto pavisanto āpajjati nāma, no nikkhamanto.",
  "atk-vin02a44:13_0": "Ādiyantoāpajjati nāma bhikkhunī atigambhīraṁ udakasuddhikaṁ ādiyamānā; dubbaṇṇakaraṇaṁ",
  "atk-vin02a44:13_1": "anādiyitvā cīvaraṁ paribhuñjanto pana anādiyanto āpajjati nāma. Mūgabbatādīni titthiyavattāni",
  "atk-vin02a44:13_2": "samādiyanto samādiyanto āpajjati nāma. Pārivāsikādayo pana tajjanīyādikammakatā vā",
  "atk-vin02a44:13_3": "attano vattaṁ asamādiyantā āpajjanti, te sandhāya vuttaṁ “atthāpatti na samādiyanto",
  "atk-vin02a44:13_4": "āpajjatī”ti. Aññātikāya bhikkhuniyā cīvaraṁ sibbanto vejjakammabhaṇḍāgārikakammacittakammādīni",
  "atk-vin02a44:13_5": "vā karonto karonto āpajjati nāma. Upajjhāyavattādīni akaronto akaronto āpajjati nāma.",
  "atk-vin02a44:13_6": "Aññātikāya bhikkhuniyā cīvaraṁ dadamāno dento āpajjati nāma. Saddhivihārikaantevāsikānaṁ",
  "atk-vin02a44:13_7": "cīvarādīni adento adento āpajjati nāma. Aññātikāya bhikkhuniyā cīvaraṁ gaṇhanto paṭiggaṇhanto",
  "atk-vin02a44:13_8": "āpajjati nāma. “Na bhikkhave ovādo na gahetabbo”ti vacanato ovādaṁ agaṇhanto na paṭiggaṇhanto āpajjati nāma.",
  "atk-vin02a44:14_0": "Nissaggiyavatthuṁ anissajjitvā paribhuñjanto paribhogena āpajjati nāma. Pañcāhikaṁ",
  "atk-vin02a44:14_1": "saṅghāṭicāraṁ atikkāmayamānā aparibhogena āpajjati nāma. Sahagāraseyyaṁ rattiṁ āpajjati",
  "atk-vin02a44:14_2": "nāma, no divā, dvāraṁ asaṁvaritvā paṭisallīyanto divā āpajjati, no rattiṁ. Ekarattachārattasattāhadasāhamāsātikkamesu",
  "atk-vin02a44:14_3": "vuttaāpattiṁ āpajjanto aruṇugge āpajjati nāma, pavāretvā bhuñjanto na aruṇugge āpajjati nāma.",
  "atk-vin02a44:15_0": "Bhūtagāmañceva aṅgajātañca chindanto chindanto āpajjati nāma, kese vā nakhe vā na",
  "atk-vin02a44:15_1": "chindanto na chindanto āpajjati nāma. Āpattiṁ chādento chādento āpajjati nāma, “tiṇena",
  "atk-vin02a44:15_2": "vā paṇṇena vā paṭicchādetvā āgantabbaṁ, natveva naggena āgantabbaṁ, yo āgaccheyya",
  "atk-vin02a44:15_3": "āpatti dukkaṭassā”ti imaṁ pana āpattiṁ na chādento āpajjati nāma. Kusacīrādīni dhārento",
  "atk-vin02a44:15_4": "dhārento āpajjati nāma, “ayaṁ te bhikkhu patto yāva bhedanāya dhāretabbo”ti imaṁ",
  "atk-vin02a44:15_5": "āpattiṁ na dhārento āpajjati nāma.",
  "atk-vin02a44:16_0": "“Attanā vā attānaṁ nānāsaṁvāsakaṁ karotī”ti ekasīmāyaṁ dvīsu saṅghesu nisinnesu ekasmiṁ",
  "atk-vin02a44:16_1": "pakkhe nisīditvā parapakkhassa laddhiṁ gaṇhanto yasmiṁ pakkhe nisinno tesaṁ attanāva",
  "atk-vin02a44:16_2": "attānaṁ nānāsaṁvāsakaṁ karoti nāma. Yesaṁ santike nisinno tesaṁ gaṇapūrako hutvā",
  "atk-vin02a44:16_3": "kammaṁ kopeti, itaresaṁ hatthapāsaṁ anāgatattā. Samānasaṁvāsakepi eseva nayo. Yesañhi",
  "atk-vin02a44:16_4": "so laddhiṁ roceti, tesaṁ samānasaṁvāsako hoti, itaresaṁ nānāsaṁvāsako. Satta āpattiyo",
  "atk-vin02a44:16_5": "satta āpattikkhandhāti āpajjitabbato āpattiyo, rāsaṭṭhena khandhāti evaṁ dveyeva",
  "atk-vin02a44:16_6": "nāmāni hontīti nāmavasena dukaṁ dassitaṁ. Kammena vā salākaggāhena vāti ettha uddeso",
  "atk-vin02a44:16_7": "ceva kammañca ekaṁ, vohāro ceva anussāvanā ca salākaggāho ca ekaṁ, vohārānussāvanasalākaggāhā",
  "atk-vin02a44:16_8": "pubbabhāgā, kammañceva uddeso ca pamāṇaṁ.",
  "atk-vin02a44:17_0": "Addhānahīno nāma ūnavīsativasso. Aṅgahīno nāma hatthacchinnādibhedo. Vatthuvipanno",
  "atk-vin02a44:17_1": "nāma paṇḍako tiracchānagato ubhatobyañjanako ca. Avasesā theyyasaṁvāsakādayo aṭṭha",
  "atk-vin02a44:17_2": "abhabbapuggalā karaṇadukkaṭakā nāma. Dukkaṭakiriyā dukkaṭakammā, imasmiṁyeva attabhāve",
  "atk-vin02a44:17_3": "katena attano kammena abhabbaṭṭhānaṁ pattāti attho. Aparipūro nāma aparipuṇṇapattacīvaro.",
  "atk-vin02a44:17_4": "No ca yācati nāma upasampadaṁ na yācati. Alajjissa ca bālassa cāti alajjī sacepi",
  "atk-vin02a44:17_5": "tepiṭako hoti, bālo ca sacepi saṭṭhivasso hoti, ubhopi nissāya na vatthabbaṁ. Bālassa",
  "atk-vin02a44:17_6": "ca lajjissa cāti ettha bālassa “tvaṁ nissayaṁ gaṇhā”ti āṇāyapi nissayo dātabbo, lajjissa",
  "atk-vin02a44:17_7": "pana yācantasseva. Sātisāranti sadosaṁ; yaṁ ajjhācaranto āpattiṁ āpajjati.",
  "atk-vin02a44:18_0": "Kāyena paṭikkosanā nāma hatthavikārādīhi paṭikkosanā. Kāyena paṭijānātīti hatthavikārādīhi",
  "atk-vin02a44:18_1": "paṭijānāti. Upaghātikā nāma upaghātā. Sikkhūpaghātikā nāma sikkhūpaghāto. Bhogūpaghātikā",
  "atk-vin02a44:18_2": "nāma paribhogūpaghāto, tattha tisso sikkhā asikkhato sikkhūpaghātikāti veditabbā.",
  "atk-vin02a44:18_3": "Saṅghikaṁ vā puggalikaṁ vā dupparibhogaṁ bhuñjato bhogūpaghātikāti veditabbā. Dve",
  "atk-vin02a44:18_4": "venayikāti dve atthā vinayasiddhā. Paññattaṁ nāma sakale vinayapiṭake kappiyākappiyavasena",
  "atk-vin02a44:18_5": "paññattaṁ. Paññattānulomaṁ nāma catūsu mahāpadesesu daṭṭhabbaṁ. Setughātoti paccayaghāto;",
  "atk-vin02a44:18_6": "yena cittena akappiyaṁ kareyya, tassa cittassāpi anuppādananti attho. Mattakāritāti",
  "atk-vin02a44:18_7": "mattāya pamāṇena karaṇaṁ; pamāṇe ṭhānanti attho. Kāyena āpajjatīti kāyadvārikaṁ kāyena",
  "atk-vin02a44:18_8": "āpajjati; vacīdvārikaṁ vācāya. Kāyena vuṭṭhātīti tiṇavatthārakasamathe vināpi desanāya",
  "atk-vin02a44:18_9": "kāyeneva vuṭṭhāti; desetvā vuṭṭhahanto pana vācāya vuṭṭhāti. Abbhantaraparibhogo",
  "atk-vin02a44:18_10": "nāma ajjhoharaṇaparibhogo. Bāhiraparibhogo nāma sīsamakkhanādi.",
  "atk-vin02a44:19_0": "Anāgataṁ bhāraṁ vahatīti atherova samāno therehi vahitabbaṁ bījanagāhadhammajjhesanādibhāraṁ",
  "atk-vin02a44:19_1": "vahati; taṁ nittharituṁ vīriyaṁ ārabhati. Āgataṁ bhāraṁ na vahatīti thero therakiccaṁ",
  "atk-vin02a44:19_2": "na karoti, “anujānāmi bhikkhave therena bhikkhunā sāmaṁ vā dhammaṁ bhāsituṁ, paraṁ",
  "atk-vin02a44:19_3": "vā ajjhesituṁ, anujānāmi bhikkhave therādheyyaṁ pātimokkha”nti evamādi sabbaṁ parihāpetīti",
  "atk-vin02a44:19_4": "attho. Na kukkuccāyitabbaṁ kukkuccāyatīti na kukkuccāyitabbaṁ kukkuccāyitvā karoti.",
  "atk-vin02a44:19_5": "Kukkuccāyitabbaṁ na kukkuccāyatīti kukkuccāyitabbaṁ na kukkuccāyitvā karoti. Etesaṁ",
  "atk-vin02a44:19_6": "dvinnaṁ divā ca ratto ca āsavā vaḍḍhantīti attho. Anantaradukepi vuttapaṭipakkhavasena",
  "atk-vin02a44:19_7": "attho veditabbo. Sesaṁ tattha tattha vuttanayattā uttānamevāti.",
  "atk-vin02a44:20": "Dukavāravaṇṇanā niṭṭhitā.",
  "atk-vin02a44:21": "Tikavāravaṇṇanā",
  "atk-vin02a44:22_0": "323. Tikesu atthāpatti tiṭṭhante bhagavati āpajjatīti atthi āpatti, yaṁ tiṭṭhante",
  "atk-vin02a44:22_1": "bhagavati āpajjatīti attho. Eseva nayo sabbattha. Tattha lohituppādāpattiṁ tiṭṭhante",
  "atk-vin02a44:22_2": "āpajjati. “Etarahi kho panānanda, bhikkhū aññamaññaṁ āvusovādena samudācaranti, na",
  "atk-vin02a44:22_3": "vo mamaccayena evaṁ samudācaritabbaṁ, navakena, ānanda, bhikkhunā thero bhikkhū ‘bhante’ti",
  "atk-vin02a44:22_4": "vā ‘āyasmā’ti vā samudācaritabbo”ti vacanato theraṁ āvusovādena samudācaraṇapaccayā",
  "atk-vin02a44:22_5": "āpattiṁ parinibbute bhagavati āpajjati, no tiṭṭhante. Imā dve āpattiyo ṭhapetvā avasesā",
  "atk-vin02a44:22_6": "dharantepi bhagavati āpajjati, parinibbutepi.",
  "atk-vin02a44:23_0": "Pavāretvā anatirittaṁ bhuñjanto āpattiṁ kāle āpajjati no vikāle. Vikālabhojanāpattiṁ",
  "atk-vin02a44:23_1": "pana vikāle āpajjati no kāle. Avasesā kāle ceva āpajjati vikāle ca. Sahagāraseyyaṁ",
  "atk-vin02a44:23_2": "rattiṁ āpajjati, dvāraṁ asaṁvaritvā paṭisallīyanaṁ divā. Sesā rattiñceva divā ca.",
  "atk-vin02a44:23_3": "“Dasavassomhi atirekadasavassomhī”ti bālo abyatto parisaṁ upaṭṭhāpento dasavasso",
  "atk-vin02a44:23_4": "āpajjati no ūnadasavasso. “Ahaṁ paṇḍito byatto”ti navo vā majjhimo vā parisaṁ upaṭṭhāpento",
  "atk-vin02a44:23_5": "ūnadasavasso āpajjati no dasavasso. Sesā dasavasso ceva āpajjati ūnadasavasso ca.",
  "atk-vin02a44:23_6": "“Pañcavassomhī”ti bālo abyatto anissāya vasanto pañcavasso āpajjati. “Ahaṁ paṇḍito",
  "atk-vin02a44:23_7": "byatto”ti navako anissāya vasanto ūnapañcavasso āpajjati. Sesaṁ pañcavasso ceva āpajjati",
  "atk-vin02a44:23_8": "ūnapañcavasso ca. Anupasampannaṁ padasodhammaṁ vācento, mātugāmassa dhammaṁ desento",
  "atk-vin02a44:23_9": "evarūpaṁ āpattiṁ kusalacitto āpajjati, pārājika-sukkavissaṭṭhi-kāyasaṁsagga-duṭṭhulla-attakāmapāricariya-duṭṭhadosa-saṅghabhedapahāradāna-talasattikādibhedaṁ",
  "atk-vin02a44:23_10": "akusalacitto āpajjati, asañcicca sahagāraseyyādiṁ abyākatacitto āpajjati, yaṁ arahāva",
  "atk-vin02a44:23_11": "āpajjati, sabbaṁ abyākatacittova āpajjati, methunadhammādibhedamāpattiṁ sukhavedanāsamaṅgī",
  "atk-vin02a44:23_12": "āpajjati, duṭṭhadosādibhedaṁ dukkhavedanāsamaṅgī, yaṁ sukhavedanāsamaṅgī āpajjati,",
  "atk-vin02a44:23_13": "taṁyeva majjhatto hutvā āpajjanto adukkhamasukhavedanāsamaṅgī āpajjati.",
  "atk-vin02a44:24_0": "Tayo paṭikkhepāti buddhassa bhagavato tayo paṭikkhepā. Catūsu paccayesu mahicchatā",
  "atk-vin02a44:24_1": "asantuṭṭhitā kilesasallekhanapaṭipattiyā agopāyanā, ime hi tayo dhammā buddhena bhagavatā",
  "atk-vin02a44:24_2": "paṭikkhittā. Appicchatādayo pana tayo buddhena bhagavatā anuññātā, tena vuttaṁ “tayo anuññātā”ti.",
  "atk-vin02a44:25_0": "“Dasavassomhī”ti parisaṁ upaṭṭhāpento “pañcavassomhī”ti nissayaṁ agaṇhanto bālo āpajjati",
  "atk-vin02a44:25_1": "no paṇḍito, ūnadasavasso “byattomhī”ti bahussutattā parisaṁ upaṭṭhāpento ūnapañcavasso",
  "atk-vin02a44:25_2": "ca nissayaṁ agaṇhanto paṇḍito āpajjati no bālo; avasesaṁ paṇḍito ceva āpajjati bālo",
  "atk-vin02a44:25_3": "ca. Vassaṁ anupagacchanto kāḷe āpajjati no juṇhe; mahāpavāraṇāya appavārento juṇhe",
  "atk-vin02a44:25_4": "āpajjati no kāḷe; avasesaṁ kāḷe ceva āpajjati juṇhe ca. Vassūpagamanaṁ kāḷe kappati",
  "atk-vin02a44:25_5": "no juṇhe; mahāpavāraṇāya pavāraṇā juṇhe kappati no kāḷe; sesaṁ anuññātakaṁ kāḷe ceva kappati juṇhe ca.",
  "atk-vin02a44:26_0": "Kattikapuṇṇamāsiyā pacchime pāṭipadadivase vikappetvā ṭhapitaṁ vassikasāṭikaṁ nivāsento",
  "atk-vin02a44:26_1": "hemante āpajjati. Kurundiyaṁ pana “kattikapuṇṇamadivase apaccuddharitvā hemante āpajjatī”ti",
  "atk-vin02a44:26_2": "vuttaṁ, tampi suvuttaṁ. “Cātumāsaṁ adhiṭṭhātuṁ tato paraṁ vikappetu”nti hi vuttaṁ.",
  "atk-vin02a44:26_3": "Atirekamāse sese gimhāne pariyesanto atirekaḍḍhamāse sese katvā nivāsento ca gimhe",
  "atk-vin02a44:26_4": "āpajjati nāma. Satiyā vassikasāṭikāya naggo kāyaṁ ovassāpento vasse āpajjati nāma.",
  "atk-vin02a44:26_5": "Pārisuddhiuposathaṁ vā adhiṭṭhānuposathaṁ vā karonto saṅgho āpajjati. Suttuddesañca",
  "atk-vin02a44:26_6": "adhiṭṭhānuposathañca karonto gaṇo āpajjati. Ekako suttuddesaṁ pārisuddhiuposathañca",
  "atk-vin02a44:26_7": "karonto puggalo āpajjati. Pavāraṇāyapi eseva nayo.",
  "atk-vin02a44:27_0": "Saṅghuposatho ca saṅghapavāraṇā ca saṅghasseva kappati. Gaṇuposatho ca gaṇapavāraṇā",
  "atk-vin02a44:27_1": "ca gaṇasseva kappati. Adhiṭṭhānuposatho ca adhiṭṭhānapavāraṇā ca puggalasseva kappati.",
  "atk-vin02a44:27_2": "“Pārājikaṁ āpannomhī”tiādīni bhaṇanto vatthuṁ chādeti na āpattiṁ, “methunaṁ dhammaṁ",
  "atk-vin02a44:27_3": "paṭisevi”ntiādīni bhaṇanto āpattiṁ chādeti no vatthuṁ, yo neva vatthuṁ na āpattiṁ",
  "atk-vin02a44:27_4": "āroceti, ayaṁ vatthuñceva chādeti āpattiñca.",
  "atk-vin02a44:28_0": "Paṭicchādetīti paṭicchādi. Jantāgharameva paṭicchādi jantāgharapaṭicchādi. Itarāsupi",
  "atk-vin02a44:28_1": "eseva nayo. Dvāraṁ pidahitvā antojantāghare ṭhitena parikammaṁ kātuṁ vaṭṭati. Udake",
  "atk-vin02a44:28_2": "otiṇṇenāpi etadeva vaṭṭati. Ubhayattha khādituṁ bhuñjituṁ vā na vaṭṭati. Vatthapaṭicchādi",
  "atk-vin02a44:28_3": "sabbakappiyatāya paṭicchannena sabbaṁ kātuṁ vaṭṭati. Vahantīti yanti niyyanti; nindaṁ",
  "atk-vin02a44:28_4": "vā paṭikkosaṁ vā na labhanti. Candamaṇḍalaṁ abbhāmahikādhūmarajarāhuvimuttaṁ vivaṭaṁyeva",
  "atk-vin02a44:28_5": "virocati, na tesu aññatarena paṭicchannaṁ. Tathā sūriyamaṇḍalaṁ, dhammavinayopi vivaritvā",
  "atk-vin02a44:28_6": "vibhajitvā desiyamānova virocati no paṭicchanno.",
  "atk-vin02a44:29": "Aññena bhesajjena karaṇīyena aññaṁ viññāpento gilāno āpajjati, na bhesajjena karaṇīyena bhesajjaṁ viññāpento agilāno āpajjati, avasesaṁ āpattiṁ gilāno ceva āpajjati agilāno ca.",
  "atk-vin02a44:30_0": "Anto āpajjati no bahīti anupakhajja seyyaṁ kappento anto āpajjati no bahi, bahiāpajjati",
  "atk-vin02a44:30_1": "no antoti saṅghikaṁ mañcādiṁ ajjhokāse santharitvā pakkamanto bahi āpajjati no anto,",
  "atk-vin02a44:30_2": "avasesaṁ pana anto ceva āpajjati bahi ca. Antosīmāyāti āgantuko āgantukavattaṁ adassetvā",
  "atk-vin02a44:30_3": "sachattupāhano vihāraṁ pavisanto upacārasīmaṁ okkantamattova āpajjati. Bahisīmāyāti",
  "atk-vin02a44:30_4": "gamiko dārubhaṇḍapaṭisāmanādigamikavattaṁ apūretvā pakkamanto upacārasīmaṁ atikkantamattova",
  "atk-vin02a44:30_5": "āpajjati. Avasesaṁ antosīmāya ceva āpajjati bahisīmāya ca. Sati vuḍḍhatare anajjhiṭṭho",
  "atk-vin02a44:30_6": "dhammaṁ bhāsanto saṅghamajjhe āpajjati nāma. Gaṇamajjhepi puggalasantikepi eseva",
  "atk-vin02a44:30_7": "nayo. Kāyena vuṭṭhātīti tiṇavatthārakasamathena vuṭṭhāti. Kāyaṁ acāletvā vācāya desentassa",
  "atk-vin02a44:30_8": "vācāya vuṭṭhāti. Vacīsampayuttaṁ kāyakiriyaṁ katvā desentassa kāyena vācāya vuṭṭhāti",
  "atk-vin02a44:30_9": "nāma. Saṅghamajjhe desanāgāminīpi vuṭṭhānagāminīpi vuṭṭhāti. Gaṇapuggalamajjhe pana",
  "atk-vin02a44:30_10": "desanāgāminīyeva vuṭṭhāti.",
  "atk-vin02a44:31_0": "Āgāḷhāya ceteyyāti āgāḷhāya daḷhabhāvāya ceteyya; tajjanīyakammādikatassa vattaṁ",
  "atk-vin02a44:31_1": "na pūrayato icchamāno saṅgho ukkhepanīyakammaṁ kareyyāti attho. Alajjī ca hoti bālo",
  "atk-vin02a44:31_2": "ca apakatatto cāti ettha bālo “ayaṁ dhammādhammaṁ na jānāti” apakatatto vā “āpattānāpattiṁ",
  "atk-vin02a44:31_3": "na jānātī”ti na ettāvatā kammaṁ kātabbaṁ; bālabhāvamūlakaṁ pana apakatattabhāvamūlakañca",
  "atk-vin02a44:31_4": "āpattiṁ āpannassa kammaṁ kātabbanti attho. Adhisīle sīlavipanno nāma dve āpattikkhandhe",
  "atk-vin02a44:31_5": "āpanno; ācāravipanno nāma pañca āpattikkhandhe āpanno; diṭṭhivipanno nāma antaggāhikāya",
  "atk-vin02a44:31_6": "diṭṭhiyā samannāgato. Tesaṁ āpattiṁ apassantānaṁ appaṭikarontānaṁ diṭṭhiñca anissajjantānaṁyeva kammaṁ kātabbaṁ.",
  "atk-vin02a44:32_0": "Kāyiko davo nāma pāsakādīhi jūtakīḷanādibhedo anācāro; vācasiko davo nāma mukhālambarakaraṇādibhedo",
  "atk-vin02a44:32_1": "anācāro; kāyikavācasiko nāma naccanagāyanādibhedo dvīhipi dvārehi anācāro. Kāyiko",
  "atk-vin02a44:32_2": "anācāro nāma kāyadvāre paññattasikkhāpadavītikkamo; vācasiko anācāro nāma vacīdvāre",
  "atk-vin02a44:32_3": "paññattasikkhāpadavītikkamo; kāyikavācasiko nāma dvāradvayepi paññattasikkhāpadavītikkamo.",
  "atk-vin02a44:32_4": "Kāyikena upaghātikenāti kāyadvāre paññattassa sikkhāpadassa asikkhanena, yo hi taṁ",
  "atk-vin02a44:32_5": "na sikkhati, so naṁ upaghāteti, tasmā tassa taṁ asikkhanaṁ “kāyikaṁ upaghātika”nti",
  "atk-vin02a44:32_6": "vuccati. Sesapadadvayepi eseva nayo. Kāyikena micchājīvenāti jaṅghapesanikādinā vā",
  "atk-vin02a44:32_7": "gaṇḍaphālanādinā vā vejjakammena ; vācasikenāti sāsanauggahaṇaārocanādinā; tatiyapadaṁ",
  "atk-vin02a44:32_8": "ubhayasampayogavasena vuttaṁ.",
  "atk-vin02a44:33_0": "Alaṁ bhikkhu mā bhaṇḍananti alaṁ bhikkhu mā bhaṇḍanaṁ kari, mā kalahaṁ, mā vivādaṁ",
  "atk-vin02a44:33_1": "karīti attho. Na voharitabbanti na kiñci vattabbaṁ; vadatopi hi tādisassa vacanaṁ",
  "atk-vin02a44:33_2": "na sotabbaṁ maññanti. Na kismiñci paccekaṭṭhāneti kismiñci bījanaggāhādike ekasmimpi",
  "atk-vin02a44:33_3": "jeṭṭhakaṭṭhāne na ṭhapetabboti attho. Okāsakammaṁ kārentassāti “karotu āyasmā okāsaṁ,",
  "atk-vin02a44:33_4": "ahaṁ taṁ vattukāmo”ti evaṁ okāsaṁ kārentassa. Nālaṁ okāsakammaṁ kātunti “kiṁ tvaṁ",
  "atk-vin02a44:33_5": "karissasī”ti okāso na kātabbo. Savacanīyaṁ nādātabbanti vacanaṁ na ādātabbaṁ, vacanampi",
  "atk-vin02a44:33_6": "na sotabbaṁ; yattha gahetvā gantukāmo hoti, na tattha gantabbanti attho.",
  "atk-vin02a44:34_0": "Tīhaṅgehi samannāgatassa bhikkhuno vinayoti yaṁ so jānāti, so tassa vinayo nāma hoti;",
  "atk-vin02a44:34_1": "so na pucchitabboti attho. Anuyogo na dātabboti “idaṁ kappatī”ti pucchantassa pucchāya",
  "atk-vin02a44:34_2": "okāso na dātabbo, “aññaṁ pucchā”ti vattabbo. Iti so neva pucchitabbo nāssa pucchā",
  "atk-vin02a44:34_3": "sotabbāti attho. Vinayo na sākacchātabboti vinayapañho na sākacchitabbo, kappiyākappiyakathā na saṁsandetabbā.",
  "atk-vin02a44:35_0": "Idamappahāyāti etaṁ brahmacāripaṭiññātādikaṁ laddhiṁ avijahitvā. Suddhaṁ brahmacārinti",
  "atk-vin02a44:35_1": "khīṇāsavaṁ bhikkhuṁ. “Pātabyataṁ āpajjatī”ti pātabyabhāvaṁ paṭisevanaṁ āpajjati.",
  "atk-vin02a44:35_2": "“Idamappahāyā”ti vacanato pana taṁ brahmacāripaṭiññātaṁ pahāya khīṇāsavaṁ “musā mayā",
  "atk-vin02a44:35_3": "bhaṇitaṁ, khamatha me”ti khamāpetvā “natthi kāmesu doso”ti laddhiṁ vijahitvā gativisodhanaṁ",
  "atk-vin02a44:35_4": "kareyya. Akusalamūlānīti akusalāni ceva mūlāni ca, akusalānaṁ vā mūlāni akusalamūlāni.",
  "atk-vin02a44:35_5": "Kusalamūlesupi eseva nayo. Duṭṭhu caritāni virūpāni vā caritāni duccaritāni. Suṭṭhu",
  "atk-vin02a44:35_6": "caritāni sundarāni vā caritāni sucaritāni. Kāyena karaṇabhūtena kataṁ duccaritaṁ",
  "atk-vin02a44:35_7": "kāyaduccaritaṁ. Esa nayo sabbattha. Sesaṁ tattha tattha vuttanayattā uttānamevāti.",
  "atk-vin02a44:36": "Tikavāravaṇṇanā niṭṭhitā.",
  "atk-vin02a44:37": "Catukkavāravaṇṇanā",
  "atk-vin02a44:38_0": "324. Catukkesu sakavācāya āpajjati paravācāya vuṭṭhātīti vacīdvārikaṁ padasodhammādibhedaṁ",
  "atk-vin02a44:38_1": "āpattiṁ āpajjitvā tiṇavatthārakasamathaṭṭhānaṁ gato parassa kammavācāya vuṭṭhāti.",
  "atk-vin02a44:38_2": "Paravācāya āpajjati sakavācāya vuṭṭhātīti pāpikāya diṭṭhiyā appaṭinissagge parassa",
  "atk-vin02a44:38_3": "kammavācāya āpajjati, puggalassa santike desento sakavācāya vuṭṭhāti. Sakavācāya",
  "atk-vin02a44:38_4": "āpajjati sakavācāya vuṭṭhātīti vacīdvārikaṁ padasodhammādibhedaṁ āpattiṁ sakavācāya",
  "atk-vin02a44:38_5": "āpajjati, desetvā vuṭṭhahantopi sakavācāya vuṭṭhāti. Paravācāya āpajjati paravācāya",
  "atk-vin02a44:38_6": "vuṭṭhātīti yāvatatiyakaṁ saṅghādisesaṁ parassa kammavācāya āpajjati, vuṭṭhahantopi",
  "atk-vin02a44:38_7": "parassa parivāsakammavācādīhi vuṭṭhāti. Tato paresu kāyadvārikaṁ kāyena āpajjati,",
  "atk-vin02a44:38_8": "desento vācāya vuṭṭhāti. Vacīdvārikaṁ vācāya āpajjati, tiṇavatthārake kāyena vuṭṭhāti.",
  "atk-vin02a44:38_9": "Kāyadvārikaṁ kāyenaāpajjati, tameva tiṇavatthārake kāyena vuṭṭhāti. Vacīdvārikaṁ",
  "atk-vin02a44:38_10": "vācāya āpajjati, tameva desento vācāya vuṭṭhāti. Saṅghikamañcassa attano paccattharaṇena",
  "atk-vin02a44:38_11": "anattharato kāyasamphusane lomagaṇanāya āpajjitabbāpattiṁ sahagāraseyyāpattiñca pasutto",
  "atk-vin02a44:38_12": "āpajjati, pabujjhitvā pana āpannabhāvaṁ ñatvā desento paṭibuddho vuṭṭhāti. Jagganto",
  "atk-vin02a44:38_13": "āpajjitvā pana tiṇavatthārakasamathaṭṭhāne sayanto paṭibuddho āpajjati pasutto vuṭṭhāti",
  "atk-vin02a44:38_14": "nāma. Pacchimapadadvayampi vuttānusāreneva veditabbaṁ.",
  "atk-vin02a44:39_0": "Acittakāpattiṁ acittako āpajjati nāma. Pacchā desento sacittako vuṭṭhāti. Sacittakāpattiṁ",
  "atk-vin02a44:39_1": "sacittako āpajjati nāma. Tiṇavatthārakaṭṭhāne sayanto acittako vuṭṭhāti. Sesapadadvayampi",
  "atk-vin02a44:39_2": "vuttānusāreneva veditabbaṁ. Yo sabhāgaṁ āpattiṁ deseti, ayaṁ desanāpaccayā dukkaṭaṁ",
  "atk-vin02a44:39_3": "āpajjanto pācittiyādīsu aññataraṁ deseti, tañca desento dukkaṭaṁ āpajjati. Taṁ pana",
  "atk-vin02a44:39_4": "dukkaṭaṁ āpajjanto pācittiyādito vuṭṭhāti. Pācittiyādito ca vuṭṭhahanto taṁ āpajjati.",
  "atk-vin02a44:39_5": "Iti ekassa puggalassa ekameva payogaṁ sandhāya “āpattiṁ āpajjanto desetī”ti idaṁ",
  "atk-vin02a44:39_6": "catukkaṁ vuttanti veditabbaṁ.",
  "atk-vin02a44:40_0": "Kammacatukke pāpikāya diṭṭhiyā appaṭinissaggāpattiṁ kammena āpajjati, desento akammena",
  "atk-vin02a44:40_1": "vuṭṭhāti. Vissaṭṭhiādikaṁ akammena āpajjati, parivāsādinā kammena vuṭṭhāti. Samanubhāsanaṁ",
  "atk-vin02a44:40_2": "kammeneva āpajjati, kammena vuṭṭhāti. Sesaṁ akammena āpajjati,akammenavuṭṭhāti.",
  "atk-vin02a44:41_0": "Parikkhāracatukke paṭhamo sakaparikkhāro, dutiyo saṅghikova tatiyo cetiyasantako,",
  "atk-vin02a44:41_1": "catuttho gihiparikkhāro. Sace pana so pattacīvaranavakammabhesajjānaṁ atthāya āhaṭo",
  "atk-vin02a44:41_2": "hoti, avāpuraṇaṁ dātuṁ anto ṭhapāpetuñca vaṭṭati.",
  "atk-vin02a44:42_0": "Sammukhācatukke pāpikāya diṭṭhiyā appaṭinissaggāpattiṁ saṅghassa sammukhā āpajjati,",
  "atk-vin02a44:42_1": "vuṭṭhānakāle pana saṅghena kiccaṁ natthīti parammukhā vuṭṭhāti. Vissaṭṭhiādikaṁ parammukhā",
  "atk-vin02a44:42_2": "āpajjati, saṅghassa sammukhā vuṭṭhāti. Samanubhāsanaṁ saṅghassa sammukhā eva āpajjati,",
  "atk-vin02a44:42_3": "sammukhā vuṭṭhāti. Sesaṁ sampajānamusāvādādibhedaṁ parammukhāva āpajjati, parammukhāva",
  "atk-vin02a44:42_4": "vuṭṭhāti. Ajānantacatukkaṁ acittakacatukkasadisaṁ.",
  "atk-vin02a44:43_0": "Liṅgapātubhāvenāti sayitasseva bhikkhussa vā bhikkhuniyā vā liṅgaparivatte jāte sahagāraseyyāpatti",
  "atk-vin02a44:43_1": "hoti idameva taṁ paṭicca vuttaṁ. Ubhinnampi pana asādhāraṇāpatti liṅgapātubhāvena",
  "atk-vin02a44:43_2": "vuṭṭhāti. Sahapaṭilābhacatukke yassa bhikkhuno liṅgaṁ parivattati, so saha liṅgapaṭilābhena",
  "atk-vin02a44:43_3": "paṭhamaṁ uppannavasena seṭṭhabhāvena ca purimaṁ purisaliṅgaṁ jahati, pacchime itthiliṅge",
  "atk-vin02a44:43_4": "patiṭṭhāti, purisakuttapurisākārādivasena pavattā kāyavacīviññattiyo paṭippassambhanti,",
  "atk-vin02a44:43_5": "bhikkhūti vā purisoti vā evaṁ pavattā paṇṇattiyo nirujjhanti, yāni bhikkhunīhi asādhāraṇāni",
  "atk-vin02a44:43_6": "chacattālīsa sikkhāpadāni tehi anāpattiyeva hoti. Dutiyacatukke pana yassā bhikkhuniyā",
  "atk-vin02a44:43_7": "liṅgaṁ parivattati, sā pacchāsamuppattiyā vā hīnabhāvena vā pacchimanti saṅkhyaṁ",
  "atk-vin02a44:43_8": "gataṁ itthiliṅgaṁ jahati, vuttappakārena purimanti saṅkhyaṁ gate purisaliṅge patiṭṭhāti.",
  "atk-vin02a44:43_9": "Vuttaviparītā viññattiyo paṭippassambhanti, bhikkhunīti vā itthīti vā evaṁ pavattā",
  "atk-vin02a44:43_10": "paṇṇattiyopi nirujjhanti, yāni bhikkhūhi asādhāraṇāni sataṁ tiṁsañca sikkhāpadāni,",
  "atk-vin02a44:43_11": "tehi anāpattiyeva hoti.",
  "atk-vin02a44:44_0": "Cattāro sāmukkaṁsāti cattāro mahāpadesā, te hi bhagavatā anuppanne vatthumhi sayaṁ",
  "atk-vin02a44:44_1": "ukkaṁsitvā ukkhipitvā ṭhapitattā “sāmukkaṁsā”ti vuccanti. Paribhogāti ajjhoharaṇīyaparibhogā,",
  "atk-vin02a44:44_2": "udakaṁ pana akālikattā appaṭiggahitakaṁ vaṭṭati. Yāvakālikādīni appaṭiggahitakāni",
  "atk-vin02a44:44_3": "ajjhoharituṁ na vaṭṭanti. Cattāri mahāvikaṭāni kālodissattā yathāvutte kāle vaṭṭanti.",
  "atk-vin02a44:44_4": "Upāsako sīlavāti pañca vā dasa vā sīlāni gopayamāno.",
  "atk-vin02a44:45_0": "Āgantukādicatukke sachattupāhano sasīsaṁ pāruto vihāraṁ pavisanto tattha vicaranto",
  "atk-vin02a44:45_1": "ca āgantukova āpajjati, no āvāsiko. Āvāsikavattaṁ akaronto pana āvāsiko āpajjati,",
  "atk-vin02a44:45_2": "no āgantuko. Sesaṁ kāyavacīdvārikaṁ āpattiṁ ubhopi āpajjanti, asādhāraṇaṁ āpattiṁ",
  "atk-vin02a44:45_3": "neva āgantuko āpajjati, no āvāsiko. Gamiyacatukkepi gamiyavattaṁ apūretvā gacchanto",
  "atk-vin02a44:45_4": "gamiko āpajjati, no āvāsiko. Āvāsikavattaṁ akaronto pana āvāsiko āpajjati, no gamiko.",
  "atk-vin02a44:45_5": "Sesaṁ ubhopi āpajjanti, asādhāraṇaṁ ubhopi nāpajjanti. Vatthunānattatādicatukke catunnaṁ",
  "atk-vin02a44:45_6": "pārājikānaṁ aññamaññaṁ vatthunānattatāva hoti,naāpattinānattatā. Sabbāpi hi sā pārājikāpattiyeva.",
  "atk-vin02a44:45_7": "Saṅghādisesādīsupi eseva nayo. Bhikkhussa ca bhikkhuniyā ca aññamaññaṁ kāyasaṁsagge",
  "atk-vin02a44:45_8": "bhikkhussa saṅghādiseso bhikkhuniyā pārājikanti evaṁ āpattinānattatāva hoti, na vatthunānattatā,",
  "atk-vin02a44:45_9": "ubhinnampi hi kāyasaṁsaggova vatthu. Tathā “lasuṇakkhādane bhikkhuniyā pācittiyaṁ,",
  "atk-vin02a44:45_10": "bhikkhussa dukkaṭa”nti evamādināpettha nayena yojanā veditabbā. Catunnaṁ pārājikānaṁ",
  "atk-vin02a44:45_11": "terasahi saṅghādisesehi saddhiṁ vatthunānattatā ceva āpattinānattatāca. Evaṁ saṅghādisesādīnaṁ",
  "atk-vin02a44:45_12": "aniyatādīhi. Ādito paṭṭhāya cattāri pārājikāni ekato āpajjantānaṁ bhikkhubhikkhunīnaṁ",
  "atk-vin02a44:45_13": "neva vatthunānattatā no āpattinānattatā. Visuṁ āpajjantesupi sesā sādhāraṇāpattiyo",
  "atk-vin02a44:45_14": "āpajjantesupi eseva nayo.",
  "atk-vin02a44:46_0": "Vatthusabhāgādicatukke bhikkhussa ca bhikkhuniyā ca kāyasaṁsagge vatthusabhāgatā,",
  "atk-vin02a44:46_1": "no āpattisabhāgatā, catūsu pārājikesu āpattisabhāgatā, no vatthusabhāgatā. Esa nayo",
  "atk-vin02a44:46_2": "saṅghādisesādīsu. Bhikkhussa ca bhikkhuniyā ca catūsu pārājikesu vatthusabhāgatā",
  "atk-vin02a44:46_3": "ceva āpattisabhāgatā ca. Esa nayo sabbāsu sādhāraṇāpattīsu. Asādhāraṇāpattiyaṁ neva",
  "atk-vin02a44:46_4": "vatthusabhāgatā no āpattisabhāgatā. Yo hi purimacatukke paṭhamo pañho, so idha dutiyo;",
  "atk-vin02a44:46_5": "yo ca tattha dutiyo, so idha paṭhamo. Tatiyacatutthesu nānākaraṇaṁ natthi.",
  "atk-vin02a44:47_0": "Upajjhāyacatukke saddhivihārikassa upajjhāyena kattabbavattassa akaraṇe āpattiṁ upajjhāyoāpajjati,",
  "atk-vin02a44:47_1": "no saddhivihāriko upajjhāyassa kattabbavattaṁ akaronto saddhivihāriko āpajjati, no",
  "atk-vin02a44:47_2": "upajjhāyo; sesaṁ ubhopi āpajjanti, asādhāraṇaṁ ubhopi nāpajjanti. Ācariyacatukkepi eseva nayo.",
  "atk-vin02a44:48": "Ādiyantacatukke pādaṁ vā atirekapādaṁ vā sahatthā ādiyanto garukaṁ āpajjati, ūnakapādaṁ gaṇhāhīti āṇattiyā aññaṁ payojento lahukaṁ āpajjati. Etena nayena sesapadattayaṁ veditabbaṁ.",
  "atk-vin02a44:49_0": "Abhivādanārahacatukke bhikkhunīnaṁ tāva bhattagge navamabhikkhunito paṭṭhāya upajjhāyāpi",
  "atk-vin02a44:49_1": "abhivādanārahā no paccuṭṭhānārahā. Avisesena ca vippakatabhojanassa bhikkhussa yo",
  "atk-vin02a44:49_2": "koci vuḍḍhataro. Saṭṭhivassassāpi pārivāsikassa samīpagato tadahupasampannopi paccuṭṭhānāraho",
  "atk-vin02a44:49_3": "no abhivādanāraho. Appaṭikkhittesu ṭhānesu vuḍḍho navakassa abhivādanāraho ceva paccuṭṭhānāraho",
  "atk-vin02a44:49_4": "ca. Navako pana vuḍḍhassa neva abhivādanāraho na paccuṭṭhānāraho. Āsanārahacatukkassa",
  "atk-vin02a44:49_5": "paṭhamapadaṁ purimacatukke dutiyapadena, dutiyapadañca paṭhamapadena atthato sadisaṁ.",
  "atk-vin02a44:50_0": "Kālacatukke pavāretvā bhuñjanto kāle āpajjati no vikāle, vikālabhojanāpattiṁ vikāle",
  "atk-vin02a44:50_1": "āpajjati no kāle, sesaṁ kāle ceva āpajjati vikāle ca, asādhāraṇaṁ neva kāle no vikāle.",
  "atk-vin02a44:50_2": "Paṭiggahitacatukke purebhattaṁ paṭiggahitāmisaṁ kāle kappati no vikāle. Pānakaṁ vikāle",
  "atk-vin02a44:50_3": "kappati, punadivasamhi no kāle. Sattāhakālikaṁ yāvajīvikaṁ kāle ceva kappati vikāle",
  "atk-vin02a44:50_4": "ca. Attano attano kālātītaṁ yāvakālikādittayaṁ akappiyamaṁsaṁ uggahitakamappaṭiggahitakañca",
  "atk-vin02a44:50_5": "neva kāle kappati no vikāle.",
  "atk-vin02a44:51_0": "Paccantimacatukke samudde sīmaṁ bandhanto paccantimesu janapadesu āpajjati, no majjhimesu;",
  "atk-vin02a44:51_1": "pañcavaggena gaṇena upasampādento guṇaṅguṇūpāhanaṁ dhuvanahānaṁ cammattharaṇāni ca",
  "atk-vin02a44:51_2": "majjhimesu janapadesu āpajjati no paccantimesu. Imāni cattāri “idha na kappantī”ti",
  "atk-vin02a44:51_3": "vadantopi paccantimesu āpajjati, “idha kappantī”ti vadanto pana majjhimesu āpajjati.",
  "atk-vin02a44:51_4": "Sesāpattiṁ ubhayattha āpajjati, asādhāraṇaṁ na katthaci āpajjati. Dutiyacatukke pañcavaggena",
  "atk-vin02a44:51_5": "gaṇena upasampadādi catubbidhampi vatthu paccantimesu janapadesu kappati. “Idaṁ kappatī”ti",
  "atk-vin02a44:51_6": "dīpetumpi tattheva kappati no majjhimesu. “Idaṁ na kappatī”ti dīpetuṁ pana majjhimesu",
  "atk-vin02a44:51_7": "janapadesu kappati no paccantimesu. Sesaṁ “anujānāmi bhikkhave pañca loṇānī”tiādi",
  "atk-vin02a44:51_8": "anuññātakaṁ ubhayattha kappati. Yaṁ pana akappiyanti paṭikkhittaṁ, taṁ ubhayatthāpi na kappati.",
  "atk-vin02a44:52_0": "Antoādicatukke anupakhajja seyyādiṁ anto āpajjati no bahi, ajjhokāse saṅghikamañcādīni",
  "atk-vin02a44:52_1": "nikkhipitvā pakkamanto bahi āpajjati no anto, sesaṁ anto ceva bahi ca, asādhāraṇaṁ",
  "atk-vin02a44:52_2": "neva anto na bahi. Antosīmādicatukke āgantuko vattaṁ apūrento antosīmāya āpajjati,",
  "atk-vin02a44:52_3": "gamiyo bahisīmāya musāvādādiṁ antosīmāya ca bahisīmāya ca āpajjati,asādhāraṇaṁ na",
  "atk-vin02a44:52_4": "katthaci.Gāmacatukke antaragharapaṭisaṁyuttaṁ sekhiyapaññattiṁ gāme āpajjati no araññe.",
  "atk-vin02a44:52_5": "Bhikkhunī aruṇaṁ uṭṭhāpayamānā araññe āpajjati no gāme. Musāvādādiṁ gāme ceva āpajjati",
  "atk-vin02a44:52_6": "araññe ca, asādhāraṇaṁ na katthaci.",
  "atk-vin02a44:53_0": "Cattāropubbakiccāti “sammajjanī padīpo ca udakaṁ āsanena cā”ti idaṁ catubbidhaṁ pubbakaraṇanti",
  "atk-vin02a44:53_1": "vuccatīti vuttaṁ. “Chandapārisuddhiutukkhānaṁ bhikkhugaṇanā ca ovādo”ti ime pana",
  "atk-vin02a44:53_2": "“cattāro pubbakiccā”ti veditabbā. Cattāro pattakallāti uposatho yāvatikā ca bhikkhū",
  "atk-vin02a44:53_3": "kammappattā te āgatā honti, sabhāgāpattiyo na vijjanti, vajjanīyā ca puggalā tasmiṁ",
  "atk-vin02a44:53_4": "na honti, pattakallanti vuccatīti. Cattāri anaññapācittiyānīti “etadeva paccayaṁ",
  "atk-vin02a44:53_5": "karitvā anaññaṁ pācittiya”nti evaṁ vuttāni anupakhajjaseyyākappanasikkhāpadaṁ “ehāvuso",
  "atk-vin02a44:53_6": "gāmaṁ vā nigamaṁ vā”ti sikkhāpadaṁ, sañcicca kukkuccaupadahanaṁ, upassutitiṭṭhananti",
  "atk-vin02a44:53_7": "imāni cattāri. Catasso bhikkhusammutiyoti “ekarattampi ce bhikkhu ticīvarena vippavaseyya",
  "atk-vin02a44:53_8": "aññatra bhikkhusammutiyā, aññaṁ navaṁ santhataṁ kārāpeyya aññatra bhikkhusammutiyā,",
  "atk-vin02a44:53_9": "tato ce uttari vippavaseyya aññatra bhikkhusammutiyā, duṭṭhullaṁ āpattiṁ anupasampannassa",
  "atk-vin02a44:53_10": "āroceyya aññatra bhikkhusammutiyā”ti evaṁ āgatā terasahi sammutīhi muttā sammutiyo.",
  "atk-vin02a44:53_11": "Gilānacatukke aññabhesajjena karaṇīyena lolatāya aññaṁ viññāpento gilāno āpajjati,",
  "atk-vin02a44:53_12": "abhesajjakaraṇīyena bhesajjaṁ viññāpento agilāno āpajjati, musāvādādiṁ ubhopi āpajjanti,",
  "atk-vin02a44:53_13": "asādhāraṇaṁ ubhopi nāpajjanti. Sesaṁ sabbattha uttānamevāti.",
  "atk-vin02a44:54": "Catukkavāravaṇṇanā niṭṭhitā.",
  "atk-vin02a44:55": "Pañcakavāravaṇṇanā",
  "atk-vin02a44:56_0": "325.Pañcakesupañca puggalā niyatāti ānantariyānamevetaṁ gahaṇaṁ. Pañca chedanakā",
  "atk-vin02a44:56_1": "āpattiyo nāma pamāṇātikkante mañcapīṭhe nisīdanakaṇḍuppaṭicchādivassikasāṭikāsu sugatacīvare",
  "atk-vin02a44:56_2": "ca veditabbā. Pañcahākārehīti alajjitā, aññāṇatā, kukkuccappakatatā, akappiye kappiyasaññitā,",
  "atk-vin02a44:56_3": "kappiye akappiyasaññitāti imehi pañcahi. Pañca āpattiyo musāvādapaccayāti pārājikathullaccayadukkaṭasaṅghādisesapācittiyā.",
  "atk-vin02a44:56_4": "Anāmantacāroti “santaṁ bhikkhuṁ anāpucchā purebhattaṁ pacchābhattaṁ kulesu cārittaṁ",
  "atk-vin02a44:56_5": "āpajjeyyā”ti imassa āpucchitvā cārassa abhāvo. Anadhiṭṭhānanti “gaṇabhojane aññatra",
  "atk-vin02a44:56_6": "samayā”ti vuttaṁ samayaṁ adhiṭṭhahitvā bhojanaṁ adhiṭṭhānaṁ nāma; tathā akaraṇaṁ",
  "atk-vin02a44:56_7": "anadhiṭṭhānaṁ. Avikappanā nāma yā paramparabhojane vikappanā vuttā, tassā akaraṇaṁ.",
  "atk-vin02a44:56_8": "Imāni hi pañca piṇḍapātikassa dhutaṅgeneva paṭikkhittāni. Ussaṅkitaparisaṅkitoti",
  "atk-vin02a44:56_9": "ye passanti, ye suṇanti, tehi ussaṅkito ceva parisaṅkito ca. Api akuppadhammo khīṇāsavopi",
  "atk-vin02a44:56_10": "samāno, tasmā agocarā pariharitabbā. Na hi etesu sandissamāno ayasato vā garahato",
  "atk-vin02a44:56_11": "vā muccati. Sosānikanti susāne patitakaṁ. Pāpaṇikanti āpaṇadvāre patitakaṁ. Thūpacīvaranti",
  "atk-vin02a44:56_12": "vammikaṁ parikkhipitvā balikammakataṁ. Ābhisekikanti nahānaṭṭhāne vā rañño abhisekaṭṭhāne",
  "atk-vin02a44:56_13": "vā chaḍḍitacīvaraṁ. Bhatapaṭiyābhatanti susānaṁ netvā puna ānītakaṁ. Pañca mahācorā",
  "atk-vin02a44:56_14": "uttarimanussadhamme vuttā.",
  "atk-vin02a44:57_0": "Pañcāpattiyo kāyato samuṭṭhantīti paṭhamena āpattisamuṭṭhānena pañca āpattiyo āpajjati,",
  "atk-vin02a44:57_1": "“bhikkhu kappiyasaññī saññācikāya kuṭiṁ karotī”ti evaṁ antarapeyyāle vuttāpattiyo.",
  "atk-vin02a44:57_2": "Pañca āpattiyo kāyato ca vācato cāti tatiyena āpattisamuṭṭhānena pañca āpattiyo āpajjati,",
  "atk-vin02a44:57_3": "“bhikkhu kappiyasaññī saṁvidahitvā kuṭiṁ karotī”ti evaṁ tattheva vuttā āpattiyo.",
  "atk-vin02a44:57_4": "Desanāgāminiyoti ṭhapetvā pārājikañca saṅghādisesañca avasesā.",
  "atk-vin02a44:58_0": "Pañca kammānīti tajjanīyaniyassapabbājanīyapaṭisāraṇīyāni cattāri ukkhepanīyañca",
  "atk-vin02a44:58_1": "tividhampi ekanti pañca. Yāvatatiyake pañcāti ukkhittānuvattikāya bhikkhuniyā yāvatatiyaṁ",
  "atk-vin02a44:58_2": "samanubhāsanāya appaṭinissajjantiyā pārājikaṁ thullaccayaṁ dukkaṭanti tisso, bhedakānuvattakādisamanubhāsanāsu",
  "atk-vin02a44:58_3": "saṅghādiseso, pāpikāya diṭṭhiyā appaṭinissagge pācittiyaṁ. Adinnanti aññena adinnaṁ.",
  "atk-vin02a44:58_4": "Aviditanti paṭiggaṇhāmīti cetanāya abhāvena aviditaṁ. Akappiyanti pañcahi samaṇakappehi",
  "atk-vin02a44:58_5": "akappiyakataṁ; yaṁ vā panaññampi akappiyamaṁsaṁ akappiyabhojanaṁ. Akatātirittanti",
  "atk-vin02a44:58_6": "pavāretvā atirittaṁ akataṁ. Samajjadānanti naṭasamajjādidānaṁ. Usabhadānanti gogaṇassa",
  "atk-vin02a44:58_7": "antare usabhavissajjanaṁ. Cittakammadānanti āvāsaṁ kāretvā tattha cittakammaṁ kāretuṁ",
  "atk-vin02a44:58_8": "vaṭṭati. Idaṁ pana paṭibhānacittakammadānaṁ sandhāya vuttaṁ. Imāni hi pañca kiñcāpi",
  "atk-vin02a44:58_9": "lokassa puññasammatāni, atha kho apuññāni akusalāniyeva. Uppannaṁ paṭibhānanti ettha",
  "atk-vin02a44:58_10": "paṭibhānanti kathetukamyatā vuccati. Ime pañca duppaṭivinodayāti na supaṭivinodayā;",
  "atk-vin02a44:58_11": "upāyena pana kāraṇena anurūpāhi paccavekkhanāanusāsanādīhi sakkā paṭivinodetunti attho.",
  "atk-vin02a44:59_0": "Sakacittaṁ pasīdatīti ettha imāni vatthūni – kaṭaandhakāravāsī phussadevatthero kira",
  "atk-vin02a44:59_1": "cetiyaṅgaṇaṁ sammajjitvā ekaṁsaṁ uttarāsaṅgaṁ karitvā sinduvārakusumasanthatamiva",
  "atk-vin02a44:59_2": "samavippakiṇṇavālikaṁ cetiyaṅgaṇaṁ olokento buddhārammaṇaṁ pītipāmojjaṁ uppādetvā",
  "atk-vin02a44:59_3": "aṭṭhāsi. Tasmiṁ khaṇe māro pabbatapāde nibbattakāḷamakkaṭo viya hutvā cetiyaṅgaṇe",
  "atk-vin02a44:59_4": "gomayaṁ vippakiranto gato. Thero nāsakkhi arahattaṁ pāpuṇituṁ, sammajjitvā agamāsi.",
  "atk-vin02a44:59_5": "Dutiyadivasepi jaraggavo hutvā tādisameva vippakāraṁ akāsi. Tatiyadivase vaṅkapādaṁ",
  "atk-vin02a44:59_6": "manussattabhāvaṁ nimminitvā pādena parikasanto agamāsi. Thero “evarūpo bībhacchapuriso",
  "atk-vin02a44:59_7": "samantā yojanappamāṇesu gocaragāmesu natthi, siyā nu kho māro”ti cintetvā “mārosi",
  "atk-vin02a44:59_8": "tva”nti āha. “Āma, bhante, māromhi, na dāni te vañcetuṁ asakkhi”nti. “Diṭṭhapubbo",
  "atk-vin02a44:59_9": "tayā tathāgato”ti? “Āma, diṭṭhapubbo”ti. “Māro nāma mahānubhāvo hoti, iṅgha tāva",
  "atk-vin02a44:59_10": "buddhassa bhagavato attabhāvasadisaṁ attabhāvaṁ nimmināhī”ti? “Na sakkā, bhante,",
  "atk-vin02a44:59_11": "tādisaṁ rūpaṁ nimminituṁ; apica kho pana taṁsarikkhakaṁ patirūpakaṁ nimminissāmī”ti",
  "atk-vin02a44:59_12": "sakabhāvaṁ vijahitvā buddharūpasadisena attabhāvena aṭṭhāsi. Thero māraṁ oloketvā",
  "atk-vin02a44:59_13": "“ayaṁ tāva sarāgadosamoho evaṁ sobhati, kathaṁ nu kho bhagavā na sobhati sabbaso",
  "atk-vin02a44:59_14": "vītarāgadosamoho”ti buddhārammaṇaṁ pītiṁ paṭilabhitvā vipassanaṁ vaḍḍhetvā arahattaṁ",
  "atk-vin02a44:59_15": "pāpuṇi. Māro “vañcitomhi tayā, bhante”ti āha. Theropi “kiṁ atthi jaramāra, tādisaṁ",
  "atk-vin02a44:59_16": "vañcetu”nti āha. Lokantaravihārepi datto nāma daharabhikkhu cetiyaṅgaṇaṁ sammajjitvā",
  "atk-vin02a44:59_17": "olokento odātakasiṇaṁ paṭilabhi. Aṭṭha samāpattiyo nibbattesi. Tato vipassanaṁ vaḍḍhetvā",
  "atk-vin02a44:59_18": "phalattayaṁ sacchākāsi.",
  "atk-vin02a44:60_0": "Paracittaṁpasīdatīti ettha imāni vatthūni – tisso nāma daharabhikkhu jambukolacetiyaṅgaṇaṁ",
  "atk-vin02a44:60_1": "sammajjitvā saṅkārachaḍḍaniṁ hatthena gahetvāva aṭṭhāsi. Tasmiṁ khaṇe tissadattatthero",
  "atk-vin02a44:60_2": "nāma nāvāto oruyha cetiyaṅgaṇaṁ olokento bhāvitacittena sammaṭṭhaṭṭhānanti ñatvā",
  "atk-vin02a44:60_3": "pañhāsahassaṁ pucchi, itaro sabbaṁ vissajjesi. Aññatarasmimpi vihāre thero cetiyaṅgaṇaṁ",
  "atk-vin02a44:60_4": "sammajjitvā vattaṁ paricchindi. Yonakavisayato cetiyavandakā cattāro therā āgantvā",
  "atk-vin02a44:60_5": "cetiyaṅgaṇaṁ disvā anto appavisitvā dvāreyeva ṭhatvā eko thero aṭṭha kappe anussari,",
  "atk-vin02a44:60_6": "eko soḷasa, eko vīsati, eko tiṁsa kappe anussari.",
  "atk-vin02a44:61_0": "Devatā attamanā hontīti ettha idaṁ vatthu – ekasmiṁ kira vihāre eko bhikkhu cetiyaṅgaṇañca",
  "atk-vin02a44:61_1": "bodhiyaṅgaṇañca sammajjitvā nahāyituṁ gato. Devatā “imassa vihārassa katakālato paṭṭhāya",
  "atk-vin02a44:61_2": "evaṁ vattaṁ pūretvā sammaṭṭhapubbo bhikkhu natthī”ti pasannacittā pupphahatthā aṭṭhaṁsu.",
  "atk-vin02a44:61_3": "Thero āgantvā “kataragāmavāsikātthā”ti āha. “Bhante, idheva vasāma, imassa vihārassa",
  "atk-vin02a44:61_4": "katakālato paṭṭhāya evaṁ vattaṁ pūretvā sammaṭṭhapubbo bhikkhu natthīti tumhākaṁ,",
  "atk-vin02a44:61_5": "bhante, vatte pasīditvā pupphahatthā ṭhitāmhā”ti devatā āhaṁsu.",
  "atk-vin02a44:62_0": "Pāsādikasaṁvattanikanti ettha idaṁ vatthu – ekaṁ kira amaccaputtaṁ abhayattherañca",
  "atk-vin02a44:62_1": "ārabbha ayaṁ kathā udapādi “kiṁ nu kho amaccaputto pāsādiko, abhayattheroti ubhopi",
  "atk-vin02a44:62_2": "ne ekasmiṁ ṭhāne olokessāmā”ti. Ñātakā amaccaputtaṁ alaṅkaritvā mahācetiyaṁ vandāpessāmāti",
  "atk-vin02a44:62_3": "agamaṁsu. Theramātāpi pāsādikaṁ cīvaraṁ kāretvā puttassa pahiṇi, “putto me kese chindāpetvā",
  "atk-vin02a44:62_4": "imaṁ cīvaraṁ pārupitvā bhikkhusaṅghaparivuto mahācetiyaṁ vandatū”ti. Amaccaputto",
  "atk-vin02a44:62_5": "ñātiparivuto pācīnadvārena cetiyaṅgaṇaṁ āruḷho, abhayatthero bhikkhusaṅghaparivuto",
  "atk-vin02a44:62_6": "dakkhiṇadvārena cetiyaṅgaṇaṁ āruhitvā cetiyaṅgaṇe tena saddhiṁ samāgantvā āha – “kiṁ",
  "atk-vin02a44:62_7": "tvaṁ, āvuso, mahallakattherassa sammaṭṭhaṭṭhāne kacavaraṁ chaḍḍetvā mayā saddhiṁ",
  "atk-vin02a44:62_8": "yugaggāhaṁ gaṇhāsī”ti. Atītattabhāve kira abhayatthero mahallakatthero nāma hutvā",
  "atk-vin02a44:62_9": "gocaragāme cetiyaṅgaṇaṁ sammajji, amaccaputto mahāupāsako hutvā sammaṭṭhaṭṭhāne kacavaraṁ gahetvā chaḍḍesi.",
  "atk-vin02a44:63_0": "Satthusāsanaṁ kataṁ hotīti idaṁ sammajjanavattaṁ nāma buddhehi vaṇṇitaṁ, tasmā taṁ",
  "atk-vin02a44:63_1": "karontena satthusāsanaṁ kataṁ hoti. Tatridaṁ vatthu – āyasmā kira sāriputto himavantaṁ",
  "atk-vin02a44:63_2": "gantvā ekasmiṁ pabbhāre asammajjitvāva nirodhaṁ samāpajjitvā nisīdi. Bhagavā āvajjanto",
  "atk-vin02a44:63_3": "therassa asammajjitvā nisinnabhāvaṁ ñatvā ākāsena gantvā therassa purato asammaṭṭhaṭṭhāne",
  "atk-vin02a44:63_4": "pādāni dassetvā paccāgañchi. Thero samāpattito vuṭṭhito bhagavato pādāni disvā balavahirottappaṁ",
  "atk-vin02a44:63_5": "paccupaṭṭhāpetvā jaṇṇukehi patiṭṭhāya “asammajjitvā nisinnabhāvaṁ vata me satthā",
  "atk-vin02a44:63_6": "aññāsi, saṅghamajjhe dāni codanaṁ kāressāmī”ti dasabalassa santikaṁ gantvā vanditvā",
  "atk-vin02a44:63_7": "nisīdi. Bhagavā “kuhiṁ gatosi, sāriputtā”ti vatvā “na patirūpaṁ dāni te mayhaṁ anantare",
  "atk-vin02a44:63_8": "ṭhāne ṭhatvā vicarantassa asammajjitvā nisīditu”nti āha. Tato paṭṭhāya thero gaṇṭhikapaṭimuñcanaṭṭhānepi",
  "atk-vin02a44:63_9": "tiṭṭhanto pādena kacavaraṁ viyūhitvāva tiṭṭhati.",
  "atk-vin02a44:64_0": "Attano bhāsapariyantaṁ na uggaṇhātīti “imasmiṁ vatthusmiṁ ettakaṁ suttaṁ upalabbhati,",
  "atk-vin02a44:64_1": "ettako vinicchayo, ettakaṁ suttañca vinicchayañca vakkhāmī”ti evaṁ attano bhāsapariyantaṁ",
  "atk-vin02a44:64_2": "na uggaṇhāti. “Ayaṁ codakassa purimakathā, ayaṁ pacchimakathā, ayaṁ cuditakassa purimakathā,",
  "atk-vin02a44:64_3": "ayaṁ pacchimakathā, ettakaṁ gayhūpagaṁ, ettakaṁ na gayhūpaga”nti evaṁ anuggaṇhanto",
  "atk-vin02a44:64_4": "pana parassa bhāsapariyantaṁ na uggaṇhāti nāma. Āpattiṁ na jānātīti pārājikaṁ vā",
  "atk-vin02a44:64_5": "saṅghādisesaṁ vāti sattannaṁ āpattikkhandhānaṁ nānākaraṇaṁ na jānāti. Mūlanti dve",
  "atk-vin02a44:64_6": "āpattiyā mūlāni kāyo ca vācā ca, tāni na jānāti. Samudayanti cha āpattisamuṭṭhānāni",
  "atk-vin02a44:64_7": "āpattisamudayo nāma, tāni na jānāti. Pārājikādīnaṁ vatthuṁ na jānātītipi vuttaṁ hoti.",
  "atk-vin02a44:64_8": "Nirodhanti ayaṁ āpatti desanāya nirujjhati, vūpasammati, ayaṁ vuṭṭhānenāti evaṁ āpattinirodhaṁ",
  "atk-vin02a44:64_9": "na jānāti. Satta samathe ajānanto pana āpattinirodhagāminipaṭipadaṁ na jānāti.",
  "atk-vin02a44:65_0": "Adhikaraṇapañcake adhikaraṇaṁ nāma cattāri adhikaraṇāni. Adhikaraṇassa mūlaṁ nāma",
  "atk-vin02a44:65_1": "tettiṁsa mūlāni – vivādādhikaraṇassa dvādasa mūlāni, anuvādādhikaraṇassa cuddasa,",
  "atk-vin02a44:65_2": "āpattādhikaraṇassa cha, kiccādhikaraṇassa ekaṁ; tāni parato āvi bhavissanti. Adhikaraṇasamudayo",
  "atk-vin02a44:65_3": "nāma adhikaraṇasamuṭṭhānaṁ. Vivādādhikaraṇaṁ aṭṭhārasa bhedakaravatthūni nissāya",
  "atk-vin02a44:65_4": "uppajjati; anuvādādhikaraṇaṁ catasso vipattiyo; āpattādhikaraṇaṁ sattāpattikkhandhe;",
  "atk-vin02a44:65_5": "kiccādhikaraṇaṁ cattāri saṅghakiccānīti imaṁ vibhāgaṁ na jānātīti attho. Adhikaraṇanirodhaṁ",
  "atk-vin02a44:65_6": "na jānātīti dhammena vinayena satthusāsanena mūlāmūlaṁ gantvā vinicchayasamathaṁ",
  "atk-vin02a44:65_7": "pāpetuṁ na sakkoti ; “idaṁ adhikaraṇaṁ dvīhi, idaṁ catūhi, idaṁ tīhi idaṁ ekena samathena",
  "atk-vin02a44:65_8": "sammatī”ti evaṁ satta samathe ajānanto pana adhikaraṇanirodhagāminipaṭipadaṁ na jānāti",
  "atk-vin02a44:65_9": "nāma. Vatthuṁ na jānātīti “idaṁ pārājikassa vatthu, idaṁ saṅghādisesassā”ti evaṁ",
  "atk-vin02a44:65_10": "sattannaṁ āpattikkhandhānaṁ vatthuṁ na jānāti. Nidānanti “sattannaṁ nidānānaṁ idaṁ",
  "atk-vin02a44:65_11": "sikkhāpadaṁ ettha paññattaṁ, idaṁ etthā”ti na jānāti. Paññattiṁ na jānātīti tasmiṁ",
  "atk-vin02a44:65_12": "tasmiṁ sikkhāpade paṭhamapaññattiṁ na jānāti. Anupaññattinti punappunaṁ paññattiṁ",
  "atk-vin02a44:65_13": "na jānāti. Anusandhivacanapathanti kathānusandhi-vinicchayānusandhivasena vatthuṁ",
  "atk-vin02a44:65_14": "na jānāti. Ñattiṁ na jānātīti sabbena sabbaṁ ñattiṁ na jānāti. Ñattiyā karaṇaṁ na",
  "atk-vin02a44:65_15": "jānātīti ñattikiccaṁ na jānāti, osāraṇādīsu navasu ṭhānesu ñattikammaṁ nāma hoti,",
  "atk-vin02a44:65_16": "ñattidutiyañatticatutthakammesu ñattiyā kammappatto hutvā tiṭṭhatīti na jānāti. Na",
  "atk-vin02a44:65_17": "pubbakusalo hoti na aparakusaloti pubbe kathetabbañca pacchā kathetabbañca na jānāti,",
  "atk-vin02a44:65_18": "ñatti nāma pubbe ṭhapetabbā, pacchā na ṭhapetabbātipi na jānāti. Akālaññū ca hotīti",
  "atk-vin02a44:65_19": "kālaṁ na jānāti, anajjhiṭṭho ayācito bhāsati, ñattikālampi ñattikhettampi ñattiokāsampi na jānāti.",
  "atk-vin02a44:66_0": "Mandattā momūhattāti kevalaṁ aññāṇena momūhabhāvena dhutaṅge ānisaṁsaṁ ajānitvā.",
  "atk-vin02a44:66_1": "Pāpicchoti tena araññavāsena paccayalābhaṁ patthayamāno. Pavivekanti kāyacittaupadhivivekaṁ.",
  "atk-vin02a44:66_2": "Idamatthitanti imāya kalyāṇāya paṭipattiyā attho etassāti idamatthi, idamatthino",
  "atk-vin02a44:66_3": "bhāvo idamatthitā; taṁ idamatthitaṁyeva nissāya na aññaṁ kiñci lokāmisanti attho.",
  "atk-vin02a44:67_0": "Uposathaṁ na jānātīti navavidhaṁ uposathaṁ na jānāti. Uposathakammanti adhammenavaggādibhedaṁ",
  "atk-vin02a44:67_1": "catubbidhaṁ uposathakammaṁ na jānāti. Pātimokkhanti dve mātikā na jānāti. Pātimokkhuddesanti",
  "atk-vin02a44:67_2": "sabbampi navavidhaṁ pātimokkhuddesaṁ na jānāti. Pavāraṇanti navavidhaṁ pavāraṇaṁ",
  "atk-vin02a44:67_3": "na jānāti. Pavāraṇākammaṁ uposathakammasadisameva.",
  "atk-vin02a44:68_0": "Apāsādikapañcake – apāsādikanti kāyaduccaritādi akusalakammaṁ vuccati. Pāsādikanti",
  "atk-vin02a44:68_1": "kāyasucaritādi kusalakammaṁ vuccati. Ativelanti velaṁ atikkamma bahutaraṁ kālaṁ kulesu",
  "atk-vin02a44:68_2": "appaṁ vihāreti attho. Otāroti kilesānaṁ anto otaraṇaṁ. Saṁkiliṭṭhanti duṭṭhullāpattikāyasaṁsaggādibhedaṁ.",
  "atk-vin02a44:68_3": "Visuddhipañcakepavāraṇāggahaṇena navavidhāpi pavāraṇā veditabbā. Sesaṁ sabbattha uttānamevāti.",
  "atk-vin02a44:69": "Pañcakavāravaṇṇanā niṭṭhitā.",
  "atk-vin02a44:70": "Chakkavāravaṇṇanā",
  "atk-vin02a44:71_0": "326. Chakkesu – cha sāmīciyoti “so ca bhikkhu anabbhito, te ca bhikkhū gārayhā, ayaṁ",
  "atk-vin02a44:71_1": "tattha sāmīci”, “yuñjantāyasmanto sakaṁ, mā vo sakaṁ vinassāti ayaṁ tattha sāmīci”,",
  "atk-vin02a44:71_2": "“ayaṁ te bhikkhu patto yāva bhedanāya dhāretabboti ayaṁ tattha sāmīci”, “tato nīharitvā",
  "atk-vin02a44:71_3": "bhikkhūhi saddhiṁ saṁvibhajitabbaṁ, ayaṁ tattha sāmīci”, “aññātabbaṁ paripucchitabbaṁ",
  "atk-vin02a44:71_4": "paripañhitabbaṁ, ayaṁ tattha sāmīci”, “yassa bhavissati so harissatīti ayaṁ tattha",
  "atk-vin02a44:71_5": "sāmīcī”ti imā bhikkhupātimokkheyeva cha sāmīciyo. Cha chedanakāti pañcake vuttā pañca",
  "atk-vin02a44:71_6": "bhikkhunīnaṁ udakasāṭikāya saddhiṁ cha. Chahākārehīti alajjitā aññāṇatā kukkuccapakatatā",
  "atk-vin02a44:71_7": "akappiye kappiyasaññitā kappiye akappiyasaññitā satisammosāti. Tattha ekarattachārattasattāhātikkamādīsu",
  "atk-vin02a44:71_8": "āpattiṁ satisammosena āpajjati. Sesaṁ vuttanayameva. Cha ānisaṁsā vinayadhareti pañcake",
  "atk-vin02a44:71_9": "vuttā pañca tassādheyyo uposathoti iminā saddhiṁ cha.",
  "atk-vin02a44:72_0": "Cha paramānīti “dasāhaparamaṁ atirekacīvaraṁ dhāretabbaṁ, māsaparamaṁ tena bhikkhunā",
  "atk-vin02a44:72_1": "taṁ cīvaraṁ nikkhipitabbaṁ, santaruttaraparamaṁ tena bhikkhunā tato cīvaraṁ sāditabbaṁ,",
  "atk-vin02a44:72_2": "chakkhattuparamaṁ tuṇhībhūtena uddissa ṭhātabbaṁ, navaṁ pana bhikkhunā santhataṁ",
  "atk-vin02a44:72_3": "kārāpetvā chabbassāni dhāretabbaṁ chabbassaparamatā dhāretabbaṁ, tiyojanaparamaṁ",
  "atk-vin02a44:72_4": "sahatthā dhāretabbāni, dasāhaparamaṁ atirekapatto dhāretabbo, sattāhaparamaṁ sannidhikārakaṁ",
  "atk-vin02a44:72_5": "paribhuñjitabbāni, chārattaparamaṁ tena bhikkhunā tena cīvarena vippavasitabbaṁ,",
  "atk-vin02a44:72_6": "catukkaṁsaparamaṁ, aḍḍhateyyakaṁsaparamaṁ, dvaṅgulapabbaparamaṁ ādātabbaṁ, aṭṭhaṅgulaparamaṁ",
  "atk-vin02a44:72_7": "mañcapaṭipādakaṁ, aṭṭhaṅgulaparamaṁ dantakaṭṭha”nti imāni cuddasa paramāni. Tattha",
  "atk-vin02a44:72_8": "paṭhamāni cha ekaṁ chakkaṁ, tato ekaṁ apanetvā sesesu ekekaṁ pakkhipitvātiādinā nayena",
  "atk-vin02a44:72_9": "aññānipi chakkāni kātabbāni.",
  "atk-vin02a44:73_0": "Chaāpattiyoti tīṇi chakkāni antarapeyyāle vuttāni. Cha kammānīti tajjanīya-niyassa-pabbājanīya-paṭisāraṇīyāni",
  "atk-vin02a44:73_1": "cattāri, āpattiyā adassane ca appaṭikamme ca vuttadvayampi ekaṁ, pāpikāya diṭṭhiyā",
  "atk-vin02a44:73_2": "appaṭinissagge ekanti cha. Nahāneti orenaḍḍhamāsaṁ nahāne; vippakatacīvarādichakkadvayaṁ",
  "atk-vin02a44:73_3": "kathinakkhandhake niddiṭṭhaṁ. Sesaṁ sabbattha uttānamevāti.",
  "atk-vin02a44:74": "Chakkavāravaṇṇanā niṭṭhitā.",
  "atk-vin02a44:75": "Sattakavāravaṇṇanā",
  "atk-vin02a44:76_0": "327. Sattakesu – satta sāmīciyoti pubbe vuttesu chasu “sā ca bhikkhunī anabbhitā,",
  "atk-vin02a44:76_1": "tā ca bhikkhuniyo gārayhā, ayaṁ tattha sāmīcī”ti imaṁ pakkhipitvā satta veditabbā.",
  "atk-vin02a44:76_2": "Satta adhammikā paṭiññātakaraṇāti “bhikkhu pārājikaṁ ajjhāpanno hoti, pārājikena",
  "atk-vin02a44:76_3": "codiyamāno ‘saṅghādisesaṁ ajjhāpannomhī’ti paṭijānāti, taṁ saṅgho saṅghādisesena",
  "atk-vin02a44:76_4": "kāreti, adhammikaṁ paṭiññātakaraṇa”nti evaṁ samathakkhandhake niddiṭṭhā. Dhammikāpi",
  "atk-vin02a44:76_5": "tattheva niddiṭṭhā. Sattannaṁ anāpatti sattāhakaraṇīyena gantunti vassūpanāyikakkhandhake",
  "atk-vin02a44:76_6": "vuttaṁ. Sattānisaṁsā vinayadhareti “tassādheyyo uposatho pavāraṇā”ti imehi saddhiṁ",
  "atk-vin02a44:76_7": "pañcake vuttā pañca satta honti. Satta paramānīti chakke vuttāniyeva sattakavasena",
  "atk-vin02a44:76_8": "yojetabbāni. Katacīvarantiādīni dve sattakāni kathinakkhandhake niddiṭṭhāni.",
  "atk-vin02a44:77_0": "Bhikkhussa na hoti āpatti daṭṭhabbā, bhikkhussa hoti āpatti daṭṭhabbā, bhikkhussa",
  "atk-vin02a44:77_1": "hoti āpatti paṭikātabbāti imāni tīṇi sattakāni, dve adhammikāni, ekaṁ dhammikaṁ;",
  "atk-vin02a44:77_2": "tāni tīṇipi campeyyake niddiṭṭhāni. Asaddhammāti asataṁ dhammā, asanto vā dhammā;",
  "atk-vin02a44:77_3": "asobhanā hīnā lāmakāti attho. Saddhammāti sataṁ buddhādīnaṁ dhammā; santo vā dhammā",
  "atk-vin02a44:77_4": "sundarā uttamāti attho. Sesaṁ sabbattha uttānamevāti.",
  "atk-vin02a44:78": "Sattakavāravaṇṇanā niṭṭhitā.",
  "atk-vin02a44:79": "Aṭṭhakavāravaṇṇanā",
  "atk-vin02a44:80_0": "328. Aṭṭhakesu – aṭṭhānisaṁseti “na mayaṁ iminā bhikkhunā saddhiṁ uposathaṁ karissāma,",
  "atk-vin02a44:80_1": "vinā iminā bhikkhunā uposathaṁ karissāma, na mayaṁ iminā bhikkhunā saddhiṁ pavāressāma,",
  "atk-vin02a44:80_2": "saṅghakammaṁ karissāma, āsane nisīdissāma, yāgupāne nisīdissāma, bhattagge nisīdissāma,",
  "atk-vin02a44:80_3": "ekacchanne vasissāma, yathāvuḍḍhaṁ abhivādanaṁ paccuṭṭhānaṁ añjalikammaṁ sāmīcikammaṁ",
  "atk-vin02a44:80_4": "karissāma, vinā iminā bhikkhunā karissāmā”ti evaṁ kosambakakkhandhake vutte ānisaṁse.",
  "atk-vin02a44:80_5": "Dutiyaaṭṭhakepi eseva nayo, tampi hi evameva kosambakakkhandhake vuttaṁ.",
  "atk-vin02a44:81_0": "Aṭṭha yāvatatiyakāti bhikkhūnaṁ terasake cattāro, bhikkhunīnaṁ sattarasake bhikkhūhi",
  "atk-vin02a44:81_1": "asādhāraṇā cattāroti aṭṭha. Aṭṭhahākārehi kulāni dūsetīti kulāni dūseti pupphena",
  "atk-vin02a44:81_2": "vā phalena vā cuṇṇena vā mattikāya vā dantakaṭṭhena vā veḷuyā vā vejjikāya vā jaṅghapesanikena",
  "atk-vin02a44:81_3": "vāti imehi aṭṭhahi. Aṭṭha mātikā cīvarakkhandhake, aparā aṭṭha kathinakkhandhake",
  "atk-vin02a44:81_4": "vuttā. Aṭṭhahi asaddhammehīti lābhena alābhena yasena ayasena sakkārena asakkārena",
  "atk-vin02a44:81_5": "pāpicchatāya pāpamittatāya. Aṭṭha lokadhammā nāma lābhe sārāgo, alābhe paṭivirodho;",
  "atk-vin02a44:81_6": "evaṁ yase ayase, pasaṁsāya nindāya, sukhe sārāgo, dukkhe paṭivirodhoti. Aṭṭhaṅgiko",
  "atk-vin02a44:81_7": "musāvādoti “vinidhāya sañña”nti iminā saddhiṁ pāḷiyaṁ āgatehi sattahīti aṭṭhahi aṅgehi aṭṭhaṅgiko.",
  "atk-vin02a44:82": "Aṭṭha uposathaṅgānīti –",
  "atk-vin02a44:83": "“Pāṇaṁ na hane na cādinnamādiye,",
  "atk-vin02a44:84": "Musā na bhāse na ca majjapo siyā;",
  "atk-vin02a44:85": "Abrahmacariyā virameyya methunā,",
  "atk-vin02a44:86": "Rattiṁ na bhuñjeyya vikālabhojanaṁ.",
  "atk-vin02a44:87": "“Mālaṁ na dhāre na ca gandhamācare,",
  "atk-vin02a44:88": "Mañce chamāyaṁva sayetha santhate;",
  "atk-vin02a44:89": "Etañhi aṭṭhaṅgikamāhuposathaṁ,",
  "atk-vin02a44:90": "Buddhena dukkhantagunā pakāsita”nti. ;",
  "atk-vin02a44:91_0": "Evaṁ vuttāni aṭṭha. Aṭṭha dūteyyaṅgānīti “idha, bhikkhave, bhikkhu sotā ca hoti sāvetā",
  "atk-vin02a44:91_1": "cā”tiādinā nayena saṅghabhedake vuttāni. Titthiyavattāni mahākhandhake niddiṭṭhāni.",
  "atk-vin02a44:91_2": "Anatirittā ca atirittā ca pavāraṇāsikkhāpade niddiṭṭhā. Aṭṭhannaṁ paccuṭṭhātabbanti",
  "atk-vin02a44:91_3": "bhattagge vuḍḍhabhikkhunīnaṁ, āsanampi tāsaṁyeva dātabbaṁ. Upāsikāti visākhā. Aṭṭhānisaṁsā",
  "atk-vin02a44:91_4": "vinayadhareti pañcake vuttesu pañcasu “tassādheyyo uposatho, pavāraṇā, saṅghakamma”nti",
  "atk-vin02a44:91_5": "ime tayo pakkhipitvā aṭṭha veditabbā. Aṭṭha paramānīti pubbe vuttaparamāneva aṭṭhakavasena",
  "atk-vin02a44:91_6": "yojetvā veditabbāni. Aṭṭhasu dhammesu sammā vattitabbanti “na pakatattassa bhikkhuno",
  "atk-vin02a44:91_7": "uposatho ṭhapetabbo, na pavāraṇā ṭhapetabbā”tiādinā nayena samathakkhandhake niddiṭṭhesu",
  "atk-vin02a44:91_8": "aṭṭhasu. Sesaṁ sabbattha uttānamevāti.",
  "atk-vin02a44:92": "Aṭṭhakavāravaṇṇanā niṭṭhitā.",
  "atk-vin02a44:93": "Navakavāravaṇṇanā",
  "atk-vin02a44:94_0": "329. Navakesu – nava āghātavatthūnīti “anatthaṁ me acarī”tiādīni nava. Nava āghātapaṭivinayāti",
  "atk-vin02a44:94_1": "“anatthaṁ me acari, taṁ kutettha labbhāti āghātaṁ paṭivinetī”tiādīni nava. Nava vinītavatthūnīti",
  "atk-vin02a44:94_2": "navahi āghātavatthūhi ārati virati paṭivirati setughāto. Navahi saṅgho bhijjatīti",
  "atk-vin02a44:94_3": "“navannaṁ vā, upāli, atirekanavannaṁ vā saṅgharāji ceva hoti saṅghabhedo cā”ti. Nava",
  "atk-vin02a44:94_4": "paramānīti pubbe vuttaparamāneva navakavasena yojetvā veditabbāni. Nava taṇhāmūlakā",
  "atk-vin02a44:94_5": "nāma taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca vinicchayo,",
  "atk-vin02a44:94_6": "vinicchayaṁ paṭicca chandarāgo, chandarāgaṁ paṭicca ajjhosānaṁ, ajjhosānaṁ paṭicca",
  "atk-vin02a44:94_7": "pariggaho, pariggahaṁ paṭicca macchariyaṁ, macchariyaṁ paṭicca ārakkhā, ārakkhādhikaraṇaṁ",
  "atk-vin02a44:94_8": "daṇḍādānasatthādānakalahaviggahavivādatuvaṁtuvaṁpesuññamusāvādā. Nava vidhamānāti",
  "atk-vin02a44:94_9": "“seyyassa seyyohamasmī”timānādayo. Nava cīvarānīti ticīvaranti vā vassikasāṭikāti",
  "atk-vin02a44:94_10": "vātiādinā nayena vuttāni. Na vikappetabbānīti adhiṭṭhitakālato paṭṭhāya na vikappetabbāni.",
  "atk-vin02a44:94_11": "Nava adhammikāni dānānīti saṅghassa pariṇataṁ aññasaṅghassa vā cetiyassa vā puggalassa",
  "atk-vin02a44:94_12": "vā pariṇāmeti, cetiyassa pariṇataṁ aññacetiyassa vā saṅghassa vā puggalassa vā pariṇāmeti,",
  "atk-vin02a44:94_13": "puggalassa pariṇataṁ aññapuggalassa vā saṅghassa vā cetiyassa vā pariṇāmetīti evaṁ vuttāni.",
  "atk-vin02a44:95_0": "Nava paṭiggahaparibhogāti etesaṁyeva dānānaṁ paṭiggahā ca paribhogā ca. Tīṇi dhammikāni",
  "atk-vin02a44:95_1": "dānānīti saṅghassa ninnaṁ saṅghasseva deti, cetiyassa ninnaṁ cetiyasseva, puggalassa",
  "atk-vin02a44:95_2": "ninnaṁ puggalasseva detīti imāni tīṇi. Paṭiggahapaṭibhogāpi tesaṁyeva paṭiggahā ca",
  "atk-vin02a44:95_3": "paribhogā ca. Nava adhammikā saññattiyoti adhammavādipuggalo, adhammavādisambahulā,",
  "atk-vin02a44:95_4": "adhammavādisaṅghoti evaṁ tīṇi tikāni samathakkhandhake niddiṭṭhāni. Dhammikā saññattiyopi",
  "atk-vin02a44:95_5": "dhammavādī puggalotiādinā nayena tattheva niddiṭṭhā. Adhammakamme dve navakāni ovādavaggassa",
  "atk-vin02a44:95_6": "paṭhamasikkhāpadaniddese pācittiyavasena vuttāni. Dhammakamme dve navakāni tattheva",
  "atk-vin02a44:95_7": "dukkaṭavasena vuttāni. Sesaṁ sabbattha uttānamevāti.",
  "atk-vin02a44:96": "Navakavāravaṇṇanā niṭṭhitā.",
  "atk-vin02a44:97": "Dasakavāravaṇṇanā",
  "atk-vin02a44:98_0": "330. Dasakesu – dasa āghātavatthūnīti navakesu vuttāni nava “aṭṭhāne vā pana āghāto",
  "atk-vin02a44:98_1": "jāyatī”ti iminā saddhiṁ dasa honti. Āghātapaṭivinayāpi tattha vuttā nava “aṭṭhāne",
  "atk-vin02a44:98_2": "vā pana āghāto jāyati, taṁ kutettha labbhāti āghātaṁ paṭivinetī”ti iminā saddhiṁ",
  "atk-vin02a44:98_3": "dasa veditabbā. Dasa vinītavatthūnīti dasahi āghātavatthūhi viratisaṅkhātāni dasa.",
  "atk-vin02a44:98_4": "Dasavatthukā micchādiṭṭhīti “natthi dinna”ntiādivasena veditabbā, “atthi dinna”ntiādivasena",
  "atk-vin02a44:98_5": "sammādiṭṭhi, “sassato loko”tiādinā vasena pana antaggāhikā diṭṭhi veditabbā. Dasa",
  "atk-vin02a44:98_6": "micchattāti micchādiṭṭhiādayo micchāvimuttipariyosānā, viparītā sammattā. Salākaggāhā",
  "atk-vin02a44:98_7": "samathakkhandhake niddiṭṭhā.",
  "atk-vin02a44:99_0": "Dasahaṅgehi samannāgato bhikkhu ubbāhikāya sammannitabboti “sīlavā hotī”tiādinā nayena",
  "atk-vin02a44:99_1": "samathakkhandhake vuttehi dasahi. Dasa ādīnavā rājantepurappavesane rājasikkhāpade",
  "atk-vin02a44:99_2": "niddiṭṭhā. Dasa dānavatthūnīti annaṁ pānaṁ vatthaṁ yānaṁ mālā gandhaṁ vilepanaṁ seyyāvasathaṁ",
  "atk-vin02a44:99_3": "padīpeyyaṁ. Dasa ratanānīti muttāmaṇiveḷuriyādīni. Dasa paṁsukūlānīti sosānikaṁ,",
  "atk-vin02a44:99_4": "pāpaṇikaṁ, undūrakkhāyitaṁ, upacikakkhāyitaṁ, aggidaḍḍhaṁ, gokhāyitaṁ, ajikakkhāyitaṁ,",
  "atk-vin02a44:99_5": "thūpacīvaraṁ, ābhisekiyaṁ, bhatapaṭiyābhatanti etesu upasampannena ussukkaṁ kātabbaṁ.",
  "atk-vin02a44:99_6": "Dasa cīvaradhāraṇāti “sabbanīlakāni cīvarāni dhārentī”ti vuttavasena dasāti kurundiyaṁ",
  "atk-vin02a44:99_7": "vuttaṁ. Mahāaṭṭhakathāyaṁ pana “navasu kappiyacīvaresu udakasāṭikaṁ vā saṅkaccikaṁ",
  "atk-vin02a44:99_8": "vā pakkhipitvā dasā”ti vuttaṁ.",
  "atk-vin02a44:100_0": "Avandanīyapuggalā senāsanakkhandhake niddiṭṭhā. Dasa akkosavatthūni omasavāde niddiṭṭhāni.",
  "atk-vin02a44:100_1": "Dasa ākārā pesuññasikkhāpade niddiṭṭhā. Dasa senāsanānīti mañco, pīṭhaṁ, bhisi, bimbohanaṁ,",
  "atk-vin02a44:100_2": "cimilikā, uttarattharaṇaṁ, taṭṭikā, cammakhaṇḍo, nisīdanaṁ, tiṇasanthāro, paṇṇasanthāroti.",
  "atk-vin02a44:100_3": "Dasa varāni yāciṁsūti visākhā aṭṭha, suddhodanamahārājā ekaṁ, jīvako ekaṁ. Yāguānisaṁsā",
  "atk-vin02a44:100_4": "ca akappiyamaṁsāni ca bhesajjakkhandhake niddiṭṭhāni. Sesaṁ sabbattha uttānamevāti.",
  "atk-vin02a44:101": "Dasakavāravaṇṇanā niṭṭhitā.",
  "atk-vin02a44:102": "Ekādasakavāravaṇṇanā",
  "atk-vin02a44:103_0": "331. Ekādasakesu – ekādasāti paṇḍakādayo ekādasa. Ekādasa pādukāti dasa ratanamayā,",
  "atk-vin02a44:103_1": "ekā kaṭṭhapādukā. Tiṇapādukamuñjapādukapabbajapādukādayo pana kaṭṭhapādukasaṅgahameva",
  "atk-vin02a44:103_2": "gacchanti. Ekādasa pattāti tambalohamayena vā dārumayena vā saddhiṁ dasa ratanamayā.",
  "atk-vin02a44:103_3": "Ekādasa cīvarānīti sabbanīlakādīni ekādasa. Yāvatatiyakāti ukkhittānuvattikā bhikkhunī,",
  "atk-vin02a44:103_4": "saṅghādisesā aṭṭha, ariṭṭho, caṇḍakāḷīti. Ekādasa antarāyikā nāma “nasi animittā”ti",
  "atk-vin02a44:103_5": "ādayo. Ekādasacīvarāni adhiṭṭhātabbānīti ticīvaraṁ, vassikasāṭikā, nisīdanaṁ, paccattharaṇaṁ,",
  "atk-vin02a44:103_6": "kaṇḍuppaṭicchādi, mukhapuñchanacoḷaṁ, parikkhāracoḷaṁ, udakasāṭikā, saṅkaccikāti.",
  "atk-vin02a44:103_7": "Na vikappetabbānīti etāneva adhiṭṭhitakālato paṭṭhāya na vikappetabbāni. Gaṇṭhikā",
  "atk-vin02a44:103_8": "ca vidhā ca suttamayena saddhiṁ ekādasa honti, te sabbe khuddakakkhandhake niddiṭṭhā.",
  "atk-vin02a44:103_9": "Pathaviyo pathavisikkhāpade niddiṭṭhā. Nissayapaṭipassaddhiyo upajjhāyamhā pañca,",
  "atk-vin02a44:103_10": "ācariyamhā cha; evaṁ ekādasa. Avandiyapuggalā naggena saddhiṁ ekādasa, te sabbe senāsanakkhandhake",
  "atk-vin02a44:103_11": "niddiṭṭhā. Ekādasa paramāni pubbe vuttesu cuddasasu ekādasakavasena yojetvā veditabbāni.",
  "atk-vin02a44:103_12": "Ekādasa varānīti mahāpajāpatiyā yācitavarena saddhiṁ pubbe vuttāni dasa. Ekādasa",
  "atk-vin02a44:103_13": "sīmādosāti “atikhuddakaṁ sīmaṁ sammannantī”tiādinā nayena kammavagge āgamissanti.",
  "atk-vin02a44:104_0": "Akkosakaparibhāsake puggale ekādasādīnavā nāma “yo so, bhikkhave, bhikkhu akkosako",
  "atk-vin02a44:104_1": "paribhāsako ariyūpavādī, sabrahmacārīnaṁ aṭṭhānametaṁ anavakāso yaṁ so ekādasannaṁ",
  "atk-vin02a44:104_2": "byasanānaṁ aññataraṁ byasanaṁ na nigaccheyya. Katamesaṁ ekādasannaṁ? Anadhigataṁ",
  "atk-vin02a44:104_3": "nādhigacchati, adhigatā parihāyati, saddhammassa na vodāyanti, saddhammesu vā adhimāniko",
  "atk-vin02a44:104_4": "hoti, anabhirato vā brahmacariyaṁ carati, aññataraṁ vā saṁkiliṭṭhaṁ āpattiṁ āpajjati,",
  "atk-vin02a44:104_5": "sikkhaṁ vā paccakkhāya hīnāyāvattati, gāḷhaṁ vā rogātaṅkaṁ phusati, ummādaṁ vā pāpuṇāti",
  "atk-vin02a44:104_6": "cittakkhepaṁ vā, sammūḷho kālaṁ karoti, kāyassa bhedā parammaraṇā apāyaṁ duggatiṁ",
  "atk-vin02a44:104_7": "vinipātaṁ nirayaṁ upapajjatī”ti. Ettha ca saddhammoti buddhavacanaṁ adhippetaṁ.",
  "atk-vin02a44:105": "Āsevitāyāti ādito paṭṭhāya sevitāya. Bhāvitāyāti nipphāditāya vaḍḍhitāya",
  "atk-vin02a44:106_0": "Vā. Bahulīkatāyāti punappunaṁ katāya. Yānīkatāyāti suyuttayānasadisāya katāya. Vatthukatāyāti",
  "atk-vin02a44:106_1": "yathā patiṭṭhā hoti; evaṁ katāya. Anuṭṭhitāyāti anu anu pavattitāya; niccādhiṭṭhitāyāti",
  "atk-vin02a44:106_2": "attho. Paricitāyāti samantato citāya; sabbadisāsu citāya ācitāya bhāvitāya abhivaḍḍhitāyāti",
  "atk-vin02a44:106_3": "attho. Susamāraddhāyāti suṭṭhu samāraddhāya; vasībhāvaṁ upanītāyāti attho. Na pāpakaṁ",
  "atk-vin02a44:106_4": "supinanti pāpakameva na passati, bhadrakaṁ pana vuḍḍhikāraṇabhūtaṁ passati. Devatā",
  "atk-vin02a44:106_5": "rakkhantīti ārakkhadevatā dhammikaṁ rakkhaṁ paccupaṭṭhāpenti. Tuvaṭaṁ cittaṁ samādhiyatīti",
  "atk-vin02a44:106_6": "khippaṁ cittaṁ samādhiyati. Uttari appaṭivijjhantoti mettājhānato uttariṁ arahattaṁ",
  "atk-vin02a44:106_7": "asacchikaronto sekho vā puthujjano vā hutvā kālaṁ karonto brahmalokūpago hoti. Sesaṁ",
  "atk-vin02a44:106_8": "sabbattha uttānamevāti.",
  "atk-vin02a44:107": "Ekādasakavāravaṇṇanā pariyosānā",
  "atk-vin02a44:108": "Ekuttarikavaṇṇanā niṭṭhitā."
}